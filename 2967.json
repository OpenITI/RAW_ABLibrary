[
  {"content":"\r\nجلد چهارم\r\nاز مجلدات تفسير كبير\r\nمنهج الصادقين\r\nفي الزام المخالفين\r\nاز تصنيفات عارف ربانى\r\nملا فتح الله كاشانى\r\nبسرمايه :\r\nكتابفروشى و چاپخانه محمد حسن علمى\r\nتهران - بازار بين الحرمين\r\nارديبهشت 1333\r\nچاپخانه محمد حسن علمى - تلفن 21586\r\n","description":"","footnote":"","page_name":" 1 ","page_number":1},
  {"content":"\r\nجلد چهارم\r\nاز تفسير كبير منهج الصادقين فى الزام المخالفين\r\nبسم اللَّه الرحمن الرحيم\r\n\r\nسورة الاعراف\r\nمكيست و از قتاده و ضحاك مرويست كه اين سوره مكى است الا قوله وَسْئَلْهُمْ عَنِ الْقَرْيَةِ الَّتِي الى قوله بِما كانُوا يَفْسُقُونَ كه در مدينه نازل شده و عدد آيات آن دويست و شش است بعدد حجازى و كوفى و دويست و پنج نزد بصرى و شامى و اختلاف آن در پنج آيه است المص و بَدَأَكُمْ تَعُودُونَ كوفىاند مُخْلِصِينَ لَه الدِّينَ بصرى و شامى ضعفا من النار و الحسنى على بنى اسرائيل حجازى و همهء آن آيات محكم است و در آن هيچ چيز منسوخ نيست و گفته‌اند مگر دو كلمه و آن يكى خُذِ الْعَفْوَ كه بآية الزكاة منسوخ است و ديگرى وَأَعْرِضْ عَنِ الْجاهِلِينَ كه بآية القتال منسوخ شده ابى بن كعب از رسول صلَّى اللَّه عليه و آله روايت كرده كه هر كه سورة الاعراف را قرائت كند حقتعالى ميان او و ابليس سترى پيدا كند و آدم شفيع او باشد در آخرت و عياشى باسناد خود از ابى بصير روايت كرده كه ابى عبد اللَّه ( ع ) فرمود كه هر كه سورة الاعراف را در هر ماه تلاوت كند روز قيامت از زمرهء الذين لا خَوْفٌ عَلَيْهِمْ وَلا هُمْ يَحْزَنُونَ باشد و اگر در هر جمعه بخواند حقتعالى در قيامت حساب او نكند و بعد از آن فرمود كه آيات اين سوره محكمند پس بايد كه ترك قرائت او نكند كه روز قيامت گواهى خواهد داد براى خود نزد حضرت بارى و ببايد دانست كه چون حقتعالى ختم سورة الانعام فرمود برحمت كه مشتملست بر احكام شرايع افتتاح اينسوره كرد به آنكه انزال كتابى كرده كه در آن معالم دين و حكم است و فرمود كه\r\n","description":"","footnote":"","page_name":" 2 ","page_number":2},
  {"content":"\r\n* ( بِسْمِ اللَّه الرَّحْمنِ الرَّحِيمِ المص ) * وجوه محتمله در حروف مقطعه در سورة البقره مذكور شد و اينجا باقوالى كه مخصوص باشد به اين مقام اقتصار ميرود پس بدانكه نزد علماء دين المص يا اسم سوره است و يا اسم قرآن يا هر حرفى از آن اشاره است به اسمى از اسماء الهى چون إله و ملك و لطيف و صبور يا هر حرفى كنايه است از صفتى چون اكرام و لطف و مجد و صدق با ايما است باسم المصور يا بعضى حروف دلالت بر اسماء دارد و بعضى بر افعال و تقدير چنين است كه ( انا اللَّه اعلم و افضل ) منم خدايى كه ميدانم همهء اشيا را و بيان ميكنم احكام شرع را و از همه داناترم و حق از باطل جدا ميكنم و گفته‌اند كه انا اللَّه المجيد الصادق الوعد منم خداى بزرگوار راستكننده در وعده و بعضى از تفاسير آمده كه معنى اين است كه أَ لَمْ نَشْرَحْ لَكَ صَدْرَكَ و در تاويلات كاشفى مذكور است كه الف اشاره است بذات احدية و لام عبارت است از ذات با صفات علم و ميم كنايه از جامعيتى است كه آن را معنى محمدى گويند صلى اللَّه عليه و آله و صاد صورت محمديست ( ص ) و قول ابن عباس رضى اللَّه عنه كه صاد جبل بمكة عليه عرش الرحمن ايمايى به آن مىكند و در حقايق سلمى گويد كه الف ازل است و لام نهايت كه عبارتست از ابد و ميم ما بين ازل و ابد و صاد اشاره است باتصال هر متصل و انفصال هر منفصل و فى الحقيقه نه اتصال را مجال گنجايش نه انفصال را محل نمايش و نعم ما قيل فى هذا الباب\r\n\r\nاينچه را هست اى برون از فصل و وصل\r\nكاندرون نه فرع مىگنجد نه اصل\r\n\r\n\r\nنه معانى نه عبارت نه عيان\r\nنه حقايق نه اشارة نه بيان\r\n\r\n\r\nبر تر است از مدركات عقل و وهم\r\nلا جرم كم گشت در وى فكر فهم\r\n\r\n\r\nچون به كلى روى گفت و گوى نيست\r\nهيچكس را جز خموشى روى نيست\r\n\r\n* ( كِتابٌ ) * خبر مبتداء محذوفست يعنى اين كتابيست و يا خبر المص اگر مراد به آن سوره يا قرآن باشد يعنى اين سورة يا اين قرآن كتابيست * ( أُنْزِلَ إِلَيْكَ ) * فرو فرستاده شده بسوى تو * ( فَلا يَكُنْ ) * پس بايد كه نباشد * ( فِي صَدْرِكَ ) * در سينهء تو * ( حَرَجٌ مِنْه ) * تنگى از تبليغ آن يعنى دلتنك مشو از تبليغ آن و اندوهگين مباش از تكذيب مردم و نزد ابن عباس و مجاهد و سدى حرج بمعنى تنك است يعنى بايد كه در سينهء تو تنگى باشد از آنكه حقتعالى قوت دهد ترا در قيام نمودن به حق آن و ترا از ضرر و ايذاى قوم نگه دارد و فا احتمال عطف و جواب دارد كانه قيل ( اذا انزل اليك لتنذر فلا يخرج صدرك ) و قوله * ( لِتُنْذِرَ بِه ) *\r\n","description":"","footnote":"","page_name":" 3 ","page_number":3},
  {"content":"\r\nمتعلق است به انزل يعنى اين كتاب فرود آمده است تا بيم كنى بدان كافران را و يا متعلق است به ( لا يكن اى كن على انشراح صدد الانذار ) و معنى اينكه هر گاه متيقن شدى كه قرآن از نزد حقتعالى است و بر تبليغ آن مأجور خواهى شد پس جسارت كن بر انذار و قوله * ( وَذِكْرى لِلْمُؤْمِنِينَ ) * احتمال نصب دارد به اضمار فعل اى ( لتنذر و تذكر و ذكرى و ذكرى ) بمعنى تذكير است يعنى تا بيم كنى به قرآن و پند دهى پند دادنى و احتمال جر دارد معطوف بر محل تنذر اى لا نذرك و ذكرى و احتمال رفع نيز دارد معطوف بر كتاب و يا خبر مبتداء محذوف يعنى قران يا اين سوره ياد بود است و پند دهنده مر گروه مؤمنانرا و تخصيص مؤمنان بذكر جهت انتفاع ايشان است به آن و مرويست كه چون حقتعالى انزال قرآن فرمود به حضرت رسالت ( صا ) آن حضرت فرمود كه\r\nانى اخشى ان يكذبنى الناس\r\nميترسم كه مردمان تكذيب من كنند و به آن عمل نكنند حقتعالى به اين آيه ازاله اين خوف كرد و بعد از آن خطاب بعامهء مكلفان كرد و فرمود كه * ( اتَّبِعُوا ما أُنْزِلَ إِلَيْكُمْ ) * پيروى كنيد اى مكلفان آن چيزى را كه فرو فرستاده شده است بشما * ( مِنْ رَبِّكُمْ ) * از پروردگار شما يعنى متابعت قرآن كنيد باوامر و نواهى و نگاه داشت آن و يا متابعت پيغمبر ( صا ) كنيد در هر چه بر شما خوانده و بشما گويد از قرآن و سنت و معتقد آن شويد لقوله وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى * ( وَلا تَتَّبِعُوا مِنْ دُونِه ) * و پيروى مكنيد بجز از خداى * ( أَوْلِياءَ ) * دوستان را مراد اصناماند كه كفار ايشان را دوست گرفتند و يا شياطين الجن و الانس كه خلق را در گمراهى مياندازند و گويند ضمير راجع است بما انزل تقدير اينكه ( و لا تتبعوا من دون دين اللَّه دين اولياء ) يعنى پيروى مكنيد بجز از دين خدا دين دوستان يكديگر را از كفر كه گمراه شويد * ( قَلِيلًا ما تَذَكَّرُونَ ) * اندكى پند ميگيريد در متابعت حق و حفص تذكرون خوانده بحذف تا و قليلا منصوب است به آنكه صفت مصدر محذوف است اى ( تذكرا قليلا ) و يا صفت ظرف محذوف اى زمانا قليلا و ماء مزيده تأكيد قلت است و اگر مصدر باشد قليلا منصوب نخواهد بود بتذكرون زيرا كه مصدر در ما قبل خود عمل نكند به جهت آنكه ضعيف العمل است اين استبطا است از تذكر و مراد به آن امر است و بمعنى آنكه ( تذكروا كثيرا ما يلزمكم من امر دينكم و ما اوجبه اللَّه عليكم ) و معنى تذكر شروع است در ذكر شيء بعد از شيء مثل تفقه و تعلم از حسن مرويست كه اى فرزند آدم تو را متابعت كتاب خدا فرموده‌اند و سنت رسول او و بخداى كه هيچ آيتى نيامده است مگر كه خواسته‌اند كه بدانى كه آن در چه چيز آمده و معنى آن چيست و بعد از امر بمتابعت\r\n","description":"","footnote":"","page_name":" 4 ","page_number":4},
  {"content":"\r\nاوامر و نواهى تحذير ميفرمايد بر ترك متابعت آن بقوله * ( وَكَمْ مِنْ قَرْيَةٍ ) * و بسيار از اهل ديه ها و شهر ها كه از كفار و فجار * ( أَهْلَكْناها ) * اراده كرده‌ايم يا حكم كرده‌ايم به هلاكت ايشان و يا ايشان را هلاك كرديم بتخذيل و تخليه * ( فَجاءَها ) * پس آمد باهل آن ديهها و شهرها * ( بَأْسُنا ) * عذاب ما * ( بَياتاً ) * مصدر است در موضع حال بمعنى بليتين يعنى در حالتى كه بيتوته كرده بودند مانند قوم لوط كه در شب ايشان را مستاصل ساختيم * ( أَوْ هُمْ قائِلُونَ ) * عطف است بر بياتا اى قائلين نصب النهار يعنى يا در حالتى كه ايشان خفته گان بودند در نيم روز چون قوم شعيب عليه السّلام و حذف و او عطف حالى در هم قائلون جهت استثقال اجتماع دو حرف عطف است چه و او حاليه و او عطف است كه از براى وصل مستعار شده و نميتواند بود كه اكتفاء بضمير شده باشد زيرا كه آن غير فصيح است و تخصيص اين دو وقت جهت آنست كه زمان آزمايش و استراحتاند و تصور و توقع عذاب در آن نيست پس بليهء غير منتظره كه آن بر طريق فجاة است صعب تر و سخت تر است و فظاعة آن بيشتر چنانچه نعمت غير مترقبه نيكوتر و لذيزتر است * ( فَما كانَ دَعْواهُمْ ) * پس نبود خواندن ايشان و يا استغاثهء ايشان و يا آنچه دعوى ميكردند از صحت دين خود * ( إِذْ جاءَهُمْ ) * وقتى كه آمد بديشان * ( بَأْسُنا ) * عذاب و بلاى ما * ( إِلَّا أَنْ قالُوا ) * مگر آنكه گفتند بر سبيل تحسر و ندامت كه * ( إِنَّا كُنَّا ظالِمِينَ ) * بدرستى كه ما بوديم ستمكاران بر نفس خود كه تكذيب رسل كرده‌ايم يعنى اعتراف كردند بظلم خود در آنچه بر آن بودند و اقرار كردند ببطلان آن جهت تحسر بر آن يا به جهت مظنهء ايشان از آنكه اعتراف بجرايم سبب خلاصى باشد از عذاب و حال آنكه نزول عذاب و ارتفاع تكليف مقارن يكديگرند پس آيه دالست بر آنكه در وقت نزول عذاب توبه و استغفار مفيد نباشد و قوم يونس از اين حكم استثنااند چنان كه رقم ذكر خواهد يافت و بعد از انذار قريش از عقوبت دنيويه تهديد ميفرمايد از عقوبت اخرويه بقوله * ( فَلَنَسْئَلَنَّ الَّذِينَ أُرْسِلَ إِلَيْهِمْ ) * پس هر آينه پرسيم آنان را كه فرستاده شده‌اند بر ايشان پيغمبران و سؤال ايشان از قبول رسالت و اجابت رسل خواهد بود يعنى چون رسولان تبليغ رسالت خود كردند با معجزات بينه شما در جواب ايشان چه گفتيد و اين سؤال تعنيف و\r\nتعذيب است * ( وَلَنَسْئَلَنَّ الْمُرْسَلِينَ ) * و هر آينه بپرسيم فرستاده شدگان را يعنى پيغمبران را از اداى رسالت و تبليغ احكام و اين سؤال تشريف و تقريب است و گفته‌اند كه امم را از فرمان بردارى انبيا پرسند و انبيا را از مهربانى بر امم و در انوار گفته كه اين سؤال توبيخ\r\n","description":"","footnote":"","page_name":" 5 ","page_number":5},
  {"content":"\r\nكفره و تقريع ايشانست و منفى در كريمهء وَلا يُسْئَلُ عَنْ ذُنُوبِهِمُ الْمُجْرِمُونَ سؤال استعلام است و يا اول در موقف حساب است و ثانى در نزد حصول بر عقوبت و در مجمع آورده كه سؤال اول از امتثال است و دويم از ابلاغ و يا اول سؤال اجابت است و دويم از آنكه امت چه عمل كردند و يا اول سؤال توبيخ است و دويم سؤال شهادت بر حق و چون حقتعالى عالم است بجميع معلومات پس فائده سؤال تهديد و زجر باشد و اظهار حقيت انبيا و بطلان امم تا استحقاق ثواب رسل و عقاب مرسل اليهم بر اهل عرصات واضح گردد و يا فائده آن باشد كه خلايق بدانند كه حقتعالى ارسال رسل كرده و ازاحه علت فرموده و بر هيچ كس ظلم نميكند و يا آنكه سرور اهل ايمان زياده شود بثناى جميل بر ايشان و غم كفار افزون گردد به جهت ظهور افعال قبيحه از ايشان و يا آنكه لطف باشد براى مكلفان چه اين خبر مقتضى قرب ايشان است بطاعت و بعد ايشان از معصيت * ( فَلَنَقُصَّنَّ ) * پس هر آينه بخوانيم * ( عَلَيْهِمْ ) * بر رسل و امم ايشان گفتار و كردار ايشان را و يا در حينى كه رسل گويند كه لا عِلْمَ لَنا إِنَّكَ أَنْتَ عَلَّامُ الْغُيُوبِ ما بخوانيم بر ايشان آنچه ميان ايشان و امم واقع شده باشد * ( بِعِلْمٍ ) * بدانش خود اين در موضع حالست بمعنى عالمين يعنى در حالتى كه عالميم بظواهر و بواطن ايشان و يا باى علت باشد يعنى بسبب آنكه ايشان بدانند كه ما مطلع بوده‌ايم بر احوال ايشان * ( وَما كُنَّا غائِبِينَ ) * و نبوديم ما پنهان و دورو بىخبر از احوال و اقوال ايشان تا بر ما مخفى شده باشد چيزى از احوال ايشان بلكه با ايشان بوديم و مطلع بر اقوال و افعال ايشان كما قال ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ و قوله وَنَحْنُ أَقْرَبُ إِلَيْه مِنْ حَبْلِ الْوَرِيدِ و از حضرت رسالت صلَّى اللَّه عليه و آله روايت است كه\r\nان اللَّه لسئل كل احد بكلامه ليس بينه و بينه ترجمان\r\nيعنى بدرستى كه حقتعالى هر كس را به زبان او سؤال كند و بلغت او با وى خطاب كند بدون مترجمى در ميان ايشان * ( وَالْوَزْنُ ) * و سنجيدن اعمال هر يك * ( يَوْمَئِذٍ ) * در آن روز يعنى قيامت ثابت است و قوله * ( الْحَقُّ ) * صفت وزن است يعنى سنجيدنى كه حق است و عدل و گويند وزن بمعنى قضا است يعنى حكم خدا در آن روز حق است و تسميهء حكم عدل به ميزان باعتبار تسويه است يعنى هم چنان كه كسى چيزى را بتر از و سنجد و نگذارد كه بر كفه بچربد حقتعالى نيز حكم بعدل كند بدون افراط و تفريط و قول اول اصح و اشهر است و در خبر ماثور است كه صحايف اعمال را وزن كنند بميزانى كه او را عمودى و دو كفه باشد و همهء خلايق در آن نگرند بجهة اظهار معدلت و قطع معذرت هم چنان كه از اعمال ايشان سؤال كنند تا السنه ايشان به آن اعتراف كنند و جوارح ايشان به آن شهادت دهند و اين صورت\r\n","description":"","footnote":"","page_name":" 6 ","page_number":6},
  {"content":"\r\nبراى اظهار معدلت است و در تبيان از ابن عباس رضى اللَّه عنه نقل مىكند كه درازى ميزان عمود پنجاه هزار ساله راه است و كفتين آن يكى از نور است و ديگرى از ظلمة حسنات را در كفه نور نهند و سيئات را در كفهء ظلمت و نيز از حضرت رسالت ( صا ) مرويست كه شخصى را نزد ترازو آورند و نود و نه نامهء او را كه پر از گناه باشد بگشايند و درازى هر نامه مد بصرى پس نطاقه از براى او بيرون آورند كه در آن كلمتين شهادتين نوشته باشد همهء نامها را بر كفه نهند و اين را در كفه ديگر اين كفه بر آن بچربد و گويند كه اشخاص را در آن روز وزن كنند چنان كه در خبر آمده كه در آن روز مرد باشد كه جسيم و سيمين باشد و نزد خداى به وزن جناح پشه نباشد يعنى پريشه از بدن او گرانتر باشد و در مجمع آورده كه در كيفيت وزن اختلافست نزد بعضى آنست كه موزون صحايف اعمالند زيرا كه اعمال اعراضند و قابل وزن نيستند و بعضى ديگر بر آنند كه علاماتى مر حسنات و سيئات را ظاهر گردد در كفتين كه به آن ممتاز گردند از يكديگر مردمان بسبب آن عالم شوند به آنكه حسنات از سيئات بيشتر است و يا سيئات از حسنات و اين قول جبائى است و يا حسنات را صورتى نيكو ظاهر گردد و سيئات را صورتى بد و اين از ابن عباس مرويست يا نفس مؤمن و كافر را وزن كنند چنان كه گذشت و اين از عبيد بن عمير روايت است و يا آنكه وزن عبارت از عدل و راستى او سبحانه باشد و اين نيز مذكور شد و يا آنكه مراد به آن ظهور مقدار مؤمن باشد در عظم و مقدار كافر در ذلت كما قال اللَّه تعالى فَلا نُقِيمُ لَهُمْ يَوْمَ الْقِيامَةِ وَزْناً * ( فَمَنْ ثَقُلَتْ ) * پس هر كه را كه گران بود * ( مَوازِينُه ) * اعمال سنجيده او و بر اين تقدير جمع موزونست و اگر جمع ميزان باشد نظر بر تعدد وزن و اختلاف موزونات باشد به اين معنى كه هر نوع از انواع طاعات را ميزانى باشد و بهر حال گرانى ميزان بحسنات است و آنان را كه ميزان گران باشد * ( فَأُولئِكَ ) * پس آن گروه * ( هُمُ الْمُفْلِحُونَ ) * ايشانند رستگاران و رسيدگان بفوز و نجات و ثواب ابدى * ( وَمَنْ خَفَّتْ ) * و هر كه را كه سبك باشد * ( مَوازِينُه ) * علمهاى وزن كردهء او بجهة قلت طاعة و يا ترازوهاى اعمال او از اطاعت خالى باشد * ( فَأُولئِكَ ) * پس آن گروه * ( الَّذِينَ خَسِرُوا ) * آنانند كه زيان كردند * ( أَنْفُسَهُمْ ) * بهرهء نفسهاى خود را يعنى فطرت سليمهء خود را ضايع ساختند و اعتراف به چيزى كردند كه معرض ايشان بود به عذاب * ( بِما كانُوا ) * بسبب آنكه بودند كه * ( بِآياتِنا ) * به آيتهاى ما * ( يَظْلِمُونَ ) * ستم ميكردند يعنى وضع تكذيب مينمودند در موضع تصديق\r\nبعد از آن ذكر نعمت خود مىكند بر جميع مكلفان بتمكين در ارض و خلق ارزاق براى ايشان و انزال كتب\r\n","description":"","footnote":"","page_name":" 7 ","page_number":7},
  {"content":"\r\nو رسل براى هدايت ايشان ميفرمايد كه * ( وَلَقَدْ مَكَّنَّاكُمْ ) * و بدرستى كه متمكن ساختيم و جاى داديم شما را اى آدميان * ( فِي الأَرْضِ ) * در زمين جهت سكنى و زرع و تصرف در آن و گفته‌اند كه خطاب با قريش است يعنى اى اهل مكه شما را مكنت و دستگاه داديم در زمين تا سير ميكنيد بشام و يمن در تابستان و زمستان * ( وَجَعَلْنا لَكُمْ ) * و آفريديم براى شما * ( فِيها ) * در زمين * ( مَعايِشَ ) * معيشتها يعنى اسباب زندگانى شما از مكاسب در تجارات و ساير ارباح صناعات از آنچه سبب سعت معيشت باشد * ( قَلِيلًا ما تَشْكُرُونَ ) * اندكى شكر ميگويند با وجود بسيارى اين نعم عظيمه ماء زايده براى مبالغه است در قلت و يا از شما اندكى است كه بمراسم شكر گذارى و سپاس دارى قيام نمايد يعنى شكر گذارى و سپاسدارى شما بغايت اندك است و يا شكر اعتراف است بنعمت يا نوعى از تعظيم پس بيان نعمت ابتداء خلق آدميان مىكند بقوله * ( وَلَقَدْ خَلَقْناكُمْ ) * و هر آينه بتحقيق كه آفريديم شما را خطاب با بنى آدم است يعنى بحذف مضاف يعنى پدر شما كه آدم است از طين غير مصور خلق كرديم * ( ثُمَّ صَوَّرْناكُمْ ) * پس تصوير او نموديم و بنا بر اين معنى اين تنزيل و تصوير خلق آدم است بمنزلهء خلق و تصوير همه و يا معنى آنست كه ابتدا كرديم بخلق شما و بعد از آن بتصوير شما به اين وجه كه خلق آدم كرديم و بعد از آن تصوير او نموديم و آن گاه شما را خلق و تصوير كرديم و يا آنكه آفريده‌ايم شما را در اصلاب پدران پس تصوير شما كرديم در ارحام مادران يا بيافريديم ارواح شما را پس تصوير اجساد شما كرديم يا آفريديم پدر شما را كه آدم است پس تصوير كرديم شما را در ظهر او * ( ثُمَّ قُلْنا ) * پس گفتيم ما * ( لِلْمَلائِكَةِ ) * مر فرشتگان را بعد از خلق و تصوير آدم و نفخ روح در آدم * ( اسْجُدُوا ) * سجده كنيد سجدهء تعظيم و تحيت * ( لآدَمَ ) * مر آدم را و بنا بر آنكه مراد خلق و تصوير بنى آدم باشد نه آدم ذكر ثم براى تأخير اخبار باشد يعنى بعد از اخبار از خلق و تصوير بنى آدم خبر ميدهد كه فرشتگان را فرموديم كه سجدهء آدم كنيد * ( فَسَجَدُوا ) * پس سجده كردند ملائكه آدم را * ( إِلَّا إِبْلِيسَ ) * مگر ابليس كه او از روى حسد * ( لَمْ يَكُنْ مِنَ السَّاجِدِينَ ) * نبود از سجده كنندگان مر آدم را * ( قالَ ) * فرمود خدا مرا بليس را كه * ( ما مَنَعَكَ ) * چه چيز باز داشت ترا * ( أَلَّا تَسْجُدَ ) * از آنكه سجده كنى مر آدم را لا مزيده است براى تأكيد معنى فعلى كه لام بر او داخل شده براى تنبيه بر آنكه موبخ عليه\r\n","description":"","footnote":"","page_name":" 8 ","page_number":8},
  {"content":"\r\nترك سجود است و گويند كه ممنوع از شيء مضطر است بخلاف آن فكانه قيل ( ما اضطرك الى ان لا تسجد ) يعنى چه ترا مضطر و ملجا ساخت از آنكه سجده نكنى * ( إِذْ أَمَرْتُكَ ) * وقتى كه فرمودم ترا كه سجده كنى آدم را اين دليل است بر آنكه مطلق امر از براى وجوبست و فوريه انقياد * ( قالَ ) * گفت ابليس در جواب كه * ( أَنَا خَيْرٌ مِنْه ) * من بهترم از آدم اين جواب از حيثيت معنى است يعنى استبعاد نموده گفت كسى چگونه مثل منى را به سجده آدم امر فرمايد پس حقيقة معنى آنست كه مانع سجده من آنست كه من از او بهترم و نيكو نيست كه فاضل سجده مفضول كند و چون چنين است پس بچه وجه سجدهء او كنم و بعد از آن در تعليل تفضيل خود گفت كه * ( خَلَقْتَنِي ) * آفريدى مرا * ( مِنْ نارٍ ) * از آتش كه جوهر علوى نورانيست * ( وَخَلَقْتَه ) * و آفريدى آدم را * ( مِنْ طِينٍ ) * از گل كه جسم كثيف سفلى ظلمانيست ابليس در اين صورت مغلطه خورد كه فضيلت را باعتبار عنصر ملاحظه كرد و اگر باعتبار فاعل كه بما خلقت بيدى عبارت است از آن و به نسبت حقيقت كه نَفَخْتُ فِيه مِنْ رُوحِي اشارتست به آن در نگريستى دانستى كه خيريت و افضليت آدم راست نه او را و نيز قياسش در افضليت نارا و خاك نامستقيم بود زيرا كه آتش خائن است و هر چه به دو دهند نيست گرداند و خاك امين است هر چه به دو دهند نگاه دارد و امين از خائن بهتر باشد و ديگر آتش متكبر است و خاك متواضع و تواضع از تكبر\r\nنيكوتر بود و نيز خاك نقش پذيرد چنان كه آدم عليه السّلام نقش معرفت پذيرفت كه كَتَبَ فِي قُلُوبِهِمُ الإِيمانَ و آتش نقش سوزد چنانچه نقش معرفت ابليس سوخت كه ففسق عن امر ربه صاحب مجمع آورده كه ثعلبى كه امام اصحاب الحديث است از ابن عباس روايت كرده كه اول من قاس ابليس فاخطا القياس فمن قال الذين بشيء من رايه قرنه اللَّه مع ابليس يعنى اول كسى كه قياس كرد و خطا كرد ابليس بود پس هر كه در دين قياس كند حقتعالى وى را قرين ابليس گرداند و ابن سيرين فرموده كه ( اول من قاس ابليس و ما عبدت الشمس و القمر الا بالمقاييس ) يعنى اول كسى كه قياس افكند ابليس بود و آفتاب و ماه پرستيده نشده مگر بقياس و بعد از نقل اين دو قول از ثعلبى و ابن سيرين فرموده كه وجه شبه بر شيطان ظن او بود به آنكه نار چون اشرف است از طين پس جايز نباشد كه سجدهء ادون كند و اين عين خطا است زيرا كه سجده آدم تابع علم الهى است بمصالح عباد و بعضى گفته‌اند كه طين بهتر از نار است زيرا كه اكثر منافع خلقان به آنست چه آن مستقر خلقانست و معايش ايشان در آنست و انواع رزق ايشان از آن و خيريت باعتبار خير غالب باشد القصه چون\r\n","description":"","footnote":"","page_name":" 9 ","page_number":9},
  {"content":"\r\nابليس بجهة تكبر از سجده امتناع كرد * ( قالَ ) * گفت حقتعالى او را كه چون سجده نكردى * ( فَاهْبِطْ مِنْها ) * پس فرو رو از آسمان يا از بهشت و اين امر عقوبت است بر معصيت و نافرمانى او گويند معنى آنست كه نزول كن از مرتبهء رفيعة كه داشتى بسبب طاعتى كه كرده بودى به منزل دنيه بواسطهء معصيتى كه مرتكب آن شدى * ( فَما يَكُونُ لَكَ ) * پس نرسد و روا نباشد مر تو را * ( أَنْ تَتَكَبَّرَ ) * آنكه گردن كسى كنى * ( فِيها ) * در آسمان و تعظيم نمايى بر فرشتگان كه همه خاشعان و مطيعانند يا نشايد كه معصيت كنى در بهشت چه آن جاى اطاعت كنندگانست * ( فَاخْرُجْ ) * پس بيرون رو از بهشت يا از آسمان * ( إِنَّكَ ) * بدرستى كه تو * ( مِنَ الصَّاغِرِينَ ) * از خار شدگانى بسبب معصيت و عاصى ذليل و خار باشد و يا سبب عذاب و معذب ذليل است كما قال أَ لَيْسَ فِي جَهَنَّمَ مَثْوىً لِلْمُتَكَبِّرِينَ از حضرت رسالت صلَّى اللَّه عليه و آله مرويست كه\r\nمن تواضع رفعه اللَّه و من تكبر وضعه اللَّه\r\nهر كه تواضع و فروتنى كند حقتعالى او را بر دارد و هر كه تكبر و گردن كشى كند حقتعالى او را بيندازد و پست گرداند در ينابيع آورده كه معنى فاخرج اينست كه بيرون رو از صورت ملائكه و مباش در ميان ملائكه پس حقتعالى تبديل كرد صورت او را بر زشتترين صورتها و طوق مذلت و لباس صغار در او پوشانيد و بدانكه ميتواند بود كه صدور اينكلام از حقتعالى بر لسان بعضى از ملائكه باشد و يا ابليس معجزه را ديده باشد كه دلالت كند بر آنكه اينكلام حقتعالى است و چون او سبحانه ابليس را از درگاه رحمت خود براند و داغ لعنت بر جبين او كشيد و وى از رحمت خدا نااميد شده * ( قالَ ) * گفت * ( أَنْظِرْنِي ) * مهلت ده مرا * ( إِلى يَوْمِ يُبْعَثُونَ ) * تا روزى كه برانگيخته شوند آدميان يعنى تا روز قيامت مرا مميران و عقوبة مفرما * ( قالَ ) * فرمود خداى تعالى * ( إِنَّكَ ) * بدرستى كه تو * ( مِنَ الْمُنْظَرِينَ ) * از مهلت داده شدگانى تا نفخه صور و يا تا وقتى كه حقتعالى ميداند كه انتهاى اولى او در آنست و دال بر عدم اطلاق انظار است قوله تعالى فَإِنَّكَ مِنَ الْمُنْظَرِينَ إِلى يَوْمِ الْوَقْتِ الْمَعْلُومِ يعنى ترا مهلت داده شدگانى تا روز معلوم كه زمان دميدن نفخهء صعيقه است و يا تا وقتى كه صلاح در آنست و حكمت در انطاق و امهال ابليس با آنكه او سبحانه عالم بود به آنكه او سبب اضلال بندگانست ابتلاى عباد است و تعريض ايشان به ثواب به جهت مخالفت ايشان از اوامر و يا غير آن از وجوه حكم و مصالح القصه حقتعالى فرمود كه تا فرزندان آدم زنده‌اند تو را مهلت دادم * ( قالَ ) * گفت ابليس * ( فَبِما أَغْوَيْتَنِي ) * پس سوگند\r\n","description":"","footnote":"","page_name":" 10 ","page_number":10},
  {"content":"\r\nبه تو كه بسبب آنچه مرا بى بهره گردانيدى از رحمت يا حكم كردى بغوايت من و يا به جهت آنكه امتحان كردى بسجود و بجهة آن غاوى شدم و نظير اينست قوله فَزادَتْهُمْ رِجْساً إِلَى رِجْسِهِمْ و يا بجهة آنكه مرا هلاك كردى بطعن و طرد و منه فَسَوْفَ يَلْقَوْنَ غَيًّا و يا كلام بر ظاهر خود باشد چه معتقد او آن بوده باشد كه حقتعالى اغواى و اضلال بندگان كند يعنى بجهة آنكه مرا گمراه كردى * ( لأَقْعُدَنَّ لَهُمْ ) * هر آينه بنشينيم براى اغوا و اضلال فرزندان بنى آدم * ( صِراطَكَ الْمُسْتَقِيمَ ) * به راه تو كه راه راست است يعنى دين اسلام و مترصد اينكه ايشان را راه زنم و بر صراط مستقيم نگذارم هم چنان كه قطاع الطريق كه بر سر راهها بنشينند تا قطع سايله كنند و بدانكه جارو مجرور متعلق است بفعل قسم محذوف و تقدير اينست كه ( فبما اغويتنى اقسم باللَّه ) و نه ميتواند بود كه متعلق باشد به لاقعدن زيرا كه لام قسم مانع آنست و نسب صراطك بر ظرفيه است كقولك ( ضرب زيد الظهر و البطن ) * ( ثُمَّ لآتِيَنَّهُمْ ) * پس بيايم بديشان * ( مِنْ بَيْنِ أَيْدِيهِمْ ) * از پيش روى ايشان يعنى در امر آخرت و گويم بعث و نشر و بهشت و دوزخ نيست * ( وَمِنْ خَلْفِهِمْ ) * و از پس ايشان يعنى از قبل دنيا و آن را در چشم ايشان بيارايم * ( وَعَنْ أَيْمانِهِمْ ) * و در آيم از راست ايشان از جهة حسنات و ايشان را در عجب و ريا اندازم * ( وَعَنْ شَمائِلِهِمْ ) * و از چپ ايشان يعنى از جهت سيئات و آن را در دل ايشان شيرين گردانم و يا مراد آنست كه از جميع جهات ايشان در آيم تا ايشان را از هدايت بگردانم و بر ضلالت دارم و بنا بر اين تمثيل قصد شيطانست مكلفان را بوسيلهء تسويل و اضلال بر هر وجهى كه او را ممكن باشد باتيان عدو از جهات اغلب و لهذا نگفت كه ( و من تحت ارجلهم و من فوقهم ) و از ابن عباس مرويست كه عدم ذكر ( من فوقهم ) بجهة آنست كه رحمت از آن نازل مىشود و ترك من تحتهم بسبب آنكه آمدن از آن موجب وحشت است و تسويل مستلزم انس است و محتملست كه * ( مِنْ بَيْنِ أَيْدِيهِمْ ) * كنايه از جايى باشد كه مكلفان دانند و قادر باشند بر تحرز از آن و من خلفهم از جايى كه ندانند و قادر نباشند و * ( عَنْ أَيْمانِهِمْ وَعَنْ شَمائِلِهِمْ ) * از جهتى باشد كه ميسر باشد ايشان را كه بدانند و يا تحرز نمايند و ليكن نكنند بجهة عدم تيقظ و احتياط ايشان و از امام محمد باقر صلوات اللَّه عليه از اين آيه سؤال كردند فرمود معنى * ( لآتِيَنَّهُمْ مِنْ بَيْنِ أَيْدِيهِمْ ) * آنست كه كار آخرت بر دل و چشم ايشان خوار\r\nو بيمقدار گردانم و * ( مِنْ خَلْفِهِمْ ) * ايشان را وسوسه كنم تا مال جمع كنند و به آن بخل ورزند و زكات ندهند تا از بهر وارثان بماند * ( وَعَنْ أَيْمانِهِمْ ) * كار دين بر ايشان تباه گردانم و ايشان را بر هواى نفس دارم از شقيق بلخى نقل كرده‌اند كه گفت هر صباح\r\n","description":"","footnote":"","page_name":" 11 ","page_number":11},
  {"content":"\r\nشيطان در چهار جانب من مىنشيند اما در پيش من ميگويد كه ( لا تخف فان اللَّه غفور رحيم ) و من آيه وَإِنِّي لَغَفَّارٌ لِمَنْ تابَ وَآمَنَ وَعَمِلَ صالِحاً بر او ميخوانم و در خلف من تخويف مينمايد بر آنكه انفاق مكن تا در خلف درويش نگردى من آيه وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها بر او تلاوت ميكنم و در يمين زبان بثناى من ميگشايد و من آيهء وَالْعاقِبَةُ لِلْمُتَّقِينَ قرائت ميكنم و در شمال من ترغيب مىكند بشهوات و من آيهء وَحِيلَ بَيْنَهُمْ وَبَيْنَ ما يَشْتَهُونَ بر او ميخوانم و بدانكه تعديه در فعل اول به حرف ابتدا جهة آنست كه شيطان از جهة ما قبل و ما بعد متوجه مكلفان مىشود و دوى ؟ اجيز را به حرف مجاوزه جهت آنست كه آتى از ايندو جهة بمثابهء كسى است كه منحرف باشد از ايشان و در گذرنده بر عرض ايشان و نظير اينست قولهم جلست عن يمينه و بعد از آن گفت * ( وَلا تَجِدُ أَكْثَرَهُمْ ) * و نيابى تو كه خداوندى بيشتر فرزندان آدم را * ( شاكِرِينَ ) * شكر گويندگان يعنى كافران باشند كه منعم خود را نشناسند و بدانكه ابليس اينكلام را بر سبيل فرض گفت كما قال اللَّه تعالى وَلَقَدْ صَدَّقَ عَلَيْهِمْ إِبْلِيسُ ظَنَّه و منشأ اين ظن او از آنجا بود كه چون بوسوسه مقصود خود را از آدم حاصل كرد ظن او غالب شد كه فرزندان ضعيفتر از وى باشند همه را وسوسه توان داد و از راه توان برد و گويند كه اين اخبار از ملائكه شنيده بود و حقتعالى بعد از اين اهانت و اضلال مىكند بابليس و اكرام و اجلال بآدم عليه السّلام بقوله * ( قالَ ) * فرمود خداى تعالى مر ابليس را كه * ( اخْرُجْ مِنْها ) * بيرون رو از بهشت يا از آسمان * ( مَذْؤُماً ) * در حالتى كه نكوهيده باشى و عيبناك * ( مَدْحُوراً ) * رانده و دور گرديده از رحمت * ( لَمَنْ تَبِعَكَ مِنْهُمْ ) * لام براى توطيهء قسم است و جواب قسم قوله * ( لأَمْلأَنَّ جَهَنَّمَ ) * يعنى به خدا كه هر كه بر پى تو برود از اولاد آدم هر آينه پر كنم از دوزخ * ( مِنْكُمْ أَجْمَعِينَ ) * از همهء شما يعنى از تو و متابعان تو جواب قسم ساد مسد جواب شرط است و اينكلام غايت تهديد و وعيد است مر فرزندان آدم را از متابعت شيطان * ( وَيا آدَمُ ) * و گفتيم بآدم بعد از اخراج ابليس از بهشت كه اى آدم * ( اسْكُنْ أَنْتَ وَزَوْجُكَ ) * ساكن شو تو و جفت تو كه حواست * ( الْجَنَّةَ ) * در بهشت * ( فَكُلا ) * پس بخوريد از ميوه هاى بهشت * ( مِنْ حَيْثُ شِئْتُما ) * از هر كجا كه خواهيد يا هر چه اراده كنيد * ( وَلا تَقْرَبا ) * و نزديك مشويد * ( هذِه الشَّجَرَةَ ) * اين جنس\r\n","description":"","footnote":"","page_name":" 12 ","page_number":12},
  {"content":"\r\nدرخت را كه گندم است يا انگور و مخوريد از آن كه اگر بخوريد * ( فَتَكُونا مِنَ الظَّالِمِينَ ) * پس باشيد از ستمكاران بر نفس خويش كه نقص حظ خود كنيد به جهت ترك اين مندوب تكونا احتمال دارد كه مجزوم باشد بر عطفيه و يا منصوب بر جواب و مزية تبيين و تفصيل اين آيه در سورة البقرة سمت ذكر يافته\r\n* ( فَوَسْوَسَ لَهُمَا الشَّيْطانُ ) * پس وسوسه كرد مر آدم و حوا را شيطان وسوسه در اصل بمعنى صوت خفى است و حسد وسوسة الجلى و كيفيت وسوسه نيز در سورهء مذكوره تحرير يافته و لام در * ( لِيُبْدِيَ لَهُما ) * لام عاقبة است كه آن را لام تصبير گويند يا لام غرض يعنى شيطان وسوسهء ايشان داد تا عاقبت آشكارا گرداند و يا به جهت آنكه ظاهر گرداند مر ايشان را * ( ما وُورِيَ ) * آنچه پوشيده كرده شده بود * ( عَنْهُما ) * از ايشان * ( مِنْ سَوْآتِهِما ) * از عورت ايشان يعنى به جهت وسوسه بايشان بدى رساند بواسطه انكشاف عورت ايشان و لهذا تعبير عورت نمود بسوآت و چون واو در ورى حرف مد است از اينجهة منقلب نشده بهمزه هم چنان كه در قلب او يصل كه تصغير و اصل است و مرويست كه اهل بهشت عورة ايشان را نميديدند و هيچ يك از آدم و حوا نيز عورت يكديگر را نميديدند و چون ترك اين ندب كردند عورة ايشان منكشف گشت و گفته‌اند كه حقتعالى جامها را در ايشان پوشانيده بود براى ستر عورت ايشان و ابليس دانست كه به جهت ترك مندوب لباس از تن ايشان دور شود پس در صدد آن شد كه ترك اولى از ايشان صادر شود تا لباس از ايشان فرو ريزد و بجهة كشف عورت در ميان اهل بهشت منفعل شوند پس به جهت اين آغاز وسوسه كرد بعد از آنى كه پنهانى بدستيارى مار و طاوس در بهشت درآمده بود * ( وَقالَ ) * و گفت مر آدم و حوا را كه * ( ما نَهاكُما ) * باز نداشت و منع نكرد شما را * ( رَبُّكُما ) * پروردگار شما * ( عَنْ هذِه الشَّجَرَةِ ) * از خوردن اين درخت * ( إِلَّا أَنْ تَكُونا ) * مگر به جهت آنكه گرديد * ( مَلَكَيْنِ ) * دو فرشته در علو مرتبه يا حسن صورت و يا استغنا از غذا * ( أَوْ تَكُونا مِنَ الْخالِدِينَ ) * يا گرديد از جاويد ماندگان در بهشت يا از زندگانى كه مرگ را راه بديشان نبود بعضى به اين استدلال كرده‌اند بر فضل ملائكه بر انبيا و جواب از اين آنست كه از جمله بديهيات است كه حقايق منقلب نشوند پس رغبت آدم و حوا در چيزى بود كه ايشان را نيز حاصل شود هم چنان كه ملائكه را از كمالات فطريه و استغنا از اطعمه و اشربه و اين دلالت نميكند بر فضل ملائكه مطلقا و بديهى است كه استحقاق ثواب و رسيدن بدرجات عظمى بطاعاتست و اعبا مشاق در آن نه\r\n","description":"","footnote":"","page_name":" 13 ","page_number":13},
  {"content":"\r\nبصور و هيات و چون انبيا بر وجه كلفت نفس بطاعات اقدام نموده‌اند و از معاصى اجتناب كرده‌اند بخلاف ملائكه كه صدور طاعات از ايشان بر وجه رغبت است نه از روى كلفت پس انبيا از ملائكه افضل باشند به جهت مزية مثوبة بر طاعات و رياضت ايشان نسبت بملائكه و چون با وجود اين وسوسه آدم در خوردن آن شجره تامل مينمود ابليس تدبيرى ديگر كرد * ( وَقاسَمَهُما ) * و سوگند خورد براى رغبت آدم در خوردن آن شجره * ( إِنِّي ) * بدرستى كه من * ( لَكُما ) * مر شما را * ( لَمِنَ النَّاصِحِينَ ) * از نصيحت كنندگانم و از روى شفقت ميگويم كه از اين درخت بخوريد تا نميريد و ايراد قسم از باب مفاعله جهت مبالغه است و گويند شيطان سوگند خورد كه من اين سخن را از روى نصيحت ميگويم و آدم و حوا سوگند خوردند كه قبول نصيحت او كنند و نيز گفته‌اند كه آدم و حوا اول سوگند دادند بر صدق قول او و او سوگند خورد پس بينهما مقاسمه واقع شده باشد و آدم عليه السلم گمان نبرد كه كسى سوگند به خدا از روى كذب خورد پس به جهت اين بدان سوگند فريفته شد * ( فَدَلَّاهُما ) * پس تنزيل كرده فرود آورد شيطان ايشان را به خوردن آن درخت * ( بِغُرُورٍ ) * بقريب و وسوسه و يا به اين وسوسه اهباط آدم و حوا كرد از درجهء عاليه برتبهء سافله چو تدليه و ادلاء ارسال شيء است از اعلى باسفل * ( فَلَمَّا ذاقَا الشَّجَرَةَ ) * پس آن هنگام كه بچشيدند يعنى يافتند طعم ميوه آن درخت منهى را فى الحال * ( بَدَتْ لَهُما سَوْآتُهُما ) * ظاهر شد مر ايشان را عورت ايشان يعنى لباس ايشان از تن ايشان بريخت تا عورت يكديگر را بديدند و اين بر وجه حكمت و مصلحت بود و در اينكه شجره خوشه انگور يا انجير يا كافور يا غير آن بود و لباس يا لباس نور و يا حله و يا ظفر خلافست چنان كه در سورة البقره گذشت و نزد بعضى ديگر انست كه كسى ديگر جز ايشان عورة ايشان نديد القصه چون عورة ايشان منكشف شد منفعل شدند * ( وَطَفِقا ) * و\r\nدر استادند و شروع كردند * ( يَخْصِفانِ ) * مىچسبانيدند برگى را بر بالاى برگى و آن را مينهادند * ( عَلَيْهِما ) * بر عورت خود * ( مِنْ وَرَقِ الْجَنَّةِ ) * از برگ درخت جنة و اشهر آنست كه برگ انجير در هم مىبستند تا چون هيئت آزارى ميشد و عورت خود را بدان پوشانيدند و از اين طرف بآنطرف ميگريختند و اصل خصف ضم و جمع است و منه\r\nقول النبى ( صا ) خاصف النعل فى الحجرة يعنى عليا عليه السلم\r\n* ( وَناداهُما ) * و ندا كرد آدم و حوا را * ( رَبُّهُما ) * پروردگار ايشان * ( أَ لَمْ أَنْهَكُما ) * آيا نه شما را نهى\r\n","description":"","footnote":"","page_name":" 14 ","page_number":14},
  {"content":"\r\nكرده بودم * ( عَنْ تِلْكُمَا الشَّجَرَةِ ) * از خوردن اين درخت * ( وَأَقُلْ لَكُما ) * و نگفته بودم شما را و تحذير كرده كه * ( إِنَّ الشَّيْطانَ لَكُما ) * بدرستى كه شيطان هست مر شما را * ( عَدُوٌّ مُبِينٌ ) * دشمنى آشكارا و عداوت او در وقت ابا از سجده آدم عليه السلم بر ملائكه ظاهر شده بود اين ندا متضمن عتابست بر مخالفت نهى كه آن ترك ندبست و توبيخ بر اغترار بقول عدوا آورده‌اند كه در وقت گريختن ايشان حقتعالى فرمود فرارا منى آدم اى آدم ميگريزى از من آدم گفت بل حياء منك بلكه گريختن من به جهت حيا و شرمندگيست از حضرت تو پس بگناه خود كه ترك ند بست اعتراف نمود از روى نياز * ( قالا ) * گفتند با حق سبحانه كه * ( رَبَّنا ) * اى پروردگار ما * ( ظَلَمْنا أَنْفُسَنا ) * ستم كرديم بر نفسهاى خود به نقص ثوابى كه مترتب ميشد بر فعل ندب * ( وَإِنْ لَمْ تَغْفِرْ لَنا ) * و اگر تو نيامرزى براى ما ذلت ما را كه آن ترك ندب است * ( وَتَرْحَمْنا ) * و نبخشايى ما را * ( لَنَكُونَنَّ مِنَ الْخاسِرِينَ ) * هر آينه باشيم از زيان كاران اگر چه ترك ندب كرده بود خود را ظالم و خاسر خواند زيرا كه عادت اوليا آنست كه ذلت حقير را بزرگ شمرند و حسنهء عظيم را صغير دانند و نميتوانند بود كه مراد صدور معصيت باشد زيرا كه باجماع اماميه انبيا معصوماند از جميع صغاير و كباير و تحقيق اين در سورة البقره مذكور شده از محمد بن قيس روايت است كه ابليس مار را وسوسه كرد و مار حوا را و حوا آدم را و حقتعالى آدم را فرمود كه چرا آن شجرهء منهيه را خوردى گفت حوا مرا بر آن دلالت كرد بحوا فرمود چرا خوردى و آدم را بر آن دلالت كردى گفت مار ما را بر آن ترغيب نمود مار را فرمود كه چرا اين اغوا كردى گفت بامر شيطان از من صادر شد حقتعالى به همه خطاب كرده * ( قالَ ) * فرمود كه * ( اهْبِطُوا ) * فرو رويد به زمين * ( بَعْضُكُمْ ) * در حالتى كه بعضى از شما * ( لِبَعْضٍ عَدُوٌّ ) * مر بعضى را دشمناند و از اينجا است كه آدمى و شيطان و مار و طاوس دشمن يكديگرند و گويند كه خطاب بآدم و حوا و ذريهء ايشانست كه در اصلاب ايشان بودند و بنا بر اول تكرير امر بشيطان جهت آنست كه معلوم شود كه بنى آدم و شيطان قرين يكديگر باشند در دنيا و معادات بينهما باشد تا بنشأه آخرت در خبر است كه چون حوا از آن درخت ميوه بگرفت خون آلود شد وى را گفتند كه چون درخت را خون آلود كردى در هر ماهى يك بار تو را خون آلود گردانيم و مار را گفتند كه پايهايت را قطع كرديم تا هميشه بر شكم روى و هر كه بر تو دست يابد سرت بكوبد و ابليس را گفتند كه از اينجا ملعون و مطرود بيرون رو و آدم را خطاب رسيد كه به زمين رو پس از آنكه در بهشت روزى من ميخوردى در زمين به عرق جبين و كد يمين روزى بخور و اين نه\r\n","description":"","footnote":"","page_name":" 15 ","page_number":15},
  {"content":"\r\nبر وجه عقوبت است چه عقوبت فرع ذنب است و ترك ندب ذنب نيست و نيز نفس اخراج از جنة عقاب نيست زيرا كه سلب لذات و منافع عقاب نيست و عقوبت ضرر و الم است كه بر سبيل استخفاف و اهانة واقع شود و نزع لباس و ابداء سوءة نيز چنين است و بر تقدير اينكه منشأ اين امور احتمال عقاب و غير آن داشته باشد واجبست صرف آن به غير عقاب زيرا كه عقاب مستلزم استخفاف است و اين بر انبيا روا نيست و چگونه انبيا مستحق استخفاف و اهانت باشند و حال آنكه حقتعالى ما را تكليف فرموده بغايت اجلال و نهايت تعظيم ايشان كدام عاقل قول كسى كه مستخف و مهان القدر باشد قبول كند و تجويز استخفاف و اهانة انبيا كسى كند كه عظم قدر انبيا و مزية منزلت ايشان را نشناسد پس واجب است كه اعتقاد كنند كه مصلحت و حكمت مقتضى بتقيهء آدم بود در جنت در حين عدم ترك ندب از او و چون ترك اولى ازو تحقق پذيرفت حكمت متغير شد و تقاضاى آن نمود كه بدار تكليف انتقال نمايد و همچنين است كلام در سلب لباس مرويست كه چون آدم به زمين آمد گرسنه شد و اين حالت را قبل از اين در خود\r\nنيافته بود گفت خداوندا مرا حالتى است كه از آن نميتوانم عبادت كنم جبرئيل آمد و فرمود كه اين حالت را جوع نام است و دواى وى جز طعام نباشد گفت اى جبرئيل طعام از كجا آورم گفت من براى تو آورده‌ام آن چه سبب اخراج تو بود از بهشت يعنى گندم تا راحت تو از آنجا بود كه سبب مشقت تو شده پس گندم را نزد آدم بنهاد خواست كه بخورد جبرئيل گفت كه اى آدم اين را اكنون مخور بلكه مزروع نما تا حق تعالى بركة در آن پديد كند گفت چگونه زراعت كنم فرمود بوسيلهء آلات و ادوات ميسر شود گفت آن را از كجا آورم جبرئيل گفت كه من آن را تعليم تو كنم پس آلة وجوب و آتش حاضر كرد و آدم را دروگرى و آهنگرى تعليم داد تا كه آلت زرع بساخت و چون آلت را تمام كرد گفت اين گندم را بر زمين افشان و زمين را منقلب ساز و دانه را به خاك بپوشان آدم چنان كرد چون از يك تخته زمين فارغ شد و بتخته ديگر رسيد آنكه اول كشته بود رسته شده بود و چون به ديگرى رسيد اولين به حد درو رسيده بود چون از همه پرداخت همه كشت يك بار رسيده بود آدم خواست كه بخورد گفت اين را چنين نتوان خورد اول آن را درو كن و آن را آرد كن بعد از آن خمير نما چنين كرد خواست كه خمير بخورد جبرئيل گفت تنورى بكن اين را بپز و چون بتعليم جبرئيل تنور ساخت و آن را بپخت فى الحال در دهن گرفت دهانش بسوخت گفت اى آدم تعجيل مكن تا سرد شود و چون سرد شد آن را تناول كرد و اين براى آنست كه تا بدانى كه با يك راحت چندين بلية و محنت است و الخير و الشر مقرونان فى القران القصه چون آدم و حوا و ابليس و طاوس و مار به زمين آمدند حقتعالى فرمود كه * ( وَلَكُمْ فِي الأَرْضِ ) * و مر شما\r\n","description":"","footnote":"","page_name":" 16 ","page_number":16},
  {"content":"\r\nراست در زمين * ( مُسْتَقَرٌّ ) * قرار گاهى و جاى آرامى * ( وَمَتاعٌ ) * و برخوردارى * ( إِلى حِينٍ ) * تا وقت رسيدن مرگ آدم عليه السلام از اين غمناك شده پنداشت كه ديگر ببهشت نخواهد رسيد * ( قالَ ) * فرمود حقتعالى كه حكم آنست كه * ( فِيها تَحْيَوْنَ ) * در زمين مىزائيد * ( وَفِيها تَمُوتُونَ ) * و در زمين ميميريد * ( وَمِنْها تُخْرَجُونَ ) * و از زمين بيرون آورده ميشويد براى جزا آدم عليه السلام چون اين مضمون بشنيد دانست كه باز ببهشت خواهد رسيد خورسند شد و چون ذكر نعم خود كرد بر بنى آدم در اسكان ايشان در زمين و اعطاى اسباب تمتع ايشان در آن و رسانيدن ايشان بوسيلهء اعمال صالحه در روضهء جنان در عقب آن عرض امتنان مينمايد بر ايشان بر ملابس ايشان در اين جهان بقوله * ( يا بَنِي آدَمَ ) * اى فرزندان آدم مراد همهء ايشانند و خطاب بمعدوم ايشان باعتبار علم او سبحانه است به پيدا شدن ايشان پس نظر بعلم او همه موجوداند و اناث بر سبيل تغليب در آن داخلند يعنى اى جميع مكلفان از مردان و زنان * ( قَدْ أَنْزَلْنا ) * بتحقيق كه فرستاديم ما * ( عَلَيْكُمْ لِباساً ) * بر شما پوششى يعنى آفريديم براى شما لباسها بتدبيرات سماويه و اسباب نازله از آسمان و از اين قبيل است و انزل لكم الانعام و آيهء وَأَنْزَلْنَا الْحَدِيدَ و گويند كه در حين هبوط حقتعالى لباس را براى او انزال فرمود فحينئذ انزال بر معنى حقيقى خود باشد و يا آنكه انزال باعتبار غاية علو او سبحانه و نهايت دنائت و پستى خلقان پس بيان فايدهء لباس مىكند و ميفرمايد كه يُوارِي ميپوشاند لباس سَوْآتِكُمْ عورات شما را كه شيطان قصد ابداء آن كرده بود و مستغنى ميسازد شما را از خصف و رق مرويست كه عرب برهنه طواف خانه كعبه ميكردند و ميگفتند كه لا نطوفن فى ثياب عصينا اللَّه فيها طواف نميكنيم در جامهايى كه در آن معصيت خدا كرده‌ايم اين آيه نازل شد كه لباس موجب پوشش عورات شما است كه انكشاف آن مستهجن و مستقبح است عقلا را * ( وَرِيشاً ) * عطف است بر يوارى يعنى لباسى كه زينت شما است و به آن متجمل ميشويد و ريش بمعنى جمالست و منه ريش الطائر و گويند بمعنى مالست و منه ريش الرجل اذا تمول يعنى لباس امتعه و اناث خانه شماست و در تفسير زاهد مذكور است كه لباس آن است كه از پنبه باشد و ريش از ابريشم و پشم * ( وَلِباسُ التَّقْوى ) * و\r\nپوشش تقوى يعنى لباسى كه از براى تواضع پوشند چون پشمينه و لباس تواضع و جامهاى درشت * ( ذلِكَ خَيْرٌ ) * اين بهتر است از لباسهاى نرم و بتكلف كه متجبران پوشند و گويند مراد به لباس تقوى خشيت بنده است از خدا\r\n","description":"","footnote":"","page_name":" 17 ","page_number":17},
  {"content":"\r\nكه محيط و شامل باشد به او هم چنان كه جامه كه احاطهء بدن مىكند و يا مراد ايمانست كه محيط است بقلب و يا الزام طريقهء خير و يا جامهاى حرب است چون زره و خفتان كه وقايه محارب باشد از اثر تيغ و نيزه و از ابن عباس نقلست كه لباس التقوى هو العمل الصالح و نيز محققان گفته‌اند كه لباس تقوى طاعت است كه عيب آدمى به آن پوشيده مىشود چنانچه عورت بجامه مستور ميگردد و گفته‌اند كه لباس تقوى عفت است و يا حيا و در بحر الحقايق آورده كه لباس بر دو گونه است لباس فتوى و آن مفوض بامر شريعت است و لباس تقوى و آن متعلق به حكم حقيقت است از لباس فتوى همين بدن بهره مند است كه ستر سوءة او مىشود و از لباس تقوى هر يك از دل و روح و سر و خفى بهره دارند و هر يك به چيزى پوشيده ميگردند بهره دل از لباس تقوى صدق است در طلب مولى و بدان پوشيده شود شهوات طمع دنيا و ما فيها و حظ روح از لباس تقوى محبت حق است و بدان مستور گردد سوءة تعلق به غير مولى و نصيب سر از اين لباس اينست كه شهود انوار الهى اوست و بدان پوشيده مىشود رؤية ما سوى و بهرهء خفى از لباس تقوى بقاى او است بهوية حق و بد و پوشيده گردد هوية خلق و انانيت ايشان * ( ذلِكَ ) * آن انزال لباس * ( مِنْ آياتِ اللَّه ) * از نشانهاى فضل و رحمت خداى است كه بدان سوءة آدميان را بپوشيد و ايشان را از خصف برك درخت مستغنى گردانيد * ( لَعَلَّهُمْ يَذَّكَّرُونَ ) * تا باشد كه ايشان پند گيرند و قدر اين نعمت بشناسند و از قبايح مجتنب شوند بعد از آن بر سبيل نصيحت و موعظه ميفرمايد كه * ( يا بَنِي آدَمَ ) * اى فرزندان آدم * ( لا يَفْتِنَنَّكُمُ الشَّيْطانُ ) * بر حذر باشيد كه شيطان شما را در فتنه نيندازد و با شما مكر نكند و از راه حق بيرون نبرد و به جهت اغوا شما را از طريق جنت باز ندارد * ( كَما أَخْرَجَ ) * چنان كه بيرون آورد * ( أَبَوَيْكُمْ ) * پدر و مادر شما را * ( مِنَ الْجَنَّةِ ) * از بهشت و ايشان را در محنت و فتنه انداخت نهى در لفظ راجع بشيطانست و بحسب معنى نهى بنى آدم است از اتباع او و از اقتنان به او و قوله * ( يَنْزِعُ عَنْهُما لِباسَهُما ) * حال است از فاعل اخرج يا از ابويكم يعنى بيرون آورد پدر و مادر شما را در حالتى كه بر ميكشيد از ايشان جامهاى ايشان را * ( لِيُرِيَهُما ) * تا بنمايد بهر يك از ايشان * ( سَوْآتِهِما ) * عورات ايشان را اخراج اسناد و نزع بشيطان باعتبار تسبب است يعنى سبب آن شد كه ابوين شما از بهشت بيرون آمدند و مكشوف العورة گشتند پس شما نيز از مكر او حذر كنيد * ( إِنَّه ) * بدرستى كه ابليس * ( يَراكُمْ ) * مىبيند شما را * ( هُوَ وَقَبِيلُه ) * او و لشگر او\r\n","description":"","footnote":"","page_name":" 18 ","page_number":18},
  {"content":"\r\n* ( مِنْ حَيْثُ لا تَرَوْنَهُمْ ) * از جايى كه شما ايشان را نميبينيد يعنى اجسام ايشان از غايت رقت و لطافت در نظر شما در نميآيد و ايشان اجسام شما را بواسطهء غلظت و كثافت ميبينند پس حذر از چنين دشمن لازم تر است مالك دينار گفته كه دشمنى كه ترا بيند و تو وى را نبينى دشمنى عظيم است و محنت و بلية او بغايت سخت بدانكه اينجملهء اسميهء مصدره به ان تعليل نهى است و تأكيد تحذير از فتنه شيطان و جنود او و رؤية ايشان ما را از جايى كه ايشان را نميبينيم كليه نيست بلكه فى الجمله است پس مقتضى امتناع تمثيل ايشان نيست بر ايما يحيى معاذ گفته كه شيطان قديم و ديرينه است و تو حادث و نو و شيطان مختالست و تو سليم شيطان تو او را نه بينى و او ترا بيند شيطان بر تو بار است و تو بر شيطان بار نيستى دل تو مسكن او است و عروق تو راه گذر او پس با وى مقاومت نتوانى كرد مگر به يارى خدا ذو النون مصرى گفته اگر او تو را بينداز آنجا كه تو او را نه بينى خداى تو او را بيند و او خداى را نبيند و بخداى استغفار كن كه كيد او ضعيف است كه إِنَّ كَيْدَ الشَّيْطانِ كانَ ضَعِيفاً از\r\nمجاهد روايتست كه شيطان جنود او تفاخر ميكنند به چند چيز از جمله يكى آنست كه ايشان آدميان را ميبينند و ايشان آدميان را نميبينند دوم آنكه از زير زمين بيرون آيند و به تحت زمين فرو روند سيم بر هوا روند و پائين آيند ( چهارم ) پيران ايشان جوان شوند پس از آنكه بنهايت شيخوخيت رسيده باشند بعد از آن در بيان تخليه شيطان با اهل عناد و طغيان ميفرمايد كه * ( إِنَّا جَعَلْنَا الشَّياطِينَ ) * بدرستى كه گردانيده‌ايم ديوان را * ( أَوْلِياءَ ) * دوستان * ( لِلَّذِينَ لا يُؤْمِنُونَ ) * مر آن كسانى را كه ايمان نميآرند يعنى حكم كرده‌ايم كه شياطين دوستان ناگرويدگانند به جهت جنسيت و تناسب كه آن تناصر است بر اباطيل يا ما تخليه كرديم ميان ايشان و ديوان و بر وجه اجبار منع ايشان نكرديم تا مطيع و فرمانبردار شيطان گشتند و دوستان يكديگر شدند بخلاف مؤمنان مخلص كه ايشان به جهت تدبر در حجج هاديه مستعد الطاف الهى شده از اضلال و اغواى شياطين محفوظ مانده‌اند قبل از اين گذشت كه عرب عريانا طواف كردندى و عورة خود را نپوشيدندى و گفتندى كه ما طواف خانه چنان كنيم كه خدا ما را فرموده و در جامهء كه در آن گناه كرده‌ايم طواف نميكنيم و زنان چيزى از دوال بافته به مقدار آنكه عورت ايشان پوشيده شدى در ميان بستندى در خبر است كه از بنى عامر زنى طواف ميكرد و ميگفت ( اليوم يبدو بعضه او كله و ما بدامنه فلا احله ) چون زمان اسلام در رسيده مسلمانان ايشان را ملامت كردند ايشان گفتند كه * ( وَجَدْنا عَلَيْها آباءَنا ) * ما پدران را بر اين يافته‌ايم و ما متابعت ايشان ميكنيم حقتعالى آيه فرستاد كه * ( وَإِذا فَعَلُوا ) * و چون بكنند كفار و مرتكب شوند * ( فاحِشَةً ) * فعله متناهيه در قبح چون كشف\r\n","description":"","footnote":"","page_name":" 19 ","page_number":19},
  {"content":"\r\nعورت و عبادت اصنام و غير آن از كباير * ( قالُوا ) * گويند از روى تقليد كه * ( وَجَدْنا عَلَيْها ) * يافته‌ايم بر اين عمل زشت * ( آباءَنا ) * پدران خود را * ( وَاللَّه أَمَرَنا ) * و خدا فرموده ما را * ( بِها ) * به اين فاحشه ايشان احتجاج آورده‌اند به اين امر قبيح به دو چيز يكى تقليد آبا دوم افترا بر خداى و او سبحانه از ذكر احتجاج اول ايشان اعراض نموده به جهت ظهور فساد آن و در رد ثانى ميفرمايد كه * ( قُلْ ) * بگو اى محمد ( صا ) * ( إِنَّ اللَّه ) * بدرستى كه خداى * ( لا يَأْمُرُ بِالْفَحْشاءِ ) * امر نميفرمايد بزشتى و ناپسنديده در قول و فعل چه سنت الهى جارى شده كه امر كند بمكارم اخلاق و خصال و محاسن خلال از حسن بصرى روايت است كه\r\nان اللَّه بعث محمدا صلى اللَّه عليه و آله و هم قدرية مجبرة يحملون ذنوبهم على اللَّه\r\nيعنى حقتعالى پيغمبر ( صا ) را در وقتى مبعوث گردانيده كه قوم قدريه و مجبره بودند و حمل ذنوب خود ميكردند بر حقتعالى و مصدق اينست كه فرموده * ( إِذا فَعَلُوا فاحِشَةً قالُوا ) * امرنا اللَّه بها * ( قُلْ إِنَّ اللَّه لا يَأْمُرُ بِالْفَحْشاءِ ) * و چون فعل قبح بر او مستحيل است به جهت عدم داعى و وجود صادف پس چگونه به قبيح امر فرمايد و گويند كه * ( وَجَدْنا عَلَيْها آباءَنا وَاللَّه أَمَرَنا بِها ) * جواب سؤال مترتباند گوييا فرموده كه ( لما فعلتموها فقالوا اوجدنا عليها آباءنا فقيل و من اين اخذ آباؤكم فقالوا و اللَّه امرنا بها ) و قوله * ( إِنَّ اللَّه لا يَأْمُرُ بِالْفَحْشاءِ ) * جواب است از احتجاج ايشان قوله * ( أَ تَقُولُونَ عَلَى اللَّه ما لا تَعْلَمُونَ ) * انكار است كه متضمن نهى است از افترا به خدا يعنى آيا مىگوييد بر خدا از روى افترا آنچه كه نميدانيد كه او فرموده است از اسناد قبيح به او و اين شهادتست بر آنكه مبنى قول ايشان جهل مفرط است و چون بيان فرمود كه حقتعالى امر نميفرمايد بفحشا كه اسميست جامع جميع قبايح و سيئات در عقب آن بيان چيزى ميفرمايد كه به آن امر فرموده و ميگويد كه * ( قُلْ ) * بگو اى محمد ( ص ) كفار قريش را * ( أَمَرَ رَبِّي ) * امر كرده است پروردگار من * ( بِالْقِسْطِ ) * بعدل و راستى كه وسط از هر امر متجانى از طرفين ( افراط و تفريط ) و گويند مراد بقسط توحيد است كه سر همه راستيها است و اولى آنست كه مراد جميع طاعات و عبادات او سبحانه باشد و اين رد قول مجبره است چه مراد آنست كه حقتعالى ميفرمايد به چيزى كه عقل و راستى و استقامت آن گواهى دهد و چون امر الهى بتوحيد و ساير طاعات تعلق دارد پس محال باشد كه به عدل و توحيد امر كند و بعد از آن جبر خواهد چه او حكيم است آنچه فرمايد مؤيد آن باشد و آنچه نخواهد كاره آن و مانع بندگان از آن و چون از بنده طاعات خواست بدان\r\n","description":"","footnote":"","page_name":" 20 ","page_number":20},
  {"content":"\r\nامر فرمود و معاصى را كاره بود از آن نهى فرمود پس امر وى دليل بر ارادهء طاعات و نهى وى دليل بر كراهت معاصى باشد و بعد از آن فرمود كه * ( وَأَقِيمُوا وُجُوهَكُمْ ) * و راست گردانيد روى خود را به قبله * ( عِنْدَ كُلِّ مَسْجِدٍ ) * نزد زمان هر سجود يا مكان سجودى مراد سجود نماز است يعنى در هر جا كه باشيد چون وقت نماز در رسد رو به قبله كرده مشغول نماز شويد يا مراد آنست كه توجه كنيد بعبادة او سبحانه چون وقت نماز در رسد در حينى كه استقامتكنندگان باشيد به او نه عدول نمايندگان به غير او * ( وَادْعُوه ) * و بپرستيد خداى را * ( مُخْلِصِينَ لَه الدِّينَ ) * در حالتى كه پاك كنندگان باشيد براى خدا طاعت را يعنى او را مخصوص گردانيد بعبادت و غير او را در آن شريك مگردانيد و نزد ضحاك معنى آنست كه چون در مسجدى باشيد و وقت نماز در آيد همانجا نماز بگذاريد و مگوييد كه ما نماز خود را در مسجد خود ميگذاريم و چون در مسجد نباشيد و وقت نماز در آيد مخيريد بهر مسجد كه خواهيد توجه كنيد و نماز را مخصوص و خالص گردانيد به خدا و آن را بغرضى ديگر مخلوط مسازيد چه او است مصير و بازگشت همه به او است نه غير او * ( كَما بَدَأَكُمْ ) * هم چنان كه آفريد شما را در ابتداء * ( تَعُودُونَ ) * باز خواهيد گشت بوى ثانيا تا جزا دهد بر عملها يا چنان كه شما را از خاك آفريد باز به خاك عود خواهيد كرد و يا هم چنان كه شما را عريان و پا برهنه آفريد در معاد نيز چنين خواهد بود\r\n* ( فَرِيقاً هَدى ) * گروهى را راه نمود يعنى الطاف و اسباب توفيق عطا فرمود تا ايشان بوسيلهء آن اختيار ايمان كردند * ( وَفَرِيقاً ) * و گروهى ديگر كه از روى عناد و جحود نظر در دلايل نكردند و تأمل و تفكر ننمودند * ( حَقَّ عَلَيْهِمُ الضَّلالَةُ ) * سزاوار شد بر ايشان گمراهى و يا معنى آنست كه حقتعالى بهدايت و ضلالة هر دو فرقه حكم كرد و يا بعد از عود كه زمان حشر و نشر باشد بعضى را ببهشت راه نمايد به جهت صدور ايمان و اعمال صالحه از ايشان و بعضى مستوجب هلاكت و عقوبت گردند بجهة فرط معصيت انتصاب فريقا ثانى بفعلى است كه ما بعد آن مفسر انست اى و خذل فريقا * ( إِنَّهُمُ ) * بدرستى كه اين گمراهان * ( اتَّخَذُوا الشَّياطِينَ ) * فرا گرفتند ديوان را أولياء دوستان خود و فرمان ايشان بردند * ( مِنْ دُونِ اللَّه ) * بجز از خداى اين تعليل خذلان ايشانست يا تعليل ضلالت ايشان * ( وَيَحْسَبُونَ أَنَّهُمْ ) * و گمان بردند كه ايشان مهتدون راه يافته گانند و فى نفس الامر نه چنانند كه گمان برده‌اند و در كنز العرفان آورده كه در كريمهء\r\n","description":"","footnote":"","page_name":" 21 ","page_number":21},
  {"content":"\r\nوَ أَقِيمُوا وُجُوهَكُمْ عِنْدَ كُلِّ مَسْجِدٍ وَادْعُوه مُخْلِصِينَ امر است بتوجه نماز در هر مسجدى كه اتفاق افتد و مراد بصلاة اعم از واجبه و مندوبه است و از جمله آن نماز تحية است و اقامه وجه كنايه از نماز است و بعد از آن امر فرموده بدعا نزد هر مسجدى و در اين حث است بر دعا در مساجد و ايماء به آنكه اين محل اجابت است و آن گاه امر بندگان را نموده بايقاع همهء صلوات و دعوات بر وجه اخلاص نه به قصد ريا و غير آن از اغراض و چون او سبحانه در ما تقدم ذكر نعم خود فرمود بر عباد از لباس و رزق در عقب آن امر ميفرمايد ايشان را باخذ زينت و تستر و اقتصار و ما كل و مشرب و ميفرمايد * ( يا بَنِي آدَمَ ) * اى فرزندان آدم * ( خُذُوا زِينَتَكُمْ ) * فرا گيريد جامهاى خود را كه خود را بدان آراسته ايد * ( عِنْدَ كُلِّ مَسْجِدٍ ) * نزد هر مسجدى اكثر مفسران بر آنند كه ثقيف و جماعتى ديگر از مشركان عرب از ذكور و اناث برهنه طواف كردندى و بر آن تجريد تبرى از ذنوب را تفال نمودندى و بنى عامر در ايام احرام از خوردن حيوانى مجتنب بودندى و باندكى از طعام قناعت كرده آن را طاعت دانستندى و به آن تعظيم كعبه را خيال بستندى اهل اسلام گفتند كه ما چون بتعظيم و تحريم و تكريم كعبه سزاوار تريم پس اولى آنست كه ما نيز به اين طريق سلوك نمائيم حقتعالى ايشان را از اين تحذير فرمود و گفت اخذ ثياب جميله كنيد در حين طواف و در وقت اداء نماز و گفته‌اند كه زينت به زبان اهل علم ( ستر عورت ) است براى نماز و بلسان اهل كشف حضور دل است براى غرض راز و نياز و برى بودن از عرض و فكر دنيا و بدانكه جامه آنچه ستر عورت كند در نماز و طواف فرض است و زياده بر آن سنت و از امام محمد باقر ( ع ) مرويست كه مراد از زينت جامه نو و پاكيزه است كه در روز جمعه و عيد پوشند براى رفتن در مصلى و مساجد جوامع مرويست كه چون حسن بن على ( ع ) نماز گذاردى خوبترين جامه در پوشيدى از وى پرسيدند كه سبب اين چيست فرمود كه\r\nان اللَّه جميل يحب الجمال فاتجمل لربى و هو يقول خذوا زينتكم عند كل مسجد\r\nيعنى حق سبحانه جميل است و جمال را دوست دارد پس من به جهت رضاى او سبحانه متجمل و متزين ميشوم چه او سبحانه ميفرمايد كه در وقت نماز متجمل شويد و نزد بعضى مراد بزينت دست برداشتن است در حين تكبير نماز\r\nلقوله ( صا ) ان لكل شيء زينة و زينة الصلاة فى رفع الايدى\r\nيعنى هر چيزى را زينتى است و زينت نماز برداشتن دست است در حين تكبيرة الاحرام و تكبير ركوع و تكبير سجود و سر برداشتن از هر دو و از حضرت صادق ( ع ) روايت است كه مراد بزينت تمشط است نزد هر نمازى و در كنز العرفان مذكور است كه لباس بر چند قسم است يكى آنكه ستر عورت بآنواجب است مطلقا خواه آنكه ناظر\r\n","description":"","footnote":"","page_name":" 22 ","page_number":22},
  {"content":"\r\nمحترم باشد يا نه حتى از خود و آن در حالت نماز است و طواف و عورت مرد قبل و دبر است نزد اكثر علما و اينكه بعضى از ما بين سرة و ركبه گرفته‌اند قوليست مرجوح و اما عورت زن جميع بدن او است ما عداى وجه و كفين و قدمين و ابن عباس فرموده كه إِلَّا ما ظَهَرَ مِنْها مراد وجه است و كفين و قسمتى ديگر آنست كه واجب باشد از ناظر محترم غير مكفوف بعمى و غير آن زيرا كه حضرت رسالت صلى اللَّه عليه و آله لعن كرده ( ناظر و منظور اليه ) را قسم سيم ستر سنت است مطلقا اگر چه در خلوت باشد چهارم آنكه پوشيدن آن به قصد تجمل باشد مطلقا ميان مردمان چه حقتعالى فرموده است كه دوست دارم كه آثار نعم خود را بر بنده خود بينم و مرويست كه امام زين العابدين عليه السّلام جامهء در صيف ميپوشيد كه قيمت آن پانصد درهم نقره بود و امام حسن عليه السّلام در روز قتل جامهء خز در بر داشت و صادق صلوات اللَّه عليه نيز جامهء خز ميپوشيد و بعد از بيان لباس در اما كل و شرب ميفرمايد * ( وَكُلُوا ) * و بخوريد يعنى در ايام احرام و غير آن گوشت و چربى و غيرهما از مأكولات اكل نمائيد * ( وَاشْرَبُوا ) * و بياشاميد شير و ساير مشروبات را * ( وَلا تُسْرِفُوا ) * و از حد در مگذريد بتحريم حلال يا بافراط طعام و شير در خوردن آن * ( إِنَّه ) * بدرستى كه حقتعالى * ( لا يُحِبُّ الْمُسْرِفِينَ ) * دوست نميدارد اسراف كنندگان را يعنى آنها كه زياده از سيرى خورند از ابن عباس منقولست كه هر چه خواهيد بخوريد و هر چه خواهيد در پوشيد ما دام كه در خوردن اسراف نبود و پوشيدن لباس تكبر اسراف باشد و اگر به وزن كوه احد زر را در طاعت خدا صرف كند اسراف نباشد و اگر درهمى در معصيت خرج كنند اسراف بود اكثر بر انند كه مراد باسراف در اينمقام خوردن و آشاميدن بر سيرى است چه آن در مظان مضرت است و در كنز مذكور است كه در آيه چند حكمست يكى آنكه ستر واجب است بصريح امر و امر براى وجوب است دويم آنكه اختلاف است در آنكه ستر شرط است در صحت با امكان مطلقا يا مقيد است به حال عمد شيخ طوسى و ابن سعيد بر ثانى اند و ابن جنيد بر اول و اين اقوى است و فايده ظاهر مىشود در ناسى و غير عالم بكشف ابن جنيد اعاده را واجب مىداند بر اين هر دو در وقت خاصة و حق وجوب آنست مطلقا زيرا كه اخلالى كه واجب باشد مطلقا مبطل است مانند طهارت سيم نماز ساقط نمىشود با عدم ساتر بلكه واجب است و اگر آهن شود از مطلعى ايستاده نماز گذارد و از براى ركوع و سجود ايما كند و با عدم آن نشسته ايما كند چهارم واجب است خريدن ساتر يا استجار آن و تقديم ثمن آن بر ثمن آب اگر تعارض كنند زيرا كه آب را بدل هست و همچنين واجب است قبول اعاده و هبهء آن نه قبول هبهء ثمن آن پنجم واجب است كه آن از غير ميته باشد و نه جلد غير ماكول اللحم و نه صوف و شعر و بر آن مطلقا مگر خز باجماع و سنجاب نزد\r\n","description":"","footnote":"","page_name":" 23 ","page_number":23},
  {"content":"\r\nبعضى و در لباس مرد شرط است كه حرير محض و طلا نباشد و قوله * ( عِنْدَ كُلِّ مَسْجِدٍ ) * اى كل صلاة و اين تسميهء حالست اسم محل و اينكه از صادق عليه السلام مروى است\r\nو هو استجاب لبس اجمل - الثياب فى الجمع و الاعيار\r\nدلالت مىكند باستجاب تحسن در صلاة نه تخشن مگر در صورتى كه خشن شعار باشد يعنى در زير ثوب خشن باشد هم چنان كه امام رضا صلوات اللَّه عليه خز را بالاى جامهء پشمينه ميپوشيد و قصهء او با جهله صوفيه مشهور است و بنا بر صحت روايت اينكه آيهء * ( كُلُوا وَاشْرَبُوا وَلا تُسْرِفُوا ) * براى بنو عامر نازل شده كه در ايام حج طعام نميخوردند مگر به قدر سد رمق خصوص سبب مخصص عام نميشود چنان كه در اصول مبين شده پس آيه عام باشد در امر باكل و شرب و عدم اسراف و از على بن ابراهيم واقدى نقل است كه گفته ( قد جمع اللَّه الطب فى آية فقال * ( كُلُوا وَاشْرَبُوا وَلا تُسْرِفُوا ) * ) و به صحت پيوسته كه هارون الرشيد طبيبى حاذق داشت ترسانام او ( بختيشوع ) على واقدى را گفت كه در كتاب شما چيزى از علم طب هست واقدى گفت بلى حقتعالى جملهء طب در نيم آيه جمع فرموده و هو قوله * ( كُلُوا وَاشْرَبُوا وَلا تُسْرِفُوا ) * گفت از پيغمبر شما چيزى در اين باب واقع شده گفت بلى جملهء طب را در كلمهء چند جمع فرموده و گفته معدة بيت الداء و الحمية رأس كل دواء واعظ كل نفس ما عودته معده خانهء رنجها است و پرهيز كردن سر همهء دواها است و هر نفس را آن قدر بايد داد كه عادة كرده باشد بختيشوع گفت ما ترك كتابكم و لا بينكم لجالينوس طبا كتاب شما و پيغمبر شما هيچ در طب فرو گذاشت نكرده و از براى جالينوس چيزى نگذاشته آورده‌اند كه عرب چون به حج و عمره رفتندى گوشت و شير و پيه بر خود حرام كردندى حقتعالى از اين نهى فرموده بقوله * ( قُلْ مَنْ حَرَّمَ ) * بگو كه حرام كرده است * ( زِينَةَ اللَّه ) * آرايشى كه خدا مقرر كرده يعنى جامهاى متنوع و ساير ما يجتمع * ( الَّتِي ) * آن زينتى كه بمحض قدرت * ( أَخْرَجَ ) * بيرون آورده * ( لِعِبادِه ) * براى بندگان خود از نباتات مانند پنبه و كتان و از حيوانات چون پشم و حرير و از معادن چون ذره و خود * ( وَالطَّيِّباتِ ) * و ديگر كه حرام كرده است پاكيزه ها * ( مِنَ الرِّزْقِ ) * از روزى يعنى مستلذات ما كل و مشارب و از لحوم و رسوم و البان يا حلالات ان چون بحيره و سايبه و حوام و درين دليل است بر آنكه اصل در مطاعم و ملابس و انواع تجملات اباحه است زيرا كه استفهام در معنى انكار است * ( قُلْ هِيَ ) * بگو آن زينت و طيبات * ( لِلَّذِينَ آمَنُوا ) * براى كسانيست كه ايمان آورده‌اند يعنى باصالت براى مؤمنان است * ( فِي الْحَياةِ الدُّنْيا ) * در زندگانى دنيا اما كفار و فجار به تبعيت شريك مؤمنانند\r\n","description":"","footnote":"","page_name":" 24 ","page_number":24},
  {"content":"\r\nدر آن * ( خالِصَةً ) * منصوب است بر حاليت يعنى جميع مستلذات طيبه مر اهل ايمان راست در حالتى كه خالص و بى شريك است يعنى شارك ايشان نباشد در آن غير ايشان * ( يَوْمَ الْقِيامَةِ ) * در روز رستخيز يعنى اگر كافران در طيبات شريك مؤمنانند در دنيا اما در آخرت مخصوص باهل ايمانست * ( كَذلِكَ ) * هم چنان كه تفصيل كرديم اين حكمها را * ( نُفَصِّلُ الآياتِ ) * تفصيل ميكنيم نشانهاى احكام ديگر يا دلايل توحيد مبين ميسازيم * ( لِقَوْمٍ يَعْلَمُونَ ) * براى گروهى كه فهم دارند و ميدانند عياشى باسناد خود از ابى عبد اللَّه عليه السلام روايت كرده كه در وقتى امير المؤمنين صلوات اللَّه عليه ابن عباس را نزد خوارج نهروان فرستاد تا ايشان را موعظه نموده از طريق مخالفت باز گرداند بافضل ثياب ملبس بود و با طيب طيب مطيب و بر افضل مراكب سوار و چون نزد خوارج آمد وى را گفتند كه تو بهترين مردمانى و آمدهء كه ما را نصيحت كنى چرا روزى لباس جبابره و بر جنس مراكب ايشان سوار شده ابن عباس در جواب ايشان اين آيه را تلاوت فرمود كه * ( قُلْ مَنْ حَرَّمَ زِينَةَ اللَّه الَّتِي ) * الى آخر الايه و بعد از آن گفت ( فالبسوا و تجملوا فان اللَّه جميل يحب الجمال ) و ليكن ( لكن الحلال ) پس متلبس و متجمل شويد كه حقتعالى نيكو است و چيز نيكو دوست ميدارد اما بايد كه آن جنس حلال باشد و بعد از بيان چيزهايى كه در عقل و شرع حلال بود جهة رد اعتقادات فاسدهء اهل شرك كه تحريم او كرده بودند بر خود توبيخ ايشان مىكند بتحليل محرماتى كه بعضى در عقل محرمند و برخى در شرع تا باز نمايد كه ايشان در تحليل حرام و تحريم حلال مخطىاند پس ميفرمايد كه * ( قُلْ ) * بگو اى محمد صلَّى اللَّه عليه و آله باهل شرك\r\nكه * ( إِنَّما حَرَّمَ ) * جز اين نيست كه حرام كرده است * ( رَبِّيَ ) * آفريدگار * ( الْفَواحِشَ ) * آن چيزهايى كه متصفاند بتزايد قبح از گناهان كبيره و گويند مراد هر چيزيست كه متعلق است بفروج * ( ما ظَهَرَ مِنْها ) * آنچه پيدا و آشكار است از آن * ( وَما بَطَنَ ) * و آنچه نهانست وجوه معنى اين در سورة الانعام گذشت و مرويست كه اهل جاهليت زنان را در روز كه مظان ظهور و نشو آنست حرام دانستندى و در شب كه مظنه خفاى در آنست حلال دانستندى حقتعالى در اين آيه فواحش ظاهر و نهان را حرام گردانيد * ( وَالإِثْمَ ) * و نيز حرام گردانيد گناهى را كه بر آن حدى مقرر نيست چون صغاير و گويند مراد هر چيزى است كه موجب اثم باشد پس اين تعميم بعد از تخصيص است و نزد بعضى مراد شرت خمر است كقوله ( شربت الاثم حتى صد عقلى كذاك الاثم يذهب بالعقول ) پس تخصيص بعد\r\n","description":"","footnote":"","page_name":" 25 ","page_number":25},
  {"content":"\r\nاز تعميم باشد * ( وَالْبَغْيَ ) * و حرام ساخت ستمكارى را يا كبر را * ( بِغَيْرِ الْحَقِّ ) * بناحق اين متعلق است ببغى و مؤكد آن بحسب معنى چه بديهى است كه ظلم يا كبر به حق نخواهد بود و نظير اينست قوله و يقتلون النبيين به غير الحق و گويند كه بغى در اصل لغت بمعنى طلبست و آن شامل حلال و حرام است از اين جهة آن را مقيد ساخت به غير حق و بر هر تقدير افراد بغى جهة مبالغه است * ( وَأَنْ تُشْرِكُوا ) * و ديگر حرام ساخته است آنكه شرك آريد * ( بِاللَّه ) * بخداى و شريك گيريد در عبادت * ( ما لَمْ يُنَزِّلْ ) * آن چيزى را كه نفرستاده است * ( بِه ) * به پرستش آن * ( سُلْطاناً ) * جهتى و برهانى و جميع اشراك معرى از دليلست اين تهكم است بمشركان و تنبيه تحريم بر اتباع آنچه برهانى در آن دلالت نميكند * ( وَأَنْ تَقُولُوا ) * و آن را نيز حرام گردانيده است كه بگوئيد بدروغ و افترا * ( عَلَى اللَّه ) * بر خداى * ( ما لا تَعْلَمُونَ ) * آنچه نميدانيد مانند تحريم حرث و انعام و برهنه طواف كردن بيت الحرام و آن را اسناد به خدا كردن كقولهم و اللَّه امرنا بها بعد از آن جهة تسليهء حضرت رسالت صلى اللَّه عليه و آله در تاخير عذاب كفار ميفرمايد كه * ( وَلِكُلِّ أُمَّةٍ ) * و مر هر گروهى راست * ( أَجَلٌ ) * مدتى كه خداى تعالى تقدير فرموده مر حياة ايشان را به صحت پيوسته كه هر امتى را غير از مؤمنان وقتى است كه بدان عذاب استيصال بايشان فرود آيد * ( فَإِذا جاءَ أَجَلُهُمْ ) * پس چون بيايد وقت عذاب و هلاكت ايشان يا چون مدت عمر مقدر بسر آيد * ( لا يَسْتَأْخِرُونَ ساعَةً ) * واپس نيايد از آن اجل ساعتى * ( وَلا يَسْتَقْدِمُونَ ) * و پيشى نگيرند بر آن اجل مراد بساعة عرفيست كه آن اقصر اوقات است نه ساعة اهل تنجيم يعنى به هيچ وقت اجل متقدم و متاخر نشود فرد\r\n\r\n( اجل چون فرود آيد از پيش و پس\r\nپس و پيش نگذاردت يك نفس )\r\n\r\nبعد از آن خطاب بجميع اهل تكليف كرده ميفرمايد كه * ( يا بَنِي آدَمَ ) * اى فرزندان آدم * ( إِمَّا يَأْتِيَنَّكُمْ ) * چون بيايد بشما * ( رُسُلٌ مِنْكُمْ ) * پيغمبرانى كه از شمااند يعنى از نوع شما و يا به زبان شما و يا از قبيلهء شما * ( يَقُصُّونَ عَلَيْكُمْ ) * بخوانند بر شما * ( آياتِي ) * آيات مرا يا احكام شريعت را * ( فَمَنِ اتَّقى ) * اين جواب شرط است يعنى چون ايشان بشما آيند پس هر كه بپرهيزد از شما از تكذيب و ساير فواحش * ( وَأَصْلَحَ ) * و باصلاح آرد عمل خود را * ( فَلا خَوْفٌ عَلَيْهِمْ ) * پس هيچ ترسى نيست بر ايشان يعنى از هر چه ميترسند ايمن شوند * ( وَلا هُمْ يَحْزَنُونَ ) * و نه ايشان اندوهناك گردند از چيزى كه بر ايشان\r\n","description":"","footnote":"","page_name":" 26 ","page_number":26},
  {"content":"\r\nفوت شود بلكه بهر چه اميد ميدارند رسند و اگر از بعضى معاصى اجتناب كرده باشند دون بعضى و يا صفة ايمان باشد موقوف بر مشية حقتعالى باشد اگر خواهد عفو كند و اگر نه عقاب فرمايد و چون ذكر مؤمنان كرد و آنچه پاداش ايشانست از عقوبة و رحمة تا جمع كرده باشد ميان ترغيب و ترهيب و مكلفان بجهة آن بطاعت نزديك شوند و از معصيت دور و ميفرمايد * ( وَالَّذِينَ كَذَّبُوا ) * و آنان كه دروغ شمردند از شما * ( بِآياتِنا ) * آيتهاى ما را يعنى تكذيب رسل كردند نزد آيات ما * ( وَاسْتَكْبَرُوا ) * و كبر آوردند و تعظيم و سركشى كردند * ( عَنْها ) * از ايمان بدلايل وحدانيت ما * ( أُولئِكَ ) * آن گروه * ( أَصْحابُ النَّارِ ) * ياران و ملازمان آتش دوزخند * ( هُمْ فِيها خالِدُونَ ) * ايشان در آتش باقىاند ببقاى ابدى و خلود سرمدى و ادخال فا در جزاء اول دون\r\nثانى جهة مبالغه است در وعد و مسامحه و در وعيد و تنبيه بر سبقت رحمت واسعهء او بعد از آن بر سبيل استنكار و استعجاب ميفرمايد كه * ( فَمَنْ أَظْلَمُ ) * پس كيست ستمكارتر يعنى كافر و در كفر و عناد سختتر * ( مِمَّنِ افْتَرى ) * از كسى كه افترا كند و بربندد * ( عَلَى اللَّه كَذِباً ) * بر خداى دروغ را به اينكه گويد زن و فرزند و شريك دارد و يا چيزى را به او اسناد كند كه نگفته باشد و به آن نفرموده مانند تحريم بحيره و سايبه و غير آن * ( أَوْ كَذَّبَ بِآياتِه ) * و يا بدروغ شمرد آيات منزلهء او را و اين متضمن انكار نبوت است نيز * ( أُولئِكَ ) * آن گروه مفتريان و مكذبان * ( يَنالُهُمْ ) * برسد بديشان * ( نَصِيبُهُمْ ) * بهرهء ايشان * ( مِنَ الْكِتابِ ) * از لوح محفوظ و بقول اكثر مراد ارزاق و آجالست كه براى ايشان نوشته شده از عذاب و نكال و يا بيابند جزاى آنچه نوشته باشند در دفتر عمل ايشان و اين حكم موقوفست * ( حَتَّى إِذا جاءَتْهُمْ ) * تا وقتى كه بيايند بايشان * ( رُسُلُنا ) * فرستادگان ما كه ملك الموت و اعيان اويند * ( يَتَوَفَّوْنَهُمْ ) * در حالتى كه فرا گيرند يعنى قبض كنند ارواح ايشان را پس حتى غايت نيل ايشانست و ميتواند بود كه حرف ابتدا باشد و قوله * ( قالُوا ) * جواب اذا است يعنى گويند فرشتگان بايشان از روى توبيخ و تقريع * ( أَيْنَ ما ) * كجااند بتانى كه پيوسته * ( كُنْتُمْ تَدْعُونَ ) * بوديد كه ميخوانديد و ميپرستيديد ايشان را * ( مِنْ دُونِ اللَّه ) * بجز از خدا تا امروز منع كنند عذاب خداى را از شما * ( قالُوا ) * گويند كافران كه آنها * ( ضَلُّوا عَنَّا ) * گم شدند از ما يعنى غايب گشتند و هيچ مددى\r\n","description":"","footnote":"","page_name":" 27 ","page_number":27},
  {"content":"\r\nاز ايشان بما نرسيد * ( وَشَهِدُوا عَلى أَنْفُسِهِمْ ) * و گواهى دهند بر نفسهاى خود * ( أَنَّهُمْ كانُوا ) * آنكه ايشان بودند * ( كافِرِينَ ) * ناگرويدگان يعنى اعتراف كنند به آنكه ايشان گمراه بوده‌اند در آنچه در آن بودند * ( قالَ ) * گويد خداى بواسطهء ايجاد كلام در جسم جمادى و يا بواسطهء احدى از ملائكه * ( ادْخُلُوا ) * در آئيد * ( فِي أُمَمٍ قَدْ خَلَتْ ) * در ميان امتان كه در گذشته‌اند * ( مِنْ قَبْلِكُمْ ) * پيش از شما بر دين و آئين شما * ( مِنَ الْجِنِّ وَالإِنْسِ ) * از پريان و آدميان مراد كافران گذشته‌اند از اين دو طايفه كه قبل از ايشان بدوزخ رفته باشند و فى امم در موضع حالست اى كائنين فى جملة ( امم مصاحبين لهم ) و قوله * ( فِي النَّارِ ) * متعلق است بادخلوا يعنى در آئيد در آتش دوزخ در حالتى كه با امم سابقه باشيد كه پيش از شما بدوزخ آمده‌اند در آنجا مصاحب ايشان شويد مرويست كه هر جمعى از كفار كه عناد و تكبر ايشان بيشتر باشد پيشتر به آتش برند * ( كُلَّما دَخَلَتْ ) * هر گاه كه در آيند * ( أُمَّةٌ ) * گروهى در دوزخ * ( لَعَنَتْ أُخْتَها ) * لعنت كند گروهى ديگر را كه همدينان باشند و بايشان اقتدا كرده بر كيش و ملت ايشان مرده باشند يعنى لعنت كنند مشركان جهودان و ترسايان رؤسا و مقتديان خود را كه مضل و مغوى ايشان بوده باشند * ( حَتَّى إِذَا ادَّارَكُوا ) * تا آنكه چون به يكديگر رسند * ( فِيها جَمِيعاً ) * در آتش همهء ايشان * ( قالَتْ أُخْراهُمْ ) * گويند آنها كه پس روان ايشان بوده باشند در دنيا و يا از پى در آيندگان ايشان در دوزخ * ( لأُولاهُمْ ) * براى اولى كه پيشوايانند يعنى در درباره ايشان گويند كه * ( رَبَّنا ) * اى پروردگار ما * ( هؤُلاءِ أَضَلُّونا ) * اين گروه گمراه كردند ما را * ( فَآتِهِمْ ) * پس بده ايشان را * ( عَذاباً ضِعْفاً ) * عذابى دو چندان كه ما را هست * ( مِنَ النَّارِ ) * از آتش دوزخ يك قسم براى گمراهى ايشان و يكى براى گمراه ساختن ديگران * ( قالَ ) * گويد خدا در جواب ايشان كه * ( لِكُلٍّ ضِعْفٌ ) * مر همه را عذاب دوباره است پيشوايان را بجهة ضلال و اضلال و تابعان ايشان را بواسطهء كفر و تقليد * ( وَلكِنْ لا تَعْلَمُونَ ) * و لكن ايشان ندانسته باشند كه هر يك چند نوع عذاب ميكشند يعنى از احوال عذاب يكديگر بى خبر باشند و همين عذاب خود را دانسته باشند اينكلام منفصل است از ما قبل براى بيان شدة عذاب ايشان و حفص بخطاب ميخواند يعنى شما نميدانيد انواع عذاب سخت يكديگر را و عالم نيستيد كه هر يك از متبوع و تابع را چه قدر عذابست و از حال يكديگر\r\n","description":"","footnote":"","page_name":" 28 ","page_number":28},
  {"content":"\r\nخبر نداريد بلكه هر يك علم به عذاب خود داريد و از ديگران غافل و بيخبريد * ( وَقالَتْ أُولاهُمْ ) * و گويند پيشوايان * ( لأُخْراهُمْ ) * مر پيروان را بعد از استماع فَآتِهِمْ عَذاباً ضِعْفاً * ( فَما كانَ لَكُمْ عَلَيْنا ) * پس نيست مر شما را بر ما * ( مِنْ فَضْلٍ ) * افزونى كه بدان استحقاق تخفيف عذاب داشته باشيد\r\nبلكه ما و شما در كفر و ضلال و استحقاق عذاب و نكال برابريم و يا در تقصير و خلوة و ترك نظر در آيات هاديه مثل يكديگر بوديم * ( فَذُوقُوا الْعَذابَ ) * پس بچشيد عذاب را * ( بِما كُنْتُمْ تَكْسِبُونَ ) * بسبب آنچه بوديد كه كسب ميكرديد از كفر و حوالهء عذاب به ديگرى ميكنيد\r\nبعد از آن عود بوعيد نموده ميفرمايد كه * ( إِنَّ الَّذِينَ كَذَّبُوا بِآياتِنا ) * بدرستى كه آنها كه بدروغ داشتند آيتهاى ما را از قرآن و دلايل قدرة * ( وَاسْتَكْبَرُوا ) * و سركشى كردند * ( عَنْها ) * از گرويدن به آن و فرمان بردارى آن * ( لا تُفَتَّحُ لَهُمْ ) * گشاده نشود براى دعاى ايشان يا بجهة نزول رحمت به ايشان و يا بسبب رفع اعمال و يا ارواح ايشان به آن * ( أَبْوابُ السَّماءِ ) * درهاى آسمان هم چنان كه از براى اهل ايمان گشوده مىشود و ارواح ايشان را بعليين كه بالاى هفتم آسمانست مىبرند بلكه اعمال ايشان را به روى ايشان باز زنند و ارواح ايشان را بسجين برند كه زير هفتم زمين است هم چنان كه از حضرت امام محمد باقر عليه السّلام مرويست كه\r\nانما المؤمنون يرفع اعمالهم و ارواحهم الى السماء فنفتح لهم ابوابها و اما الكافر فيصعد بعلمه روحه حتى اذا بلغ السماء نادى منادا هبطوا الى سجين و هو اذا بحضرموت يق برهوت\r\nيعنى ارواح مؤمنان و اعمال ايشان به آسمان برند پس درهاى آسمان براى ايشان بگشايند و از براى اعمال و ارواح كافران درهاى آسمان را بگشايند چون ( ارواح ) و اعمال ايشان نزديك آسمان رسد منادى ندا كند كه آن را باز گردانيد و بسجين بريد كه آن حضرموت است و آن را برهوت نيز گويند و از ابى هريره روايت است كه چون فرشتگان ببالين بندهء مؤمن حاضر آيند گويند كه اى روح پاك از تن پاك بيرون آى بامر خداى حميده و پسنديده و بشارت باد ترا بروح و ريحان و حقتعالى از تو راضى است نه غضبان پس او را به آسمان برند و بفرشتگان آسمان دنيا گويند كه در بگشائيد ايشان گويند كه اين روح كيست در جواب گويند روح فلان بندهء مؤمن گويند ( مرحبا بالنفس الطيبة التي كانت فى الجسد الطيب ادخل حميدا و ابشرى بروح و ريحان و رب غير غضبان ) پس در بگشايند تا در رود و همچنين در هر آسمان چنين گويند و بشارت دهند تا كه به آسمان هفتم برند اما چون ميت عاصى\r\n","description":"","footnote":"","page_name":" 29 ","page_number":29},
  {"content":"\r\nباشد فرشتگان عذاب حاضر آيند و گويند بيرون آى اى نفس خبيث از تن خبيث و تو را بشارت باد بجهنم پس آن را به آسمان برند و گويند در بگشائيد خزنه آسمان گويند روح كيست گويند كه فلان بندهء عاصى گويند ( لا مرحبا بالنفس الخبيثة التي كانت فى الجسد الخبيث ارجعى ذميمه فانه لا تفتح لك ابواب السماء ) برو كه درهاى آسمان براى تو نگشايند پس آن را بر گردانند و بسجين برند * ( وَلا يَدْخُلُونَ الْجَنَّةَ ) * و در نيايند اين متكبران و مكذبان در بهشت ( حتّى يلج الجمل ) تا وقتى كه در آيد شتر ( في سمّ الخياط ) در سوراخ سوزن يعنى تا آنكه داخل شود آنچه مثل است در عظم جرم كه آن بعير است در آنچه مثل است در ضيق مسلك كه آن سوراخ سوزن است و اين توقف شيء است بامر محال يعنى هم چنان كه هرگز اين صورت وجود نگيرد كافران نيز در بهشت نروند * ( وَكَذلِكَ ) * مانند اين پاداش منكر * ( نَجْزِي الْمُجْرِمِينَ ) * جزا دهيم مجرمان را يعنى كافران معاند را * ( لَهُمْ ) * مر ايشان را باشد * ( مِنْ جَهَنَّمَ ) * از آتش دوزخ * ( مِهادٌ ) * فراشى كه بر آن نشينند * ( وَمِنْ فَوْقِهِمْ ) * از زير ايشان * ( غَواشٍ ) * پوششها باشد هم از آن يعنى زير و زبر ايشان آتش بود تنوين غواش بدل اعلال است نزد سيبويه و براى صرف است نزد غير او * ( وَكَذلِكَ ) * و مانند جزاى قطيع اين گروه * ( نَجْزِي الظَّالِمِينَ ) * پاداش دهيم جميع كافران را تعبير ايشان يك بار بمجرمين و بار ديگر بظالمين اشعار است به آنكه ايشان به جهت تكذيب آيات متصفاند به اين اوصاف ذميمه و ذكر جرم حرمان از جنت و ظلم با تعذيب بنار تنبيه است به آنكه آن اعظم اجرامست و از ابن عباس مرويست كه مراد به اين گروه مشركاناند كه بدون خداى به حق خداوندان ديگر ميپرستند و بعد از وعيد كافران بخلود ايشان در نيران وعد مؤمنان مىكند بخلود جنان و مىفرمايد كه * ( وَالَّذِينَ آمَنُوا ) * و آنان كه گرويدند بخداى * ( وَعَمِلُوا الصَّالِحاتِ ) * و كردند كارهاى شايسته چون تصديق رسل و فرمان بردارى كتب و چون اعمال صالحه و انواع طاعت بسيار است و ارتكاب همهء آن فوق طاقت بشر است از اين جهت ميفرمايد كه * ( لا نُكَلِّفُ ) * تكليف نميكنيم و نميفرمائيم * ( نَفْساً ) * هر تنى را * ( إِلَّا وُسْعَها ) * مگر به قدر وسع و دون طاقت نفس يعنى آن قدر كه بر آن قادر باشد و تواند آن را بسهولة بجا آرد و اگر چه به قدر طاقت نيز در تحت قدرتست ليكن حقتعالى\r\n","description":"","footnote":"","page_name":" 30 ","page_number":30},
  {"content":"\r\nبفضل خود تكليف بمادون آن فرموده به جهت سهولت بندگان و فرموده كه الا وسعها چه وسع ما دون طاقت است اين جملهء معترضه است ميان مبتدا و خبر براى رغبت در اكتساب نعيم مقيم بمادون طاقت مبتدا الذين آمنوا است و خبر آن * ( أُولئِكَ ) * يعنى آنها كه ايمان آوردند و عمل صالح كردند آن گروه * ( أَصْحابُ الْجَنَّةِ ) * ملازمان بهشتاند * ( هُمْ فِيها ) * ايشان در بهشت * ( خالِدُونَ ) * باقى و دايم باشند * ( وَنَزَعْنا ) * و بيرون بريم * ( ما فِي صُدُورِهِمْ ) * آنچه در سينهء اهل بهشت بود * ( مِنْ غِلٍّ ) * از كينه و حسد يعنى اسباب عدوات را از ايشان فزع كنيم تا آنكه غير از تواد و محابه در ميان ايشان نباشد و مراد بنزع اين اسباب تصفيه طباع اهل جنت است باسقاط وساوس و عطاى متمناى ايشان بايشان تا تمناى حال غير نكنند در خبر است كه در بهشت كمترين ملك كسى زياده از ملك\r\nدنيا باشد چنانچه گمان برد كه آنچه او راست كسى ديگر را نيست و از سدى نقل است كه چون اهل بهشت بدر بهشت رسند آنجا درختى باشد كه از ساق آن دو چشمه آب بيرون آيد از يك چشمهء آن بياشامند هر غل و غش و حقد و حسد كه در دل ايشان بوده باشد زايل گردد و آن شراب طهور بود و چون از ديگرى غسل كنند آثار ( نضارت و غضاضة ) نعيم بهشت ظاهر گردد كه هرگز پس از آن اشعث و اغبر نگردند بعد از آن در بيان وصف منازل ايشان ميفرمايد كه * ( تَجْرِي مِنْ تَحْتِهِمُ الأَنْهارُ ) * ميرود از زير منازل ايشان جوبها براى زيادتى لذت و سرور ايشان * ( وَقالُوا ) * و گويند اهل بهشت چون منازل خود را ببينند * ( الْحَمْدُ لِلَّه الَّذِي ) * حمد و ثنا مر آن خداى را كه بفضل خود * ( هَدانا ) * راه نمود ما را * ( لِهذا ) * بر اين مقام و توفيق و اعطاف بما عطا فرمود تا بسبب آن ايمان آورديم و عمل صالح كرديم و به جهت آن به اين منازل رسيديم * ( وَما كُنَّا لِنَهْتَدِيَ ) * و نبوديم ما كه راه يابيم به قوت و قدرت خود به ايمان و عمل صالح و يا به اين منازل * ( لَوْ لا أَنْ هَدانَا اللَّه ) * اگر نه خدا ما را راه نمودى به اسباب توفيق لام براى تأكيد نفى است و جواب لو لا محذوف كه ما قبل آن دالست بر آن و اينكلام متضمن شكريست كه بهشتيان بر نعمة هدايت ادا كنند چه بى توفيق الهى و الطاف پادشاهى سلوك به اين طريقه ميسر نشود و بى بدرقهء لطف و عنايت غير متناهى به مقصد نتوان رسيد در خبر است كه رسول صلَّى اللَّه عليه و آله فرمود كه اهل بهشت چون در بهشت عنبر سرشت قرار گيرند و اهل دوزخ در دوزخ حقتعالى از ميان ايشان حجاب بردارد تا يكديگر را ببينند و آنچه ايشان در آن باشند از منازل و مقامات و درجات و دركات مشاهده كنند اهل دوزخ\r\n","description":"","footnote":"","page_name":" 31 ","page_number":31},
  {"content":"\r\nاز روى تحسر و ندامت اين تمنا كنند كه لو لا ان هدينا اللَّه و اهل بهشت گويند كه لو لا ان هدينا اللَّه بعد از آن فرمود كه هيچ مؤمن و كافر نباشد الا كه او را در بهشت و دوزخ منزل باشد چون حجاب مرتفع شود آن منازل را بايشان نمايند دوزخى را گويند كه اين قصور و منازل و درجات را كه ميبينى براى تو ايجاد كرده بودند اگر ايمان آورده بودى به اينجا ميرسيدى و بهشتى را گويند كه اين دركات و عقوبات را كه مشاهده ميكنى از براى تو بود اگر طريق كفر اختيار ميكردى و در معاصى توغل مينمودى بعد از آن ندا آيد كه اين منازل بميراث از كفار گرفته بشما ارزانى داشتيم و آن مواضع كه لايق ايشان بود بايشان داديم پس ديگر باره ندا آيد كه اى اهل بهشت هميشه شما را تن درستى باشد كه به آن بيمارى نبود جوانى باشد كه به آن پيرى نبود و زندگانى كه به آن مرگ نباشد خلودى كه به آن فنا نبود و نعمتى كه سمت نيستى نپذيرد اهل بهشت اين بشنوند و اين نعمت ببينند گويند بر وجه اغتباط و تبحج كه * ( لَقَدْ جاءَتْ رُسُلُ رَبِّنا ) * بدرستى كه آمدند فرستادگان آفريدگار ما * ( بِالْحَقِّ ) * براستى پس مهتدى شديم بارشاد ايشان و بجهة آن به اين پايهء عالى رسيديم * ( وَنُودُوا ) * و ندا كرده شوند اهل بهشت در وقتى كه بهشت را از دور ببينند يا بعد از دخول آن * ( أَنْ تِلْكُمُ الْجَنَّةُ ) * آنكه آن بهشتى كه وعده داده شده بوديد اين بهشت است كه مشحون است بانواع نعم لذيذهء عظيمه * ( أُورِثْتُمُوها ) * در حالتى كه ميراث داده شده بوديد آن را * ( بِما كُنْتُمْ تَعْمَلُونَ ) * بسبب آنچه بوديد كه عمل ميكرديد و مراد بايراث اعطا است اى اعطيتموها و تسميهء اعطا بايراث آنست كه در آخرت بى رنج و كلفت به ايشان رسد هم چنان كه مال ميراث بدون تعب بوارث منتقل مىشود و يا آنكه بر صرافت معنى خود باقى باشد چه دانسته شد كه هيچكس نباشد الا كه او را منزلى باشد در بهشت و منزلى در دوزخ منازل كافران ميراث بمؤمنان رسد در بهشت و محل اعراب اورثتموها نصب است بر حاليت و عامل آن معنى اشارت است و يا رفعست بخبريت و قوله الجنة صفت تلكم است و آن در مواقع خمسه مخففه است يا مفسره زيرا كه منادات و نادين از قسم قولست بعد از آن حكايت ميفرمايد از محاورت و مقالات در ميان اهل\r\nبهشت و دوزخ بعد از استقرار ايشان با ما كن خود و ميفرمايد كه * ( وَنادى أَصْحابُ الْجَنَّةِ ) * و ندا كنند اهل بهشت * ( أَصْحابَ النَّارِ ) * اهل دوزخ را بر وجه تبحج به حال خود و شماتة باصحاب دوزخ و گويند * ( أَنْ قَدْ وَجَدْنا ) * آنكه بدرستى كه ما يافتيم * ( ما وَعَدَنا رَبُّنا ) * آنچه وعده كرده بود ما را\r\n","description":"","footnote":"","page_name":" 32 ","page_number":32},
  {"content":"\r\nپروردگار ما از مثوبات * ( حَقًّا ) * از روى راستى و درستى * ( فَهَلْ وَجَدْتُمْ ) * پس آيا شما يافتيد * ( ما وَعَدَ رَبُّكُمْ ) * آنچه وعده كرده بود آفريدگار شما از عقوبات * ( حَقًّا ) * بى شك و شبهه ما وعدكم نگفت هم چنان كه ما وعدنا تا متناول جميع آن چيزى باشد كه او سبحانه وعده فرمود از بعث و حساب و عقاب و ساير اهوال قيامت چه ايشان مكذب همه آن بودند و ديگر آنكه مساهمه كرده از موعودات همه آن مخصوص بايشان نبود چون بعث و حساب و نعيم اهل جنة القصه چون اهل جنت اين را بگويند * ( قالُوا ) * گويند دوزخيان كه * ( نَعَمْ ) * آرى يافتيم چنان كه خدا فرموده بود * ( فَأَذَّنَ ) * پس آواز دهد * ( مُؤَذِّنٌ ) * آواز دهندهء * ( بَيْنَهُمْ ) * ميان بهشتيان و دوزخيان * ( أَنْ لَعْنَةُ اللَّه ) * بدرستى كه لعنت خداى * ( عَلَى الظَّالِمِينَ ) * براى كافران است كه وضع عبادت كرده‌اند در غير موضعش * ( الَّذِينَ يَصُدُّونَ ) * آنان كه باز ميداشتند مردمان را * ( عَنْ سَبِيلِ اللَّه ) * از راه خدا اين صفت مقرره ظالمين است و يا منصوب و يا مرفوع است بذم يعنى ظالمان آنانند كه مردمان را از دين اسلام منع ميكردند * ( وَيَبْغُونَها ) * و طلب آن ميكردند * ( عِوَجاً ) * از روى كجى و ناراستى و منحرف شدن از آن يعنى القاى شبهه و تلبيس ميكردند در ميان مردمان و بايشان چنان فرا مينمودند كه اين راهى كج است و طريقى نامستقيم عوج بكسر عين مستعمل است در معانى و اعيان غير منتصبه و بفتح در اعيان منتصبه چون حايط و رمح * ( وَهُمْ بِالآخِرَةِ ) * و ايشان بسراى آخرت * ( كافِرُونَ ) * ناگرويدگانند و بدانكه در اين مؤذن خلافست نزد بعضى مالك است كه خازن دوزخست و جمعى ديگر بر آنند كه صاحب صور اسرافيل است كه مؤذنست و از امام رضا عليه السلم مرويست كه مؤذن امير المؤمنين على ابن ابى طالب است صلوات اللَّه عليه و اين روايت على بن ابراهيم در تفسير خود آورده به اين عبارت كه\r\nحدثنى ابى عن محمد بن فضيل عن الرضا عليه السلم المؤذن هو امير المؤمنين\r\nعلى عليه السلم و ابو القسم خسكانى باسناد خود از محمد بن حنفيه روايت كرده كه از پدر بزرگوار خود ( ع ) روايت كرده كه آن حضرت فرمود كه\r\nانا ذلك المؤذن\r\nيعنى امير المؤمنين ع فرمود كه اين مؤذن من باشم و نيز باسناد خود از ابى صالح نقل كرده كه ابن عباس فرموده كه ان لعلى فى كتاب اللَّه اسماء لا يعرفها الناس منها قوله فَأَذَّنَ مُؤَذِّنٌ بَيْنَهُمْ فهو المؤذن بينهم يعنى على بن ابى طالب ( ع ) را در كتاب خدا اسمهايى هست كه مردمان او را نشناسند و\r\n","description":"","footnote":"","page_name":" 33 ","page_number":33},
  {"content":"\r\nاز جمله اينست كه فَأَذَّنَ مُؤَذِّنٌ بَيْنَهُمْ چه اين مؤذن آن حضرت باشد * ( وَبَيْنَهُما ) * و ميان بهشت و دوزخ * ( حِجابٌ ) * پرده است تا منع كند اثر وصول يكى به ديگرى و يا ميان اهل بهشت و دوزخ حاجزى است چون بارهء شهر كه اهل دوزخ نميتوانند كه به بهشت در آيند كما قال اللَّه تعالى فَضُرِبَ بَيْنَهُمْ بِسُورٍ و نزد بعضى انحجاب اعرافست كه آن تلى است از مشك سفيد * ( وَعَلَى الأَعْرافِ ) * و اعراف يعنى اعالى آن * ( رِجالٌ ) * مردانى باشند مشرف بر بهشت و دوزخ * ( يَعْرِفُونَ كُلًّا ) * شناسند هر يك از اهل بهشت و دوزخ * ( بِسِيماهُمْ ) * بعلامتهاى ايشان چه بهشتيان سفيد رو باشند و دوزخيان سياه روى و سيما فعلايى است مشتق از سام ابله اذا ارسلها فى المرعى معلمة و يا از وسم على القلب كالجاه من الوجه و بنا بر اين معرفت ايشان بالهام و تعليم ملائكه باشد و در انوار گفته كه اعراف جمع عرفست مستعار از عرف فرس و عرف دمك و گويند عرف هر چيزيست كه مرتفع باشد از شيء كه به جهت ظهور آن اعراف از غير باشد و ساكنان اعراف انبيا باشند و يا شهدا يا افاضل مؤمنان و ملائكه بر صورت رجال و بودن ايشان بر اعراف دليل فضل و كرامت ايشانست چه از آنجا منازل خود را در بهشت ميبينند و از آن متلذذ ميگردند و عذاب دوزخ ملاحظه ميكنند و بخلاصى از آن مبتهج و مسرور ميباشند و گويند كه بر اعراف كسانى ميباشند كه حسنات و سيئات ايشان است كه مساوى باشد يا يكى از ابوين از ايشان راضى باشد و يكى نه و يا موحدان كه مقصر باشند در عمل و بنا بر اين قول بودن ايشان بر اعراف به جهت نقص ثواب ايشان باشد از استحقاق دخول بهشت و اصح اقوال آنست كه افاضل اهل ايمان در آن موضع باشند چنان كه ثعلبى در تفسير خود نقل كرده از ابن عباس و ضحاك كه ( الاعراف موضع عال من الصراط عليه ) حمزه و العباس و على و جعفر ( يعرفون محبهم ببياض الوجوه و مبغضهم بسواد الوجوه ) يعنى اعراف منزلى بلند است از صراط كه امير المؤمنين عليه السّلام و حمزه و عباس و جعفر طيار رضوان اللَّه عليهم بر آنجا باشند و دوستان خود را بدانند بضيا و سفيد رويى و دشمنان خود را بتيرگى و سياهى روى و از محمد بن جعفر بن راشد كه يكى از رواة اهل سنت است روايت كرده است كه پدرم به من گفت كه از حسين بن علوان شنيدم كه او از سعيد بن طريق شنيده كه اصبغ بن نباته گفت من روزى در مجلس منور شاه اوليا على مرتضى ( ع ) بودم كه عبد اللَّه بن الكوا در آمد و گفت يا امير المؤمنين ( ع ) مرا آگاه كن از تفسير كريمهء و على الاعراف رجال شاه اوليا صلوات اللَّه عليه فرمود كه يا بن الكوا بدان و آگاه باش كه ما كه اهل بيت نبوت و معدن رسالتيم فرداى قيامت\r\n","description":"","footnote":"","page_name":" 34 ","page_number":34},
  {"content":"\r\nزمام اختيار بدست ما دهند و خطاب حق در رسد كه آن كس كه اهل دوزخ باشد او را بدوزخ فرستيد و آنكه از اهل جنت باشد او را در بهشت در آريد\r\nفمن ينصرنا عرفناه بسيماه و ادخلناه الجنة و من ابغضنا عرفناه بسيماه فادخلناه النار\r\nيعنى آن كسانى كه در دنيا نصرت ما را كرده باشند و در محبت ما كوشيده و شراب مودت ما نوشيده ايشان را بعلامت دوستى بشناسيم و بتعظيم تمام در بهشت عنبر سرشت در آوريم و آن كسانى كه در اين جهان عداوت ما ورزيده باشند و ايذا و آزار بمحبان ما رسانيده ايشان را بعلامت بغض و نفاق بشناسيم و به عذاب اليم و عقاب جحيم رسانيم و مؤكد اين مقوله و مؤيد اين مقاله حديث عمرو بن شيبه است كه حضرت رسالت صلَّى اللَّه عليه و آله روزى خطاب كرد و فرمود كه\r\nيا على كانى انظر بك يوم القيمة و بيدك عصا عوسج تسوق قوما الى الجنة و آخرين الى النار\r\nيعنى يا على گوييا من در تو مينگرم در روز قيامت و در دست تو عصائى ميبينم از عوسج و تو با آن عصا گروهى را ببهشت ميرانى و طايفهء ديگر را با آن عصا بجهنم ميرسانى و مىگويى كه\r\nاى دوزخ خذيه فانه من اعدائى و ذريه فانه من اوليائى\r\nيعنى فلان را بگير كه از دشمنان منست و فلان را بگذار كه از محبان من است و از تتمه روايت است كه حضرت رسالت ( ص ) فرمود كه و اللَّه كه آتش على را مطيعتر باشد از غلام نسبت بخواجهء خود و در بعضى از روايات آمده كه حارث همدانى كه يكى از محبان شاه ولايت پناهست در ملازمت آن حضرت ميبود روزى به آن حضرت عرضكرد كه يا امير المؤمنين من از دو حالت هراسان و ترسانم يكى در حالت نزع و ديگرى در حالت عبور بر صراط آن حضرت فرمود كه اى حارث بشارت باد ترا كه من دوستان خود را در اين دو حالت فرو نگذارم و در ايندو وقت خود را بايشان نمايم من ايشان را و ايشان نيز مرا بشناسند و من شفيع ايشان باشم و ايشان را به مقصد رسانم و اين بيتها منسوب به آن حضرتست و خطاب بحارث\r\nيا حار همدان من يمت يرنى من مؤمن او منافق قبلا يعرفنى طرفه و اعرفه بنعته و اسمه و ما فعلا و انت عند الصراط معترضى فلا تخف عثرة و لا زللا اقول للنار حين توقف للعرض ذريه لا تقربى الرجلا ذرية لا تقربيه ان له حبلا بحبل الوصى لو لاء متصلا\r\nو از امام محمد باقر ( ع ) مرويست كه مراد برجال ائمه معصوميناند و پيغمبر ما ( ص ) در ميان ايشان باشد و در مجمع آورده كه\r\nقال ابو جعفر ( ع ) هم ال محمد ( ع ) لا يدخل الجنة الا من يعرفهم و عرفوه و لا يدخل النار الا من انكرهم و انكروه\r\nو صادق عليه السّلام نيز فرمود كه اعراف پشتهايى باشد ميان بهشت و دوزخ هر پيغمبرى و خليفهء\r\n","description":"","footnote":"","page_name":" 35 ","page_number":35},
  {"content":"\r\nاو را آنجا بدارند با گناه كاران امتش چنان كه امير لشگر با لشگر پس آنان كه محسنان باشند سبقت گرفته در بهشت در آيند و خليفه آن پيغمبران با گناه كاران امت او گويند كه بنگريد برادران نيكوكاران خودتان كه سبقت گرفته‌اند به بهشت بر شما اينان بر ايشان سلام كنند هم چنان كه حقتعالى خبر مىدهد كه * ( وَنادَوْا ) * و ندا كنند اصحاب اعراف يعنى گناه كاران هر پيغمبرى كه با پيغمبر و خليفهء او در اعراف باشند آواز دهند * ( أَصْحابَ الْجَنَّةِ ) * اهل بهشت را يعنى محسنان را كه بر ايشان سبقت گرفته ببهشت در آمده باشند * ( أَنْ سَلامٌ عَلَيْكُمْ ) * آنكه تحيت خداى بر شما باد يا خوش حالى شامل شماست كه بسلامت بدار السلام رسيديد أَنْ يَدْخُلُوها هنوز اهل اعراف يعنى گناه كاران ببهشت در نيامده باشند * ( وَهُمْ يَطْمَعُونَ ) * و حال آنكه ايشان طمع دارند كه ببهشت در آيند بشفاعت پيغمبر و خليفهء او و گويند آخرين كسانى كه ببهشت در آيند ايشان باشند اين حالست از واو بنا بر اين قول و از اصحاب بنا بر وجوه ديگر و طمع بر معنى خود است بنا بر قول اول و بمعنى يقين بر ثانى كقوله و الذى اطمع ان يغفر لى خطيئتى و در سفر رابع از فتوحات مكيه مذكور است كه ميزان حسنات و سيئات اهل اعراف مساوى باشد و ايشان هم در بهشت مينگرند و هم در دوزخ و دخول هيچكدام را مرجح نبود پس چون خلق را بسجود خوانند و اين آخرين تكليف باشد در روز قيامت اهل اعراف سجده كنند و ميزان حسنات ايشان راجح گردد و به بهشت در آيند * ( وَإِذا صُرِفَتْ أَبْصارُهُمْ ) * و هر گاه چشمهاى ايشان را بگردانند و در تفسير زاهد مذكور است كه حقتعالى فرشته را فرمايد تا روى ايشان را بگرداند * ( تِلْقاءَ أَصْحابِ النَّارِ ) * بسوى دوزخيان چون اهل دوزخ را به انواع عقاب و نكال به بينند به خدا پناه برده * ( قالُوا رَبَّنا ) * گويند اى آفريدگار ما * ( لا تَجْعَلْنا ) * مگردان ما را * ( مَعَ الْقَوْمِ الظَّالِمِينَ ) * با گروه ستمكاران يعنى ميان ما و ايشان در دوزخ جمع مكن و بنا بر آنكه مراد باصحاب اعراف انبيا و ائمهء هدى باشند صدور اين دعا از ايشان بر وجه خضوع و خشوع باشد و بر طريق سيرتى كه ايشان را واقع شود هم چنان كه بهشتيان در بهشت گويند كه ربنا اتمم لنا نورنا * ( وَنادى أَصْحابُ الأَعْرافِ ) * و آواز دهند اصحاب اعراف * ( رِجالًا يَعْرِفُونَهُمْ ) * مردانى را كه بشناسند * ( بِسِيماهُمْ ) * بعلامات از سواد وجه و زرقه عين و آن شناختگان رؤساى كفره باشند چون وليد مغيره و ابو جهل و عاص بن وابل و امثال ايشان از مشركان كه در دنيا ميگفتند كه هرگز خدا امثال بلال و عمار و ياسر و صهيب را به بهشت نبرد و ما را\r\n","description":"","footnote":"","page_name":" 36 ","page_number":36},
  {"content":"\r\nبدوزخ و سوگند مىخوردند كه خداى بندگان و شبانان را بر ما تفضيل نكند * ( قالُوا ) * گويند ايشان را اهل اعراف كه شما كه در عذابيد * ( ما أَغْنى عَنْكُمْ ) * دفع نكرد از شما عذاب را * ( جَمْعُكُمْ ) * كثرت انصار شما يا جمع مال شما * ( وَما كُنْتُمْ تَسْتَكْبِرُونَ ) * و آنچه بوديد كه گردن كشى ميكرديد بر خلق از سخن حق يعنى جميعت و استكبار شما مانع عذاب نشد پس اهل اعراف اشاره كنند بسوى بلال و عمار و سلمان و حباب و صهيب و امثال ايشان رضى اللَّه عنهم و كافران را گويند * ( أَ هؤُلاءِ الَّذِينَ ) * نه اين گروه آنانند كه در دنيا * ( أَقْسَمْتُمْ ) * سوگند ميخوردند كه البته * ( لا يَنالُهُمُ اللَّه بِرَحْمَةٍ ) * خداى هرگز بايشان نرساند بخشايش خود را و حالا برحمت حق در جنتاند پس متوجه عصاة اهل ايمان شده گويند و يا چون اصحاب اعراف از اين سخن فارغ شوند حقتعالى بكرم خود ايشان را فرمايد كه * ( ادْخُلُوا الْجَنَّةَ ) * در آئيد در بهشت * ( لا خَوْفٌ عَلَيْكُمْ ) * هيچ ترسى نيست بر شما از مخاويف و شدايد * ( وَلا أَنْتُمْ تَحْزَنُونَ ) * و نه شما اندوهناك شويد از فوت مطالب و مقاصد و گويند كه قايل اين قول ملائكه باشند و قول اول از صادق عليه السّلام مرويست\r\nابن عباس فرموده كه چون اهل اعراف به بهشت در آيند دوزخيان را طمع فرح بعد اليأس پديد آيد گويند خدايا ما را خويشانند در بهشت دستورى ده كه با ايشان سخن گوئيم حقتعالى امر فرمايد ببهشتيان تا در دوزخ نگرند چون نگاه كنند خويشان خود را نشناسد چه خلقت ايشان متغير شده باشد اما دوزخيان ايشان را بشناسند و بنام و كنيت ايشان را بخوانند و از ايشان طعام و شراب بهشت خواهند چنان كه ميفرمايد كه * ( وَنادى أَصْحابُ النَّارِ ) * و آواز دهند دوزخيان * ( أَصْحابَ الْجَنَّةِ ) * بهشتيان را و توقع كنند * ( أَنْ أَفِيضُوا ) * آنكه بريزيد * ( عَلَيْنا مِنَ الْماءِ ) * بر ما از آب بهشت آن مقدار كه تشنگى ما را ببرد اين دليل است بر آنكه جنت فوق دوزخ باشد * ( أَوْ مِمَّا رَزَقَكُمُ اللَّه ) * يا بدهيد ما را آنچه روزى كرده است خدا شما را از ساير اشربه يا انواع طعام تابان دفع گرسنگى خود كنيم و بنا بر آنكه مراد انواع طعام باشد كلام از قبيل علفتها تبنا و ماء باردا خواهد بود قالوا گويند بهشتيان در جواب ايشان كه * ( إِنَّ اللَّه ) * بدرستى كه خداى * ( حَرَّمَهُما ) * حرام كرده است طعام و شراب بهشت را * ( عَلَى الْكافِرِينَ ) * بر ناگرويدگان * ( الَّذِينَ اتَّخَذُوا ) * آنان كه فرا گرفتند * ( دِينَهُمْ ) *\r\n","description":"","footnote":"","page_name":" 37 ","page_number":37},
  {"content":"\r\nشعار دين خود را * ( لَهْواً وَلَعِباً ) * مشغول و بازيچه چه ايشان در عيد خود بحوالى كعبه مىآمدند و دست ميزدند و بازى ميكردند و تحريم ما احل اللَّه چون بحيره و وصبله نيز داخل لهو است چه لهو عبارتست از صرف همت به آنچه مستحسن نباشد كه منصرف شوند به آن و لعب طرب فرح است به آنچه مستحسن نبود كه طلب آن كنند * ( وَغَرَّتْهُمُ الْحَياةُ الدُّنْيا ) * و بفريفت ايشان را زندگانى دنيا و طول مهلت تا از حق تعالى فراموش كردند و ندانستند كه دنيا غداريست و مكارى بازى دهنده * ( فَالْيَوْمَ نَنْساهُمْ ) * پس امروز با ايشان معامله ناسيان كنيم به اين معنى كه فرو گذاريم ايشان را در آتش * ( كَما نَسُوا ) * چنان كه فرو گذاشتند و بر خواطر نگذرانيدند و مستعد نشدند * ( لِقاءَ يَوْمِهِمْ هذا ) * ديدن اينروز را * ( وَما كانُوا ) * و چنانچه بودند كه از روى عناد * ( بِآياتِنا يَجْحَدُونَ ) * بآيتهاى كتب و يا بعلامات ربوبيت انكار مىكردند و در اين آيه خلافست در آنكه جميع آن كلام حق تعالى است بعد از حكايت اهل جنت تا بقوله حَرَّمَهُما عَلَى الْكافِرِينَ يا از تتمهء كلام اهل جنت است الى قوله الحياة و بعد از آن حق سبحانه استيناف كلام فرموده بقوله * ( فَالْيَوْمَ نَنْساهُمْ ) * و چون حقتعالى ذكر فريقين نمود در عقب آن بيان انزال كتاب و حجت ميفرمايد بر ايشان بقوله * ( وَلَقَدْ جِئْناهُمْ ) * و بتحقيق كه آورديم براى اين گروه كفار * ( بِكِتابٍ فَصَّلْناه ) * كتابى را كه بيان كرديم معانى آن را و مفصل ساختيم در او هر چه به كار آيد از عقايد و احكام و مواعظ مفصله * ( عَلى عِلْمٍ ) * بر دانش خود اين در محل نصب است بر حاليت أي عالمين بوجه تفصيله يعنى در حالتى كه عالميم بوجه تبيين آن و يا حال است از كتاب و تقدير اين كه مشتملا على علم يعنى در حالتى كه آن كتاب مشتمل است بر علم شريعت از اصول و فروع و قوله * ( هُدىً ) * حالست از مفعول فصلناه يعنى آورديم اين كتاب را در حالتى كه راه نماينده است * ( وَرَحْمَةً ) * و خداوند بخشش * ( لِقَوْمٍ يُؤْمِنُونَ ) * براى گروهى كه ميگروند يعنى مرشد ايشان به حق و منجى ايشان از ضلالت و تخصيص اهل ايمان با آنكه هدايت و رحمت است نسبت بجميع مكلفان بجهة انتفاع اهل ايمان است به آن و عدم انتفاع غير ايشان به آن * ( هَلْ يَنْظُرُونَ ) * آيا انتظار مىبرند استفهام براى انكار است يعنى منتظر نيستند * ( إِلَّا تَأْوِيلَه ) * مگر عاقبت كتاب به آنچه به آن راجع شود به آن امر قرآن از تبيين صدق آن بظهور آنچه ناطق است به آن از وعد و وعيد يعنى ايمان نمىآرند تا براى العين وعد و وعيد آن را به\r\n","description":"","footnote":"","page_name":" 38 ","page_number":38},
  {"content":"\r\nبينند * ( يَوْمَ يَأْتِي ) * روزى كه بيايد * ( تَأْوِيلَه ) * عاقبت و سرانجام كتاب يعنى ظاهر شود آثار وعد و وعيد و آن روز قيامت باشد * ( يَقُولُ الَّذِينَ ) * گويند آنان كه * ( نَسُوه ) * ترك نمودند كتاب مفصل را * ( مِنْ قَبْلُ ) * پيش از اين در دنيا يعنى چون صدق سخن خدا در آن روز ظاهر شود بر كافران كه بقران نگرويده‌اند گويند * ( قَدْ جاءَتْ رُسُلُ رَبِّنا ) * بدرستى كه آمده بودند فرستادگان آفريدگار ما * ( بِالْحَقِّ ) * براستى و درستى و ما تكذيب ايشان كرديم و وقوع اين روز را باور نداشتيم * ( فَهَلْ لَنا مِنْ شُفَعاءَ ) * پس آيا باشند ما\r\nرا درخواستكنندگان * ( فَيَشْفَعُوا لَنا ) * پس شفاعت كنند براى ما امروز * ( أَوْ نُرَدُّ ) * يا باز گردانيده شويم به دنيا * ( فَنَعْمَلَ ) * پس بكنيم * ( غَيْرَ الَّذِي كُنَّا نَعْمَلُ ) * جز آنكه بوديم كه عمل ميكرديم يعنى تصديق كنيم به آنچه تكذيب ميكرديم و بوحدانيت قايل شويم نه بشرك پس نه كسى ايشان را شفاعت كند و نه به دنيا بازشان برند * ( قَدْ خَسِرُوا أَنْفُسَهُمْ ) * بدرستى كه زيان كردند بر نفسهاى خود كه سرمايهء عمر خود را صرف پرستش بتان كردند * ( وَضَلَّ عَنْهُمْ ) * و كم شد از ايشان * ( ما كانُوا يَفْتَرُونَ ) * آنچه بودند كه افترا ميكردند و بدروغ ميگفتند كه بتان شفيعان ما باشند نزديك خداى پس هيچ نفعى بايشان نرسد و در عذاب ابدى گرفتار بمانند بعد از آن از روى احتجاج ذكر ربوبيت و قادريت خود و بيان مصنوعات خود مىكند تا بوسيلهء آن او را بشناسند و بدانند كه غير از او سبحانه معبودى به حق نيست و ميفرمايد كه اى جميع مكلفان * ( إِنَّ رَبَّكُمُ اللَّه ) * بدرستى كه پروردگار شما پروردگاريست كه مستجمع جميع صفات كمال است * ( الَّذِي خَلَقَ السَّماواتِ وَالأَرْضَ ) * او است آن كس كه بيافريد آسمانها و زمين را بى ماده و آلتى * ( فِي سِتَّةِ أَيَّامٍ ) * در مقدار زمان شش روز و اگر چه او سبحانه قادر بود كه به چشم زدنى همهء چيزها را بيافريند اما به جهت تعليم آنكه بندگان در كارها تعجيل نكنند و تانى كار فرمايند به مدت شش روز آنها را بيافريد و در مجمع آورده كه حقتعالى ابتداى آفرينش از روز يكشنبه كرد و تا آخر روز جمعه جميع مكونات علوى و سفلى را ايجاد كرد * ( ثُمَّ اسْتَوى ) * پس مستولى شد ارادهء او * ( عَلَى الْعَرْشِ ) * بر آفرينش عرش بدون التوا و اعوجاج لازم عجز است و يا مستولى و غالب گشت بر آن و تخصيص عرش باستيلاى حق تعالى بر آن به جهت آنست كه عرش اعظم مخلوقاتست و حقيقت آن است كه استوى على العرش صفتى است مر خداى را بلا كيف و لا وصف و اين از جملهء مشابهات قرآن\r\n","description":"","footnote":"","page_name":" 39 ","page_number":39},
  {"content":"\r\nاست و از مالك بن انس روايت است كه ( الاستوا عين مجهولة و كيفيت غير معلومة و السؤال عنه بدعة ) و از حسن مرويست كه معنى آنست كه مستوى شد بر پادشاهى خود و مستقر گشت بر ملك و مستقيم شد و بعد از خلق سماوات و ارض اين معنى ظاهر گشت و ايراد اينكلام بر وجه تعارفست كقولهم استوى الملك على عرشه اذا انتظمت امور ممالكه و اذا اختل امر ملكه قالوا ثل عرشه و در انوار گفته كه عرش جسميست محيط بساير اجسام و تسميهء آن بعرش جهت تشبيه آنست بسرير ملك چه امور و تدابير از آن نازل مىشود و در تفسير جرجانى مذكور است كه عرش جسميست كه حقتعالى آن را بر صورت سرير ايجاد فرموده و در خبر است كه جبرئيل خواست كه عظم عرش را بداند از حقتعالى اذن طلبيد تا در اطراف آن بپرد پس چند سال ميپريد تا آنكه ضعيف و سست شد و از حقتعالى قوه طلبيد و او سبحانه قوة بال او را مضاعف گردانيد تا بيشتر از اول بپريد و در اين نوبت نيز ضعيف شد باز او سبحانه او را قوة داد تا چند نوبت اين صورت واقع شد و چون از پريدن ملال يافت گفت بار خدايا بيشتر آن را طى كرده‌ام و يا آنكه اكثر آن مانده از جانب الهى ندا آمد كه اى جبرئيل چندين هزار سال است كه مىپرى هنوز يك قائمه از قوايم عرش را طى نكردهء جبرئيل گفت كه\r\nسبحان من لا يعلم كيفيت خلقه الا هو\r\n* ( يُغْشِي اللَّيْلَ ) * در ميكشد حقتعالى شب تاريك را * ( النَّهارَ ) * در روز روشن يعنى پوشيده ميگرداند روشنايى روز را بتاريكى شب و عكس اين را بيان نفرمود اكتفاء باحد الضدين للعلم به و در موضع ديگر ذكر هر دو فرمود و هو قوله تعالى يُكَوِّرُ اللَّيْلَ عَلَى النَّهارِ وَيُكَوِّرُ النَّهارَ عَلَى اللَّيْلِ * ( يَطْلُبُه ) * ميجويد شب و روز را يعنى از پى او در مىآيد * ( حَثِيثاً ) * در حالتى كه شتاب كننده است مانند طالب شيء بر وجه سرعت و در انوار گفته كه حثيث فعليست ماخوذ از حث و اين صفت مصدر محذوف است و يا حال است از فاعل بمعنى حاثا و يا از مفعول بمعنى محثوثا و هم چنان كه شب طالب روز است بسرعت روز نيز طالب شب است بسرعت و عدم ذكر اين به جهت اكتفاء باحد ضدين است و اسناد طلب بروز يا شب بر وجه توسع است و مراد به آن آمدن روز است در اثر شب و به عكس مانند آمدن شيء بر شيء كه طالب آن باشد * ( وَالشَّمْسَ وَالْقَمَرَ ) * و بيافريد آفتاب و ماه را * ( وَالنُّجُومَ ) * و ستارگان را * ( مُسَخَّراتٍ ) * در حالتى كه رام شدگانند * ( بِأَمْرِه ) * بفرمان او و به قضا و تصرف او يعنى مطيع فرمان اويند در مجارى خود بتدبير وضع آن و خلق اينها به جهت منافع عباد است * ( أَلا لَه الْخَلْقُ ) * بدانيد كه مر خداى را است آفريدن جميع مكونات و همهء كاينات * ( وَالأَمْرُ ) * و مر او راست فرمان نافذ كه مقرون بمصلحت باشد چه موجد همهء چيز و متصرف در جميع\r\n","description":"","footnote":"","page_name":" 40 ","page_number":40},
  {"content":"\r\nامور او است نه غير او * ( تَبارَكَ اللَّه ) * بزرگ است خداى بوحدانيت در الوهيت و فردانيت و ربوبيت * ( رَبُّ الْعالَمِينَ ) * پروردگار و آفريدگار عالميانست در انوار گفته كه چون كفره اتخاذ الههء باطله كرده‌اند حقتعالى در اين آيه بيان فرمود كه مستحق ربوبية يكى است كه آن اللَّه سبحانه اسب زيرا كه خلق و امر مر او راست چه او سبحانه خلق عالم فرموده بر ترتيب قويم و تدبير حكيم پس ابتداع افلاك نموده و بعد از آن تزيين آن فرمود بكواكب كما اشار بقوله فَقَضاهُنَّ سَبْعَ سَماواتٍ فِي يَوْمَيْنِ و قصد ايجاد اجرام سفليه كرده جسمى آفريد كه قابل ( صور متبدله و هيئات مختلفه ) است بعد از آن تقسيم آن صور نمود بصور نوعيه متضادة الآثار و الافعال و اشار بقوله خَلَقَ الأَرْضَ فِي يَوْمَيْنِ اى ( فيما جهة السفلى فى يومين ) و بعد از آن ابداع فرمود انواع مواليد و معادن و حيوانات و نباتات بتركيب مواد آن اولا و تصوير آن ثانيا كما قال بعد قوله خَلَقَ الأَرْضَ فِي يَوْمَيْنِ وَجَعَلَ فِيها رَواسِيَ الى قوله وَقَدَّرَ فِيها أَقْواتَها فِي أَرْبَعَةِ أَيَّامٍ اى ( مع اليومين الاولين ) لقوله فى سورة السجدة اللَّه الَّذِي خَلَقَ السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ و چون عالم ملك را تمام گردانيد قصد تدبير آن فرمود مانند ملك جالس بر عرش براى تدبير مملكت پس تدبير امر سماوات و ارض كرد بتحريك افلاك و تسيير كواكب و تكرير ليالى و ايام بعد از آن تصريح فرموده به آنچه فذلكه تقرير و نتيجه آنست و فرمود كه * ( أَلا لَه الْخَلْقُ وَالأَمْرُ تَبارَكَ اللَّه رَبُّ الْعالَمِينَ ) * بعد از آن امر فرمود ايشان را بپرستش خود بر وجه تذلل و اخلاص و فرمود كه * ( ادْعُوا رَبَّكُمْ ) * بخوانيد پروردگار خود را يعنى پرستش او كنيد * ( تَضَرُّعاً ) * بر وجه تضرع و زارى * ( وَخُفْيَةً ) * و از روى پوشيدگى و پنهانى در انوار گفته كه اين هر دو مصدراند در موضع حال اى متضرعين و مخفين يعنى در حالتى كه تضرع كنندگان و پنهان نمايندگان باشيد چه تضرع نشانهء احتياج باشد و اخفا دليل اخلاص و محتاج مخلص را روى نااميدى نيست * ( إِنَّه ) * بدرستى كه خدا * ( لا يُحِبُّ الْمُعْتَدِينَ ) * دوست نميدارد از حد در گذرندگانرا يعنى آنها كه دعاى بد كنند در حق ما مستحق يا در دعا فرياد كنند تا بر آميخته شود يا چيزى طلبند از خدا كه لايق نباشد آن را چون رتبه انبيا و صعود بر مدارج سما و از حضرت رسالت صلَّى اللَّه عليه و آله مرويست كه\r\nسيكون قوما يعتدون فى الدعاء و حسب المرء ان يقول اللهم انى اسئلك الجنة و ما قرب اليها من قول او عمل\r\nيعنى زود باشد كه قومى پيدا شوند كه در دعا اعتدا كنند و زياده از فوق رتبهء خود طلبند همين كافى است كه بنده در دعا گويد بار خدايا\r\n","description":"","footnote":"","page_name":" 41 ","page_number":41},
  {"content":"\r\nاز تو بهشت مىطلبم و آنچه مرا به آن نزديك گرداند از گفتار و كردار و بعد از آن اين آيه را تلاوت فرمود كه * ( إِنَّه لا يُحِبُّ الْمُعْتَدِينَ ) * و در خبر است كه رسول صلَّى اللَّه عليه و آله در غزائى بوادى فرود آمد كه عظيم و هولناك بود صحابه بآواز بلند تكبير گفتند رسول ( ص ) فرمود كه\r\nارجعوا الى انفسكم\r\nرجوع بنفسهاى خود كنيد و با خود باز آييد كه شما غايب را نميخوانيد بلكه آن كس كه او را ميخوانيد حاضر است و سميع و قريب است و در هيچوقت از شما غايب نيست حسن بصرى نقلكرده از پيغمبر ( ص ) كه ميان دعاى سر و دعاى علانيه هفتاد ضعف است و بعد از آن فرمود كه در ميان اصحاب مردى بود كه همهء قرآن حفظ كردى و همسايه آواز او را نشنيدى و شخصى بودى كه در خانهء خود همه شب نماز كردى و مهمان وى از آن بى خبر بودى و در زمان حضرت رسالت ( ص ) مسلمانان بسر عبادت كردندى و در عدم اظهار آن جد و جهد تمام نمودندى و آواز ايشان را غير از همهمه نشنيدندى و پيوسته راز ايشان ميان ايشان و خداى بودى و از مضمون كريمهء * ( ادْعُوا رَبَّكُمْ تَضَرُّعاً وَخُفْيَةً ) * اعتدا نكردندى و حقتعالى زكريا را بنداء خفى مدح فرمود و فرمود كه إِذْ نادى رَبَّه نِداءً خَفِيًّا و گويند تضرع بمعنى رفع صوتست يعنى به آشكارا و نهان خداى خود را بخوانيد و اينمعنى على بن ابراهيم در تفسير خود آورده * ( وَلا تُفْسِدُوا ) * و فساد مكنيد * ( فِي الأَرْضِ ) * در زمين بكفر و ظلم و ساير معاصى * ( بَعْدَ إِصْلاحِها ) * پس از اصلاح آن ببعث انبيا و وضع احكام شرع و يا به ايمان و عدل و تقوى شما و بنا بر اول فاعل اصلاح و مفعولست و از حسن مرويست كه اصلاحها باتباع اوامر اللَّه فيها و قيل لا تفسدوا يقبل المؤمن بعد اصلاحها ببقائه و قيل لا تفسدوها با الظلم بعد اصلاحها بالعدل و قيل لا تعصوا فى ارض فيمسك اللَّه المطر و يهلك الحرث بمعاصيكم و ميسرة از ابى جعفر عليه السّلام روايت كرده كه آن حضرت بعد از تلاوت اين آيه فرمود كه\r\nان الارض كانت فاسده فاصلحها للَّه به نبيه\r\n* ( وَادْعُوه ) * و بخوانيد خداى را * ( خَوْفاً ) * در حالتى كه ترسندگان باشيد از عذاب او جهة قصور اعمال * ( وَطَمَعاً ) * و طمع دارندگان از جانب او بتفضل و احسان و فرط رحمت اين هر دو در موضع حالاند اى خائفين و سامعين و در خوف و طمع چند وجه گفته‌اند يكى خوف از عقاب و طمع در ثواب دويم خوف از رد و طمع در اجابت سيم خوف از اجابت او تعالى و طمع در فضل او ( چهارم ) خوف از ميزان و طمع در جنان * ( إِنَّ رَحْمَتَ اللَّه ) * بدرستى كه رحمة خداى در هر دو سرا * ( قَرِيبٌ مِنَ الْمُحْسِنِينَ ) * نزديكست به نيكوكاران و آنان يا محسن العملاند چون مطيعان و يا\r\n","description":"","footnote":"","page_name":" 42 ","page_number":42},
  {"content":"\r\nمحسن الامل چون عاصيان و اميد همه برحمت بى غاية و فضل بىنهايت اوست يكى از اكابر شيوخ در مناجات خود گفته كه بار خدايا اگر وفاداران به تو اميد دارند جفا كاران نيز به غير از تو پناهى ندارند و بدانكه خاتمهء آيه ترجيح طمع است و تنبيه بر آنچه وسيلهء اجابت است و تدكير قريب بجهة آنست كه رحمت بمعنى رحم است و يا بجهة آنكه صفت موصوف محذوفست اى امر قريب و يا بنا بر تشبيه او بفعلى كه بر معنى مفعول است و يا بفعلى كه بمعنى مصدر است چون نقيض و يا براى فرق ميان قريبى كه مأخوذ باشد از نسب و قريبى كه مأخوذ از غير نسب باشد و يا بجهة آنكه تانيث رحمة غير حقيقى است و در امان الاخطار مذكور است كه هر كه اين سه آيه بخواند و در عقب آن بگويد ( استغفر اللَّه الذى لا إله الا هو الحى القيوم و اتوب اليه اللهم اغفر لى ذنوبى فانه لا يغفر الذنوب الا انت ) حق سبحانه و تعالى فرمايد كه اى ملائكه من گواه باشيد كه جميع گناهان اين بنده را آمرزيدم و چون حق سبحانه در اين آيات اخبار فرمود به آنكه او آفريدگار سماوات و ارض است و آنچه در آنها است از بديع و صنايع قدرت در عقب آن نيز اظهار قدرت و ربوبية خود كرده ميفرمايد كه * ( وَهُوَ الَّذِي ) * و او است آن كس كه * ( يُرْسِلُ الرِّياحَ ) * ميفرستد بادهاى چهار گانه را * ( بُشْراً ) * در حالتى كه مژده دهنده‌اند * ( بَيْنَ يَدَيْ رَحْمَتِه ) * پيش از نزول رحمة او كه بارانست بشر مخفف بشريست كه جمع بشير است و بشارة رياح بمطر به اين وجه است كه صبا آثارهء سحاب مىكند و شمال جمع آن مينمايد و جنوب او را باران كند و دبور آن را متفرق ميسازد و استعمال رحمة بمعنى مطر در كلام شايعست و در خبر است كه رسول صلى اللَّه عليه و آله چون باد سختى بديدى ترسناك شدى و انديشه ناك شدى و چون از پى آن باران آمدى مطمئن شدى و گفتى جاعت الرحمة و بعد از آن فرمودى كه از چنين بادها بترسيد كه اين از علامات قيامت است و نشانهء عذاب و اگر بر اثر آن باران آيد رحمت باشد آورده‌اند كه در عهد يكى از خلفاى ثلثه مردى را گرفتند كه بكشند امير المؤمنين عليه السلام فرمود كه چه گناه كرده گفتند كه كلمهء كفر ميگويد و بر آن اصرار مىكند و از آن توبه نميكند فرمود آن چيست گفتند كه ميگويد بر ناديده گواهى مىدهم و فتنه را دوست مىدارم و از رحمت خدا ميگريزم حضرت فرمود اگر گناه و كفر او اين است من نيز همين ميگويم چه اين عين ايمان و طاعتست گفتند چگونه يا امير المؤمنين عليه السّلام فرمود اما اينكه گفت بر ناديده گواهى مىدهم بر هستى حق سبحانه گواهى ميدهد و خداى را نتوان ديد و اينكه گفت كه فتنه را دوست ميدارم مراد وى مال و فرزندانست كقوله تعالى أَنَّما أَمْوالُكُمْ وَأَوْلادُكُمْ فِتْنَةٌ و اينكه گفت از رحمت خدا ميگريزم مراد\r\n","description":"","footnote":"","page_name":" 43 ","page_number":43},
  {"content":"\r\nوى آنست كه از باران ميگريزم تا جامهء مرا تر نكند كقوله * ( هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِه ) * ابن عامر و ابن عمرو و نافع بشرا ميخوانند بضمتين ابن عامر بتخفيف شين و حمزه و كسايى نشرا بفتح نون و سكون شين بادهايى كه پراكنده كننده‌اند ابر را در جو سما پيش از نزول مطر * ( حَتَّى إِذا أَقَلَّتْ ) * تا چون بردارند اين بادها * ( سَحاباً ثِقالًا ) * ابرهاى را كه گران بار باشند بباران اشتقاق اقلال از قلت است چه مقل و حامل شيء استقلال آن مىكند و بقوة جسم خود آن را امرى قليل و حقير ميداند و چون سحاب بمعنى سحائيبست از اين\r\nجهة صفت آن جمع واقع شده و چون رياح ابرهاى گران بار را بر دارند * ( سُقْناه ) * برانيم ما آن ابر را * ( لِبَلَدٍ مَيِّتٍ ) * براى احياى زمين مرده و يا براى سقى آن و ايراد ضمير مفرد مذكر باعتبار لفظ سحابست * ( فَأَنْزَلْنا ) * پس فرو فرستيم * ( بِه ) * ببلديا بسحاب و يا بسوق آن * ( الْماءَ ) * آب را بر آن زمين * ( فَأَخْرَجْنا بِه ) * پس بيرون آريم بدان آب و يا ببلدويا بابر و يا به آب دادن اگر راجع ببلد باشد باء اولى براى الصاق است و ثانيه براى ظرفية و اگر راجع به غير بلد باشد از براى سببيت يعنى اخراج كنيم در بلد و يا بيرون آريم بسبب آب يا ابر يا آب دادن * ( مِنْ كُلِّ الثَّمَراتِ ) * از هر نوع ميوه * ( كَذلِكَ ) * اشاره است باحياء بلد ميت و يا باخراج ثمرات يعنى هم چنان كه زمين مرده را بنبات زنده گردانيم و يا ميوه ها از آن بيرون مىآريم * ( نُخْرِجُ الْمَوْتى ) * بيرون آريم مردگان را يعنى هم چنان كه احياى آن ميكنيم باحداث قوهء ناميه در آن و تطريهء آن ميدهيم بانواع نباتات و ثمرات اخراج موتى كنيم از قبور و آنها را زنده كنيم برد نفوس بمواد ابدان آن بعد از جمع و تطريهء آن بقوا و حواس * ( لَعَلَّكُمْ تَذَكَّرُونَ ) * شايد كه شما در يابيد و بدان صورت بدين معنى استدلال كنيد و بدانيد كه هر كه او قادر باشد بر احياى ارض قادر است بر احياء موتى چه ميان اين دو اخراج فرقى نيست زيرا كه هر يك از آن اعادهء شيء است بعد از انشاء آن چنان كه متعذر نيست بر او سبحانه كه زمين مرده را بنبات زنده گرداند بر او دشوار نيست كه مرده را از گور زنده گرداند ابو هريره و عبد اللَّه عباس گفته‌اند كه چون مردمان در نفخه اولى بميرند حقتعالى چهل سال باران بر ايشان بارد كه مانند آب مردان باشد و از زير عرش بر ايشان ريزان شود و آن را ماء الحيوان گويند پس ايشان در قبور منبت شوند هم چنان كه در رحم امهات و چون اجساد ايشان تمام خلقت شود حقتعالى روح را در ايشان دمد و بعد از آن خواب در ايشان افكند و در نفخهء ثانى ايشان را بيدار كند ايشان پندارند كه از خواب بيدار شده‌اند پس گويند كه يا وَيْلَنا مَنْ بَعَثَنا مِنْ مَرْقَدِنا بعد از\r\n","description":"","footnote":"","page_name":" 44 ","page_number":44},
  {"content":"\r\nآن حال زمين را بيان مىكند بعد از نزول مطر بر آن بقوله * ( وَالْبَلَدُ الطَّيِّبُ ) * و زمين پاك و پاكيزه كه شايسته و صالح زراعت باشد * ( يَخْرُجُ نَباتُه ) * بيرون آيد رستنى او * ( بِإِذْنِ رَبِّه ) * بفرمان خدا و مشيت او و تيسير او و ببلد طيب تعبير فرموده از كثرت نبات و حسن او و غزارة نفع آن زيرا كه ايقاع او فرمود در مقابل قوله * ( وَالَّذِي خَبُثَ ) * و آن زمين كه ناپاك است و شوره ناك * ( لا يَخْرُجُ ) * بيرون نمىآيد گياه او * ( إِلَّا نَكِداً ) * مگر در حالتى كه اندك است و هيچ نفعى در آن نيست ذكر باذن ربه در مقام ( خروجا حسنا ناميا زاكيا من غير كد و لا عناء ) بجهة آنست كه آن ادلست بر عظمة و نفوذ اراده بدون تعب و نصب اين بر حالست و در كلام مضاف محذوفست و تقدير اينست كه ( و البلد الذى خبث لا يخرج نباته الا نكدا ) پس حذف مضاف شده و مضاف اليه در مقام او واقع شده و مرفوع و مستتر گشته از ابن عباس و مجاهد و حسن مرويست كه اينمثلى است كه حقتعالى ايجاد و ايراد فرموده در باب مؤمن و كافر چه تشبيه فرموده دل مؤمن را بر زمين پاكيزه و دل كافر را بر زمين شوره پس هر گاه باران مواعظه از سحاب رب الارباب بر دل مومن بارد انواع طاعات و عبادات بر جوارح او ظاهر گردد و چون كافر استماع آن كند زمين دلش تخم نصيحت قبول نكند و از او صفتى كه به كار آيد بظهور نيايد و در مجمع آورده كه اگر ارادهء او سبحانه ميبود كه نبات حسن از ارض نكد بيرون آيد نه از ارض طيب البته وقوع مىيافت الا آنست كه عادة اللَّه جارى شده باخراج آن از ارض طيب تا باعث انسان باشند بر طلب خير از مظان او و دلالت كند بر وجوب اجتهاد در طاعات * ( كَذلِكَ ) * هم چنان كه بيان كرديم اين مثل را * ( نُصَرِّفُ الآياتِ ) * ميگردانيم آيتها را و وضع مىكنيم صرف امثال را در فنون احوال * ( لِقَوْمٍ يَشْكُرُونَ ) * براى گروهى كه شكر نعمت فهم و\r\nادراك بجا مىآورند و در اين مثلها تفكر نموده بهرهء اعتبار بر ميدارند مرويست كه روزى ابو محمد حسن بن على بن ابى طالب عليه السّلام نزد معاويه عليه الهاويه رفت و معاويه به قصد الزام آن حضرت گفت كه اى حسن حق تعالى فرموده كه و لا رطب و لا يابس الا فى كتاب مبين يعنى هيچ ترى و خشكى نيست مگر كه در قرآن مندرجست لحيهء من و ترا در قرآن كجا ذكر فرموده و محاسن آن حضرت بسيار انبوه و بانضارت بود و طراوت و معاويه كوسج بود آن حضرت در جواب معاويه فرمود كه حق سبحانه محاسن مرا و تو را در اين آيه ذكر فرموده كه * ( وَالْبَلَدُ الطَّيِّبُ يَخْرُجُ نَباتُه بِإِذْنِ رَبِّه وَالَّذِي خَبُثَ لا يَخْرُجُ إِلَّا نَكِداً ) * معاويه بعد از استماع\r\n","description":"","footnote":"","page_name":" 45 ","page_number":45},
  {"content":"\r\nاين قول از آن حضرت بسيار منفعل شد نزد حضار و بدانكه چون حقتعالى در اين آيه بيان ادله فرمود بر وحدانية و قدرة كاملهء خود در عقب آن ذكر معاندان و مكذبان وحدانيت و رسل او كرده جهة تسليهء پيغمبر ما صلى اللَّه عليه و آله و فرمود * ( لَقَدْ أَرْسَلْنا ) * جواب قسم محذوفست و مثل اين لام را اطلاق نميكنند الا با قد زيرا كه آن مظنه توقع است چه مخاطب چون استماع آن نمود متوقع وقوع آن چيزيست كه مصدر است به آن يعنى بدرستى كه ما فرستاديم * ( نُوحاً ) * نوح ابن ملك بن متوشلخ بن ادريس را وقتى كه پنجاه ساله بود * ( إِلى قَوْمِه ) * بسوى قوم او كه اكثر از اولاد قابيل بودند و بت ميپرستيدند * ( فَقالَ ) * پس فرمود نوح * ( يا قَوْمِ اعْبُدُوا اللَّه ) * اى گروه من بپرستيد خداى را كه موجد جميع نعم است يعنى بيگانگى او را پرستش كنيد لقوله * ( ما لَكُمْ ) * نيست شما را * ( مِنْ إِله غَيْرُه ) * هيچ معبودى غير از وى پس فرمان وى بريد و در عبادت او ديگرى را شريك مسازيد * ( إِنِّي أَخافُ ) * بدرستى كه من ميترسم * ( عَلَيْكُمْ ) * بر شما اگر ايمان نياريد * ( عَذابَ يَوْمٍ عَظِيمٍ ) * عذاب روز بزرگ را كه يوم الطوفانست يا روز قيامت اين وعيد است و بيان داعى بعبادت او سبحانه در كتب تواريخ مذكور است كه نوح اول پيغمبرى بود بعد از ادريس حقتعالى او را بفرزندان قابيل فرستاد و آنان كه متابع ايشان بودند از اولاد شيث از ابن عباس منقولست كه اولاد آدم بعضى در جبل بودند و برخى در سهل مردان كوهستانى نيكورو و زيبا صورت بودند و زنان ايشان زشت صورت و مردمان سهل بر عكس اين بودند ابليس بر صورت غلامى آمد نزديكى از مردمان سهل و گفت من ميخواهم كه خدمت تو كنم او گفت كه اگر در خدمت من قيام نمايى آنچه مدعا و مراد تو باشد انجاح آن نمايم پس او مدتى شبانى او كرده و گوسفندان او را مىچرانيد روزى نى ساخت و آن را بزد و مردمان آواز نى هرگز نشنيده بودند مىآمدند و استماع مىكردند اين خبر باهل جبل رسيد در روزى كه عيد اهل سهل بود و همه از شهر بيرون آمده بودند و زنان خود را بياراسته در نظر مردمان بجلوه در آورده بودند بعضى از اهل جبل بنظاره عيد ايشان آمده بودند تا آواز نى بشنوند و تجمل ايشان را مشاهده كنند چون آن زنان را با آن جمال بديدند در جمال ايشان متعجب شدند قوم خود را از اين خبر دادند جمعى ديگر بيامدند و با ايشان اختلاط كردند و زنان را با ايشان نيز ميل بديد آمد و فاحشه و زنا در ميان ايشان شايع شد و بروايت ديگر از ابن عباس منقول است كه آدم وصيت كرده بود كه فرزندان شيث با اولاد قابيل مناكحه نكنند و اولاد\r\n","description":"","footnote":"","page_name":" 46 ","page_number":46},
  {"content":"\r\nشيث آدم را در غارى دفن كرده بودند و نگه بانان بر آن گماشته تا كسى از فرزندان قابيل آن جا نروند پس جمعى از ايشان گفتند كه برويم تا بنى اعمام خود را كه فرزندان قابيلند زيارت كنيم و ببينيم كه در چه حالند و ايشان صد مرد بودند همه نيكو روى و زنان اولاد قابيل كه ايشان را بديدند در ايشان آويختند و نگذاشتند كه باز پس روند جمعى ديگر به جهت تفحص برادران خود به اين صوب آمدند زنان ايشان را نيز نگذاشتند كه مراجعت كنند و گروه گروه مىآمدند و به اينها مختلط ميشدند تا همه بيامدند و با اينزنان مناكحه و فساد آغاز كردند تا فواحش در ميان اولاد شيث و قابيل بسيار شد حقتعالى نوح را بايشان فرستاد در اين وقت او\r\nپنجاه ساله بود چنان كه گذشت پس هزار و پنجاه سال در ميان ايشان اقامت كرده آنها را دعوت مينمود و از عقوبات الهى ميترسانيد هيچ متاثر نشدند هر روز طغيان ايشان بيشتر ميشد چنان كه حقتعالى از اين خبر ميدهد كه وَقَوْمَ نُوحٍ مِنْ قَبْلُ إِنَّهُمْ كانُوا هُمْ أَظْلَمَ وَأَطْغى و چندانچه دعوت ايشان بيشتر ميكرد بيشتر ميرميدند چنانچه فرموده فَلَمْ يَزِدْهُمْ دُعائِي إِلَّا فِراراً و نيز از عبد اللَّه عباس روايت است كه نوح را چندان بزدندى كه بيهوش شدى بعد از آن كسان او آمده او را در نمدى پيچيده به خانه بردندى و زعم ايشان آن بودى كه مرده است و شب به هوش باز آمدى و فرمودى كه\r\nاللهم اهد قومى فانهم لا يعلمون\r\nروز ديگر بامداد بيامدى و باز بر سر دعوة شدى و گويند هر روز چندان سنك بر او زدندى كه در زير سنگ پنهان شدى جبرئيل بيامدى در شب و او را از زير سنگ بيرون آوردى و پر خود را بر جراحات او ماليدى بصحة باز گشتى و باز صبح بيامدى و گفتى كه\r\nقولوا لا إله الا اللَّه تفلحوا\r\nمرويست كه پيرى كهن سال طفل خود را در بر گرفته نزد نوح آمده روى را به آن طفل نمود و گفت اى فرزند اين مرد ساحر است بايد كه چون من متوفى شوم وى تو را نفريبد آن كودك گفت اى پدر شايد كه من بعد از تو نمانم حالا سنگ به من ده تا بر او زنم پدر سنگ به او داد و وى سنگ را بنوح زد سر مبارك آن حضرت را مجروح ساخت و خون بر روى مبارك او روان شد نوح بدرگاه الهى بناليد و اين دعا فرمود كه رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً حنان بن سدير از ابى عبد اللَّه عليه السلام روايت كرده كه در عرض مدت دعوة بزياده از هشت كس به او نگرويدند و در حديث وهب بن منبه آمده كه نوح اول پيغمبرى بود كه بعد از ادريس خلق را دعوت كرد و او ( گندم گون و رقيق الوجه و طويل الراس و عظيم العينين و دقيق الساقين و طويل القامة و جسيم البدن ) بود و سه قرن قوم خود را دعوت كرد هر قرنى سيصد سال پس هر چند در اين مدت بآشكارا و پنهان دعوت ميكرد طغيان و بغض بيشتر ميشد و هر قرنى كه در عقب قرن اول ميآمدند عتو و طغيان ايشان بيشتر ميبود پس حقتعالى به او وحى فرستاد كه اى نوح قوم تو به غير از اينچند كس كه ايمان آورده‌اند ديگر به تو نگروند نوح بعد از اينوحى زبان بدعا گشوده گفت كه رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً پس حقتعالى اصلاب\r\n","description":"","footnote":"","page_name":" 47 ","page_number":47},
  {"content":"\r\nرجال و ارحام نسا را عقيم گردانيد تا آنكه مدت چهل سال از ايشان فرزندى متولد نشد و در اين چهل سال ببلا و قحط گرفتار شدند تا آنكه همهء اموال ايشان بمعرض تلف در آمد و مشقت و بليت ايشان زياده شده نوح بر وجه التزام و احتجاج ايشان را گفت اسْتَغْفِرُوا رَبَّكُمْ إِنَّه كانَ غَفَّاراً يُرْسِلِ السَّماءَ عَلَيْكُمْ الآيات ايشان ايمان نياوردند و با يكديگر گفتند كه لا تَذَرُنَّ آلِهَتَكُمْ وَلا تَذَرُنَّ وَدًّا وَلا سُواعاً الاية پس حقتعالى ايشان را با الههء باطلهء ايشان غرق گردانيد چنان كه تفصيل آن در محل خود سمت تقرير خواهد يافت و بعد از بيرون آمدن نوح از كشتى باز مردمان بعبادت اصنام مشغول شدند و اهل دومة الجندل و درا پرستش ميكردند و قبيلهء حمير نسر را و هذيل سواع را و بر همين وجه عبادت ايشان ميكردند تا زمان اسلام و تفصيل قصهء سفينه و غرق شدن ايشان در سورهء هود بر وجهى مبسوط مرقوم خواهد شد انشاء اللَّه و شيخ ابو جعفر بابويه ره از على بن احمد بن موسى روايت كرده كه او گفت محمد بن عبد اللَّه كوفى حديث كرد مرا از سهل بن زياد الازدى و او از عبد العظيم بن عبد اللَّه الحسنى كه وى گفت از على بن محمد عليهما السلام شنيدم كه فرمود نوح عليه السلام دو هزار و پانصد سال عمر يافت روزى در كشتى بخواب رفته بود باد جامه را از عورت او برداشت حام و يافث از آن بخنديدند سام ايشان را زجر كرد و از خنده منع نمود و هر چند كه سام عورت پدر ميپوشيد حام و يافث كشف آن ميكردند نوح متنبه شده ايشان را خندان يافت سبب آن را پرسيد سام او را بر اين مطلع ساخت نوح در غضب شده دست بدعا برداشت و گفت كه\r\nاللهم غير ماء صلب حام حتى لا يولد له الا السودان اللهم غير ما عصلب يافث\r\nيعنى بار خدايا آب پشت حام را متغير ساز تا كه از ايشان فرزند متولد نشود مگر كه همه سياه شوند و آب صلب يافث را نيز تغيير ده حقتعالى آب پشت حام را تغيير داد و همه سياهان از صلب اويند و جميع اتراك و سقلاب و ياجوج و ماجوج از پشت يافثاند و جميع سفيدان كه معتدل القامه‌اند از پشت سام اند و شيخ ابو جعفر بابويه فرموده كه ذكر يافث در اين خبر غريب است و در هيچ روايتى واقع نشده مگر در اين روايت و در جميع روايات وارده در اين باب واقع شده كه حام تنها كشف عورت پدر خود كرد و سام و يافث در ناحيهء از كشتى نشسته بودند چون اين خبر را بايشان رسانيدند برخاستند و جامه بر عورت پدر خود انداختند چون بيدار شد حقتعالى بطريق وحى او را از اين حال خبر داد و نوح حام را لعن و نفرين كرد ابراهيم بن هاشم از على بن الحكيم روايت كرده كه او از بعضى از اصحاب ما نقلكرده از ابى عبد اللَّه عليه السلام كه نوح دو هزار و پانصد سال بزيست و هشتصد و پنجاه سال پيش از بعثت و نهصد و پنجاه سال خلقان را دعوت كرد و دويست سال در ساختن كشتى بود و پانصد سال بعد از نزول كشتى بماند\r\n","description":"","footnote":"","page_name":" 48 ","page_number":48},
  {"content":"\r\nو در عرض اين پانصد سال شهرها را بنا كرد و اولاد خود را در آن ساكن گردانيد پس ملك الموت نزد او آمد و او در آفتاب ايستاده بود بر او سلام كرد و فرمود كه\r\nما جاء بك يا ملك الموت\r\nچه چيز ترا به اينجا آورده گفت\r\nجئتك لاقبض روحك\r\nآمده‌ام تا قبض روح تو كنم فرمود\r\nتدعنى ان اتحول من الشمس الى الظل\r\nمرا ميگذارى كه از آفتاب بسايه روم گفت آرى پس بسايه آمد و فرمود كه يا ملك الموت\r\nكان ما مربى من الدنيا مثل تحولي من الشمس الى الظل فامض لما امرت به\r\nگويا مقدار مكث من در دنيا به مقدار تحول من بود از آفتاب بسايه پس به آنچه مامورى مشغول باش پس ملك الموت قبض روح او نمود صلَّى اللَّه عليه و على ساير الانبياء و المرسلين حاصل كه حق سبحانه و تعالى ميفرمايد كه چون امت را بعبادت حقتعالى و وحدانيت او دعوت كرد و از شرك ترهيب نمود\r\n* ( قالَ الْمَلأُ ) * گفتند بزرگان * ( مِنْ قَوْمِه ) * از گروهان او * ( إِنَّا لَنَراكَ ) * بدرستى كه ما مىبينيم و ميدانيم تو را اى نوح * ( فِي ضَلالٍ مُبِينٍ ) * در گمراهى روشن كه ما را از پرستش چندين خدا بعبادت يك خدا دلالت ميكنى و تسميهء اشراف قوم بملا به جهت آنست كه ايشان مالئى محافلند و يا در عيون مردمان جميلاند و در قلوب ايشان با هيبت مينمودند و چشم و دل ايشان را پر كرده بودند از جمال و هيبت خود و قوم بمعنى جماعتى است كه بامرى قيام نمايند و در اصل بمعنى مصدر است و مراد برؤية رؤية قلب است القصه نوح چون اين سخن را از قوم خود شنيد * ( قالَ ) * گفت در جواب ايشان كه * ( يا قَوْمِ ) * اى گروه من * ( لَيْسَ بِي ضَلالَةٌ ) * نيست در من هيچ گمراهى و دورى از طريق حق و صواب و ضلالت را بر ضلال اختيار كرد به جهت آنكه اخص است از ضلال تا ابلغ باشد در نفى ضلال از نفس خود در جواب هم چنان كه قوم مبالغه كرده بودند در اثبات آن كانه قال ( ليس بى شيئا من الضلال كما لو قيل لك أ لك تمر فقلت ما لى تمرة ) يعنى اصلا چيزى از ضلال ملصق نيست به من * ( وَلكِنِّي رَسُولٌ ) * و ليكن من فرستاده شده‌ام * ( مِنْ رَبِّ الْعالَمِينَ ) * از نزد پروردگار عالميان اين استدراك است باعتبار آنچه لازم آنست كه هدايت او است كانه قال ( و لكنى على هدى فى الغاية لانى رسول من اللَّه ) * ( أُبَلِّغُكُمْ ) * تبليغ ميكنم و ميرسانم بشما * ( رِسالاتِ رَبِّي ) * پيغامهاى پروردگار خود را * ( وَأَنْصَحُ لَكُمْ ) * و نصيحت ميكنم شما را جهت صلاح شما * ( وَأَعْلَمُ مِنَ اللَّه ) * و ميدانم از وحى خدا كه به من آمده است * ( ما لا تَعْلَمُونَ ) * آنچه شما نميدانيد اين هر سه جمله صفات رسول است\r\n","description":"","footnote":"","page_name":" 49 ","page_number":49},
  {"content":"\r\nو يا استيناف و مساق آن بر هر دو وجه براى بيان رسالت است و در جمله اخيره تقرير توعيد او است ايشان را چه معنى اينست كه من ميدانم از قدرت و شدة بطش او و يا از جانب او بوحى چيزهايى را كه شما را اصلا علم به آن نيست قوم نوح عذاب قومى را كه تكذيب پيغمبر كنند نشينا بودند و نميدانستند چون نام پيغام و وحى شنيدند متعجب گشتند نوح عليه السّلام فرمود * ( أَ وَعَجِبْتُمْ ) * همزه براى انكار است و واو عطف است بر محذوف اى اكذبتم و عجبتم يعنى آيا تكذيب و شگفت ميآريد و عجب مىنمائيد * ( أَنْ جاءَكُمْ ) * از آنكه بيايد بشما * ( ذِكْرٌ ) * پيغامى يا وحى يا موعظه * ( مِنْ رَبِّكُمْ ) * از پروردگار شما * ( عَلى رَجُلٍ ) * بر زبان مردى * ( مِنْكُمْ ) * از جنس شما يعنى آدمى كه هم زبانست با شما يا از جنس شما است در انوار آورده كه قوم نوح از ارسال رسل منكر بودند و ميگفتند كه لَوْ شاءَ اللَّه لأَنْزَلَ مَلائِكَةً ما سَمِعْنا بِهذا فِي آبائِنَا الأَوَّلِينَ نوح فرمود كه آيا تعجب ميكنيد از آنكه شخصى از جنس شما مبعوث شود بر شما * ( لِيُنْذِرَكُمْ ) * تا بيم كند و بترساند شما را از عاقبت كفر و معصيت * ( وَلِتَتَّقُوا ) * و يا بپرهيزيد از خشم خدا بسبب انذار * ( وَلَعَلَّكُمْ تُرْحَمُونَ ) * تا شايد بر شما ببخشد بسبب پرهيز كردن از كفر و شرك فايدهء حرف ترجى تنبيه است بر آنكه متقى را سزاوار آنست كه اعتماد بر تقوى خود نكند و ايمن نشود از عذاب الهى و عقاب پادشاهى * ( فَكَذَّبُوه ) * پس بدروغ داشتند قوم نوح او را و چون بوحى الهى دانست كه ايشان ايمان نيارند دعا به هلاكت ايشان كرد و حقتعالى حكم كرد تا كشتى بساخت در عرض دويست سال چنان كه گذشت و با مؤمنان بكشتى درآمد و حقتعالى طوفان فرستاد و همه كافران را هلاك كرد و نوح عليه السّلام با اهل سفينه سالم ماندند چنان كه ميفرمايد كه * ( فَأَنْجَيْناه ) * پس نجات داديم نوح را از غرق شدن * ( وَالَّذِينَ مَعَه ) * و آنان را كه با وى بودند * ( فِي الْفُلْكِ ) * در كشتى و مجموع ايشان هشتاد كس بودند چهل مرد و چهل زن و نزد بعضى هفتاد كس بودند و گويند نه كس بودند سه پسر او سام و يافث و جام و باقى از آنها كه ايمان آورده بودند به او و قوله فى الفلك متعلق است بمعه يا بانجينا يا حال از موصول يا از ضمير در معه * ( وَأَغْرَقْنَا ) * و غرق ساختيم بطوفان * ( الَّذِينَ كَذَّبُوا بِآياتِنا ) * آنان را كه بدروغ شمردند دلالات وحدت يا معجزات نوح را كه دال بود بر نبوة او * ( إِنَّهُمْ كانُوا ) * بدرستى\r\nكه بودند قوم نوح * ( قَوْماً عَمِينَ ) * گروهى كوران يعنى كور دل و غير مستبصر بنشانهاى وحدانية خدا و معجزات نوح و اصل عمين عميين بوده كه بعد از تخفيف عمين شده و باقى قصهء نوح در ضمن بعضى آيات و سورهء هود مذكور خواهد شد و نيز بجهة تسليهء خاطر عاطر سيد عالم صلَّى اللَّه عليه و آله قصهء هود را بر قصهء نوح عطف كرده ميفرمايد كه * ( وَإِلى عادٍ ) * و فرستاديم\r\n","description":"","footnote":"","page_name":" 50 ","page_number":50},
  {"content":"\r\nبسوى عاد * ( أَخاهُمْ ) * برادر ايشان را در نسب يعنى خويش ايشان را * ( هُوداً ) * كه آن هود بود عليه السّلام اين عطف بيان اخاهم است و در انوار گفته كه مراد از اخاهم واحدى از ايشان است كقولهم يا اخا العرب و هود پسر عبد اللَّه بن رياح ابن حلوث بن عاد بن عوص بن آرم بن سام بن نوح عليه السّلام است و گويند هود بن شالخ بن ارفخشد بن سام بن نوح بن عم پسر عاد بود و عاد پسر عوص بن آدم بن سام بن نوح است و قبيله را به او باز ميخوانند و اينكه حقتعالى هم از ايشان پيغمبر بايشان فرستاد جهت آنست كه تا أ فهم باشد قول وى را و اعرف به حال او و ارغب در اقتفا به او و قبيله عاد مردم تناور و بلند بالا بودند و از ايشان در تمام زمين در آن زمان قبيلهء عظيمتر نبود مردم بسيار بودند و مال وافر داشتند و در پرستش بتان مىگذرانيدند القصه حق سبحانه و تعالى چون هود عليه السلام را بايشان فرستاد پس او به اين قبيله آمده ايشان را به حق دعوت كرده * ( قالَ ) * گفت اى قوم من * ( يا قَوْمِ اعْبُدُوا اللَّه ) * بپرستيد خداى را و بيگانگى وى قايل شويد * ( ما لَكُمْ مِنْ إِله ) * نيست مر شما را هيچ معبودى * ( غَيْرُه ) * بجز از او استيناف اين كلام كرد و معطوف نساخت بر ما قبل زيرا كه در حكم جواب سؤال است فكان شخصى ميگويد كه هود كه بايشان مبعوث شد چه گفت ميفرمايد كه بايشان گفت مر شما را هيچ معبودى نيست كه مستحق عبادت باشد غير از او سبحانه * ( أَ فَلا تَتَّقُونَ ) * آيا نمىپرهيزيد از عذاب خداى و چون قوم هود اقرب بودند از قوم نوح از اين جهت * ( قالَ الْمَلأُ ) * گفتند گروهى از اشراف و بزرگان * ( الَّذِينَ كَفَرُوا ) * آنان كه كافر بودند * ( مِنْ قَوْمِه ) * از گروه هود و قيد كفر به جهت آنست كه بعضى از اشراف قوم او مسلمان بودند چون مرثد بن سعد و تابعان او پس كافران ايشان گفتند اى هود * ( إِنَّا لَنَراكَ ) * بدرستى كه ما ميبينيم تو را متمكن و راسخ * ( فِي سَفاهَةٍ ) * در بيخردى كه دين قوم خود را ميگذارى و دينى محدث ميآورى * ( وَإِنَّا لَنَظُنُّكَ ) * و بدرستى كه گمان ميبريم تو را * ( مِنَ الْكاذِبِينَ ) * از دروغ گويان در آن چه مىگويى * ( قالَ يا قَوْمِ ) * گفت اى گروه من * ( لَيْسَ بِي سَفاهَةٌ ) * نيست ملاصق من خفت عقل و جهالت * ( وَلكِنِّي رَسُولٌ ) * و ليكن من فرستاده شده‌ام * ( مِنْ رَبِّ الْعالَمِينَ ) * از جانب پروردگار عالميان * ( أُبَلِّغُكُمْ ) * مىرسانم بشما * ( رِسالاتِ رَبِّي ) * پيغامهاى آفريدگار خود را از امر و نهى و وعد و وعيد و غير آن * ( وَأَنَا لَكُمْ ) * و من مر شما را * ( ناصِحٌ أَمِينٌ ) * نصيحت كننده‌ام با امانت يعنى راست گوى بى شايبه خيانت در آن و بدون تغيير آنچه از نزد خدا به من آمده * ( أَ وَعَجِبْتُمْ ) * آيا\r\n","description":"","footnote":"","page_name":" 51 ","page_number":51},
  {"content":"\r\nعجب مىآيد شما را * ( أَنْ جاءَكُمْ ) * آنكه بيايد بشما * ( ذِكْرٌ ) * پندى و بيانى * ( مِنْ رَبِّكُمْ ) * از نزد پروردگار شما * ( عَلى رَجُلٍ مِنْكُمْ ) * بر مردى از شما يعنى هم نسب شما كه او را دانيد و او شما را داند و سبب فرود آمدن ذكر بر او اينست كه * ( لِيُنْذِرَكُمْ ) * تا بيم كند شما را از عقوبات الهى و در اجابت انبياء كفره را از كلمات واهيه ايشان به اين نوع اجابت و اعراض از مقابله ايشان كمال نصح و شفقت است و هضم نفس و حسن مجادله و تنبيه بر آنكه ناصح بايد كه به اين نوع سخنان جواب قوم خود دهد و بسخنان ناخوش ايشان التفات نكند و در گفتار وَأَنَا لَكُمْ ناصِحٌ أَمِينٌ تنبيه است بر اين كه ايشان هود را به اين عنوان ميشناختند و ميدانستند و معنى استفهام در او عجبتم انكار تعجبست يعنى در اين تعجبى نيست كه حق تعالى هر كه را كه صلاح بيند برسالت فرستد و بعد از تخويف از عقاب تذكير ايشان مىكند بانعام او سبحانه نعم جليله را بايشان و ميفرمايد كه * ( وَاذْكُرُوا ) * و ياد كنيد\r\nنعمت خداى را * ( إِذْ جَعَلَكُمْ ) * چون گردانيد شما را * ( خُلَفاءَ ) * پس نشينان و ساكنان زمين احقاف * ( مِنْ بَعْدِ قَوْمِ نُوحٍ ) * از پس گروه نوح عليه السلام و و يا پادشاهان بعد از او چه شداد بن عاد پادشاه زمين عالج بود تا بحر عمان * ( وَزادَكُمْ فِي الْخَلْقِ ) * و بيفزود در آفرينش شما * ( بَصْطَةً ) * قامت و قدرت را زياده بر ديگران مرويست كه مقدار كوتاه ترين قدهاى ايشان شصت گز بود و درازترين ايشان صد گز و همه تناور و با قوت تمام بودند * ( فَاذْكُرُوا آلاءَ اللَّه ) * پس ياد كنيد نعمتهاى خداى را * ( لَعَلَّكُمْ تُفْلِحُونَ ) * تا باشد كه شما رستگار شويد چه شكر بر نعمت مؤدى بفلاح است\r\n* ( قالُوا ) * گفتند آن گروه مر هود را از روى انكار و استبعاد * ( أَ جِئْتَنا لِنَعْبُدَ اللَّه ) * آيا آمدهء بما تا بفرمايى كه ما پرستيم خداى را * ( وَحْدَه ) * در حالتى كه يگانه و تنها باشد * ( وَنَذَرَ ) * و دست باز داريم و پرستش فرو گذاريم * ( ما كانَ يَعْبُدُ آباؤُنا ) * آن چيزى را كه بودند كه مىپرستيدند پدران ما از بتان اين استبعاد ايشانست از اختصاص خداى تعالى بعبادت و اعراض از آنچه پدران ايشان شريك او سبحانه گردانيده بودند به جهت انهماك در تقليد و شدت محبت آنچه به آن الفت گرفته بودند و معنى مجيئى در أ جئتنا يا مجيئى است از مكانى كه به آن معتزل شده بود از قوم خود و يا از آسمان بر سبيل تهكم يا بر قصد مجاز كقولهم ذهب بسنتى بعد از آن گفتند كه * ( فَأْتِنا بِما تَعِدُنا ) * پس بيار آنچه ما را به آن وعده ميكنى * ( إِنْ كُنْتَ مِنَ الصَّادِقِينَ ) * اگر هستى تو از راست گويان از نزول عذاب * ( قالَ ) *\r\n","description":"","footnote":"","page_name":" 52 ","page_number":52},
  {"content":"\r\nگفت هود كه * ( قَدْ وَقَعَ ) * بدرستى كه واجب شد * ( عَلَيْكُمْ ) * بر شما فرود آمدن اتيان بصيغهء ماضى بنا بر آنست كه متوقع كالواقع است و قد از براى تقريب است يعنى البته بشما ميرسد * ( مِنْ رَبِّكُمْ ) * از پروردگار شما * ( رِجْسٌ ) * عذابى لرزاننده و مضطرب سازنده اشتقاق آن از ارتجاس است بمعنى اضطراب * ( وَغَضَبٌ ) * و خشمى جهت ارادهء انتقام شما * ( أَ تُجادِلُونَنِي ) * آيا مجادله ميكنيد با من * ( فِي أَسْماءٍ ) * در چيز هايى كه محض اسماند يعنى بتان كه هر يك را نامى نهاده‌ايد و معنى اسم الوهيت در ايشان مفقود است مرويست كه بعضى را ساقيه ميگفتند به گمان آنكه باران از ايشان مىبارد و بعضى را حافظه بمظنه اين كه نگاهبانان ايشانند در سفر و همچنين برخى را رازقه و بعضى را سايمه و اين مجرد اسما بود و معرى از مسمى چه اصنام جمادند و بعضى استدلال كرده‌اند به اين بر آنكه اسم عين مسمى است زيرا كه اگر چنين نبودى ذم ابطال بر ايشان متوجه نشدى به آنكه آنها اسماى مخترعه‌اند و حقتعالى حجتى به آن نازل نساخته و ضعف اين استدلال ظاهر است پس هود ( ع ) بفرمود كه جدالى مكنيد در اين اسماى بى مسمى كه از روى جهالت * ( سَمَّيْتُمُوها أَنْتُمْ ) * نام نهاده‌ايد ايشان را شما * ( وَآباؤُكُمْ ) * و پدران شما بالهه * ( ما نَزَّلَ اللَّه ) * نفرستاده است خداى * ( بِها ) * بجواز عبادت ايشان * ( مِنْ سُلْطانٍ ) * هيچ حجتى و برهانى و چون اين ظاهر شد بر شما با وجود اين مكابره ميكنيد و بر آن مصريد * ( فَانْتَظِرُوا ) * پس منتظر باشيد نزول عذاب را * ( إِنِّي مَعَكُمْ ) * بدرستى كه من نيز با شما * ( مِنَ الْمُنْتَظِرِينَ ) * از منتظرانم مر آن عذاب را * ( فَأَنْجَيْناه ) * پس نجات داديم هود را * ( وَالَّذِينَ مَعَه ) * و آنان كه با هود بودند يعنى در دين متابعت او مينمودند * ( بِرَحْمَةٍ مِنَّا ) * ببخشى و بخشايشى از ما بر ايشان * ( وَقَطَعْنا ) * و ببريديم و بر كنديم * ( دابِرَ الَّذِينَ كَذَّبُوا ) * بنياد آنان را كه تكذيب كردند و تكبر ورزيدند * ( بِآياتِنا ) * بنشانهاى قدرت ما يعنى ايشان را مستاصل ساختيم و از بيخ و بنياد بركنديم * ( وَما كانُوا مُؤْمِنِينَ ) * و نبودند گرويدگان بوحدانيت ما و رسالت هود ابن تعريض است به آنان كه نگرويده بودند بهود و تنبيه بر آنكه فارق ميان ناجى و هالك ايشان ايمان بود و تفصيل قصهء هود و هلاكت قوم او بروايت سدى و محمد بن اسحاق و غير ايشان از جمهور مفسران بر اينوجه است كه عاديان در زمين يمن بودند در موضعى كه آن را احقاف گويند لقوله تعالى وَاذْكُرْ أَخا عادٍ إِذْ أَنْذَرَ قَوْمَه بِالأَحْقافِ و در آن پشتهاى ريك بود و هر قطعهء از آن\r\n","description":"","footnote":"","page_name":" 53 ","page_number":53},
  {"content":"\r\nنامى داشته چون رمل عالج و دهنا و ميسيرين و آن ما بين زمين عمالقه بود تا بحضرموت و همه بتپرست بودند و هر قبيله را بتى بود يكى صداد و ديگرى صمود و ديگرى هباد و ايشان را قوتى عظيم بود و جسدى جسيم و با وجود بت پرستى دست بظلم و تعدى دراز كردندى و فساد و افساد در ميان ايشان شايع شدى حقتعالى هود را بايشان فرستاد و او حسيب و نسيبتر از همه بود پس اظهار دعوت كرد و ايشان را از بت پرستيدن و ظلم و فساد منع كرد ايشان قبول نكردند و در عتو و طغيان افزودند و او را بدروغ داشتند و هود هر چند تهديد و تخويف ايشان ميكرد بجايى نرسيد و در جواب ميگفتند كه من اشد منا قوة از ما قوىتر نيست پس اللَّه سبحانه سه سال\r\nباران را از ايشان باز گرفت و ايشان به علت غلا و قحط مبتلا شدند و طاقت ايشان طاق شد و عادت ايشان چنان بود كه اگر كسى را رنجى و بليتى رسيدى و خواستى كه از آن خلاص شود به مكه آمدى و دعا كردى بمقاصد خود رسيدى و در آن وقت خانهء كعبه از پشتهء رمل سرخ بود و مكه را عمالقه داشتند و تسميهء ايشان بعمالقه به جهت آن بود كه پدر ايشان عمليق ابن لاود بن سام بود و مهتر ايشان معوية بن بكر بود از فرزندان عاد چون قحط بر ايشان اشتداد يافت هفتاد كس را به مكه فرستادند كه براى ايشان طلب باران كنند و از جملهء آنها قيل بن غبر بن عاد الاكبر بود و مرثدين سعد و مرثد مسلمان بود و اسلام را پنهان ميداشت و چون نزديك معوية بن بكر آمدند معوية ايشان را در خارج حرم فرود آورد و اكرام ايشان كرد و ايشان يك ماه نزد وى بودند و شب و روز بخمر خوردن مشغول بودند و معوية را دو كنيز بود كه ايشان را جرادتان ميگفتند از بهر ايشان سماع و رقص كردندى و ايشان بلهو و لعب مشغول شده رنج و قحطى قوم خود را فراموش كردند و هر روز يك دو نامه بمعاويه ميرسيد مشتمل بر شكايت سختى و قحطى حال ايشان بود و معويه شرم ميداشت كه آن نامها را به مهمانان بخواند تا نسبت بخل به او ندهند پس روزى چند بيت بگفت و كنيزان را تلقين كرد كه فردا چون اين قوم بلهو و لعب و طرب مشغول شوند شما اين ابيات را در حين سماع و سرور بايشان خوانيد تا ايشان را تنبيهى شود و ان ابيات اين بود\r\n\r\n( الا يا قيل ويحك قم فهينم\r\nلعل اللَّه يسقينا غماما\r\n\r\n\r\nفيسقى ارض عاد ان عادا\r\nقد امسوا ما يبسون الكلاما\r\n\r\n\r\nمن العطش الشديد و ليس يرجو\r\nبه الشيخ الكبير و لا الغلاما\r\n\r\n\r\nو ان الوحش ياتيهم جهارا\r\nو لا يخشى لعادى سهاما\r\n\r\n\r\nو انتم هاهنا فيهما اشتهيتم\r\nنهار كم و ليلكم النياما\r\n\r\n\r\nفقبح وفدكم من وفد قوم\r\nو لا القوا التحية و السلاما )\r\n\r\nچون جرادتان به اين ابيات مترنم شدند ايشان متنبه شده گفتند كه قوم ما ما را بكارى فرستاده‌اند و ايشان در رنج و تعباند و ما در عيش و طرب پس مقرر كردند كه فردا بروند و دعا كنند كه خداى تعالى باران بر قوم ايشان فرستد مرثد كه مسلمان بود گفت اى قوم شما در استسقا خطا\r\n","description":"","footnote":"","page_name":" 54 ","page_number":54},
  {"content":"\r\nكرديد بدعاى شما باران نيايد اگر خواهيد كه حقتعالى بر شما رحمت كند و باران فرستد بياييد تا برويم و به هود ايمان آريم كه باران جز بدعاى هود نيايد پس بر هود ثنا گفت و اظهار اسلام كرد خال معويه بانكار در آمده گفت ابا سعد فانك من قبيل\r\n\r\nذوى كرم و امك من ثمود\r\nأ تأمرنا بشرك دين و قد\r\n\r\n\r\nو رميل الى الصدا و الصمود\r\nو نترك دين اباء كرام\r\n\r\n\r\nذوى راى و نتبع دين هود\r\n\r\nو معويه را گفت كه وى را نزد خود نگهدار و مگذار كه با ما به مكه آيد چه او بر دين ما نيست و بر دين هود است و اين مرثد مردى حسيب و نسيب بود پس معويه او را نزد خود نگه داشت و ايشان متوجه مكه شدند و روز ديگر مرثد از معويه اجازت طلبيد و به مكه آمد و ايشان هنوز دعا نكرده بودند بيامد و بر گوشهء بايستاد و عرض كرد كه بار خدايا تو ميدانى كه من از وفد عاد نيستم خداوندا اجابت مكن دعاى قيل بن عاد را كه راس عاديانست و همه تابع اويند در دعا كردن لقمان بن عاد نيز مردى مسلمان بود در دعاى مرثد شريك شده گفت بار خدايا حاجت من روا كن و دعاى قيل را اجابت مفرما كه من نيز از وفد عاد نيستم بعد از آن قيل برخاست و اتباع او پس سر او بايستادند و بامين گفتن مشغول شدند و او دست برداشت و گفت كه بار خدايا من نه براى بيمارى آمده‌ام تا دوا كنى و نه براى اسيرى تا فديه دهى خداوندا عاد را بده آنچه مدعاى تو است و پيش از اين اجابت دعاى ايشان كردهء بار خدايا اگر هود پيغمبر است ما را باران ده كه هلاك شديم حقتعالى سه ابر پديد آورد يكى سفيد و ديگرى سياه و آن ديگر سرخ و از ميان ابرها هاتفى آواز داد كه اى قيل اختيار يكى از اين سه ابر كن براى قوم خود قيل گفت ابر سياه را اختيار كردم كه آب آن بيشتر مىباشد حقتعالى امر كرد تا آن ابر را براندند تا به زمين عاد پس آن ابر گرد وادى ايشان را فرا گرفت ايشان چون آن ابر را ديدند شاد شدند و گفتند هذا عارِضٌ مُمْطِرُنا اين ابريست كه ما را باران خواهد داد حقتعالى تخطيهء ايشان كرده فرمود كه بَلْ هُوَ مَا اسْتَعْجَلْتُمْ بِه رِيحٌ فِيها عَذابٌ أَلِيمٌ اين عذابيست كه شما آن را بتعجيل ميخواستيد و اين باديست كه در او عذاب دردناك است اول كسى كه آن را بديد و بشناخت زنى بود از عاد نام او مهدده چون اثر عذاب بديد بيفتاد و بيهوش شد چون باهوش آمد گفتند تو را چه شد گفت بادى ديدم در او پارهاى آتش و در پيش آن باد مردمانى ديدم كه آن را بر مامها ميكشيدند عمرو بن شعب گفت كه چون حقتعالى باد را فرمان داد كه برو و قوم هود را هلاك گردان خازنان باد گفتند كه اين باد عقيم چه مقدار بيرون فرستيم فرمود چندانچه سوراخ بينى گاو گفتند بار خدايا تو عالمترى كه ما را طاقت آن نيست كه آن را نگاه داريم بلكه عنان اختيار از دست ما ربوده تمام عالم را خراب كند حقتعالى فرمود چندانچه حلقهء انگشترى آن را بيرون فرستيد پس آن مقدار رها كردند هفت شب و هشت روز بر ايشان مسلط شد كه پياپى مىآمد و در هيچ آنى از\r\n","description":"","footnote":"","page_name":" 55 ","page_number":55},
  {"content":"\r\nآنات آرميده نشد كما قال سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ و بر هر چه گذر ميكرد آن را هلاك ميگردانيد شتران پربار گران را برگرفتى و بر هوا بردى و بر زمين زدى قوم هود بعضى در خانها رفتند و در را بر خود بستند باد باندرون ميرفت و آنها را بالا ميبرد و بر زمين ميزد و هلاك ميكرد و در اول حال هود با اهل ايمان بصحرا رفتند و خطيرهء از گل بساختند و در آن نشستند آن باد كه بايشان رسيدى نرم بودى و نسيم گشتى و چون بعاديان رسيدى چنان سخت شدى كه اشتر را با بار بر گرفتى و بر زمين زدى ابن كيسان روايت كرده كه در ميان قوم هود هفت كس بودند كه از ايشان قوىتر نبودى و مهتر اين هفت كس نام او خلجان بود گفت بيائيد تا بكنار وادى رويم و باد را منع كنيم پس بكنارهء وادى آمدند باد يك يك را بر ميگرفت و بر هوا ميبرد و بر زمين ميزد مانند درختان خرما كه از موضع خود بركنده شده بر زمين افتد كقوله كَأَنَّهُمْ أَعْجازُ نَخْلٍ خاوِيَةٍ پس از آن هفت كس به غير خلجان هلاك شدند و خلجان بكوه پناه برد هود بيامد و گفت\r\nيا خلجان اسلم تسلم\r\nاسلام آور تا بسلامت مانى گفت اگر اسلام آرم خداى مرا چه دهد گفت بهشت پر نعمت گفت اينها كيستند كه من ايشان را مىبينم مانند شتران بختى گفت فرشتگان خداى مناند گفت اگر كه اسلام آرم تو قصاص قوم من از ايشان بخواهى گفت ويحك هيچ پادشاهى ديدهء كه از لشگر خود انتقام كشد گفت كه اگر مرا بكشند مرا بهتر از اسلام باشد پس باد در آمد و او را درربود و بر آن كوه مىزد تا او را پاره پاره كرد و از عاديان هيچ كس نماند الا آن گروه كه به مكه آمده بودند و بعد از دعا نزد معوية بن بكر آمدند شب سيم مردى برسيد بر شترى نشسته و ايشان را از هلاكت قوم عاد خبر داد ايشان گفتند كه هود را كجا گذاشتى گفت بر ساحل دريا پس ايشان در انديشه اين فرو رفتند معوية بن بكر گفت صدق و رب مكه و در وقتى كه مرثد بن سعد و لقمان بن عاد و قيل بن عير در مكه دعا كردند منادى ندا كرد بايشان كه خداى دعاى شما را اجابت كرد اكنون حاجة خود را از او بخواهيد تا روا گرداند مرثد گفت ( اللهم اعطنى بر او صدقا ) تير دعاى او بهدف اجابت رسيده قيل گفت كه من آن ميخواهم كه بقوم من رسيد مردمان گفتند كه قوم تو هلاك شدند اين چه دعا است كه بر خود ميكنى گفت ( لا حاجة لى فى البقاء بعدهم ) پس بادى بديد آمد و او را بر هوا برد و بر زمين زد و او را هلاك گردانيد لقمان بن عاد گفت بار خدايا مرا عمرى دراز ده مانند عمر هفت كركس دعاى وى را نيز اجابت كردند و چون كركس از بيضه بيرون آمدى او را بر گرفتى و بپروريدى تا به مردى و هر كركس را پانصد سال عمر بودى و چون بكركس هفتم رسيدى او را بپروريدى و نام اين كركس را لبد نهاده بود و چون عمر وى باخر رسيد بامداد كركسان ديگر بپرواز آمدند لبد نتوانست كه برپرد و لقمان دانست كه عمر وى به آخر رسيد و در اين روز در خود فتورى مىيافت بيامد\r\n","description":"","footnote":"","page_name":" 56 ","page_number":56},
  {"content":"\r\nتا لبد را ببيند چون او را بر صورت ضعف مشاهده كرد گفت انهض لبد پس هر چند خواست كه او را برخيزاند نتوانست و آخر لبد سر بر زمين نهاد و بمرد لقمان نيز در آن ساعت متوفى شد و مرثد بن سعد در آن وقت كه بشنيد كه قوم عاد هلاك شدند برخاست و پيش هود آمد و با او بسر ميبرد تا فوت شد و هود عليه السّلام صد و پنجاه سال بزيست و بعد از آن بجوار رحمت ايزدى پيوست ابو الطفيل روايت كرده كه امير المؤمنين عليه السّلام از مردى حضرمى پرسيد كه در حضرموت آن تودهء ريك سرخ ديدهء در فلان ناحيه گفت نديده‌ام و ليكن شنيده‌ام پس حضرمى عرض كرد يا امير المؤمنين عليه السّلام آن چه موضع است فرمود قبر هود پيغمبر است و در روايتى ديگر آمده كه نود و نه پيغمبر در ركن و مقام و زمزم مدفون شدند و از آن جمله قبر هود و شعيب و صالح و اسماعيل است و هر پيغمبرى كه خداى تعالى قوم او را هلاك كردى به مكه آمدى با ساير مؤمنان كه بوى گرويده بودندى و آنجا عبادت كردندى تا برحمت ايزدى رسيدندى و بعد از ذكر قصهء هود بيان قصهء صالح و قوم او مىكند و ميفرمايد * ( وَإِلى ثَمُودَ ) * و فرستاديم بقبيلهء ثمود و ايشان قبيلهء ديگر بودند از عرب كه نسب ايشان بثمود بن آدم بن سام بن نوح عليه السّلام منتهى مىشود و مساكن ايشان در موضعى بود كه آن را حجر ميگفتند ما بين ولايت شام و حجاز و اين قوم نيز بت مىپرستيدند و گويند ثمود مشتق از ثمد است بمعنى آب قليل چه در آن موضع آب اندك بود و بنا بر اول غير منصرف است بعجمه و علميت و بنا بر ثانى منصرف و بر هر تقدير چون آن قبيله طاغى شدند و در معصيت و كفر متوغل گشته حقتعالى بديشان فرستاد * ( أَخاهُمْ صالِحاً ) * برادر نسبى ايشان را كه صالح بود عليه السّلام و صالح به پنج پشت بثمود مىرسيد چه او پسر عبيد بن اسعين ماسج بن عبيد بن حادر بن ثمود بود و چون برسالت بر ايشان مبعوث شد * ( قالَ يا قَوْمِ اعْبُدُوا اللَّه ) * گفت اى گروه من بپرستيد خداى را\r\nبوحدانيت * ( ما لَكُمْ مِنْ إِله ) * نيست مر شما را هيچ معبودى كه مستحق عبوديت باشد * ( غَيْرُه ) * بجز از وى قوم ثمود به جهت اغترار بكثرت عدد و بسيارى مال و توانايى جثه تكذيب صالح كردند و گفتند ما را آيتى بنما كه بدان استدلال كنيم بر رسالت تو صالح فرمود چه ميطلبيد گفتند فردا با ما بصحرا بيرون آى كه فردا عيد ما است و ما بتان را آرايش داده بجلوه خواهيم آورد و تو از خداى خود چيزى در خواه ما نيز از خدايان خود در خواهيم پس دعاى هر كه به محل اجابت رسيد ديگران را متابعت او بايد كرد پس بر اين صورت قرار دادند و روز ديگر بيرون رفتند و هر نوع حاجتى كه از بتان طلبيدند اثر نجاح بظهور نرسيد پس خجالت برده و رسوا شده سر ملال در پيش افكندند جندع بن عمرو كه يكى از اشراف قبيلهء ثمود بود اشاره بسنگى كرد كه منفرد در صحرا افتاده بود و آن را كاثبه ميگفتند گفت اى صالح\r\n","description":"","footnote":"","page_name":" 57 ","page_number":57},
  {"content":"\r\nاز اين سنگ براى ما شترى را بيرون آر كه مثابهء شتر بختى و بسيارموى و آبستن باشد صالح فرمود كه اگر خداى من بقدرة كامله كه عجز را بر او راه نيست چنين شترى را از سنگ بيرون آورد شما چه كنيد گفتند بپرستش او اقدام نمائيم و وى را بوحدانيت بپرستيم پس بر اين سوگند ياد كردند و صالح دو ركعت نماز گذارد و بدعا از حضرت عزت طلب اظهار اين معجزه نمود فى الحال آن صخره در حركت آمده چون شترى كه در وقت زادن ناله كند بناليد و بشكافت و ناقه بر آن وجه كه مدعاى قوم ثمود بود بيرون آمد در غايت بزرگى و در حال بچهء بمانند خود بزاد و مردمان در آن مينگريستند جندع فى الحال ايمان آورد و باقى اشراف دست انكار از آستين استكبار بيرون آورده ايمان نياوردند القصه اين شتر در ميان مراعى اينقوم مىچريد و آب چشمه را بطريق غب مىآشاميد و همان مقدار شير ميداد و صالح بعد از اظهار اين معجزه فرمود كه اى قوم * ( قَدْ جاءَتْكُمْ ) * بدرستى كه آمد بشما * ( بَيِّنَةٌ ) * معجزهء روشن * ( مِنْ رَبِّكُمْ ) * از نزد پروردگار شما كه دليل است بر كمال قدرت او و صحت نبوة من * ( هذِه ناقَةُ اللَّه لَكُمْ ) * استيناف است براى معجزهء بينه و قوله * ( آيَةً ) * منصوبست بر حال و عامل در آن معنى اشارة است و لكم براى بيان لمن هى له و اضافة ناقه بخداى براى تعظيم آنست و يا به جهت آنكه از نزد خداى به ايشان آمده بدون وسايط و اسباب معهوده و معنى آنست كه اين شتر خدايست مر شما را آية در حالتى كه برهانيست بر پيغمبرى من * ( فَذَرُوها ) * پس بگذاريد اين ناقه را كه * ( تَأْكُلْ فِي أَرْضِ اللَّه ) * تا بخورد گياه را در زمين خدا يعنى گياه ها را بخورد و شما را در خوردن آن رنجى و نقصانى نرسد * ( وَلا تَمَسُّوها بِسُوءٍ ) * و مرسانيد بوى هيچ بدى * ( فَيَأْخُذَكُمْ ) * كه فرا گيرد شما را * ( عَذابٌ أَلِيمٌ ) * عذابى دردناك نهى آن مس كه هيچ مقدمهء اصابت است بسوء كه جامع انواع اذى است جهة مبالغه است در امر و ازاحهء عذر و استحقاق عذاب بواسطهء ضرر ناقه بنا بر اقامت ايشانست بر كفر از پس شهود معجزه و عقر ناقه دليل عتو است در كفر پس تعداد نعمت مىكند بر ايشان بقوله * ( وَاذْكُرُوا ) * و ياد كنيد نعمت خداى را * ( إِذْ جَعَلَكُمْ ) * چون گردانيد شما را * ( خُلَفاءَ ) * جانشينان در زمين * ( مِنْ بَعْدِ عادٍ ) * از پس هلاك قوم عاد * ( وَبَوَّأَكُمْ فِي الأَرْضِ ) * و جاى داد شما را در زمين حجر * ( تَتَّخِذُونَ مِنْ سُهُولِها ) * فرا مىگيريد از زمين نرم آن * ( قُصُوراً ) * كوشكها براى تابستان و يا از موضع نرم آن آلات عمارت قصور فرا مىگيريد چون خشت و گل و آجر * ( وَتَنْحِتُونَ الْجِبالَ ) * و سوراخ ميكنيد و مىكنيد در كوه ها يعنى ميسازيد در سنك\r\n","description":"","footnote":"","page_name":" 58 ","page_number":58},
  {"content":"\r\n* ( بُيُوتاً ) * خانها براى زمستان اين مفعول تنحتون است بر تضمين تتخذون و ميتواند بود كه حال باشد * ( فَاذْكُرُوا آلاءَ اللَّه ) * پس ياد كنيد نعمتهاى خداى را از تمكين در زمين و قوت كندن كوه ها و غير آن * ( وَلا تَعْثَوْا ) * و غايت تباهى مجوئيد * ( فِي الأَرْضِ ) * در زمين حجر * ( مُفْسِدِينَ ) * در حالتى كه قصد كنندگان فساد باشيد و تباهى كنندگان ايشان از جواب صالح اعراض كردند و متعرض مؤمنان شدند كما قال اللَّه تعالى * ( قالَ الْمَلأُ الَّذِينَ اسْتَكْبَرُوا ) * گفتند گروهى از بندگان و اشراف آنان كه تكبر نمودند و سركشى\r\nكردند * ( مِنْ قَوْمِه ) * از قوم صالح * ( لِلَّذِينَ اسْتُضْعِفُوا ) * مر آنان را كه ضعيف و عاجز مىشمردند يعنى بيچارگان و خوارشدگان * ( لِمَنْ آمَنَ مِنْهُمْ ) * مر آن كسانى را كه گرويده بودند از آن قوم يا از آن كسان اين بدل الذين استضعفوا است بدل كل اگر ضمير راجع باشد بقوم و يا بدل بعض اگر راجع بالذين باشد حاصل كه مؤمنان را گفتند * ( أَ تَعْلَمُونَ ) * آيا شما ميدانيد * ( أَنَّ صالِحاً ) * آنكه صالح * ( مُرْسَلٌ ) * فرستاده شده است * ( مِنْ رَبِّه ) * از نزد پروردگار خود و اين بر سبيل استهزاء مىگفتند * ( قالُوا ) * گفتند آن ضعفا * ( إِنَّا ) * بدرستى كه ما * ( بِما أُرْسِلَ بِه ) * بدان چيزى كه صالح را به آن فرستاده‌اند از توحيد و اخلاص عبادت براى معبود يكتا * ( مُؤْمِنُونَ ) * گرويدگانيم عدول اهل ايمان از جواب نعم به اين قول به جهت تنبيه بود بر اينكه امر ارسال ظاهرتر از آنست كه عاقلى شك تواند كرد در آن و بر ذى راى مخفى تواند بود * ( قالَ الَّذِينَ اسْتَكْبَرُوا ) * گفتند آنان كه گردنكشى كردند از ايمان به خدا و پيغمبران * ( إِنَّا ) * بدرستى كه ما * ( بِالَّذِي آمَنْتُمْ ) * به آن چيزى كه شما به آن گرويده‌ايد * ( كافِرُونَ ) * تا گرويدگانيم و منكران اين كلام بر سبيل مقابله است و وضع آمنتم به در موضع ارسل به جهت رد آن چيزيست كه مؤمنان آن را معلوم و مسلم ميداشتند * ( فَعَقَرُوا النَّاقَةَ ) * پس پى كردند و بكشتند ناقه را اگر چه عاقر ناقه قدار بن سالف بود چنان كه تفصيل آن مبين خواهد شد اما چون كه همه به آن راضى بودند از اين جهت اسناد عقر بهمهء ايشان كرد * ( وَعَتَوْا ) * و سركشى كردند * ( عَنْ أَمْرِ رَبِّهِمْ ) * از امتثال و فرمانبردارى پروردگار خود كه آن قول صالح بود كه فذروها تاكل فى ارض اللَّه * ( وَقالُوا ) * و گفتند از روى استهزا * ( يا صالِحُ ائْتِنا بِما ) * اى صالح بيار آن چيزى را كه * ( تَعِدُنا ) * وعيد مى\r\n","description":"","footnote":"","page_name":" 59 ","page_number":59},
  {"content":"\r\nكنى و مىترسانى ما را از عذاب * ( إِنْ كُنْتَ مِنَ الْمُرْسَلِينَ ) * اگر هستى از فرستادگان براستى * ( فَأَخَذَتْهُمُ الرَّجْفَةُ ) * پس فرا گرفت ايشان را بسبب كشتن آن ناقه زلزله بعد از وقوع صيحهء عظيمه يعنى فريادى هيبت و عظمت كه بجهة آن زمين بلرزه درآمد و نزد مجاهد و سدى مراد به رجفه صيحه ايست كه زمين به جهت آن بلرزيد * ( فَأَصْبَحُوا ) * پس بامداد كردند يا گشتند * ( فِي دارِهِمْ ) * در سراهاى خود * ( جاثِمِينَ ) * بر جاى خود فرو مردگان و توحيد دار باعتبار جنس است * ( فَتَوَلَّى عَنْهُمْ ) * پس روى بگردانيد صالح از ايشان وقتى كه ناقه را كشتند و علامت عذاب بديد آمد * ( وَقالَ ) * و گفت از روى تحير * ( يا قَوْمِ ) * اى گروه من * ( لَقَدْ أَبْلَغْتُكُمْ ) * بخداى كه من برسانيدم بشما * ( رِسالَةَ رَبِّي ) * پيغام پروردگار خود را كه باداى آن مامور بودم * ( وَنَصَحْتُ لَكُمْ ) * و نصيحت كردم بشما وقت دعوت * ( وَلكِنْ لا تُحِبُّونَ النَّاصِحِينَ ) * و ليكن دوست ميداريد و پيروى نميكنيد نصيحت كنندگان را كه از راه مهربانى شما را بايمان خوانند و از اتباع نفس و شيطان منع كنند پس بچشيد اين عذاب را كه بشما رو آورده در انوار گفته كه ظاهر كلام مقتضى آنست كه تولى صالح از قوم بعد از آن بوده كه ايشان جاثم و هالك شده بودند و خطاب او بايشان بعد از هلاك ايشان بود هم چنان چه حضرت رسالت صلى اللَّه عليه و آله بعد از هلاكت اهل بدر به ايشان خطاب كرد كه انا وجدنا ما وعدنا ربنا حقا فهل وجدتم ما وعد ربكم حقا و با آنكه صدور اين كلام از صالح بعد از هلاكت ثمود بر سبيل تحسر او بوده باشد بر ايشان و قصهء صالح و هلاكت ثمود بر وجه تفصيل بروايت كعب الاحبار بر اينوجه است كه چون حقتعالى عاد را هلاك كرد ثمود را از پس ايشان در زمين خليفه ساخت و تمكين داد و عمر دراز بايشان كرامت فرمود بر وجهى كه هر شخصى از ايشان كه سرايى بر وجه استحكام به سنگ و گچ بساختى و آن سرا كهنه شدى و فرود آمدى و هنوز صاحب خانه زنده بودى و ايشان خانهاى خود را در سنگ ميكندند تا از گرما و سرما ضررى نيابند و آنها در نهايت قوت و بسطت بودند و اموال و اسباب بسيار داشتند و نود بت در ميان ايشان بود و آن را مىپرستيدند و با وجود بت پرستى در زمين آغاز فساد كردند حق تعالى صالح را بايشان فرستاد و او و قوم او از عرب بودند و صالح از ايشان حسيبتر و نسيبتر بود پس هر چند ايشان را\r\nدعوت مينمود و تخويف و تهديد ميكرد هيچ فائده نداد مرويست كه در سن شانزده سالگى بر ايشان مبعوث شد و صد و بيست سال دعوت ايشان كرد هيچ كس به او نگرويد مگر جمعى ضعيف چون ثمود ديدند كه صالح در دعوت ايشان\r\n","description":"","footnote":"","page_name":" 60 ","page_number":60},
  {"content":"\r\nالحاج مىكند و بمبالغهء تمام ايشان را از عذاب الهى ميترساند گفتند اى صالح فردا عيد ما است با ما بيرون آى تا ما نود بتى كه داريم و آنها را ميپرستيم بصحرا بيرون آريم و بيارائيم و مدعاى خود را بر ايشان عرض كنيم و تو نيز آنچه خواهى از خداى خود در خواه اگر خدايان ما دعاى ما را اجابت كردند تو تابع ما شو اگر خداى تو دعاى تو را اجابت كرد ما تابع تو شويم صالح گفت چنين باشد و چنان كه مذكور شد روز ديگر هر چند ثمود بتضرع و زارى مدعيات خود را عرض كردند باجابت مقرون نشد جندع بن صالح عمرو گفت اى صالح اگر از براى ما از اين سنك ناقه بيرون آورى مانند شتر بختى كه بزرگشكم باشد و پر موى و چون بيرون آيد فى الحال بزايد و بچه بياورد ما به تو ايمان آوريم چه به غير از خدا كسى بر اين امر قادر نيست و سحر را بر اين راهى نيست پس بر اين عهد كردند صالح دو ركعت نماز بگذارد و از خدا اين استدعا فرمود فى الحال ناله از آن سنك بيرون آمده و شكافته شده و شترى آبستن ده ماهه از آن بيرون آمد و بدان طريق كه مدعاى قوم بود و در حال بچه در شكم او بجنبش آمد و ناقه را درد زائيدن گرفته و بناله در آمد شتر بچهء به شكل خودش بزاد جندع اسلام آورد و قوم بر اصرار خود بماندند و جمعى از ايشان در صدد آن شدند كه اسلام آورند آنها كه صاحبان اوثان بودند در صدد آن شدند كه ايشان را از آن منع كنند و نهى نمودند و در مجمع گفته كه جمعى از ايشان ايمان آوردند و اكابر ايشان بر اصرار خود بماندند القصه چون ناقه از سنگ بيرون آمد صالح فرمود كه\r\nهذه ناقه اللَّه لها شرب و لكم شرب يوم معلوم\r\nاو را نصيبى باشد از آب و شما را نصيبى پس يك روز آب براى شما باشد و يك روز از براى ناقه پس ناقه با بچه در صحرا چرا ميكردند و ايشان را يك چشمهء آب بود ناقه روزى كه نوبت او بودى بيامدى و دهن را در چشمه نهادى و جملهء آب باز خوردى و يك قطره نگذاشتى پس توقف كردى تا مردمان بيامدند و شير وى دوشيدند تا آن مقدار كه آب خورده بود شير بعوض دادى و روز ديگر كه نوبت ايشان بودى گرد آن چشمه نگرديدى و ايشان آب بر گرفتندى و از براى روز ديگر ذخيره كردندى و چون ناقه به آب آمدى براهى آمدى كه ميان دو كوه بود و در حين بازگشتن از آن راه نتوانستى رفتن بهت بزرگى شكم بلكه براهى ديگر رفتى ابو موسى اشعرى گفت كه چون من بدان موضع رسيدم آن را مساحت كردم بيست گز بود و حسن بن محبوب كه از اصحاب ما است روايت كند از سعيد بن يزيد كه او گفت كه من به زمين ثمود رسيدم و ميان آن دو كوه كه ممر ناقه بود پيمودم هشتاد گز بود و اثر هر دو پهلوى ناقه بر آن هر دو كوه يافتم مرويست كه در تابستان در پشت وادى چرا كردى و در زمستان در پائين وادى كه گرمسير بود و هر حيوان از شتر و گاو و گوسفند كه وى را ديدى از او بترسيدى و رم خوردى و چرا نتوانستى كرد و در تابستان كه ناقه در ظهر وادى بودى همه چهارپايان ببطن وادى آمدندى و در زمستان به عكس و اين ابتلا و امتحانى بود از حق تعالى بايشان\r\n","description":"","footnote":"","page_name":" 61 ","page_number":61},
  {"content":"\r\nالقصه به جهت اين چهارپايان لاغر شدند و بعضى مشرف به هلاكت رسيدند و دو زن كه ايشان را عنيزه و صدوقه ميگفتند و مواشى بسيار داشتند اين صورت برايشان شاق بود قدار ابن سالف و مصدع بن دهر را بر آن داشتند كه ناقه را پى كردند و در بعضى تفاسير آمده كه عنيزه زنى پير بود و دخترانى بكر داشت و مال بسيار و گاو و گوسفند بيشمار و صدوقه زنى جوان و صاحب جمال بود و او نيز مواشى بسيار داشت با يكديگر مجالست كردند و شكايت ناقه پيش كشيدند و گفتند كه شتر و گاو و گوسفند ما در معرض تلف مىآيند در اين باب فكرى بايد كرد پس صدوقه مردى را از ثمود كه مصدع بن مهرج نام داشت طلبيد و خود را بر او عرض كرد مصدع مفتون حال و جمال او شد صدوقه او را گفت كه اين ناقه را بكش تا مراد تو را حاصل كنم عنيزه نيز قدار بن سالف را گفت كه اگر اين ناقه را بكشى از اين دختران من هر كدام كه خواهى به تو دهم وى نيز اجابت كرد و او مردى كوتاه بالا بود و سرخ موى و ازرق چشم و حرام زاده پس اين هر دو هفت كس ديگر را با خود يار كردند و ذلك قوله تعالى وَكانَ فِي الْمَدِينَةِ تِسْعَةُ رَهْطٍ يُفْسِدُونَ فِي الأَرْضِ وَلا يُصْلِحُونَ و سدى و غيره روايت كرده‌اند كه حق تعالى بصالح وحى فرستاد كه ايشان ناقه را خواهند كشت به جهت اين عذاب بر ايشان نازل خواهد شد و صالح اين معنى را اعلام قوم كرد گفتند هرگز اين عمل از ما صادر نخواهد شد صالح گفت حق تعالى ميفرمايد كه كشنده ناقه امسال از مادر متولد شود ايشان گفتند كه امسال هر كودكى كه از مادر متولد شود و پسر باشد او را بكشيم ده زن در ميان ايشان آبستن بودند همه پسر آوردند ايشان نه پسر را بكشتند و همين قدار سالف را بگذاشتند و چون بزرگ شد و تن آور گشت آن نه زن كه فرزندان خود را كشته بودند پشيمان شدند و بر آن تأسف خوردند و بر صالح كينه ور شدند و گفتند كه ما را تدبيرى بايد كرد كه صالح را بكشتم تا كينه فرزندان را از او بخواهيم و صالح در ميان ايشان نبودى بلكه در خارج شهر مسجدى داشت در آنجا بودى و بر در آن مسجد غارى بود با خود گفتند كه ما را چنان بايد نمود كه به سفر ميرويم پس بيرون آييم و در اين غار يك هفته پنهان شويم و چون مردم اعتقاد كنند كه ما در اين شهر نيستيم يك شبى از غار بيرون آييم و صالح را بكشيم تا كسى بر ما گمان اين\r\nنبرد و ذلك قوله تعالى قالُوا تَقاسَمُوا بِاللَّه لَنُبَيِّتَنَّه وَأَهْلَه ثُمَّ لَنَقُولَنَّ لِوَلِيِّه ما شَهِدْنا مَهْلِكَ أَهْلِه وَإِنَّا لَصادِقُونَ و آن مسجد را مسجد صالح گفتندى و هر روز از آن مسجد بيرون آمدى و قوم را نصيحت و موعظه فرمودى و چون شب شدى در آن مسجد رفتى و بعبادت مشغول شدى القصه ايشان از شهر بيرون آمدند و در آن غار متوارى گشته حق تعالى انغار را فرود آورد و همه در زير آن هلاك شدند جمعى از مخصوصان ايشان كه بر اين سر مطلع بودند بيامدند ديدند كه آن غار فرو رفته و\r\n","description":"","footnote":"","page_name":" 62 ","page_number":62},
  {"content":"\r\nهمه در زير آن مستأصل شده‌اند پس نزد قوم آمدند و گفتند كه صالح اكتفاء بكشتن فرزندان ما نكرد اكنون شروع بكشتن ما كرده پس همهء اهل قرى مجتمع شدند بر عقر ناقه و بروايت محمد بن اسحاق اين تدبير را پس از آن كردند كه ناقه را كشته بودند و صالح ايشان را وعده عذاب داده بود گفتند كه صالح را بكشيم اگر در اينوعده راستگو است پس او را بعوض كشتگان خود قصاص كرده باشيم و اگر دروغ گو است از بلاى او خلاصى يابيم پس در شب بر سر راه كمين كردند به قصد قتل او و فرشتگان فرود آمده ايشان را بكشتند قوم صالح گفتند كه او را تو كشتى گفت نه ايشان خواستند كه مرا بكشند خداى من ايشان را بكشت پس قوم به جهت خوف هلاكت خود دست از او باز داشتند و از كعب الاخبار مرويست گه سبب كشتن ناقه صالح آن بود كه زنى ملكا پادشاه ثمود بود چون جمعى بصالح ايمان آوردند و آن زن را گذاشته متوسل او شدند ملكا در غضب شد و زنى كه نام او قطام بود و معشوقه قدار بن سالف بود با زنى ديگر كه نام او قيال بود و محبوبه مصدع بود طلبيد و گفت با قدار و مصدع مجلس شراب بياراستند و در هنگام شراب خوردن ايشان را تمكين دهيد بر خود و چون ايشان را قصد مباشرت شود بگوئيد كه تا ناقه صالح را نكشيد اين صورت بفعل نيايد گفتند چنين كنيم چون مجلس شراب بياراستند و وقت آن رسيد كه با آن زنان نزديكى كنند ايشان امتناع كردند در اين حال آن هر دو زن دختران خود را آراسته بودند و بر قدار و مصدع عرض كردند و گفتند اگر اين كار كنيد شما را بر خود و دختران خود تمكين دهيم القصه چون ناقه از آب بازگشت قدار تيرى بينداخت و هر دو ساق ناقه را بدوخت پس مصدع تيغ بركشيد و ناقه را پى كرد ناقه بيفتاد و آوازى بلند كرد و بچه او چون آواز مادر شنيد دريافت كه ايشان با ناقه غدر كردند پس بگريخت بكوهى كه او را صنو گفتندى و چون خبر عقر ناقه بصالح رسيد از آن شهر جلاى وطن كرد مردمان بيامدند و از او عذر خواستند و گفتند يا نبى اللَّه ما را گناهى نيست و ناقه را فلان و فلان كشتند صالح فرمود كه تجسس كنيد كه بچهء او كجا شده و او را زود بدست آريد شايد كه عذاب نازل نشود پس پى او گرفتند چون بچه ايشان را بديد بر ذروهء كوه شد هر چند ايشان بر كوه مىآمدند او بلندتر ميشد تا بچه چندان بلند شد كه مرغ بلند پرواز نتوانست كه به آنجا پرد و چون صالح بيامد و بچه را از دور بديد بگريست پس آن بچه سه بانك كرد و كوه شكافته شد و فرو رفت صالح فرمود كه اى قوم حرمت خداى را نگاه نداشتيد اكنون مستعد عذاب باشيد ايشان بر طريق استهزا گفتند اين عذاب كى نازل خواهد شد صالح فرمود كه عنقريب ميرسد ذلِكَ وَعْدٌ غَيْرُ مَكْذُوبٍ ايشان ناقه را چهارشنبه كشته بودند صالح فرمود كه وعدهء نزول عذاب سه روز ديگر است و علامت اين آنست كه فردا كه پنج شنبه است چون صبح برخيزيد رويهاى شما زرد شده باشد و روز جمعه سرخ گردد و روز شنبه سياه شود و چون آن شب روز شد و ايشان از خواب برخاستند\r\n","description":"","footnote":"","page_name":" 63 ","page_number":63},
  {"content":"\r\nرويهاى ايشان زرد بود دانستند كه صالح راست ميگويد پس طلب سلاح كردند كه وى را بكشند صالح گريخت و ملتجى بجمعى شد كه مهتر ايشان را فضيل گفتندى ايشان بيامدند و از وى طلب صالح كردند او از اين ابا نمود چون با او قوت مقاومت نداشتند بالضروره برگشتند و بمصيبت خود مشغول شدند و\r\nبا يكديگر گفتند كه از وعده يك روز گذشته روز دويم كه جمعه بود برخاستند روى ايشان سرخ شده يقين ايشان زياده گشت روز سيم روى خود را سياه يافتند چنان كه گويا بقير اندوده بودند پس با هم نشستند و بگريستند و كفن بر خود راست كردند و حنوط بر خود ماليدند و حنوط ايشان صبر و مشك بود و در آسمان مينگريستند تا عذاب خداى از كدام جهت بايشان فرود آيد چون روز به چاشت رسيد آوازى از آسمان بر آمد كه هر كه در دنيا بود آن را شنيد و زمين از هول آن بلرزيد و دلهاى ثمود از هيبت و سطوة آن پاره پاره شد پس همه بيكبار بر جاى خود بمردند و در عقب آن صيحه آتشى از آسمان فرود آمد و در ايشان افتاد و همه را بسوخت و هيچكس از ايشان نماند الا دخترى كه نام او ذريعه بود و وى نيز كافره بود بعد از هلاك قوم بوادى القرى آمد و اهل آن را از هلاك قوم خبر داد و آن گه از حقتعالى طلب آب كرد حق سبحانه و تعالى او را از ابر آب باران داد چون بياشاميد فى الحال بيفتاد و بمرد از عبد اللَّه انصارى روايت است كه رسول صلى اللَّه عليه و آله از غزوه تبوك بحجر بگذشت اصحاب را فرمود كه هيچ كس در آن داخل مشويد و از آب اين ديه مخوريد كه تا بشما نرسد آنچه بايشان رسيد بعد از آن فرمود كه اهل آن ده از پيغمبر خود طلب آيات مقترحه كردند چون حقتعالى آن را بايشان نمود كفران كرده به عذاب الهى گرفتار شدند پس بايد كه شما از رسول خدا ( ص ) طلب معجزات مقترحه نكنيد كه چون بعد از وقوع آن انكار كنيد به عذاب امم سابقه معذب گرديد بعد از آن بموضعى از آن اشاره فرمود و فرمود كه ناقهء صالح از اين راه آمدى به آب خوردن و از آن راه بازگشتى و بعد از آن اشاره فرمود بموضعى از آن و فرمود كه بچه ناقه از اين راه بكوه رفت و غايب شد چون ايشان ناقه را كشتند حقتعالى هيچ كس را از ايشان در روى زمين نگذاشت مگر يك مرد را كه او را ابو رغال گفتندى پدر قبيله ثقيف و او در حرم بود و حق سبحانه و تعالى بحرمت حرم او را هلاك نكرد و چون وى از حرم بيرون آمد همان بصيحهء ثمود هلاك شد پس وى را در زير خاك كردند و شاخى زر با وى دفن كردند و اشاره بموضعى كرد و فرمود كه اينست قبر ابو رغال صحابه بشتافتند و آن قبر را بشكافتند و شاخ زر بر گرفتند پس رسول صلى اللَّه عليه و آله جامه در سر كشيد و بشتاب از آنجا بگذشت و مرويست كه صالح بعد از هلاك ثمود به مكه آمد و عبادت ميكرد تا متوفى شد ثعلبى باسناد خود مرفوع باسانيد معتبره به حضرت رسالت صلَّى اللَّه عليه و آله روايت كرده كه آن حضرت فرمود يا على\r\nأ تدرى من اشقى الاولين\r\nاى على\r\n","description":"","footnote":"","page_name":" 64 ","page_number":64},
  {"content":"\r\nميدانى كه بدبختترين پيشينيان چه كس است امير المؤمنين عليه السّلام فرمود كه\r\nاللَّه و رسوله اعلم\r\nرسول ص فرمود كه\r\nعاقر الناقة\r\nيعنى اشقى الاولين آن كس است كه ناقهء صالح را پى كرد بعد از آن فرمود كه\r\nأ تدرى من اشقى الآخرين\r\nآيا ميدانى كه بدبختترين پسينيان كيست فرمود كه\r\nاللَّه تعالى و رسوله اعلم\r\nفرمود كه\r\nقاتلك\r\nآن كشندهء تو است و در روايت ديگر فرمود كه\r\nاشقى الآخرين من يخضب هذه من هذه\r\nو اشاره بلحيه و رأس آن حضرت فرمود يعنى بدبختترين پسينيان كسى است كه محاسن تو را از خون سر تو خضاب كند و در خبر است كه عبد الرحمن بن ملجم عليه اللعنة روزى نزد حضرت امير المؤمنين صلوات اللَّه عليه در آمد در وقتى كه مردمان با او بيعت مىكردند و سه بار دست پيش آورد كه با آن حضرت بيعت كند و حضرت از آن امتناع كرد عبد الرحمن گفت يا امير المؤمنين عليه السّلام چرا بيعت مرا رد مىفرمايى حضرت امير المؤمنين صلوات اللَّه عليه فرمود به جهت آنكه تو از اهل بيعت نيستى بعد از آن فرمود كه از تو چيزى پرسم براستى خبر ده مرا گفت چنين باشد فرمود كه در راه كه مىآمدى سوارى بر اين شكل و بدين نشان به تو رسيد و تازيانه بر سينهء تو باز نهاد و گفت تنح يا اخا عاقر الناقة يعنى دور شو اى برادر كشنده ناقه صالح گفت آرى چنين بود يا امير المؤمنين فرمود بخداى سوگند بر تو كه در مكتب كه با كودكان بودى تو را ابن راعية الكلاب خواندندى گفت آرى فرمود بخداى بر تو سوگند كه در سينهء تو علت برص هست گفت آرى چنين است گفت سوگند مىدهم تو را به خدا كه پدرت با مادر تو مواقعه كرد و مادر تو باردار شده بود بمرد اجنبى و در حيض بود گفت آرى چنين بود به خداى كه اگر چيزى از تو پنهان كردمى اين بودى و فرمود كه تربيت كنندهء تو زن يهوديه بود روزى از تو ملالتى يافته بود با تو گفت اى بدبختتر از كسى كه ناقهء صالح را پى كرد گفت آرى چنين بود بعد از آن فرمود كه دست بده وى دست بداد و آن حضرت با وى بيعت كرد و چون برخاست و برفت آن حضرت وى را باز خواند و يك بار ديگر با او بيعت كرد باز چون پارهء راه برفت او را طلبيد و يك بار ديگر تجديد عهد و ميثاق كرد و او را ايمان غلاظ و شداد داد كه غدر نكند و خلاف بيعت ننمايد او گفت يا امير المؤمنين ( ع ) چرا اين همه مبالغه مىنمايى در بيعت من و اكتفاء بيك بيعت نه ميكنى هم چنان كه با ساير مردمان فرمود كه با اين همه عهد و ميثاق ظن من آنست كه به آن وفا نكنى چون آن ملعون برفت حضرت اين شعر انشا فرمود كه\r\nاشدد حيازيمك للموت فان الموت لاقيكا و لا تجزع من الموت اذا حل بواديكا\r\nمرويست كه روزى ابن ملجم عليه اللعنة از امير المؤمنين عليه السّلام اسبى طلبيد حضرت غلام خود را فرمود كه\r\nيا عروان احمله على الاشقر\r\nوى را بر آن اسب اشقر نشان چون برنشست و پشت برگردانيد امير المؤمنين عليه السّلام فرمود\r\nاريد حباؤه و يريد قتلى عذيرك من خليلك من مراد\r\n","description":"","footnote":"","page_name":" 65 ","page_number":65},
  {"content":"\r\nو هر گاه كه ملالش گرفتى و دلش بتنگ آمدى محاسن مبارك بدست گرفتى و فرمودى\r\nما يحبس أشقاها ان يخضبها من فوقها بدم\r\nآن شقىترين امت را چه منع مىكند از آنكه بيايد و محاسن مرا به خون سر من سرخ كند و عجب حالتى است كه هم چنان كه قدار بن سالف عقر ناقه كرد باغواى زنى كه قطامه نام داشت چنان كه بروايت محمد بن اسحاق مذكور شد ابن ملجم نيز باغواى زنى كه قطامه نام او بود آن حضرت را شهيد كرد اللهم العن الذين قتلوا اولياءك و اذرهم و ازالوهم عن مناصبهم لعنا دائما ابدا الى يوم القيمة\r\nو بعد از ذكر قصهء صالح و ثمود بيان قصه لوط و قوم او ميفرمايد كه * ( وَلُوطاً ) * و فرستاديم لوط بن هاران بن تارخ بن تاخور را كه برادرزادهء ابراهيم خليل بود صلوات اللَّه عليهما بقوم او و گويند كه پسر خاله ابراهيم بود و ساره كه زن ابراهيم است خواهر او بود آورده‌اند كه چون ابراهيم عليه السّلام از بابل متوجه شام شد به شهر اردن رسيد و لوط كه برادر زادهء وى بود و حقتعالى وى را پيغمبرى داده وى را باهل مؤتفكات فرستاد و آن پنج شهر بود سدوما و آن اعظم مداين بود و عامورا و اورما و صابورا و صعورا و گويند صفرود و در هر شهر گويند چهارصد بار هزار هزار آدمى بودند و لوط عليه السلام بسدوما آمد و خلق را به خدا دعوت كرد و بيست سال ماند در ميان ايشان و بخيرات امر ميفرمود و از فواحش نهى مينمود و يكى از فواحش ايشان لواطه بود حق سبحانه و تعالى اين امت را از عاقبت امر ايشان خبر داد و فرمود فرستاديم لوط را كه * ( إِذْ قالَ ) * در وقتى كه از روى انكار و تقريع گفت * ( لِقَوْمِه ) * مر گروه خود را يعنى قوم سدوما كه لوط در ميان ايشان بود و بنا بر اين پيش از ( اذ قال ارسلنا ) مقدار است يعنى فرستاديم لوط را و ميتواند بود كه لوطا منصوب با ذكر مقدر باشد و * ( إِذْ قالَ ) * بدل آن يعنى ياد كن وقتى را كه لوط گفت مر گروه خود را * ( أَ تَأْتُونَ الْفاحِشَةَ ) * آيا مىآييد بدين خصلت قبيح و زشت يعنى لواطهء كه متماديست در قبح * ( ما سَبَقَكُمْ ) * كه پيشى نگرفته بر شما * ( بِها ) * آن فاحشه را يعنى پيش از شما اين كار نكرده * ( مِنْ أَحَدٍ ) * هيچكس * ( مِنَ الْعالَمِينَ ) * از جهانيان با از براى تعديه است و من اولى براى تأكيد نفى و استغراق و ثانيه براى تبعيض و اين جمله استيناف است براى تقرير انكار پس اول توبيخ ايشان فرمود باتيان فاحشه و بعد از آن تقريع نموده باختراع آنكه أسوء است پس بيان فاحشه كرده فرمود كه * ( إِنَّكُمْ ) * آيا شما حفص و حمزه و كسايى و ابن ذكوان بطريق خبر خوانند يعنى بدرستى كه شما اى قوم * ( لَتَأْتُونَ الرِّجالَ ) * مىآييد بمردمان * ( شَهْوَةً ) * از جهت شهوت * ( مِنْ دُونِ النِّساءِ ) * بدون زنان كه مباح كرده شده‌اند بر شما اين ابلغ است در انكار و توبيخ و شهوة\r\n","description":"","footnote":"","page_name":" 66 ","page_number":66},
  {"content":"\r\nمفعول له است و يا مصدر در موقع حال و در تقييد فاحشة بشهوة وصف ايشانست بصفت بهيميه صرفه و تنبيه بر آنكه عاقل سزاوار آنست كه غرض او از مباشرت طلب ولد و بقاء نوع باشد نه قضاء و طرو بعد از آن اضراب كرد از انكار باخبار از حال ايشان كه مؤدى بارتكاب امثال اين فاحشه است و فرمود كه * ( بَلْ أَنْتُمْ ) * بلكه هستيد شما * ( قَوْمٌ مُسْرِفُونَ ) * گروه اسرافكنندگان و از حد در گذشتگان و معتاد در آن و يا اضراب است از انكار بر اين فاحشه بمذمت بر جميع معايب ايشان و يا اضراب از محذوفست تقدير اينكه ( لا عذر لكم بل انتم قوم عادتكم الاسراف ) * ( وَما كانَ جَوابَ قَوْمِه ) * و نبود جواب قوم لوط كه اهل سدوما بودند در برابر اين كلام * ( إِلَّا أَنْ قالُوا ) * مگر آنكه گفتند بمؤمنان از روى نصيحت و يا بعضى از ايشان ابناى جنس خود را گفتند كه * ( أَخْرِجُوهُمْ ) * بيرون كنيد لوط و دختران او را يا آنهايى را كه بوى ايمان آورده بودند * ( مِنْ قَرْيَتِكُمْ ) * از ديهء خودتان يعنى از سدوما پس بر سبيل استهزا گفتند * ( إِنَّهُمْ ) * بدرستى كه لوط و متابعان او * ( أُناسٌ يَتَطَهَّرُونَ ) * مردمانىاند كه طلب پاكيزگى ميكنند از اين عمل كه ما ميكنيم و در اين عمل با ما متفق نيستند حقتعالى به جهت اصرار ايشان بر اين عمل قبيح و ساير فواحش ديگر عذاب بر ايشان نازل ساخت چنان كه تفاصيل آن بيايد و چون آيه عذاب نازل شد * ( فَأَنْجَيْناه ) * پس نجات داديم لوط را از آن * ( وَأَهْلَه ) * و كسان او را يعنى اهل البيت و مؤمنان * ( إِلَّا امْرَأَتَه ) * مگر زن او كه واهه نام داشت و كفر خود پنهان ميكرد و كفار را بر انكار لوط عليه السّلام اغوا مىنمود * ( كانَتْ مِنَ الْغابِرِينَ ) * بود از باقىماندگان در ديار خود يعنى در رفتن با لوط اتفاق نكرد و در ميان قوم هلاك شد و تذكير باعتبار تغليب ذكور است و گويند از مسلمانان بود اما به جهت تخلف از بيرون رفتن به آن عذاب گرفتار شد و اول اصح و\r\nاشهر است * ( وَأَمْطَرْنا ) * و ببارانيديم * ( عَلَيْهِمْ ) * بر كفار قوم لوط عليه السّلام * ( مَطَراً ) * بارانى و چه بارانى يعنى نوعى از باران عجيب و آن سنك باران بود كه بر سر قوم باريده شد و گويند كه اهل شهر به زمين فرو رفتند و كسانى كه از ايشان در سفر بودند سنك باران بر سر ايشان فرود آمد * ( فَانْظُرْ ) * پس درنگر اى بيننده به چشم عقل كه * ( كَيْفَ كانَ ) * چگونه بود * ( عاقِبَةُ الْمُجْرِمِينَ ) * سرانجام و آخر كار گنه كاران را و افراط نمايندگان در طغيان و عصيان كه آن استيصال ايشان بود در دنيا قبل از رسيدن به عذاب اخروى و عقاب ابدى و تفصيل قصهء لوط و قوم او بروايت حمزهء ثمالى و ابى بصير از أبي جعفر عليه السلام\r\n","description":"","footnote":"","page_name":" 67 ","page_number":67},
  {"content":"\r\nچنان است كه لوط عليه السلام سى سال در ميان قوم بود و پيوسته ايشان را از فواحش نهى ميفرمود و بر طاعت ترغيب مينمود ايشان اصلا انقياد نميكردند و از جمله فواحش ايشان آن بود كه از جنابت متطهر نميشدند و بخيل و شحيح بودند و به جهت شئامة بخل كار ايشان منتهى بلواطه شد و صورت اين بر اينوجه بود كه شهر ايشان بر طريق مصر و شام واقع شده بود و هميشه كاروان بر آن عبور كردندى و ممر جميع مسافران بود و هر روز جمعى از راه گذريان و كاروانيان در خانهاى ايشان نزول كردندى و به ايشان ملجا شده بالضرورة ايشان را ضيافت بايستى كرد پس بخل و خست نفس ايشان را بر آن داشت كه هر جمعى كه در خانهاى ايشان فرود آمده بودند با ايشان لواطه كردند تا آنكه مردمان فرار نموده به خانه هاى ايشان نيامدند و چون ايشان بر اين عمل معتاد بودند با مردمان خود اين طريقه را مرعى داشتند و در ميان ايشان اين عمل شهرتى تمام يافت تا آنكه هر كه اينعمل نميكرد او را عيب ميكردند و سرزنش مينمودند و لوط عليه السلام مردى كريم النفس بود و سخى الطبع و پيوسته بضيافت مردمان سفرى و حضرى اشتغال نمودى قوم وى را از آن نهى كرده گفتند اگر تو بعد از اين مهمان را به خانه خود راه دهى ما با ايشان لواطه كرده ايشان را فضيحت كنيم و رسوا سازيم پس لوط پنهان از قوم ضيافت ميفرمود و چون حق تعالى خواست كه قوم لوط را مستاصل گرداند جبرئيل را با جمعى فرشتگان فرستاد نزد ابراهيم عليه السّلام و آن حضرت براى ايشان گوساله فربه بريان كرده حاضر ساخت و چون ديد كه ايشان گوشت نميخورند بترسيد چه در آن زمان عادت چنان بود كه هر كس را با كسى عداوت بود طعام او را نخوردى چون فرشتگان دهشت ابراهيم را ديدند گفتند اى ابراهيم ما رسولان خدائيم طعام خوردن از شأن ما نيست ما را فرستاده‌اند تا قوم لوط را هلاك كنيم پس از نزد ابراهيم بيرون آمدند و نزد لوط رفتند لوط زراعت آب ميداد چون ايشان را با صباحت تمام بديد بسيار پريشان گشت و فرمود كه شما چه كسانيد گفتند ما راه گذريانيم و امشب بضيافت تو آمده‌ايم لوط فرمود كه مردمان اين شهر در نهايت فسق و فجورند و با مردمان عمل بد ميكنند مبادا كه از ايشان بشما ضررى و آسيبى رسد گفتند از ايشان به خود انديشه مرسان كه ايشان را بما تسلطى نباشد پس لوط نزد زن خود آمد و او كافره بود گفت امشب جمعى بضيافت من آمده‌اند و تو اين معنى را از قوم خود پنهاندار گفت چنين باشد و عادت او اين بود كه اگر لوط در روز مهمانى كردى در پشت بام رفتى و قوم را از آن با خبر كردى و اگر در شب بودى در پشتبام آتش بركردى و چون جبرئيل با فرشتگان ديگر به خانه لوط در آمدند زن لوط بر پشتبام رفته آتش برافروخت مردمان چون آتش ديدند از اطراف و جوانب رو به خانه لوط شتافتند چون بدر خانه رسيدند جبرئيل بال خود را بر چشمهاى ايشان زد همه كور شدند ايشان چون اين صورت دريافتند دانستند كه عذاب بر ايشان نازل خواهد شد پس جبرئيل لوط را گفت كه تو با اهل خود غير از زن تو از اين شهر بيرون رويد لوط گفت كه چگونه بيرون روم كه مردمان دور خانهء مرا احاطه كرده‌اند جبرئيل\r\n","description":"","footnote":"","page_name":" 68 ","page_number":68},
  {"content":"\r\nعمودى از نور بدست او داد و فرمود كه تابع اين عمود شو و در پس سر خود نگاه مكن كه هيچكس به تو ضرر نرساند پس لوط با اهل ايمان از شهر\r\nبيرون رفتند و چون صبح طلوع كرد جبرئيل بال خود را در زير آن شهر كرد و از زمين هفتم بركند و به آسمان برد چنان كه آواز سگان و خروسان آن شهر اهل آسمان شنيدند و بعد از آن آن را منقلب ساخت و هو قوله تعالى جَعَلْنا عالِيَها سافِلَها و اين بعد از آن بود كه سنك بر ايشان باريده بود و گويند كه تقليب شهر بر حاضران شده و سنك سجيل بر غائبان باريد و همه هلاك شدند از محمد بن اسحاق و كلبى روايتست كه قوم لوط خداوندان فواكه و اشجار بسيار بودند غربا از نواحى آمدندى و از ايشان طلب فواكه كردندى و ايشان از اين حيثيت بسيار در رنج بودند ابليس به صورت امردى نزد ايشان آمد و گفت اگر ميخواهيد از غربا باز رهيد بيائيد و لواطه كنيد با من پس با او اينعمل كردند و به آن معتاد شده هر كجا كه در ميان خود پسرى صبيح الوجه بودى با او اينعمل كردندى تا آنكه همه به اين امر مواظبت نمودند و آسمان و عرش به اين عمل به خدا بناليدند حقتعالى از آسمان سنگ بر سر ايشان بارانيد و ايشان را به زمين فرو برد در خبر است كه عبد الملك بقاضى حمص نامه نوشت كه حد لواطه چيست گفت او را سنگسار بايد كردن چه حقتعالى با قوم لوط چنين كرد ابن عباس از رسول صلَّى اللَّه عليه و آله روايت كرده كه هر كه عمل قوم لوط كند فاعل و مفعول هر دو را بكشند و در اينكه واجب است كه فاعل را بكشند يا ديوارى به روى افكنند اگر محصن باشد هيچ خلافينيست اما نزد ما امام مخير است بر آنكه بفرمايد تا آنكه او را بتيغ بكشند يا آنكه ديوارى را به روى افكنند و از بلندى او را به زير اندازند و اگر غير محصن باشد صد تازيانه بر او بزنند مرويست كه غلامى را نزد امير المؤمنين عليه السّلام آوردند و گفتند كه اينغلام خواجه خود را كشته است و گواهان بر اينگواهى دادند آن حضرت بغلام فرمود كه چه مىگويى در آنچه بر حق تو گواهى ميدهند راست است گفت آرى من خواجه خود را كشته‌ام فرمود چرا گفت زيرا كه مرا بلواطه اكراه ميكرد هر چند من مانع او شدم فايده نكرد تا قصد دفع او را از خود نموده او را كشتم حضرت فرمود كه ترا بر اين دعوى گواهى بايد گفت من گواه از كجا بياورم كه من و خواجه در سرا تنها بوديم و در شب تاريك قصد من كرد او را بكشتم فرمود كه چون بر او زخم زدى از او لفظ توبه شنيدى گفت نه فرمود كه اللَّه اكبر همين ساعت ظاهر شود كه تو راست مىگويى يا دروغ پس فرمود كه برويد و قبر او را بشكافيد اگر در قبر بود غلام دروغ ميگويد قصاصش كنيد و اگر در قبر نباشد راست ميگويد وى را رها كنيد بعضى از روى تعجب گفتند كه تا امروز بر زندگان حكم ميكرد و الحال بر مردگان حكم مينمايد پس برفتند و سر قبر را بشكافتند وى را در قبر نيافتند خبر به حضرت امير المؤمنين صلوات اللَّه عليه آوردند\r\n","description":"","footnote":"","page_name":" 69 ","page_number":69},
  {"content":"\r\nحضرت فرمود كه دست از غلام بداريد كه در اينقول صادقست گفتند يا امير المؤمنين عليه السّلام اين را از كجا مىگويى فرمود كه از رسول خدا صلَّى اللَّه عليه و آله شنيدم كه فرمود هر كه عمل قوم لوط كند و بىتوبه از دنيا برود حقتعالى او را نزد قوم لوط برد تا آن جا با ايشان باشد و حشر او با ايشان بود و چون حق تعالى ذكر لوط و قومش را كرد در عقب آن از حال شعيب و قوم او خبر ميدهد كه * ( وَإِلى مَدْيَنَ ) * و فرستاديم بسوى اولاد مدين كه پسر ابراهيم عليه السّلام بود * ( أَخاهُمْ شُعَيْباً ) * برادر ايشان را در نسب كه او شعيب بود و او پسر مكيل بن يشجر بن مدين بود و نزد عطا شعيب بن بوته بن مدين بن ابراهيم بود و او را ( خطيب الانبيا ) ميگويند بجهة حسن مراجعت و مجاورت او با قوم * ( قالَ يا قَوْمِ اعْبُدُوا اللَّه ) * گفت اى گروه من بپرستيد خداى را بوحدانيت * ( ما لَكُمْ مِنْ إِله غَيْرُه ) * كه نيست شما را هيچ خداى به حق غير از وى * ( قَدْ جاءَتْكُمْ ) * بدرستى كه آمد بشما * ( بَيِّنَةٌ ) * معجزهء روشن * ( مِنْ رَبِّكُمْ ) * از پروردگار شما بدانكه معجزهء شعيب عليه السّلام در قرآن مذكور نيست هم چنان كه در\r\nاو ذكر اكثر معجزات نشده اما در روايت آمده كه عصاى موسى كه اعجاز او اين بود كه چون مار قصد غنم كردى عصا اژدها شده او را دفع كردى و در شب پاسبانى نمودى و چون شمع روشن بودى و آنچه مرغوب موسى بودى از جنس اطعمه و فواكه از او پديد آمدى از شعيب به او رسيده بود پس اينها معجزه شعيب نيز بوده باشد چه صدور اين معجزات از عصا پيش از آن بود كه موسى پيغمبر شود و نيز موسى را وعده داده بود كه غنم تو هر ولدى كه آورد سيه سفيد باشد و برنك ديگر نباشد و اين صورت وقوع پذيرفته اولاد گوسفندان موسى سيه سفيد بودندى نه غير آن و در كتابى كه محتوى است بر آيات و ذكر معجزات انبيا عليهم السلام ميگويد كه معجزهء شعيب آن بود كه چون خواستى كه بكوه بلندى بر آيد كوه سر فرود آوردى تا شعيب به آسانى بر وى صعود گرفتى و قتاده گفته كه شعيب دو بار مبعوث شد يك بار بر اهل مدين و يك بار ديگر بر اصحاب ايكه و مرويست كه هر يك از قوم او را دو مكيال و ميزان بودى يكى از ديگر بزرگتر بدان بزرگ خريدندى و بدان كوچك فروختندى و با وجود كفر در كيل و وزن خيانت كردندى شعيب ايشان را فرمودى كه شما را بخداى ميخوانم و آيتى بشما مينمايم * ( فَأَوْفُوا الْكَيْلَ ) * پس تمام و راست سازيد آلت كيل را * ( وَالْمِيزانَ ) * و آلت وزن را و راستى كنيد و سويت مرعى داريد در كيل و وزن در انوار گفته كه كلام را ناچار است از حذف مضاف اى آلة الكيل و آلة الميزان و يا آنكه مراد از كيل ميزان باشد چون عيش كه بمعنى معاش آمده و يا تقدير اين باشد كه فاوفوا الكيل و وزن الميزان و ميتواند\r\n","description":"","footnote":"","page_name":" 70 ","page_number":70},
  {"content":"\r\nبود كه ميزان مصدر باشد چون ميعاد * ( وَلا تَبْخَسُوا النَّاسَ ) * و كم مكنيد مردمان را * ( أَشْياءَهُمْ ) * چيز هاى ايشان را يعنى حقوق ايشان را كم مكنيد و در خريد و فروخت خيانت مورزيد و اشياء هم گفت بر سبيل تعميم تا تنبيه باشد بر آنكه ايشان در حقير و جليل و قليل و كثير بخس ميكردند * ( وَلا تُفْسِدُوا فِي الأَرْضِ ) * و فساد مكنيد بكفر و خيانت و ظلم و فساد مكنيد در زمين * ( بَعْدَ إِصْلاحِها ) * پس از اصلاح حقتعالى آن را ببعثت انبيا و انزال كتب و يا پس از آنكه اباى شما اصلاح آن ميكردند بايفاء كيل و وزن اضافه اصلاح بارض مانند اضافهء بل مكر الليل و النهار است * ( ذلِكُمْ ) * اينعمل كردن شما به آن چه شما را به آن ميفرمائيم و اجتناب شما از آنچه شما را از آن نهى ميكنم * ( خَيْرٌ لَكُمْ ) * بهتر است هر شما را * ( إِنْ كُنْتُمْ مُؤْمِنِينَ ) * اگر هستيد شما گرويدگان معنى خيرية يا زيادتى مطلقه است و يا زيادتى در انسانية و حسن احدوثه و جمع مال و تقييد خيرية با ايمان جهت آنست كه بدون ايمان علم بخيرية امور مذكوره حاصل نميشود و چون قوم شعيب در شهرها بوقت كيل و وزن خيانت كردندى و در صحرا راه زدندى از اين جهت بعد از منع ايشان از بخش نهى ايشان كرد از قطع طريق و فرمود كه * ( وَلا تَقْعُدُوا بِكُلِّ صِراطٍ ) * و منشينيد بهر راهى كه به جهت اخذ مال * ( تُوعِدُونَ ) * بترسانيد مردمان را و يا بطريق باج و تمنا از مردمان مال ستانيد و يا بهر طريقى از طريق دين منشينيد مانند شيطان و مردمان را از آن مرمانيد و منع مكنيد و بنا بر اين ( صراط حق ) اگر چه يكى است ليكن منشعب است بمعارف و حدود و احكام مرويست كه بر سر راهها نشستندى و هر كس كه بملازمت شعيب ميرفت گفتندى كه شعيب كذابست بايد كه شما را در فتنه نيندازد و هر كه به او ايمان آوردى تخويف او كردندى پس شعيب فرمود كه بر سر راههاى منشينيد كه وعيد كنيد طالبان راه حقتعالى را * ( وَتَصُدُّونَ ) * و باز داريد * ( عَنْ سَبِيلِ اللَّه مَنْ آمَنَ ) * از راه خدا آن كس را كه ايمان آورده است * ( بِه ) * بخداى و بنا بر آنكه صراط احكام و حدود شريعت باشد ضمير راجعست بان و من مفعول تصدون است بر اعمال اقرب و اگر مفعول توعدون باشد پس تصدون در اين موقع حال خواهد بود يعنى ترسانيديد آنان كه گرويده‌اند به خدا در حالتى كه باز مىداريد ايشان را از راه حقتعالى * ( وَتَبْغُونَها عِوَجاً ) * و ميجوئيد در\r\nراه خداى تعالى كجى يعنى طلب بطلان آن ميكنيد بالقاى شبهات و يا وصف آن براى مردمان باعوجاج * ( وَاذْكُرُوا ) *\r\n","description":"","footnote":"","page_name":" 71 ","page_number":71},
  {"content":"\r\nو ياد كنيد منت خداى را بر خود * ( إِذْ كُنْتُمْ ) * چون بوديد * ( قَلِيلًا ) * اندكى از روى عدد و عدد * ( فَكَثَّرَكُمْ ) * پس بسيار گردانيد شما را به آنكه بركت كرد در اموال و اولاد شما مرويست كه مدين بن ابراهيم دختر لوط عليه السّلام را بخواست حقتعالى ايشان را فرزند بسيار داد و توانگر گردانيد و شعيب اين نعمت را به ياد ايشان داد و فرمود * ( وَانْظُرُوا ) * و بنگريد كه * ( كَيْفَ كانَ ) * چگونه بود * ( عاقِبَةُ الْمُفْسِدِينَ ) * آخر كار تباه كاران از امم گذشته كه قوم نوح و عاد و ثمود و قوم لوط بودند و از آنعبرت گيريد و در روايتى آمده كه بعضى از اهل مدين بشعيب ايمان آوردند و جمعى ديگر انكار كردند و گفتند كه قوت ماراست نه مؤمنان را پس حق با ما باشد و اگر حق با ايشان بودى بايستى كه توانگرى وسعت معاش ايشان را بودى از اينجهت شعيب توجه باهل ايمان كرد و گفت * ( وَإِنْ كانَ طائِفَةٌ مِنْكُمْ ) * و اگر چنانچه گروهى از شما * ( آمَنُوا ) * گرويده‌اند * ( بِالَّذِي أُرْسِلْتُ ) * به آن چيزى كه براستى فرستاده شده‌ام به آن * ( وَطائِفَةٌ ) * و گروه ديگر از معاندان و حاسدان * ( لَمْ يُؤْمِنُوا ) * نگرويده‌اند * ( فَاصْبِرُوا ) * پس صبر كنيد و شكيبايى ورزيد در طاعت الهى و جفاى قوم * ( حَتَّى يَحْكُمَ اللَّه بَيْنَنا ) * تا وقتى كه حكم كند خدا ميان ما و ايشان بنصرت اهل حق بر اهل باطل * ( وَهُوَ خَيْرُ الْحاكِمِينَ ) * و خداست كه بهترين حكمكنندگانست و در حكم او ميل و مداهنه نيست اينكلام وعد است مر مؤمنانرا و وعيد مر كافران را و گويند كه خطاب باهل كفر است و صير بمعنى تربص است يعنى اى كفار چون كه به نبوت من معترف نمى شويد و نه ميگرويد پس منتظر عذاب باشيد كه حقتعالى مبطلان را عنقريب مستأصل سازد و به عذاب ابدى رساند و اهل حق را نجات دهد و ببهشت جاودان در آورد و مؤيد اينست آيهء متصله بآيهء مذكوره الجزء التاسع من الاجزاء الثلاثين * ( قالَ ) * گفتند در جواب شعيب * ( الْمَلأُ الَّذِينَ اسْتَكْبَرُوا ) * گروهى بزرگان كه سركشى كردند در پرستش خداى * ( مِنْ قَوْمِه ) * از قوم شعيب بعد از انكار دعوت * ( لَنُخْرِجَنَّكَ يا شُعَيْبُ ) * هر آينه بيرون كنيم ترا اى شعيب * ( وَالَّذِينَ آمَنُوا ) * و آنان را كه ايمان آورده‌اند * ( مَعَكَ ) * با تو * ( مِنْ قَرْيَتِنا ) * از ديه خود * ( أَوْ لَتَعُودُنَّ فِي مِلَّتِنا ) * يا عود كنيد در كيش ما كه كفر است يعنى ميان ما و شما يكى از اين دو امر خواهد بود يا اخراج شما از اين قريه يا عود شما در كفر شعيب اگر چه هرگز ملت ايشان نداشت چه بدلايل قاطعه و براهين ساطعه\r\n","description":"","footnote":"","page_name":" 72 ","page_number":72},
  {"content":"\r\nانبيا را جايز نيست كه بر ملت كفر بوده باشند ليكن قوم شعيب تغليب جماعت كردند بر واحد يا بنا بر عقيده فاسدهء خود كه شعيب اول مذهب ايشان داشته باشد خطاب كردند او را و مؤمنان را بخطاب مذكور و شعيب نيز جواب اين خطا برابر طبق سؤال ايشان داده * ( قالَ ) * فرمود از روى انكار كه * ( أَ وَلَوْ كُنَّا ) * آيا اگر چه هستيم * ( كارِهِينَ ) * ناخواهان يعنى چگونه عود كنيم در ملت شما از روى رغبت و حال آنكه ما كاره آنيم و يا آنكه بطوع و رغبت خود بدين شما در نياييم زيرا كه بطلان آن را شناخته‌ايم مگر كه شما بجبر و قهر خواهيد كه ما را بدين خود درآريد * ( قَدِ افْتَرَيْنا ) * بدرستى كه افترا كرده باشيم و بر بافته * ( عَلَى اللَّه كَذِباً ) * بر خداى دروغ را * ( إِنْ عُدْنا ) * اگر باز گرديم ما * ( فِي مِلَّتِكُمْ ) * در كيش شما * ( بَعْدَ إِذْ نَجَّانَا اللَّه ) * پس از آنكه رهانيده است ما را خداى * ( مِنْها ) * از ملت شما بايضاح ادله و اظهار معجزه بر بطلان آن و حقيت ايمان در وسيط آورده كه مدعاى قوم شعيب آن بود كه حقتعالى ايشان را امر كرده است كه بر طريقه كفر باشند و بدين سبب آن را ملة ميگفتند پس شعيب فرمود كه عود با ملت شما و اعتقاد كردن به اينكه اين ملت مأمور بها است افتراست بر خدا و بدانكه اذ نجانا اللَّه شرط است و جواب آن محذوف و دليل آن قد افترينا است و افترينا مستقبل است زيرا كه افترا واقع نشده بود و ليكن آن را كالواقع گردانيده به جهت مبالغه و قد در آن در سر آورده تا مقرب آن باشد به زمان حال * ( وَما يَكُونُ لَنا ) * و نشايد و\r\nروا نباشد ما را * ( أَنْ نَعُودَ فِيها ) * آنكه باز گرديم بملت كفر إلا أنّ يشاء اللَّه ربّنا مگر آنكه خواهد خدايى كه پروردگار ما است اين استثنا به جهت قطع طمع ايشانست در عود چه عود را تعليق كرده بر آنچه محال باشد كه مشيت و ارادهء او سبحانه به آن تعلق گيرد زيرا كه ارادهء كفر قبيح است و قبح بر او سبحانه محالست و توقف وجود شيء بر امر محال محال است پس اين از قبيل ( لا يدخلون الجنة حتى يلج الجمل فى سم الخياط ) باشد و ملخص معنى آنست كه هم چنان كه محال است كه مشيت الهى متعلق شود بر تمكين شما و اكراه و اجبار ما و تخليه نمايد ميان ما و شما كه اين هنگام از روى اكراه عود كنيم باظهار ملت شما و كريمهء او لو كنا كارهين مقوى اينست و يا مراد بملت احكامى است كه باختلاف مذاهب مختلف نشود مانند رد وديعت يعنى عود نميكنيم به ملت شما مگر آنكه حقتعالى خواهد كه متعبد شويم بحكمى از احكام شما و به آن عمل نمائيم و يا ضمير فيها راجع بقريه است كه قبل از اين گذشته پس معنى آنست كه ما عود نكنيم بقريهء شما بعد از آنكه\r\n","description":"","footnote":"","page_name":" 73 ","page_number":73},
  {"content":"\r\nما را از آن اخراج كرده باشيد مگر آنكه حقتعالى خواهد كه بازگرديم و بآنعود كنيم و يا آنكه معنى استثنا آنست كه مگر آنكه حقتعالى خواهد كه باز گرداند شما را به حق بر وجه الجا و اكراه و تقيه تا همه بر يك ملت باشيم و اختلاف از ميان ما برخيزد * ( وَسِعَ رَبُّنا ) * رسيده است پروردگار ما * ( كُلَّ شَيْءٍ ) * بهمهء چيزها * ( عِلْماً ) * از روى دانش يعنى علم ازلى او احاطه كرده است به همه چيزها كه از جمله علم او است بعاقبت كار ما و شما از ايمان و كفر و ارتداد و نفاق و غير آن يا او اعلم است بفساد و صلاح ملت ما و ملت شما و به ترك آن پس بر سبيل تفويض فرمود كه * ( عَلَى اللَّه تَوَكَّلْنا ) * بر خدا توكل كرديم در تثبت ما بر ايمان و تخلص ما از اشرار و كار خود را به او باز گذاريم پس شعيب از معاندان روى بر تافته بمناجات حضرت مجيب الدعوات توجه فرموده گفت * ( رَبَّنَا افْتَحْ ) * اى پروردگار ما حكم فرما * ( بَيْنَنا وَبَيْنَ قَوْمِنا ) * ميان ما و ميان قوم ما * ( بِالْحَقِّ ) * براستى فتح بمعنى حكم است و فتاح بمعنى قاضى است و فتاحة بمعنى حكومة و يا آنكه بمعنى اظهار امر است و مأخوذ از فتح المشكل اذا بينه يعنى ظاهر گردان امر ما را تا آنكه منكشف شود آنچه ميان ما و ميان ايشان است و محق از مبطل متميز شود * ( وَأَنْتَ خَيْرُ الْفاتِحِينَ ) * و تو بهترين حكم كنندگانى يا كشف كنندگان امور مشكله خفيه از ابن عباس مرويست كه معنى فتح در اين آيه نميدانستيم تا آنكه دختر سيف بن ذى يزن را ديد كه به شوهر خود گفت تعال افاتحك بالقاضى اى احاكمك اليه بيا تا بقاضى رويم و اهل عمال قاضى را فتاح خوانند\r\n* ( وَقالَ الْمَلأُ ) * و گفتند گروهى از اشراف قبيله * ( الَّذِينَ كَفَرُوا ) * آنان كه كافر بودند بخداى * ( مِنْ قَوْمِه ) * از قوم شعيب با گروه ديگر از قوم خود * ( لَئِنِ اتَّبَعْتُمْ ) * اگر پيروى كنيد و متابعت نمائيد * ( شُعَيْباً ) * شعيب را در سلوك و طريق او و دين خود را بگذاريد * ( إِنَّكُمْ إِذاً ) * بدرستى كه باشيد شما آن هنگام * ( لَخاسِرُونَ ) * زيان كاران و زيانزدگان كه دين قديم را گذاشته‌ايد و بدين محدث گرويده و از اهتدا كه اقتدا نمودنست بدين اباى خود بضلالت افتيد كه دين محدث است و با وجود اين بخس و تطفيف كه مدار نفع شما است و شما را شعيب از آن منع مىكند و خسارت كلى يابيد جملهء اسميه مؤكده بان ساد مسد جواب شرطست و قسم موطا است بلام القصه ايشان پند شعيب نشنيدند و از كفر و خيانت باز نگشتند * ( فَأَخَذَتْهُمُ الرَّجْفَةُ ) * پس فرا گرفت ايشان را زلزله و اينكه در سوره هود واقع شد كه فَأَخَذَتْهُمُ الصَّيْحَةُ منافى اين نيست زيرا كه مراد از آن صيحهء عظيمهء منكره است كه به جهت عظم صوت آن زمين بلرزه در آمد و همه هلاك\r\n","description":"","footnote":"","page_name":" 74 ","page_number":74},
  {"content":"\r\nشدند و يا آنكه صيحهء مقدمهء زلزله بود چه مقرر شده كه زلزله بى صياح و رياح متصور نمىشود و در خبر آمده كه جبرئيل عليه السلام فريادى كرد و زلزله در شهر ايشان افتاد و همه بلرزه در آمدند و از ابى عبد اللَّه عليه السلام مرويست كه بعضى بزلزله هلاك شدند و برخى بصيحه * ( فَأَصْبَحُوا ) * پس كشتند * ( فِي دارِهِمْ ) * در شهر و منزل خود * ( جاثِمِينَ ) * به روى در افتادگان و فرو مردگان يعنى به زمين افتادند بر جسد هاى بىارواح * ( الَّذِينَ كَذَّبُوا شُعَيْباً ) * آنان كه تكذيب كردند شعيب را * ( كَأَنْ لَمْ يَغْنَوْا ) * گوييا هرگز نبودند * ( فِيهَا ) * در آن شهر يعنى همهء مكذبان او مستأصل شدند بر وجهى كه گوئيا هرگز در آن شهر اقامت نكردند * ( الَّذِينَ كَذَّبُوا شُعَيْباً ) * آنان كه بدروغ داشتند سخن شعيب را * ( كانُوا هُمُ الْخاسِرِينَ ) * بودند ايشان زيان زده گان در دنيا و عقبى بفوت مثوبة و لزوم عقوبت بخلاف گروندگان كه در دارين رابح بودند چه در دنيا از اين عذاب نجات يافتند و در عقبى بمثوبات عظيمه رسيدند و به جهت تنبيه بر اين و مبالغه در آن تكرير موصول كرده و به اين جمله اسمية مؤكده استيناف فرموده از ابن عباس روايت است كه عذاب قوم شعيب بر اين وجه بود كه حق سبحانه و تعالى درى از درهاى دوزخ بر ايشان گشاده شعبه از حرارت آن بايشان فرستاد و در آن باد خنك ميوزيد چون خنكى با دو سايهء ابر را بديدند به آنجا مسارعت كردند و خورد و بزرگ پناه به آن آوردند و اين ابر تمام شهر ايشان را فرو گرفت پس آتش از آن ابر ريزان شد و زمين در زير ايشان بجنبش در آمد و فى الحال بر جاى خود بمردند ابو عبد اللَّه بلخى گفته كه نام پادشاهان قوم شعيب ابو جاد و هوز و حطى و كلمون و سعفص و قرشت بود و در زمان شعيب كلمون پادشاه بود و چون عذاب نازل شد وى با جميع رعايا مستاصل گشتند و چون شعيب قوم را بعد از نزول عذاب اجساد بيروح ديد * ( فَتَوَلَّى عَنْهُمْ ) * پس روى بگردانيد از ايشان و برگشت * ( وَقالَ ) * و گفت بر وجه تأسف و تحسر با ايشان و شدت حزن بر ايشان كه * ( يا قَوْمِ ) * اى قوم من * ( لَقَدْ أَبْلَغْتُكُمْ ) * بدرستى كه رسانيدم بشما * ( رِسالاتِ رَبِّي ) * پيغامهاى پروردگار خود را * ( وَنَصَحْتُ لَكُمْ ) * و نصيحت كردم شما را از روى شفقت و مهربانى بعد از آن تسليهء خود داده از تاسف و تحسر اعراض نمود و گفت * ( فَكَيْفَ آسى ) * پس چگونه اندوه خورم و غمناك شوم * ( عَلى قَوْمٍ كافِرِينَ ) * بر هلاك گروهى كه كافر بودند و يا صدور اين قول از او بر وجه اعتذار بود از عدم شدت حزن بر ايشان و در اكثر تفاسير آمده كه چون شعيب عليه السلام مبادى عذاب را مشاهده كرد برگشت از ايشان و از آن بلد\r\n","description":"","footnote":"","page_name":" 75 ","page_number":75},
  {"content":"\r\nعزم خروج نمود و در حين خروج با قوم گفت كه من مبالغه كردم در ابلاغ و انذار شما و بذل سعى و جهد نمودم در نصح و إشفاق براى شما و شما تصديق نكرديد و بر كفر خود ثابت و راسخ شديد لا جرم مستوجب اين عذاب شديد پس چگونه من تاسف خورم بر هلاك شما و شما از روى عناد مرا تصديق نكرديد و بر كفر خود ثابت و راسخ شديد و در آيه دلالت\r\nاست بر آنكه مؤمن را جايز نيست كه از براى كافر دعاى خير كند و اندوه خورد بر هلاك اهل كفر و ظلم و بعد از ذكر قصص بعضى از امم سالفه و قرون خاليه و بيان هلاكت ايشان بتكذيب پيغمبران كفار قريش را تهديد مينمايد و ميفرمايد كه * ( وَما أَرْسَلْنا ) * و نفرستاديم ما * ( فِي قَرْيَةٍ ) * در هيچ شهرى و دهى * ( مِنْ نَبِيٍّ ) * هيچ پيغمبرى را كه او را تكذيب كردند * ( إِلَّا أَخَذْنا أَهْلَها ) * مگر آنكه بگرفتيم اهل آن شهر را * ( بِالْبَأْساءِ ) * به سختى و تنگى * ( وَالضَّرَّاءِ ) * و برنج و بيمارى * ( لَعَلَّهُمْ يَضَّرَّعُونَ ) * شايد زارى كنند و اظهار تذلل و عجز نموده تصديق نيى خود نمايند تا اين بلا از ايشان مندفع گردد و چون ببلا و زحمت تنبيه نشدند و ايمان نياوردند ايشان را بعطا و راحت ممتحن ساختيم * ( ثُمَّ بَدَّلْنا ) * پس بدل كرديم * ( مَكانَ السَّيِّئَةِ ) * بجاى بلا و مرض و شدت و تنگى * ( الْحَسَنَةَ ) * سلامتى و صحت و راحت و فراخى * ( حَتَّى عَفَوْا ) * تا وقتى كه بسيار شدند هم بمال و هم برجال اينجا نيز آغاز كفران كردند عفو بمعنى كثرت است يقال ( عفى البنات اذا كثرت و عفى اللحية ) حاصل معنى آنست كه ما ايشان را هم به بيمارى و هم بقحطى و هم بتندرستى و فراخ دستى ابتلا و امتحان كرديم ايمان نياوردند * ( وَقالُوا ) * و گفتند در حين تبديل نقمت بنعمت كه اين هر دو از طبيعت روزگار است و فلك دوار * ( قَدْ مَسَّ آباءَنَا ) * بدرستى كه رسيد پدران ما را نيز * ( الضَّرَّاءُ وَالسَّرَّاءُ ) * سختى و شادى يعنى در زمان گذشته نيز گاهى قحطى بود و وقتى فراخى و زمانى صحت و گاهى بيمارى و زمانى غم و محنت و گاهى خرمى و شادى و اين نه بسبب كفر و ايمان است پس ما بر همين طريقه راسخ خواهيم بود و بر نخواهيم گشت و چون بر ناسپاسى و كفر رسوخ ورزيدند * ( فَأَخَذْناهُمْ ) * پس بگرفتيم ايشان را * ( بَغْتَةً ) * از روى فجاة يعنى ناگاه عذاب بايشان رسيد * ( وَهُمْ لا يَشْعُرُونَ ) * در حالتى كه نميدانستند كه عذاب بايشان نازل خواهد شد و اصلا توقع اين نداشتند و حسرت و شدت اين نوع عذاب عظيمتر از عذابيست كه مقدمات آن را ديده باشند و آن را دانسته نعوذ باللَّه من غضبه و سخطه بعد از آن بيان مىكند كه هلاكت امم سالفه به جهت شامت بدى اعتقاد و كردار بد ايشان بود و ميفرمايد كه * ( وَلَوْ أَنَّ أَهْلَ الْقُرى ) *\r\n","description":"","footnote":"","page_name":" 76 ","page_number":76},
  {"content":"\r\nو اگر چنانچه اهل آن دههاى مذكوره كه به عذاب استيصال مبتلا شدند يا اهل مكه و حوالى آن * ( آمَنُوا ) * بگرويدندى بوحدانيت خدا * ( وَاتَّقَوْا ) * و پرهيزكارى كردند از شرك و مخالفت پيغمبر صلى اللَّه عليه و آله * ( لَفَتَحْنا عَلَيْهِمْ ) * هر آينه ميگشاديم بر ايشان و ميداديم ايشان را * ( بَرَكاتٍ ) * بركتها و زيادتيها * ( مِنَ السَّماءِ ) * از آسمان * ( وَالأَرْضِ ) * و زمين يعنى فراخ ميگردانيديم انواع نعمت را بر ايشان و بر وجه سهولت از اطراف و جوانب بر ايشان ميرسانيديم و گويند مراد مطر است و نبات يعنى باران بسيار بايشان ميرسانيديم تا نبات و زراعات و اشجار بيشمار ايشان را حاصل ميشد و يا مراد ببركات سما رسيدن دعاء ايشانست به آسمان و اجابت آن و ببركات ارض روا شدن حاجات ايشان و نزد اكثر مراد مطر و نبات است و مقوى اينست كه نوح عليه السّلام فرمود كه يُرْسِلِ السَّماءَ عَلَيْكُمْ مِدْراراً الآيات * ( وَلكِنْ كَذَّبُوا ) * و ليكن ايشان تكذيب كردند رسولان خود را * ( فَأَخَذْناهُمْ ) * پس گرفتيم ايشان را به عذاب استيصال * ( بِما كانُوا يَكْسِبُونَ ) * بسبب آنچه بودند كه كسب ميكردند از كفر و معاصى در حقايق سلمى مذكور است كه اگر بندگان بگرويدندى بمواعيد من و حذر كردندى از مخالفت من و يا بترسيدندى از مواعيد من دلهاى ايشان را بنور قرب خود روشنى دادمى و بركت سما اشارت به اين است و جوارح اعضاى ايشان را به خدمت بياراستمى و بركت ارض عبارت از اينست بعد از آن بر سبيل انكار و تقريع ميفرمايد كه * ( أَ فَأَمِنَ ) * عطف است بر فَأَخَذْناهُمْ بَغْتَةً وَهُمْ لا يَشْعُرُونَ و ما بين معطوف و معطوف عليه معترضه است يعنى آيا پس از آنكه ما بيان عذاب امم سالفه كرديم ايمن شدند * ( أَهْلُ الْقُرى ) * اهل مكه و حوالى آن * ( أَنْ يَأْتِيَهُمْ ) * از آنكه بيايد بايشان * ( بَأْسُنا ) * عذاب ما * ( بَياتاً ) * در حالت شب بروز آوردن در كشاف آورده كه بيات بمعنى بيتوته است يقال بات بياتا و آن بمعنى بيت است چون سلام بمعنى تسليم يقال بيت العدو بياتا پس جايز است\r\nكه مراد اينجا بائتين باشد يا وقت بيات يا مبيتا مبتين يا مصدر كانه قيل ان يبيتهم باسنا بياتا و قوله * ( وَهُمْ نائِمُونَ ) * حالست از ضمير بارز يعنى آمد بديشان باس در حالتى كه ايشان خفته باشند يعنى شبيخون عذاب بيايد در وقت غفلت ايشان * ( أَ وَأَمِنَ أَهْلُ الْقُرى ) * آيا ايمن شدند اهل قرى أَنْ يَأْتِيَهُمْ بَأْسُنا آن كه بيايد بديشان عذاب ما * ( ضُحًى ) * در وقت چاشت كه هنگام ارتفاع شمس است * ( وَهُمْ يَلْعَبُونَ ) * و حال آنكه ايشان بازى كنند يعنى متصرف شوند و باشند در امور دنيويه كه بازيچه گاه غافلانست و يا مشغول\r\n","description":"","footnote":"","page_name":" 77 ","page_number":77},
  {"content":"\r\nباشند به آنچه نفعى بايشان نرساند ملخص معنى آنست كه بعد از تكذيب رسل از عذاب الهى ايمن نتوان بود نه بروز و نه بشب بعد از آن تقرير * ( أَ وَأَمِنَ أَهْلُ الْقُرى ) * مىكند بقوله * ( أَ فَأَمِنُوا ) * آيا ايمن شدند اهل تكذيب * ( مَكْرَ اللَّه ) * از ناگاه گرفتن خدا اين استعاره است از استدراج بنده و گرفتن او بر وجهى كه نداند نه چنان كه وقوع مكر بممكور از جانب ماكر بىآنكه آن را داند حاصل كه مكر خدا استدراج او است بندگان را به صحت و سلامت و طول عمر و تظاهر نعمت * ( فَلا يَأْمَنُ مَكْرَ اللَّه ) * پس ايمن نشوند از مكر خدا * ( إِلَّا الْقَوْمُ الْخاسِرُونَ ) * مگر گروهى زيان كاران كه به جهت كفر و نفاق و ترك نظر و اعتبار زيان زده هر دو عالم باشند يعنى ايمن نميشوند از مكر خدا بر مذنبان مگر گروه عاصيان از زيان كاران چه اهل عصمت و تقوى ايمن نيستند از نزول عذاب بر عصاة يا بر وجه جهل بحكمت او سبحانه از عذاب ايمن نيستند مگر خاسران پس بنا بر اين دو وجه انبيا كه ايمناند از وقوع مكر خدا بر ايشان خاسر نباشند\r\nو چون او سبحانه انكار كفار كرده بر ترك اعتبار از نزول عذاب بر امم گذشته مكذبه بعد از آن بر وجه تقرير امن مذكور فرمود كه * ( أَ وَلَمْ يَهْدِ ) * آيا هدايت نكرد و راه ننمود * ( لِلَّذِينَ يَرِثُونَ الأَرْضَ ) * مر آنان را كه ميراث گرفتند زمين را يعنى متمكن شدند در آن * ( مِنْ بَعْدِ أَهْلِها ) * از پس هلاك اهل آن مراد كفار زمان حضرت رسالت است صلى اللَّه عليه و آله كه در ديار امم ماضيه نشسته‌اند و متروكات ايشان را بحوزهء تصرف در آورده‌اند و تعديهء هدايت بلام به جهت آن است كه متضمن معنى تبيين است و قوله * ( أَنْ لَوْ نَشاءُ ) * فاعل يهدى است و ضمير شان در آن مقدر است يعنى آيا بيان نكرد و روشن نساخت براى كفار قريش كه در اماكن امم ماضيه نشسته‌اند و متروكات ايشان را تصرف نموده‌اند اين كه شان ما اين است كه اگر خواهيم * ( أَصَبْناهُمْ ) * برسانيم بايشان * ( بِذُنُوبِهِمْ ) * جزاى گناهان ايشان را يعنى عقوبت كنيم ايشان را چنان كه پيشينيان ايشان را و ميتواند بود كه فاعل يهدى حقتعالى باشد و ان لو نشاء مفعول آن يعنى آيا بيان نكرد حقتعالى براى كفار مكه آن را كه اگر خواهيم ايشان را هلاك كنيم و قوله * ( وَنَطْبَعُ عَلى قُلُوبِهِمْ ) * عطف است بر آنچه او لم يهدى دالست بر آن اى يفعلون من الهداية و نطبع يعنى غافل مشويد از هدايت مذكوره و مهر مينهيم بر قلوب ايشان و يا آنكه منقطع است از ما قبل و تقدير آنكه نطبع و نحن يعنى ما مهر مىنهيم بر قلوب ايشان و جايز نيست كه معطوف باشد بر اصبناهم بمعنى و طبعنا زيرا كه اين هنگام در سياق\r\n","description":"","footnote":"","page_name":" 78 ","page_number":78},
  {"content":"\r\nجواب لو لا خواهد بود و مفضى بنفى طبع از ايشان و حال آنكه حقتعالى طبع قلوب ايشان نموده يعنى حكم كرده كه دل آنها چيزى در نمييابد يا علامتى بر آن وضع فرموده تا فرشتگان بدانند كه ايشان تدبر نميكنند تا سخن حق را دريابند * ( فَهُمْ لا يَسْمَعُونَ ) * پس ايشان نميشنوند از روى فهم و عبرت چه اگر دل منشرحست و در مييابد و ميشنود پس گوش دل از استماع سخن فايده دارد نه گوش كل و بواقى معنى طبع و ختم بر وجه تفصيل در اوايل سورة البقرة گذشته فليطالع ثمة پس به جهت تسليهء حضرت رسالت صلَّى اللَّه عليه و آله ميفرمايد كه * ( تِلْكَ الْقُرى ) * آن شهرها كه نسبت بامم مذكوره داشت چون احقاف و حجر و مؤتفكات و غير آن * ( نَقُصُّ عَلَيْكَ ) * خوانده‌ايم بر تو * ( مِنْ أَنْبائِها ) * بعضى از خبرهاى آن صاحب انوار گفته كه نقص حال مقيده است اگر قرى خبر باشد و خبر است اگر قرى صفة باشد و ميتواند بود كه هر دو خبر باشد و من براى تبعيض است اى بعض ابنائها و اما غيرها لا نقصها * ( وَلَقَدْ جاءَتْهُمْ ) * و بدرستى كه آمدند باهالى آن ديهها * ( رُسُلُهُمْ ) * پيغمبران ايشان چون هود و صالح و لوط و شعيب عليهم السلام * ( بِالْبَيِّناتِ ) * بمعجزات روشن و دلايل واضحه * ( فَما كانُوا لِيُؤْمِنُوا ) * پس نبودند كه ايمان آرند بعد از آمدن رسل * ( بِما كَذَّبُوا مِنْ قَبْلُ ) * به آنچه تكذيب ميكردند قبل از آمدن ايشان يعنى مستمر بودند بر تكذيب و عناد و جحود و يا نبودند كه بگروند در مدت عمر خود به آنچه تكذيب ميكردند در اول حال كه رسل بايشان آمده بودند و دعوت متطاولهء رسولان و آيات متابعة در ايشان اثر نكرد و تكرار دعوت و تتابع معجزات اصرار و شكيمهء ايشان را كه در كفر داشتند رفع نكرد و معنى لام تاكيد نفى است و تنبيه بر آنكه ايمان آوردن منافى حال ايشان بود كه آن تصميم ايشان بود در كفر از مجاهد مرويست كه معنى آيه آنست كه ما هلاك نكرديم ايشان را مگر آنكه دانستيم كه ايشان هرگز ايمان نيارند پس اين بمنزله آيه وَلَوْ رُدُّوا لَعادُوا لِما نُهُوا عَنْه است * ( كَذلِكَ ) * هم چنان كه مهر نهاديم بر دلهاى كافران گذشته * ( يَطْبَعُ اللَّه ) * مهر نهاد خداى تعالى * ( عَلى قُلُوبِ الْكافِرِينَ ) * بر دلهاى كافرانى كه علم او تعلق گرفته باشد بعدم ايمان ايشان مراد كفار قريشاند يعنى علامتى در دلهاى ايشان پيدا كند تا فرشتگان به آن عالم شوند كه هرگز ايمان نيارند و ايشان را لعن و طعن كنند يا حكم كند بر رسوخ كفر ايشان و يا طبع قلوب ايشان عبارت از آنست كه هر چند انبيا ايشان را دعوت ميكردند و آيات بينه بايشان مينمودند عناد و جحود ايشان بيشتر مىشد و زنگ كفر بر آينه\r\nدل ايشان بيشتر مينشست و تيرگى\r\n","description":"","footnote":"","page_name":" 79 ","page_number":79},
  {"content":"\r\nباطن ايشان بيشتر ميشد پس چون كه افزونى زنگ و زيادتى تيرگى دل ايشان نزد شنيدن و ديدن آيات بينه شده پس اسناد طبع قلوب ايشان به خدا جايز باشد و اگر چه بر سبيل مجاز است و حقيقة ايشان نزد مشاهدهء آيات بينه در كفر و عناد افزودند و مثل اينست قوله تعالى فَزادَتْهُمْ رِجْساً إِلَى رِجْسِهِمْ يعنى آيات بينه رجس ايشان را زياده گردانيد و حال آنكه حقيقت معنى آنست كه ايشان در رجس خود افزودند نزد استماع آيات و اين وجه اوجه وجوه مذكور است * ( وَما وَجَدْنا ) * و نيافتيم ما * ( لأَكْثَرِهِمْ ) * مر بيشتر امم مذكوره را * ( مِنْ عَهْدٍ ) * از وفاى عهد كه ميگفتند لَئِنْ أَنْجَيْتَنا مِنْ هذِه لَنَكُونَنَّ مِنَ الشَّاكِرِينَ يعنى عهدى كه در زمان خرف و مضرت و شدة ميكردند كه اگر از اين بليت و معصيت نجات يابيم ايمان آريم به آن وفا نكردند و اكثر ايشان نقض آن كردند و يا آنكه مراد عهدى است كه در روز ميثاق بسته بودند * ( وَإِنْ وَجَدْنا ) * و بدرستى كه ما يافتيم يعنى دانستيم * ( لأَكْثَرِهِمْ ) * بيشتر از ايشان را * ( لَفاسِقِينَ ) * شكنندگان عهد و پيمان دخول لام بر خبر دالست بر آنكه ان مخففه مثقله است چو آن فارقست ميان ان نافيه و مخففه و ذكر اكثر جهت آنست كه اندكى از ايشان بدايرهء اسلام درآمدند و گويند كه كثرة كنايه از جميع است يعنى همه را فاسق و ناقص عهد يافتيم چنان كه مراد بقلة در قوله فقليلا ما يؤمنون نفى است و بعد از ذكر قصص انبياى مذكوره قصهء موسى عليه السلم را به آن معطوف گردانيده مىفرمايد كه * ( ثُمَّ بَعَثْنا ) * پس برانگيختيم * ( مِنْ بَعْدِهِمْ ) * از پس اين پيغمبران * ( مُوسى ) * موسى بن عمران را * ( بِآياتِنا ) * بمعجزاتى كه او را عطا كرده بوديم * ( إِلى فِرْعَوْنَ ) * بسوى فرعون كه نام او قابوس بود و نزد وهب او پسر وليد مصعب بن ريان بود و فرعون لقب ملوك مصر بوده چون كسرى و قيصر و خاقان و تبع كه القاب سلاطين فرس و روم و چين و يمن است * ( وَمَلَائِه ) * و بسوى اكابر قوم او * ( فَظَلَمُوا بِها ) * پس ستم كردند يعنى كافر شدند به آن آيات و وضع كفر كردند در موضع ايمان چه حق آن آيتها كه در غايت وضوح بود گرويدن بود به آن نه انكار آن پس ايشان وضع انكار كردند در موضع ايمان * ( فَانْظُرْ ) * پس بنگر بديده بصيرت كه بعد از انكار حق * ( كَيْفَ كانَ ) * چگونه بود * ( عاقِبَةُ الْمُفْسِدِينَ ) * آخر كار تباه كاران كه غرق شدند آورده‌اند كه فرعون چهارصد سال داشت و در اين مدت وى را تبى و صداعى طارى نشدى و گفته‌اند كه هر چهل روز او را يك بار قضاء حاجت واقع شدى و او را سعال و مخاط نبودى و اگر نادرا از او وقوع يافتى از قوم پنهان كردى و بيشتر طعام او مويز بود تا وى را ثقل كمتر باشد و دعوى خدايى كرده مردم با وى گرويدندى و طغيان و عتو او افزون ميگشت تا بمرتبهء رسيد كه ما\r\n","description":"","footnote":"","page_name":" 80 ","page_number":80},
  {"content":"\r\nفوق آن متصور نبود و حضرت موسى عليه السلم چون از مصر فرار نمود به جهت كشتن قبطى چنان كه در سورة القصص مشروح گشته بمدين آمد و بصحبت شعيب عليه السّلام رسيد و شعيب عليه السّلام دختر خود را كه صفورا نام داشت به عقد نكاح او در آورد و موسى بعد از مدتى مراجعت نمود بمصر و در اثناى راه بوادى ايمن رسيد و خلعت نبوة يافت و بمعجزهء عصا و يد و بيضا اختصاص پذيرفت و تفاصيل اين قصص نيز در سورهء قصص و غير آن از سور آتيه مرقوم گشته القصه حق سبحانه و تعالى حكم فرمود كه بمصر رود و فرعون را بخداى خود دعوت كند و از طغيان و سركشى و دعوى ربوبية منع كند موسى استدعا كرد از حقتعالى كه هارون را وزير و معين او گرداند و هر دو بمصر در آمدند و مدت مديدى در سراى فرعون مقام كردند حجاب نميگذاشتند كه با فرعون ملاقات كنند چه ايشان در نهايت فقر و درويشى بودند و جامهء پشمينه كهنه پوشيده بودند و در خبر است كه موسى جامهء پشمينه پوشيده بودى و كلاه پشمين بر سر نهاده و رسنى از پشم بر ميان بسته و نعلين در پا كرده و عصا بر دست گرفته و هارون نيز چنين بود بعد از مدت متمادى روزى مسخرهء فرعون بر سبيل تقريب نام ايشان را نزد فرعون برد بر اينوجه كه من\r\nدر بازار از فلان سخنى غريب شنيدم و عجيبتر از اين آنست كه مدتيست كه دو تن با جامهاى كهنه بر در اين سرا مقام كرده‌اند و ميگويند كه ما پيغمبران خدائيم و خدا ما را بفرعون و قوم او فرستاده تا به وحدانيت خدا و نبوت ما ايمان آرند و تابع ما شوند فرعون گفت كه اين چه سخن است بجد مىگويى يا بهزل گفت بهزل نميگويم و بر وجه تحقيق وجد ميگويم و اكنون كه نزد تو مىآمدم گفتند كه فرعون را بگو كه ما رسولان خدائيم ما را اجازت ده كه تا پيغام خدا را به تو رسانيم فرعون چون اينسخن شنيد بترسيد و رنگ از رويش متغير گشت و گفت اينها را در آر تا به بينم كه چه كسانند چون ايشان درآمدند و نزد فرعون بايستادند فرعون روى بموسى كرد و گفت من انت چه كسى موسى آغاز دعوت كرد كما قال اللَّه تعالى * ( وَقالَ مُوسى ) * و گفت موسى با فرعون كه * ( يا فِرْعَوْنُ إِنِّي رَسُولٌ ) * اى فرعون من فرستاده شده‌ام * ( مِنْ رَبِّ الْعالَمِينَ ) * از نزد پروردگار عالميان بسوى تو و قوم تو فرعون گفت اين را بر وجه حقيقة مىگويى يا بطريق هزل موسى فرمود كه * ( ( حَقِيقٌ عَلى أَنْ لا أَقُولَ ) ) * سزاوار و واجب است بر آنكه نگويم * ( عَلَى اللَّه ) * بر خداى * ( إِلَّا الْحَقَّ ) * مگر سخن حق و راست يعنى واجب و لازم است بر من آنكه نگويم مگر سخن حق را نه هزل و باطل در انوار و كشاف مذكور است كه اصل كلام حقيق على ان لا اقول است هم چنان كه قرائت نافع است و تغليب آن به جهت امن است از الباس كقوله و تسقى الرماح بالضياطرة الحمراى و تسقى الرماح الضياطرة و نيز آنچه لازم شخص است آن شخص\r\n","description":"","footnote":"","page_name":" 81 ","page_number":81},
  {"content":"\r\nنيز لازم آن خواهد بود پس هم چنان كه قول حق حقيق است بر موسى موسى نيز حقيق است بر قول حق و يا به جهت اغراق در وصف بصدق و معناه ( حق واجب على القول بان اكون انا قائله و لا يرضى الا مثلى ناطقا به ) و يا حقيق متضمن حريص است اى ( حريص على ان لا اقول على اللَّه الا الحق و ما فرضه على من الرسالة ) و يا على در مكان با موضوع شده بجهة افاده تمكن كقولهم رميت على القوس اى بالقوس و گويند حقيق خبر مبتداى محذوفست اى انا حقيق يعنى من سزاوارم و يا مستقر و راسخم بر آنكه نگويم بر خدا مگر سخن راست فرعون بعد از شنيدن اينمقال از موسى گفت اى موسى بر اينمدعا هيچ بينتى و حجتى دارى موسى فرمود كه * ( قَدْ جِئْتُكُمْ ) * بتحقيق كه آمده‌ام بشما * ( بِبَيِّنَةٍ ) * بحجتى روشن * ( مِنْ رَبِّكُمْ ) * از پروردگار شما يا آورده‌ام معجزات پيدا و هويدا كه بر صحت رسالت من گواهست و آن عصا و يد و بيضا است * ( فَأَرْسِلْ مَعِيَ ) * پس بفرست با من * ( بَنِي إِسْرائِيلَ ) * فرزندان يعقوب را و دست از استخدام ايشان كوتاه كن تا بارض مقدسه كه موطن اباى ايشان بوده باز گردند و سبب اينكه فرعون بنى اسرائيل را به بندگى ميگرفت آن بود كه چون يعقوب عليه السلام با اولاد و احفاد خود بمصر آمدند و هم آنجا قرار گرفتند و نسل ايشان بسيار شد و يعقوب و يوسف با برادران در گذشتند و ملك ريان كه فرعون زمان يوسف بود بمرد پسرش مصعب بنى اسرائيل را حرمت مىداشت و متعرض ايشان نميشد و چون او نيز بمرد وليد كه فرعون زمان موسى بود بر تخت نشست و زبان بلاف انا ربكم الاعلى بگشاد و بنى اسرائيل دعوى او را قبول نكردند و چون اتباع او بسيار شد و تسلطى تمام يافت و در بنى اسرائيل قوتى و كثرتى چندان نبود گفت پدر شما درم خريده كسان ما بوده اند و شما بنده زادگان مائيد پس ايشان را به بندگى گرفت تا وقتى كه موسى مبعوث شد و فرمود اى فرعون دست از بنى اسرائيل باز دار * ( قالَ ) * گفت فرعون * ( إِنْ كُنْتَ ) * اگر هستى تو كه در دعواى خود صادقى * ( جِئْتَ بِآيَةٍ ) * آوردهء معجزهء و حجتى از نزد خداى خود * ( فَأْتِ بِها ) * پس بيار آن را يعنى بنما به من * ( إِنْ كُنْتَ مِنَ الصَّادِقِينَ ) * اگر هستى از راست گويان در اين دعوى جواب شرط محذوف است بقرينه ما قبل يعنى اگر در دعوى نبوت صادقى آيتى كه مصدق و مبين قول تو باشد به من نما * ( فَأَلْقى عَصاه ) * پس بيفكند موسى عصا را از دست خود * ( فَإِذا هِيَ ) * پس آنجا آن عصا\r\nبعد از القا * ( ثُعْبانٌ مُبِينٌ ) * اژدهايى شد ظاهر و هويدا دهن گشاده و ما بين اللحيتين او هشتاد زارع بود فك اسفل بر زمين نهاده فك اعلى بر كنگره قصر فرعون و روى بجانب تخت وى آورد ملازمان بار كار بهزيمت رفتند و\r\n","description":"","footnote":"","page_name":" 82 ","page_number":82},
  {"content":"\r\nفرعون نيز بگريخت و در روايتى آمده كه بر بالاى تخت حدث كرده روى بگريز نهاد و آن روز چهل بار از او حدث واقع شد با آنكه هر چهل روز يك بار حدث كردى و در ازدهام خلايق هنگام فرار بيست و پنجهزار آدمى هلاك شدند و فرعون نعره زد كه اى موسى سوگند مىدهم تو را بخداى كه فرستادهء اويى و به حق رضاع و تربيت كه عصاى خود را بگير تا من به تو ايمان آورم و بنى اسرائيل را به تو وا گذارم موسى عليه السلم قفاى ثعبان را بگرفت همان عصا شد و فرعون باز آمده و بر سرير خود بنشست و گفت هيچ معجزهء ديگر دارى گفت آرى پس دست راست بگريبان كرده در زير بغل چپ درآورد * ( وَنَزَعَ يَدَه ) * و بيرون كشيد دست خود را * ( فَإِذا هِيَ ) * پس آن گاه بر دست او * ( بَيْضاءُ ) * سفيدى كه در غايت كمال بود * ( لِلنَّاظِرِينَ ) * مر نگرندگان و نظارگان را يعنى سفيدى خارج از عادت كه به جهت آن جميع نظارگان بر آن مجتمع شده از روى تعجب در آن مينگريدند و به صحت پيوسته كه موسى گندم گون بود و چون دست در گريبان كرد و بيرون آورد نورانيت آن بمثابهء بود كه شعاعش بر نور آفتاب غلبه كردى و در مدارك آورده كه موسى عليه السّلام دست خود را بفرعون نمود در حالت اصل خود و بعد از آن در گريبان كرد و چون بيرون آورد نورى از آن ميتافت كه ميان آسمان و زمين را روشن ساخت و باز بگريبان برد و بيرون آورد به همان حالت اول بود اگر گويند كه ثعبان بمعنى حيه عظيم الجثه است كه آن را اژدها گويند كه در كريمهء فَلَمَّا رَآها تَهْتَزُّ كَأَنَّها جَانٌّ است موضوع براى حيهء صغيره پس بينهما تنافى مينمايد گوئيم كه آن در حالت واحدهء واقع نشده بلكه عصا يك بار به صورت ثعبان مىنمود و يك بار بصورة مار باريك و كوچك و يا مشابهت او بثعبان از روى جثه بود و بجان از وجه سرعت در رفتار و حركت و شدة و در عصاى موسى خلاف است كه از كجا به او رسيده بود نزد بعضى آنست كه در وقت توجه او بمدين فرشته آن را بوى داد و اكثر بر آنند كه عصاى آدم بود كه از بهشت آورده بود و بطريق ارث در ميان اولاد او داير بود تا كه بميراث بشعيب رسيد با چهل عصاى ديگر كه از آباى او بوى رسيده بود و در حينى كه موسى را باجارت بگرفت او را گفت كه در اينخانه رو و عصائى براى خود اختيار كن موسى به آن خانه رفت اين عصا بدست او آمد چون آن را بنزد شعيب برد گفت اين را بنه و عصائى ديگر بر گير موسى آن را به آنجا برد و در ميان آن عصاها نهاد و دست كرد تا عصائى ديگر بر دارد همان بدست او آمد و تا سه نوبت اين صورت واقع شد و نوبت چهارم كه بدست وى آمد شعيب دانست كه در تحت اين حكمتى هست پس آن را باز گذاشت و در وقتى كه از نزد شعيب متوجه مصر شد در اثناى راه آتشى افروخته ديد متوجه آن آتش شد ديد كه از درخت سبز آتشى بيرون ميآيد چون بحوالى\r\n","description":"","footnote":"","page_name":" 83 ","page_number":83},
  {"content":"\r\nآن درخت رسيد از آنجا نداى يا مُوسى إِنِّي أَنَا اللَّه شنيد پس حق سبحانه و تعالى او را امر كرد بالقاى اين عصا و چون عصا بينداخت اژدهايى شد موسى بترسيد بگريخت باز نداى آمد كه اى موسى مترس و بگير عصا را چون موسى او را بگرفت همان عصا شد پس وى را نزد فرعون فرستاد و چون نزد فرعون آمد و عصا را بينداخت اژدها شد چنان كه گذشت و در روايتى آمده كه همهء انبيا عصا در دست ميداشتند جهت تجنب از خيلا و از حضرت رسالت صلَّى اللَّه عليه و آله مرويست كه\r\nتعصوا فانها من سنن اخوانى المرسلين\r\nعصا بدست گيريد كه آن از روش پيغمبرانست كه برادران مناند و امير المؤمنين صلوات اللَّه عليه فرمود كه\r\nمن خرج فى سفره و معه عصاء من لوز مر و تلا هذه الاية وَلَمَّا تَوَجَّه تِلْقاءَ مَدْيَنَ ) * الى قوله وَاللَّه عَلى ما نَقُولُ وَكِيلٌ امنه اللَّه من كل سبع ضار و من كل لص عادى و من كل ذات حمة حتى يرجع الى اهله و منزله و كان معه سبعة و سبعون من المعقبات يستغفرون له حتى يرجع و يضعها\r\nيعنى هر كه در سفر خود بيرون رود و با او عصائى باشد از بادام تلخ و آيه وَلَمَّا تَوَجَّه تِلْقاءَ مَدْيَنَ بخواند تا بقوله وَاللَّه عَلى ما نَقُولُ وَكِيلٌ حقتعالى او را ايمن گرداند از هر ضرر رساننده و از هر دزد ستم رساننده و از هر جانور نيشدار گزنده تا آنكه مراجعت كند باهل خود و با او هفتاد و هفت فرشته باشند كه در پس و پيش او روند و او را محافظة كنند و از براى او استغفار نمايند تا آنكه باهل خود معاودت كند و آن عصا را از دست بنهد و مرويست كه اول كسى كه عصا در دست گرفت در خطبه خواندن قيس بن ساعده بود القصه چون فرعون از موسى اين هر دو معجزه را كه انقلاب عصا بود باژدها و يد و بيضا مشاهده كرد خواست كه ايمان آرد هامان كه وزير او بود برخاست و گفت اى فرعون مدتى است كه دعوى خدايى ميكنى و عالمى را مسخر خود ساختهء و بپرستش خود خواندهء و همه عبادت تو ميكنند اكنون به بنده ايمان خواهى آورد و پيروى او خواهى كرد اين امرى شنيع و قبيح است پس فرعون موسى را گفت كه مرا مهلت ده تا فردا موسى فرمود چنين باشد و چون موسى از نزد فرعون بيرون آمد حق تعالى بوى وحى فرستاد كه فرعون را بگوى كه اگر به من ايمان آورى اين پادشاهى را به تو مسلم دارم و جوانى و قوت به تو باز دهم موسى چون اين پيغام را بگذارد فرعون گفت امروز ديگر به من مهلت ده پس هامان را طلبيد و گفت اى هامان موسى چنين و چنين ميگويد تو چه مىگويى اگر چنين است كه موسى ميگويد امرى عظيم باشد هامان گفت او مردى ساحر است تواند بود كه اين فعل از او صادر شود اما يك روز كه اين قوم تو را پرستش كنند بهمهء ملك دنيا مىارزد بعد از آن گفت منهم توانم كه تو را جوان سازم پس بفرمود و سمه بياوردند و هامان موى فرعون را به آن خضاب كرد همه سياه شد فرعون به آن فريب خورد روز ديگر كه موسى نزد وى آمد و فرعون را يافت كه همه مويهاى او\r\n","description":"","footnote":"","page_name":" 84 ","page_number":84},
  {"content":"\r\nسياه شده از آن متعجب شد وحى آمد كه اى موسى چرا تعجب ميكنى اين خضابست و در اندك روزى زايل شود و همان سفيد گردد و در بعضى روايات آمده كه چون موسى و هارون از نزد فرعون بيرون آمدند در راه ايشان را باران گرفت به خانه پيره زنى شدند كه از خويشان مادرى ايشان بود و آن شب آنجا مقام كردند و هامان و قوم فرعون گفتند كه موسى و هارون را مىبايست گرفت و اين جا محبوس ساخت فرعون كسان را به عقب ايشان فرستاد چون بيامدند موسى و هارون را در خانه پيره زن خفته يافتند خواستند كه ايشان را بيدار كنند عصا بر بالين موسى نهاده بود اژدها شد و آهنك ايشان كرد آنها بگريختند و چون موسى و هارون بيدار شدند پيره زن ايشان را از آن صورت مطلع ساخت چون ملازمان فرعون خائف و هراسان بازگشتند و اين صورت را بعرض فرعون و اركان دولت او رسانيدند * ( قالَ الْمَلأُ ) * گفتند بزرگان * ( مِنْ قَوْمِ فِرْعَوْنَ ) * از گروه فرعون * ( إِنَّ هذا ) * بدرستى كه اين موسى * ( لَساحِرٌ عَلِيمٌ ) * جادوييست دانا يعنى بفن سحر ماهر بحيثيتى كه چوب را اژدها ميسازد و دست گندمگون را يد و بيضا بيرون مىآورد\r\n* ( يُرِيدُ ) * مىخواهد اين ساحر بساحرى * ( أَنْ يُخْرِجَكُمْ ) * آنكه بيرون كند شما را * ( مِنْ أَرْضِكُمْ ) * از زمين شما لفظ جمع براى تعظيم فرعونست و يا خطاب بفرعون و ساير قبطيان است يعنى موسى ميخواهد كه همه شما را از زمين مصر بيرون كند و حكومت و ولايت آن را به بنى اسرائيل دهد فرعون كه اين سخن بشنيد گفت * ( فَما ذا تَأْمُرُونَ ) * پس شما چه ميفرمائيد مر او تدبير اين امر چيست يعنى بچه تدبير اشاره ميكنيد تا به آن عمل كنيم * ( قالُوا ) * گفتند * ( أَرْجِه ) * تأخير كن مهم او را * ( وَأَخاه ) * و برادر او را كه هارونست يعنى در كار ايشان شتاب زدگى منما و يا حبس ايشان كن و اول اصح است به جهت آنكه ارجا در اصل بمعنى تاخير است و نيز فرعون ميدانست كه قادر بر حبس ايشان نيست به جهت مشاهدهء آن دو معجزهء عظيمه و سكونها بسبب تنزيل منفصل است بمتصل پس معنى آنست كه ايشان را واگذار و تعجيل در امر ايشان مكن * ( وَأَرْسِلْ فِي الْمَدائِنِ ) * و بفرست در شهرها كه تعلق بارض مصر دارد * ( حاشِرِينَ ) * گروهى فراهم آرندگان و جمع كنندگان را * ( يَأْتُوكَ ) * تا بيارند به تو * ( بِكُلِّ ساحِرٍ ) * هر ساحرى كه باشد * ( عَلِيمٍ ) * دانا و حاذق در فن سحر آورده‌اند كه به حسب كميت و كيفيت در هيچ قرن آن مقدار ساحر نبود كه در قرن موسى رؤساى سحره باقصاى زمين مصر بودند و در تفسير دمياطى آورده كه در مداين صعيد دو برادر بودند كه ايشان را در فن ساحرى\r\n","description":"","footnote":"","page_name":" 85 ","page_number":85},
  {"content":"\r\nمهارتى تمام بود و چون فرستادهء فرعون بنزديك ايشان رسيد مادر خود را گفتند كه قبر پدر ما را بما بنما مادرش چنان كرد ايشان پدر خود را آواز دادند جواب ايشان باز داد گفتند يا ابتاه ملك مصر ما را طلبيده به جهت آنكه دو كس آمده‌اند بىلشگر و سلاح و كار را بر او تنگ گرفته و ايشان را عصائى است كه چون مىافكنند اژدها مىشود و هر چه پيش او مىآيد مىخورد و فرعون داعيهء آن كرده كه ما را با او معارضه فرمايد صاحب قبر جواب داد كه چون بمصر رسيديد بپرسيد كه وقتى كه ايشان در خواب مىشوند آن عصا همان اژدها ميگردد يا نه اگر اژدها ميگردد بدانيد كه جادو نيست چه سحر ساحر وقتى كه در خواب باشد اثر ندارد و چون حال بر اين منوال باشد نه شما را و نه هيچكس از عالميان را قوة معارضه با ايشان نخواهد بود القصه برادران با شاگردان و مصاحبان كه دوازده هزار بودند و نزد ابن اسحاق پانزده هزار و بروايت سدى سيهزار و نزد ابن مكندر هشتاد هزار و در زاد المسير گويد كه هفتاد هزار بمصر آمدند و بدرگاه فرعون جمع شدند چنانچه ميفرمايد كه * ( وَجاءَ السَّحَرَةُ ) * و آمدند جادوان * ( فِرْعَوْنَ ) * بسوى فرعون بعد از آنكه ايشان را طلبيده بود چون چشم ايشان بر فرعون افتاد * ( قالُوا ) * گفتند * ( إِنَّ لَنا لأَجْراً ) * آيا مزدى باشد و حفص و حمزه و كسايى بر طريق اخبار ميخوانند نه استفهام و تنوين براى تعظيم است يعنى بر وجه ايجاب اجر گفتند البته ما را مزدى بزرگ باشد * ( إِنْ كُنَّا نَحْنُ الْغالِبِينَ ) * اگر باشيم غلبه كنندگان بر موسى * ( قالَ نَعَمْ ) * گفت فرعون آرى شما را مزدى بسيار باشد و إنّكم و بدرستى كه شما باشيد * ( لَمِنَ الْمُقَرَّبِينَ ) * از نزديكان و خواص من هر گاه كه خواهيد بىاذن از حاجبى نزد من آييد و هر چه خواهيد و طلبيد اجابت كنم اينجملهء مؤكدهء بان عطف است بر آنچه نعم ساد مسد آنست كه آن ان لكم لاجرا است زيادتى اين كلام بر جواب جهت تحريص ايشان است و در اين دلالت است بر عجز فرعون از مقاومت با موسى و تذلل او چه از جملهء معلوماتست كه احتياج او بسحره به جهت ضعف و عجز او بوده و نيز دالست بر آنكه ساحران در آنچه دعوى ميكردند كه چوب و رسن را مار گردانيم دروغ گفتند زيرا كه بر قلب اعيان قادرى جز حقتعالى نميتواند بود و اگر قادر بودندى كوه ها و سنگها را زر كردندى و از فرعون محقرى نخواستندى و نگفتندى كه ان لنا لاجرا آورده‌اند كه مهتران اين جماعت سحره چهار تن بودند دو برادر بودند كه ايشان را سابور و عادور ميگفتند و دوى ديگر كه حطط و مصفى و در لباب آورده كه اينچهار تن را نيز مهترى بود شمعون نام چون به مصر آمدند سابور و عادور واقعهء سؤال و جواب خود و پدر خود را با\r\nقوم گفتند ايشان از قصهء خواب\r\n","description":"","footnote":"","page_name":" 86 ","page_number":86},
  {"content":"\r\nو بيدارى موسى و اژدها شدن استفسار بليغ نمودند معلوم ايشان شد كه هر گاه موسى در خواب است عصا اژدها شده پاسبانى مىكند ايشان را ترددى پديد آمد و دغدغه در خواطر ايشان خطور كرد و آن را پنهان ميداشتند تا وقتى كه فرعون لعين موسى را طلبيد و مقرر شد كه با جادوان مناظره كند و مجلس معارضه انتظام يافت ساحران ريسمانها و عصاها را بميدان آوردند از ابن زيد مرويست كه اين مجمع در اسكندريه بود خلايق عالم و تمامى لشگر فرعون در آن صحرا جمع شده بودند و بروايت ابن عباس آن روز اول سال بود كه روز نوروز باشد و اول هفته كه شنبه است و فرعون بر بالاى تخت خود بتفرج بنشست و آن هفتاد هزار ساحر بر يك طرف ميدان صف كشيدند و موسى و هارون بر يك طرف بايستادند پس جادوان بطريق ادب پيش آمده * ( قالُوا يا مُوسى ) * گفتند اى موسى * ( إِمَّا أَنْ تُلْقِيَ ) * يا آنست كه تو مىافكنى عصاى خود را * ( وَإِمَّا أَنْ نَكُونَ ) * و يا آنكه باشيم * ( نَحْنُ الْمُلْقِينَ ) * ما افكندگان حبال و عصاى خود را در انوار آمده كه سحره به اين كلام موسى را مخير ساختند به جهت مراعات ادب يا بطريق جلادت و تمكين و ليكن رغبت ايشان چنان بود كه اول ايشان بيندازند و بتغيير نظم كه ابلغ است و بتعريف خبر و توسط فضل و تاكيد ضمير متصل بمنفصل تنبيه كرده بر اين رغبت و لهذا * ( قالَ ) * گفت موسى از روى رغبت ايشان و اعتماد تمام بر كار خود و كرم و تسامع و تخلقى كه انبيا را مىباشد و يا بر وجه تهديد گفت * ( أَلْقُوا ) * بيفكنيد شما * ( فَلَمَّا أَلْقَوْا ) * پس آن هنگام كه بيفكندند ساحران آنچه ساخته بودند يعنى رسنهاى بزرگ را كه مجوف ساخته و تافته بودند و بقير مطلا كرده و چوبهاى دراز كه ميان تهى ساخته بودند و اجواف آن چوبها و رسنها پر سيماب كرده و بعد از انداختن چون حرارت آفتاب بدانجا رسيد زيبق را حركت آمده آن رسنها و چوبها به شكل مار بر يكديگر مىپيچيدند در تفسير عين المعانى آورده كه زير زمين را تهى كرده بودند و آتش در آن انداخته چون حرارت آتش از تحت و گرمى آفتاب از فوق اثر كرد آن اشكال در حركت آمدند و چنان نمود كه همهء ميدان پر از مارانند و به اين تلبيسات و تسويلات * ( سَحَرُوا أَعْيُنَ النَّاسِ ) * جادويى كردند بر چشمهاى مردمان يعنى نمودند بايشان چيزى مخيل كه حقيقتى نداشت * ( وَاسْتَرْهَبُوهُمْ ) * و بترسانيدند مردمان را ترسانيدنى سخت بر وجهى كه گوييا طلب رهبت كرده بودند از ايشان و بايشان گفته كه از اين مارها بگريزيد تا هلاك نشويد * ( وَجاءُو بِسِحْرٍ عَظِيمٍ ) * و آوردند جادويى بزرگ در فن خود به جهت شدت تمويه و تلبيس آن بر وجهى كه مردمان تصور حيات كردند و يا عظمت آن باعتبار كميت آن باشد زيرا كه عصاها و رسنها كه به صورت مار مينمودند\r\n","description":"","footnote":"","page_name":" 87 ","page_number":87},
  {"content":"\r\nچهل وقر شتر بود و در آيه دلالت است بر آنكه سحر را حقيقتى نيست زيرا كه اگر حقيقت حيات مىبودند حقتعالى نميفرمود كه * ( سَحَرُوا أَعْيُنَ النَّاسِ ) * بلكه ميفرمود كه ( فلما القوا صارت حيات ) و نيز فرموده كه يُخَيَّلُ إِلَيْه مِنْ سِحْرِهِمْ أَنَّها تَسْعى * ( وَأَوْحَيْنا ) * و ما وحى كرديم * ( إِلى مُوسى ) * بسوى موسى عليه السّلام * ( أَنْ أَلْقِ عَصاكَ ) * آن كه بيفكن عصاى خود را بس موسى آن را بيفكند اژدهايى سياه شد از شتر بختى بزرگتر يا چهارپاى سطبر و كوتاه و دنبالهء دراز بر هيچ چيز نه ميگذشت مگر آن كه آن را پست ميكرد و پاى بر هيچ چيز نه ميگذارد مگر آنكه آن را خورد ميكرد و از دهنش آواز مهيب بيرون ميآيد و چشمهايش بر گردن بسته و مويها داشت مانند نيزها و دندانها چون سندان فراخى دهن او دوازده گز بود * ( فَإِذا هِيَ ) * پس هم آنجا كه عصا اژدها شده بود * ( تَلْقَفُ ما يَأْفِكُونَ ) * فرو مىبرد آنچه تذوير كرده بودند و بدروغ بخلق مينمودند و آن چهل خروار رسن و چوب بود چون همه رسنها و چوبهاى ايشان را فرو برد روى بنظارگان آورد و مردمان بگريختند و دوازده هزار مرد در آن انبوهى هلاك گشتند و فرعون هزيمت كرده بيفتاد و بيهوش شد و آن روز او را چهارصد بار اطلاق واقع شد با آنكه عادت او چنان بود كه در هر چهل روز يك بار حدث از او صادر ميشد پس موسى بال او را\r\nبگرفت همان عصا شد و حقتعالى آن حبال و عصبى را معدوم گردانيد * ( فَوَقَعَ الْحَقُّ ) * پس غالب شد امر حق و پيدا آمد راستى موسى * ( وَبَطَلَ ) * و باطل و زايل گشت * ( ما كانُوا يَعْمَلُونَ ) * آنچه بودند كه عمل ميكردند از سحر و معارضه و ميتواند بود كه حقتعالى اجزاء آن اثقال را لطيف گردانيده باشد و در هوا چون هبا پراكنده كرده باشد چنان كه هيچ پيدا نبوده باشد ساحران چون آن را بديدند گفتند اگر اين سحر بودى بايستى كه جادوئيهاى ما را باطل نكردى * ( فَغُلِبُوا ) * پس مغلوب شدند جادوان و ساير فرعونيان * ( هُنالِكَ ) * آنجا كه موسى غالب شد * ( وَانْقَلَبُوا ) * و بازگشتند از آن موضع * ( صاغِرِينَ ) * خوار شدگان و منهزمان و يا رجوع كردند به شهر مصر ذليلان و مقهوران و چون ساحران دانستند كه اين صورت فوق سحر است بلكه معجزه ايست كه خارق عادت است و فوق طاقت بشريت از كفر بر گشتند\r\n* ( وَأُلْقِيَ السَّحَرَةُ ) * و افكنده شدند آن ساحران بر رويهاى خود * ( ساجِدِينَ ) * در حالتى كه سجده كنندگان بودند مر خداى را بوحدانيت ذكر القا كه معتديست دون لقا كه لازم است تنبيه بر آنكه حقتعالى بر ايشان غالب شده ايشان را ملجا ساخت بسجود بر وجهى كه عنان تمالك از دست ايشان رها شد و يا آنكه حقتعالى ايشان را ملهم ساخت و تحميل ايشان كرد بسجود و يا به جهت شدن مسارعت ايشان\r\n","description":"","footnote":"","page_name":" 88 ","page_number":88},
  {"content":"\r\nبسجود گوئيا كسى ايشان را بر وى درانداخت و چون به سجده افتادند * ( قالُوا آمَنَّا ) * گفتند ايمان آورديم * ( بِرَبِّ الْعالَمِينَ ) * بپروردگار عالميان * ( رَبِّ مُوسى وَهارُونَ ) * پروردگار موسى و هارون ابدال ثانى از اول به جهت رفع توهم است كه ايشان برب العالمين ارادهء فرعون كرده باشند مرويست كه اول سابور و عادور و حطط و مصفى كه رؤساى ايشان بودند ايمان آوردند و ديگران متابعت ايشان كردند * ( قالَ فِرْعَوْنُ ) * گفت فرعون با جادوان بر وجه انكار كه * ( آمَنْتُمْ بِه ) * آيا ايمان آورديد بموسى يا بخداى او * ( قَبْلَ أَنْ آذَنَ لَكُمْ ) * پيش از آنكه دستورى دهم شما را در آن * ( إِنَّ هذا ) * بدرستى كه اين عمل * ( لَمَكْرٌ ) * تدبير خفى است كه شما * ( مَكَرْتُمُوه ) * ساخته‌ايد آن را * ( فِي الْمَدِينَةِ ) * در شهر مصر پيش از بيرون آمدن بوعده گاه يعنى شما با موسى معانقه كرده‌ايد و اين حيله ساخته‌ايد * ( لِتُخْرِجُوا مِنْها ) * تا بيرون كنيد از اين شهر * ( أَهْلَها ) * اهل آن را كه قبطيانند و اين ملك و مملكت خالص شود مر شما را و بنى اسرائيل را * ( فَسَوْفَ تَعْلَمُونَ ) * پس زود باشد كه بدانيد نتيجهء اين مقدمات را كه ترتيب داده‌ايد اين مجمل بود پس تفصيل آن كرده فرمود * ( لأُقَطِّعَنَّ أَيْدِيَكُمْ ) * هر آينه ببرند دست راست شما را * ( وَأَرْجُلَكُمْ ) * و پايهاى چپ شما را يا به عكس * ( مِنْ خِلافٍ ) * بخلاف يكديگر * ( ثُمَّ لأُصَلِّبَنَّكُمْ أَجْمَعِينَ ) * پس بر درخت كشم همه شما را براى تفضيح شما و عبرت ديگران مرويست كه اول كسى كه امر بقطع و صلب نمود فرعون بود * ( قالُوا ) * گفتند ساحران كه ما را از مرگ چه ترسانى و وعيد كشتن چه دهى كه ما بمرگ مشتاق تريم از شوق باب زلال زيرا كه بسبب موت * ( إِنَّا ) * بدرستى كه ما * ( إِلى رَبِّنا ) * بسوى پروردگار خود يعنى بمثوبات عظيمه و درجات رفيعه * ( مُنْقَلِبُونَ ) * باز گروندگانيم پس چرا خواهان آن نباشيم * ( وَما تَنْقِمُ مِنَّا ) * و تو منكر نميشوى از ما و عيب ما را نه ميكنى * ( إِلَّا أَنْ آمَنَّا ) * مگر آن كه گرويديم * ( بِآياتِ رَبِّنا ) * بنشانهاى قدرت آفريدگار خود * ( لَمَّا جاءَتْنا ) * اين هنگام كه آمد بما و مشاهدهء آن كرديم بر دست موسى پس روى از فرعون گردانيدند و متوجه حق شدند و گفتند كه * ( رَبِّنا ) * اى پروردگار ما * ( أَفْرِغْ عَلَيْنا ) * بريز و اضافه كن بر ما * ( صَبْراً ) * شكيبايى را در اين بلا تا جزع نكنيم * ( وَتَوَفَّنا مُسْلِمِينَ ) * و بميران ما را در حالتى كه مسلمان باشيم و ثابت قدم بر ايمان پس فرعون قطع\r\n","description":"","footnote":"","page_name":" 89 ","page_number":89},
  {"content":"\r\nاطراف ايشان كرد بر خلاف يكديگر و ايشان را بر دار كشيد و بعضى گفته‌اند كه بر ايشان غالب نشد لقوله تعالى أَنْتُما وَمَنِ اتَّبَعَكُمَا الْغالِبُونَ و اصح و اشهر قول اول است و عجب از حال اين جماعت كه بامداد كافر بودند و چاشتگاه ساحر گشتند و در سحر اظهار مبالغه كردند و سوگند خوردند بعزت فرعون و نماز پيشين مؤمن شدند و نماز پسين شهيد گشتند و نماز شام ببهشت رسيده بودند مرويست از ابن عباس كه چون سحره ايمان آوردند از بنى اسرائيل ششصد هزار مرد منقاد شدند و بدايرهء اسلام درآمدند * ( وَقالَ الْمَلأُ مِنْ قَوْمِ فِرْعَوْنَ ) * و گفتند اعيان و اشراف از قوم فرعون و ملازمان او بر وجه انكار * ( أَ تَذَرُ مُوسى ) * آيا ميگذارى و دست باز ميدارى از موسى * ( وَقَوْمَه ) * و گروه او را * ( لِيُفْسِدُوا فِي الأَرْضِ ) * تا تباهى كنند در زمين مصر و مردم را از تو باز ميدارند و استيلا بر ما ميكنند * ( وَيَذَرَكَ ) * و ميگذارد ترا موسى يعنى پرستش تو را ترك مىكند * ( وَآلِهَتَكَ ) * و دست باز ميدارد از پرستش خدايان تو ايراد يذرك بصيغهء مفرده جهت آنست كه نزد ايشان رفع موسى اهم بود از قوم او زيرا كه قوم او تابع او بودند و هر گاه كه كار او ساخته شد هر آينه ايشان مغلوب و مخذول خواهند شد و قوتى نخواهند داشت كه تمرد كنند و از طاعت و عبادت فرعون سر به پيچند مرويست كه فرعون بپرستش خود ميفرمود و خود كواكب را ميپرستيد و بروايت حسن فرعون\r\nبت پرست بود پس او هم عابد بود و هم معبود و سدى گفته كه فرعون پيش از آنكه دعوى خدايى كند گوساله پرست بود و قوم او نيز گوساله پرستيدندى و مجاهد بر آنست كه مردمان او را ميپرستيدند و او چيزى را نه مىپرستيد و اصح آنست كه او بر صورت خود بتان ساخته بود و هر يك از قومى را بتى داده بود كه آن را بپرستيد تا او شما را به من نزديك گرداند و از اين جهت ميگفت كه أَنَا رَبُّكُمُ الأَعْلى اينها خدايان خوردند و من خداى بزرگ ترم القصه اعيان تختگاه فرعون او را تحريص كردند بر قتل موسى و قوم او و فرعون چون دانست كه بر قتل موسى قادر نيست * ( قالَ ) * گفت در جواب ايشان كه * ( سَنُقَتِّلُ أَبْناءَهُمْ ) * زود باشد كه بكشيم پسران ايشان را * ( وَنَسْتَحْيِي نِساءَهُمْ ) * و زنده بگذاريم زنان ايشان را تا خدمت كنند هم چنان كه پيش از اين ميكرديم تا موسى بداند اكنون كه قهر و غلبهء كه پيش داشتيم همان داريم و به جهت او فتورى در شوكت و تسلط ما راه نيافته و توهم نكند كه او آن مولودى است كه منجمان حكم كرده‌اند كه زوال ملك ما بر دست او باشد * ( وَإِنَّا فَوْقَهُمْ ) * و بدرستى كه ما بر ايشان * ( قاهِرُونَ ) * غالبانيم و همهء ايشان مقهور حكم مااند چون اين تهديد بسمع بنى اسرائيل رسيد مضطرب شده بطريق استغاثه روى بموسى آوردند و بعد از مشاهده\r\n","description":"","footnote":"","page_name":" 90 ","page_number":90},
  {"content":"\r\nاضطراب * ( قالَ مُوسى ) * گفت موسى * ( لِقَوْمِه ) * مر گروه خود را بر وجه تسليه كه * ( اسْتَعِينُوا بِاللَّه ) * يارى خواهيد از خداى * ( وَاصْبِرُوا ) * و صبر كنيد بر آنچه با شما مىگويد * ( إِنَّ الأَرْضَ لِلَّه ) * بدرستى كه زمين مر خداىراست * ( يُورِثُها ) * ميراث ميدهد يعنى ميبخشد بدون عوض * ( مَنْ يَشاءُ ) * هر كه را كه ميخواهد * ( مِنْ عِبادِه ) * از بندگان خود * ( وَالْعاقِبَةُ ) * و سرانجام نيكو كه ظفر و نصرت است در دنيا و نعيم بهشت در عقبى * ( لِلْمُتَّقِينَ ) * مر پرهيزكاران را ذكر اين كلام بجملهء اسميه مؤكده بان بعد از تقرير امر باستعانة و صبر تثبت در امر وعدهء هلاك قبطيانست و دخول ولايت ايشان به تصرف بنى اسرائيل و بدانكه عاقبت چون بلام مستعمل شده بمعنى خير است و اگر بعلى مستعمل شده بمعنى شر كقولهم الدايرة له و الدايرة عليه و گويند غرض موسى از اين كلام دلخوشى و تسلى بنى اسرائيل است بر آنكه دنيا به كسى نمىماند و اين دو سه روزه دولت كه فرعونيان دارند عنقريب زوال پذير مىشود پس بر آن متحسر مشويد و حسد مبريد و بطاعت و پرهيزكارى ميل كنيد كه نعيم دائمى جنت مر متقيان راست بنى اسرائيل باز آغاز شكايت از فرعون و فرعونيان كردند * ( قالُوا ) * گفتند بر وجه تفجع و توجع * ( أُوذِينا ) * رنجانيده شديم يعنى قبطيان ما را رنجانيدند و ايذا رسانيدند * ( مِنْ قَبْلِ أَنْ تَأْتِيَنا ) * پيش از آنكه تو بيايى بما و ما را و پيغمبران ما را ميكشتند * ( مِنْ بَعْدِ ما جِئْتَنا ) * و ايذا ميكنند ما را پس از آنكه تو آمدهء بما و معجزات باهره بايشان نمودهء و مدت مديد است كه ما را كارهاى پر مشقت مىفرمايد و اكنون در صدد قتل تواند و يا هم چنان كه پيش از اين پسران ما را ميكشتند حالا نيز ميخواهند كه به همان اشتغال كنند و چون در هر دو حال ما را در رنج بايد بود پس ميان حضور و غيبت تو چه فرق باشد وهب بن منبه روايت كرده كه ايذا و رنج ايشان آن بود كه ايشان را به بندگى ميگرفتند و همهء مالهاى ايشان را مىگرفتند و كارهاى گران بايشان ميفرمودند مانند سنگ گران از كوه كندن و نقل كردن آن و كوشكها و سراها بناكردن و انواع حرفة پر مشقت ايشان را فرمودن مانند بنائى و خشت زدن و كوه كندن و امثال آن و اگر از اينها عاجز شدندى هر روز مزد كار از ايشان ميگرفتند و اگر نه ميدادند به جهت فقر و تنگدستى ايشان را ميزدند و زنان را دوك و چرخ ريسيدن و بافتن فرمودندى و بروايت حسن فرعون وضع جزيه كرده بود در ميان ايشان و قبل از موسى و بعد از آن از ايشان مىگرفت القصه چون اين شكايت بموسى عرضكردند * ( قالَ ) * گفت موسى عليه السلام بر وجه تصريح به آنچه اول بكنايه گفته\r\n","description":"","footnote":"","page_name":" 91 ","page_number":91},
  {"content":"\r\nبود و بنى اسرائيل را از آن تسلى نشده * ( عَسى رَبُّكُمْ ) * عسى براى اطماع است يعنى طمع ميدارم و اميدوارم از پروردگار شما * ( أَنْ يُهْلِكَ عَدُوَّكُمْ ) * آنكه هلاك\r\nگرداند دشمن شما را كه فرعون است و قوم او * ( وَيَسْتَخْلِفَكُمْ ) * و خليفه گرداند شما را بعد از هلاك ايشان * ( فِي الأَرْضِ ) * در زمين مصر * ( فَيَنْظُرَ ) * پس به بينيد كه خدا يعنى علم او تعلق گيرد كه بوقت رحمت و راحة و دولت * ( كَيْفَ تَعْمَلُونَ ) * چگونه عمل ميكنيد و چه چيز بجا ميآريد از شرك و طاعت و معصيت تا شما را فرا خور آن جزا دهد در انوار گفته كه شايد ايراد لفظ عسى به جهت عدم جزم موسى بوده باشد به آنكه باشخاصهم و اعيانهم مستخلف فرعونيان باشند و تجويز اينكه اولاد ايشان به اين استخلاف رسند نه ايشان و مؤيد اينست كه در روايت آمده كه فتح مصر بنى اسرائيل را در زمان داود بوده در آن زمان حقتعالى شهرهاى ديگر را براى ايشان بگشاد و در عهد سليمان عليه السلام همهء ملك زمين بايشان داد\r\nو در مجمع آورده كه نزد مفسران عسى بمعنى واجب و لازم است يعنى حقتعالى بر خود واجب و لازم گردانيده است كه شما را در زمين مصر تمكين دهد و همهء آن را به تصرف شما در آورد پس از هلاك فرعون و قوم او و حقتعالى بعد از هلاك دشمنان مقدمات آن را بيان مىكند و ميفرمايد كه * ( وَلَقَدْ أَخَذْنا ) * و هر آينه فرا گرفتيم * ( آلَ فِرْعَوْنَ ) * تبع و خدم فرعون را * ( بِالسِّنِينَ ) * بقحط و تنگى و خشك سالى و السنه از اسماى غالبه است چون النجم و الصعق و امثال آن و غالبية آن بر قحطى به جهت آنست كه ذكر آن ميكنند و آن را تاريخ مىسازند و از آن اشتقاق ميكنند و ميگويند اسنت القوم اذا قحطوا * ( وَنَقْصٍ مِنَ الثَّمَراتِ ) * و نقصان بعضى از ميوه هاى ايشان و از ابن عباس نقل است كه سنين در اهل حواشى و بوادى ايشان بود و نقص ثمرات در امصار ايشان * ( لَعَلَّهُمْ يَذَّكَّرُونَ ) * باشد كه ايشان پندپذيرند و متنبه شوند كه اين بجهة كفر و معاصى ايشان است پس متعظ شوند و يا قلوب ايشان نرم شود بشدايد و عاهات جزع و فزع نمايند به درگاه الهى و راغب شوند به آنچه نزد او است از الا و نعماى او ايشان متنبه نشدند و در آيه دليل است بر بطلان قول مجبره كه حقتعالى مؤيد كفر است زيرا كه او سبحانه در اين آيه بيان فرموده كه او از كفار ارادهء تذكر كرده و رجوع بدرگاه او القصه ايشان از اين متذكر نشدند * ( فَإِذا جاءَتْهُمُ ) * پس چون آمدى بايشان * ( الْحَسَنَةُ ) * نيكويى از فراخى و ارزانى * ( قالُوا لَنا هذِه ) * ميگفتند براى ما است اين ارزانى و نيكويى و ما مستحق آنيم و يا بطريق عادت زمان اين بما رسيده * ( وَإِنْ تُصِبْهُمْ ) * و اگر رسيدى بديشان\r\n","description":"","footnote":"","page_name":" 92 ","page_number":92},
  {"content":"\r\n* ( سَيِّئَةٌ ) * بدى چون قحط و بلا * ( يَطَّيَّرُوا ) * فال بد ميگرفتند * ( بِمُوسى وَمَنْ مَعَه ) * بموسى و آنان كه كه با وى بودند از مؤمنان و مىگفتند كه اين رنج و محنت بشامت ايشان بما رسيد و تسميهء تشأم بتطير جهة آنست كه عرب چون صباح از منازل خود بيرون ميآمدند بمرغ فال مىگرفتند و قبطيان آنچه بود از حسنه به خود نسبت ميدادند و اسناد سيئه بموسى و قوم او مىكردند بجهة فرط عناد و غباوت و غشاوة ايشان بود چه با آنكه شدايد مرقق قلوبست و مذلل عرايك و مزيل شماسك خصوصا بعد از مشاهدهء آيات بينه و معجزات ظاهره ايشان از آن متأثر نشدند و در عتو و عناد افزودند و منهمك شدند در غى و ضلالت و تعريف حسنه و ذكر آن با اداة تحقيق كه اذا است به جهت كثرت وقوع آنست و عدم قصد الهى به آن بالذات چه به جهت شامت عصيان عباد ارادهء انزال سيئه ميفرمايد بعد از آن حقتعالى اين گفتار را به ايشان رد كرده فرمود كه * ( أَلا ) * آگاه باشيد كه آنچه ايشان بموسى حواله كرده‌اند و گفته‌اند كه از شامت وى است چنان نيست بلكه * ( إِنَّما طائِرُهُمْ ) * جز اين نيست كه سبب خير و شر ايشان از تن درستى و فراخى نعمت و امنيت و از بيمارى و تنگى و خوف * ( عِنْدَ اللَّه ) * نزد خدايست و از اعمال بد ايشان است كه كرام الكاتبين نوشته‌اند و به حضرت او عرض كرده و شامت آن عملها بايشان رسيده نه بسبب شامت موسى زجاج در تفسير اين گفته كه شامتى كه به آن متوعد شده‌اند از عقاب نزد خدايست و مدخر پيش او و در آخرت آن را به ايشان خواهد رسانيد نه اين بليتى كه در دنيا به ايشان رسيده و گويند معنى آنست كه حقتعالى طاير بركت و طاير شامت را كه خير و شر است و نفع و قهر به ايشان مىرساند نه غير او پس اگر عقل دارند بايد كه طلب خير او كنند و سلامتى از شر او خواهند و اينمعنى قريب بمعنى اولست حسن بصرى گفته كه تشامى كه بموسى نسبت مىدهند محفوظ است نزد خدا و در آخرت ايشان را به آن مكافات خواهد داد * ( وَلكِنَّ أَكْثَرَهُمْ ) * و ليكن بيشتر ايشان * ( لا يَعْلَمُونَ ) * نه ميدانند كه آنچه به ايشان مىرسد و خواهد رسيد از مكاره و اهوال در دنيا و آخرت بواسطهء شومى اعمال ايشان است * ( وَقالُوا مَهْما تَأْتِنا بِه ) * اصل مهما ما شرطيه است كه ماء زايده به آن منضم شده براى تأكيد و بعد از آن الف بهاء منقلب شده به جهت اشتغال تكرير و گويند بمعنى اكفف است و ماء جزائيه اى اكفف ما تاتنا\r\nو محل آن رفع است بر ابتدا يا نصب بفعلى كه مفسر آنست پس معنى آنست كه گفتند فرعونيان كه باز ايست اى موسى از آنچه مىگويى و دعوى ميكنى از هر چه به يارى و بنا بر معنى اول معنى آنست كه هر چيز كه به يارى بما * ( مِنْ آيَةٍ ) * از نشانهء كه زعم توانست كه معجزهء تو است مثل قحط و مرض و مثل آن\r\n","description":"","footnote":"","page_name":" 93 ","page_number":93},
  {"content":"\r\n* ( لِتَسْحَرَنا بِها ) * تا سحر كنى ما را به آن * ( فَما نَحْنُ لَكَ ) * پس نيستيم ما مر تو را * ( بِمُؤْمِنِينَ ) * از گرويده گان و باوردارندگان چون قبطيان عناد و انكار را بسرحد اطناب كشيدند * ( فَأَرْسَلْنا ) * پس فرستاديم ما * ( عَلَيْهِمُ الطُّوفانَ ) * بر ايشان طوفان را و آن هر چيزيست كه طوف كند و اماكن و همهء آن را فرو گيرد چون باران و سيل و گويند مراد به آن ( جدرى ) است و يا موتان كه موت مواشى است و يا طاعون * ( وَالْجَرادَ ) * و فرستاديم ملخ پرنده * ( وَالْقُمَّلَ ) * و ملخ بياده را يا كنه بزرگ يا سبوسه را يا اولاد جراد قبل از ابنات اجنحه آن * ( وَالضَّفادِعَ ) * و بزغهايى كه با جامهاى خواب ايشان در مىآمدند و در طعامهاى ايشان مىافتادند و بر سر و روى ايشان مىدويدند و در وقت سخن كردن بدهن ايشان در ميافتادند و ميرفتند * ( وَالدَّمَ ) * و خون كه هر چه مىآشاميدند برنگ و طعم خون ميبود * ( آياتٍ مُفَصَّلاتٍ ) * در حالتى كه اين اشياء مذكوره آياتهاى قدرت ما بود مبين و هويدا بود كه بر هيچكس پوشيده نبود كه آن آيات خدايست و نقمت او بر ايشان و از يكديگر جدا شده به جهت امتحان احوال ايشان چه مدت ميان هر دو آية يك ماه بود و امتداد هر آيتى يك هفته و با وجود اين متنبه نشدند * ( فَاسْتَكْبَرُوا ) * پس گردن كشى كردند از فرمانبردارى * ( وَكانُوا قَوْماً مُجْرِمِينَ ) * و بودند گروهى بغايت معاند و گناه كار در كفر كه با وجود تظاهر آيات و تتابع آن به آن ايمان نياوردند از ابن عباس و سعيد بن جبير روايت است كه چون سحره ايمان آوردند فرعون و اتباع او مقهور شدند و مغلوب و منكوب بازگشتند و بر كفر و معصيت اصرار كردند حقتعالى ايشان را بقحط و نقصان ميوه امتحان كرد هيچ متنبه نشدند موسى عليه السّلام دعا كرد كه بار خدايا آيتى به ايشان نما كه موجب نقمت و بليت باشد به ايشان و قوم مرا به آن پندى و موعظهء و عبرتى بود حقتعالى طوفان را بر ايشان فرستاد بر وجهى كه هفت شبانه روز باران به ايشان باريد با ظلمت ابرهاى متراكم ايشان درماندند چون آب به خانه هاى قبطيان در آمد مردان و زنان بر پاى بايستادند و كودكان را بر بلنديها نشاندند و هر قبطى كه در خانها نشستى غرق شدى و همه طعام و اثاث خانه ايشان را ضايع كرد و اكثر خانهاى ايشان فرود آمد و كشت و زرع ايشان تباه شده و با آنكه خانهاى بنى اسرائيل به منازل ايشان متصل بود قطرهء آب بخانهء ايشان فرود نيامد و گويند مراد ( طاعون ) بود كه بسبب آن هفتاد هزار از ايشان بمردند از صادق عليه السلام مرويست كه برف سرخ بسر ايشان بباريد و چون مثل آن بديدند دهشت بر ايشان غالب شده بسيارى از ايشان بمردند القصه بتنگ آمده رجوع بفرعون كردند و از او نااميد شده روى بموسى آوردند كه از\r\n","description":"","footnote":"","page_name":" 94 ","page_number":94},
  {"content":"\r\nخداى خود در خواه تا اين عذاب را از ما دفع كند و ما ايمان آريم چون طوفان بدعاى موسى مندفع شد و آب بر زمين فرو رفت و مزروعات و فواكه ايشان ظاهر گشت بنظارت تمام كه هرگز چنان نديده بودند و نعمت بر ايشان فراخ گشت باز كفران نعمت ورزيدند و ايمان نياوردند بعد از يك ماه حقتعالى بر ايشان ملخ فرستاد تا آنكه جملهء گياه و مزروعات و فواكه و اوراق و اشجار ايشان را بخوردند پس از صحرا به خانه هاى ايشان درآمده درها و جميع رخوت و اثاث و متاع ايشان را بخوردند و هر چند بيشتر بخوردند گرسنه تر شدند و يك ملخ در خانهاى بنى اسرائيل در نيامد و هيچ ضررى به ايشان نرساند و هفت روز به اين بلا مبتلا شدند ديگر بار پناه به حضرت موسى آوردند و به ايمان غلاظ و شداد سوگند خوردند كه اگر اين بلا منكشف گردد بوحدانيت خدا معترف شوند موسى بصحرا رفت و بعصاى خود اشاره به مشرق و مغرب كرد جميع ملخها به اين دو طرف متفرق شدند چون ايشان ديدند كه مقدارى از مزروعات مانده\r\nگفتند كه اين ما را بس است مصلحت آنست كه به اين قناعت كرده دين خود را از دست ندهيم پس نقض عهد كردند و در كفر و عصيان خود راسخ شدند چون يك ماه از اين بر آمد حقتعالى موسى را فرمود كه از مصر بيرون رو بديهى كه آن را عين الشمس گويند آنجا پشته ايست از ريك در آنجا دعا كن و عصا را بر آن پشته زن تا من آيتى ديگر بنمايم موسى بيامد و عصا را بر آن پشته زد حقتعالى آن ريك را شپشه گردانيد و همه متوجه مزارع ايشان شدند و در بقاياى ضروع و فواكه ايشان داخل شدند و ايشان را ميگزيدند و ميخوردند و ميرنجانيدند و در طعام و شراب ايشان مىافتادند و هر چه مينهادند پر از قمل مىشد در ميان سراها ستونها بر كشيدند و طعامها بر بالاى آن نهادند و چون بوقت حاجت برداشتند پر از قمل شده بود و در غلات ايشان افتاده همه را بخوردند و در بدن ايشان افتاده و همه موى سر و ريش آنها را بخوردند پس خواب و قرار ايشان برفت و گويند ملخ پياده بود كه در بقاياى مزارع و البسه و اطعمه و اعضاى ايشان افتاد تا به علت آبله گرفتار شدند و پيش از اين اينمرض نبود يا كنه بزرگ در چهارپايان ايشان افتادند و همه را هلاك كردند القصه هفت روز به اين بليه گرفتار بودند ديگر باره التجا بكليم اللَّه برده آغاز تضرع نموده و به شرط ايمان آنعذاب نيز از ايشان رفع شد گفتند اى موسى ما را متحقق شده كه تو در فن سحر از ماهرانى و سنگ و چوب ما را حيوان ميكنى ديگر باره حقتعالى لشگر وزغ را بفرستاد تا همه سراها و خانها و مواضع ايشان پر از ضفادع شد و هيچ چيز از دست ننهادندى مگر كه ضفادع در آن افتادى حاصل كه همه كوزه و ابريق و ديگ و خوردنى و سفره و جامها پر از ضفدع شدى و چون بخفتندى در پشت و پهلوى ايشان دويدندى و در وقت سخن گفتن بدهنهاى ايشان دويدندى و بعد از يك هفته باز التجا به حضرت موسى عليه السّلام برده تضرع و زارى آغاز نهادندى و شرط ايمان كردند موسى اين بلا را نيز مندفع ساخت و چون يك ماه از اين بگذشت طغيان و كفر را زياده كردند حقتعالى آب\r\n","description":"","footnote":"","page_name":" 95 ","page_number":95},
  {"content":"\r\nنيل را خون گردانيد همين كه سبطى ميخوردند آب صاف بود و اگر قبطى ميخوردند خوناب بود اگر از يك طرف خوردند بآنطرف كه سبطى خوردى آب صاف بود و به اين طرف كه قبطى مىخورد خوناب بود گفتند كه اين نوبت محنت عظيمتر است چه ما را شربتى آب نيست و همه خوناب شده است و از تشنگى نزديك است كه همه هلاك شويم فرعون گفت كه اين سحر موسى است گفتند چگونه سحر است كه ما و بنى اسرائيل از رود نيل آب برميگيريم آنچه در سبوى ما است خونست و آنچه در ظرف ايشانست آب ايشان آب ميخورند و ما خون ميخوريم چون كار بر ايشان سخت شد زنان ايشان كه همسايهء بنى اسرائيل بودند نزد ايشان آمدند و آب خواستند ايشان از سبوى خود آب صافى به ايشان دادند چون قبطيان خواستند كه بخورند خون شده بودى و فرعون چنان از تشنگى بيطاقت شد كه گفت پوست درخت تر بياوردند تا بمكد چون آن را بمكيد در دهن او خون شده بود تا هفت روز بر اين منوال بود ديگر باره نزد موسى آمده استغاثه نمودند و تضرع كردند و بعهود و مواثيق غليظ بموسى گفتند كه البته اين نوبت ايمان آوريم و چون موسى دعا فرمود و اين بلا از ايشان رفع شد به شرط خود وفا نكردند و ايمان نياوردند كما قال اللَّه تعالى * ( وَلَمَّا وَقَعَ ) * و هر گاه واقع شد و فرود آمد * ( عَلَيْهِمُ ) * بر فرعونيان * ( الرِّجْزُ ) * عذابى از انواع عذاب كه مذكور شد * ( قالُوا ) * گفتند از روى تضرع * ( يا مُوسَى ادْعُ لَنا ) * اى موسى بخوان براى ما * ( رَبَّكَ ) * آفريدگار خود را * ( بِما عَهِدَ عِنْدَكَ ) * به آنچه عهد كرده است نزد تو ما مصدريه است يعنى بعهدى كه به تو كرده كه هر گاه او را بخوانى او را اجابت كند و يا به اين عهد كه هر گاه كه قوم تو قبول كنند كه ايمان آرند عذاب از ايشان بردارد و يا مراد بعهد نبوتست و اين صله ادع است يا حال است از ضميرى كه در او است يعنى\r\nادعوا اللَّه متوسلا اليه بما عهد عندك با متعلق است بفعل محذوف كه التماس ايشان دالست بر آن مثل ( اسعفنا الى ما نطلب منك به حق ما احد عندك ) يا قسم است بنا بر آنكه مراد بعهد نبوت باشد و جواب او اينكه * ( لَئِنْ كَشَفْتَ ) * هر آينه اگر بازبرى و زايل گردانى * ( عَنَّا الرِّجْزَ ) * از ما اين عذاب را * ( لَنُؤْمِنَنَّ ) * هر آينه ايمان آريم و تصديق كنيم * ( لَكَ ) * مر تو را * ( وَلَنُرْسِلَنَّ ) * و هر آينه بفرستيم * ( مَعَكَ بَنِي إِسْرائِيلَ ) * با تو بنى اسرائيل را تا هر كجا كه خواهى ببرى * ( فَلَمَّا كَشَفْنا ) * پس آن وقت كه برديم بدعاى موسى و رفع كرديم * ( عَنْهُمُ الرِّجْزَ ) * از ايشان عذاب را و تاخير كرديم * ( إِلى أَجَلٍ ) * تا مدتى از زمان كه بى شبهه * ( هُمْ\r\n","description":"","footnote":"","page_name":" 96 ","page_number":96},
  {"content":"\r\n* ( بالِغُوه ) * ايشان رسانندگانند يعنى اجلى كه ايشان را در آن غرق گردانيم و يا اجل مقدر * ( إِذا هُمْ يَنْكُثُونَ ) * پس بى توقف ايشان عهد بشكستند اين جواب لما است و اذا مفاجاتست در موضع فاء مرويست كه از آن وقت كه موسى بر سحره غالب شد بيست سال با فرعون و قوم او ميكوشيد و ايشان را دعوت ميكرد و معجزات مينمود از ايشان متنفسى ايمان نياوردند * ( فَانْتَقَمْنا ) * پس ارادهء انتقام كرديم * ( مِنْهُمْ ) * از ايشان يعنى اراده نموديم كه ايشان را ببدترين عذاب معذب سازيم * ( فَأَغْرَقْناهُمْ ) * پس غرق ساختيم ايشان را * ( فِي الْيَمِّ ) * در دريايى كه قعر آن مدرك نميشد يعنى قلزم كه نزديك مصر بود * ( بِأَنَّهُمْ كَذَّبُوا بِآياتِنا ) * بسبب آنكه ايشان بدروغ داشتند آيتهاى قدرت ما را * ( وَكانُوا عَنْها ) * و بودند از تامل و تفكر در آن * ( غافِلِينَ ) * بى خبران يعنى اغراق ايشان بسبب تكذيب ايشان بود وعده فكر ايشان در آن تا كه ايشان هم چون غافلان گشتند از آن و گويند ضمير راجع است به نقمتى كه فانتقمنا دالست بر آن و يا معنى آنست كه ايشان از نزول عذاب غافل و بى خبر بودند و بنا بر معنى اول آيه وعيد است مر كفار و عصاة را كه اعراض ميكنند از آيات و بيان تفاصيل غرق شدن ايشان در سورة البقره مذكور شده و در سورهء آتيه نيز مذكور خواهد شد * ( وَأَوْرَثْنَا الْقَوْمَ الَّذِينَ ) * و ميراث داديم گروهى را كه * ( كانُوا يُسْتَضْعَفُونَ ) * بودند زبون و ضعيف شمردگان يعنى قوم بنى اسرائيل را كه به دست قبطيان درمانده بودند بعد از آنكه فرعون و اتباع او را هلاك كرديم ميراث داديم ايشان را * ( مَشارِقَ الأَرْضِ ) * جهات شرقى از زمين شام را * ( وَمَغارِبَهَا ) * و نواحى غربى از زمين شام * ( الَّتِي بارَكْنا فِيها ) * آن زمينى كه بركت كرده‌ايم در آن بارزانى و بسيارى محصولات يا اقدام انبياى عظام على نبينا و عليه السلام و آن زمين بيت المقدس است * ( وَتَمَّتْ ) * و تمام گشت و گذارده شد * ( كَلِمَتُ رَبِّكَ الْحُسْنى ) * وعدهء پروردگار تو كه نيكو بود يعنى مقرون بانجاز * ( عَلى بَنِي إِسْرائِيلَ ) * بر بنى اسرائيل و آن نصرت آنها بود بر اعدا و تمكين ايشان در زمين كقوله نريد ان نمن الى قوله ما كانوا يحذرون و قوله * ( بِما صَبَرُوا ) * متعلق است به تمت يعنى انجاز اين وعده بسبب آن بود كه صبر كردند بر شدايد و مكاره * ( وَدَمَّرْنا ) * و خراب كرديم * ( كانَ يَصْنَعُ فِرْعَوْنُ ) * آنچه بود كه خواسته و راست كرده\r\n","description":"","footnote":"","page_name":" 97 ","page_number":97},
  {"content":"\r\nبود فرعون * ( وَقَوْمُه ) * و گروه او از كوشكها و حصارها و منزلهاى نيكو و عمارتهاى ارجمند * ( وَما كانُوا يَعْرِشُونَ ) * و آنچه بودند كه بر افراشته بودند از تاكهاى انگور كه بر چوب و نى كشيده وَهُوَ الَّذِي أَنْشَأَ جَنَّاتٍ مَعْرُوشاتٍ يا از بناهاى بسيار بلند چون صرح هامان آن گه حقتعالى ذكر آن چيزى مىكند كه بنى اسرائيل احداث آن كردند از امور شنيعه بعد از آنكه حقتعالى منت نهاده بود بر ايشان از نعم جسام و بايشان نموده آيات عظام را ذكر اين به جهت تسليهء حضرت رسالت است صلى اللَّه عليه و آله از آنچه از كفار مشاهده ميكرد از كفر و كفران و براى ايقاظ مؤمنين تا غافل نشوند از محاسبه انفس خود و مراقبهء احوال خود پس ميفرمايد كه * ( وَجاوَزْنا بِبَنِي إِسْرائِيلَ ) * و بگذرانيديم بنى اسرائيل را * ( الْبَحْرَ ) * از دريا بسلامت * ( فَأَتَوْا ) * پس بيامدند و بگذشتند * ( عَلى قَوْمٍ ) * بر گروهى از قبيلهء نجم از يمن كه ملوك عرب كه در جاهليت بودند از نسل ايشانند و ايشان در ولايت رقه * ( يَعْكُفُونَ ) * اقامت ميكنند * ( عَلى أَصْنامٍ لَهُمْ ) * بر پرستش بتان كه مر ايشان را بود و گويند اين تماثيل بقر بود و گويند ايشان از عمالقه بودند\r\nكه موسى مامور شده بود بر قتال ايشان * ( قالُوا ) * گفتند * ( يا مُوسَى اجْعَلْ لَنا ) * اى موسى بساز براى ما * ( إِلهاً ) * خدايى يعنى تمثالى كه ما آن را پرستيم * ( كَما لَهُمْ آلِهَةٌ ) * هم چنان كه ايشان را خدايان هست كه ميپرستند ماء ماء كافه است كه مانع دخول كاف است بر فعل مقدر كه متعلق جار و مجرور است * ( قالَ إِنَّكُمْ ) * گفت موسى بدرستى كه شما هستيد * ( قَوْمٌ تَجْهَلُونَ ) * گروهى كه جهل ميورزيد در اينكه تو هم جواز عبادت غير خدا ميكنيد وصف ايشان بجهل مطلق و تاكيد بعد به جهت آن چيزى بود كه از ايشان صادر شد بعد از آنكه مشاهده كرده بودند آيات كبرى را بعد از آن فرمود كه * ( إِنَّ هؤُلاءِ ) * بدرستى كه اين گروه بتپرستان * ( مُتَبَّرٌ ) * هلاك شده‌اند * ( ما هُمْ فِيه ) * به آنچه ايشان در آنند يعنى عنقريب حقتعالى دين و آيين ايشان را در هم خواهد شكست و بتان ايشان بر دست ما پاره خواهد شد * ( وَباطِلٌ ) * و زايل و مضمحل است * ( ما كانُوا يَعْمَلُونَ ) * آنچه هستند كه ايشان ميكنند از عبادت اصنام و اگر چه ايشان به آن قصد تقرب كنند به خدا حضرت موسى عليه السلم مبالغه فرمود در اينكلام بايقاع هؤلاء اسم ان و اخبار از آنچه ايشان در آن بودند از عقيده فاسده و آنچه ميكردند از افعال باطله و تقديم خبر در اين دو جمله كه خبران است جهت تنبيه است بر آنكه دمار و هلاكت لاحق ايشان است لا محاله و احباط كلى لازم حال ايشان تا قوم او از آن متنفر شوند و متحرز گردند از آنچه از او\r\n","description":"","footnote":"","page_name":" 98 ","page_number":98},
  {"content":"\r\nطلب ميكردند در خبر است كه روزى جهودى امير المؤمنين عليه السلم را گفت كه ما دفنتم نبيكم حتى اختلفتم پيغمبر خود را دفن نكرديد تا در دين خود خلاف نكرديد حضرت فرمود كه\r\nاختلفنا عنه لا فيه\r\nمادر او خلاف نكرديم بلكه از او خلاف كرديم يعنى در نبوت او اختلاف نكرديم بلكه در تفسير كلام او اختلاف كرديم\r\nو ليكن ما جفت اقدامكم من البحر حتى قلتم لنبيكم اجعل لنا الها كما لهم آلهة\r\nيعنى پاى شما هنوز خشك نشده بود از دريا كه پيغمبر خود را گفتيد كه از براى ما خدايى تعيين كن هم چنان كه بتپرستان خدايان براى خود ساخته‌اند آن جهود از آن سخن منفعل شد و قوت ناطقه اش نماند و در كشاف اين روايت را بر اين وجه نقل كرده‌اند كه امير المؤمنين عليه السّلام را گفت كه اختلفتم بعد نبيكم قبل ان يجف ماؤه آن حضرت فرمود كه\r\nقلتم اجعل لنا الها و لم يجف اقدامكم من البحر\r\nمعمر روايت كرده از زهرى و او از ابى واقد كه گفت من با رسول خدا صلَّى اللَّه عليه و آله بودم در غزاى حنين بدرختى بزرگ رسيديم از درختان سدر كه بسيار سبز و خرم بود و شاخهاى بسيار از او آويخته بود و كفار را درختى بود از سدر كه شاخهاى بسيار داشت و سلاحهاى خود را بر آن درخت آويختندى جمعى گفتند يا رسول اللَّه ( اجعل لنا هذه انواطا كما للكفار ذات انواط ) آن حضرت چون اين را بشنيد فرمود كه\r\nاللَّه اكبر\r\nاين هم چنانست كه بنى اسرائيل موسى را گفتند كه\r\nاجعل لنا الها كما لهم آلهة و الذى نفسى بيده لتركبن سنن من كان قبلكم\r\nبه آن خدايى كه جان من بفرمان او است كه شما بروش آنانيد كه پيش از شما بودند يعنى بنى اسرائيل كه با موسى گفتند از براى ما تمثالى مقرر كن كه ما بعبادت آن مشغول شويم هم چنان كه اين جماعت را تمثالى هست كه ايشان را ميپرستند * ( قالَ ) * گفت موسى * ( أَ غَيْرَ اللَّه ) * آيا جز از خداى تعالى جل جلاله * ( أَبْغِيكُمْ إِلهاً ) * طلب كنم براى شما معبودى * ( وَهُوَ فَضَّلَكُمْ ) * و حال آنكه او تفضيل داد شما را * ( عَلَى الْعالَمِينَ ) * بر عالميان زمان شما و بانواع نعم تخصيص فرمود در اين تنبيه است بر سوء معامله ايشان چه تخصيص حقتعالى ايشان را از ميان امثال ايشان بر وجه تفضل به آنچه مستحق آن نبودند مقابل ساختند به قصد شرك آوردن ايشان به او بعضى مخلوقات او را و گويند كه تفضيل ايشان بر امم ديگران بر آن وجه بود كه دو پيغمبر بايشان مبعوث شده بودند تا اقرب باشند بقبول و خلاصى داد ايشان را از اذيت فرعون و قوم او بر اعجب وجهى و املاك و ديار و اموال قبطيان را بايشان تفويض فرمود بعد از آن خطاب ميفرمايد بنى اسرائيل را كه در زمان پيغمبر صلَّى اللَّه عليه و آله و سلَّم بودند بر وجه امتنان بر ايشان به آنچه بر اباى ايشان انعام فرموده بود و مىفرمايد كه * ( وَإِذْ أَنْجَيْناكُمْ ) * و ياد كنيد چون رهانيديم شما را * ( مِنْ آلِ فِرْعَوْنَ ) * از اتباع فرعون پس بطريق استيناف بيان انجاى\r\n","description":"","footnote":"","page_name":" 99 ","page_number":99},
  {"content":"\r\nآن مىكند بقوله * ( يَسُومُونَكُمْ ) * مىچشانيدند شما را * ( سُوءَ الْعَذابِ ) * سختى عذاب را ميتواند بود كه حال باشد از ضمير مخاطبين و يا از آل فرعون در حالتى كه ميرسانيدند بايشان شدت عذاب را و قوله * ( يُقَتِّلُونَ أَبْناءَكُمْ ) * بدل يسومونكم است يعنى ميكشتند پسران شما را به جهت انقطاع نسل شما * ( وَيَسْتَحْيُونَ نِساءَكُمْ ) * و زنده ميگذاشتند زنان شما را به جهت بندگى و خدمتكارى خود * ( وَفِي ذلِكُمْ ) * و در اين رهانيدن * ( بَلاءٌ ) * نعمتى بود يا در آن عذاب محنتى بود شما را * ( مِنْ رَبِّكُمْ ) * از پروردگار شما * ( عَظِيمٌ ) * نعمتى يا محنتى بزرگ آورده‌اند كه موسى عليه السّلام قوم را وعده كرده بود كه بعد از هلاك فرعون كتابى بيارم بشما از نزديك حقتعالى كه هر چه شما را بايد در آن مبين و مفصل باشد و چون از دريا نجات يافتند و فرعون غرق شد طلب آن كتاب نمودند موسى از حق سبحانه و تعالى درخواست كه آن كتاب را به او فرستد حكم شد كه سى روز روزه باش و پس از آن بطور آى تا با تو سخن گويم موسى عليه السّلام سى روز روزه داشت و روز سى و يكم بطور رفت و چون از دهن او بوى روزه مىآمد كراهت داشت از آنكه با حقتعالى سخن گويد پس براى رفع آن رايحه مسواك كرد و گويند پوست درخت خوش بوى بخائيد آن رايحه از وى زايل گشت ملائكه گفتند كه ما از تو بوى مشك ميشنيديم آن را بمسواك رفع كردى ندانستهء كه بوى دهن روزه دار نزد حقتعالى از بوى مشك خوشتر باشد كه ( خلوق فى الصائم اطيب من طيب المسك ) حق تعالى فرمود كه ده روز ديگر روزه دار تا آن رايحه عود كند پس موسى امتثال امر الهى نموده ده روز ديگر روزه داشت و حقتعالى از اين اخبار ميفرمايد بقوله * ( وَواعَدْنا مُوسى ) * و وعده داديم موسى را براى دادن كتاب * ( ثَلاثِينَ لَيْلَةً ) * سى شبانه روز از ذيقعده چون مدار حساب شهور عرب برؤية هلال است و آن بشب مرئى شود تاريخ را بشب مقيد كرد * ( وَأَتْمَمْناها بِعَشْرٍ ) * و تمام كرديم آن سى روز را بده روز ديگر از ذى الحجة * ( فَتَمَّ ) * پس تمام شد * ( مِيقاتُ رَبِّه ) * وقتى كه پروردگار او مقرر كرده بود * ( أَرْبَعِينَ لَيْلَةً ) * در حالتى كه رسنده بود بچهل شبانه روز گويند چون ده روز از ذى الحجة مزيت فضل داشت بر ايام ذى القعدة از اين جهت آن را ممتاز ساخت و بعد از آن فرمود * ( فَتَمَّ مِيقاتُ رَبِّه أَرْبَعِينَ لَيْلَةً ) * و ديگر آنكه چون در دههء اخيره تورية بر او نازل شد پس او را مزيت اختصاص باشد از آن سى روز * ( وَقالَ مُوسى ) * و گفت موسى در حين رفتن او بميقات * ( لأَخِيه هارُونَ ) * مر برادر خود را هارون كه من بطلب كتاب بجانب طور سينا ميروم * ( اخْلُفْنِي ) * خليفه باش مرا * ( فِي قَوْمِي ) * در\r\n","description":"","footnote":"","page_name":" 100 ","page_number":100},
  {"content":"\r\nميان قوم من يعنى در ميان ايشان خليفه من باش * ( وَأَصْلِحْ ) * و بصلاح آور هر كارى را كه شايسته صلاح باشد از\r\nامور ايشان يا هميشه مصلح باش * ( وَلا تَتَّبِعْ ) * و پيروى مكن * ( سَبِيلَ الْمُفْسِدِينَ ) * راه تباه كاران را يعنى پيروى كسانى مكن كه تو را بطريق فساد خوانند در آيه دلالت است بر آنكه منزلت امامت منفصل است از نبوت و در آن داخل نيست زيرا كه هارون پيغمبر بود پس اگر خلافت مستلزم نبوت ميبود موسى را احتياج نميبود كه استخلاف او كند و او را قايم مقام خود گرداند و از جملهء عجايب آنست كه اهل خلاف با آنكه قايلند كه موسى در غيبت چهل روز هارون را خليفه و وصى خود گردانيد تا امر امت او مختل نشود و ميگويند كه حضرت رسالت صلَّى اللَّه عليه و آله وصيت نفرمود و هيچكس را خليفه نگردانيد و كار امت خود را تا قيامت هرج و مرج بگذاشت * ( وَلَمَّا جاءَ مُوسى ) * و آن هنگام كه آمد موسى با هفتاد كس از اخيار قوم خود * ( لِمِيقاتِنا ) * بوقتى كه ما مقرر كرده بوديم يعنى بمكانى كه موقت ساخته بوديم براى او و امر كرده بوديم كه به آنجا آيد و ممكن است كه مراد از ميقات زمانى باشد كه حقتعالى موقت كرده باشد كه موسى بطور آيد در آن زمان و لام از براى اختصاص است يعنى مختص بود آمدن او بميقات ما * ( وَكَلَّمَه رَبُّه ) * و سخن گفتن با وى پروردگار وى يعنى شنوانيد او را كلام خود بدون سفير وحى اگر چه اينجا ذكر نكرده كه موسى از كدام موضع استماع كلام حقتعالى ميكرد اما در موضع ديگر بيان فرموده كه استماع كلام از شجره كرده پس شجره محل كلام باشد چه كلام عرضست قايم نمىشود مگر بجنس و گويند در اينموضع استماع كلام از غمام نمود و در تبيان آورده كه چون حقتعالى خواست كه با موسى سخن گويد بفرمود تا هفت فرسخ گرداگرد طور ظلمت فرو گرفت و چون موسى قدم در ظلمت نهاد ملكين كانبين را از او دور كردند و آسمان را به نظر وى در آوردند ملائكه را ديد در هوا ايستاده و عرش عظيم ظاهر گشت پس حقتعالى با وى سخن گفت و در ينابيع مذكور است كه او را بيست و چهار هزار كلمه شنوانيد و بروايتى هفتصد هزار و اصح نود و چهار هزار و در كشاف فرموده كه چهل شبانه روز از حقتعالى سخن شنيد و از جام كلام ملك علام جرعه ذوق محبت چشيد چون موسى از مناجات فارغ شد و آن هفتاد هزار كس از اخيار قوم كه همراه آورده بودند در خارج حجاب ايستاده بودند گفتند اى موسى ما هم همهمه مىشنيديم نميدانيم كه كلام مخلوق بود يا كلام خدا ما باز نگرديم و تصديق نكنيم تا آنكه به چشم او را نه بينيم و بذلك اخبر سبحانه فى قوله يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّه جَهْرَةً پس موسى به زبان قوم خود * ( قالَ ) * گفت * ( رَبِّ أَرِنِي ) * اى پروردگار من بنما به من ذات خود را * ( أَنْظُرْ إِلَيْكَ ) * تا نظر كنم بسوى تو\r\n","description":"","footnote":"","page_name":" 101 ","page_number":101},
  {"content":"\r\nو در مجمع آورده كه علما را در وجه اين سؤال رؤيت با آنكه موسى عليه السّلام عالم بود به آنكه حق سبحانه مرئى نشود بحواس اختلاف است يكى آنكه موسى اين سؤال را براى خود نكرد بلكه براى قوم خود كرد در وقتى كه او را گفتند كه لَنْ نُؤْمِنَ لَكَ حَتَّى نَرَى اللَّه جَهْرَةً و لهذا چون بعد از تجلى نور رجفة ايشان را دريافت گفت أَ تُهْلِكُنا بِما فَعَلَ السُّفَهاءُ مِنَّا و اضافهء طلب رؤيت بسفها كرد و اين وجه قول جمهور است و اقواى وجوه اگر گويند كه اگر موسى را سؤال رؤيت جايز بوده باشد با وجود استحالهء رؤيت بر او سبحانه پس جايز باشد كه از براى قوم سؤال هر چيزى كند كه مستحيل است بر او سبحانه از جسميت و آنچه مشابه اينست گوئيم سؤال رؤيهء به جهت شك ايشان بود در جواز رؤيتى كه مقتضى جسميت نباشد و حقتعالى حكيم است و صادق در اخبار خود پس صحيح است كه بجواب وارد از حقتعالى عارف شوند به آنچه موجب زوال ايشان شود در جواز رؤية او با عدم جسميت و بعضى علما گفته‌اند كه جايز است كه موسى عليه السّلام براى قوم سؤال چيزى كرده باشد كه وى را معلوم الاستحاله بوده باشد به جهت صلاح مكلفان در دين چه هر گاه بندگان عارف شوند به آنكه موسى به جهت اين سؤال بعد از نور تجلى بيهوش شده رفقاى او هلاك شدند\r\nالبته متيقن شوند بر آنكه رؤيت او سبحانه محالست و بعلم اليقين به آن تصديق كنند پس اين لطف بوده باشد دويم آنكه موسى سؤال رؤية ببصر نكرد بلكه سؤال بجهة آن بود كه تا عالم شوند بذات او سبحانه بر وجه ضرورت باظهار بعضى اعلام داله بمعرفت او تا دواعى و شكوك او زايل گردد و مستغنى شود از دلايل نظر تا موجب تخفيف مؤنة و مشقت او شود از باب دلايل نظر هم چنان كه ابراهيم عليه السّلام فرمود رَبِّ أَرِنِي كَيْفَ تُحْيِ الْمَوْتى به جهت تخفيف محنت و حقتعالى رد سؤال او كرده فرمود كه اين در دنيا متصور نشود و اين قول ابو القسم بلخيست سيم آنكه سؤال رؤيت ببصر كرده بر وجه غير تشبيه زيرا كه معرفت توحيد صحيح است با جهل بمسئلهء رؤية و اين قول حسن و ربيع و سدى است و در اين وجه نظر است زيرا كه انبيا را جايز نيست كه مثل اين بر ايشان مختفى بوده باشد با وجود جلالت و علو درجهء ايشان و گويند هر چند موسى بقوم گفت كه اين سؤال محالست گفتند تو بر وجه امتحان اين سؤال بكن تا به بينيم چه جواب آيد پس به جهت آن موسى متصدى اين سؤال شد و نيز گفته‌اند كه موسى عليه السّلام از جام كلام ربانى بى خود شده بود و ذوق و وجد دريافته استحالهء رؤية را فراموش كرد و به جهت اين گفت * ( رَبِّ أَرِنِي أَنْظُرْ إِلَيْكَ ) * * ( قالَ ) * فرمود حقتعالى در جواب او كه * ( لَنْ تَرانِي ) * هرگز نتوانى ديد مرا پس تعليق وقوع رؤية را محال گردانيده مانند و ولوج جمل در سم خياط و فرمود كه * ( وَلكِنِ انْظُرْ ) * و ليكن نظر كن * ( إِلَى الْجَبَلِ ) * بكوه\r\n","description":"","footnote":"","page_name":" 102 ","page_number":102},
  {"content":"\r\nزبير كه بلندترين كوه ها است در اين ولايت و قوت تحمل آن از تو بيشتر * ( فَإِنِ اسْتَقَرَّ ) * پس اگر اين كوه قرار گيرد و ثابت ماند * ( مَكانَه ) * در جاى خود بهنگام تجلى نور من بر او * ( فَسَوْفَ تَرانِي ) * پس زود باشد كه تو نيز به بينى مرا و اگر كوه را قوت و قدرت آن نباشد تو نيز قوت و قدرت اين مسئول نداشته باشى * ( فَلَمَّا تَجَلَّى ) * پس آن هنگام كه تجلى كرد * ( رَبُّه ) * پروردگار او يعنى ظاهر گردانيد نور خود را يا از نور عرش مقدار سوفار سوزنى متجلى شد * ( لِلْجَبَلِ ) * مر آن كوه را و گويند كه اين بعد از آن بود كه حياة و علم و رؤيت در وى آفريد تا نور حق را بديد در عين المعانى از سهل ساعدى نقل مىكند كه حقتعالى نور خود را از وراى هفتاد هزار حجاب به مقدار در همى ظاهر كرد در آن ساعت هر ديوانه كه در روى زمين بود باهوش آمد و هر بيمارى كه سر بر بالين مرض داشت شفا يافت و عرصه زمين رقم سر سبزى پذيرفت و آبهاى تلخ و شور بعذوبت و حلاوت مبدل گشت و بتان در روى در افتادند و نيران مجوس فرو رفت مرد بسبب آن تجلى * ( جَعَلَه ) * گردانيد حقتعالى آن كوه را * ( دَكًّا ) * ريزه ريزه و در تبيان گفته كه كوه بدان عظمت پاره پاره گشت و شش كوه ديگر از آن جدا شد سه كوه كه احد است و ورقان و رضوى به مدينه افتاد و سه كوه ديگر كه نور و ثبير و حر است به مكه * ( وَخَرَّ مُوسى ) * و بيفتاد موسى در حالتى كه * ( صَعِقاً ) * بيهوش شده بود از هول آنچه مشاهده كرد از پاره پاره شدن كوه و آن بيهوشى از خميس روز عرفه بود تا عشيهء روز جمعه و آن هفتاد كس هلاك شدند * ( فَلَمَّا أَفاقَ ) * پس چون به هوش باز آمد * ( قالَ سُبْحانَكَ ) * گفت تنزيه ميكنم ترا از هر چه لايق حضرت تو نيست و پاك ميدانم ترا از آنكه بحاسهء بصر مرئى شوى * ( تُبْتُ إِلَيْكَ ) * بازگشتيم بسوى تو از جرات اقدام بر اين سؤال بدون اذن تو * ( وَأَنَا أَوَّلُ الْمُؤْمِنِينَ ) * و من اول گروندگانم بعظمت و جلال تو به آنكه هيچ احدى ترا نتواند ديد و اين قول منقولست از ابى عبد اللَّه عليه السّلام و يا من اول گروندگانم به تو در بنى اسرائيل و در تفسير جرجانى مذكور است كه چون حقتعالى بموسى خطاب فرمود كه من نور خود را بر كوه تجلى خواهم كرد همهء كوه هاى بلند سر بر آوردند كه ما را رتبه و استعداد نور تجلى است و كوه زبير چون كه از آنها پستتر بود سر فرو برد و گفت كه مرا محل و مرتبهء آن نيست كه نور حقتعالى بر\r\nمن تجلى نمايد حق سبحانه و تعالى فرمود بعزت و جلال من كه نور خود را بر تو افكنم به جهت تواضع و فروتنى كه از تو صادر شد پس آن نور بر او فايض شد و در كميت اين نور خلاف كرده‌اند از ضحاك نقلست كه آن نور به مقدار بادى بود كه از بينى گاو بيرون آيد و كعب الاحبار و عبد اللَّه سلم گفته‌اند كه به قدر سوراخ سوزنى بود و از سدى نقل است كه\r\n","description":"","footnote":"","page_name":" 103 ","page_number":103},
  {"content":"\r\nرسول صلَّى اللَّه عليه و آله اين آيه ميخواند و انگشت بر بند انگشت كهين نهاد و فرمود كه اين مقدار نور حقتعالى بر كوه طور تجلى نمود و آن كوه را ريزه ريزه گردانيد و گفته‌اند كه به زمين فرو برد و نزد بعضى آنست كه آن را چون ريك روان ساخت و انس مالك از رسول صلَّى اللَّه عليه و آله روايت كرده كه آن كوه شش پاره شد سه بمدينه افتاد و سه به مكه چنان كه از قول صاحب تبيان مذكور شد و اكثر مفسران بر آنند كه آن را ريك روان گردانيد و در زمين فرو ميرود تا روز قيامت و هرگز قرار نگيرد و از كلبى نقل است كه اينسؤال پنجشنبه بود روز عرفه و موسى را در روز جمعه كه يوم النحر بود تورية دادند وهب بن منبه روايت كرده كه چون موسى سؤال رؤية كرد حقتعالى ابرى فرستاد بار عدى و صواعق تا گرد آن كوه بر آمد و فرشتگان آسمان را فرمود برويد و از موسى سؤال كنيد كه اين جرات چرا كردى فرشتگان روى بموسى نهادند تا آنكه چهار فرسخ از اطراف و جوانب آن كوه فرو گرفتند اول فرشتگان آسمان اول بر صورتكاوان بر موسى ظاهر شدند زبان به تسبيح و تهليل برداشته بآوازهاى بلند مانند رعد سخت و بعد از آن فرشتگان آسمان دويم نازل شدند بر صورت شيران بآوازهاى مهيب تسبيح و تهليل ميكردند موسى از اين صورتها بترسيد و اعضاى او لرزيدن گرفت و هر مويى كه در او بود از ترس و هول آن راست شد گفت بار خدايا استقاله كردم و از اين سؤال پشيمان شدم بكرم عميم خود كه مرا از اين اهوال نجات ده پيشواى فرشتگان پيش آمد و گفت اى موسى زود بجزع و فزع آمدى صبر كن تا زيادهء از اين بينى هر كس آن خواهد كه تو خواستى از اين صابر ترش بايد بود آن گاه فرشتگان آسمان سيم پيش آمدند بر صورت كركسان و آواز بتسبيح و تهليل بلند شد چنان كه نزديك بود كه اجزاى كوه از هيبت آن متفرق و متلاشى شود شعلهء آتش از دهان ايشان بيرون مىجست پس فرشتگان آسمان چهارم فرود آمدند و صورت ايشان به صورت هيچ حيوانى مشابه نبود با خلقت غريب و عجيب و برنك آتش بودند آواز تسبيح و تهليل ايشان بلندتر از آن فرشتگان آسمان سيم بود و بعد از آن فرشتگان آسمان پنجم نازل شدند بر هيئتى كه موسى نتوانست در ايشان نگاه كند و از شدت خوف نتوانست كه خوددارى كند لرزه بر اعضاى او افتاد و گريستن آغاز كرد و پيشواى آن فرشتگان گفت مكانك بر جاى خود باش تا چيزى بينى كه طاقت آن نيارى پس فرشتگان آسمان ششم فرود آمدند و حقتعالى ايشان را گفت كه متوجه بندهء من شويد با صورتى مهيب و خلقتى عجيب چه او تمناى رؤيت من كرده پس ايشان با صورتى مهيب متوجه موسى على نبينا و عليه السلام شدند در دست هر يكى درختى از آتش و هر درختى مانند درخت خرما و لباس ايشان آتش بود همه با آواز عظيم و صورت مهيب تسبيح ميكردند و تسبيح ايشان اين بود كه ( سبوح قدوس رب الغرة ابدا لا يموت ) موسى در اينهنگام بيطاقت شده گفت بار خدايا پسر\r\n","description":"","footnote":"","page_name":" 104 ","page_number":104},
  {"content":"\r\nعمران را درياب كه مشرف بر موت شده خداوند اگر از اينجا بروم نميرم و اگر باشم هلاك شوم پيشواى ملائكه آسمان ششم پيش آمد و گفت اى موسى بى صبرى مكن كه از اين عجيبتر خواهى ديد پس حقتعالى فرشتگان آسمان هفتم را امر فرمود كه حجاب برداريد و اندكى از نور عرش من بوى نمائيد ايشان حجاب برداشتند و آن قدر كه ارادهء حق تعالى بود نور عرش را بموسى نمودند چون نور بر كوه تافت پاره پاره و ريزه ريزه گشت و از عظمت آن هر سنگ و درختى كه پيرامن آن كوه بود گرد و غبار شد موسى بيفتاد و بيهوش شد\r\nچنان كه گوييا روح از تن او مفارقت كرد فرشتگان آواز بتسبيح و تهليل بلندتر كردند حقتعالى آن سنگ را كه موسى بر آن بود برداشت و بلند گردانيد تا موسى از صواعق سوخته نشود پس آتشى عظيم فرود آمد و اين هفتاد كس را كه اين سؤال از موسى كرده بودند بسوخت و لطف و كرم الهى شامل حال موسى شده به هوش باز آمد و براى ترك اين ندب انابت كرد و گفت ( فما اعظمك و اعظم ملائكتك ) چه بزرگوارى و چه بزرگوارانند فرشتگان تو انت رب الارباب و مالك الملوك لا بعد لك و لا يقوم لك شيء رب تبت اليك و الحمد لك لا شريك لك رب العالمين و اين خبر را امام الحديث ابو اسحاق احمد بن محمد بن الثعلبى در كتاب العرائس فى المجالس و يواقيت التيجان فى قصص القرآن آورده با آنكه مثبت روية است و از جملهء عجايب و غرايب است كه موسى از سر امتحان نه از وجه اعتقاد و از زبان قوم خود سؤال رؤية كرد جواب لن ترانى شنيد و همهء ملائكه او را عتاب كردند و به جهت مشاهدهء امور عجيبه كه مذكور شد بيهوش شد و قوم او كه استدعاى اين كردند از موسى بصاعقه هلاك شدند و كوه با عظمت بنور تجلى چون ريك روان شد پس چگونه تجويز رؤية حقيقى توان كرد هم چنان كه مذهب اهل خلافست و نيز در كتاب مذكور از واقدى نقل كرده كه چون موسى بيهوش شد و بيفتاد فرشتگان آسمان ميگفتند\r\n( ما لابن عمران و سؤال الروية )\r\nو هم در اين كتاب آورده كه چون موسى بيهوش شد و بيفتاد فرشتگان ميآمدند و لگدى بر وى ميزدند و ميگفتند يا بن النساء الحيض اطمعت فى رؤية رب العزة اين اخبار اگر چه ضعيف و سخيف است اما چون كه در كتاب ايشان مذكور است پس بر ايشان حجت باشد و اينكه موسى ارنى گفت و ارهم نگفت به جهت آن بود كه او سفير بود و مقرر است كه يكى از قبل غيرى يا پادشاهى سخنى گويد و شفاعت طلبد منت بر خود مىنهد و اسناد آن به خود مىكند حاصل كه موسى به جهت مبالغهء قوم و الحاح ايشان سؤال رؤية كرد و نيز موسى ميدانست كه جوابى كه از قبل خود گويد جز مادهء شبههء قوم نباشد و قطع شبهه در جوابى باشد كه از قبل رب العزة باشد و مؤيد اينست كه در اخبار صحيحه آمده است كه قوم موسى گفتند كه اى موسى از خدا بپرس كه او خواب كند فرمود كه محال مگوييد كه خواب بر او روا نباشد گفتند\r\n","description":"","footnote":"","page_name":" 105 ","page_number":105},
  {"content":"\r\nتو بپرس تا جواب چه آيد موسى گفت بار خدايا تو دانى كه اين سفيهان چه ميگويند حقتعالى وحى كرد بموسى و فرمود كه اين سايلان را بطلب و دو قدح آب در حضور ايشان از اول شب تا آخر شب بر دست گير تا حقيقت حال بر ايشان منكشف گردد موسى همچنين كرد چون ثلثى از شب بگذشت خواب بر او غالب شد دستش بر هم آمد و قدحها شكسته شدند و آب بريخت موسى كه از خواب در آمد ديد كه قدحها شكسته و آب ريخته شده جبرئيل بيامد و گفت خدا ميفرمايد كه تو در خواب دو قدح نگاه نتوانستى داشت پس اگر من خواب كنم آسمان و زمين را كه نگاه دارد و به جهت اين شبهة ايشان زايل گشت و حديثى كه اهل خلاف روايت كرده‌اند كه ( سترون ربكم كما ترون القمر ليلة البدر ) بر تقدير صحت آن مراد علم ضرورى است بظهور بعضى آيات واضحه بر وجهى كه گوييا مرئى مؤمنان باشد و لن ترانى مصرح است بر عدم رؤية او در دنيا و آخرت چه لن موضوع است براى نفى تابيد در مستقبل و نيز روية باستقرار جبل معلق ساخت و چون جبل باستقرار خود نماند پس رؤية نيز نباشد و نيز موسى تنزيه كرد او سبحانه را از آن و از سؤال رؤية توبه كرد اگر رؤية مصدق به باشد و از جمله امورى كه ايمان به آن واجب باشد پس چگونه از آن توبه كرد و توبه پيغمبران نزد مخالفان يا از گناه صغيره است يا كبيره پس بنا بر اين سؤال رؤية معصيت باشد و اين مستلزم عدم آنست و اما نزد اهل حق توبه پيغمبران از فعلى است كه ترك اولى باشد جنيد را پرسيدند كه چگونه باشد كه موسى گفت كه من از اول گرويدگانم و حال آنكه پيش از آن مؤمنان بودند گفت مراد آنست كه اول كسى كه سؤال كرد من بودم پس اول كسى كه ايمان آورد به آنكه خداى را نتوان ديد من باسم مرويست كه از جمله سخنانى كه ميان موسى و حق تعالى واقع شد آن بود كه گفت بار خدايا كرا دوستتر دارى فرمود آنكه مرا بسيار ياد داشته باشد و فراموش نكند در هيچ وقت گفت كدام بنده اقضى القضاة است گفت آن كه حكم به حق كند و متابعت هوا نكند گفت كدام بنده عالمتر است گفت آنكه علم مردم با علم خود جمع كند از ابن مسعود مرويست كه چون حقتعالى موسى را مقرب گردانيد و حجاب برداشت نگاه كرد بندهء را ديد كه در زير عرش نشسته گفت بار خدايا اين بنده چه كس است فرمود كه اين كسى است كه حسد بر مردمان نبرده و فرج خود را از زنا نگاه داشته و سخن چينى نكرده گفت بار خدايا از بندگان تو كدام نيكو عملتراند فرمود آن كه زبانش بدروغ جارى نگردد و با ما مردمان نيكو خلق باشد گفت بار خدايا كدام بنده بد عملتر است فرمود فاجر بد خوى كه در روز اوقات خود را ببطالت بگذراند و همه شب در خواب باشد القصه حق تعالى به جهت تسلى دل موسى و تدارك اندوهى كه در طلب رؤية به او راه يافته بود * ( قالَ يا مُوسى ) * فرمود اى موسى از اين ممر اندوهناك مباش * ( إِنِّي اصْطَفَيْتُكَ ) *\r\n","description":"","footnote":"","page_name":" 106 ","page_number":106},
  {"content":"\r\nبدرستى كه من تو را برگزيدم * ( عَلَى النَّاسِ ) * بر بنى اسرائيل يا بر جميع آدميان كه در زمان تو\r\nموجودند * ( بِرِسالاتِي ) * به پيغامهاى من كه بخلق رسانى و يا به اسفار و تورية و هارون اگر چه در آن زمان پيغمبر بود ليكن مامور بود باتباع او و كليم و صاحب شرع نبود * ( وَبِكَلامِي ) * و ديگر اختصاص دادم ترا بسخن گفتن من با تو بواسطهء سفير و وحى * ( فَخُذْ ) * پس فراگير * ( ما آتَيْتُكَ ) * آنچه عطا كرديم تو را از امر و نهى كه در تورية است و بدان عمل كن * ( وَكُنْ مِنَ الشَّاكِرِينَ ) * و باش از جملهء شاكران بر اين نعمت از ابن عباس روايت است كه رسول صلَّى اللَّه عليه و آله فرمود كه چون حق تعالى موسى را الواح تورية داد در الواح نگريد گفت بار خدايا مرا كرامتى عظيم ارزانى فرمودى كه به هيچ كس اين نوع نوازش نفرمودى حقتعالى وى را گفت * ( إِنِّي اصْطَفَيْتُكَ عَلَى النَّاسِ ) * الايه بعد از آن فرمود كه آنچه تو را دادم بستان و نگاه دار و بر اوامر و نواهى آن عمل و محافظت كن و چنان باش كه چون پيش من آيى بر دوستى محمد صلَّى اللَّه عليه و آله باشى گفت بار خدايا محمد صلَّى اللَّه عليه و آله كيست فرمود احمد است كه نام او بر عرش نقش كرده‌ام پيش از آن كه زمين و آسمان را آفرينم به دو هزار سال وى پيغمبر من است و صفى و حبيب من و برگزيده درگاه من وى را از جميع خلقان دوستتر دارم و او را بر جميع فرشتگان تفضيل دادم و برگزيدم موسى گفت بار خدايا چون محمد صلَّى اللَّه عليه و آله نزد تو اين نوع منزلتى دارد رفيع هيچ امتى باشد نزد تو كه از امت او فاضلتر باشد خطاب آمد كه اى موسى فضل امت او بر ديگران چنانست كه فضل من بر ساير خلقان موسى گفت بار خدايا مرا از امت او گردان كاش من ايشان را ديد مىفرمود اى موسى تو ايشان را در دنيا نه بينى و اگر خواهى تو را آواز ايشان بشنوانم گفت بار خدايا آواز ايشان را به من بشنوان حق سبحانه و تعالى ندا كرد كه يا امت محمد صلَّى اللَّه عليه و آله همه از اصلاب پدران و ارحام مادران جواب دادند كه\r\nلبيك اللهم لبيك ان الحمد و النعمة لك و الملك لك لا شريك لك لبيك\r\nبعد از آن فرمود كه يا امت محمد صلَّى اللَّه عليه و آله\r\nان رحمتى سبقت غضبى\r\nرحمت من سبقت گرفته بر خشم من و عفو من سبقت يافته شما را دادم پيش از آنكه از من طلبيد و اجابت شما را كردم پيش از آنكه مرا بخوانيد و شما را آمرزيدم پيش از آنكه مرتكب معصيت شويد هر كه روز قيامت گواهى دهد كه من يكىام و محمد صلَّى اللَّه عليه و آله رسول و بندهء منست او را ببهشت برم اگر چه گناهش از كف دريا بيشتر باشد و ذلك لقوله تعالى وَما كُنْتَ بِجانِبِ الطُّورِ إِذْ نادَيْنا كعب الاحبار روايت كند كه حبرى از احبار يهود را ديدم كه ميگريست گفتم چرا ميگريى جواب داد كه بعضى چيزها مرا ياد آمده است كه سبب گريهء من مىشود گفت اگر بگويم كه تو را چه چيز مىگرياند تصديق ميكنى گفت آرى گفتم سوگند مىدهم تو را كه در تورية يافتهء كه موسى گفت بار خدايا\r\n","description":"","footnote":"","page_name":" 107 ","page_number":107},
  {"content":"\r\nمن در كتاب خود ذكر امتى مييابم كه بهترين امم باشد امر بمعروف ميكنند و نهى بمنكر بجا آرند و بكتابهاى اولين و آخرين ايمان دارند و با اهل ضلال قتال كنند و در آخر الزمان با دجال اعور قتال نمايند بار خدايا ايشان را امت من گردان حقتعالى فرمود كه ايشان امت محمداند صلَّى اللَّه عليه و آله حبر گفت كه چنين است گفتم جماعتى را در تورية مييابى كه موسى گفت بار خدايا من ذكر امتى مييابم كه بر ايشان صدقات و كفارات حلال باشد و امتان پيشين صدقات و قربانى خود را بنهادندى تا آتش آن را بسوختى و موسى از صدقات بندگان را بخريدى و آزاد كردى و آنچه ماندى چاهى عميق كندى و در آنجا انداختى تا راجع شدى به آنكه آن را تصديق كرده بخلاف امت مرحومه كه ايشان را جايز است اكل آن و نيز موسى گفته كه جمعى را مييابم در تورية كه مستجيب و مستجاب ميباشند و شافع و مشفع بار خدايا ايشان را امت من گردان حقتعالى فرمود كه ايشان امت محمداند صلَّى اللَّه عليه و آله حبر گفت كه چنين است گفتم مييابى در تورية كه موسى گفت بار خدايا امتى را مىيابم در تورية كه چون بر بلندى بر آيند تكبير كنند و چون بنشيبى فرود آيند حمد خدا كنند خاك طهور ايشانست و زمين مسجد ايشان و هر كجا آب نيابند تيمم كنند و روز قيامت اعز و محجل باشد از آثار وضو بار خدايا ايشان را امت من گردان فرمود كه ايشان امت احمدند گفت بار خدايا در تورية صفت قومى را ميبينم كه چون قصد سيئه كنند و نكنند آن را ننويسند بر ايشان و چون سيئه كنند يكى را يكى براى ايشان نويسند و چون قصد طاعت كنند هنوز طاعت نكرده يكى را يكى براى ايشان بنويسند و چون بكنند يكى را ده و يا زياده ايشان را امت من گردان فرمود ايشان امت محمدند گفت بار خدايا در تورية قومى را ميبينم كه امت مرحومه باشند كتاب بميراث برگيرند و بعضى از ايشان ظالم نفس خود باشند و برخى سابق با الخيرات و بعضى مقتصد و همه ايشان مرحومه باشند ايشان را امت من گردان فرمود ايشان امت محمداند صلَّى اللَّه عليه و آله و سلَّم گفت خداوندا درين كتاب جمعى را مىبينم كه مصاحف ايشان دلهاى ايشان باشد لباس اهل بهشت پوشند و وقت نماز در مسجد صف كشند مانند صفهاى فرشتگان و آواز ايشان در مسجد تسبيح و تهليل باشد و از ايشان هيچكس بدوزخ نرود كه در آنجا بماند ايشان را امت من گردان فرمود اينها امت محمداند صلى اللَّه عليه و آله موسى از كرامتهاى ايشان متعجب شده گفت بار خدايا پس مرا از امت محمد صلَّى اللَّه عليه و آله گردان حقتعالى به جهت تسلى و دل خوشى او كه از اين امت نيست سه چيز به او كرامت فرمود يكى مضمون قوله وَمِنْ قَوْمِ مُوسى أُمَّةٌ يَهْدُونَ بِالْحَقِّ وَبِه يَعْدِلُونَ ( دويم ) * ( يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَبِكَلامِي فَخُذْ ما آتَيْتُكَ وَكُنْ مِنَ الشَّاكِرِينَ ) * سيم * ( وَكَتَبْنا ) * و نوشتيم ما يعنى قلم اعلى را فرموديم كه نوشت يا جبرئيل را گفتيم كه بقلم ذكر و مداد نهر النور نوشت * ( لَه ) * براى موسى عليه السّلام * ( فِي الأَلْواحِ ) * در لوحها كه هفت\r\n","description":"","footnote":"","page_name":" 108 ","page_number":108},
  {"content":"\r\nيا نه يا ده بود و در زاد المسير آورده كه دوازده بود و اين موافق اهل كتاب است و طول هر لوحى دوازده يا ده گز بود و گويند كه بر قد\r\nو قامت موسى بود و لوح از ياقوت احمر بود و يا از چوب سدر بهشت و يا از سنگى سخت كه ارقام در وى كنده بودند چون نقش نگين يا از زبرجد و يا از زمرد و اصح آنست كه از زمرد سبز بود و در آن مكتوب بود * ( مِنْ كُلِّ شَيْءٍ ) * از هر چيزى كه در باب دين محتاج باشد از احكام حلال و حرام و حدود آن * ( مَوْعِظَةً ) * در حالتى كه پندى بود * ( وَتَفْصِيلًا ) * و بيان كردنى * ( لِكُلِّ شَيْءٍ ) * مر هر چيزى را از اوامر و نواهى و ذكر جنت و نار و غير آن از غير و اخبار موعظة بدل است از جار و مجرور اى ( كتبنا كل شيء من المواعظ ) و تفاصيل احكام و از ربيع منقولست كه تورية چندان بود كه بار هفتاد شتر بود و يك جزو آن در عرض يك ماه نتوانستندى كه بخوانند و هيچكس نبود كه همه آن را از بر بخواند مگر موسى و يوشع و عزير و عيسى و از حسن بصرى روايت است كه آيه * ( وَكَتَبْنا لَه فِي الأَلْواحِ مِنْ كُلِّ شَيْءٍ مَوْعِظَةً وَتَفْصِيلًا لِكُلِّ شَيْءٍ ) * در تورية هزار آيه است و از جملهء آنچه در تورية بود اينست كه ( بسم اللَّه الرحمن الرحيم هذا كتاب من اللَّه الملك الجبار العزيز القهار لعبده و رسوله موسى ابن عمران سبحنى و قدسنى لا إله الا انا فاعبدونى و لا تشرك بى و اشكر لى و لوالديك الى المصير احيك حياة طيبة ) تسبيح و تقديس بر من كن كه هيچ خداى نيست كه مستحق عبوديت باشد مگر من شرك مياور به من و شكر من كن و شكر پدر و مادر خود كن كه بازگشت همه با من است تا زندگى خوش به تو كرامت كنم و خون ناحق مريز كه بر تو حرام كرده‌ام و اگر مرتكب آن شوى آسمان و زمين بر تو تنگ شود و بنام من سوگند بدروغ مخور كه توفيق ندهم آن را كه مرا و نام مرا تعظيم نكند و گواهى مده مگر آنچه گوش تو آن را شنيده و چشم تو آن را ديده و دل تو آن را دانسته كه فرداى قيامت اعضاى تو و فرشتهء كه بر تو موكلند بر تو گواهى خواهند داد و حسد مبر بر مردمان به جهت فضلى كه من ايشان را داده‌ام بر وفق مصلحت كه آن هنگام حاسد و عدوى نعمت من باشى و زنا مكن تا روزى و رحمت از تو باز نگيرم و درهاى آسمان به روى تو نه بندم و ذبيحه بجز نام من مكش كه هيچ قربانى از زمين بر آسمان نرود كه بر نام من آن را نكشته باشند و با زن همسايه غدر مكن كه معصيتى عظيم است نزد من و به مردمان آن خواه كه براى خودخواهى اين نسخه ده آية است كه در تورية الواح بوده القصه چون حق تعالى در الواح ثبت فرمود جميع امور دينيه را از احكام حلال و حرام و از احوال قيامت و اخبار و غير آن او را فرمود كه * ( فَخُذْها ) * پس فراگير اين الواح را * ( بِقُوَّةٍ ) * بجد تمام و عزم درست در انوار گفته كه اين بر اضمار قولست معطوف بر كتبنا اى قلنا له فخذها و يا بدلست از فخذ ما آتيتك وها\r\n","description":"","footnote":"","page_name":" 109 ","page_number":109},
  {"content":"\r\nراجع است بالواح يا به كل شيء چه آن در معنى اشيا است يا مسئولات * ( وَأْمُرْ قَوْمَكَ ) * و بفرما گروه خود را تا بصدق و عزيمت تمام * ( يَأْخُذُوا ) * فرا گيرند * ( بِأَحْسَنِها ) * به نيكوترين آنچه در الواح است چون اخذ صبر و عفو نسبت بانتصار و اقتصاص بر طريق ندب و حث است بر افضل كقوله وَاتَّبِعُوا أَحْسَنَ ما أُنْزِلَ إِلَيْكُمْ و يا مراد اقدام است با فضل واجبات در امور واجبه مخيره و يا مراد باحسن بالغيت است در حسن مطلقا نه باضافه به چيز ديگر و مراد به آن مامور به است كقولهم الصيف احر من الشتاء چه مكتوبات الواح همه حسن بوده و نزد بعضى احسن عزايم بوده و حسن رخص يعنى بفرما تا بعزيمة عمل كنند نه برخصة و در زاد المسير گفته كه احسن جمع است بين الفرائض و النوافل و گويند مراد واجب و مندوبات است كه احسن از مناجات است بعد از آن بر سبيل وعيد فرمود كه * ( سَأُرِيكُمْ ) * زود باشد كه بنمايم شما را اى بنى اسرائيل * ( دارَ الْفاسِقِينَ ) * سراى فاسقان را يعنى آرامگاه ايشان كه سراى فرعون و قوم او است در مصر و مساكن و منازل ايشان\r\nكه از خداوندان خالى ماند و زير و زبر گرديد پس بايد كه شما از آن بر حذر باشيد و عبرت گيريد و مرتكب معصيت نشويد تا به آن بلا مبتلا نشويد و يا معنى آنست كه شما را در ولايت شام و ارم و ديار عاد و ثمود كه در ممر شما واقع شده بشما بنمايم و گويند مراد بدار روز آنست يعنى گرديدن فرعون و قومش بر سراب چه حق تعالى فرمان داد تا بر سراب ميگرديدند و بنى اسرائيل آن را ميديدند يا مراد جهنم است * ( سَأَصْرِفُ ) * زود باشد كه بر وجه خذلان و تخليه بگردانم * ( عَنْ آياتِيَ ) * از آيتهاى قدرت خود و باز دارم از آن * ( الَّذِينَ يَتَكَبَّرُونَ ) * آنانى را كه تكبر ميكنند * ( فِي الأَرْضِ ) * در زمين * ( بِغَيْرِ الْحَقِّ ) * بدون استحقاق آن اين صله يتكبرونست و يا حال است از فاعل آن و مراد بتكبر بدون حق دين باطل ايشانست و تعدى ايشان از دين اسلام مراد آنست كه معجزات بايشان بنمايم و يا آيات آفاق و انفس كه نشانهاى قدرت ماست از ايشان باز دارم بر وجه خذلان به جهت فرط عناد و انكار ايشان و در مجمع آورده كه در معنى اين كلام مفسران را چند قولست يكى آنكه زود باشد كه صرف كنم ايشان را از زيادتى معجزات كه بانبياى خود داده بودم زيرا كه اظهار بعضى معجزات كافيست در علم به صحت نبوت و ايشان به جهت عناد و جحود تصديق نميكنند پس اظهار معجزه زايده بر آن فايده بايشان نتواند رسانيد دويم آنكه صرف كنم از ايشان رسيدن به كرامت متعلقه به آيات خود و اعتزاز به آن كه مؤمنان به آن مستعد شدند هم چنان كه بقوم موسى و فرعون بجا آورد چه موسى چون قبطى را بكشت هيچكس از قبطيان را جسارت نبود كه مكروهى به او رسانند\r\n","description":"","footnote":"","page_name":" 110 ","page_number":110},
  {"content":"\r\nبه جهت خوف ثعبان و بنى اسرائيل را از آب گذرانيد سيم اعتزاز غلبه كردن آنكه زود باشد كه منع كنم مكذبان و متكبران را از آيات و معجزات خود و صرف ايشان كنم از آن و انبيا را به آن مخصوص گردانم و ظاهر نگردانم آن را مگر بر انبيا چهارم آنكه زود باشد كه منع كنم ايشان را از ابطال آيات هم چنان كه فرعون و اتباع او هر چند جهد كردند نتوانستند كه معجزهء موسى را از يد و بيضا و ثعبان و غير آن باطل سازند پس تقدير آيه آنست كه ( انى اصرف المبطلين و المكذبين عن القدح فى دلالاتى بما أؤيدها و احكمها من الحجج و البينات ) و مرويست كه كافران حاضر ميشدند در موضعى كه پيغمبر صلَّى اللَّه عليه و آله تلاوت قرآن ميفرمودند و مردمان را از استماع آن منع ميكردند و شعر ميخواندند و حكايتها و سخنان پيشينيان را در ميان ميانداختند و حرفهاى بيهوده ميگفتند تا كسى قرآن را نشنود چنان كه حقتعالى از آن حكايت كرد و فرمود وَقالَ الَّذِينَ كَفَرُوا لا تَسْمَعُوا لِهذَا الْقُرْآنِ وَالْغَوْا فِيه حق تعالى از آن منع كرد پنجم آنكه مراد از صرف هلاكست چه صرف آيات از ايشان لازم هلاكت ايشانست پس البته صرف آيات از ايشان شده باشد و بدانكه تقييد تكبر به غير حق جهت آن است كه تا تكبر به حق از اين خارج شود مانند تكبر فقرا بر اغنيا و استغناى اهل تقوى بر اموال و حطام دنيا بعد از آن بيان نهايت انهماك ايشان مىكند در هوى و تقليد و غايت جحود و عناد ايشان بقوله * ( وَإِنْ يَرَوْا ) * و اگر ببينند اين سركشان و متكبران معاند * ( كُلَّ آيَةٍ ) * هر نشانهء كه بنمايم بر وحدانيت خود و صدق انبيا و يا مراد معجزه داله است بر صدق حضرت رسالت صلَّى اللَّه عليه و آله * ( لا يُؤْمِنُوا بِها ) * نگرويد به آن به جهت فرط عناد و جحود * ( وَإِنْ يَرَوْا ) * و اگر ببينند اين متكبران جاهد * ( سَبِيلَ الرُّشْدِ ) * راه راست و طريق هدايت را مراد معجزات داله است كه مؤدى بطريق حق است * ( لا يَتَّخِذُوه سَبِيلًا ) * آن را راه نگيرند و در آن سلوك نكنند و در آن متابعت ننمايند و به نظر تامل در آن ننگرند * ( وَإِنْ يَرَوْا ) * و اگر ببينند * ( سَبِيلَ الغَيِّ ) * راه گمراهى و كجى كه آن پيشه مبطلان باشد كه موافق آراء باطله متكبران باشد * ( يَتَّخِذُوه سَبِيلًا ) * آن را راه خود گيرند و پيروى كنند * ( ذلِكَ ) * آن صرف آيات از ايشان بر وجه خذلان و تخليه و با عدم تتبع سبيل رشد و پيروى راه باطل * ( بِأَنَّهُمْ ) * بسبب آنست كه ايشان * ( كَذَّبُوا بِآياتِنا ) * تكذيب كردند آيتهاى ما\r\nرا از معجزات و كتب منزله * ( وَكانُوا عَنْها ) * و بودند از آن يعنى از نظر كردن در آن به نظر اعتبار و تدبر * ( غافِلِينَ ) * بيخبران مراد غفلت اغراض و عناد است نه\r\n","description":"","footnote":"","page_name":" 111 ","page_number":111},
  {"content":"\r\nغفلت جهل يعنى ميدانستند و اعتراف بحقيقت و حقية آن نه ميكردند كقوله لَيَكْتُمُونَ الْحَقَّ وَهُمْ يَعْلَمُونَ يعنى حال ايشان در عدول و اعراض از آيات هاديه و از تامل و تفكر در آن مانند حال كسانيست كه ساهى و غافل باشند پس اسناد غفلت بايشان بر سبيل تشبيه باشد مانند صُمٌّ بُكْمٌ عُمْيٌ بعد از آن در بيان وعيد ايشان ميفرمايد كه * ( وَالَّذِينَ كَذَّبُوا ) * و آنان كه تكذيب كردند * ( بِآياتِنا ) * آيتهاى ما را كه قرآنست يا مطلق دلايل قدرت * ( وَلِقاءِ الآخِرَةِ ) * و بدروغ شمردند رسيدن بسراى آخرت و مشاهدهء ثواب و عقاب آن * ( حَبِطَتْ ) * باطل و تباه گشت * ( أَعْمالُهُمْ ) * عملهايى كه در اين جهان كردند يعنى در آخرت به آن منتفع نشوند چه آن اعمال بر نهجى از ايشان صادر نشد كه بدان مستحق ثواب شوند زيرا كه خلاف مامور به بود پس بر سبيل تقريع و انكار ميفرمايد كه * ( هَلْ يُجْزَوْنَ ) * آيا جزا داده شوند يعنى پاداش داده نشوند * ( إِلَّا ما كانُوا ) * مگر بجزاى آنچه بودند كه در دنيا * ( يَعْمَلُونَ ) * ميكردند و بدانكه در وجه اتصال اين آيه چند وجه گفته‌اند يكى آنكه چون در ما تقدم ذكر معجزات موسى نموده و قصد فرعون مر ابطال آن را در عقب آن قياس كرد كه تبيين كند كه سَأَصْرِفُ عَنْ آياتِيَ يعنى زود باشد كه منع كفر كنم از ابطال آن دويم چون در آيه سابقه بيان معجزات موسى فرمود بعد از آن بيان نمود كه او سبحانه اظهار معجزه نميكند بر دست كسى كه پيغمبر نباشد سيم آنكه خطاب با موسى است براى بيان زيادتى در اتمام آنچه به او وعده داده بود از اهلاك اعداى او و صرف ايشان از اعراض بر معجزات او و حقيقت معنى آنكه ( خذها آمنا من طعن الطاعنين فانى ساصرف ) چهارم اين هر دو آيه اعتراض است ميان قصهء موسى و خطاب به پيغمبر ما صلَّى اللَّه عليه و آله و معنى مراد آنست كه صرف متكبران كنند از معجزات آن حضرت هم چنان كه صرف فرعون كرد از معجزات موسى و بعد از آن عود كلام كرد بقصهء بنى اسرائيل و آنچه احداث آن كردند نزد خروج موسى بميقات و فرمود كه * ( وَاتَّخَذَ قَوْمُ مُوسى ) * و فرا گرفتند گروه موسى * ( مِنْ بَعْدِه ) * از پس رفتن موسى بكوه طور يعنى بساخت سامرى بعد از رفتن موسى بميقات * ( مِنْ حُلِيِّهِمْ ) * از پيرايهاى ايشان كه از قبطيان عاريه گرفته بودند و اضافهء آن ببنى اسرائيل با آنكه از قبطيان بود به جهت آنست كه در تحت تصرف ايشان بود و يا آنكه بعد از هلاكت ايشان ملك ايشان شد و نيز اخذ اموال اهل حرب جايز است و مباح بر مسلمانان پس در زمان حياة قبطيان نيز مالك آن بوده باشند حاصل كه بعد از ذهاب موسى بكوه طور سامرى و اتباع او از آن حلى بساخت * ( عِجْلًا ) * گوساله را * ( جَسَداً ) * بدنى بى روح اين بدل عجلا است يعنى\r\n","description":"","footnote":"","page_name":" 112 ","page_number":112},
  {"content":"\r\nجسدى را از طلا و از وهب نقل است كه گوشت در آن روئيده شد و خون در او پيدا شد * ( لَه خُوارٌ ) * مر او را آوازى بود چون آواز گاو اسناد اتخاذ عجل به بنى اسرائيل با آنكه فاعل آن سامرى بود بجهة آنست كه ايشان بفعل او راضى بودند پس در حكم او بوده باشند و يا آنكه مراد باتخاذ ايشان عبادت آن گوساله بود يعنى گوساله را معبود خود گرفتند و در سورة البقره مذكور شد كه بنى اسرائيل كه از مصر بيرون ميآمدند به جهت آنكه قوم فرعون از حال ايشان خبر نيابند بهانه انگيختند كه ما عروسيها داريم و به آن مشغوليم هر يك از دوستان خود كه ميان فرعونيان داشتند پير ؟ ؟ ؟ بعاريت بستدند و از عبور بر دريا و غرق شدن قبطيان حليها در دست ايشان مانده بود چون موسى عزم طور فرمود و بكوه طور رفت سامرى به خدمت هارون عليه السلام آمد و گفت پيرايهاى عاريه كه در دست بنى اسرائيل مانده ميخرند و ميفروشند و تصرف بر ايشان حرام است هارون بفرمود تا تمام آن را جمع كردند و سامرى را گفت كه تو اينها را بامانت نگهدار سامرى پيرايهاى زر و نقره را به تصرف خود در آورد و او زرگرى ماهر بود و همه را بگداخت و در قالب ريخت و بدنى بهيئت گوساله بساخت\r\nو مخارق گلوى او را بنوعى راست كرد كه چون باد را در او دميدندى از دهن او آوازى مشابه آواز گاو بيرون آمدى هم چنان كه در مخارق ناى آوازهاى مختلف بيرون آيد و آن را بر مهب باد نهاد و چنان وضع كرد كه باد در زير آن شدى و از دهن او بيرون آمدى و آوازى مشابه آواز گاو از آن صادر شدى و اينقول جبائى و بلخيست و جمعى از محققان و نزد بعضى ديگر آنست كه سامرى در وقت غرق شدن فرعون جبرئيل را ديده بر اسب نشسته و از زير سم اسبش قبضهء خاك بر گرفته بود و با خود داشت همين كه شكل گوساله از قالب بيرون آمد از اين خاك در دهنش ريخت زنده شد و بآواز آمد و گويند يك بار بانك بيش نكرد و از ابن عباس نقل است كه چون آواز گوساله به گوش بنى اسرائيل رسيد اكثر ايشان به سجده افتادند و تفصيل اين در سورهء طه مذكور شود انشاء اللَّه تعالى حاصل كه حقتعالى بر سبيل تقرير و فرط جهالت ايشان و اخلال به نظر تأمل فرمود كه * ( أَ لَمْ يَرَوْا ) * آيا نديدند و ندانستند * ( أَنَّه لا يُكَلِّمُهُمْ ) * كه آن گوساله مصور سخن نميكند و بايشان از خير و شر نميرساند به جهت آنكه جماد است و نفع و ضرر از او مسلوب است * ( وَلا يَهْدِيهِمْ سَبِيلًا ) * و راه نمينمايد ايشان را راه صواب تا گمان آن شود كه اين خالق اجسام است و قوى و قادر است * ( اتَّخَذُوه ) * تكرير به جهت ذم ايشانست يعنى فرا گرفتند آن را بخدايى از غايت حمق و جهالت * ( وَكانُوا ظالِمِينَ ) * و حال آنكه بودند ستمكاران كه وضع عبادت كردند در غير موضع\r\n","description":"","footnote":"","page_name":" 113 ","page_number":113},
  {"content":"\r\nآن از قشيرى نقل است كه چه دور است ميان امتى كه مصنوع خود را پرستند و ميان امتى كه عبادت صانع خود كنند بعد از آن اخبار مينمايد از ندامت ايشان بر عبادت عجل بقوله * ( وَلَمَّا سُقِطَ ) * و آن هنگام كه افكنده شد * ( فِي أَيْدِيهِمْ ) * در دستهاى ايشان اين كنايه است از شدت ندم ايشان چه نادم تحير عض يد خود مىكند از غايت غم و غصه پس دست او مسقوط فيه مىشود چه فم او در آن واقع مىشود و جار و مجرور در مقام فاعل است پس ملخص معنى آنست كه آن هنگام كه پشيمان شدند از عبادت عجل و بر آن تحسر خوردند * ( وَرَأَوْا أَنَّهُمْ قَدْ ضَلُّوا ) * و ديدند يعنى دانستند كه ايشان بتحقيق كه گمراه شدند به جهت پرستش گوساله * ( قالُوا ) * گفتند از روى ندامت * ( لَئِنْ لَمْ يَرْحَمْنا ) * اگر رحمت نكند بر ما * ( رَبُّنا ) * پروردگار ما بقبول توبه * ( وَيَغْفِرْ لَنا ) * و نيامرزد براى ما خطيئه ما را * ( لَنَكُونَنَّ ) * به خداى كه باشيم آن هنگام * ( مِنَ الْخاسِرِينَ ) * از زيانكاران و هلاك شدگان به هلاكت ابدى حسن بصرى روايت كرده كه همه گوساله پرست شدند مگر هارون چه موسى همين خود را و هارون را دعا كرد و اگر مؤمنى ديگر بودى او را شريك خود و هارون گردانيدى به اينكه رَبِّ اغْفِرْ لِي وَلأَخِي و قول اصح آنست كه بعضى از ايشان پرستش گوساله نمودند\r\n* ( وَلَمَّا رَجَعَ مُوسى ) * و آن هنگام كه بازگشت موسى از كوه طور * ( إِلى قَوْمِه ) * بسوى قوم خود * ( غَضْبانَ ) * در حالتى كه بغايت خشمگين بود * ( أَسِفاً ) * اندوه ناك يا جزعكننده و گويند اسف بمعنى غضبان است و تكرار جهت تاكيد است آورده اند كه در محل رجعت اين خبر يافت و اصح آنست كه حقتعالى او را اخبار كرده بود در طور و او خشمناك با اندوه تمام بميان قوم آمد و از غايت غضب و اسف * ( قالَ ) * فرمود بعبدهء عجل كه * ( بِئْسَما خَلَفْتُمُونِي ) * به دنيا بتى كرديد مرا * ( مِنْ بَعْدِي ) * از پس مفارقت من كه بپرستش گوساله قيام نموديد و گويند خطاب با هارونست و مؤمنان كه با او بودند يعنى بد جانشينى كرديد مرا كه منع عبده نكرديد و بر هر تقدير ما نكره موصوفه است كه مفسر ضميرى است كه در بئس مستكن است و مخصوص بذم محذوف است و تقدير اينكه بئس خلافة خلفتمونيها من بعدى خلافتكم پس بر سبيل انكار و تقريع فرمود كه * ( أَ عَجِلْتُمْ ) * آيا تعجيل كرديد و پيشى گرفتيد بعبادت عجل * ( أَمْرَ رَبِّكُمْ ) * بر فرمان پروردگار خود و صبر نكرديد تا من بيايم و حكم خدا بشما رسانم در انوار گفته كه عجل متضمن سبق است و به جهت\r\n","description":"","footnote":"","page_name":" 114 ","page_number":114},
  {"content":"\r\nاينست كه متعدى شده و يا آنكه معنى اينست كه آيا شتاب كرديد بر چهل روز كه پروردگار شما مرا به آن وعده داده بود و صبر نكرديد كه آن مدت موعود منقضى شود و تقدير موت من كرديد و تغيير داديد دين خود را بعد از من هم چنان كه امم سابقه بعد از انبياى خود تغيير دين خود را دادند و مرويست كه چون سى روز از موعد بگذشت و موسى نيامد سامرى گفت كه موسى فوت شد از براى خود خدايى نصب كنيد تا پرستش او كنيد ايشان اطاعت او نمودند فرصت يافته گوساله را راست كرد و ايشان را به آن ترغيب كرد ايشان بسجدهء او مشغول شدند و گويند كه معنى آنست كه شما مستعجل شديد بر وقوع ثواب حق سبحانه بر شما چه ثواب او در دنيا بشما نرسيد بعبادت غير او ميل كرديد و اين قول جبائى است * ( وَأَلْقَى الأَلْواحَ ) * و بيفكند موسى الواح تورية را از فرط غضب به جهت حميت دين در خبر است كه بعد از القاء شش سبع آنچه مكتوب بود به آسمان بالا بردند و آن تفاصيل اشياء بود و يك سبع كه باقى ماند اوامر و نواهى بود و احكام و مواعظ * ( وَأَخَذَ بِرَأْسِ أَخِيه ) * و بگرفت سر برادر خود را يعنى سر هارون را * ( يَجُرُّه إِلَيْه ) * و ميكشيد آن را بسوى خود در مجمع آورده كه مفسران را در معنى اين چند وجه است يكى آنكه موسى اخذ رأس و لحيهء هارون كرد به جهت استعظام فعل ايشان و تفكر در امر ايشان هم چنان كه انسان نزد غضب و شدت فكر راس و لحيهء خود را بدست ميگيرد پس موسى هارون را جارى مجراى خود گردانيده و آنچه انسان با نفس خود مىكند در حين غضب با نفس برادر خود بجا آورد و اين قول جبائى است اين از اموريست كه مختلف الاحكام است پس آنچه در موضع اكرام است استخفاف است در غير آن موضوع و آنچه در موضع استخفاف است اكرام است در موضع ديگر دويم آنكه صدور اين امر از موسى عليه السّلام به جهت آن بود كه تا ظاهر شود بر عبدهء عجل آنچه او را طارى شده بود از فرط غضب بر ايشان به جهت عظم حال ارتداد ايشان نزد او تا منزجر شوند از آن در مستقبل زمان و اين قول شيخ مفيد است رضى اللَّه عنه سيم آنكه او را نزد خود كشيد تا با او تناجى كند و استبرا نمايد او را از ارتداد قوم و چون برائة نفس او بر موسى ظاهر شد دعا كرد كه رَبِّ اغْفِرْ لِي وَلأَخِي چهارم آنكه چون موسى علق و جزع هارون را بديد در مادهء قوم خود اخذ راس او كرد به جهت توجع بر حال او و تسكين خلق و غضب او پس وى را بر گرفت و هارون به جهت كرامت آنكه قوم او اين صورت را حمل بر استخفاف كنند فرمود كه ا بْنَ أُمَّ لا تَأْخُذْ بِلِحْيَتِي وَلا بِرَأْسِي و قوله * ( إِنَّ الْقَوْمَ اسْتَضْعَفُونِي ) * و قوله نِّي خَشِيتُ الخ كلاميست مستأنف و غير متصل بما قبل و در تفسير جرجانى مذكور است كه معنى آيه بر اين وجه است كه موسى سر برادر خود را بجانب خود\r\nكشيد از فرط شوق به او چه مدت چهل روز او\r\n","description":"","footnote":"","page_name":" 115 ","page_number":115},
  {"content":"\r\nرا نديده بود پس وى را در بر گرفت و دست در گردن او كرد و او را بنواخت و گفت اى برادر با اينقوم چگونه بودى و چه كردى هارون عليه السّلام * ( قالَ ) * گفت بموسى عليه السّلام * ( ابْنَ أُمَّ ) * اى پسر مادر من اگر چه ايشان برادر مادرى پدرى بودند اما به جهت ازدياد رفق و شفقت و مرحمت نسبت به او ذكر مادر كرد و بعد از آن گفت كه * ( إِنَّ الْقَوْمَ اسْتَضْعَفُونِي ) * بدرستى كه اينقوم مرا بيچاره و عاجز ديدند و تنها و زبون گرفتند * ( وَكادُوا يَقْتُلُونَنِي ) * و نزديك بود كه مرا بكشند از بسيارى مبالغه من در منع ايشان و عدم معاون و ناصرى در اين باب و چون موسى در حالت غضب بر قوم خود هارون را نزد خود كشيد كه با او معانقه كند و قلق او را تسكين دهد و اين مظنه آن بود كه قوم تصور كنند كه موسى به جهت عتاب و اهانت اخذ رأس او كرده از اينجهت در عقب اينفرمود كه * ( فَلا تُشْمِتْ بِيَ الأَعْداءَ ) * پس شاد مگردان به من دشمنان را و چنان مكن كه چون ايشان مرا از دور به بينند توهم كنند كه تو با من عتاب و اهانت ميكنى و اين تعظيم را استخفاف پندارند * ( وَلا تَجْعَلْنِي مَعَ الْقَوْمِ الظَّالِمِينَ ) * و مگردان مرا از ستمكاران و در عداد ايشان يعنى به جهت آنكه من وقتى كه قوم گوساله پرست شدند در عقب تو نيامدم تا خلاف امر تو نكنم كه آن امر تو بود بخلافت من بعد از تو پس تو اسناد تقصير به من مكن و با اهل ظلم كه وضع شيء در غير محل آن كنند قرين مگردان زيرا كه ظن غالب من آن بود كه چون ايشان با وجود حضور من و منع من ايشان را از اين امر قبيح مرتكب آن شدند و امر مرا امتثال نكردند در غيبت من بيشتر توغل كنند در آن و مع ذلكنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَلَمْ تَرْقُبْ قَوْلِي و در تنزيه الانبيا مذكور است كه بنى اسرائيل در نهايت سوء ظن بودند بموسى تا بمرتبهء كه هارون چند روزى غايب شده بود بموسى گفتند كه تو برادر خود را كشته و در حينى كه موسى بخطاب مستطاب رب الارباب مشرف شد و تورية برگرفته نزد قوم آمد سر هارون را نزد خود كشيد تا او را نزديك خود گرداند و شرايعى كه از جانب رب العزة به او رسيده بود اعلام او كند و وى را بشارت دهد هارون خايف شد كه قوم بعد از مشاهده اين فعل از موسى نسبت به او آن را حمل باهانت كرده سوء ظن او بايشان بيشتر شود پس بر وجه اشفاق موسى را گفت كه اى برادر سر مرا به پيش خود مكش تا موجب مزية سوء ظن قوم نشود و چيزى كه لايق جناب تو نباشد نگويند و چون هارون موسى را تنبيه كرد بر توهم تهمت و دخول شبهه بر قوم تا آنكه اخذ رأس كه موجب تعظيم وى بود حمل بر استخفاف او كند * ( قالَ ) * گفت موسى كه * ( رَبِّ اغْفِرْ لِي ) * اى پروردگار من بيامرز مرا * ( وَلأَخِي ) * و مر برادر مرا اين دعا بر وجه انقطاع است به خدا و تقرب به او\r\n","description":"","footnote":"","page_name":" 116 ","page_number":116},
  {"content":"\r\nتا بسبب آن تحصيل ثواب و رفع درجات خود و برادر خود كند و رفع توهم از اينكه صدور اين معنى از موسى نسبت بهرون بر وجه استخفاف بوده باشد نه به جهت آنكه از او و برادر او فعل شنيعى صادر شده باشد از صغيره و كبيره كه محتاج استغفار است چه براهين واضحه دالند بر آنكه انبيا را جايز نيست كه فعل قبيح از ايشان صادر شود * ( وَأَدْخِلْنا ) * و در آر ما را * ( فِي رَحْمَتِكَ ) * در بخشايش خود بمزيد انعام بر ما كه آن نعمت جنت است * ( وَأَنْتَ أَرْحَمُ الرَّاحِمِينَ ) * و تو بهترين بخشندگانى چه بخشش همه از اثر بخشايش تست ادخال رحمت در آخر دعا به جهت بيان شدت رجاست از قبل او چه ابتدا بنعمت موجب اتمام و سعه رحمت اوست كه مقتضى زيادتى نعمت است و ذكر ارحم الراحمين به جهت نص است بر آن كه استدعاء رحمت از جانب او سبحانه است نه غير هم چنان كه اجود الاجودين ميگويند به جهت استدعاى جود از قبل خدا و بعد از آنكه از دعا فارغ شد در تهديد و وعيد عبده عجل فرمود كه * ( إِنَّ الَّذِينَ ) * بدرستى كه آنان كه\r\nاز روى جهالت و غوايت * ( اتَّخَذُوا الْعِجْلَ ) * فرا گرفتند گوساله را بخدايى * ( سَيَنالُهُمْ ) * زود باشد كه برسد ايشان را * ( غَضَبٌ مِنْ رَبِّهِمْ ) * خشمى از پروردگار ايشان و آن امر الهى بود بر آنكه تو به ايشان آنست كه يكديگر را بكشند * ( وَذِلَّةٌ ) * و ديگر برسد ايشان را خوارى * ( فِي الْحَياةِ الدُّنْيا ) * در زندگانى دنيا كه جزيه است يا اجلاى از ديار ايشان و گويند مراد بغضب آتش دوزخ است و ذكر آن بعنوان غضب جهت آنست كه ابلغ است در زجر از قبيح و مراد بذلت قتل ايشانست نفسهاى خود را يا جزيه * ( وَكَذلِكَ ) * و هم چنان كه پاداش داديم گوساله پرستان را * ( نَجْزِي الْمُفْتَرِينَ ) * جزا مىدهيم دروغگويان را و مبتدعان را و هيچ فرية اعظم از فريهء ايشان نبود كه گوساله را خداى دانستند و سامرى ايشان را گفت كه هذا إِلهُكُمْ وَإِله مُوسى فَنَسِيَ از مالك بن انس مرويست كه هيچ مبتدعى نباشد مگر كه بر بالاى سر خود مذلتى يابد بعد از آن حقتعالى معطوف ساخت بر آيه سابقه قوله * ( وَالَّذِينَ عَمِلُوا السَّيِّئاتِ ) * و آنان كه كردند بديها را از كباير و صغاير و شرك آورند * ( ثُمَّ تابُوا ) * پس بازگشتند * ( مِنْ بَعْدِها ) * از پس وقوع آن * ( وَآمَنُوا ) * و گرويدند يعنى تصديق كردند خداى را بيگانگى و رسول را بپيغمبرى و اگر مراد از سيئات غير شرك باشد پس معنى آمنوا آنست كه تصديق كردند اين را كه حقتعالى توبهء گناه كاران را قبول كند * ( إِنَّ رَبَّكَ ) * بدرستى كه پروردگار تو * ( مِنْ بَعْدِها ) * پس از توبه * ( لَغَفُورٌ ) * هر آينه آمرزنده است گناهان ايشان را * ( رَحِيمٌ ) * مهربانست بر ايشان بقبول توبه و اگر چه\r\n","description":"","footnote":"","page_name":" 117 ","page_number":117},
  {"content":"\r\nگناه عظيم باشد مانند جريمهء عبده عجل و ذنوب كثيره مانند جرايم بنى اسرائيل القصه عبدهء عجل از عمل شنيع خود نادم شدند نزد موسى آمدند و از او طلب استغفار كردند از خدا خطاب آمد كه قبول توبهء ايشان آنست كه شمشير در يكديگر نهند و يكديگر را بكشند پس ايشان شمشير در يكديگر نهادند و ظلمتى و سياهى پيدا شد در ميان ايشان تا شفقت رحم مانع مقاتلهء ايشان نشود و چون هوا روشن شد هفتاد هزار مرد كشته شده بودند و موسى را غضب فرو نشسته بر ايشان رحم آمد و براى ايشان مغفرت خواست و حقتعالى از سر ايشان بگذشت * ( وَلَمَّا سَكَتَ ) * و چون خاموش شد يعنى ساكن گشت * ( عَنْ مُوسَى الْغَضَبُ ) * از موسى خشم او در اين كلام مبالغه ايست محتوى بر بلاغت چه تشبيه كرده غضبى را كه حامل موسى بود بر آن فعل به كسى كه امر باشد به چيزى و بر آن اغراء كند و از سكون بسكوت تعبير فرمود با آنكه غضب دلالت مىكند بر آنچه در نفس خشمگيرنده است براى مغضوب عليه پس گوئيا كه آن بمنزلهء نطق است و سكون آن بمثابهء سكوت القصه چون خشم او فرو نشست * ( أَخَذَ الأَلْواحَ ) * فرا گرفت بقيهء الواح را كه افكنده بود * ( وَفِي نُسْخَتِها ) * و در آنچه مكتوب بود در آن و يا در آنچه نوشته شده بود از الواح متكسر * ( هُدىً ) * راه نمودن بود از گمراهى بطريق حق * ( وَرَحْمَةٌ ) * و بخشش يعنى نعمتى و منفعتى چون ارشاد بصلاح و خير * ( لِلَّذِينَ هُمْ ) * براى كسانى كه ايشان * ( لِرَبِّهِمْ ) * مر پروردگار خود را * ( يَرْهَبُونَ ) * ترسكارى كنند يعنى از عذاب خداى بترسند و دخول لام در مفعول يرهبون بجهة تقديم آنست زيرا كه تاخر فعل از مفعول موجب ضعف عمل آنست پس به جهت تقويت لام در مفعول او داخل شده و مانند اينست قوله للرؤيا تعبرون و تقول لك ضربت از سدى نقل است كه از حضرت عزت عز شأنه خطاب در رسيد بموسى كه جمعى از احبار بنى اسرائيل را بطور بر تا از عبادت عجل اعتذار كنند موسى منقاد فرمان شد كما قال * ( وَاخْتارَ مُوسى ) * و برگزيد موسى * ( قَوْمَه ) * از قوم خود * ( سَبْعِينَ رَجُلًا ) * هفتاد مرد را * ( لِمِيقاتِنا ) * براى ميعاد ما يعنى وقتى كه وعده كرده بوديم و چون بميقات رسيدند و سخن حقتعالى شنيدند به جهت عذر آوردن از عبادت عجل و اظهار ندامت از آن گفتند كه لَنْ نُؤْمِنَ لَكَ حَتَّى نَرَى اللَّه جَهْرَةً ما ترا باور نكنيم و اعتقاد نكنيم كه اين سخن خدايست تا خدا را معاينه نه بينيم حقتعالى فرمود كه اگر چه بگناهشان مهلت دادم و ايشان را مستاصل نساختم اما اكنون عذرشان ميبايست سؤال رؤية كردند سزاى ايشان جز عقوبت استيصال نيست پس صاعقه آمد و آن هفتاد كس\r\n","description":"","footnote":"","page_name":" 118 ","page_number":118},
  {"content":"\r\nرا بسوخت از وهب مرويست كه\r\nطائفهء از بنى اسرائيل گفتند كه خداى با موسى سخن نكرده موسى از هر سبطى شش كس را برگزيد هفتاد و دو تن بودند موسى فرمود كه هفتاد كس ميبايد پس بايد كه از شما دو كس متقاعد شوند و به جهت اين مشاحة و منازعه كردند هيچكدام راضى نميشدند كه متقاعد شوند موسى فرمود كه هر كه متقاعد شود اجر او مثل اجر كسى باشد كه با من بيرون آيد يوشع بن نون و كالب بن يوحنا گفتند كه ما نميآييم پس آن هفتاد كس متوجه طور شدند و چون با موسى بطور رسيدند ابرى پديد آمد و ميان موسى و ايشان حايل شد و موسى بپرده غمام درآمد و احبار قوم به سجده افتادند و حقتعالى با موسى سخن كرد از امر و نهى و وعد و وعيد و وعظ و زجر ايشان مىشنيدند چون ابر منكشف شد موسى عليه السّلام بيرون آمد و فرمود كه شنيديد كلام خداى را گفتند كه شنيديم سخنى و نمى دانيم كه كلام خدا بود يا غير ما را همان شك باقيست و ايمان نياريم و باور نداريم تا خداى را نبينيم چون اين سخن بگفتند زلزله در كوه افتاد و آن هفتاد تن بمردند و از امير المؤمنين عليه السّلام روايت است كه موسى و هارون روزى بدامن كوهى ميرفتند در آنجا ساعتى بنشستند هارون در خواب شد و هم در خواب فرمان يافت و بجوار ايزدى پيوست موسى وى را بشست و هم در آنجا دفن كرد پسران وى شبر و شبير هر دو با وى بودند چون بازگشت بنى اسرائيل وى را گفتند هارون را چه كردى فرمود وى را وفات در رسيد ايشان گفتند كه هارون را بردى و بكشتى و باز آمدى و اكنون مىگويى كه وى را وفات رسيد و ايشان هارون را بيشتر از موسى دوست ميداشتند موسى فرمود كه با من بيائيد تا دعا كنم و از حقتعالى درخواهم تا وى را زنده كند و او خود بگويد كه من او را نكشته‌ام ايشان گفتند كه ما نتوانيم آمد اما هفتاد مرد را در ميان ما اختيار كن تا بيايند و كيفيت حال را معلوم كنند پس موسى هفتاد كس را اختيار كرد و با آن هفتاد كس به سر قبر هارون آمدند و موسى دعا كرد و هارون زنده شد وى را گفتند كه امت ام قتلت جوابداد كه معاذ اللَّه من بموت خود متوفى شدم ايشان خجل شدند حقتعالى رجفه را فرستاد و همه را هلاك گردانيد و نزد بعضى آنست كه رجفه موجب هلاكت ايشان نشد بلكه لرزه و ارتعاشى بديشان پديد آمد كه نزديك بود كه مفاصل ايشان از يكديگر جدا شود چون موسى آن حال را بديد دعا فرمود تا دلهاى ايشان بر جاى خود بداشت و طمانينه و سكينه يافتند و كلام حق سبحانه و تعالى شنيدند ابو - على جبائى و ابو مسلم و جمعى از مفسران بر آنند كه در حينى كه موسى بطور ميرفت تا حقتعالى تورية را به او عطا فرمايد اين هفتاد كس را همراه ببرد تا گواهى دهند نزد بنى اسرائيل كه حقتعالى با او سخن گفت و تورية را به او داد و چون در ميقات حاضر شدند و سخن خدا بشنيدند سؤال رؤيت كردند و صاعقه بايشان رسيد بمردند بعد از آن حقتعالى ايشان را زنده گردانيد پس حق سبحانه و تعالى اول بيان حديث\r\n","description":"","footnote":"","page_name":" 119 ","page_number":119},
  {"content":"\r\nميقات فرمود و بعد از آن بر وجه اعتراض ديگر ذكر حديث عجل كرد و آن گه عود نمود به بقيهء قصه پس مراد به اين ميقات همان ميقاتست كه در اول گذشت و در مجمع آورده كه اين قول اصح اقوال است و مروى از على بن ابى ابراهيم از ائمه هدى عليهم السلام و بر هر تقدير * ( فَلَمَّا أَخَذَتْهُمُ الرَّجْفَةُ ) * پس آن هنگام كه بگرفت آن هفتاد تن را صاعقه يا صوت مهيب كه به جهت آن بلرزه درآمدند و سوخته شدند و يا لرزه در اندام ايشان افتاد بمثابهء كه مفاصل و اوصال ايشان همه بانقطاع نزديك رسيد موسى عليه السّلام بترسيد كه بميرند و بنى اسرائيل او را متهم سازند كه ايشان را كشته * ( قالَ رَبِّ ) * گفت اى پروردگار من * ( لَوْ شِئْتَ ) * اگر ميخواستى * ( أَهْلَكْتَهُمْ ) * هلاك ميكردى ايشان را * ( مِنْ قَبْلُ ) * پيش از بيرون آمدن ما از ميان قوم * ( وَإِيَّايَ ) * و مرا نيز هلاك ميكردى با ايشان و يا قادر بودى بر اهلاك ايشان و من در حينى كه فرعونيان را باغراق هلاك ميكردى پس رحم كردى\r\nايشان را اگر اين نوبت نيز بر ايشان رحم كنى از عميم احسان تو بعيد نخواهد بود و چون در حين وقوع رجفه ايشان را و خود را مشرف بر فوت ديد فرمود از روى استعلام * ( أَ تُهْلِكُنا ) * آيا هلاك ميگردانى ما را و ميتواند بود كه همزه بر معنى نهى باشد بر وجه استعطاف يعنى بار خدايا هلاك ميگردانى ما را * ( بِما فَعَلَ السُّفَهاءُ مِنَّا ) * بسبب آنچه كردند سفيهان و بيخردان از ما يعنى عبادت عجل و يا جرات ايشان در طلب رؤية * ( إِنْ هِيَ ) * نيست اين رجفة * ( إِلَّا فِتْنَتُكَ ) * مگر ابتلا و امتحان تو مر بندگان را در باب تشديد تكليف و تعبد بصبر كردن به رجفه بسبب سؤال رؤيت يا عبادت عجل تا عقوبت ايشان باشد و مر غير ايشان را عبرتى بود و مثل اينست قوله تعالى أَ وَلا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ كه مراد از آن امراض و اسقام است كه هر سال دو بار بايشان ميرسيد بجهة ابتلا و امتحان تابان متنبه و متفكر شده بطريق حق باز گردند و تسميهء اين بفتنه جهت اشتداد صبر است بر آن و مثله قوله تعالى الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ اى لا ينالهم شدايد الدنيا و از ابن عباس نقلست كه فتنه اينجا بمعنى عذابست از قبيل آيهء يَوْمَ هُمْ عَلَى النَّارِ يُفْتَنُونَ اى هى الا عذابك لهم بما فعلوه من الكفر و عبادت العجل او سؤال الرؤية و در كشاف و انوار معنى را بر اين وجه فرود آورده‌اند كه نيست آنچه از بنى اسرائيل صادر شد مگر امتحان و ابتلاى تو يعنى ايشان را كلام حق شنواندى تا طمع در رؤيت تو كردندى و از گوساله آواز بديد آوردى تا روى بوى آوردند و آن را به جهت آن كرد تا راسخ در ايمان از متزلزل در آن متميز گردد و جمعى كه ثابت بودند در ايمان مثل موسى كه طلب رؤيت براى خود نكردند و كسانى\r\n","description":"","footnote":"","page_name":" 120 ","page_number":120},
  {"content":"\r\nكه راسخ الايمان بودند عبادت عجل نكردند * ( تُضِلُّ بِها ) * تخليه ميكنى و فرو ميگذارى بر اين فتنه و ابتلا * ( مَنْ تَشاءُ ) * هر كه را ميخواهى تا بسبب عناد و انكار و تزلزل و اضطراب در ايمان صبر نكنند بر آن و ثواب صابران را در نيابند و اينجا در وادى خذلان و آنجا در باديهء حرمان بمانند * ( وَتَهْدِي ) * و راه نمايى بدان * ( مَنْ تَشاءُ ) * هر كه را ميخواهى از طالبان راه مستقيم بوسيله الطاف توفيق و تثبيت بر ايمان و صبر بر امتحان پس چگونه چون كه سبب ضلالت و هدايت او سبحانه است از اينجهت آن را اضافه به او نمود كقوله فَزادَتْهُمْ رِجْساً إِلَى رِجْسِهِمْ و از ابن عباس مرويست كه معنى آنست كه ( تهلك بها من تشاء و تنجى بها من تشاء ) هلاك ميكنى هر كه را ميخواهى و نجات ميدهى هر كه را مىخواهى * ( أَنْتَ وَلِيُّنا ) * تويى يار ما و متولى كار ما * ( فَاغْفِرْ لَنا ) * پس بيامرز براى ما آنچه از امت من صادر شده از خطيئات و معاصى و آنچه از من بظهور رسيد از ترك ندب * ( وَارْحَمْنا ) * و ببخش بر ما از خوان احسان بى غايت كرم و بى نهايت خود * ( وَأَنْتَ خَيْرُ الْغافِرِينَ ) * و تو بهترين آمرزندگانى و تجاوزكنندگان از جرايم بندگان * ( وَاكْتُبْ لَنا ) * و بنويس براى ما يعنى ثبت نما و واجب گردان براى ما يا عطا ده ما را * ( فِي هذِه الدُّنْيا ) * در اين سرا * ( حَسَنَةً ) * نيكويى كه آن حسن معيشة است و صحة بدن و انواع راحت يا مسرت يا قبول توبه يا توفيق طاعت و سرانجامى نيكو و يا ثناى جميل * ( وَفِي الآخِرَةِ ) * و در آن سراى هم نيكويى ده ماه را كه جنت نعيم است و مغفرة و مرافقت ابرار مثل اينست قوله رَبَّنا آتِنا فِي الدُّنْيا حَسَنَةً وَفِي الآخِرَةِ حَسَنَةً وَقِنا عَذابَ النَّارِ وَتَوَفَّنا مَعَ الأَبْرارِ * ( إِنَّا هُدْنا إِلَيْكَ ) * بدرستى كه ما بازگشتيم بسوى تو اين ماخوذ است از هاد يهود اذا رجع و احتمال دارد كه مبنى براى مفعول باشد ماخوذ از هاده اذا اماله يعنى ميل داده شديم بسوى تو بوسيله الطاف و توفيق چون موسى اين دعا فرمود * ( قالَ ) * فرمود خداى كه * ( عَذابِي ) * عذاب و شكنجه من * ( أُصِيبُ بِه ) * ميرسانم آن را * ( مَنْ أَشاءُ ) * هر كه را ميخواهم يعنى كفار و عصاة تعليق اصابه عذاب بمشيت بجهة جواز مغفرت است بعصاة اهل ايمان * ( وَرَحْمَتِي وَسِعَتْ ) * و رحمت من وارسيده\r\nاست * ( كُلَّ شَيْءٍ ) * بهر چيزى يعنى شاملست در دنيا بر مؤمن و كافر و برو فاجر مكلف و غير مكلف را كه آفريدن و روزى\r\n","description":"","footnote":"","page_name":" 121 ","page_number":121},
  {"content":"\r\nدادن اوست و گويند رحمت تعاطف است كه حقتعالى ارزانى داشته تا به آن بر يكديگر مهربانى ورزند و يا مراد از آن توبه است كه على العموم در اين رحمت به همه گشوده و همه را به اين رحمت دعوة فرموده كه وَتُوبُوا إِلَى اللَّه جَمِيعاً از ابن عباس روايت است كه چون اين آيه نازل شد ابليس طمع در رحمت كرد و گفت كه من نيز در تحت كل شيء داخلم پس رحمت او به من نيز خواهد رسيد حقتعالى به جهت قطع طمع او فرمود كه فسأكتبها الى آخر عطيه عوفى گفته كه رحمت حق تعالى واسع است به همه كس الا آنست كه از روى وجوب بمؤمنان ميرسد كه * ( فَسَأَكْتُبُها لِلَّذِينَ يَتَّقُونَ ) * و بر وجه تفضل به غير ايشان پس حق سبحانه و تعالى در دنيا كافر را ببركة مؤمنان روزى ميدهد و بطفيل اهل ايمان بر ايشان انعام ميفرمايد و عذاب از ايشان بر ميدارد هم چنان كه كسانى كه در تاريكى باشند و بر روشنايى غيرى در راه روند و چون آن غير برود ايشان در تاريكى بمانند همچنين مؤمنان در قيامت در جنت بمقر خود قرار گيرند كافرانى كه بنور ايشان رفته باشند در ظلمت بمانند و نزد محققان رحمة دو است يكى رحمت ذاتيه كه آن را رحمت مطلقه امتنانيه ميگويند و آن رحمتى است كه همه چيز را فرا رسيده چنان كه فرموده كه * ( رَحْمَتِي وَسِعَتْ كُلَّ شَيْءٍ ) * و نتيجه آن عطاى از ليست بىسابقهء سؤال سائل و وسيلهء حاجت محتاج با ثبوت استحقاق معطى له بوجهى از وجوه دويم رحمت وجوبية كه مقيده نيز خوانند و آن هم از رحمت ذاتيه فايض شده و استحقاق بنده مر آن رحمت را نيز هم نتيجهء رحمت امتنانيه است چنان كه قبل از سابقه و خدمت رابطه دعوت استحقاق بنده مر آن رحمت را نيز هم نتيجهء رحمت امتنانيه است چنان كه قبل از سابقه و خدمت رابطه دعوت استحقاق وجود ارزانى فرموده بعد از فيض وجود و استعداد افاده و قابليت استفاضه داده و رحمت وجوبيه را مقيده جهت آن گويند كه مقيد است به شرطى چند از اقوال و افعال كما قال * ( فَسَأَكْتُبُها ) * پس زود باشد كه ثابت گردانم مر اينرحمت را * ( لِلَّذِينَ يَتَّقُونَ ) * براى آن كسانى كه پرهيز كنند از شرك و معصيت * ( وَيُؤْتُونَ الزَّكاةَ ) * و بدهند زكات مفروضه را * ( وَالَّذِينَ هُمْ ) * و براى آنان كه ايشان * ( بِآياتِنا ) * به آيتهاى منزله ما * ( يُؤْمِنُونَ ) * ميگروند تخصيص زكات بذكر از ساير عبادات مفروضه به جهت انافه آن است و ديگر آنكه زكات بر عباد اشق فرايض است به جهت شدة محبت او بمال كما قال إِنَّه لِحُبِّ الْخَيْرِ لَشَدِيدٌ و از قتاده نقل است كه يهود و نصارى تمناى اين رحمت كرده گفتند كه ما بآيات ايمان داريم و زكات مال را ميدهيم پس براى ما ثابت خواهد بود حقتعالى رشته اميد ايشان را منقطع ساخته آن رحمت را به اين امت تخصيص داد و فرمود كه متقيان و مؤمنان كه رحمت براى ايشان مينويسيم * ( الَّذِينَ ) * آنانند كه از روى صدق * ( يَتَّبِعُونَ الرَّسُولَ ) * پيروى كنند فرستاده خداى را كه صفت او اينست كه\r\n","description":"","footnote":"","page_name":" 122 ","page_number":122},
  {"content":"\r\n* ( النَّبِيَّ الأُمِّيَّ ) * پيغمبر نانويسنده ناخواننده بدانكه اسم موصول در محل رفع است كه خبر مبتداى محذوف است اى هم الذين و يا بدل كل يا بعض است اى الذين يتقون و پيغمبر ما صلى اللَّه عليه و آله رسولست نسبت به او سبحانه و نبى است نسبت بعباد و صفت او بامة جهت تنبيه است بر آنكه كمال علم او با وجود اين صفت يكى از معجزات اوست و نعم ما قيل\r\n\r\nنگار من كه بمكتب نرفت و خط ننوشت\r\nبغمزه مسئله آموز صد مدرس شد\r\n\r\nو در مجمع آورده كه در وصف حضرت باميت مفسران را چند قولست يكى آنكه مذكور شد يعنى لا يقرأ و لا يكتب دوم بمعنى منسوب بامت و المعنى انه على ملة قبل استفادة الكتابة سوم آنكه مراد بامة عربست زيرا كه عرب نانويسنده بودند چهارم منسوب است بام يعنى آن حضرت بر آن صفت بود كه از مادر متولد شده بود يعنى ناخوانده و نانويسنده بود پنجم منسوب است بام القرى كه مكه است و اينوجه مرويست از ابى جعفر عليه السّلام و در بحر الحقايق آورده كه عرب اصل و منشأ را ام گويند چنان كه مكه را ام القرى گويند كه مبدأ و منشأ همهء\r\nشهرها است و دهها و لو حرا ام الكتاب خوانند كه اصل همهء كتب است پس حضرت رسالت صلى اللَّه عليه و آله را باصل منسوب ساخته تا دانند كه اصل موجودات و اول مكنونات است و نكته\r\nلولاك لما خلقت الافلاك\r\nمويد اينست\r\n\r\n( تو اصل وجود آمدى از نخست\r\nدگر هر چه باشد همه فرع تو است )\r\n\r\nو نيز در صفت او ميفرمايد كه * ( الَّذِي ) * اين پيغمبرى كه مييابند * ( يَجِدُونَه ) * اسم و صفت او را * ( مَكْتُوباً عِنْدَهُمْ ) * نوشته شده نزد ايشان * ( فِي التَّوْراةِ ) * در تورية آنجا كه ميگويد احمد الضحوك القتال يركب البعير و يلبس الشملة تا آخر * ( وَالإِنْجِيلِ ) * و در انجيل آنجا كه از قول عيسى خبر ميدهد كه إِنِّي ذاهِبٌ إِلى رَبِّي و سآتيكم الفارقليطا و در مجمع آورده كه در سفر خامس از تورية مكتوب است كه ساقيم لهم نبيا من اخوتهم مثلك و اجعل كلامى فى فيه فيقول لهم كلما اوصيته به و نيز در آن نوشته كه ( و اما ابن الامة فقد باركت فيه جدا جدا و سيلد اثنى عشر عظيما و أؤخره لامة عظيمة ) و نيز در انجيل مذكور است كه عيسى بحواريين گفت ( انا اذهب و سياتيكم بين الفارقليط هو روح الحق الذى لا يتكلم من قبل نفسه انه نذيركم بجميع الحق الخلق و يخبركم المزمعه و يمدحنى و يشهد انى رسول اللَّه ) و نيز در آن مسطور است كه ( نعطيكم فارقليط يكون معكم آخر الدهر كله و اذا جاء فند اهل العالم ) و قوله * ( يَأْمُرُهُمْ بِالْمَعْرُوفِ ) * تا آخر آيه ميتواند بود كه از تتمه صفات حضرت باشد كه در تورية و انجيل مكتوب است و يا كلام مستانف باشد براى مدح آن حضرت يعنى ميفرمايد اين پيغمبر امى آنها را كه پيروى او ميكنند به نيكويى كه\r\n","description":"","footnote":"","page_name":" 123 ","page_number":123},
  {"content":"\r\nتوحيد است و توابع آن از اوامر * ( وَيَنْهاهُمْ ) * و باز ميدارد ايشان را * ( عَنِ الْمُنْكَرِ ) * از كار ناشايسته كه شرك است و لوازم آن از ابن عباس نقلست كه مراد بمعروف مكارم اخلاقست و صله رحم و انصاف و بمنكر مساوى اخلاق و قطع رحم و عدم انصاف و اصح آنست كه معروف محاسن جمع است و منكر جميع مقابح و تسميهء حق بمعروف جهت آنست كه معروف الصحة است در عقول و تسميهء باطل بمنكر بجهة آن كه منكر الصحة است در عفو * ( وَيُحِلُّ لَهُمُ الطَّيِّباتِ ) * و حلال ميگرداند براى ايشان مطعومات پاكيزه را كه اهل جاهليت بر خود حرام كرده بودند چون بحيره و سايبه و غير آن از مستلذات محرمه بر يهود چون شحوم * ( وَيُحَرِّمُ عَلَيْهِمُ الْخَبائِثَ ) * و حرام ميسازد بر ايشان خورشهاى پليد را چون مردار و خون و خوك يا مالهاى ناروا چون ربا و رشوه * ( وَيَضَعُ ) * و فرو مينهد يعنى تخفيف مىكند * ( عَنْهُمْ إِصْرَهُمْ ) * از ايشان بار گران ايشان را يعنى سبك ميگرداند بر امت خود اوضاع شرع و تكاليف شاقه آن را و گويند مراد چيزهاييست كه در شريعت موسى بر بنى اسرائيل الزام كرده بودند چون قطع عضوى كه از آن گناهى صادر شده باشد و قطع آن مقدار جامه كه نجاست بدان رسد و وجوب پنجاه ركعت نماز در شبانه روزى و نصف سال روزه نگاهداشتن و غير آن * ( وَالأَغْلالَ ) * و ديگر سبك ميگرداند و بر ميدارد غلها و بندها * ( الَّتِي كانَتْ عَلَيْهِمْ ) * كه بود بر ايشان در زمان موسى مانند تعيين قصاص در عمد و خطا و قطع اعضاى خاطئه و غير آن از عهود شاقه كه حق سبحانه و تعالى در ذمه ايشان كرده بود كه به آن وفا كنند مثل اغلالى كه در عناق باشد كما يقال ( هذا عهدى عنقك و طوق فى عنقك ) و گويند كه اين شدت تكليف بر ايشان به جهت شامت معاصى بود كه از ايشان صادر شده بود حاصل كه اصر بمعنى ثقل است و اغلال كه كنايه است از تكاليف شاقه و اوامر شديده كه بر بنى اسرائيل بود حق تعالى به جهت ميمنت حضرت رسالت پناهى صلى اللَّه عليه و آله آن را از گردن امتان آن حضرت وضع فرمود و فرمود * ( فَالَّذِينَ آمَنُوا بِه ) * پس آنان كه گرويدند بدين نبى امى از بنى اسرائيل و غير ايشان * ( وَعَزَّرُوه ) * و تعظيم كردند او را * ( وَنَصَرُوه ) * و يارى دادند او را بر دشمنان * ( وَاتَّبَعُوا ) * و پيروى كردند * ( النُّورَ الَّذِي ) * آن نورى را كه * ( أُنْزِلَ مَعَه ) * فرو فرستاده شده است با نبوت او مراد قرآنست چه استيناف او مصحوب به قرآن بود و مشفوع به آن و گفته‌اند كه لفظ معه دلالت بر بقاى قرآن مىكند يعنى قرآن كه فرو فرستاده شده است با او باقى خواهد بود بخلاف الواح كه بر موسى فرود آمد و اكثر آن را به آسمان بردند\r\n","description":"","footnote":"","page_name":" 124 ","page_number":124},
  {"content":"\r\nو نكته در آنكه قرآن را نور گفت بغاية روشن است چه امور دين\r\nو دنيا از او مفصل است و هويدا و در انوار گفته كه تسميهء قرآن بنور جهت آنست كه اعجاز آن ظاهر و مبين است و مظهر غير و يا كاشف حقايق آنست و مظهر آن و جايز است كه معه متعلق باشد ( باتبعوا اى و اتبعوا النور المنزل مع اتباع النبى ) پس اشاره باشد باتباع كتاب و سنت * ( أُولئِكَ ) * آن گروه كه ايمان آوردند و تعظيم و نصرت و متابعت او كردند * ( هُمُ الْمُفْلِحُونَ ) * ايشانند رستگاران از عذاب و فايز رحمت و ثواب و مضمون آيه جواب دعاى موسى است مرويست كه پيغمبر صلَّى اللَّه عليه و آله روزى اصحاب را فرمود كه\r\nاى الخلق اعجب ايمانا\r\nكدام مردمانند كه در ايمان عجب ترند يعنى كاملتر گفتند ملائكه فرمود كه\r\nالملائكة عند ربهم فَما لَهُمْ لا يُؤْمِنُونَ\r\nفرشتگان نزد پروردگار خوداند پس نيست ايشان را كه ايمان نيارند يعنى ناگزيرند از ايمان آوردن گفتند پس پيغمبراناند فرمود كه\r\nالنبيون يوحى اليهم فَما لَهُمْ لا يُؤْمِنُونَ\r\nگفتند پس ما باشيم فرمود\r\nانا فيكم فما لكم لا تؤمنون\r\nپس فرمود كه\r\nانهم قوم يكونون بعدكم يجدون كتابا فى و رق فيؤمنون فهو\r\nمعنى قوله * ( وَاتَّبَعُوا النُّورَ الَّذِي أُنْزِلَ مَعَه ) * يعنى ايشان جمعى باشند كه بعد از شما پيدا شوند و نوشته را يابند در ورقى به آن ايمان آورند و اينست معنى قوله * ( وَاتَّبَعُوا النُّورَ الَّذِي أُنْزِلَ مَعَه ) * و در تفسير اهل البيت مذكور است كه مراد بنور در اين آيه على ابن ابى طالب است صلوات اللَّه و سلامه عليه چون يهود از آن رحمت مايوس شدند مسلمانان در آن طمع كردند حقتعالى فرمود كه فايض شدن به آن رحمت موقوف است بر متابعت على بن ابى طالب عليه السّلام كه نور او با نور محمد صلى اللَّه عليه و آله از عرش فرو فرستاده شده است و به پشت آدم عليه السّلام قرار گرفته و بعد از آن از صلب مطهر بصلب پاكيزه منتقل شده تا بصلب عبد المطلب دو نصف شده نصفى در صلب عبد اللَّه و نصف ديگر در صلب ابو طالب منتقل كشته و در آثار صحيحه آمده كه رسول صلَّى اللَّه عليه و آله در مرض الموت فرمود كه\r\nادعوا الى قرينى\r\nهمنشين مرا بخوانيد عايشه گفت كه پدر مرا ميطلبد وى را نيز بخواندند حضرت در او نيز نگاه كرد و فرمود\r\nادعوا الى قرينى\r\nحفصه گفت پدر مرا ميطلبد وى را نيز بخواندند حضرت در او نيز نگاه كرد و فرمود كه\r\nادعوا الى قرينى\r\nام سلمه گفت و اللَّه ما عنى الا عليا بخداى كه جز على را نميخواهد پس او را حاضر كردند و در آن مجلس اكثر صحابه بودند حضرت چون وى را بديد فرمودند\r\nهذا قرينى فى الدنيا و الآخرة و كان قرينى فى ظهر آدم و آدم فى الجنة و كان قرينى فى ظهر نوح و نوح فى السفينة و كان قرينى فى ظهر ابراهيم حين القى فى النار و هذا قرينى فى ظهر اسماعيل حين اضجع للذبح ثم لم يزل ينقتل من اصلاب الطاهرين الى ارحام الطاهرات الى ان صرنا الى ظهر عبد المطلب فقسم اللَّه ذلك النور و النطفة فجعل نصفه فى ظهر ابى طالب فجاء منه على\r\n","description":"","footnote":"","page_name":" 125 ","page_number":125},
  {"content":"\r\nپس وى را نزد خود خواند و با وى رازى دراز گفت و زبان در دهن او كرد مانند مرغى كه بچه خود را رزق كند و بعد از آن فرمودند هذا عهد اليك امير المؤمنين ( ع ) فرمود كه\r\nعلمنى رسول اللَّه ص الف باب من العلم ففتح لى من كل باب الف باب من العلم و الحكمة\r\nاز كعب الاحبار مرويست كه در تورية مضمون اين آيه مذكور است كه يا ايها النبى انا ارسلناك شاهدا و مبشرا و نذيرا و حرزا للمؤمنين انت عبيدى و رسولى سميتك المتوكل ليس بفظ و لا غليظ و لا صحيح فى الاسواق اى پيغمبر برگزيده تو را فرستاديم گواه بر خلقان و بشارت دهنده و ترساننده و حرز نگهبان مؤمنان تو بنده منى تو را متوكل نام نهادم و اين پيغمبر موعود درشتخوى و بد خلق نباشد و بانك كننده نباشد در بازارها مجرمان را عفو كند و جزا ندهد ما او را بجوار خود نياريم تا دين كج را به او راست گردانيم و دلهاى بسته را به او بگشاييم و چشمهاى نابينا را به او روشن سازيم و گوشهاى كر را به او شنوا گردانيم مولد او مكه باشد و هرج او بطايف و ملك او بشام و امت او هميشه حمد كنندگان باشند و سپاس دارنده و شكرگوينده و باوضو باشند و جامه از ساق برگيرند تا پاكيزه بماند و آلوده نگردد و مراقبت آفتاب بكنند براى نماز و هر كجا نماز ايشان را دريابد به آن مشغول شوند و در نماز چنان صف كشند كه صف قتال پس اين آيه را تلاوت فرمود كه إِنَّ اللَّه يُحِبُّ الَّذِينَ يُقاتِلُونَ فِي سَبِيلِه صَفًّا كَأَنَّهُمْ بُنْيانٌ مَرْصُوصٌ و نيز وصف او در كتاب بنى هرول كه مغير و مبدل نيست اينست كه احمد از فرزندان اسماعيل باشد و اواخر پيغمبر انست و وى پيغمبر عربى است و بر دين ابراهيم باشد و آزار در ميان بندد و اطراف خود را غسل و مسح نمايد و در چشم او سرخى باشد و مهر نبوت در ميان هر دو كتف او باشد و ارنجن نداشته باشد و دراز نباشد و كوتاه نبود گليم پوشد و باندك چيزى قناعت كند و بر دراز گوش نشنيد و در بازار رود و خداوند حرب و سبى و غارت باشد تيغ بر دوش نهد و از هيچكس باك نداشته باشد و اگر با قوم نوح بودى هلاك نشدندى و اگر در ميان قوم عاد بودى مستاصل نگشتندى و اگر با ثمود بودى بصيحه گرفتار نشدندى و مولودش در مكه بود و منشاش و ابتداى نبوتش نيز هم در آنجا و سراى هجرتش بيثرب ميان حره و نخله و سنجه مىباشد و حماد بود يعنى در همهء احوال رخا و شدت به حمد و شكر مشغول باشد ملكش در شام باشد و مصاحب او از فرشتگان بود و از قوم خود بسيار آزار بيند و او را زجر عظيم كنند و در يثرب مقاتله بسيار ميان ايشان واقع شود و در بعضى اوقات او غالب شود و در زمانى ايشان و عاقبت بر ايشان غالب مطلق شود جمعى با او باشند كه بمرك شتابنده تر باشند از اينكه از سر كوه به پائين ريزد دلهاى ايشان مصحفهاى ايشان باشد قربانشان خون ريختن باشد و همه شجاعان روز و زاهدان شب باشند و هيبت و صولة او بر نهجى باشد كه دشمنان او تا بيكماهه برسند و بنفس نفيس خود كار زار كند تا\r\n","description":"","footnote":"","page_name":" 126 ","page_number":126},
  {"content":"\r\nمجروحش كنند امر بمعروف و نهى از منكر كند و هم در تورية است كه زود باشد كه پيغمبرى در ميان امتى مبعوث سازم و او را بر ايشان غالب گردانم و مظفر و منصور سازم مانند تو كه موسايى و كلام خود را در دهن او نهم بهر چه او را وصيت كنم بپذيرد بر او بركت كنم و او را براى امت عظيم القدر باز پس داشته‌ام و چون حقتعالى بيان صفات جليله و نعوت جميله حضرت نبوى كرد و اهل كتاب را اعلام نمود كه نعوت او در تورية و انجيل مذكور است تا صدق نبوت او بر ايشان روشن شود در عقب آن آن حضرت را ميفرمايد كه جميع اهل عرب و عجم را خطاب كن و در ميان ايشان صلاى عام در ده و * ( قُلْ ) * بگو كه * ( يا أَيُّهَا النَّاسُ ) * اى مردمان * ( إِنِّي رَسُولُ اللَّه ) * بدرستى كه من فرستادهء خدايم * ( إِلَيْكُمْ جَمِيعاً ) * بسوى همهء شما نه ببعضى دون بعضى چنان كه رسل ديگر بودند جميعا حالست از اليكم و قوله * ( الَّذِي لَه مُلْكُ السَّماواتِ وَالأَرْضِ ) * صفت اللَّه است يعنى آن خدايى كه مر او راست پادشاهى آسمانها و زمينها و بيد قدرت او است تدبير و تصرف در آن * ( لا إِله ) * هيچ معبودى مستحق عبادت نيست * ( إِلَّا هُوَ ) * مگر او * ( يُحيِي وَيُمِيتُ ) * زنده ميگرداند و مىميراند و در انوار گفته كه اسم مؤل\r\nصفت اللَّه است اگر چه فاصله شده ميان موصوف و صفت به آنچه متعلق است بمضاف اليه زيرا كه موصوف در حكم مقدم است و يا آنكه موصول منصوب يا مرفوعست بر مدح و يا آنكه مبتداست و خبر آن لا إله الا هو است و اين كلمهء توحيد بر وجوه اول بيان ما قبل خود است چه هر كه مالك و عالم باشد پس او إله بوده باشد نه غير او و قوله * ( يُحيِي وَيُمِيتُ ) * به جهت مزيت تقرير است براى اختصاص او بالوهيت پس ملخص معنى آنست كه اى محمد ( ص ) بمردمان بگو كه چون من رسول آن خدايم كه متصف به اين صفت كمال است و واحد بالذات * ( فَآمِنُوا بِاللَّه ) * پس ايمان آريد به آن خدايى كه صفت او شنوديد * ( وَرَسُولِه ) * و بگرويد بفرستاده او * ( النَّبِيِّ الأُمِّيِّ ) * پيغمبر امى * ( الَّذِي يُؤْمِنُ ) * آن پيغمبرى كه ايمان دارد * ( بِاللَّه ) * بوحدانيت خداى * ( وَكَلِماتِه ) * و بسخنان فرستادهء او يعنى به آنچه نازل شده بر او و بر ساير رسل از كتب و وحى و عدول از تكلم بغيبت به جهت اجراى اين صفات است كه داعى ايمانست به او و اتباع او بر آن * ( وَاتَّبِعُوه ) * و پيروى كنيد اين پيغمبر را و فرمان بردارى نمائيد * ( لَعَلَّكُمْ تَهْتَدُونَ ) * باشد كه راه راست يابيد تعليق رجاء اهتدا بايمان و اتباع تنبيه است بر آنكه هر كه تصديق كند او را و تابع او نباشد بالتزام شرع او پس او بعيد است از اهتدا و در مظان ضلال و باز سر رشتهء كلام را بقصهء بنى اسرائيل كشيده ميفرمايد كه * ( وَمِنْ قَوْمِ مُوسى ) * و از قوم موسى عليه السلام * ( أُمَّةٌ ) * گروهى هستند كه ايشان\r\n","description":"","footnote":"","page_name":" 127 ","page_number":127},
  {"content":"\r\n* ( يَهْدُونَ ) * راه مينمايند خلق را * ( بِالْحَقِّ ) * به كلمه حق يا در حالتى كه محقند * ( وَبِه ) * و به حق و راستى يعدلون عدل ميكنند در حكم ميان خلق مراد به اين امة جماعتىاند از اهل زمان موسى كه ثابت و راسخ بودند بر ايمان و قايم به حق و اتباع ذكر ايشان بعد از ذكر اضداد ايشان بنا بر عادت قرآنست چه تنبيه بر تعارض خير و شر و تراحم اهل حق و باطل و گويند مراد مؤمنان اهل كتابند چون عبد اللَّه بن سلام و اتباع او و اشهر آنست كه بعد از وفات حضرت موسى و موت خليفهء وى يوشع عليه السلام هرج و مرج در ميان بنى اسرائيل پديد آمده بكفر و قتل انبيا و انواع معاصى اشتغال نمودند گروهى از ايشان بنياز تمام از حضرت ملك علام درخواستند تا ميان ايشان و ساير قوم جدايى افكند حق تعالى راهى در زمين گشاده گردانيد و ايشان بدان راه در آمده بما وراى ديار چين رسيدند و آنجا منازل ساخته ساكن شدند و پيغمبر ما صلى اللَّه عليه و آله شب معراج ايشان را ديده ده سوره از قرآن بر ايشان خواند بوى ايمان آوردند و حالا زرارى ايشان آنجا مسلمانند و به قبله ما نماز ميگذارند و زكات مال ميدهند و نماز جمعه بپاى ميدارند و غير از اين هيچ تكليفى بر ايشان نرسيده و اين آيه در صفت ايشانست از آن حضرت منقول است كه فرمود شب معراج چون گذر من بر ايشان افتاد ايشان سخن با من بگفتند و من نيز با ايشان سخن گفتم جبرئيل گفت دانيد كه با كه سخن مىگوييد گفتند نه فرمود كه اين پيغمبر آخر الزمان است صلَّى اللَّه عليه و آله نبى امى است ايشان به من ايمان آوردند و گفتند كه موسى ما را وصيت كرده كه هر كه از شما احمد را دريابد بايد كه از من سلامش برساند من گفتم كه سلام من بر موسى باد پس ده سوره از قرآن بر ايشان خواندم و نماز و روزه و زكات را تعليم ايشان كردم و از سيئه منع كردم و بر نماز جمعه امر كردم و تكليفى ديگر بر ايشان نيست و از ابن عباس نقل است كه كريمهء وَقُلْنا مِنْ بَعْدِه لِبَنِي إِسْرائِيلَ اسْكُنُوا الأَرْضَ فَإِذا جاءَ وَعْدُ الآخِرَةِ جِئْنا بِكُمْ لَفِيفاً در حق ايشانست و مراد بوعدهء آخرت عيسى بن مريم است كه ايشان با او خروج كنند و بروايت اصحاب ما با قايم آل محمد صلَّى اللَّه عليه و آله خروج خواهند كرد و از امام محمد باقر صلوات اللَّه عليه و ابن عباس و سدى و ضحاك و ربيع و عطا مرويست كه اين قوم در پس زمين صيناند و ميان ايشان و اهل صين وادئيست ادريك تا دعوت پيغمبر بايشان رسيده هيچ تغيير و تبديل در آن نكرده اند\r\nو هيچكدام را نزد صاحب خود مالى نيست به جهت غناى ايشان از اقتراض در شب بر ايشان باران نازل مىشود و در هر روز آفتاب بر اراضى و بساتين ايشان ميتابد و زراعت ايشان بر وجهى نمو مىكند و محصول ميدهد كه در هيچ بقعهء از دنيا چنان نميشود و مرويست كه ذو القرنين ايشان را ديده\r\nو حق تعالى بعد از اين اخبار از احبار قوم موسى خبر ميدهد و ميفرمايد كه * ( وَقَطَّعْناهُمُ ) * و متميز\r\n","description":"","footnote":"","page_name":" 128 ","page_number":128},
  {"content":"\r\nو متفرق گردانيديم ايشان را * ( اثْنَتا عَشْرَةَ ) * به دوازده اين مفعول ثانى قطع است زيرا كه متضمن معنى صير است و يا حال است از مفعول و تأنيث آن به جهت حمل آنست بر امة يا قطعه * ( أَسْباطاً ) * بدلست از اثنتى عشرة يعنى ساختيم قوم موسى را سبط سبط و سبط ولد ولد را گويند و اينجا مراد فرزندان اولاد يعقوباند و يا تمييز است و ايراد آن بصيغهء جمع با آنكه تميز ما فوق عشره واحد است به جهت آنست كه مراد از آن قبيله است و هر قبيله سبطى است پس وضع اسباط شده در موضع قبيله و قوله * ( أُمَماً ) * بدلست از اسباط يعنى بنى اسرائيل را گردانيديم امت امت هر سبطى امتى و تخصيص ايشان به جهت آنست كه هر سبطى از نسل فرزندى بود از فرزندان يعقوب كه دوازده بودند و تفريق ايشان جهت آنست كه تا فاضل از مفعول متميز شود * ( وَأَوْحَيْنا إِلى مُوسى ) * و وحى كرديم بسوى موسى عليه السّلام * ( إِذِ اسْتَسْقاه ) * وقتى كه آب خواستند از او * ( قَوْمُه ) * گروه او در تيه * ( أَنِ اضْرِبْ ) * آنكه بزن * ( بِعَصاكَ الْحَجَرَ ) * عصاى خود را بر سنك كه چون بتيه داخل ميشدى با تو بسخن در آمد و گفت مرا بردار كه من به كار تو مىآيم و تو آن را برداشتى و حالا در توبره دارى و مرويست كه بنى اسرائيل به جهت شامت عصيان چون در تيه سرگردان شدند و راه بيرون شدن نتوانستند و از حرارت آفتاب متاذى شده تشنگى بر ايشان غلبه كرد از موسى طلب آب كردند حقتعالى بموسى خطاب فرمود كه عصا بر آن سنگ زن موسى آن سنگ را از توبره بيرون آورد و عصا را بر آن زد * ( فَانْبَجَسَتْ ) * پس شكافته گشت و گشوده شد * ( مِنْه ) * از آن سنك * ( اثْنَتا عَشْرَةَ عَيْناً ) * دوازده چشمهء آب بعدد اسباط و حذف فضرب كه فانبجست متفرعست بر آن ايما است بر آنكه موسى در امتثال امر الهى توقف نكرد و تنبيه بر آن كه ضرب او حقيقت مؤثر نبود در خروج آب از آن بلكه بمحض قدرت كاملهء الهى آب از آن روان شد * ( قَدْ عَلِمَ ) * بدرستى كه دانستند * ( كُلُّ أُناسٍ ) * همه آدميان از هر سبطى * ( مَشْرَبَهُمْ ) * آبشخور خود را و بمشرب ديگرى نرفتند * ( وَظَلَّلْنا ) * و سايه بان انداختيم * ( عَلَيْهِمُ الْغَمامَ ) * بر ايشان ابر را تا از حرارت آفتاب متاذى نشوند * ( وَأَنْزَلْنا ) * و فرو فرستاديم * ( عَلَيْهِمُ الْمَنَّ ) * بر ايشان من را كه مانند ترنجبين بود در صورت و حلاوت * ( وَالسَّلْوى ) * و مرغى مثابه سمانى و تفصيل اين حكايت در سورة البقرة گذشته و گفتيم بايشان بعد از انزال من و سلوى * ( كُلُوا ) * بخوريد بر وجه اباحت * ( مِنْ طَيِّباتِ ما رَزَقْناكُمْ ) * از پاكيزه هاى آن چيزى كه بمحض عنايت روزى داديم شما\r\n","description":"","footnote":"","page_name":" 129 ","page_number":129},
  {"content":"\r\nرا و از آن ذخيره منهيد ايشان خلاف كرده بعضى از من و سلوى را ذخيره نهادند و فاسد گشت * ( وَما ظَلَمُونا ) * و ستم نكردند بر ما در آن ذخيره كردن و غير آن از معاصى ديگر * ( وَلكِنْ كانُوا ) * و ليكن بودند كه از نافرمانى * ( أَنْفُسَهُمْ يَظْلِمُونَ ) * بر نفسهاى خود ستم ميكردند و آخر بجزاى خود رسيدند بعد از آن چيزى ديگر بيان مىكند از اخبار بنى اسرائيل از براى حضرت رسالت پناه صلَّى اللَّه عليه و آله و ميفرمايد كه * ( وَإِذْ قِيلَ لَهُمُ ) * و ياد كن اى محمد صلَّى اللَّه عليه و آله چون گفته شد مر بنى اسرائيل را بعد از محاربهء جباران و ظفر بر ايشان * ( اسْكُنُوا ) * ساكن شويد * ( هذِه الْقَرْيَةَ ) * در اين ديه يعنى اريحا و ايليا كه از قراى بيت المقدس بود * ( وَكُلُوا مِنْها ) * و بخوريد از فواكه و اطعمه اين ديه * ( حَيْثُ شِئْتُمْ ) * از هر جا كه خواهيد * ( وَقُولُوا حِطَّةٌ ) * و بگوئيد كه درخواست ما حطة است مراد طلب حط و وضع گناهان است يعنى بگوئيد بار خدايا وضع كن گناهان ما را از ما * ( وَادْخُلُوا الْبابَ ) * و در آييد بدرى از درهاى اين ده * ( سُجَّداً ) * در حالتى كه سجده كنند گان باشيد و يا منحنى شدگان از غايت تواضع * ( نَغْفِرْ لَكُمْ ) * تا بيامرزم براى شما * ( خَطِيئاتِكُمْ ) * گناهان شما را * ( سَنَزِيدُ الْمُحْسِنِينَ ) * زود باشد كه افزون گردانم جزاى نيكوكاران را يعنى ثواب درجات ايشان را زياده گردانم بر مقدار جزاى اعمال ايشان اين وعده است بغفران و زيادتى اثابت بر آن و بيان اين حكايت در سورة البقره سمت ذكر پذيرفته و بر\r\nطريق تفصيل تفسير و تبيين آن شده و در آن سوره فكلوا بفا واقع شده به جهت آنكه فا مفيد تسبب سكناى ايشانست براى اكل اطعمه و اينجا متعرض آن نشده به جهت اكتفاء بذكر آن در اول و يا به جهت اكتفاء بدلالت حال بر آن و اما تقديم قوله قولوا بر قوله و ادخلوا اينجا و تاخير آن در آنجا اثرى در تغيير معنى نميكند زيرا كه واو موجب ترتيب نيست و همچنين است ذكر واو عاطفه بينهما و عدم ذكر آن و ذكر * ( سَنَزِيدُ الْمُحْسِنِينَ ) * كه بر سبيل استيناف است به جهت دلالت بر آنكه زيادتى اثابه محض تفضل است نه آنكه در مقابل چيزى بوده باشد كه به آن مامور بودند * ( فَبَدَّلَ الَّذِينَ ظَلَمُوا ) * پس تغيير و تبديل دادند آنان كه ستم كردند بر خود * ( مِنْهُمْ ) * از بنى اسرائيل * ( قَوْلًا ) * سخن مامور به را * ( غَيْرَ الَّذِي قِيلَ لَهُمْ ) * به غير آنكه گفته شده بود مر ايشان را يعنى بر وجه استهزا بدل حطة حنطة گفتند * ( فَأَرْسَلْنا ) * پس فرو فرستاديم * ( عَلَيْهِمْ ) * بر تغيير دهندگان * ( رِجْزاً مِنَ السَّماءِ ) * عذابى از آسمان كه صاعقه بود يا طاعون * ( بِما كانُوا يَظْلِمُونَ ) * بسبب آنكه بودند كه\r\n","description":"","footnote":"","page_name":" 130 ","page_number":130},
  {"content":"\r\nستم كردند يعنى لفظى را كه در غير موضع آن بود وضع كردند بعد از آن حضرت رسالت را ميفرمايد كه * ( وَسْئَلْهُمْ ) * و بپرس يهود را بر وجه تقريع و تقرير تقديم كفر و عصيان ايشان بر طريق اعلام به آنچه ندانسته‌اند مگر بتعليم الهى و بوحى آن اين تا معجزهء تو باشد بر ايشان پس از ايشان سؤال كن * ( عَنِ الْقَرْيَةِ ) * از خبر دهى كه * ( الَّتِي كانَتْ حاضِرَةَ الْبَحْرِ ) * بود نزديك دريا و آن بروايت ابن عباس در ايله بود ميان مدين و طور بر ساحل بحر طبريه و ابن زيد گفته كه نام آن قريه منيشا بود در ميان مدين و عينونا و نزد زهرى طبريه بوده و نزد بعضى ديگر مدين بوده بر هر تقدير اهل اين ديه متشرع بودند بشريعت موسى و از جملهء فرايض بر ايشان تعظيم سبت بوده و به جهت آن حرام بوده بر ايشان كه بصيد ماهى و ساير اعمال دنيويه مشغول شوند ايشان خلاف امر الهى كرده بر زبان حضرت داود ملعون گشته و مسخ شدند حاصل كه حق تعالى جهت اظهار افعال ذميمهء يهود با حضرت رسالت صلَّى اللَّه عليه و آله خطاب مىكند كه اهل كتاب را بپرس از خبر اهل ديه * ( إِذْ يَعْدُونَ ) * چون در گذشتند از حد امر الهى و تجاوز كردند از تعظيمى كه مامور بودند بدان * ( فِي السَّبْتِ ) * در روز شنبه كه آن ترك صيد سمك بود از ايشان خلاف كردند بدان كه اذ ظرف كانت است يا حاضرة يا بدل اشتمال از قريه و تقدير آنكه و اسئلهم عن اهل القرية فى وقت عدوانهم فى السبت * ( إِذْ تَأْتِيهِمْ ) * ظرف يعدون است يا بدل بعد از بدل يعنى در گذشتند از حد مامور به وقتى كه مىآمدند بديشان * ( حِيتانُهُمْ ) * ماهيان ايشان و يا سؤال كن يهود را از وقت آمدن ماهيان بايشان * ( يَوْمَ سَبْتِهِمْ ) * در روز شنبه ايشان يعنى در روزى كه منهى بودند از شكار ماهى ماهيان مىآمدند * ( شُرَّعاً ) * در حالتى كه ظاهر شده بودند به روى آب و سرها برداشته ماخوذ از ( شرع علينا ازادنا و اشرف ) و از حسن نقل است كه در روز شنبه ماهيان بيرون مىآمدند هر يك مقابل گوسفندى بزرگ و سفيد و تا بدر خانهاى ايشان كه بر حوالى آب بود مىآمدند به جهت آنكه امن بودند از آنكه در آن روز صيد ايشان كنند و بدانكه سبت مصدر است و ماخوذ است از ( سببت اليهود اذا عظمت سبتها بالتجرد للعبادة ) و گويند اسم آن روز است و اضافه به جهت اختصاص ايشان است به احكامى كه در آن بود و مؤيد اولست ( و يوم اسباتهم بقرائة شاذة ) * ( وَيَوْمَ لا يَسْبِتُونَ ) * و در روزى كه عمل سبت نميگردند يعنى بتعظيم آن روز مامور نبوديد چون يكشنبه و باقى ايام * ( لا تَأْتِيهِمْ ) * نمىآمدند بايشان ماهيان و اين ابتلايى بود از حضرت عزت مر ايشان را و مرويست كه چون روز شنبه\r\n","description":"","footnote":"","page_name":" 131 ","page_number":131},
  {"content":"\r\nدر آمدى ماهيان بسيار ظاهر شدندى به روى آب و بازى كردندى و چون شنبه بگذشتى برفتندى و تا شنبهء ديگر كسى ماهى نديدى * ( كَذلِكَ نَبْلُوهُمْ ) * همچنين مىازمائيم ايشان را يعنى معاملهء آزمايندگان ميكنيم * ( بِما كانُوا ) * به آنچه بودند كه از سر جهل * ( يَفْسُقُونَ ) * بيرون ميرفتند از دايره فرمان آورده‌اند كه چون اهل ايله ماهيان بسيار بر سر آب ميديدند هر يك مقدار گوسفندى و صيد كردن آن بر ايشان مشكل بود به جهت نهى آن\r\nو در روزهاى ديگر يك ماهى نميديدند و صبر كردن بر اين صيد بغايت دشوار بود بر ايشان پس بانواع حيل و تدابير تمسك جستند و در طلب چاره آن كار بودند آخر الامر بوسوسه شيطانى و تلبيس ابليس راى ايشان بر اين قرار گرفت كه حوضها را ساختند از دريا بيرون و بر آن حوض ها جويها قرار دادند و روز شنبه كه زمان ظهور ماهيان بود ايشان را بدان حوضها راندندى و دامها در پيش راه ايشان نصب كردندى تا ماهيان آنجا بماندندى و گويند كه مجارىاى را مسدود ساختندى تا ماهيان به دريا نتوانند رفت و روز يكشنبه بگرفتندى چون چند نوبة اين عمل كردند و آثار عذاب نازل نشده دلير شده از سر تعظيم سبت بگذشتند و از ابن زيد روايت است كه در اول حال مردى بيامد و روز شنبه يك ماهى بگرفت و ريسمان دراز بر دنبال او بست و در كنار دريا ميخ فرو كوفت و ريسمان در آن بند كرد و ماهى را در آب رها كرد روز يكشنبه بيامد و آن ماهى را بگرفت و بريان كرد و همسايه وى بوى ماهى شنيد در سراى وى رفت و آن ماهى را بديد دلتنك شد و گفت اى مرد چرا كارى چنين كردى و از خدا نترسيدى كه تعجيل عذاب كند پس او را وعظ گفت و بترسانيد مرد خائف گشت و يك دو روز منتظر عذاب بود چون عذاب نازل نشد دلير گشت شنبه ديگر دو ماهى بگرفت و به خانه آورد بر آن وجه كه اول گرفته بود و چون عذاب نازل نشد مردمان ديگر دلير شدند و مرتكب اين امر شدند و مالهاى بسيار از اين ممر جمع كردند و نزد بعضى آنست كه در روز شنبه دام را بر دريا مىافكندند و ماهيان در دام مىافتادند و آن را چنان ميگذاشتند تا روز يكشنبه مىگرفتند و چون از ايشان مكرر اين صورت واقع شد و اثر عذاب را نديدند به آن عمل دلير شدند و در آن شهر دوازده هزار و بروايتى هفتاد هزار مرد بودند بسه فرقه شدند قومى مباشران فعل بودند و گروهى نهى ميكردند و جمعى نه ماهى ميگرفتند و نه نهى ميكردند و فرقهء ناهيه را نيز ملامت ميكردند حق تعالى از اين خبر ميدهد كه * ( وَإِذْ قالَتْ ) * عطف است بر اذ يعدون يعنى بپرس اى محمد ( ص ) يهود را از خبر اهل ديه چون گفتند * ( أُمَّةٌ مِنْهُمْ ) * گروهى از اهل ايله كه متوقف بودند در نهى و گروه ناهيه را نهى ميكردند و ملامت مينمودند * ( لِمَ تَعِظُونَ ) * چرا پند نميدهيد * ( قَوْماً ) * گروهى را كه بى شبهه * ( اللَّه مُهْلِكُهُمْ ) * خداى هلاك كنندهء ايشانست بنا فرمانى\r\n","description":"","footnote":"","page_name":" 132 ","page_number":132},
  {"content":"\r\nبر ترك تعظيم سبت * ( أَوْ مُعَذِّبُهُمْ ) * يا عذاب كننده ايشانست * ( عَذاباً شَدِيداً ) * عذابى سخت در آخرت كه آتش دوزخست و اين را به جهت آن ميگفتند كه دانسته بودند كه وعظ نفع بايشان نرساند به جهت تمادى ايشان در عصيان در انوار گفته كه اين قول ايشان مبالغه است در آنكه از وعظ متاثر و منتفع نشوند و يا سؤالست از علت وعظ و نفع آن و گويند كه اين قول را بر سبيل تهكم گفتند * ( قالُوا ) * گفتند فرقهء نهى كنندگان * ( مَعْذِرَةً ) * اين وعظ ما عذر خواستنى است از ما و حفص معذرة بنصب خوانده بر مصدرية يا بر عليت اى اعتذرنا به معذرة او وعظناهم معذرة يعنى اعتذار مينمائيم به اين وعظ معذرت گفتنى يا پند ميدهيم شما را به جهت معذرت گفتن * ( إِلى رَبِّكُمْ ) * بسوى آفريدگار شما مراد آنست كه چون امر بمعروف و نهى از منكر بر ما واجب است پس ما ايشان را پند ميدهيم تا عند اللَّه معذور باشيم * ( وَلَعَلَّهُمْ يَتَّقُونَ ) * و تا باشد نيز كه ايشان بترسند از خداى و ترك معصيت كنند و از اين عمل توبه كنند تا عذاب خدا نازل نشود * ( فَلَمَّا نَسُوا ) * پس آن هنگام كه ترك كردند و گذاشتند آن فرقه صبر كنندگان * ( ما ذُكِّرُوا بِه ) * به آنچه پند داده ميشدند بدان يعنى بدان موعظه متعظ نشدند و قبول آن نكردند * ( أَنْجَيْنَا الَّذِينَ يَنْهَوْنَ ) * برهانيديم آنان را كه نهى ميكردند * ( عَنِ السُّوءِ ) * از بدى و نافرمانى * ( وَأَخَذْنَا الَّذِينَ ظَلَمُوا ) * و گرفتيم آنان را كه صيد كردند بصيد منهى عنه * ( بِعَذابٍ بَئِيسٍ ) * بعذابى سخت فعيل است ماخوذ از ( بؤس يبؤس بئسا اذا اشتد و بكر بيئس ) خوانده بر وزن فيعل چون ضيغم و حيدر كه مبالغه باس است يعنى بعذابى بسيار سخت * ( بِما كانُوا ) * بسبب آنچه بودند كه از روى عناد * ( يَفْسُقُونَ ) * بيرون\r\nميرفتند از راه فرمانبردارى مرويست كه چون فايده بر موعظه ماهيان مترتب نشد با خود گفتند كه در اين شهر بودن غايت خطر است پس با ايشان شهر را قسمت كردند و ديوارى بلند در ميان خود و ايشان برافراشتند و چون مدتى برآمد ايشان اصرار كردند حقتعالى عذاب را بر ايشان فرستاد و همه را خوك و ميمون گردانيد چون نهى كنندگان روز ديگر از خواب برخاستند از آن نيمهء شهر هيچ آوازى و صدايى بر نيامد و نشنيدند و هيچ كس از خانهاى خود بيرون نيامد گفتند مگر اين مردمان امشب خمر خورده‌اند و روز مست افتاده‌اند چون آفتاب مرتفع شد و اثرى از ايشان پيدا نشد نردبانها بر ديوار خانه ايشان نهادند و بر بالا آمده فرو نگريستند آن نيمه شهر همه خوك و بوزينه شده بودند كما قال اللَّه\r\n","description":"","footnote":"","page_name":" 133 ","page_number":133},
  {"content":"\r\nتعالى * ( فَلَمَّا عَتَوْا ) * پس آن هنگام كه گردن كشيدند * ( عَنْ ما نُهُوا عَنْه ) * از آنچه نهى كرده شده بودند از آن يعنى صيد ماهى * ( قُلْنا لَهُمْ ) * گفتيم مر ايشان را * ( كُونُوا قِرَدَةً ) * باشيد بوزينگان * ( خاسِئِينَ ) * در حالتى كه دور شدگانيد و نااميد از رحمت از قتاده نقلست كه جوانان ايشان بوزينه شدند و پيران خوك چون نهى كنندگان در محلهاى ايشان رفتند ايشان ميآمدند و خويشان و آشنايان خود را شناخته خود را بر ايشان ميماليدند و ميگريستند نهى كنندگان ايشان را ميگفتند كه نه ما شما را از آن نهى مىكرديم و ميترسانيديم از عذاب پس ايشان سه روز زنده بودند و روز چهارم همه بمردند و در فرقه متوقفه خلافست در هلاك و نجات ايشان نزد بعضى آنست كه نجات يافتند چه صدور قول لم تعظون از ايشان به جهت تيقن ايشان بود بر عدم نفع موعظه و نزد جمعى آنست كه هلاك شدند چه اين قول را بر سبيل تهكم گفتند و از ايمان بن رباب نقلست كه ( بحت الطائفتان و هلكت الثالثة ) يعنى فرقه ناهية و ساكته هر دو ناجى شدند و فرقه ثالثه هلاك شدند و اين قول از ابى عبد اللَّه عليه السّلام روايت است و بعضى ديگر در اين توقف كرده حكم به هلاكت و نجات آنها نكرده‌اند و عكرمه روايت كرده كه روزى نزد ابن عباس رفتم ديدم كه قرآن را گشوده اين آيه را ميخواند و ميگريست بعد از آن گفت ( قد علمت ان اللَّه اهلك الذين اخذوا الحيتان و نجى الذين نهوهم و ما ادرى ما صنع بالذين لم ينهوهم و لم يواقعوا المعصية و هذا حالنا ) يعنى ميدانم كه حقتعالى صايدان ماهى را هلاك كرد و ناهيان را نجات داد و نمى دانم كه چه كرد با كسانى كه نهى ايشان را نكردند و در معصيت نيفتادند و حال ما هم چون حال اين طايفه است و اين قول اختيار جبائى است * ( وَإِذْ تَأَذَّنَ ) * و ياد كن اى محمد صلَّى اللَّه عليه و آله چون اعلام كرد و آگاهى داد * ( رَبُّكَ ) * پروردگار تو در انوار گفته كه تاذن تفعل است بمعنى ايذان چون توعد و ايعاد و يا بمعنى عزم است زيرا كه عازم بر شيء مؤذن نفس خود است بفعل آن و اين جارى مجراى قسم است چون علم اللَّه و شهد اللَّه و لهذا در جواب آن لام قسم واقع شده و هو قوله * ( لَيَبْعَثَنَّ عَلَيْهِمْ ) * هر آينه بر انگيزد بر يهود و مسلط سازد * ( إِلى يَوْمِ الْقِيامَةِ ) * تا روز رستخيز * ( مَنْ يَسُومُهُمْ ) * كسى را كه بچشاند ايشان را * ( سُوءَ الْعَذابِ ) * عذابى سخت چون قتل و اجلا و ضرب و جزيه و به صحت پيوسته كه بعد از سليمان عليه السّلام بر وجه تخليه بخت النصر بابلى بقتل و سبى و تخريب بلاد ايشان اقدام كرد و بعد از آن ملوك فرس وضع جزيه كردند بر ايشان و ايشان را مىرنجانيدند و باج و خراج ميگرفتند و گويند جزيه مجوس ميدادند تا زمانى كه حضرت رسالت صلَّى اللَّه عليه و آله مبعوث شد و حكم فرمود بقتل ايشان و سبى زرارى و نساء ايشان تا تا اسلام آرند يا جزيه قبول كنند و اين حكم تا قيامت باقيست و نزد بعضى مراد به من يسومهم حضرت رسالت\r\n","description":"","footnote":"","page_name":" 134 ","page_number":134},
  {"content":"\r\nاست ( ص ) و امت مرحومه و اين از ابى جعفر عليه السّلام مرويست و آيه دليلست بر آنكه يهود را هرگز دولت و عزت نباشد و هميشه ذليل و خوار باشند تا روز قيامت * ( إِنَّ رَبَّكَ ) * بدرستى كه پروردگار تو * ( لَسَرِيعُ الْعِقابِ ) * زود عقوبت است مر كافران را كه هم در دنيا عقوبت بايشان رساند * ( وَإِنَّه ) * و بدرستى\r\nكه او * ( لَغَفُورٌ ) * آمرزگار است هر كه را كه توبه كند و طلب مغفرت نمايد * ( رَحِيمٌ ) * مهربانست كه بعد از توبه بگناه نگيرد * ( وَقَطَّعْناهُمْ ) * و پراكنده و متفرق گردانيديم بنى اسرائيل را * ( فِي الأَرْضِ أُمَماً ) * در زمين جماعتها بر وجهى كه در هيچ ولايتى نيست كه در آن يهودى نباشد اين مفعول ثانى است يا حال و قوله * ( مِنْهُمُ الصَّالِحُونَ ) * صفت است يا بدل يعنى بعضى از ايشان شايستگان بودند كه بدين موسى متدين شده تغييرى به حال ايشان راه نيافت و بعيسى گرويدند و يا مراد آنهااند كه به حضرت پيغمبر ( ص ) ايمان آوردند و يا آنهااند كه در شب معراج به آن حضرت گرويدند * ( وَمِنْهُمْ ) * و بعضى ديگر از ايشان * ( دُونَ ذلِكَ ) * مردمانى بودند منحط از صلاح يعنى كفره و فسقه بودند * ( وَبَلَوْناهُمْ ) * و آزموديم ايشان را يعنى بايشان معامله از مايندگان كرديم * ( بِالْحَسَناتِ ) * بنيكوئيها چون طيب عيش و غنا و صحت * ( وَالسَّيِّئاتِ ) * و بديها چون شدت و فقر و مصايب نفس و مال * ( لَعَلَّهُمْ يَرْجِعُونَ ) * شايد كه ايشان باز گردند به خدا و از معصيت بطاعت گرد آيند ايشان بر معصيت مصر شده در نعمت بطر آغاز كردند و ترك شكر گذارى كردند و گفتند إِنَّ اللَّه فَقِيرٌ وَنَحْنُ أَغْنِياءُ و در محنت ترك صبر كرده آغاز ناسزا كردند و گفتند يد اللَّه مغلولة پس از محك امتحان و اختيار تمام عيار بيرون نيامدند * ( فَخَلَفَ مِنْ بَعْدِهِمْ ) * پس از پس اوايل يهود در آمدند * ( فَخَلَفَ ) * پسآمدگان در انوار گفته كه خلف مصدر است كه منعوت شده و لهذا اطلاق آن بر واحد و جمع واقع مىشود و گويند كه آن جمع است و آن در شر شايع است هم چنان كه خلف بفتح در خير و قوله * ( وَرِثُوا الْكِتابَ ) * حالست از ضمير ورثوا يعنى در حالتى كه ايشان ميراث گرفتند تورية را يعنى نياموختند علم آن را از پدران * ( يَأْخُذُونَ ) * فرا ميگيرند * ( عَرَضَ هذَا الأَدْنى ) * خواسته و متاع اين چيزى فروتر و زبونتر كه دنيا است مراد احبار زمان حضرت رسالت است ( ص ) يعنى رشوه ميگيرند در حكم و تحريف تورية * ( وَيَقُولُونَ ) * و ميگويند * ( سَيُغْفَرُ لَنا ) * زود باشد كه بيامرزند ما را و اين به جهت آن مىگفتند كه اعتقاد ايشان آن بود كه گناه روز ايشان بشب و جرم شب ايشان بروز آمرزيده\r\n","description":"","footnote":"","page_name":" 135 ","page_number":135},
  {"content":"\r\nمىشود و او احتمال دارد كه عطف باشد يا حال و فعل مسند است بجار و مجرور يا مصدر ياخذون قوله * ( وَإِنْ يَأْتِهِمْ ) * حالست از ضمير لنا يعنى اميد مغفرت دارند در حالتى كه اگر بيايد بديشان * ( عَرَضٌ مِثْلُه ) * خواسته از متاع دنيا مثل آن خواسته ديگر در حرمت * ( يَأْخُذُونَ ) * فرا ميگيرند آن را مراد آنست كه با وجود اصرار بر اخذ رشوه و مانند آن از اموال حرام اميد دارند كه آمرزنده شوند و اصلا از آن تايب و نادم نشوند * ( أَ لَمْ يُؤْخَذْ عَلَيْهِمْ ) * آيا فرا گرفته نشده است بر ايشان * ( مِيثاقُ الْكِتابِ ) * عهدى كه در تورية است * ( أَنْ لا يَقُولُوا عَلَى اللَّه ) * به آنكه نگويند بر خداى * ( إِلَّا الْحَقَّ ) * مگر سخن راست اين متعلق است بميثاق بحذف حرف جر اى بان يقولون و يا آنكه عطف بيان آنست بدون حذف و يا مراد به اين توبيخ ايشانست بر قطع و جرم ايشان بمغفرت با عدم توبه و دلالت به آنكه افتراست بر خداى و خروج از ميثاق خداى كه كتابست يعنى آنكه در غفران جازم شده‌اند بدون توبه محض افترا است حقتعالى نگفته و به اين طريق در تورية عهد از ايشان فرا نگرفته و قوله * ( وَدَرَسُوا ما فِيه ) * عطفست بر الم يؤخذ بحسب معنى چه استفهام مذكور براى تقرير است نه انكار زيرا كه اگر براى انكار باشد عطف در سوا بر او بعيد باشد زيرا كه در سوا براى تقرير است يعنى بتحقيق اخذ ميثاق از ايشان شده و خوانده‌اند آنچه در او است و اين حكم در وى نديده‌اند و ميتواند بود كه در سوا معطوف باشد بر ورثوا و قوله الم يؤخذ جمله معترضه * ( وَالدَّارُ الآخِرَةُ ) * و رستگارى آن سرا و مغفرة * ( خَيْرٌ ) * بهتر است از عرض دنيا * ( لِلَّذِينَ يَتَّقُونَ ) * مر آنان را كه پرهيزند از قتل محارم و تكذيب و افترا بر خدا * ( أَ فَلا تَعْقِلُونَ ) * آيا تعقل نميكنند و خير و صلاح و شر و فساد خود را در نمييابند تا قبيح اين را بدانند و استبدال نكنند بنعيم مخلد عرض ادنى را كه مؤدى بعقاب اليم است و حفص و نافع بخطاب ميخوانند يعنى اى محمد بگو بايشان كه آيا در نمييابيد كه\r\nنعمت عقبى بهتر است از مال دنياى دنى فانى\r\n* ( وَالَّذِينَ يُمَسِّكُونَ بِالْكِتابِ ) * عطفست بر لِلَّذِينَ يَتَّقُونَ و قوله أَ فَلا تَعْقِلُونَ اعتراض است يعنى سراى آخرت بهتر است مر آنان را كه چنگ ميزنند بتورات و نگاه ميدارند احكام آن را از تحريف مراد مؤمنان اهل كتابند و نزد عطا مراد بكتاب قرآنست يعنى متمسك ميشوند به احكام قرآن * ( وَأَقامُوا الصَّلاةَ ) * و بپاى ميدارند نماز را تخصيص صلاة با آنكه تمسك بكتاب مشتملست بر اقامت جميع عبادت بجهة آنست كه نماز ستون دين است و اقامت دين موقوف بر اقامت آن * ( إِنَّا لا نُضِيعُ ) * بدرستى كه ما ضايع نكنيم * ( أَجْرَ\r\n","description":"","footnote":"","page_name":" 136 ","page_number":136},
  {"content":"\r\n* ( الْمُصْلِحِينَ ) * مزد بصلاح آرندگان كردار خود را بلكه بالتمام بديشان رسانيم و بدانكه ميتواند بود كه و الذين با صله مبتدا باشد و اين جمله مؤكده بان خبر آن بر تقدير حذف عايد اى اجر المصلحين منهم و يا وضع مظهر شده باشد در موضع مضمر به جهت تنبيه بر آنكه اصلاح در حكم مانع تصنيع است * ( وَإِذْ نَتَقْنَا ) * و نيز ياد كن اى محمد صلَّى اللَّه عليه و آله براى يهود زمان خود كه بر كنديم و برداشتيم * ( الْجَبَلَ ) * كوه طور را * ( فَوْقَهُمْ ) * بر زبر ايشان * ( كَأَنَّه ظُلَّةٌ ) * گوئيا كه آن كوه سايه بانى بود بر سر ايشان بداشته و اين در وقتى بود كه بنى اسرائيل احكام تورية قبول نميكردند و آن را كار نميبستند حقتعالى جبرئيل را فرمود كه كوهى از جاى بر كند و بر بالاى سر ايشان بداشت به مقدار لشگرگاه ايشان كه يك فرسخ در يك فرسخ بود چون ايشان آن را بديدند ترسيدند * ( وَظَنُّوا ) * و دانستند * ( كَأَنَّه ) * آنكه آن كوه * ( واقِعٌ بِهِمْ ) * فرود آينده است بر ايشان زيرا كه كوه در هوا قرار نميگيرد و يا آنكه حقتعالى با ايشان اخبار كرد كه اگر حكم تورية را قبول نكنند اين كوه را بر ايشان افكند پس به سجده افتادند يك نيمه روى به زمين نهادند و به نيمهء ديگر بكوه مينگريستند از ترس آنكه مبادا كوه بر ايشان افتد و از اينجاست كه يهودان سجده را بر وى چپ كنند و گويند كه اين سجده بر ما مباركست زيرا كه بجهة اين عذابى آن چنان از ما دفع شد و در اخبار اهل بيت عليه السّلام آمده كه آنها كه سجده بر يك طرف روى كردند منافق بودند و كسانى كه مؤمن بودند در سجده پيشانى بر زمين نهادند القصه حقتعالى ميفرمايد كه چون بنى اسرائيل به سجده افتادند از ترس وقوع كوه بر ايشان گفتيم ايشان را كه * ( خُذُوا ) * فرا گيرند * ( ما آتَيْناكُمْ ) * آنچه داديم شما را از احكام * ( بِقُوَّةٍ ) * بجد و عزم تمام اين حالست از فاعل خذوا * ( وَاذْكُرُوا ما فِيه ) * و ياد كنيد بر وجه عمل آنچه در اوست از مواثيق و عهود كه اوامر و نواهى است و او را فرو مگذاريد و ترك مكنيد * ( لَعَلَّكُمْ تَتَّقُونَ ) * تا باشيد كه پرهيزكارى كنيد و از عداد متقيان باشيد در ترك قبايح اعمال و رذايل اخلاق و التزام واجبات و بعد از ذكر مواثيقى كه در كتب سماويه بود بيان مواثيق مىكند كه بر جميع بندگان اخذ آن كرده بود به جهت جمع ميان دلايل عقل و سمع و ابلاغ در اقامت حجت و ميفرمايد كه * ( وَإِذْ أَخَذَ رَبُّكَ ) * و ياد كن اى محمد صلَّى اللَّه عليه و آله چون فرا گرفت پروردگار تو * ( مِنْ بَنِي آدَمَ ) * از فرزندان آدم * ( مِنْ ظُهُورِهِمْ ) * از پشتهاى ايشان اين بدل بعض است از بنى آدم يعنى بيرون آورد از اصلاب ايشان * ( ذُرِّيَّتَهُمْ ) * نسل\r\n","description":"","footnote":"","page_name":" 137 ","page_number":137},
  {"content":"\r\nايشان را قرنى بعد از قرنى و نسلى بعد از نسلى * ( وَأَشْهَدَهُمْ ) * و گواه گردانيد ايشان را * ( عَلى أَنْفُسِهِمْ ) * بر نفسهاى خودشان يعنى براى ايشان نصب دلايل ربوبية خود كرد و در عقول ايشان مركوز ساخت آن چيزى را كه داعى ايشان بود باقرار بربوبيت تا آنكه بمنزلهء كسانى گشته‌اند كه ايشان را فرموده كه * ( أَ لَسْتُ بِرَبِّكُمْ ) * آيا نيستم پروردگار شما * ( قالُوا بَلى ) * گفتند آرى تو پروردگار مايى پس حق تعالى تنزيل تمكين ايشان كرده است از علم بربوبيت بمنزلهء اشهاد و اعتراف بر طريقهء تمثيل و دال بر اينست قوله * ( شَهِدْنا ) * گواه شديم ما بر اقرار خود و اخذ ميثاق كرديم * ( أَنْ تَقُولُوا يَوْمَ الْقِيامَةِ ) * كراهت آنكه گويند روز قيامت كه * ( إِنَّا كُنَّا ) * بدرستى كه ما بوديم * ( عَنْ هذا غافِلِينَ ) * از اين اقرار بيخبران يعنى متنبه نشديم بر آن بدليل قوله * ( أَوْ تَقُولُوا ) * عطف است بر ان تقولوا يعنى كراهت آنكه گوئيد * ( إِنَّما أَشْرَكَ ) * جز اين نيست كه شرك آوردند * ( آباؤُنا ) * پدران ما * ( مِنْ قَبْلُ ) * پيش از ما * ( وَكُنَّا ذُرِّيَّةً ) * و\r\nبوديم ما فرزندان * ( مِنْ بَعْدِهِمْ ) * از پس ايشان يعنى اقتدا بايشان كرديم زيرا كه تقليد نزد قيام دليل و تمكن از علم به آن صلاحيت عذر ندارد * ( أَ فَتُهْلِكُنا ) * به جهت كراهت آنكه گويند آيا هلاك ميكنى و معذب ميسازى ما را * ( بِما فَعَلَ الْمُبْطِلُونَ ) * به آنچه كردند كج روان و گمراهان و بيراهان يعنى پدران ما كه تاسيس شرك كردند اكثر مفسران نقل كرده‌اند كه حقتعالى ذريهء آدم را بيرون آورد از صلب او بر مثال مورچهاى خورد و حيات و عقل و نطق در ايشان آفريد و ربوبيت خود را بر ايشان عرض فرمود و ايشان قبول كرده گفتند كه ما بر اقرار خود گواه شديم و چون ذرية بلى گفتند حق تعالى ملائكه را فرمود كه گواه باشيد ملائكه گفتند كه شهدنا و از سدى منقولست كه شهدنا خبريست كه حقتعالى از خود و فرشتگان ميدهد كه ما بر اقرار ذرية آدم گواه شديم حاكم ابو عبد اللَّه در صحيح خود از ابن عباس نقل مىكند كه پيغمبر ص فرمود كه خداى فرا گرفت ميثاق را از ذريهء آدم در نعمان و آن وادى است نزديك به عرفات و آن را نعمان سحاب گويند و بقولى بطن نعمان خوانند در لباب آورده كه اخذ ميثاق در دهيا بوده و آن زمينى است در ولايت هند و بعد از خروج آدم عليه السّلام بوده است از بهشت و در مدارك آورده كه جمهور مفسران بر آنند كه بعد از خلق آدم و قبل از دخول جنت بود در فضايى كه بر در بهشت است و عرض آن سى هزار ساله راهست در آن فضا ( ذرارى ) آدم را به شكل مورچهاى خورد از صلب آدم اخراج كرد و بعد از خلق حيات و عقل و نطق عرض ربوبيت خود كرد بر ايشان و از مفسران سلف و اصحاب خلف روايت است كه حقتعالى جانب راست او را بماليد بعضى از ذرارى او را\r\n","description":"","footnote":"","page_name":" 138 ","page_number":138},
  {"content":"\r\nچون مرواريد سفيد از آنجا بيرون آورد و ايشان را فرمود برحمة من ببهشت رويد و جانب پشتش را بماليد بعضى ديگر از فرزندان او را برنك سياه بيرون آورد و فرمود كه بدوزخ رويد پس بايشان خطاب فرمود كه جز از من خدايى نيست به من شرك مياريد و به پيغمبران و بكتابها كه بشما خواهم فرستاد بگرويد گروهى از ايشان بطوع اقرار كردند و گروهى بر وجه نفاق اعتراف كردند پس اجال و ارزاق و مصايب ايشان را بنوشت آدم در ايشان نگاه كرد و آن را مختلف ديد بعضى خوب صورت و برخى زشت و جمعى دراز و جمعى كوتاه و گروهى توانگر و فرقه درويش گفت بار خدايا ايشان را چرا چنين آفريدى خطاب آمد كه خواستم كه شكر مرا زياده كنند سدى گفت كه در ميان ايشان پيغمبران مانند چراغهاى درخشان بودند و در آن ميان نورى ديد كه روشنى آن بدان چراغها غالب شده بود گفت بار خدايا اين كيست فرمود كه اين پيغمبريست كه از فرزندان تو بوجود آيد گفت عمر او چند باشد فرمود شصت سال گفت بار خدايا عمر او را افزون كن ندا رسيد كه قلم چنين رفته است و تغيير آن خلاف مصلحت است و اينكه بعضى از اهل كتاب گفته‌اند كه آدم گفت كه از عمر من چهل سال بر عمر وى بيفزاى و عمر او هزار سال بود چون نهصد و شصت رسيد ملك الموت بقبض روح او آمد گفت اى ملك الموت هنوز از عمر من چهل سال مانده است گفت آن را بمحمد صلَّى اللَّه عليه و آله بخشيدى وى در اين باب تعلل كرد و انكار اين معنى نمود و به جهت اين فرزندانش جاحد شدند و عهد و ميثاقى كه حق تعالى از ايشان اخذ كرده بود فراموش كردند چون انكار اين معنى كرد حق تعالى اخذ ميثاق فرمود از ذريهء آدم و ايشان را گفت كه به پشت آدم اقامت كنيد تا از شما يكى مانده باشد من قيامت را اقامه نكنم از اقاويل باطله و هياوه و مزخرفات مخالفين است كه خلاف عقل است و مخالف مذهب حق و در مجمع آورده كه علماى خاص و عام را در معنى اين آيه و كيفيت اخراج ذرية و اشهاد ايشان اختلاف بسيار است يكى آنكه حقتعالى ذرية آدم را از صلب او بيرون آورد بهيئت مورچهاى سرخ و ايشان را بر آدم عرض كرد و فرمود كه من اخذ ميثاقم از ذرية تو به آنكه مرا بوحدانيت بپرستند و به من شرك ميارند و بعد از آن\r\nبايشان خطاب فرمود كه أَ لَسْتُ بِرَبِّكُمْ ايشان در جواب گفتند كه بلى تو پروردگار مايى بعد از آن بملائكه فرمود كه اى فرشتگان بر اينگواه شويد ايشان گفتند شهدنا گواه شديم و بعد اينخطاب بعد از آن بود كه عقل و فهم در ايشان آفريده بود تا خطاب را بشنوند و دريابند و قبول كنند و از عرض ربوبيت بر ايشان و قبول ايشان رد ايشان كرد بصلب آدم پس همهء مردمان در صلب او محبوس شدند و بتدريج از اصلاب پدران خود بيرون مىآيند تا تمام بيرون آيند و بعد از آن قيامت قايم شود پس هر كه مسلمانست بر فطرت اول است و هر كه كافر و جاحد است منحرفست از فطرت اول و اينقول جمعى از مفسرانست و در اين باب روايات متعدده نقلكرده‌اند و بعضى مرفوع و بعضى موقوف و آيه مذكوره را به\r\n","description":"","footnote":"","page_name":" 139 ","page_number":139},
  {"content":"\r\nآن تاويل كرده‌اند و محققان رد اين تاويل نموده گفته‌اند كه ظاهر آيه شاهد است بر خلاف آن زيرا كه حقتعالى فرمود كه وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ و نفرموده كه من آدم من ظهره ذريته تا موافق قول ايشان باشد و بعد از آن اخبار كرده به آنكه اين اخذ به جهت آنست كه تا نگويند كه ما از غافلان بوديم و يا اعتذار ننمايند بشرك اباى خود و اين مقتضى آنست كه ايشان را اباى مشرك بوده باشد پس ظاهر آن متناول قول ايشان نبود و نيز مىگوييم كه ذرية مستخرجه از صلب آدم خالى از آن نيست كه با عقل و فهم بوده‌اند يا نه اگر مسلوب العقل بوده‌اند پس صحيح نبوده باشد كه خطاب الهى را فهميده باشند و بوحدانيت او اعتراف كرده و اگر عاقل بوده‌اند و اخذ ميثاق از ايشان بعد از فهم و عقل ايشان بوده باشد پس بايد كه متذكر آن ميبودند و آن را فراموش نميكردند زيرا كه اخذ ميثاق حجت نيست بر ماخوذ عليه مگر كه ذاكر آن باشد پس آن هنگام واجب بوده باشد كه ما متذكر آن ميثاق ميبوديم و نيز جايز نيست كه جمعى كثير و جماعتى غفير از عقلا چيزى را فراموش كنند كه آن را دانسته و شناخته باشند و هيچكس از ايشان متذكر آن نبوده باشد اگر چه زمان دراز بوده باشد و مؤيد اينست كه اهل آخرت بسيارى از احوال دنيا را شناسند و نيز اهل جنت باهل نار گويند كه قَدْ وَجَدْنا ما وَعَدَنا رَبُّنا حَقًّا و اگر جايز باشد نسيان اين با وجود كثرت خلايق پس لازم آيد كه جايز بوده باشد كه حقتعالى تكليف خلقان كرده باشد به آن عهد و اعادهء ايشان كرده برخى را مثاب و برخى را معاقب كرده باشد و ايشان بعد از آن آن را فراموش كرده باشند و اين مؤديست بصحة مذهب تناسخ نعوذ باللَّه من العقائد الفاسدة و الآراء الباطلة و على بن عيسى از ابى بكر اخشيد روايت كرده كه جايز است كه خبر صحيح بوده باشد الا آنست كه تاويل آيه بر آن نكنند به جهت عدم تطابق و حينئذ فايده خلق ذرارى بر مثال ذر آن باشد كه تا اعراق كريمه و طباع جبليهء خود را بر شكر نعمت و اقرار ربوبيت و وحدانيت دارند هم چنان كه مرويست كه\r\nالناس ولدوا على الفطرة\r\nو ابو هذيل در كتاب حجت از حسن بصرى و اصحاب او نقلكرده كه اطفال در آخرت مثاب باشند و ببهشت درآيند بر وجه اثابت جهت ايمانى كه در مثال ذر دارند دوم آن كه مراد از آيه اين است كه حقتعالى بيرون آورد بنى آدم را از اصلاب اباء ايشان بارحام امهات پس بر سبيل تدريج از علقه بمضغه رسانيد و بعد از آن صورت بشرى فايض ساخت پس زنده گردانيد و بعد از آن تمكين داد ايشان را بر معرفت دلايل خود بر وجهى كه گوئيا ايشان را گواه ساخته بر نفسهاى خودشان و ايشان را فرموده كه أَ لَسْتُ بِرَبِّكُمْ و در جواب گفته‌اند كه بلى انت ربنا پس بنا بر اين معنى أَشْهَدَهُمْ عَلى أَنْفُسِهِمْ آنست كه راه نمود ايشان را بر توحيد خود بوسيله عطاى عقول بايشان كه دالست بر وحدانيت او فكان او سبحانه بمنزله كسى است كه مشهد ايشان باشد بر نفسهاى ايشان و نظير اين است قوله تعالى\r\n","description":"","footnote":"","page_name":" 140 ","page_number":140},
  {"content":"\r\nوَ لِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ با آنكه ميان او و حق تعالى و ميان آسمان و زمين مسايله و مجاوبه نبود و مثله قوله تعالى شاهِدِينَ عَلى أَنْفُسِهِمْ بِالْكُفْرِ و از جمله بديهيات است كه كفار بالسنه خود اعتراف نكردند بكفر ليكن چون كفر ايشان بر وجهى ظهور داشت كه متمكن نبودند از آنكه رفع آن كنند از خود پس گوييا اعتراف بكفر خود كرده‌اند سيم آنكه مراد حقتعالى از اين آيه جماعتىاند از ذريهء آدم كه خلق ايشان فرمود و اكمال عقل ايشان كرد بر السنهء رسل خود و ايشان را امر كرد بوحدانيت و ربوبيت خود ايشان اقرار كردند به اين و گواه گرفت ايشان را بر نفسهاى خود تا در روز قيامت نگويند كه ايشان از آن غافلند يا بگويند كه اباى ما مشرك بوده‌اند پيش از اين پس تقليد ايشان كرديم در اين شرك بنا بر اين آيه در قومى خاص است از بنى آدم و مؤمنانى كه آباى ايشان مؤمن بوده باشند در اين داخل نباشند و اين قول مختار جبائيست و قاضى و زهرى گفته كه قوله شهدنا حكايت است از قول ملائكه كه حقتعالى ايشان را فرمود كه بگوئيد كه گواه شديم بر اعتراف ايشان و قوله قالُوا بَلى از تماميت كلام معرفان و اين قول خلاف ظاهر است و معظم مفسران برين نيستند و حقيقت سخن آنست كه مقصود از ايراد اين كلام الزام يهود است در نقض ميثاق و احتجاج بر ايشان بحجج سمعيه و عقليه و منع ايشان از تقليد و حمل ايشان بر نظر و استدلال كما قال * ( وَكَذلِكَ ) * هم چنان كه بيان كرديم امر ميثاق را * ( نُفَصِّلُ الآياتِ ) * تفصيل ميكنيم و پيدا ميسازيم نشانهاى قدرت خود را تا تدبر كنند در آن و به آن استدلال كنند بر وحدانيت * ( وَلَعَلَّهُمْ يَرْجِعُونَ ) * و شايد كه ايشان بازگردند از تقليد و اتباع باطل بتحقيق بعد از آن امر كرده پيغمبر خود را بذكر قصهء ديگر از احبار بنى اسرائيل به اين وجه كه * ( وَاتْلُ ) * و بخوان اى محمد ( ص ) * ( عَلَيْهِمْ ) * بر بنى اسرائيل يا بر قوم خود * ( نَبَأَ الَّذِي ) * خبر آن كس كه * ( آتَيْناه ) * داديم او را * ( آياتِنا ) * علم بآيتهاى ما يعنى كتب منزله و آن كس بروايت ابن عمر و سعيد بن مسيب و زيد بن اسلم و ابى روق امية بن صلب ثقفى شاعرى بود از عرب كه كتب سماوى مطالعه كرده بود معلوم نموده بود در آن زمان رسولى مبعوث خواهد شد و داعيه داشت كه آن رسول وى باشد چون حضرت رسالت ( ص ) مبعوث گشت از جهت حسد بر او كافر گشت و اين آيتها كه خوانده بود قطع نظر كرد و از گوشهء خواطر خود محو ساخت كما قال * ( فَانْسَلَخَ مِنْها ) * پس بيرون آمد از آن آيات بواسطهء كفر و عناد چنان كه مار از پوست بيرون آيد يعنى به آن كافر شد و اعراض كرد از آن * ( فَأَتْبَعَه الشَّيْطانُ ) * پس لاحق او شد و پيروى او كرد يعنى به او پيوست يا او را پيروى خود نمود * ( فَكانَ ) * پس\r\n","description":"","footnote":"","page_name":" 141 ","page_number":141},
  {"content":"\r\nگشت آن داننده آيات * ( مِنَ الْغاوِينَ ) * از گمراهان و گفته‌اند كه اينكس ابو عامر بن نعمان صيفى راهب بود كه پيغمبر صلَّى اللَّه عليه و آله او را فاسق لقب نام نهاد و ساعى بناى مسجد ضرار است صفت پيغمبر صلَّى اللَّه عليه و آله در كتب الهى ديده بود و او را شناخته و بوى ايمان آورده آخر انكار كرد و كافر شد و اين قول\r\nسعيد بن مسيب است بروايت ديگر و بقول اشهر و نزد اكثر آن كس بلعام بن باعور بود از كنعانيان و جباران كه او صحف ابراهيم عليه السّلام را خوانده بود و اسم اعظم ميدانست و بر دين موسى عليه السّلام بود ابو حمزه ثمالى و مسروق گفته‌اند كه از فرزندان هاب بن لوط بود و از امام محمد باقر عليه السّلام روايت است كه حقتعالى مثل زد براى كفار بلعام بن باعور را كه هواى نفس خود را بر زهد و صلاح اختيار كرد و اين بلعام از شهر بلغا بود و سالف پادشاه آن ديار بود و بروايت ابن عباس چون موسى قصد كارزار جباران كرد و با لشگر عظيم به زمين كنعان كه از بلاد شام بود فرود آمد مردمان آن ديار نزد بلعام آمده گفتند كه تو ميدانى كه موسى مردى با حدت است و لشگر بسيار دارد و به كار زار ما آمده تا ما را بكشد و زنان ما را اسير كند و شهر ما را به تصرف خود در آورد و ما را قوت و استطاعت آن نيست كه با وى مقاومت و مجادله كنيم و تو مردى مستجاب الدعوتى بيرون آى و دعا كن براى ما تا حقتعالى او را از ما دفع كند او گفت ويلكم وى پيغمبر خداست و بامر او به اين صوب آمده چگونه دعا كنم و اگر چنين كنم از دين شما برآيم ايشان الحاح كردند بلعم گفت با خداى خود مشورت كنم اگر مامور شوم بر او دعا كنم پس بر طريقى كه به آن مشورت كردى عمل كردى هيچ جواب نيامد ايشان گفتند اگر خدا كاره بودى ترا از آن نهى فرمودى و چون اثر نهى تو نيامد معلوم مىشود كه به آن راضى است بلعام به اين گفتار باطل فريفته شد مرويست كه در خواب وى را گفتند كه بر بنى اسرائيل دعاى بد مكن وى به آن التفات نكرده برخاست و بر دراز گوشى نشست و بر بالاى كوهى بر آمده بر جميع لشگر موسى ديده و رشد و در اثناى راه دراز گوش وى بخفت وى دراز گوش را بسيار بزد تا برخواست و برنشست چون پارهء ديگر برفت باز فرو خفت تا سه بار اين صورت از او بوقوع آمد بار سيم كه او را ميزد با وى بسخن آمد كه ويحك يا بلعام بكجا ميروى و چرا ميروى و چرا ميزنى نميبينى كه فرشتگان به روى من ميزنند و نميگذارند كه بروم اينچه خيال است كه كردهء و بوسوسهء شيطان عازم شده كه بر پيغمبر خدا دعا كنى وى را تنبه شد از اين پس حقتعالى به جهت اين او را تخليه كرد و فرو گذاشت تا آنكه بر بالاى كوه بر آمد و قوم با او بودند لشگر موسى را بديد دست برداشت و در صدد آن شد كه بر موسى و قوم او دعاى بد كند زبان او گرديده براى ايشان دعا كرد و بر قوم خود نفرين كرد قوم وى را گفتند كه اى بلعام چرا چنين كردى گفت قصد من بر عكس اين بود ليكن بر زبانم بر خلاف آن جارى شد پس فى الحال زبانش از دهن بيرون آمده و بر سينه اش افتاد گفت نه من\r\n","description":"","footnote":"","page_name":" 142 ","page_number":142},
  {"content":"\r\nبشما گفتم كه به جهت اين دين و دنيا از دست من بيرون رود اكنون چنين شد و چون به جهت اين دعا از دولت اخروى محروم شدم صلاح آنست كه مدعاى دنيوى خود را بفعل آورم پس گفت كه چارهء اين امر آنست كه زنان خود را بيارائيد و امتعه خود را بايشان دهيد تا ببهانهء خريد و فروخت بميان لشگرگاه موسى در آيند و خويشتن را بر ايشان عرض كنند و كسى كه ارادهء كند منع نكنند و اگر يك كس از ايشان زنا كند ايشان را بر شما نصرت نباشد ايشان بفرموده او زنان خود را بياراستند و با امتعه بلشگرگاه موسى فرستادند و در ميان آن زنان زنى بود در نهايت حسن و جمال مردى از اكابر بنى اسرائيل كه نام او زمرى بن سلام بود و راس و رئيس سبط شمعون بن يعقوب بود چون آن زن را بديد شيفته جمال او شد و با خودش دعوت كرد و زن وى را اجابت كرد و زمرى دست او را گرفته نزد موسى برد و گفت اى موسى زنى با چنين جمال بر ما حرام است فرمود آرى حرام است ديدن او چه جاى آنكه مباشرت با او كنى دست از او بدار گفت و الله\r\nكه فرمان تو نبرم و او را نگذارم تا مطلوب خود را از او حاصل نكنم هر چند موسى در اين باب مبالغه كرد فايده نداد پس دست او را گرفته و بخيمه خودش در آورد و با او خلوت كرد و چون مردمان ديگر اين صورت را ديدند مرتكب اين امر قبيح شدند و حقتعالى طاعون را بر ايشان فرستاد و در يك ساعت از روز هفتاد هزار بمردند مردى از لشگريان موسى كه او را فنحاص گفتندى از بنى هارون كه با شكوه تر و قوى تر از او كسى نبود و سپهسالار لشكر موسى بود در اين وقت غايب بود چون باز آمد و آن حال را مشاهده كرد و بر صورت واقعه اطلاع يافت حربهء برداشت و بخيمهء زمرى در آمد و او را با آن زن خفته ديد آن حربه را فرود آورد و هر دو را بهم دوخته بر سر حربه كرد و آنها را بر ميان لشگرگاه موسى ميگردانيد و ميگفت اللهم هذا جزاء من يعصيك حقتعالى آن طاعون را از ايشان برداشت و از اينجا است كه بنى اسرائيل را عادت آنست كه هر ذبيحه را كه كشند نصيبى از آن بفرزندان فنحاص دهند و نزد بعضى از مفسران ديگر اين آيه در حق مردى آمد مستجاب الدعوة كه نام او سيؤس بود و زنى داشت از او فرزندان آورده بود روزى اين زن وى را گفت در حق من دعا كن تا حقتعالى مرا نيكوترين زنان بنى اسرائيل گرداند در صورت و جمال وى دعا كرد و حقتعالى وى را جمالى داد كه مردمان چون حسن و جمال او را ديدند همه شيفتهء جمال او شدند و بزنجير عشق او گرفتار شدند زن بجمال خود مغرور شده شوهر را گفت كه من تو را نميخواهم هر چند شوهرش او را نصيحت كرد مؤثر نشد و سركشى از او بيشتر كرد وى دعا كرد تا حقتعالى وى را سگگيرنده گردانيد فرزندان وى بيامدند و پدر را ملامت كردند كه ما صبر نتوانيم كرد كه مادر ما سگ نباحه باشد دعا كن تا حقتعالى او را به حالت اول رد كند پس وى دعا كرد تا زن به حال اول رفت و چون او به جهت ميل نفسانى دعا كرد تا حقتعالى زن او را جميله گردانيد وى را عتاب كرد و اسم اعظم را از\r\n","description":"","footnote":"","page_name":" 143 ","page_number":143},
  {"content":"\r\nياد او ببرد و بعد از آن دعاى وى را اجابت نكرد و نزد بعضى مراد از اين آيه منافقان اهل كتابند كه حضرت رسالت صلَّى اللَّه عليه و آله را مىشناختند بمعجزات باهره مانند شناختن فرزندان خود كما قال يَعْرِفُونَه كَما يَعْرِفُونَ أَبْناءَهُمْ و مع ذلك تصديق او نميكردند و نزد بعضى مراد به اين كس فرعونست و گويند اينمثلى است براى هر كه از طريق مستقيم ايمان اعراض كند و قبول اين نكند با وجود ظهور آيات داله بر حقيقت آن و بر هر تقدير حق سبحانه و تعالى ميفرمايد كه * ( وَلَوْ شِئْنا ) * و اگر ميخواستيم * ( لَرَفَعْناه ) * هر آينه بر ميداشتيم اين كس را كه عالم بآيات ما بود * ( بِها ) * بسبب آن آيات يعنى به جهت ملازمت او بآيات صحف يا كلمات مشتمله بر اسم اعظم يا معجزات باهرهء كه از پيغمبر صلَّى اللَّه عليه و آله مشاهده كرده بود و بمراتب عليه و منازل سنيه كه منازل ابرار و مساكن اخيار است ميرسيد * ( وَلكِنَّه ) * و ليكن او بواسطهء دنائت همت و عدم تامل و تفكر در آن آيات * ( أَخْلَدَ إِلَى الأَرْضِ ) * ميل كرد بسوى زمين يعنى بحضيض دنائت و سفالت مايل شده دنيا را بر آخرت برگزيد * ( وَاتَّبَعَ هَواه ) * و پيروى كرد آرزوى خود را در ايثار دنيا و اعراض كرد از مقتضاى آيات كه آن رضاى ما و مغفرت و نعيم جنت است اگر چه مقتضاى ظاهر حال و لكنه اعرض عنها بود و ليكن از اين عدول كرد و در موضع آن * ( أَخْلَدَ إِلَى الأَرْضِ وَاتَّبَعَ هَواه ) * وضع فرمود جهت مبالغه و تنبيه بر آن چه حامل او شد از اتباع هوى و اشعار بر آنكه دنيا راس هر خطيئه ايست بعد از آن حقتعالى از براى او و امثال او ضرب اين مثل مىكند كه * ( فَمَثَلُه ) * پس صفت او در خست و دنائت مرتبه * ( كَمَثَلِ الْكَلْبِ ) * مانند صفت سك است در اخس احوال او كه اينست كه * ( إِنْ تَحْمِلْ عَلَيْه ) * اگر حمله كنى بر او ويرانى او را * ( يَلْهَثْ ) * زبان از دهن بيرون افكند * ( أَوْ تَتْرُكْه ) * يا اگر بگذارى او را و نرانى\r\n* ( يَلْهَثْ ) * همان زبان از دهن بيرون افكند يعنى هم چنان كه راندن سك و ناراندن آن يكسانست و در هيچ حال صفت خود را ترك نميكند بلعام سك صفت نيز همين حال داشته كه به هيچ حال از خساست و دنائت خود بيرون نرفت چه او را در خواب نمودند كه بنى اسرائيل را دعاى بد مكن منزجر نشد و در وقتى كه متوجه لشگر موسى بود كه بر ايشان نفرين كند دراز گوش با وى بسخن در آمد كه بر او سوار بود و گفت كه از اين فعل برگرد و از اين عمل در گذر و متنبه نگشت و امثال بلعام كه مذكور شدند نيز هر چند آيات داله را ميديدند و ايشان را موعظه ميدادند متنبه نشدند و ديدن و نديدن آيات و شنيدن و نشنيدن موعظه نزد ايشان على السويه بود هم چنان كه سگ در حال گرسنگى و سيرى و رنج و راحت مساويست در زبان بيرون آوردن ابن عباس فرمود كه معنى آنست كه اگر كلمهء حق بر وى حمل كنى حامل آن نشود و اگر او را به حال خود\r\n","description":"","footnote":"","page_name":" 144 ","page_number":144},
  {"content":"\r\nبگذارى مهتدى نگردد چون سگ كه اگر مطرود باشد و اگر لاهث رابض كه لهث كند و صفت خود را از دست ندهد كما قال سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ و گويند كه چون بلعام خواست كه دعائى كند كه موجب اذيت اهل ايمان گردد زبان او مشتبه شد به زبان كلب كه بجهة ايذاى مردمان از دهن بيرون كند خواه بر او حمله كند يا نه مثل الكلب و عرب در حق كسى كه به زبان ايذا بمردمان مىرساند ميگويد كه فلان اجرى لسانه من الفم مثل الكلب و مراد از يلهث در اين موضع صياح و نباح او است و مجاهد ميگويد كه اين مثل كسى است كه قرائت قرآن كند و عمل به آن نكند و بر هر تقدير شرطيه در موضع حال است و معنى اينست كه لاهثا فى حالين حاصل كه تمثيل واقع شده در موضع تركيبى كه آن نفى ترفعست و وضع منزلت جهت مبالغه و مزيد بيان * ( ذلِكَ ) * اين مثل كه گفته شد * ( مَثَلُ الْقَوْمِ الَّذِينَ ) * مثل آن گروهست كه از روى جحود و استكبار * ( كَذَّبُوا بِآياتِنا ) * دروغ ميشمردند آيتهاى ما را كه قرآنست و اين گروه كفار مكه‌اند برواية ابن عباس و گويند يهوداند كه تكذيب آيات تورية كردند و در كتمان نعت حضرت رسالت صلَّى اللَّه عليه و آله پس كوشيدند ميفرمايد * ( فَاقْصُصِ الْقَصَصَ ) * پس بخوان بر ايشان اين قصه ها را يعنى قصص اسلاف كه مذكور شد و از جمله قصه اين كسى است كه منسلخ شد از آيات يعنى قصه بلعام و انسلاخ او از آيات مناسبت تمام دارد بتكذيب ايشان مر آيات ما را * ( لَعَلَّهُمْ يَتَفَكَّرُونَ ) * تا شايد كه ايشان متفكر شوند و فكر ايشان مؤدى شود كه پندپذير شوند * ( ساءَ مَثَلًا الْقَوْمُ ) * بد است مثل قومى كه * ( الَّذِينَ كَذَّبُوا بِآياتِنا ) * مثل آنانيست كه تكذيب كردند آيات ما را بعد از علم ايشان بدان و قيام حجت بر ايشان * ( وَأَنْفُسَهُمْ ) * و بر نفسهاى خود * ( كانُوا يَظْلِمُونَ ) * بودند كه ستم كردند تقديم مفعول دلالت بر آن مىكند كه و بال ظلم ايشان جز بديشان نرسد در انوار آورده كه اين كلام يا داخلست در صلهء موصوف معطوف بر كذبوا بمعنى ( الذين جمعوا بين تكذيب الآيات و ظلم انفسهم ) يا منقطع است از آن و معنى آنكه و ما ظلموا بالتكذيب الا انفسهم و بدانكه مراد بقبح مثل قبح صفت ايشانست يعنى بد صفت است ايشان را كه مضروب فيه مثلست نه كه مراد اصل مثل باشد چه آن محض حكمت و صوابست كه مستلزم حسن است * ( مَنْ يَهْدِ اللَّه ) * هر كه را كه راه نمايد خداى بفيض الطاف و اقتدار و تمكين و ازاحهء علت و نصب ادله و او قبول هدايت كند و اجابت دعوت نمايد * ( فَهُوَ الْمُهْتَدِي ) * پس او راه يافته است * ( وَمَنْ يُضْلِلْ ) * و هر كه را فرو گذارد و تخليه او نمايد به جهت فرط\r\n","description":"","footnote":"","page_name":" 145 ","page_number":145},
  {"content":"\r\nجحود و عناد او پس از آنكه او لطف و تمكين به او كرده باشد * ( فَأُولئِكَ ) * پس آن گروه گمراهان * ( هُمُ الْخاسِرُونَ ) * ايشانند زيانكاران در هر دو سرا و چون ضلال نزد امتحان و تكليف او سبحانه بود از اين جهت اسناد آن به خود كرد چنان كه زيادتى كفر و ايمان با سوره اضافه كرد و فرمود كه فَزادَتْهُمْ رِجْساً إِلَى رِجْسِهِمْ چه زيادتى رجس ايشان نزد نزول سوره بود و يا آنكه معنى آنست كه هر كه\r\nرا در آخرت راه بهشت به او نمايد مهتدى شود و هر كه را بطريق دوزخ كشد در وادى ضلالت معذب شود و يا هر كه را كه حقتعالى بهدايت او حكم كند مهتدى شود و هر كه را كه بضلالت حكم فرمايد خاسر شود و تا محكوم به بر آن صفت نباشد حاكم به آن حكم نكند چه حكم حاكم تابع حال محكوم باشد و بدان كه افراد خبر در شرط اول و جمع در ثانى باعتبار لفظ و معنى است و تنبيه بر آن كه طريق مهتدى واحد است بخلاف اهل ضلال كه طرق مضله ايشان متعدد است و چون تبيين امر كفار و ضرب امثال كرد براى ايشان در عقب آن بيان حال ايشان مىكند بقوله * ( وَلَقَدْ ذَرَأْنا ) * بدرستى كه ما آفريديم * ( لِجَهَنَّمَ ) * براى دوزخ * ( كَثِيراً مِنَ الْجِنِّ وَالإِنْسِ ) * بسيارى از ديوان و آدميان لام براى عاقبت است و حقيقت معنى آنست كه بسيارى از آدميان و پريان و ديوان را آفريديم كه مآل و عاقبت ايشان بدوزخ است بجهة كفر و عناد پس ملخص معنى آنست كه در علم ازلى ما هست كه بسيارى از جن و انس بر كفر اصرار كنند و اجابت دعوت رسل ما نكنند و حجج عقليه را كار نبندند و قبول ايمان نكنند تا عاقبت و مرجع ايشان به اين منتهى شود كه بر صفت كفر بميرند و بجهنم روند و يا آنكه چون در كفر و عناد راسخند فكان در اصل خلقة براى دوزخ مخلوق شده‌اند و دال بر اين معنى است قوله تعالى وَما خَلَقْتُ الْجِنَّ وَالإِنْسَ إِلَّا لِيَعْبُدُونِ چه حق تعالى در اين آيه اخبار فرموده كه مكلفان را براى عبادة آفريده پس جايز نباشد كه خلق ايشان براى دوزخ باشد حاصل كه مراد از آيه هر كسى است كه حقتعالى دانسته است بعلم ازلى كه ايمان نيارد و بر صفت كفر بميرد و به جهت آن به عذاب اليم گرفتار شود و ميتواند بود كه مراد بذرانا اعاده ايشان باشد در نشاهء آخرت و ايراد آن به صورت ماضى به جهت تحقق وقوع آن باشد مانند وَنادى أَصْحابُ الْجَنَّةِ أَصْحابَ النَّارِ يعنى ما بسيارى از مردمان معبوث خواهيم كرد براى دوزخ به جهت كفر و ضلالت ايشان و بنا بر اين لام بر اصل خود باشد پس اهل كفر را وصف مىكند ببلادت و بعد فهم و قلت تدبر و ترك انتفاع قلت فكر از مقتضاى عقل و حواس خود بر وجه مبالغه و ميفرمايد كه * ( لَهُمْ قُلُوبٌ ) * مر ايشانراست دلهايى كه مطلقا * ( لا يَفْقَهُونَ بِها ) * هيچ در نمييابند به آن زيرا كه آن را\r\n","description":"","footnote":"","page_name":" 146 ","page_number":146},
  {"content":"\r\nمتوجه شناخت نميگردانند و از غايت عناد آينه دل را از تصادم انكار و غفلت بصيقل تصديق و انابت پاك نميسازند * ( وَلَهُمْ أَعْيُنٌ ) * و مر ايشانراست چشمها كه به هيچ طريق * ( لا يُبْصِرُونَ بِها ) * روى حق نه مىبينند و به نظر اعتبار در مخلوقات نمينگرند * ( وَلَهُمْ آذانٌ ) * و مر ايشانراست گوشها كه به هيچ وجه * ( لا يَسْمَعُونَ بِها ) * سخن حق به آن نميشنوند زيرا كه بسمع هوش آيات و مواعظ قرآنى را استماع نميكنند * ( أُولئِكَ ) * آن گروه در آنكه مشاعر خود را متوجه اسباب تعيش ساخته‌اند و مقصود بالذات حطام فانى داشته‌اند * ( كَالأَنْعامِ ) * مانند چهارپا باشند كه همت ايشان جز خورد و خواب نيست و اصلا ملتفت بنعيم باقى و لذات دائمى نيستند * ( بَلْ هُمْ أَضَلُّ ) * بلكه اين گروه گمراه تر از انعاماند زيرا كه انعام ادراك چيزى ميكنند كه ممكنست ايشان را ادراك آن از منافع و مضار وجد و جهد ميكنند در جذب و دفع آن به آنچه غايت جهد ايشانست و گمراهان اين چنين نيستند بلكه ايشان ميدانند كه معاند و جاهداند پس اقدام مينمايند بر آتش كه مضرت ابدى است و نيز انعام را تكليفى نيست پس بخلاف امر متصف نيستند بخلاف اهل ضلال و ديگر آنكه انعام بزجر زاجر منزجر ميشوند و بارشاد مرشد در طريق اهتدا سلوك مينمايند و اين كفره به جهت فرط كفر و عتو مهتدى نميشوند به چيزى از خيرات با آنكه حقتعالى عقول داله بر ايشان برشاد و صارفه از فساد بايشان كرامت فرموده پس چون كه عقل خود را استعمال نميكنند و بآيات قدرت عارف نه مىشوند و الات خود را كار نميفرمايند تا راه بوحدانيت خالق خود برند بمراتب از بهايم كمتراند * ( أُولئِكَ ) * آن گروه گمراهان كه ياد كرده شدند * ( هُمُ الْغافِلُونَ ) * ايشانند غافلان و در غفلت خود كاملان به جهت عدم تفكر و تدبر ايشان در آيات باهره و حجج ظاهره كه مكلفند به آن بخلاف بهايم كه مسخر فرمانند\r\nو آنچه بر ايشانست بجا مىآرند و يا ايشان غافلانند از آنچه بر ايشان نازل مىشود از عقوبات دايمى صاحب عين المعانى آورده كه مكلف مأمور با فرو گذاشته معذور مساوى نيست چه آدمى هم روحانيست و هم جسمانى و هم عقلانيست و هم شهوانى پس اگر عقل او بر هوا غالب آيد از ملائكه افضل است و اگر مغلوب نفس و هو اشد از بهايم ارذل است\r\nو چون حق تعالى ذكر عناد كفار كرد و ايشان را مذمت و ملامت نمود بر عدم تدبر در حجج هاديه در عقب آن ترغيب مؤمنان مىكند بتوجه نمودن به او سبحانه و او را بنامهاى نيكو خواندن و ستودن و ميفرمايد كه * ( وَلِلَّه الأَسْماءُ الْحُسْنى ) * و مر خدايراست اسماى نيكو * ( فَادْعُوه بِها ) * پس بخوانيد او را بدان ها يعنى او را به اين اسما نام بريد زيرا كه دالند بر معانى كه نيكوترين معانىاند و مراد به آن الفاظ است\r\n","description":"","footnote":"","page_name":" 147 ","page_number":147},
  {"content":"\r\nبا صفات و گويند مراد به آن نود و نه نام است كه خبر\r\n( ان اللَّه تسعة و تسعين اسما مائة الا واحدة من احصاها دخل الجنة انه وتر يحب الوتر )\r\nدر آن باب وارد شده و يا آنكه مراد هزار و يك نام او سبحانه است كه متلقىاند از شارع صلَّى اللَّه عليه و آله و معانى بعضى راجع است با صفات ذاتيهء او سبحانه چون إله و قادر و عالم وحى و سميع و بصير و بعضى با صفات فعل چون خالق و رازق و بارى و مصور و مبدى و معيد و مبدع و محيى و مميت و بعضى مفيد تمجيد و تقديساند چون قدوس و سبوح و سلام و غنى و واحد و غير آن و گفته‌اند كه مراد بحسنى اسمايىاند كه نفوس ما مايل باشند بذكر آن و آن هر اسمى است كه متضمن رحمت عفو باشد نه سخط و نقمت و در زاد المسير آورده كه سبب نزول اين آيه آن بود كه مردى خداى را باسم اللَّه ياد كرد و باسم رحمن نيز او را بخواند ابو جهل گفت نه محمد صلَّى اللَّه عليه و آله و سلَّم ميگويد و اصحاب او هم كه ما يك خداى را ميپرستيم پس اين مرد چرا دو خدا ميخواند اين آيه نازل شد كه اسماى الهى بسياراند و همه نيكو است پس او را به آن اسما بخوانيد صاحب كشاف گفته كه خداى را صفاتى نيكو است چون عدل و احسان و خير و رحمة و عدم مثليت و امثال آن پس او را بدان صفات بستائيد و گفته‌اند معنى آنست كه متخلق شويد باخلاق ربانى و متصف شويد بصفات يزدانى * ( وَذَرُوا الَّذِينَ ) * و بگذاريد متابعت آنها را كه از روى ضلالت و جهالت * ( يُلْحِدُونَ ) * ميل ميكنند بكجى * ( فِي أَسْمائِه ) * در نامهاى او يعنى تسميه ميكنند حقتعالى را باسمايى كه اذن شرع بدان تعلق نگرفته چنان كه اعراب حق را يا ( ابا المكارم يا ابيض الوجه ) ميگفتند و نصارى يا ابا المسيح و حكما علة اولى ميخوانند و گفته‌اند كه الحاد اشتقاق اسماء بتان بود از اسماى الهى چون لات از إله و عزى از عزيز و منات از منان و يا معنى آنست كه مبالات مكنيد با به كار ايشان از آنچه حق تعالى ذات خود را به آن تسميه فرمود چه ايشان مىگفتند كه ( ما نعرف الا رحمن اليمامة ) يا اعراض كنيد از ايشان كه حقتعالى مجازى ايشان است كما قال * ( سَيُجْزَوْنَ ) * زود باشد كه جزا داده شوند ملحدان * ( ما كانُوا يَعْمَلُونَ ) * بجزاى آنچه هستند كه عمل ميكنند و چون ذكر جمعى كرد كه عاقبت كارشان منتهى به آتش دوزخست در عقب آن ذكر اهل بهشت ميفرمايد بقوله * ( وَمِمَّنْ خَلَقْنا ) * و از آنها كه آفريده‌ايم * ( أُمَّةٌ ) * گروهىاند كه ايشان * ( يَهْدُونَ بِالْحَقِّ ) * راه مينمايند مردمان را به حق كه دين اسلام است و احكام آن * ( وَبِه يَعْدِلُونَ ) * و به حق عدول ميكنند در حدود آن ابن جريح روايت كرده كه پيغمبر صلى اللَّه عليه و آله اين آيه تلاوت فرمود و گفت اين آيه در حق امت من است كه به حق گيرند به حق دهند و به حق\r\n","description":"","footnote":"","page_name":" 148 ","page_number":148},
  {"content":"\r\nحكم كنند و پيش از شما قومى اين چنين بوده‌اند پس اين آيه را تلاوت فرمود كه وَمِنْ قَوْمِ مُوسى أُمَّةٌ يَهْدُونَ بِالْحَقِّ وَبِه يَعْدِلُونَ از ربيع ابن انس روايت است كه رسول صلَّى اللَّه عليه و آله و سلَّم فرمود كه امتان من قومى باشند كه بر حق ثبات كنند و بر آن رسوخ نمايند تا آن گاه كه عيسى فرود آيد در خبر ديگر آمده كه هميشه گروهى از امت من بر حق استاده باشند تا آن گاه كه فرمان خدايى بايشان آيد و خذلان خاذل و خلاف مخالفى ايشان را زيان نرساند و در تفسير اهل البيت عليه السّلام مذكور است كه نحن هم اين آيه مخصوص است بما و شبههء نيست كه اين صفات بايشان لايق است براى آنكه حقتعالى حكم كرده است به آنكه آنها به حق راه نمايند و بعدل حكم كنند و اين صفت متحقق نميشود مگر در كسانى كه مامور باشند از جانب او و مقطوع بر عصمت و از امام محمد باقر صلوات اللَّه عليه روايت است كه مراد از آيه حضرت امير المؤمنين است صلوات اللَّه عليه و عياشى باسناد خود از امير المؤمنين عليه السّلام روايت كرده كه آن حضرت فرمود بخدايى كه جان من دريد قدرت او است كه اين امت هفتاد و دو فرقه شوند و همه در آتش دوزخ در آيند مگر اين فرقه كه حقتعالى در صفت ايشان فرموده كه * ( وَمِمَّنْ خَلَقْنا أُمَّةٌ يَهْدُونَ بِالْحَقِّ وَبِه يَعْدِلُونَ ) * بعد از آن بيان حال كفار مىكند در دنيا\r\nو معامله او با ايشان و ميفرمايد كه * ( وَالَّذِينَ كَذَّبُوا ) * و آنان كه تكذيب كردند * ( بِآياتِنا ) * آيتهاى ما را يعنى كفار يا ساير مستهزيان * ( سَنَسْتَدْرِجُهُمْ ) * زود باشد كه بگيريم ايشان را درجه درجه و مرتبه مرتبه يعنى اندكاندك و آهسته آهسته ايشان را به هلاكت نزديك گردانيم * ( مِنْ حَيْثُ لا يَعْلَمُونَ ) * از آنجا كه ندانند به اين وجه كه هر گاه گناه كنند ما نعمت را بر ايشان زياده كنيم و ايشان به گمان آنكه اين نعمت لطفى است از خداى در طغيان و عصيان مىافزايند و بطر و انهماك در غى زياده ميكنند تا آنكه يك بار عذاب بر ايشان نازل شود بى ظهور علامات وقوع آنكه ايشان را بياگاهاند حاصل كه استدراج در ظاهر احسان است و در حقيقت خذلان و ميتواند بود كه مراد نزديك گردانيدن ايشان باشد به آتش دوزخ مرتبه مرتبه يا آنكه در آن داخل شوند و اشتقاق آن از درجه است بمعنى طريق يقال ( درج اذا مشى سريعا ) يعنى هر چند ايشان را زودتر بطريق دوزخ در آريم و يا اشتقاق آن از درج است بمعنى طى يعنى زود باشد كه در نورديم ايشان را در هلاك و از وجه ارض ايشان را برداريم يقال ( طويت فلانا و طويت امر فلان اذا تركته و هجرته ) و صحيح نيست قول آن كسى كه ميگويد معنى آنست كه سنستدرجهم من حيث لا يعلمون الى الكفر و الضلال زيرا كه آيه در حق كفار وارد شده و سين استقبال دال بر تأخير كفر ايشان مىكند پس دربارهء كسانى كه متصف بكفر باشند صادق نيايد و نيز فعل استدراج جزا است بر كفر ايشان و\r\n","description":"","footnote":"","page_name":" 149 ","page_number":149},
  {"content":"\r\nعقوبت آن پس ناچار است كه بمعنى غير كفر باشد * ( وَأُمْلِي لَهُمْ ) * و زود باشد كه مهلت دهيم ايشان را مدتى پس بگيريم ايشان را كه ( ان اللَّه يمهل و لا يهمل ) و عدم معاجلة بر اخذ ايشان به جهت آن است كه معاجله بعقوبت كسى كند كه از فوت آن انديشه كند و از من هيچ چيز فوت نمىشود * ( إِنَّ كَيْدِي ) * بدرستى كه گرفتن من بر وجهى است كه بر مردمان مخفى باشد * ( مَتِينٌ ) * سخت است كيد عمليست كه در خفيه باشد و استدراج از اين قبيل است چه آن در ظاهر احسانست و در باطن خذلان چنان كه معلوم شد پس اطلاق كيد بر آن مستحق باشد و يا مراد بكيد عذابست يعنى عذابى متين و قوى كه هيچ مانعى منع و دفع آن نتواند كرد و تسميهء آن بكيد جهت نزول آنست مِنْ حَيْثُ لا يَشْعُرُونَ و گويند در كلام مضاف مقدر است و تقدير اينكه ( ان جزاء كيدهم متين ) و اضافه كيد بضمير متكلم دافع اين است آورده‌اند كه در موسم حضرت رسالت صلَّى اللَّه عليه و آله بكوه صفا برآمده شب و روز يك يك از گروه قريش را از عذاب ميترسانيد و از عذاب الهى ترهيب مينمود و منع عبادت اصنام ميكرد يكى از صناديد قريش گفت ( ان صاحبكم لمجنون يصيح صياح المجنونين ) اين يار شما ديوانه شده است كه همه شب فرياد مىكند اين آيه آمد كه * ( أَ وَلَمْ يَتَفَكَّرُوا ) * آيا فكر نكردند اين معاندان و انديشه ننمودند در اينكه * ( ما بِصاحِبِهِمْ ) * نيست يار ايشان را كه محمد است صلَّى اللَّه عليه و آله و سلَّم * ( مِنْ جِنَّةٍ ) * از هيچ نوع جنونى چه اين همان محمد صلَّى اللَّه عليه و آله عاقل كامل است كه او را قبل از اظهار دعوت محمد امين ميگفتيد و چون دعوت حق را آشكارا كرد چرا ديوانه اش ميخوانيد بلكه نسبت جنون بشما موافق است كه شخصى را كه مىدانيد كه با حلم و سكينه و وقار و كمال عقل و ذكاء و وفور فضل و اجتماع خصال خير است ديوانه مىگوئيد چه جمع ميان اين دو صفت متناقض از فعل كسى است كه مخبط العقل باشد كفار مكه آن حضرت را گاه ديوانه ميخواندند و گاه ساحر و گاه كاهن و گاه شاعر بديهى است كه جنون و سحر ضدان لا يجتمعاناند پس اطلاق آن دو بر يك كس صحيح نباشد ليكن ايشان از سر تحير و سرگشتگى چون اخبار غيب مىشنيدند ميگفتند كه كاهن است و چون معجزات را كه خارق عادت است ميديدند مىگفتند كه ساحر است و چون نظم قرآن بر وجهى مييافتند كه عرب و عجم از آن نظم عاجز بودند ميگفتند كه شاعر است و چون حقتعالى را آن حضرت بيچون و چگونه و بىمثل و بىمكان و بىجهت و بى ضد و\r\nند ميگفت نسبت جنون به او ميدادند حقتعالى رد قول ايشان كرد كه او ديوانه نيست بلكه * ( إِنْ هُوَ ) * نيست او * ( إِلَّا نَذِيرٌ مُبِينٌ ) * مگر بيم كننده از عذاب الهى كه پيدا و هويداست بيم كردن او به جهت رفع\r\n","description":"","footnote":"","page_name":" 150 ","page_number":150},
  {"content":"\r\nصوت او در انذار تا همه كس بشنود و بر هيچكس مخفى نماند بعد از آن ترغيب ايشان مىكند بطريق نجاح * ( أَ وَلَمْ يَنْظُرُوا ) * آيا نظر نكردند بديده استدلال * ( فِي مَلَكُوتِ السَّماواتِ ) * در ملك عظيم آسمانها * ( وَالأَرْضِ ) * و در ملكوت زمين گويند ملكوت سما نجوم است و شمس و قمر و ملكوت ارض بحور است و جبال و أشجار و يا بمعنى آنست كه در آسمان نگاه نميكنند كه آن را باعظم خلق و ثقل جرم در هوا چگونه معلق بداشته بى عمادى و بيستونى از زيران و بى علاقه از زبران و مزين گردانيده آنها را بستارگان و كواكب سبعه و دوازده بروج با سير مختلف و در زمين نمىنگرند كه بانواع نبات و كثرت خلايق و اصناف بدايع از جمادات و حيوانات بياراسته * ( وَما خَلَقَ اللَّه مِنْ شَيْءٍ ) * و نگاه نكرديد در آنچه آفريده از هر چه اطلاق شيئيت توان كرد از اجناس كه ممكن الحصر نيست تا بدان نظر كمال قدرت صانع و جمال وحدت مبدع و عظم شان مالك و متوالى امر آن بر ايشان ظاهر گردد و به جهت آن عالم شوند به صحت آنچه محمد صلَّى اللَّه عليه و آله ايشان را به آن ميخواند * ( وَأَنْ عَسى أَنْ يَكُونَ ) * عطف است بر ملكوت و آن مصدريه است يا مخففه از مثقله و اسم يكون ضمير شان يعنى آيا نظر نكردند در آنكه شايد كه شان و قصه اين باشد * ( قَدِ اقْتَرَبَ أَجَلُهُمْ ) * بتحقيق كه نزديك شده باشد مدت افناى ايشان يعنى چرا نظر نميكنند در آنكه شايد اجل ايشان نزديك رسيده باشد تا اين انديشه داعى آن شود كه پيش از وقوع فوت و حلول موت و نزول عقوبت بعملى اقدام كنند كه موجب نجاح دو جهانى ، و فلاح جاودانى باشد اگر اين مشركان به قرآن نميگروند كه جامع حقايق دينى و دنيوى و مجمع ميامن ، صورت معنى است * ( فَبِأَيِّ حَدِيثٍ بَعْدَه ) * پس به كدام سخن بعد از قرآن * ( يُؤْمِنُونَ ) * ايمان خواهند آورد اين نهايت بيان است چه اخبار است از ايشان بطبع و تصميم بر كفر بعد از الزام حجت و ارشاد به نظر و يا متعلق است بقوله عسى ان يكون گوييا ميفرمايد كه شايد اجل ايشان نزديك شده باشد چه مىشود ايشان را كه مبادرت نميكنند بايمان آوردن به قرآن و چيست ايشان را كه نظر نه ميكنند در آن بعد از وضوح آن پس اگر ايمان نيارند به آن پس بكدام سخن كه احق باشد از آن قصد خواهند كرد كه ايمان آرند و قوله * ( مَنْ يُضْلِلِ اللَّه ) * تقرير ما قبل است يعنى هر كه را كه خدا تخليه كند و فرو گذارد به جهت فرط عناد و جحود و انكارى كه داشته باشد به قرآن نگرود و با وجود دلايل مصرحه و براهين مقرره بر حقية آن حق تعالى وى را در خذلان فرو گذارد و نظر لطف و توفيق از او باز دارد * ( فَلا هادِيَ لَه ) * پس هيچ راه نمايندهء نيست مر او را كه وى را به راه دارد يا آنكه هر كه به جهت آنكه حقتعالى تكليف ايمان كرده باشد\r\n","description":"","footnote":"","page_name":" 151 ","page_number":151},
  {"content":"\r\nبيشتر در كفر و ضلالت فرو رود هيچ كس او را بر ايمان نتواند داشت و بنا بر اين اسناد اضلال به او سبحانه از حيثيت آن است كه منشأ آن تكليف حقتعالى است او را بايمان و به جهت آن در ضلالت افزوده و قوله * ( وَيَذَرُهُمْ ) * كلام مستانف است يعنى ميگذارد گمراهان را * ( فِي طُغْيانِهِمْ ) * در گمراهى ايشان * ( يَعْمَهُونَ ) * در حالتى كه سر گردان و متردد و متحير ميگردند و ميگويند معنى آنست كه هر كه را خداى در آخرت راه به بهشت ننمايد به جهت كفر كه مستوجب عقاب دايمى است هيچكس او را به راه بهشت راه نمودنى نتواند كرد پس او در تاريكى جاى ظلمات قيامت و موقف حساب متحير ميگردد و راه بيرون شد از آن نداشته باشد تا آنكه فرشتگان عذاب به او رسيده به عذاب دوزخش رسانند و بعقاب عقبه ابدى او را معذب سازند آورده‌اند گروهى از قريش و اصح آنست كه فرقهء از يهود بعد از آنكه حضرت رسالت پناه صلَّى اللَّه عليه و آله ايشان را از احوال قيامت و اهوان آن تهديد كرده بود گفتند اى محمد اگر تو پيغمبرى ما را خبر ده كه قيامت كى قايم شود\r\nكه ما علم بوقت حدوث آن نداريم و اين سؤال امتحانى بود زيرا كه ميدانستند كه جز خداى هيچكس عالم به آن نيست آيه آمد كه * ( يَسْئَلُونَكَ ) * پرسند تو را * ( عَنِ السَّاعَةِ ) * از وقت وقوع قيامت الساعة از اسماء غالبه است چون النجم و اطلاق اين اسم بر قيامت جهت آنست كه واقع شود بدون ظهور علامات آن قبل از وقوع آن و يا به جهت آنكه حساب خلايق در آن به مقدار ساعتى وقوع يابد يا روز بدان درازى نزديك خداى ساعتى باشد و بر هر تقدير سؤال ميكنند از قيامت كه * ( أَيَّانَ مُرْساها ) * كى است اثبات و ايقاع آن مرسى مصدر ميمى است بمعنى ارسا و اشتقاق آن از وسو است بمعنى ثبوت و استقرار و منه رسا الجبال و ارسى السفينة و اشتقاق ايان ازاى است زيرا كه معنى آنست كه اى وقت هو ماخوذ از اويت اليه زيرا كه مردمان در آن وقت در يك جا ماوى گيرند و در آن آخرين ايشان باولين ملحق شوند و قرار گيرند و ملخص معنى آنست كه از تو سؤال ميكنند كه آمدن آن در چه وقت خواهد بود * ( قُلْ ) * بگو بايشان كه * ( إِنَّما عِلْمُها ) * جز اين نيست كه دانستن ظهور قيامت * ( عِنْدَ رَبِّي ) * نزد پروردگار من است و هيچ ملك مقرب و نبى مرسل را به اين اطلاع نيست * ( لا يُجَلِّيها ) * آشكارا نكند امر قيامت را * ( لِوَقْتِها ) * در وقت آن * ( إِلَّا هُوَ ) * مگر او يعنى خفاى آن مستمر است بر غير او تا بوقت وقوع آن لام براى تاقيت است مانند لام در كريمهء أَقِمِ الصَّلاةَ لِدُلُوكِ الشَّمْسِ و حكمت در آنكه او سبحانه قيامت را بر جميع بندگان پنهان كرده آنست كه تا ايشان در هر وقت تجويز وقوع و حدوث آن كنند و در هيچوقت از آن ايمن نباشند تا بطاعت نزديكتر شوند و از معصيت دور تر\r\n","description":"","footnote":"","page_name":" 152 ","page_number":152},
  {"content":"\r\nگردند چه اگر وقت وقوع آن دانستند در اول حال مرتكب معصيت گشتندى به جهت اعتماد بر زمان وقوع آن و در آخر ملجا شدندى بتوبه و انا به به جهت قرب آن و اين هر دو منافى لطف و تكليف است و بعد از آن بيان هول و هيبت آن مىكند بقوله * ( ثَقُلَتْ ) * گران و عظيم است قيامت از روى شدايد و اهوال * ( فِي السَّماواتِ ) * در آسمانها * ( وَالأَرْضِ ) * و زمينها يعنى بر اهل آن از ملائكه و جن و انس فكان اين اشاره است به علت خفاى آن بر ايشان و معنى آنكه دانستن آن بر اهل آسمانها و ارض كه ملائكه ثقليناند بزرگ و گرانست از غاية هيبت و هول آن در مجمع گفته كه مفسران را در اين باب چند وجه است يكى آنكه علم آن ثقيل است بر سكنه عالم علوى و سفلى زيرا كه هر كه بر او امرى مخفى باشد و او بسيار متشوق باشد بدانستن آن آن امر بر او ثقيل خواهد بود و اين قول سدى است و اتباع او دويم عظيم و گرانست بر اهل آسمان و زمين صفت قيامت و علامت آن از انتشار نجوم و تكوير شمس و تسيير جبال و غير آن و اين قول حسن و ابن جريح است سيم ثقيل است وقوع آن بر اهل سماوات و ارض به جهت عظمة و شدت آن و اين قول قتاده است و معنى اينكه زمين و آسمان با عظمتى آن چنان اگر حيات داشتندى ثقيل ميبود بر آن احوال قيامت از انفطار سماوات و انكدار نجوم و تسيير جبال و غير آن * ( لا تَأْتِيكُمْ ) * نيايد بشما قيامت * ( إِلَّا بَغْتَةً ) * مگر ناگاهان تا اعظم و اهول باشد و از حضرت رسالت ( ص ) مرويست كه\r\nالساعة تهيج بالناس و الرجل يسقى ماشيته و الرجل يصلح حوضه و الرجل يقوم سلعته و الرجل يخفض ميزانه و يرفعه\r\nيعنى قيامت بر وجهى بر مردمان واقع شود كه بعضى مشغول باشند باصلاح حوض و بعضى باب دادن مواشى و بعضى به قيمت كردن متاع و خريد و فروخت آن و برخى بتراز و برداشتن و فرو گذاشتن مراد آنست كه ناگاه وقوع يابد بدون ظهور مقدمات * ( يَسْئَلُونَكَ ) * و مىپرسند تو را از وقت وقوع آن و حدوث آن بر وجهى كه * ( كَأَنَّكَ ) * گوييا تو * ( حَفِيٌّ عَنْها ) * عالمى و دانا بوقت آمدن آن و حفى فعيل است ماخوذ از ( حفى عن الشيء اذا سال عنه و بالغ و استقصى فيه ) و تنزيل آن بر معنى علم جهت آنست كه هر كه مبالغه كند از سؤال از شيء و بحث از آن كند مستحكم شود علم او در آن و لهذا معدى بعن شده فكانه قال ( كانك استقصيت فى السؤال عنها حتى علمت ) و گويند عن صلهء يسئلونك است و نزد بعضى اشتقاق آن از حفاوة است بمعنى شفقت چه قريش گفتند به آن حضرت كه ميان ما و تو قرابت است كه مستلزم شفقت و مرحمت است پس از براى ما بگو كه قيامت كى قايم شود حقتعالى فرمود كه از تو اين سؤال ميكنند گوئيا تو به جهت قرابت شفقت دارى بر ايشان و\r\n","description":"","footnote":"","page_name":" 153 ","page_number":153},
  {"content":"\r\nحريصى بتعليم وقت آن يا معنى آنست كه زعم ايشان آنست كه تو دوست دارى آن سؤال را و مايل و راغبى و حال آنكه تو از اين سؤال كارهى به جهت آنكه موقنى به آنكه اين از علم غيب است كه حقتعالى استتار آن فرموده بعلم خود و هيچكس را بر آن مطلع نساخته * ( قُلْ ) * بگو ديگر باره از روى تاكيد و مبالغه * ( إِنَّما عِلْمُها ) * جز اين نيست كه علم قيامت * ( عِنْدَ اللَّه ) * نزديك خدايست و آن را از براى خود برگزيده و به خود اختصاص داده و هيچ پيغمبر مرسل و ملك مقرب را بر آن اطلاع نداده * ( وَلكِنَّ أَكْثَرَ النَّاسِ ) * و ليكن بيشتر مردمان * ( لا يَعْلَمُونَ ) * نميدانند كه آن را جز خداى نميداند و نزد جبائى آنست كه مراد بقوله * ( قُلْ إِنَّما عِلْمُها عِنْدَ رَبِّي ) * علم است بوقت قيامت و بقوله * ( قُلْ إِنَّما عِلْمُها عِنْدَ اللَّه ) * علمست بكيفيت و هيئت آن و تفصيل آنچه در او است پس تكرار نباشد و بعد از ذكر اين توجيه كه مقتضى عدم تكرار است گفته اين آيه دالست بر بطلان قول مجبره و رفضه كه ميگويند ائمه معصومين صلوات اللَّه عليهم مخصوص اند بامامت واحدا بعد واحد تا بقيامت زيرا كه اگر چنين باشد لازم آيد كه ائمهء آخر علم بقيام قيامت داشته باشد و اين خلاف قول حقتعالى است كه * ( قُلْ إِنَّما عِلْمُها عِنْدَ اللَّه ) * و اين وجه ناموجه است زيرا كه ممتنع نيست كه آخر ائمه بداند كه امامى بعد از او نخواهد بود و اگر چه نداند وقت قيام قيامت را زيرا كه او علم بموت خود ندارد و اينجواب گاهى است كه ساعت قيامت وقت فناء خلق باشد و اگر عبارت باشد از وقت حشر بلا شبهه شبههء جبائى زايل مىشود زيرا كه هر گاه امام دانسته باشد كه خلق بعد از وفات مبعوث ميشوند واجب نيست به آنكه عالم باشد كه حشر خلايق كى باشد و مع ذلك در روايت واقع شده كه تكليف زايل خواهد شد نزد موت آخر ائمه به جهت ظهور اشراط ساعة و امارات قيام آن مانند طلوع شمس از مغرب و خروج دابه و غير آن و با وجود اين جايز است كه هيچ كس علم بوقت قيام قيامت نداشته باشد بعينه در وسيط آورده كه اهل مكه گفتند كه اى محمد ( ص ) خداى تو چرا خبر نميدهد كه نرخ اطعمه و امتعه و اشربه كى گران و ارزان مىشود تا در ارزانى چيزى بخرى و در گرانى بفروشى و ربح بسيار از آن ممر بيابى آيه آمد كه * ( قُلْ لا أَمْلِكُ ) * بگو اى محمد ( ص ) نميتوانم * ( لِنَفْسِي ) * براى نفس خود * ( نَفْعاً ) * جر منفعتى * ( وَلا ضَرًّا ) * و نه دفع مضرتى اين اظهار عبوديت است و تبرى از ادعاى علم بغيوب يعنى من هيچ امر غيبى عالم نيستم * ( إِلَّا ما شاءَ اللَّه ) * مگر آنچه خداى خواهد كه مرا تعليم دهد آن را * ( وَلَوْ كُنْتُ ) * و اگر بودمى كه * ( أَعْلَمُ الْغَيْبَ ) * دانستمى غيب را * ( لَاسْتَكْثَرْتُ ) * هر آينه طلب بسيار كردمى * ( مِنَ الْخَيْرِ ) * از مال و منفعت و غير آن * ( وَما مَسَّنِيَ السُّوءُ ) * و نرسيدى به من هيچ بدى از فقر و\r\n","description":"","footnote":"","page_name":" 154 ","page_number":154},
  {"content":"\r\nمرض و رنج و هزيمة و غير آن * ( إِنْ أَنَا ) * نيستم من * ( إِلَّا نَذِيرٌ ) * مگر پيغمبر بيمكننده مر متكبران و\r\nمعاندان را * ( وَبَشِيرٌ ) * و مژده دهنده * ( لِقَوْمٍ يُؤْمِنُونَ ) * براى گروهى كه بگروند به من و آنچه بايست و ميتواند بود كه انذار و بشارت هر دو براى اهل ايمان باشد زيرا ايشانند كه منتفع ميشوند به آن و بنا بر تفسير اول لقوم يؤمنون متعلق است ببشير و متعلق نذير محذوفست و در استثنا دلالت است بر فساد مذهب مجبره زيرا كه همه افعال اگر مخلوق خدا ميبود انذار و بشارت لغو مىبود چه نزد مجبره هيچكس مالك و قادر نيست بر فعلى و قوله * ( وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ ) * دلالت است بر آنكه قدرت قبل از فعل است زيرا كه اگر با فعل بودى ممكن نبودى او را استكثار از خير وقتى كه علم بغيب ميداشت بعد از آن بيان وحدانيت و قدرت خود ميفرمايد بقوله * ( هُوَ الَّذِي خَلَقَكُمْ ) * او است آن خدايى كه بيافريد شما را * ( مِنْ نَفْسٍ واحِدَةٍ ) * از يك تن كه آدم است * ( وَجَعَلَ ) * و آفريد * ( مِنْها ) * از جسد وى يعنى از ضلعى از اضلاع او * ( زَوْجَها ) * جفت او را كه خواست و اين آفريدن جفت از براى او جهت آن بود كه * ( لِيَسْكُنَ ) * كه تا آرام گيرد آدم عليه السّلام * ( إِلَيْها ) * بسوى او و الفت پذيرد با وى كه ( الجنس مع النجس يميل ) * ( فَلَمَّا تَغَشَّاها ) * پس آن هنگام كه فرو پوشيد آدم حوا را يعنى با وى خلوت كرد * ( حَمَلَتْ ) * بار گرفت حوا * ( حَمْلًا خَفِيفاً ) * بارى سبك كه آن نطفه آدم بود كه در رحم او در آمد * ( فَمَرَّتْ بِه ) * پس مستمر بود به آن بار در برخاستن و نشستن و رفتن و استادن يعنى حمل آن به جهت خفت مانع او نشد از تصرف او در امرى از امور هم چنان كه قبل از حمل و بر اين وجه روزى چند بر آن آمد * ( فَلَمَّا أَثْقَلَتْ ) * پس آن هنگام كه گران بار گشت به جهت كبر ولد در بطن او و به حركت و جنبش در آمد و مشرف بر وضع شد * ( دَعَوَا اللَّه ) * بخواندند آدم و حوا خدا را * ( رَبَّهُما ) * كه پروردگار ايشان است و مضمون دعا اينكه بار خدايا * ( لَئِنْ آتَيْتَنا ) * اگر بدهى ما را فرزندى * ( صالِحاً ) * مستوى الخلقة كه بدن او باصلاح و صحت باشد و از فساد و عيب برى و يا فرزندى نرينه كه شايسته آن باشد كه بافعال عظيمه قيام نمايد و يا پرهيزكار بود نه تبه كردار * ( لَنَكُونَنَّ ) * هر آينه باشيم * ( مِنَ الشَّاكِرِينَ ) * از سپاس داران مر تو را بدين نعمت مجدد قولى ضعيف آنست كه چون حوا حامله شد ابليس به صورتى بر او ظاهر گشت و گفت در شكم تو چيست گفت نميدانم ابليس به او گفت شايد سبعى يا بهيمة باشد باز پرسيد كه از كجا بيرون خواهد آمد حوا گفت كه مرا معلوم نيست گفت يا از دهن يا از گوش يا از بينى بيرون آيد يا شكم تو را\r\n","description":"","footnote":"","page_name":" 155 ","page_number":155},
  {"content":"\r\nبشكافند و بيرون آورند حوا بترسيد و صورت اين ماجرا را بآدم عليه السّلام در ميان آورد آدم نيز انديشه ناك شد ابليس گفت غم مخوريد كه من اسم اعظم ميدانم و مستجاب الدعوتم از خدا در خواهم كه اين حمل را مثل شما به صورت بشرى راست خلقت گرداند و خروج او به آسانى باشد به شرط آنكه او را عبد الحارث نام كنيد و نام ابليس در ميان ملائكه حارث بود حوا فريب خورد\r\n* ( فَلَمَّا آتاهُما ) * پس آن هنگام كه عطا كرد خداى بايشان * ( صالِحاً ) * فرزندى صالح البدن و مستوى الجسد * ( جَعَلا لَه ) * گردانيدند براى خداى * ( شُرَكاءَ ) * خداوند شركتى * ( فِيما آتاهُما ) * در آنچه كه داد ايشان را يعنى آن فرزند را كه خداى بايشان داده بود شريكى ساختند به خدا در اسم نه در عبادت به اين معنى كه او را عبد الحارث نام كردند و اينقول مذكور از اقوال ضعفاى عامهء مخالفين است و از مفتريات ايشان بر آدم و حوا و جميع اماميه و اكثر اهل خلاف منكر اينقولاند و از جمله بيضاوى و زمخشرى كه از رؤس اهل خلافند در انوار و كشاف آورده‌اند كه اين قول و امثال اين لايق انبيا نيست و قول صحيح و مذهب حق آنست كه در عبارت مضاف مقدر است و تقدير اينكه ( جعل أولادهما له شركاء فيما اتى اولادهما ) پس معنى صحيح آنست كه حقتعالى ولد صالح را بآدم و حوا ارزانى فرمود اولادان ولد از براى خداى شركان پيدا كردند يعنى فرزندان خود را ( عبد الشمس و عبد العزى ) و امثال آن نام كردند پس حذف مضاف شده و اقامهء مضاف اليه در مقام آن و اينكه حفص و نافع شركاء بصيغهء جمع خوانده‌اند مصرح است بدين معنى و نيز دالست بر اين معنى قوله * ( فَتَعالَى اللَّه ) * پس بزرگ است خداى و پاك * ( عَمَّا يُشْرِكُونَ ) * از آنچه به او انباز ميگيرند چه يشركون صيغه جمع است و صاحب كشاف و انوار بر آن رفته‌اند كه نفس واحده قصى است از اجداد حضرت رسالت صلَّى اللَّه عليه و آله كه خداى او را زوجهء از جنس او يعنى عربى و قرشى كرامت فرمود و زن و شوهر شرط كردند كه اگر خداى تعالى ايشان را فرزندى شايسته دهد بشكر گذارى و سپاس دارى آن قيام نمايند حقتعالى ايشان را چهار فرزند داد در تسميهء ايشان شريك پيدا كردند مر خداى را عبد المناف و عبد العزى و عبد قصى و عبد دار نام نهادند و صاحب كشاف بعد از نقل اينقول گفته كه ( هذا تفسير حسن لاشكال فيه ) و در مجمع آورده كه علما را چند وجه است در مرجع ضمير جعل يكى آنكه راجع است به نسل صالح كه بمعنى ( سليم البدنست و سوى القامة ) و تثنيه ضمير به جهت آنست كه حوا از هر بطنى پسرى و دخترى مىآورد پس معنى آنست كه ( هذا النسل الذى هما ذكر و انثى ) يعنى آن هر دو فرزند گردانيدند براى خدا شريكان در آنچه بايشان عطا\r\n","description":"","footnote":"","page_name":" 156 ","page_number":156},
  {"content":"\r\nكرده بود از نعمت يعنى آن نعم را نسبت ميدادند به آنان كه شريك خدا گردانيده بودند از اصنام و اوثان و اين قول جبائيست دويم آنكه ضمير جعلا راجع بنفس است و زوج او كه هر دو از اولاد آدم و حوا باشند و اين از حسن و قتاده مرويست و اصم نيز بر اين است پس معنى خَلَقَكُمْ مِنْ نَفْسٍ واحِدَةٍ اين است كه ( خلق كل واحدة منكم من نفس واحدة و لكل نفس زوج هو منها اى من جنسها كما قال سبحانه و من آياته ان خلق لكم من انفسكم ازواجا لتسكنوا اليها ) خلاصه معنى اينكه حق تعالى هر يك از شما را از يك نفس آفريد و براى هر نفسى زوجى از جنس او خلق فرمود و هر زوجى با زوج خرد تغشى كرد آن زوج حامله گشت بحمل خفيف كه آب فحل است و چون ثقيل و گرانبار شد از آن حمل به جهت صيرورت آب به گوشت و خون و استخوان آن مرد و زن دعا كردند كه خداوندا اگر اين ولد را ذكرى سوى گردانى ما شاكران باشيم بر اين نعمت و عادت مردمان روزگار آنست كه از اولاد اناث گريزانند و از اولاد ذكور فرحان پس حقتعالى به آن پدر و مادر پسرى صحيح البدن عطا فرمود آن پدر و مادر او را در اسم شريك خدا گردانيدند يعنى عبد العزى و عبد اللات و عبد المناة نام نهادند پس ضمير عما يشركون راجع به كسانى باشد كه اولاد خود را به اين نوع اسم مسمى گردانيدند و هيچكدام از ضماير راجع بآدم و حوا نباشد كه اگر متعلق بايشان بودى عما يشركون واقع شدى نه يشركون و ابو مسلم گفته كه خطاب در آدميان است كه از نفس واحد كه آدم است متولد شده‌اند و مراد بزوج حوا است تا اين جا حديث آدم و حواست و بعد از آن بيان حال اولاد ايشان كرده كه مشركند و ضمير جعلا راجع است بهر مردى و زنى كه متزوج باشند به يكديگر\r\nو جايز است كه ذكر عام كنند و بعد از آن اختصاص بعضى نمايند بذكر و مثل اين در قرآن بسيار است كقوله تعالى هُوَ الَّذِي يُسَيِّرُكُمْ فِي الْبَرِّ وَالْبَحْرِ حَتَّى إِذا كُنْتُمْ فِي الْفُلْكِ وَجَرَيْنَ بِهِمْ بِرِيحٍ طَيِّبَةٍ كه خطاب او به بندگانست به تسيير و بعد از آن راكب بحر را بذكر مخصوص ساخته همچنين در اين آيه اخبار فرموده است از جملهء بشر كه مخلوق شده‌اند از آدم و حوا و بعد از آن ذكر بعضى از ايشان كرده كه از حق تعالى سؤال مذكور كردند و بعد از آن اجابت دعا عين را شريك او سبحانه گردانيده‌اند و ميتواند بود كه خطاب در خَلَقَكُمْ مِنْ نَفْسٍ واحِدَةٍ با مشركان باشد زيرا كه هر يك از بنى آدم مخلوق شده‌اند از نفس واحد و زوج آن و مثل آنها سوم آنكه ضمير راجع بآدم و حوا باشد با حذف مضاف و تقدير اينكه جعل أولادهما له شركاء مثل اين است قوله تعالى اتَّخَذْتُمُ الْعِجْلَ وَإِذْ قَتَلْتُمْ نَفْساً زيرا كه تقدير اينست اتخاذ اسلافكم العجل و قتل اسلافكم نفسا و بنا بر اين ضماير از اول كلام تا آخر راجع بآدم و حوا باشد و مقوى اين است قوله تعالى * ( فَتَعالَى اللَّه عَمَّا يُشْرِكُونَ ) * چنان كه مبين شده چهارم روايت عامه است كه مذكور شد و شبههء نيست كه عقول صافيه\r\n","description":"","footnote":"","page_name":" 157 ","page_number":157},
  {"content":"\r\nمنكر اين روايتاند چه براهين ساطعه دال است بر عصمت انبيا چگونه شرك و معاصى و اطاعت شيطان بر ايشان جايز باشد و بلخى بعد از انكار اين روايت و قدح در سند آن گفته است كه بر تقدير صحت اين روايت منطوق آن مشعر نيست مگر بر اشراك و تسميه و اين نه كفر است و نه معصيت طبرى اختيار اين معنى نموده و عياشى در تفسير خود از ائمه هدى صلوات اللَّه عليهم نقل كرده كه\r\nانه كان شركهما شرك طاعة لا شرك عبادة\r\nبعد از آن در توبيخ اهل شرك ميفرمايد * ( أَ يُشْرِكُونَ ) * آيا انباز ميگيرند در عبادت حق * ( ما لا يَخْلُقُ شَيْئاً ) * آن چيزى را كه نيافريند چيزى را و قدرت ندارد بر خلق اشياء * ( وَهُمْ يُخْلَقُونَ ) * و حال آنكه انبازان را كه ميگيرند ايشان آفريده شده‌اند يعنى جماداتى كه ميپرستيد قادر نيستند بر اعطاى نعم اصول تابان مستحق عبادت شوند و عبادت خدايى كه قادر بالذاتست و بر همه مقدورات قادر رها كرده‌ايد و عبادت اصنام ميكنيد كه مخلوقند * ( وَلا يَسْتَطِيعُونَ ) * و نميتوانند * ( لَهُمْ ) * براى پرستندگان خود * ( نَصْراً ) * يارى دادنى در منفعت ايشان يا فرياد رسيدنى در دفع مضرت ايشان * ( وَلا أَنْفُسَهُمْ يَنْصُرُونَ ) * و نه نفسهاى خود را يارى ميدهند در وقتى كه ايشان را ميكشند يا بالواث و ارواث آلوده ميسازند و ايراد جمع ذوى العقول با آنكه راجع بجمادات است بجهة آنست كه مشركان تعظيم ايشان ميكردند بر صورت من يعقل پس حقتعالى تكينه فرمود از ايشان بر طبق تكينه ذوى العقول كقوله وَالشَّمْسَ وَالْقَمَرَ رَأَيْتُهُمْ لِي ساجِدِينَ * ( وَإِنْ تَدْعُوهُمْ ) * و اگر بخوانيد شما اى مسلمانان مشركان را * ( إِلَى الْهُدى ) * بسوى دين اسلام * ( لا يَتَّبِعُوكُمْ ) * پيروى نكنند شما را * ( سَواءٌ عَلَيْكُمْ ) * يكسان است بر شما * ( أَ دَعَوْتُمُوهُمْ ) * آنكه بخوانيد ايشان را و دعوت كنيد بدين حق * ( أَمْ أَنْتُمْ صامِتُونَ ) * يا آن كه شما خاموشان باشيد اين آيه خاص است بقومى از كفره كه مصر بودند بر كفر خود و از قبول دعوت محروم شدند مانند ابو جهل و متابعان و گويند خطاب با مشركين است و هم راجع باصنام يعنى اگر بخوانيد اى مشركان بتان را به اينكه راه نمايند شما را پيروى شما نكنند و شما را بمراد و مدعاى خودتان نرسانند و اجابت دعاى شما نكنند هم چنان كه حقتعالى اجابت دعاى شما مىكند خواه ايشان را دعوت كنيد و بخوانيد يا نه كه اثرى بر اجابت آن مترتب نشود زيرا كه جماد لا يضر و لا ينفع است و ايثار انتم صامتون بر صمتم جهت مبالغه است در عدم افادهء دعا پس گوييا ميفرمايد كه يكسانست بر ايشان احداث شما خواندن ايشان را و استمرار شما بر خواموشى از خواندن ايشان بعد از آن اتمام حجت مى\r\n","description":"","footnote":"","page_name":" 158 ","page_number":158},
  {"content":"\r\nنمايد بر ايشان يعنى بر مشركان بقوله * ( إِنَّ الَّذِينَ تَدْعُونَ ) * بدرستى كه آنان كه شما ميپرستيد اى مشركان * ( مِنْ دُونِ اللَّه ) * بجز از خداى و ايشان را الهه نام نهاده‌ايد * ( عِبادٌ ) * بندگانند يعنى ملوك و مسخر فرمانند و ذليل و عاجز * ( أَمْثالُكُمْ ) * مانند شما يعنى ايشان نيز مثل شما در تحت تصرف و در قبضهء اقتدار حقاند و اگر اين را باور نداريد * ( فَادْعُوهُمْ ) * پس بخوانيد ايشان را امر براى تعجز است و چون بخوانيد * ( فَلْيَسْتَجِيبُوا لَكُمْ ) * پس بايد كه اجابت كنند شما را * ( إِنْ كُنْتُمْ صادِقِينَ ) * اگر هستيد راستگويان در آنكه الهه‌اند چه إله به حق آنست كه دعاى بنده و نداى پرستندگان خود را اجابت كند و احتمال دارد كه ايشان چون بتان را به صورت آدميان تراشيده بودند پس ايشان را گويند كه كمترين امر الهه آنست كه زنده باشند و خداوندان عقل و سمع و بصر بر امثال شما و بر تقدير آنكه چنين بوده باشند استحقاق عبادت نخواهند داشت هم چنان كه شما استحقاق اين معنى نداريد و مع ذلك ايشان را بر شما مزيتى نباشد و حال آنكه معبود ميبايد كه افضل از عبدهء خود باشد بعد از آن در اثبات نقص ايشان ميفرمايد كه * ( لَهُمْ أَرْجُلٌ ) * آيا مر اين بتان را پايها است كه در مهمات خود * ( يَمْشُونَ بِها ) * كه بروند بدان پايها چنان كه شما ميرويد * ( أَمْ لَهُمْ أَيْدٍ ) * يا مر ايشان را است دستها كه چيزها را * ( يَبْطِشُونَ بِها ) * فرا گيرند به آن چنان كه شما فرا ميگيريد * ( أَمْ لَهُمْ أَعْيُنٌ ) * يا مر ايشان راست چشمها كه مرئيات را * ( يُبْصِرُونَ بِها ) * ببينند به آن چنان كه شما مىبينيد * ( أَمْ لَهُمْ آذانٌ ) * يا مر ايشان را است گوشها كه مسموعات را * ( يَسْمَعُونَ بِها ) * بشنوند به آن چنان كه شما ميشنويد و حال آنكه شما خود قائليد كه ايشان را پاى رو او دست گيرا و چشم بينا و گوش شنوا نيست و شما را هست پس به جهت اين ادوات فاضله از ايشان افضل باشيد و غايت جهل است كه فاضل مفضول را پرستد مشركان بعد از استماع اينسخنان و الزام ايشان از آن به جهت فرط جهالت تخويف حضرت رسالت صلَّى اللَّه عليه و آله كردند بالهه خود و گفتند كه الههء مار نكوهش مكن كه مبادا آفتى و رنجى از ايشان\r\nبه تو رسد حقتعالى فرمود كه * ( قُلِ ادْعُوا ) * بگو اى محمد صلَّى اللَّه عليه و آله كه بخوانيد * ( شُرَكاءَكُمْ ) * انبازان خود را كه براى خود ساخته‌ايد و همه اجتماع كنيد و با هم معاون شويد براى عداوت من * ( ثُمَّ كِيدُونِ ) * پس مكر كنيد و هر حيله و مكرى كه ميتوانيد در ايصال مكاره با من بجا آوريد * ( فَلا تُنْظِرُونِ ) * پس مهلت مدهيد مرا كه من هيچ از اين باك ندارم زيرا كه واثقم\r\n","description":"","footnote":"","page_name":" 159 ","page_number":159},
  {"content":"\r\nبحفظ الهى و حمايت او و از قصد و مكر شما نمىانديشم\r\n\r\nاگر هر دو جهانم خصم گردند\r\nنترسم چون نگهبانم تو باشى\r\n\r\n* ( إِنَّ وَلِيِّيَ اللَّه ) * بدرستى كه يار من و متولى كار من اللَّه است * ( الَّذِي ) * آن خدايى كه * ( نَزَّلَ الْكِتابَ ) * فرو فرستاد قرآن را كه حامى بندگان حقست * ( وَهُوَ ) * و خداى تعالى * ( يَتَوَلَّى الصَّالِحِينَ ) * دوستدار و كار ساز بندگان شايسته است و حافظ ايشان از ضرر دشمنان بنمودن حجج غالبه يا دفع كردن ايشان بمعونة فرشتگان و عادت اللَّه جاريست كه متولى بندگان صالح خود باشد چه جاى پيغمبران خود پس چگونه مرا فرو گذارد و از دشمنان نگه ندارد * ( وَالَّذِينَ تَدْعُونَ ) * و آنان را كه شما ميخوانيد و ميپرستيد * ( مِنْ دُونِه ) * بجز از خداى به حق * ( لا يَسْتَطِيعُونَ نَصْرَكُمْ ) * نميتوانند يارى دادن شما را * ( وَلا أَنْفُسَهُمْ ) * و نه نفسهاى خود را * ( يَنْصُرُونَ ) * يارى كنند بوقت قصد كسر و حظم ايشان اين از تمامى تعليل است براى عدم مبالات آن حضرت از ايشان اين تكرير نيست زيرا كه اول بر وجه تقريع و توبيخ است و اين جا جهت فرق ميان صفت آن كس كه عبادت او جايز باشد و صفت آنكه عبادت او جايز نبود * ( وَإِنْ تَدْعُوهُمْ ) * و اگر بخوانيد اى مؤمنان كافران را * ( إِلَى الْهُدى ) * بدين راست كه اسلام است * ( لا يَسْمَعُوا ) * نشنوند بسمع قبول يا خطاب باهل شرك يعنى اى مشركان اگر بتان را به راه راست و طريق هدايت دعوت كنيد نشنوند زيرا كه جمادند و حواس ظاهره و باطنه از ايشان مسلوبست * ( وَتَراهُمْ ) * و مىبينى اى محمد صلَّى اللَّه عليه و آله ايشان را كه بديدهاى ظاهر * ( يَنْظُرُونَ إِلَيْكَ ) * مينگرند بسوى تو * ( وَهُمْ ) * و حال آنكه ايشان * ( لا يُبْصِرُونَ ) * نميبينند تو را بديدهء بصيرت و بحقيت تو بينا نيستند چه به صورت تو را مىبينند نه بمعنى و يا اى محمد صلَّى اللَّه عليه و آله تو چنان تصور ميكنى كه ايشان در تو مىنگرند يعنى ايشان را چنان ساخته‌اند كه گوييا هر كه تقليب حدقه مىكند بجانب ايشان در بادى الراى مىپندارد كه ايشان مىنگرند در او و حال آنكه نمىبينند در خبر است كه سلطان محمد غازى از شيخ ابو الحسن خرقانى پرسيد كه سر اين سخن چيست كه سلطان العارفين فرموده كه هر كه بايزيد را ديد آتش دوزخ بر او حرام شد و حضرت رسالت را صلَّى اللَّه عليه و آله كفار و يهود و منافق ميديدند جواب دادند كه اين رؤية را حمل بر رؤية ظاهر مكن چه معلوم است كه حضرت پيغمبر صلَّى اللَّه عليه و آله را در زمان او چند كس ديده باشند و در وقت بايزيد چند كس به حال او بينا شده باشند و چون حق سبحانه پيغمبر خود را امر فرمود بدعوت و تبليغ رسالت در عقب آن تعليم او فرمود بمحاسن افعال و مكارم اخلاق و خصال و ترك تشديد و تغليظ و تغير در\r\n","description":"","footnote":"","page_name":" 160 ","page_number":160},
  {"content":"\r\nهمه احوال و فرمود كه * ( خُذِ الْعَفْوَ ) * فراگير صفت عفو را و با كسانى كه نسبت به تو سخنى بى ادبانه مىگويند حدت و ستيزگى مكن و بلطف و ملايمت و نرمى با آنها سلوك كن كه اين به من اقربست بهدايت ايشان و تاثير آن بيشتر در ميان قلوب ايشان بجانب ايمان و نعم ما قيل\r\n\r\nبشيرين زبانى و لطف و خوشى\r\nتوانى كه پيلى بمويى كشى\r\n\r\nو يا معنى آنست كه فراگير آسانى را در كار مردمان و مجو بر ايشان كارى را كه شاق باشد بر ايشان و يا فراگير فضل اغنيا را يعنى آنچه بر ايشان سهل و آسان باشد صدقه دادن آن از زوايد اموال و در اخذ آن از ايشان مبالغه و استقصى مكن بنا بر اين معنى نزول آيه قبل از وجوب زكات بوده باشد چه اين سوره مكى است و آيه زكات مدنى و بعد از نزول آيهء زكات حضرت بطوع و كره از مردمان زكات ميگرفت و مصداق معنى اول است اين كه در خبر آمده كه چون اين آيه نازل شد حضرت\r\nجبرئيل را از معنى * ( خُذِ الْعَفْوَ ) * سؤال كرد جبرئيل عليه السّلام گفت\r\nلا ادرى حق اسال العالم\r\nنميدانم معنى آن را تا از حضرت ملك علام سؤال كنم پس برفت و باندك زمانى بازآمد و گفت\r\nيا محمد ان اللَّه يا مرك ان تعفو عمن ظلمك و تعطى من حرمك و تصل من قطعك\r\nيعنى اى محمد حق سبحانه و تعالى ترا ميفرمايد كه عفو كن از كسى كه بر تو ستم كرده باشد و عطا كن بآنكسى كه ترا از عطيهء خود محروم ساخته باشد و به پيوند به كسى كه از تو بريده باشد * ( وَأْمُرْ ) * و امر كن مردمان را * ( بِالْعُرْفِ ) * بنيكويى در اقوال و افعال كه مستحسن باشد عقلا يا شرعا * ( وَأَعْرِضْ ) * و روى بگردان بعد از اقامهء حجت * ( عَنِ الْجاهِلِينَ ) * از نادانان و سفيهان اگر از جانب ايشان آزارى و رنجى به تو رسد و مانند اين ستيزه مكن بلكه ملايمت و ملاطفت را شعار و دثار خود ساز چه مقابله سفه بسفه موجب هتك عرض و دنائت قدر مىشود ابو حمزهء بغدادى گفته كه نفس جاهلترين جاهلانست سزاوارتر است به آنكه از او اعراض كنى و اطاعت ننمايى و فى نفس الامر اصول مكارم اخلاق همين است و لهذا از جعفر بن محمد الصادق صلوات اللَّه عليه روايت است كه حقتعالى به اين آيه رسول خود را بمكارم اخلاق امر فرمود و در قرآن هيچ آيتى نيست كه از اين آيه جامعترين مكارم اخلاق باشد و حضرت رسالت صلَّى اللَّه عليه و آله فرمود كه بعثت لأتمم الاخلاق همين است و بدانكه امر باعراض از جهال موجب نسخ آن نيست بآية القتال زيرا كه آيه اول عام است شامل جميع جهال و ثانى خاص است بكفار پس عموم مطلق اعراض نيست\r\nمرويست از ابن زيد كه چون اين آيه نازل شد حضرت رسالت صلَّى اللَّه عليه و آله فرمود كه بار خدايا گاهست كه غضب بر من مستولى مىشود نزد اين حال چه كنم اين آيه نازل شد كه * ( وَإِمَّا يَنْزَغَنَّكَ ) * و اگر برانگيزاند\r\n","description":"","footnote":"","page_name":" 161 ","page_number":161},
  {"content":"\r\nترا * ( مِنَ الشَّيْطانِ ) * از جانب شيطان * ( نَزْغٌ ) * نخسى و وسوسهء بر خلاف آنچه تو را فرموده اند نزغ در اصل لغة بمعنى نخس و غرور است كه آن عبارت از سر انگشت به كسى زدن است و فرو بردن مثل سر چوب و سوزن ملخص معنى آنست كه اگر شيطان در صدد وسوسه شود و خواهد كه تو را بر غضب دارد و منع ملاطفت و ملايمت تو نمايد نسبت به كسانى كه ايذا و آزار به تو رسانيده باشند * ( فَاسْتَعِذْ بِاللَّه ) * پس پناه گير به خدا از شر او تا تو را از مكر وسوسهء او نگه دارد از بعضى علما مرويست كه نزغ اول وسوسه است و مس نيست مگر بعد از تمكين و لهذا حقتعالى اول را نسبت بر پيغمبر داد و فرمود كه * ( وَإِمَّا يَنْزَغَنَّكَ ) * و ثانى را براى ساير مردمان كه إِذا مَسَّهُمْ طائِفٌ مِنَ الشَّيْطانِ و نزد بعضى صورت خطاب با آن حضرت است و مراد امتند چه آن حضرت از وساوس شيطانى و تسويلات نفسانى محفوظ و معصوم است پس با هر يك از امت ميگويد كه چون وسوسهء شيطانى تو را از جاى بر انگيزاند و تو را بر خلاف مامور دارد پس پناه گير به خدا * ( إِنَّه ) * بدرستى كه خداى * ( سَمِيعٌ ) * شنواست استعاذهء تو را * ( عَلِيمٌ ) * دانا است به آن چه صلاح امر تو در آن است و به جهت اين تو را باستعاذه امر مىكند يا سميع است باقوال آنكه اذيت به تو مىرساند و عليم است بافعال او پس وى را بر آن مجازات خواهد داد و اعانت تو خواهد كرد بانتقام از او آن گه در بيان حال متقيان ميفرمايد كه * ( إِنَّ الَّذِينَ اتَّقَوْا ) * بدرستى كه آنان كه پرهيز كرده‌اند از شرك و معاصى يا ترسيدن از حق تعالى * ( إِذا مَسَّهُمْ ) * چون مس كند و برسد بديشان * ( طائِفٌ مِنَ الشَّيْطانِ ) * وسوسه و مكرى بديشان فرود آينده در خواطر از جانب شيطان اشتقاق آن از طيف است يعنى فرود آمدن چيزى در خيال و يا ماخوذ است از طوف يعنى چون برسد بايشان وسوسهء احاطه كننده و دور نماينده گرداگرد ايشان * ( تَذَكَّرُوا ) * ياد كنند خداى را و از وعيد او انديشه نمايند * ( فَإِذا هُمْ مُبْصِرُونَ ) * پس ايشان بينندگان باشند راه صواب را به جهت تذكر مواقع خطا و مكايد شيطان دغا پس محترز شوند و پيروى او نه كنند مجاهد گفته كه اينها آن كسانى باشند كه خواهند معصيتى كنند پس خداى را ياد كنند و ترك آن نمايند و در رشد و صلاح خود نظر كرده پيرو حق شوند آيه براى تاكيد و تقرير ما قبل است و مراد بشيطان جنس است و لهذا ضمير جمع را بر آن راجع داشته و فرموده كه * ( وَإِخْوانُهُمْ ) * و برادران شيطان يعنى كافران كه نمىپرهيزند از وسوسه و نمىترسند از خداى * ( يَمُدُّونَهُمْ ) * ميكشد شياطين ايشان را * ( فِي الغَيِّ ) * در گمراهى و غوايت بتزيين مناهى در نظر\r\n","description":"","footnote":"","page_name":" 162 ","page_number":162},
  {"content":"\r\nايشان يعنى معاصى را در نظر ايشان مىآرايند * ( ثُمَّ لا يُقْصِرُونَ ) * پس باز نمىايستند از اضلال ايشان و دست تصرف در اغواى ايشان باز نميدارند و ميتواند بود كه ضمير راجع باخوان باشد يعنى كافران نمىپرهيزند از غى و خود را باز نميدارند از آن و ميتواند بود كه مراد باخوان شياطين باشند و ضمير راجع بجاهلان * ( وَإِذا لَمْ تَأْتِهِمْ ) * و چون نيارى تو بكافران * ( بِآيَةٍ ) * آيتى از قرآن يا از آنچه اقتراح ميكنند مقارن طلب ايشان * ( قالُوا ) * گويند * ( لَوْ لا اجْتَبَيْتَها ) * چرا فراهم نبافتى آن آيه را از نزد خود هم چو ساير آن چه قرائت ميكنى و يا بر نگزيدى از قبل نفس خود در كشاف آورده كه معناه اجتمعتها افتقالا من عند نفسك و افتقال بمعنى افترا است يعنى چرا فراهم نمىآرى بر وجه افترا كقوله تعالى يقولون إِنْ هَذا إِلَّا إِفْكٌ افْتَراه و در تبيان آورده كه اهل مكه بر سبيل تعنت آيتهاى قرآنى مىطلبيدند و تعنت طلب زلتست يعنى ميخواستند تا او عاجز شود از آوردن مثل آن و چون در نزول آن تأخيرى واقع شدى از روى استهزا گفتندى كه چرا خود انشاء و احداث نكردى چنان كه ديگر آيتها اين آيه نازل شد كه چون آيتى از قرآن كه مقترح ايشان است نيارى بايشان گويند چرا خود بر هم نبافتى * ( قُلْ ) * بگو\r\n* ( إِنَّما أَتَّبِعُ ) * جز اين نيست كه پيروى ميكنم * ( ما يُوحى إِلَيَّ ) * آن چيزى را كه وحى كرده مىشود به من * ( مِنْ رَبِّي ) * از نزد پروردگار من و من بر بافنده و سازندهء آن نيستم * ( هذا ) * اين قرآن * ( بَصائِرُ ) * دليلهاى روشن و حجتهاى باهر است كه بدان حق ديده و صواب دريافته مىشود * ( مِنْ رَبِّكُمْ ) * فرود آمده از نزد پروردگار شما * ( وَهُدىً ) * و راه نماينده است * ( وَرَحْمَةٌ ) * و سبب رحمت و نعمت * ( لِقَوْمٍ يُؤْمِنُونَ ) * براى گروهى كه ميگروند به خدا و رسول او چه ايشانند كه به آن منتفع مىشوند نه غير ايشان و در آيه دلالت است بر آنكه افعال پيغمبر صلَّى اللَّه عليه و آله و اقوال او تابع وحى است و جايز نيست كه عمل بقياس و راى خود كند بعد از آن امر ميفرمايد باستماع قرآن بقوله * ( وَإِذا قُرِئَ الْقُرْآنُ ) * و چون خوانده شود قرآن در نماز * ( فَاسْتَمِعُوا لَه ) * پس بشنويد آن را در اسباب نزول آمده كه جوانى انصارى در عقب رسول صلَّى اللَّه عليه و آله نماز ميگذارد و هر چه آن حضرت قرائت ميفرمود او نيز ميخواند آيه آمد كه چون امام در نماز قرائت كند شما استماع كنيد و آن را مخوانيد * ( وَأَنْصِتُوا ) * و خاموش باشيد و با امام تلاوت مكنيد * ( لَعَلَّكُمْ تُرْحَمُونَ ) * شايد كه شما رحمة كرده شويد يعنى تا به آن متعظ شده بميامن آن مستوجب\r\n","description":"","footnote":"","page_name":" 163 ","page_number":163},
  {"content":"\r\nرحمت و مغفرت گرديد و از ابن مسعود و سعيد بن جبير و سعيد بن مسيب و مجاهد و زهرى مرويست كه اين خطاب بما مؤمنين است كه مستمع قرائت امام شوند و با او قرائت نكنند و اين از ابى جعفر عليه السّلام نيز منقولست و شيخ ابو جعفر فرموده كه مراد وجوب استماع قرآنست در نماز و در غير آن واجب نيست و گفته‌اند كه سبب نزول آيه آن بود كه در ابتداى اسلام روا بودى كه در نماز بر يكديگر سلام كنند حقتعالى به اين آيه آن را نهى فرمود و از كلبى روايتست كه چون ذكر دوزخ شنيدندى بآواز بلند جزع كردندى و چون بآيهء رحمت رسيدندى برفع صوت طلب آن كردندى حقتعالى اين آيه را نازل ساخت و ايشان را از آن منع فرمود صاحب كنز العرفان در تفسير اين آيه فرموده كه از كلام مفسران فرقى نيافتم ميان استماع و انصات و آنچه بر من ظاهر شده آنست كه استماع بمعنى سمع است و انصات توطين نفس بر استماع با سكوت و بر هر حال ظاهر آيه دلالت بر او حجيت استماع و انصات مىكند در وقت قرائت قرآن يا بطريق وجوب يا بر وجه استحباب و در سبب نزول آن از ابن عباس و جمعى ديگر از اصحاب نقل است كه در اول حال كه نماز يوميه واجب شد مردمان در اثناى آن تكلم ميكردند و چون جمعى بر ايشان داخل مىشدند از ايشان ميپرسيدند كه كم صليتم ايشان در جواب ميگفتند كه صلينا كذا و كذا و در اثناى آن آمد و شد ميكردند و بعضى ديگر گفته‌اند كه چون حضرت رسالت پناه صلَّى اللَّه عليه و آله تلاوت ميفرمودند مردمان بآواز بلند با او قرائت مىكردند بر وجهى كه آواز آن حضرت در ميان آواز ايشان پنهان مىشد و ابن جبير گفته كه نزول اين آيه براى وجوب استماع قرآنست وقتى كه امام خطبه جمعه خواند و گويند اين امر است باستماع براى نظر و تأمل در معجزات نبويه و اين قول اقربست و از صادق عليه السّلام مروى است كه مراد استحباب استماع است در نماز و غير آن و اين مختار است به جهت اطلاق لفظ و اصالة برائة از وجوب و در اين مقام چند فايده است يكى آنكه اصحاب ما و حنفيه به اين آيه استدلال كرده‌اند بر سقوط قرائت از ماموم چه انصات تمام نميشود مگر بسكوت و شافعيه در اين خلاف كرده‌اند و قرائت فاتحه را مطلقا سنت ميدانند و بعضى از اصحاب ما گفته‌اند كه در جهريه اولى ترك قرائت است به جهت انصات و در اخفاتيه و جهريه كه آواز امام و همهمهء او شنيده نشود سنت است و گفته‌اند كه مستحبّ است ماموم را در جهريه ذكر گفتن در نفس خود از تسبيح و تهليل و تكبير و اين اولى است و مؤيد اين است روايت زراره از احدهما عليه السلام كه\r\nاذا كنت خلف امام تاتم به فانصت و سبح فى نفسك\r\nيعنى چون به امام اقتدا كرده باشى پس قرائت او را استماع كن مراد نماز جهريه است و اليه اشار فى الاية الثانية فى قوله * ( وَاذْكُرْ رَبَّكَ فِي نَفْسِكَ تَضَرُّعاً وَخِيفَةً ) * دويم سزاوار است هر قارى را و مستمع را كه تخليه سر خود كند و تحرير\r\n","description":"","footnote":"","page_name":" 164 ","page_number":164},
  {"content":"\r\nقلب خود نمايد و استشفا كند به آن از داء جهل خود به اين وجه كه نفس خود را بر اوامر و نواهى آن دارد و عرض وعد و وعيد آن كند بر خود تا امتثال از اوامر و اجتناب از نواهى بر او آسان شود سيم سزاوار است كه در حين استماع ترك كلام كند و ذلت و خضوع را شعار خود سازد و تصور عظمة بمتكلم آن كند كه او سبحانه است و در قرائت آن متادب باشد خواه ايستاده باشد و خواه نشسته مانند كسى كه نزد پادشاه عظيم الشأن ايستاده باشد و هيچ چيز مشاغل او نشود از استماع آن و براى قرائت آن طلب خلوة كند تا توجه و تدبر او در آيات قرآن بيشتر باشد حاصل كه حق سبحانه و تعالى ميفرمايد كه در وقت تلاوت گوش بقرائت قرآن كنيد و اوامر و نواهى نيك فرا گيريد و بمواعظ و احكام آن متعظ شويد و بعد از آن خطاب به حضرت رسالت صلَّى اللَّه عليه و آله ميفرمايد كه * ( وَاذْكُرْ ) * و ياد كن اى محمد صلَّى اللَّه عليه و آله و گويند خطاب راجع به هر يك از بندگانست يعنى اى بندهء من ياد كن * ( رَبَّكَ ) * پروردگار خود را بتسبيح و تهليل و تكبير و تحميد او قيام نما * ( فِي نَفْسِكَ ) * در دل خود * ( تَضَرُّعاً ) * از روى زارى * ( وَخِيفَةً ) * و ترسكارى چه تضرع و خشيت اقربست باجابت و قبول گويند مراد تفكر است در نفس تا بسبب آن علم بصانع و صفات كمال و جلال او حاصل شود و گويند مراد ذكر جنان است نه ذكر لسان چه آن از ريا دور است و بقبول نزديك و لهذا تخصيص آن بنفس فرموده * ( وَدُونَ الْجَهْرِ مِنَ الْقَوْلِ ) * و بخوان او را خواندنى فروتر از آواز جهر و آشكارا يعنى قرائت كن و يا مطلق ذكر كن ميان سر و جهر چنان كه در جايى ميفرمايد كه وَلا تَجْهَرْ بِصَلاتِكَ وَلا تُخافِتْ بِها وَابْتَغِ بَيْنَ ذلِكَ سَبِيلًا چه ذكر بر وجه اقتصار داخلست در خشوع و اخلاص * ( بِالْغُدُوِّ ) * در همهء بامداد * ( وَالآصالِ ) * و همهء شبانگاه مراد دوام ذكر است و يا در اين دو وقت كه افضل اوقات شب و روز است به جهت آنكه فرشتگان شب و روز در اين دو وقت حاضر ميباشند پس هر دو ذكر او را خواهند نوشت و يا به جهت آنكه در اين دو وقت خواطر فارغ است از طلب معاش و گويند اين امر است مر امام را كه آواز بلند كند در نماز هنگام قرائت به مقدارى كه مامومين بشنوند نه زياده از آن و اين قول از ابن عباس مرويست و بدانكه آصال جمع اصل است و اصل جمع اصيل و آن ما بين عصر است تا عشا و افراد غدو به جهت آنست كه مصدر است و اطلاق آن بر مفرد و جمع مساويست * ( وَلا تَكُنْ ) * و مباش * ( مِنَ الْغافِلِينَ ) * از جملهء بيخبران از آنچه به آن مامور ميشوى از ذكر و دعا و اصح آنست كه خطاب به آن حضرتست و مر ادامه اويند چه آن حضرت از سهو و غفلت مبرا است و جبائى گفته كه آيه دليل است بر آنكه دعا كردن بجهر و رفع صوت مذموم است و\r\n","description":"","footnote":"","page_name":" 165 ","page_number":165},
  {"content":"\r\nخلاف صواب و بعد از آن حقتعالى بيان امرى مىكند كه باعث ذكر است و داعى به آن و ميفرمايد كه * ( إِنَّ الَّذِينَ ) * بدرستى كه آنان كه * ( عِنْدَ رَبِّكَ ) * نزديك پروردگار تواند مراد قرب و منزلت و مكانت است نه منزل و مكان يعنى مقربان بارگاه كه ملائكه ملاء اعلااند * ( لا يَسْتَكْبِرُونَ ) * گردن نميكشند * ( عَنْ عِبادَتِه ) * از پرستش او * ( وَيُسَبِّحُونَه ) * و تنزيه ميكنند ذات اقدس او را از آنچه لايق كبريايى او نيست * ( وَلَه ) * و مر او را خالصا مخلصا * ( يَسْجُدُونَ ) * سجده مىكنند و در عبادت او آنچه نهايت خضوع و تذلل است بجا مىآورند و غير او را به او شريك نميگيرند يعنى فرشتگان ملاء اعلا با وجود قرب مقام ايشان در غايت خضوع و خشوعاند و پيوسته مشغولاند بطاعت و عبادت او بر وجه تذلل پس فرزند آدم بطريق اولى كه شب و روز بعبادت او اشتغال نمايد و باخلاص تمام او را پرستش\r\nكند و توانى و تقصير نورزد اين تعريض است بمشركان و تنبيه مردمان و لهذا بعد از تلاوت اين آيه سجده مستحبّ شده است و ببايد دانست كه باجماع اماميه سجده در چهار موضع از قرآن بر قارى و مستمع واجب است و آن در سورهء ( الم سجده و حم سجده و و النجم و اقرأ ) است و در بواقى سنت به جهت اصالت برائت از وجوب آن و آن يازده موضع ديگر است اعراف و نحل و رعد و بنى اسرائيل و مريم و حج در دو موضع فرقان و نمل و ص و انشقاق و نزد شافعى همهء سجدات سنت است و ص نه واجب و نه سنت و نزد ابو حنيفه همه واجب و موضع دويم حج را نه واجب ميداند و نه سنت حق اول است و در سجدات واجبه وضع جبهه و سجود بر اعضاى سبعه واجب است اما طهارت و ذكر و تشهد و تسليم و استقبال واجب نيست و ذكر در او مندوبست به اين عبارت كه صدوق در امالى خود ذكر كرده است و آن اينست كه ( لا إله الا اللَّه حقا حقا لا إله الا اللَّه تعبدا و رقا لا إله الا اللَّه ايمانا و صدقا سجدت لك يا رب تعبدا و رقا لا مستنكفا و لا مستكبرا ) و بدانكه در فتوحات اين سجده را كه در آخر اين سوره واقع شده سجده ملائكه گفته و فرموده كه ساجد را بايد كه در اين سجده از خصايص ملكى مستفيض شود تا حقيقت اين سجده را دريافته باشد و اينجا نكته ( اقرب ما يكون العبد من ربه و هو ساجد ) بر منصب ظهور جلوه ميدهد و چهره ميگشايد و رمز ( فاعنى فى نفسك بكثرة السجود ) از منظره شهود ظهور مينمايد و سجده طاعتى است خاص بلكه افسريست زيبنده بر مفارق اهل اخلاص از حضرت رسالت پناه صلَّى اللَّه عليه و آله مرويست كه\r\nاذا اقرأ ابن آدم السجدة فسجد اعتزل الشيطان يبكى فيقول تاويله امر هذا بالسجود فسجد فله الجنة و امرت بالسجود فعصيت فعلى النار\r\nيعنى چون فرزند آدم آيه سجده تلاوت كند پس سجده نمايد شيطان از او كناره كند و گويد اى واى بر من اين كس مامور شد به سجده و سجده\r\n","description":"","footnote":"","page_name":" 166 ","page_number":166},
  {"content":"\r\nكرد او را بهشت واجب باشد و من مامور شدم به سجده و فرمان نبردم مرا دوزخ باشد\r\n\r\nتو بتقصير خود افتادى از اين در محروم\r\nاز كه مينالى و فرياد چرا ميدارى\r\n\r\nو منه التوفيق\r\n\r\nسورة الانفال\r\nمدنيست نزد ابن عباس و قتاده الا هفت آيه كه نازل شده در مكه و آن اينست كه وَإِذْ يَمْكُرُ بِكَ الَّذِينَ كَفَرُوا تا بهفت آيه و نزد حسن و عكرمه همهء آن در غزوات بدر فرود آمده و عدد آيات آن هفتاد و هفت است و نزد شامى هفتاد و شش و نزد حجازى و بصرى هفتاد و پنج و نزد كوفى اختلاف در سه آيه است ثم يغلبون بصرى و شامى است مفعولا اول غير كوفى بنصره و بالمؤمنين غير بصرى ابى بن كعب از پيغمبر صلَّى اللَّه عليه و آله روايت كرده كه هر كه سورة الانفال و برائة بخواند من شفيع او باشم و در روز قيامت گواهى دهم براى او كه وى برى است از نفاق و بعدد هر منافقى و منافقهء كه در دار دنيا است ده حسنه براى او بنويسند و ده سيئه محو كنند و ده درجه براى او بردارند و تا در دنيا باشد عرش و حملهء آن بر او صلوات فرستند و عياشى باسناد خود از ابى بصير و او از ابى عبد اللَّه عليه السّلام روايت كرده كه هر كه سورة الانفال و برائة را در هر ماهى يك بار تلاوت كند نفاق در او داخل نشود و از شيعيان مخصوص و محبان مخلص امير المؤمنين صلوات اللَّه عليه باشد و در روز قيامت از موايد بهشت بنوشد تا مردمان از حساب فارغ شوند و محمد بن مسلم از ابى جعفر عليه السّلام نقل كرده كه سورة الانفال جذع انوف مردهء كفار است و ببايد دانست كه چون حق سبحانه و تعالى در سوره اعراف ذكر قصص انبيا كرده و ختم آن كرده بذكر پيغمبر ما صلَّى اللَّه عليه و آله و سلَّم افتتاح سورة الانفال كرد بذكر آن حضرت و بعد از آن بيان آنچه ميان او و قوم او واقع شده بود پس فرمود كه\r\n* ( بِسْمِ اللَّه الرَّحْمنِ الرَّحِيمِ يَسْئَلُونَكَ ) * مىپرسند اى محمد صلَّى اللَّه عليه و آله از تو * ( عَنِ الأَنْفالِ ) * از حكم غنيمت هاى كفار كه بر اين امت حلال است يا نه تسميهء غنيمت بنفل جهت آنست كه آن عطيه و فضلى است از حق تعالى بمجاهدان و اشتقاق آن از نفل است بمعنى زيادتى و منه النافلة لانها زايده على الفرض و در سبب نزول اين آيه اختلاف است در وسيط آورده كه اهل بدر اختلاف كردند در غنايم جوانان را مدعا آنكه ما حرب كرده‌ايم غنيمت از آن ما است و پيران گفتند ما نيز مددكار و عون شما بوده‌ايم ما را نيز نصيبى بايد يا هر قومى از مهاجر و انصار داعيه احراز غنيمت داشتند و عبادة ابن صامت رضى اللَّه عنه فرموده كه اين آيه در باب ما و اهل بدر نازل شد كه در غيمت اختلاف مىكرديم و اخلاق\r\n","description":"","footnote":"","page_name":" 167 ","page_number":167},
  {"content":"\r\nما از رتبهء اعتدال منحرف شده بود حقتعالى آن را و حكم آن را بر رسول خود تفويض نمود و فرمود كه * ( قُلِ الأَنْفالُ ) * بگو اى محمد صلَّى اللَّه عليه و آله كه حكم غنيمتها * ( لِلَّه ) * مر خداى راست * ( وَالرَّسُولِ ) * و فرستادهء او را كه قسمت كند بر هر كه خواهد * ( فَاتَّقُوا اللَّه ) * پس بترسيد از خداى و مخالفت و منازعه منمائيد * ( وَأَصْلِحُوا ) * و بصلاح آوريد * ( ذاتَ بَيْنِكُمْ ) * حالى كه ميان شما است از خصومت و منازعه بمواساة با يكديگر و تسليم امر به خدا و رسول يقال اللهم اصلح ذات بيننا اى اصلح الحال التي بها نجتمع و در مجمع گفته كه ذات در اصل لغت بمعنى خلقة و نيت است يقال فلان فى ذاته صالح اى فى خلقته و به نيته پس معنى آنست كه بصلاح آريد نفس يكديگر را در ميان يكديگر * ( وَأَطِيعُوا اللَّه ) * و فرمان بريد خداى را * ( وَرَسُولَه ) * و فرستادهء او را در آنچه فرمايد در باب غنايم * ( إِنْ كُنْتُمْ مُؤْمِنِينَ ) * اگر هستيد مؤمنان چه ايمان مقتضى طاعت و تقوى است و مستوجب امتثال در او امر و نواهى يا اگر هستيد از كاملان در ايمان چه كمال ايمان بطاعت و امتثال اوامر است و اتقا از معاصى و اصلاح ذات بين بعدل و احسان و چون اين آيه نازل شد و حكم آن را بر رسول خود تفويض فرمود و آن قدوهء آدميان ميان مسلمانان قسمت عدل فرمود ما خلقهاى خود را باصلاح آورديم و در مجمع آورده كه عكرمه از ابن عباس و مجاهد و قتاده و ضحاك و ابن زيد روايت كرده كه مراد غنيمت روز بدر است و بروايت حسن بن صالح برخى انفال سرايا است و نزد عطا مراد هر چيزيست كه از مشركان بدست مسلمانان افتاده از غلام و كنيز بدون قتال و بروايت ديگر از ابن عباس مراد هر چيزى است كه بعد از قسمت غنايم پيدا بشود از فرس و رمح و درع و بروايت ديگر از او سلب رجل است و فرس او و نزد مجاهد خمس است كه از براى اهل آن واجب گردانيده و بروايت صحيحه از ابى جعفر و ابى عبد اللَّه عليهما السلام مراد از انفال آن چيزيست كه از دار الحرب فرا گيرند به غير قتال و هر موضعى كه اهل آن بدون قتال از آن جلاى وطن كرده باشند و فقها اين را فيء ميگويند و ميراث من لا وارث له و قطايع و صفاياى ملوك گاهى كه از اهل اسلام غضب نكرده باشند و آجام و بطون اوديه و ارضين موات و غير آن از آن چه در مواضع خود مذكور شده مر خدايراست و رسول او را و نيز از صادقين عليه السّلام مرويست كه آن چه مذكور شد مر خدايراست و رسول او را صلَّى اللَّه عليه و آله و بعد از آن هر كه را كه قايم مقام او باشد صرف آن نمايند هر جا كه خواهند از مصالح خود و هيچكس را از رعيت حقى نيست و در زمان غيبت امام شيعهء ماراست كه در آن تصرف كنند از مآكل و مناكح و مساكن و نيز فرموده‌اند كه غنايم بدر مخصوص به حضرت رسالت بود صلى اللَّه عليه و آله بهر كس كه ميخواست ميداد و\r\n","description":"","footnote":"","page_name":" 168 ","page_number":168},
  {"content":"\r\nاز ابن عباس نقل كرده‌اند كه رسول صلَّى اللَّه عليه و آله در غزوهء بدر تهيهء حرب ميفرمود و ميفرمود كه هر كه در حرب فلان و فلان را بكشد وى را از نفل يعنى غنيمت چندين بدهم و هر كه اسيرى را بياورد چندين وى\r\nرا عطا كنم پس قوم متصدى حرب شدند و جوانان بشتافتند و پيران معروف با رسول بايستادند در زير رايت چون خداى تعالى مسلمان را ظفر داد بر كافران نزد حضرت رسالت صلَّى اللَّه عليه و آله آمدند و آنچه تقبل فرموده بود طلب كردند و پيران اكابر كه با رسول اللَّه صلَّى اللَّه عليه و آله بودند گفتند ما براى آن بحرب مسارعت نكرديم كه محافظت تو و رايت تو كنيم و تو تنها نمانى و كفار هجوم نكنند و علم را نيفكنند و اگر نه ما را شجاعت و قوت هست كه جوانان راست پس ما را از غنيمت حصه بايد مردى از انصار كه نام او ابو اليسر بود برخاست و گفت يا رسول اللَّه صلَّى اللَّه عليه و آله و سلَّم فرمودى كه هر كه مردى بكشد او را چندين غنيمت باشد و هر كه اسيرى بياورد او را چندين بود من هفتاد مرد را كشته‌ام و هفتاد اسير آورده‌ام سعد گفت يا رسول اللَّه صلَّى اللَّه عليه و آله و سلَّم آن مزدى كه ايشان ميطلبند ما را نيز استحقاق آن هست زيرا كه مدد تو داده‌ايم و معين و ظهير تو بوده ايم و تو را تنها نگذاشته‌ايم حضرت در اين انديشه فرو رفت و مردمان را گفت و گوى به حد اطناب كشيد باز سعد گفت يا رسول اللَّه صلَّى اللَّه عليه و آله مردمان بسياراند و غنيمت اندك اگر آن چه وعده دادى به آنها دهى ديگران را چيزى نرسد و متشكى گردند حقتعالى اين آيه فرستاد حضرت آن غنيمت را ميان ايشان قسمت فرمود و از سعد بن ابى وقاص روايتست كه من روز بدر در حرب سعد بن عاص بن اميه را بكشتم و او را تيغى بود كه آن را ذو الكثيفه گفتندى برداشتم و نزد رسول صلَّى اللَّه عليه و آله آمدم و گفتم يا رسول اللَّه صلَّى اللَّه عليه و آله اين تيغ را به من منسوب دار كه صاحبش را من كشتم فرمود اين تيغ نه مراست و نه توراست بلكه مسلمانان راست برو و اين را بالاى غنايم نه من بيامدم و آن را بالاى غنايم نهادم و به جهت اين بسيار ملول خاطر شدم و با خود گفتم كه در وقت قسمت اگر اين تيغ به كسى افتد كه رنجى نكشيده باشد تاسف بسيار بود حقتعالى اين آيه فرستاد و رسول صلَّى اللَّه عليه و آله آن غنايم را قسمت فرمود و آن تيغ به آن حضرت افتاد و حضرت آن را به من بخشيد و فرمود كه اين به تو سزاوارتر است و گفته‌اند كه مراد خمس مالست از غنايم كه تعلق به حضرت رسالت صلَّى اللَّه عليه و آله و اهل البيت او دارد و اين قول از مجاهد نقل كرده‌اند و نزد سدى و عكرمه و جمعى از مفسران اين آيه منسوخست به آيه غنيمت و هى قوله وَاعْلَمُوا أَنَّما غَنِمْتُمْ مِنْ شَيْءٍ الايه و نزد اكثر آن است كه منسوخ نيست زيرا كه نسخ محتاج است بدليلى و تنافى نيست ميان اين آيه و آيه خمس و در تفسير كلبى مذكور است كه در روز بدر خمس مشروع نشده بود بلكه در روز احد مشروع شد و نيز در اين تفسير مذكور است كه چون اين آيه نازل شد مسلمانان دانستند كه ايشان را در انفال حقى نيست بلكه آن حق رسول است پس گفتندى يا رسول اللَّه سمعا و طاعة فاصنع ما شئت ما امتثال امر خدا و رسول كرديم بهر\r\n","description":"","footnote":"","page_name":" 169 ","page_number":169},
  {"content":"\r\nوجه كه خواهى در غنايم تصرف فرما پس آيه وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّه خُمُسَه نازل گشت اى ما غنمتم بعد بدر و نيز مرويست كه حضرت رسول صلَّى اللَّه عليه و آله قسمت غنايم بدر فرمود بر سويه و از آن اخراج خمس نفرمود و بعد او ذكر ان كنتم مؤمنين در صفت اهل ايمان ميفرمايد كه * ( إِنَّمَا الْمُؤْمِنُونَ ) * جز اين نيست كه مؤمنان كامل * ( الَّذِينَ إِذا ذُكِرَ اللَّه ) * آنانند كه چون ياد كرده شود خداى نزد ايشان * ( وَجِلَتْ قُلُوبُهُمْ ) * بترسد دلهاى ايشان از هيبت جلال و تصور عظمت لا يزال و يا از تقصير اعمال خود در جنب انعام و افضال و گويند مراد هر كسى است كه چون قصد معصيت كند وى را گويند كه اتق اللَّه از خداى بترس وى از خوف عقاب او بترسد و از آن اجتناب كند * ( وَإِذا تُلِيَتْ عَلَيْهِمْ ) * و چون خوانده شود بر ايشان * ( آياتُه ) * آيتهاى او يعنى قرآن * ( زادَتْهُمْ إِيماناً ) * زياد گرداند آن\r\nآيات ايشان را در ايمان يعنى ايمان ايشان نزد استماع قرآن يعنى آيات او زياده گردد به اين معنى كه تبصره و يقين ايشان بيفزايد و تصديق او با تصديق قرين شود به جهت مزيد اطمينان نفس و رسوخ يقين نزد او بسب تظاهر ادله و مزية حجج بينه و يا به جهت عمل بمقتضاى آن آيات و اين قول كسانيست كه گويند ايمان زياده مىشود بكثرت طاعت و نقص معصيت زيرا كه عمل داخل ايمانست نزد ايشان و حق آنست كه مزية ايمان به سبب تصديق است به آن آيات منزله كه پيش از آن نبوده يعنى هر گاه آيتى از آيات بر ايشان نازل شود آن را تصديق كنند و آن تصديق علاوهء تصديق اول شود پس مراد كميت ايمانست نه كيفيت زيرا كه عمل بمذهب اصح جزء ايمان نيست و اصل ايمان در كيفيت قابل شده و ضعف نيست چنان كه در صدر سورة البقره مذكور شد و در حقايق سلمى مذكور است كه ببركت تلاوت نور يقين در باطن ايشان ظاهر گردد و زيادتى طاعت بر ظاهر ايشان هويدا شود و در بحر الحقايق آورده كه ايمان حقيقى نوريست كه به قدر وسعت روزنهء دل در وى ميتابد پس چون قرآن بر ارباب خلوة خوانده شود روزنهء دل ايشان ببركت قرآن گشاده گردد و نور ايمان بيشتر در وى افتد پس در نور جمال مستغرق گردند و در مجمع گفته كه معنى آيه آنست كه قلوب ايشان خايف شود نزد استماع آيات عقوبت و عدل و وعيد حق سبحانه بر عاصى و اقتدار او بر او و اما چون بشنود ذكر نعمت او سبحانه بر عباد و احسان و فضل رحمت او بر ايشان و ثواب او بر طاعات قلوب ايشان مطمئن شود كما قال سبحانه الا بذكر اللَّه تطمئن القلوب و نفوس ايشان آرميده گردد بعفو خداى فحينئذ تنافى نباشد بين الايتين چه در هر حالت مؤمن وارد شده و وجه ديگر آنست كه مؤمن بايد كه شيمه و صفت او اين باشد كه چون نظر در نعم حق سبحانه كند كه بر او فايض شده و عظم رحمت و مغفرت او را متذكر شود اطمينان قلب او را حاصل گردد و بخداى تعالى حسن الظن شود و چون ذكر عظم\r\n","description":"","footnote":"","page_name":" 170 ","page_number":170},
  {"content":"\r\nمعاصى او كنند كه آن ترك اوامر و ارتكاب نواهى است دل ايشان خايف شود و نفس ايشان مضطرب گردد * ( وَعَلى رَبِّهِمْ ) * و بر پروردگار خود * ( يَتَوَكَّلُونَ ) * توكل كنند و تفويض امر خود كنند به او و خوف و رجاى ايشان نباشد مگر به او و اعتماد بر مخلوق نكنند و قطع علامة اميدوارى و خوف از ايشان كنند چه همه مقهور و مغلوب او سبحانه‌اند و سطوات كبريايى همه را در نظر عجز و افتقار كشيده * ( الَّذِينَ ) * اين مؤمنان كامل الايمان آنانند كه از روى اخلاص * ( يُقِيمُونَ الصَّلاةَ ) * بپاى ميدارند نماز را بشرايط و اركان و اداب آن * ( وَمِمَّا رَزَقْناهُمْ ) * و از آنچه روزى داده‌ايم ايشان را * ( يُنْفِقُونَ ) * نفقه ميكنند اختصاص صلوات و زكات بذكر جهت عظمة شان آن است چه اين هر دو از اعظم عبادات بدنيه و ماليه است * ( أُولئِكَ ) * آن گروه كه آمال قلب را كه وجل و رجا و توكل و يقين است باعمال جوارح كه صلوات و زكات است جمع كرده‌اند * ( هُمُ الْمُؤْمِنُونَ ) * ايشانند گرويده گان * ( حَقًّا ) * گرويدنى درست و راست از مشوب ريب اين صفت مصدر محذوف است يا مصدر مؤكداى احق ذلك حقا ابن عباس فرموده كه من لم يكن منافقا فهو مؤمن حقا * ( لَهُمْ ) * مر اين مؤمنان راست * ( دَرَجاتٌ ) * درجهاى بلند و مرتبه هاى ارجمند * ( عِنْدَ رَبِّهِمْ ) * نزد پروردگار ايشان كه مزيد كرامت و علو مرتبه است يا درجات بهشت و در خبر است كه آن درجات هفتاد درجه باشد هر درجه تا درجه چندان كه اسى نيك رو هفتاد سال طى آن كند * ( وَمَغْفِرَةٌ ) * و مر آنها راست آمرزش مر تقصيرات ايشان را * ( وَرِزْقٌ كَرِيمٌ ) * و روزى بزرگوارى يعنى نعم جنت كه صافى باشد از كد اكتساب و خالى از خوف حساب و غير منقطع العدد و منتهى الامد و بدانكه آيه دلالت نميكند بر آنكه هر كه نه چنين باشد مؤمن نباشد زيرا كه حقتعالى در آيه ذكر افاضل اهل ايمان كرده است و مؤمنان در طاعت متفاضلاند اگر چه در ايمان متساويند و باجماع و جل قلب و خوف و توكل در ايمان شرط نيست و دال بر اينست قوله تعالى الَّذِينَ آمَنُوا وَتَطْمَئِنُّ قُلُوبُهُمْ چه عطف مقتضى مغايرتست و نيز نماز و زكات جزو ايمان\r\nنيست زيرا كه اعمال صالحه قسيم آنست در كريمهء إِلَّا الَّذِينَ آمَنُوا وَعَمِلُوا الصَّالِحاتِ مرويست كه مردى حسن بصرى را گفت كه تو مؤمنى گفت ايمان دو است اگر مراد تو ايمانست به خدا و فرشتگان و بكتابها و رسولان و قيامت و بهشت و دوزخ و بعث و نشور و حساب و ثواب و عقاب من مؤمنم و اگر مقصود تو مضمون اين آيه است كه إِنَّمَا الْمُؤْمِنُونَ الى آخر نميدانم كه من داخل ايشانم يا نه از ثورى نقل است كه هر كه دعوى كند كه انا مؤمن و گواهى ندهد كه از اهل جنت است پس به نصف آيه ايمان آورده و\r\n","description":"","footnote":"","page_name":" 171 ","page_number":171},
  {"content":"\r\nبه نصف ديگر نگرويده بعد از آن بيان غزوهء بدر مىكند بقوله * ( كَما أَخْرَجَكَ رَبُّكَ ) * جار و مجرور يا مرفوع المحل است بر آنكه خبر مبتداى محذوفست و تقدير آنكه هذه الحال كحال اخراجك للحرب يعنى حال مسلمانان در كراهت ايشان از ثقيل غزاة مثل حال ايشانست در كراهت ايشان از خروج تو براى حرب و يا منصوب المحل است بر آنكه صفت مصدر فعل مقدر است در كريمهء الانفال للَّه و الرسول يعنى انفال مستقر و ثابت است مر خدا و رسول را ثباتى كه مثل ثبات اخراج پروردگار تو است تو را يعنى امر كردن او تو را * ( مِنْ بَيْتِكَ ) * از خانهء تو كه مدينه است * ( بِالْحَقِّ ) * براستى و صواب و منشا اين غزوه بروايت ابى حمزهء ثمالى و على بن ابراهيم و جمهور مفسران چنان بود كه كاروان قريش با متاع بسيار از شام بازگشته بودند و ابو سفيان با بعضى از صناديد قريش چون عمرو عاص و عمرو بن هشام و مخزوم بن نوفل سردارى آن قافله ميكردند و اهل كاروان غير از ايشان چهل سوار بودند چون نزديك بدر رسيدند جبرئيل آمد و حضرت رسالت را صلَّى اللَّه عليه و آله از اين صورت خبر داد حضرت اين معنى را با مؤمنان باز فرمود و ايشان از بسيارى مال و قلت رجال مايل شدند كه سر راه بر كاروان بگيرند پس جمعى بسيار با سلاح و بى سلاح به اين قصد از مدينه بيرون آمدند و چون اين خبر بابى سفيان رسيد كه پيغمبر صلَّى اللَّه عليه و آله با اصحاب به قصد ايشان از مدينه بيرون آمدند ضمضم غفارى را به مكه فرستاد جهت استمداد قريش ضمضم بيامد و ايشان را اخبار كرد و گفت كه در اين باب تهاون مكنيد كه مالها در معرض تلف است ابليس بر صورت سراقه بن خثعم به مكه آمد و ندا درداد كه لا غالب لكم الناس و انى جار لكم مترسيد كه امروز هيچكس شما را مغلوب نتواند ساخت و من يار و مدد كار شماام اهل مكه چون اين شنيدند حميت جاهليت را در حركت آوردند و در مكه ندا كردند كه هر كه باز ايستد از سرايش بيرون كنند و مالش را بغارت ببرند و چون رسول در وادى زفران نزول فرمود جبرئيل از آمدن لشگر قريش آن حضرت را خبر داد و فرمود كه حق تعالى ميفرمايد كه يكى از اين دو طايفه كه كفار و كاروانند تو را خواهد بود و در مدارك آورده كه آن حضرت فرمود كه\r\nالعير احب لكم ام النفير\r\nشما ملاقات كاروان را دوستتر داريد يا مقاتله كفار را بعضى گفتند كه ما اسباب حرب نداريم اگر كاروان بدست افتد مناسب تر است حضرت از اين سخن متغير شد و كبار مهاجر و انصار حرب را اختيار كردند و هر يك برخاستند و در اظهار كمال انقياد و اطاعت مبالغه نمودند از آن جمله مقداد بن عمرو گفت يا رسول اللَّه ما تابع و محكوم توايم بهر چه حكم كنى بر وجود ما حكمى و به هيچ وجه از تو سر نه مىپيچيم و در خدمت تو تقصير و تهاون نميكنيم و بجد تمام كمر انقياد تو را بر ميان جان بسته‌ايم و هرگز ما قايل نشويم بگفتار بنى اسرائيل كه پيغمبر خود را گفتند كه فَاذْهَبْ أَنْتَ وَرَبُّكَ\r\n","description":"","footnote":"","page_name":" 172 ","page_number":172},
  {"content":"\r\nفَقاتِلا إِنَّا هاهُنا قاعِدُونَ بخداى كه اگر امر فرمايى كه به آتش رويم امتثال امر تو نمائيم و از آن هيچ باك نداريم و اگر بر دريا گذر فرمايى نينديشيده در ميان آن درآييم و از غرقاب بلا و گرداب مرگ انديشه نداريم رسول صلَّى اللَّه عليه و آله يك بار ديگر با ايشان مشورت فرمود تا ثبات قدم هر يك بر او ظاهر گردد سعد معاذ برخاست و گفت يا رسول اللَّه ( ص ) همانا اين تكرار تعريضى است بر ما كه جماعت انصاريانيم حضرت فرمود كه چنين است سعد گفت يا رسول اللَّه صلَّى اللَّه عليه و آله ما عهد و بيعت تو را نه بنهجى بسته‌ايم كه استشمام نقض از آن توان يافت و عهد و ميثاق تو را نه بنوعى منعقد ساخته‌ايم كه سرانگشت هر فرايب معاندى آن را توان گشود بلكه اگر اعضاى ما را ذره ذره و ريزه ريزه كنند ز آن عهد و بيعت بر نگرديم\r\n\r\nبقيامت برم آن عهد كه بستم با تو\r\n\r\nو اينكه آن حضرت در اين باب مبالغه ميفرمود جهت آن بود كه ايشان چون با رسول اللَّه بيعت كردند گفتند هنوز تو در امان ما داخل نشدهء و تا بمنازل و مواطن ما فرود نيايى تو را حمايت نكنيم پس رسول اللَّه ( ص ) از انديشه آنكه مبادا چون از مدينه بيرون آمده‌ايم انصار گويند كه زمام رعايت و حمايت تو بر ما واجب نيست زيرا كه از مواطن ما بيرون آمدهء القصه چون سعد معاذ در باب استحكام بيعت سخن را بسرحد اطناب رسانيد آن حضرت به آن واثق شده فرمود كه سيروا على اسم اللَّه و بركته و ابشروا برويد بنام خدا و بشارت باد شما را كه حق تعالى مرا عير و نفير يعنى از اين دو طايفه مرا وعده داده است و در عير ابو سفيان بود با جماعتى و در نفير ابو جهل بود با اتباع خود و رسول ( ص ) ميدانست كه چون قريش كشته گردند مال ايشان و جمله كاروانيان وى را بود از اين جهت متوجه حرب قريش شد و اينكه بعضى از اصحاب ميل كاروان داشتند و كاره حرب قريش بودند انديشه نميكردند كه اگر ايشان از پى كاروان بروند قريش از عقب ايشان درآيند و كاروانيان روى باز پس كنند و ايشان را در ميان گيرند و حقتعالى از كراهت ايشان خبر ميدهد كه * ( وَإِنَّ فَرِيقاً ) * بدرستى كه گروهى * ( مِنَ الْمُؤْمِنِينَ ) * از گرويدگان * ( لَكارِهُونَ ) * هر آينه كاره‌اند از رفتن تو ببدر و به جهت آن * ( يُجادِلُونَكَ ) * جدال ميكنند با تو * ( فِي الْحَقِّ ) * در اختيار حق كه جهاد است * ( بَعْدَ ما تَبَيَّنَ ) * پس از آنكه روشن شد بر ايشان كه جهاد واجب است و با آنكه دانسته‌اند باعلام تو كه بر دشمنان ظفر خواهند يافت و مع ذلك كاره جهادند * ( كَأَنَّما يُساقُونَ ) * همچو كراهت داشتن ايشان از آنكه ديده شوند * ( إِلَى الْمَوْتِ ) * بسوى مرك * ( وَهُمْ يَنْظُرُونَ ) * در حالتى كه نگرند باسباب و علامات مرك يعنى كراهت ايشان از جهاد بر وجهى است كه گوييا ايشان را بجانب مرك ميرانند و ايشان علامات مرك را مىبينند و اين به جهت قلت عدد و مدد و كمى زاد و استعداد ايشان بود چه تمام لشگريان سيصد و پنج نفر بودند هفت اشتر داشتند و دو اسب و شش زره و هفت شمشير و ديگر آنكه طبيعت انسان مجبول\r\n","description":"","footnote":"","page_name":" 173 ","page_number":173},
  {"content":"\r\nاست بر آنكه از موت گريزان باشد و براحت شتابان و راهب باشد از مواطن هلاكت و راغب بمواضع امنيت * ( وَإِذْ يَعِدُكُمُ اللَّه ) * ياد كنيد كه چون وعده داد شما را خداى * ( إِحْدَى الطَّائِفَتَيْنِ ) * يكى از اين دو گروه را كه يا كاروان باشد يا لشگر قريش * ( أَنَّها لَكُمْ ) * كه آنها مر شما را باشد اين بدل اشتمال\r\nاست از احدى الطائفتين * ( وَتَوَدُّونَ ) * و شما دوست ميداريد * ( أَنَّ غَيْرَ ذاتِ الشَّوْكَةِ ) * آنكه غير خداوند سلاح و عد و عدد * ( تَكُونُ لَكُمْ ) * باشد مر شما را چه شنيده‌ايد كه كاروان چهل سوار بيش نيستند و لشگر كفار قريش نهصد و پنجاه مردند پس شما آسانتر را ميخواهيد شوكة بمعنى حدة است مشتق از شوك كه بمعنى خاريست كه موجب اذيت بدن است هم چنان كه اسلحه موجب اذيت غير است پس وجه شبه بينهما اذيت و شدت باشد * ( وَيُرِيدُ اللَّه ) * و ميخواهد خداى * ( أَنْ يُحِقَّ الْحَقَّ ) * آن كه ثابت گرداند حق را * ( بِكَلِماتِه ) * بآيتهاى خود كه در باب محاربه ذات الشوكة فرستاده و يا به كلمات زلى كه در باب قتل و اسر ايشان در لوح نوشته كه وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ إِنَّهُمْ لَهُمُ الْمَنْصُورُونَ وَإِنَّ جُنْدَنا لَهُمُ الْغالِبُونَ و قوله لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ يا بوعدهاى فتح و ظفر كه پيغمبر خود را صلى اللَّه عليه و آله داده بود و يا مراد بآيات او امر است مر ملائكه را بامداد اهل ايمان يعنى مشيت الهى تعلق گرفته كه دين اسلام را ثابت و قايم گرداند بامداد ملائكه مؤمنان را در وقت محاربهء ايشان با مشركان * ( وَيَقْطَعَ ) * و ببرد و از بيخ بر كند * ( دابِرَ الْكافِرِينَ ) * بنياد كافران را و مستاصل سازد و معاندان را زبدهء معنى آنست كه شما ميخواهيد كه پيوسته مستغرق الا و نعماى او سبحانه باشيد و هيچ مكروهى بشما نرسد * ( لِيُحِقَّ الْحَقَّ ) * و حقتعالى ميخواهد تا بسبب مكارهى كه بشما ميرسد در جهاد ثابت گرداند و ظاهر سازد حق را كه دين اسلام است يعنى بقتل مشركان اعلاى دين اسلام نمايد و اظهار آن كند بر ساير اديان و تحصيل آن چيزى كند كه موجب فوز دارين شما باشد يا نصرت دهد پيغمبر خود را كه پيغمبرى به حق است * ( وَيُبْطِلَ الْباطِلَ ) * و نابود سازد امر باطل را كه كفر است * ( وَلَوْ كَرِه الْمُجْرِمُونَ ) * و اگر چه كارهند و نه ميخواهند آن را كافران كه مستغرق گناهند و آيه تكرار نيست زيرا كه مراد تحق الحق در اول بيان مراد است و آنچه در ميان مراد او است و ميان مراد بندگان از فرط تفاوت و ثانى براى داعى بحمل رسول بر اختيار طايفهء ذات الشوكة و نصرت وى بر ايشان * ( إِذْ تَسْتَغِيثُونَ رَبَّكُمْ ) * بدل است بر اذ يعدكم يا متعلق است بقوله ليحق الحق و يا آنكه بر اضمار اذكر است و معنى اين كه\r\n","description":"","footnote":"","page_name":" 174 ","page_number":174},
  {"content":"\r\nياد كنيد اين را كه چون فريادرس ميخواستند از پروردگار خود در وقتى كه مفرى نداشتند از قتال و مىگفتند ( اغثنا يا غياث المستغيثين رب انصرنا على عدوك ) و گفته‌اند كه حضرت رسالت پناه صلَّى اللَّه عليه و آله چون شوكت و كثرت مشركان ديد دعا كرد كه خداوند انجاز وعدهء خود فرما اگر اين گروه مؤمنان هلاك شوند كسى ديگر نباشد كه تو را بوحدانيت پرستد و پيوسته اين دعا مىكرد و تضرع و زارى مىنمود و اضطراب مىفرمود كه ردا از دوش مباركش درافتاد يكى از اصحاب عرضكرد كه هيچ انديشهء مدار كه اين مناشدهء تو با خدا و مبالغهء تو در اين باب موجب اجابت آن شود كه حقتعالى فرمود * ( فَاسْتَجابَ لَكُمْ ) * پس اجابت كرد خداى مر شما را * ( أَنِّي مُمِدُّكُمْ ) * به آنكه من مددكننده‌ام شما را * ( بِأَلْفٍ مِنَ الْمَلائِكَةِ ) * بهزار كس از فرشتگان * ( مُرْدِفِينَ ) * از پى مؤمنان در آيندگان يا در عقب يكديگر در آيندگان و آن مأخوذ است از او دفته اذا جئت بعده و مراد از اين الف آنهااند كه مقدمه لشگر ملائكه بودند و با وجوه و اعيان ايشان در تفسير ثعلبى از مجاهد نقل مىكند كه غير از اين هزار فرشته در روز بدر قتال نكردند و آن ثلثه و خمسه كه در سورهء آل عمران مذكور شد جهت مژده نصرت آمده بودند دمياطى گويد كه مراد بمردفين از پى در آمدن الفى بود بعد از الفى تا پنج هزار فرشته و نزد بعضى اول سه هزار بودند و آن گه هزار و آن گاه هزار كه در اين سوره مذكور است در عقب هزار ديگر در آمدند كه مجموع پنج هزار شدند و بعضى ديگر بر آنند كه اول پنج هزار بودند و بعد از آن سه هزار ديگر كه مجموع هشت هزار باشند ( و اللَّه اعلم بذلك ) و نيز مرويست كه جبرئيل روز بدر با پانصد فرشته و ميكائيل با پانصد فرشته نزول كردند جبرئيل\r\nبميمنه مىرفت و ميكائيل بمسيره همه با جامهاى سفيد و عمامه هاى سفيد دنبال دستارها ميان كتفها فرو گذاشته با مشركان كارزار كردند و ايشان را مغلوب كردند و در هيچ زمانى از ازمنه ماضى و مستقبل ايشان مامور نشدند بامر جهاد بلكه جهاد ايشان مخصوص است بروز بدر جهت علو رتبهء حضرت رسالت پناه صلَّى اللَّه عليه و آله از عبد اللَّه عباس روايت است كه چون مسلمى با مشركى كارزار كردى از بالاى سر آن مشرك آواز تازيانه بر آمدى مرد مسلمان چون كه نگاه كردى آن مشرك را افتاده ديدى و اثر تازيانه بر سر وى پيدا بود و آن مرد كسى ديگر را نديدى چون رسول را از آن اخبار كردند فرمود كه راست مىگوييد اينها فرشتگاناند كه حقتعالى به مدد ما فرستاده است امير المؤمنين صلوات اللَّه عليه فرمود كه فرق ميان كشتگان ما و كشتگان قريش آن بود كه اثر زخم و جراحت بر كشتگان ما بود و كشتگان ايشان را اثر زخم نبود\r\n* ( وَما جَعَلَه اللَّه ) * و نگردانيد خداى اين امداد را * ( إِلَّا بُشْرى ) * مگر براى مژدگانى مر شما را بنصرت * ( وَلِتَطْمَئِنَّ بِه ) * و براى آنكه\r\n","description":"","footnote":"","page_name":" 175 ","page_number":175},
  {"content":"\r\nآرام گيرد * ( قُلُوبُكُمْ ) * دلهاى شما و ترس قلت و ذلت از شما دور شود يعنى كثرت عدد ملائكه سبب بشارت و اطمينان شما شود و اگر نه يك فرشته ميتوانست كه دمار از ايشان بر آورد چنان كه جبرئيل هفت شهر لوط را از جاى بركند و بر گوشهء پر نهاد و چندان در هوا ببرد كه آواز مرغان ايشان اهل آسمان شنيدند و بعد از آن سرنگون كرد * ( وَمَا النَّصْرُ ) * و نيست نصرت و ظفر يافتن * ( إِلَّا مِنْ عِنْدِ اللَّه ) * مگر از نزد خداى چه امداد ملائكه و كثرت عدد و عدد و مانند آن وسايطاند و اسباب پس بحقيقت نصرت را از او دانيد و بفقد اين اسباب مايوس مشويد * ( إِنَّ اللَّه عَزِيزٌ ) * بدرستى كه خداى غالب است و دوستان خود را نصرت دهد و همچكس بر او غلبه نتواند كرد * ( حَكِيمٌ ) * راست كار است هر چه كند بر وفق صواب كند پس دشمنان را مقهور سازد از عبد اللَّه مسعود روايت است كه گفت من وقتى كه بر ابو جهل غالب شدم و وى را ميكشتم گفت آن ضرباتى كه از هوا مىآمد كه ما كسى را نميديديم چه بود گفتم فرشتگان بودند گفت ايشان ما را مغلوب ساخته‌اند نه شما * ( إِذْ يُغَشِّيكُمُ النُّعاسَ ) * بدل ثانى است از اذ يعدكم به جهت اظهار نعمت ثالثه و يا متعلق است بنصر و يا به آنچه در عند اللَّه است از معنى فعل و يا در تقدير اذكر يعنى ياد كنيد آن را نيز كه فرو پوشانيد بر سر شما خوابى سبك مرويست كه در آن شب كه صحابه را در روزش التقاى فريقين واقع شد دغدغه عظيم روى داد جهت آنكه منزل ايشان در ريگستانى بود كه رونده را قدم در آن فرو ميرفت و آب نيز نداشتند و مشركان بر ايشان سبقت كرده بر كنار آب فرود آمدند حقتعالى خواب را بر ايشان گماشت * ( أَمَنَةً ) * براى ايمنى كه حاصل شده بود * ( أَمَنَةً ) * از نزديك او اين مفعول له است باعتبار معنى چه يغشيكم النعاس متضمن معنى ينعسون است و امنة بمعنى امن است يعنى غلبه خواب بر ايشان به جهت آن بود كه تا از متاعب سفر و خوف خطر استراحت يابند و در آن خواب اكثر محتلم شدند على الصباح شيطان آغاز وسوسه كرد كه شما را نماز مىبايد كرد و اكثر محدثيد و برخى جنب و آب نداريد و از پاى تا به زانو به خاك فرو ميرويد و كافران بر زمين سفحاند و بر آب قادر و شما مىگوييد كه دوستان خدائيم و پيغمبر او در ميان ما است اين چگونه باشد حقتعالى در آن محل باران فرستاد كما قال و ينزّل عليكم و فرو فرستاد بر شما * ( مِنَ السَّماءِ ) * از ابر يا از طرف آسمان * ( السَّماءِ ) * آبى كه رودخانها روان شدند و حوضها و حفرها پر آب گشتند * ( لِيُطَهِّرَكُمْ ) * تا پاك گرداند شما را * ( بِه ) * به آن آب از حدث و جنابت * ( وَيُذْهِبَ عَنْكُمْ ) * و ببرد از شما * ( رِجْزَ الشَّيْطانِ ) * وسوسه شيطان را كه ميگفت نصرت و جنابت با هم جمع نشوند * ( وَلِيَرْبِطَ ) * و تا به بندد * ( عَلى قُلُوبِكُمْ ) * بر دلهاى شما اميدوارى بلطف حضرت بارى * ( وَيُثَبِّتَ ) *\r\n","description":"","footnote":"","page_name":" 176 ","page_number":176},
  {"content":"\r\nو براى آنكه ثابت گرداند * ( بِه ) * بدان باران * ( الأَقْدامَ ) * قدمهاى شما را چه باران چون به زمين ريك آميز باريد آن را استحكام داد و قدمهاى مؤمنان مستحكم شده و در زمين سفح كه منزل كفار بود لاى عظيم پيدا آمد و گفته‌اند مراد ثبات قدم است در معركه حرب پس سيراب شدند و ظروف را پر آب كردند و وضو ساختند و غسل كردند و مرفع الحال شده وسوسه شيطان زايل گشت * ( إِذْ يُوحِي رَبُّكَ ) * بدل ثالث است يا متعلق است به تثبيت و يا معمول اذكر يعنى ياد كن اى محمد صلَّى اللَّه عليه و آله چون وحى كرد پروردگار تو * ( إِلَى الْمَلائِكَةِ ) * بسوى فرشتگان كه بامداد آمده بودند براى اعانت اهل ايمان * ( أَنِّي مَعَكُمْ ) * مفعول يوحى است يعنى مضمون وحى اين بود كه من با شما ام در امداد و اعانت و ناصر و نگاه دار شماام از شر دشمن * ( فَثَبِّتُوا الَّذِينَ آمَنُوا ) * پس استوار و ثابت قدم گردانيد آنان را كه گرويده‌اند و تشجيع ايشان كنيد بتكثير سود ايشان و يا بمحاربه با اعداى ايشان و مؤيد اينست قول اول اينكه در مدارك آورده كه فرشتگان بر صورت آدميان در پيش\r\nصف لشگر مؤمنان ميرفتند و ميگفتند بشارت باد كه شما غالب شديد و خدا با شما است مردانه باشيد كه دشمنان شما اندكاند و نصرت مر شما را است و بنا بر آنكه تثبيت بمحاربهء ملائكه باشد قوله * ( سَأُلْقِي ) * بمنزله تفسير إني معكم فثبتوا است يعنى من با شماام پس بمحاربه تثبيت قدم مؤمنان كنيد كه زود باشد كه در افكنيم * ( فِي قُلُوبِ الَّذِينَ كَفَرُوا ) * در دلهاى آنان كه كافر شدند و حق را پوشيدند * ( الرُّعْبَ ) * ترس و بيم را در حديث آمده كه نصرت بالرعب مسيرة شهر مرا بترسيدن اعدا نصرت داده‌اند كه هيبت و ترس من يك ماهه راه برود * ( فَاضْرِبُوا ) * پس بزنيد اى ملائكه كافران را * ( فَوْقَ الأَعْناقِ ) * بر زبر گردنهاى ايشان يعنى بر مذابح يا برؤس ايشان از حضرت رسالت پناه صلَّى اللَّه عليه و آله مرويست كه فرمود مرا بضرب اعناق و اسر فرموده‌اند نه بحرق و تمثيل و امثال آن از اسباب هلاكت واحدى از ابن الانبازى نقل مىكند كه چون ملائكه بقتال مامور شدند نمىدانستند كه در ضرب قصد كدام عضو ميبايد كرد حقتعالى فرمود كه بزنيد بر سرهاى ايشان * ( وَاضْرِبُوا مِنْهُمْ ) * و بزنيد از ايشان يعنى قطع كنيد و ببريد * ( كُلَّ بَنانٍ ) * همهء انگشتان را و گفته‌اند تمام دست و پايست و يمانى گفته كه مراد بفوق الاعناق صناديد و رؤساى قريشاند و كل بنان سفله وزير دستان ايشان در آيه دليل واضح است بر آنكه ملائكه روز بدر كارزار كردند با كفار قريش و ايشان را كشتند و كسى كه مانع اين است تاويل آيه مىكند به آنكه خطاب با مؤمنان است بر تغيير خطاب و يا بر آنكه سالقى تا بقوله كل\r\n","description":"","footnote":"","page_name":" 177 ","page_number":177},
  {"content":"\r\nبنان تلقين ملائكه است اهل ايمان را به آن چيزى كه به آن اثبات قدم كنند فكانه قال قولوا لهم قولى و اين بر خلاف ظاهر است و معظم اهل تفسير بر قول اولند قوله لِكَ اشاره بضربست يا بامر به آن و خطاب با رسول است و يا هر يك از مخاطبين يعنى اين ضرب و قطع و يا امر اين بر ايشانأَنَّهُمْ بسبب آنست كه ايشاناقُّوا اللَّه مخالفت كردند خداى را رَسُولَه و فرستاده او را اشتقاق مشاقه از شق است زيرا كه هر يك از معاندين در شقىاند كه خلاف شق ديگريست مانند معادات كه از عدوة است و مخاصمه از خصم و آن بمعنى جانب است و قوله مَنْ يُشاقِقِ اللَّه وَرَسُولَه تقرير است براى تعليل و يا وعيد ايشانست براى آخرت بعد از هلاكت دنيوى يعنى هر كه مخالفت كند با خدا و رسول اوإِنَّ اللَّه پس بدرستى كه خداىدِيدُ الْعِقابِ سخت عقوبت است بر مخالفت مخالفان در دنيا بقتل و گرفتارى و در آخرت بعقوبت ابدى يا انواع خوارى * ( ذلِكُمْ ) * خطاب در اين با كفره است بر طريق التفات و محل آن رفع است اى الامر ذلكم با ذلكم واقع يا منصوب است بفعلى كه دال است بر آن قوله * ( فَذُوقُوه ) * يعنى امر عقوبت شما اينست اى كافران پس بچشيد آن را عاجلا * ( وَأَنَّ لِلْكافِرِينَ ) * عطف است بر ذلك يا مفعول معه است يعنى امر عقوبت اينست كه مر كافران راست اجلا * ( عَذابَ النَّارِ ) * آتش دوزخ يا بچشيد آنچه معجل است مر شما را از عذاب دنيوى يا آنچه مؤجل است از عقوبت اخروى و وضع ظاهر در موضع ضمير به جهت دلالت است بر آنكه سبب عذاب اجل است يا جمع بينهما از ابن عباس روايت است كه مردى از بنى غفار براى من حكايت كرد كه من و پسر عمم روز بدر بر بالاى كوهى شديم منتظر آنكه ظفر كرا باشد تا ما خود را در ميان ايشان اندازيم و غنيمتى بدست آريم ناگاه ديديم ابرى برآمد و احاطهء لشگر موافق و مخالفت كرد و ما در ميان آن همهمه جمجمهء اسبان مىشنيديم و مؤمنان سواران را ميگفتند كه خير مقدم و سواران يكديگر را ميگفتند كه بكشيد اين كافران را پس آواز ضرب شمشير ايشان به گوش ما مىرسيد و ما كسى را نميديديم پسر عمم از هول و هيبت آن بيفتاد و بمرد و من خود را نگاه داشتم اما در خود هيچ قوة نمييافتم چون ابر فرو نشست كفار قريش كشته شده بودند و از آن سوران كسى پيدا نبود عكرمه گفت از ابى رافع مولى رسول صلى اللَّه عليه و آله شنيدم كه گفت من غلام عباس بن عبد المطلب بودم و من با زن عباس كه ام الفضل بود هر دو اسلام\r\nآورده بوديم و عباس نيز دل او باسلام مايل شده بود و ابو لهب ببدر نيامده بود اما عاصم بن هشام را بعوض خود فرستاده بود چون خبر ظفر اهل اسلام بر مشركان بما رسيد ما بنزديك زمزم بوديم و ام الفضل در آن\r\n","description":"","footnote":"","page_name":" 178 ","page_number":178},
  {"content":"\r\nخيمه بود و من در گوشهء نشسته بودم و تير ميتراشيدم و ابو لهب بيامد و در عقب من در پس خيمه بنشست شخصى آمد و گفت كه ابو سفيان رسيد و ابو لهب كسى را فرستاد و وى را طلبيد چون بيامد وى را گفت اى برادر صورت اين حال بر چه منوال بود و اين حادثهء عظيمه از كجا بر شما واقع شد گفت چگويم چون نظر ما بر اهل اسلام افتاد رعبى و خوفى بر دل ما نشست و پشت بهزيمت داديم و ايشان تيغ كشيده در عقب ما روان شدند و در ميان ايشان جمعى را ديديم كه همه بر اسبان ابلق نشسته و در ميان آسمان و زمين بر هوا ايستاده و بر دست هر يك شمشيرى و تازيانه بر هر كه ميزدند هلاك ميشد ابو رافع گفت كه من دامن خيمه را برداشتم و گفتم ايشان ملائكه بودند ابو لهب دست بر آورد و بر روى من زد و مرا بر زمين انداخت و بسيار بزد ام الفضل چوب خيمه را برداشت و بر سر وى زد چنان كه بشكست و گفت براى آنكه سيد وى غايب است دلير شدهء و وى را مىزنى ابو لهب برخاست و حقير از نزد ما برفت از اين قصه يك هفته نگذشته بود كه بطاعون مبتلا گشت و بدوزخ پيوست و چون بمرد هر دو پسر وى او را در اندرون خانه بردند و بگذاشتند و به جهت ترس طاعون كه بايشان سرايت نكند بگريختند مردمان ايشان را بر اين ملامت كردند و آخر چند كس را اجير كردند تا بيامدند و او را بيرون آوردند و آب بر او ريختند و او را در زير ديوار نهاده سنگ و خاك بر او انباشتند ابن عباس گفت كه آن شخص كه پدر مرا اسير كرده بود از بنى سليم بود و او را بشير گفتندى كوتاه بالا ضعيف البنيه بود و پدرم دراز بالا و قوى هيكل و فربه بود رسول ( ص ) فرمود او را كه عباس را چگونه گرفتى گفت مردى مرا در گرفتن او يارى كرد كه من پيش از اين او را نديده بودم و بعد از آن ديگرش نديدم آن حضرت فرمود كه\r\nانك لقد اعانك عليه ملك كريم\r\nآن كس كه اعانت تو كرد در گرفتن عباس فرشتهء بزرگوار بود و ابو ماريت بن سهل روايت كند كه ما در روز بدر ديديم كه بعضى از سواران در ميان ما شمشير حواله مشركان مىكردند پيش از آنكه شمشير به گردن ايشان رسد سر ايشان از تن جدا مىشد و چون حقتعالى ملائكه را بمدد مسلمانان فرستاد و ايشان را وعدهء نصرت داد در عقب آن ايشان را از فرار نهى فرمود و فرمود كه * ( يا أَيُّهَا الَّذِينَ آمَنُوا ) * اى آنان كه گرويده‌ايد * ( إِذا لَقِيتُمُ ) * چون ملاقات كنيد و برسيد * ( الَّذِينَ كَفَرُوا ) * آنان را كه كافرند * ( زَحْفاً ) * در حالتى كه انبوه و درهم پيوسته باشند بر او حرب شما اين مصدر است و در موضع حال بمعنى متزاحفين ماخوذ از زحف الصبى اذا رب على مقعده قليلا قليلا يعنى جمعى كه مجتمع و انبوه باشند بر وجهى كه از غايت كثرت و انبوهى و پيوستگى به يكديگر نتوانند كه در ميان يكديگر بفراغت تردد كنند * ( فَلا تُوَلُّوهُمُ الأَدْبارَ ) * پس مگردانيد بر ايشان پشتها را يعنى هزيمت مكنيد اگر چه گروهى اندك باشيد اين حكم على الاطلاق\r\n","description":"","footnote":"","page_name":" 179 ","page_number":179},
  {"content":"\r\nاول اسلام بوده كه يك مؤمن از ده كافر و زياده نشايستى گريختن و بآيهء الآنَ خَفَّفَ اللَّه منسوخ شده چنان كه عنقريب مذكور گردد و اظهر آنست كه آيه محكم است مخصوص بقوله حَرِّضِ الْمُؤْمِنِينَ الاية و مىتواند بود كه زحفا حال باشد از ضمير لقيتم يا از هر دو و بنا بر اين منسوخ نباشد * ( وَمَنْ يُوَلِّهِمْ ) * و هر كه بگرداند بر ايشان * ( يَوْمَئِذٍ ) * در آن روز * ( دُبُرَه ) * پشت خود را * ( إِلَّا مُتَحَرِّفاً ) * مگر در حالتى كه ترككننده و ميلنماينده و برگردنده باشد از طرفى به طرفى ديگر به جهت حضانة يا براى كر و فر * ( لِقِتالٍ ) * براى كارزار يعنى چنان خود را فرا نمايد كه ميگريزد و به آن خصم را بازى دهد تا غافل شود پس باز گردد و بر سر وى تازد چه اين از مكايد مستحسنهء حرب است * ( أَوْ مُتَحَيِّزاً ) * يا پناه جوينده باشد * ( إِلى فِئَةٍ ) * بسوى گروهى هم از مسلمانان يعنى از ميمنه بسوى ميسره رود يا به عكس تا بايشان مستعين شود و گويند مراد بفئه رئيس ايشانست كه در حوائج رجوع بايشان ميكنند و هر كه به غير از ايندو وجه پشت بر خصم كند * ( فَقَدْ باءَ ) * پس بدرستى كه باز گردد * ( بِغَضَبٍ مِنَ اللَّه ) * بخشمى بزرگ از خدا * ( وَمَأْواه جَهَنَّمُ ) * و بازگشت او دوزخ باشد * ( وَبِئْسَ الْمَصِيرُ ) * و بد جاى بازگشتى است دوزخ در كنز العرفان آورده كه در آيه چند حكم است يكى آنكه حرام است از كفار فرار نمودن بعد از ملتقى شدن بايشان مگر در حالت تحرف و تخير دويم آنكه خطاب عام است در همهء كفار و همهء مسلمانان و گويند كه مختص است بحرب بدر زيرا كه نزول آن در اين واقعه است و حق آنست كه خصوص سبب مخصص نيست چنان كه در اصول فقه مقرر شده سيم آنكه وجوب ثبات و حرمة فرار مطلقا نيست بلكه مقيد است بعدم زيادتى عدو بر ضعف نباشد زيرا كه با زيادتى ثبات جايز است نه واجب چهارم هر گاه كه دشمن زياده بر ضعف نباشد و هلاكت متحقق ثبات واجب است و فرار حرام بر قول صحيح و مذهب حق به جهت عموم كريمهء إِذا لَقِيتُمْ فِئَةً فَاثْبُتُوا و نزد بعضى واجب نيست لقوله وَلا تُلْقُوا بِأَيْدِيكُمْ إِلَى التَّهْلُكَةِ و اينقول ضعيف است زيرا كه اشراف بر هلاكت در حرب از لوازم آنست پنجم آنكه تصرف بر قتال استعداد است براى آن به اينكه اصلاح خود كند و يا طلب آب و طعام كند در حين عطش و جوع و يا در مقابل آفتاب باشد و به آن متاذى باشد و مانند آن و شرط است در فئه كه صلاحيت استيجار داشته باشند خواه قريب باشند يا بعيد مگر در صورتى كه بعد مفرط باشد بر وجهى كه در عرف آن را فرار گويند ششم فرار اينجا با شرايط از كباير است جهت توعد بر آن بدوزخ و توبهء از آن عود است بمركز آن و اظهار ندم و عزم بر قتال آورده اند كه چون در بدر حرب آتش مشتعل شد و لشگر كفار بيكبار حمله كردند حضرت رسالت پناه ( ص )\r\n","description":"","footnote":"","page_name":" 180 ","page_number":180},
  {"content":"\r\nدر خانهء كه از چوب و خاشاك ساخته بودند آغاز دعا فرمود و گفت\r\nاللهم انجز لى بما وعدتنى\r\nبار خدايا وعدهء كه در باب نصرت من فرموده بودى بوفا مقرون گردان كه اين گروه قريش تكذيب رسول تو مىكنند جبرئيل فرود آمد و گفت خاك بردار و به طرف دشمن افكن آن حضرت قبضهء از خاك و سنگريزه برداشته و فرمود كه\r\nاللهم شاهت الوجوه\r\nو بر روى لشگر بيگانه افكند حق تعالى آن خاك و سنك ريزه را در چشم مشركان ريخت و هيچكس از آن مشركان نماند كه از آن سنگريزه بر چشم و دهن و بينى او نرسيد و به جهت آن به خود مشغول شدند و مرويست كه چون هر دو گروه بهم ملتقى شدند حضرت رسالت صلَّى اللَّه عليه و آله حضرت امير المؤمنين على صلوات اللَّه عليه را فرمود\r\nيا على اعطنى قبضة من تراب من حصاء الوادى\r\nاى على قبضهء از خاك و سنگريزه رودخانه را به من ده امير المؤمنين عليه السّلام دست كرد و قبضه از آن سنگريزه به حضرت داد و آن حضرت بكلمهء\r\nشاهت الوجوه\r\nتكلم فرمود و آن را بر روى لشگر كفر انداخت و مؤمنان نيز جرات كرده بر ايشان حمله كردند و قتاده و انس روايت كرده‌اند كه در روز بدر پيغمبر صلَّى اللَّه عليه و آله سه سنگريزه برداشت يكى بميمنه و يكى بميسره و ديگرى در ميان ايشان انداخت و فرمود كه\r\nشاهت الوجوه\r\nهمه منهزم شدند و بر هر تقدير اين از عجايب معجزات آن حضرت بود پس مسلمانان شمشيرها كشيدند و در ميان ايشان تاختند و هفتاد كس را از صناديد قريش كشتند و هفتاد كس ديگر را اسير گرفتند پس اهل بدر بر يكديگر تفاخر مىنمودند اين ميگفت كه من فلان را كشتم و آن ميگفت من فلان را اسير گرفتم آيه آمد كه * ( فَلَمْ تَقْتُلُوهُمْ ) * جواب شرط محذوفست تقدير اينكه ان افتخرتم بقتلهم فلم تقتلوهم يعنى اگر شما افتخار ميكنيد بكشتن ايشان پس حقيقة شما نكشتيد دشمنان را به قوت استبداد خود * ( وَلكِنَّ اللَّه قَتَلَهُمْ ) * و لكن خدا ايشان را كشت به اين وجه كه شما را نصرت داد و ملائكه را بمدد شما فرستاد و تشجيع قلوب شما كرد و شما را بر ايشان مسلط گردانيد و القاء رعب كرد در قلوب ايشان * ( وَما رَمَيْتَ ) * و نيفكندى تو اى محمد صلَّى اللَّه عليه و آله آن مشت خاك را به روى ايشان * ( إِذْ رَمَيْتَ ) * چون افكندى چه افكندن تو بمثابهء نبود كه در چشم همه كفار رود و بر آن قادر نبودى * ( وَلكِنَّ اللَّه رَمى ) * و لكن خداى آن را به چشم همهء ايشان رسانيد تا كه منهزم شدند و تمكين شما راد بر قطع دابر ايشان و لفظ رمى هم چنان كه اطلاقش بر مسمى ميكنند اطلاق آن بر كمال مسمى نيز ميكنند و گويند معنى آنست كه تو نينداختى رعب را چون انداختى حصار او ليكن خداى رعب را در قلوب ايشان انداخت و نزد بعضى آنست كه مراد طعن حضرت رسالت پناه است صلى اللَّه عليه و آله بر ابى بن خلف جحمى در روز احد كه اثر جراحت در او پيدا نبود و از آن طعن بر خاك ميغلطيد تا بمرد و چنان كه از سعيد بن المسيب روايت\r\n","description":"","footnote":"","page_name":" 181 ","page_number":181},
  {"content":"\r\nاست كه ابى خلف را در روز بدر اسير كردند وى خود را باز خريد چون خواست كه برود گفت يا محمد صلَّى اللَّه عليه و آله اسبى دارم و هر روز قرفى از گاورس به او مىدهم و او را قوت مىدهم و نيرومند ميگردانم تا بر آن سوار شده تو را بر بالاى آن بكشم رسول صلَّى اللَّه عليه و آله فرمود نه چنانست كه تو مىگويى بلكه من تو را خواهم كشت انشاء اللَّه تعالى و چون روز احد شد ابن خلف بر آن نشسته بود و بهر طرف مىتاخت تا بنزديك حضرت رسول صلى اللَّه عليه و آله رسيد جمعى از اهل اسلام قصد كردند كه او را بكشند حضرت رسول صلَّى اللَّه عليه و آله فرمود كه او را رها كنيد كه كشندهء او منم و حربهء در دست داشت و چون ابى خلف نزديك آن حضرت رسيد حربه را بر پهلوى وى زد استخوانهاى پهلوى وى در هم شكست مردمان او را از آنجا برگرفتند و گفتند اين زخم كارگر نيست ابى گفت اين را مگوييد بخداى كه محمد صلَّى اللَّه عليه و آله طعنهء بر من زد كه اگر بر همهء اهل روى زمين قسمت كنند همه را هلاك گرداند و من ميدانم كه از اين زخم جان بدر نبرم و شما در روز بدر نشنيديد كه محمد صلَّى اللَّه عليه و آله مرا فرمود كه من تو را ميكشم انشاء اللَّه تعالى و اللَّه كه محمد صلَّى اللَّه عليه و آله دروغ نگفت پس او را بر دست گرفتند و ميبردند در اثناى راه بر سر دست ايشان جان بداد و بجهنم رفت و هم در راه او را دفن كردند و گفته‌اند كه مراد رميهء بود كه در روز خيبر حضرت بحصن كفار انداخت چنان كه در روايت صحيحه وارد شده كه در روز خيبر كمان را طلبيد و تيرى بدان پيوست و بجانب كفار و حصن خيبر انداخت و آن تير بر لبابة بن حقيق آمد كه بر بستر خود خفته بود و جمهور مفسران بر آنند كه مراد روز بدر است و سوق آيه نيز دال است بر آن و ارباب تحقيق و اصحاب تدقيق در كلام ظفر انجام و ما رميت اذ رميت سخنان گفته‌اند و از جمله صاحب تاويلات فرموده كه حقتعالى راه نمود صحابه را بفناى احوال در سلب افعال ايشان و اثبات آن براى خود كه * ( فَلَمْ تَقْتُلُوهُمْ وَلكِنَّ اللَّه قَتَلَهُمْ ) * اما چون حضرت رسالت صلَّى اللَّه عليه و آله در مقام بقاء بالحق بود فعل را از او سلب كرد كه * ( وَما رَمَيْتَ ) * و آن را نسبت داد به او كه اذ\r\nرميت انگه اسناد كرد آن را به خود كه * ( وَلكِنَّ اللَّه رَمى ) * تا افادهء معنى تفصيل كند كه در معنى عين فيكون الرامى محمدا لا بنفسه و در فتوحات مكيه آورده كه حضرت رسالت پناه صلَّى اللَّه عليه و آله سبب بود در رمى به حكم كنت سمعه و بصره و يده پس ازاله سبب در * ( ما رَمَيْتَ ) * بحسب حكم باشد نه بحسب عين و گويند كه بنا بر كمال حال مصطفوى و مريت استغراق نبوى صلَّى اللَّه عليه و آله در حالت فنا نسبت به همه انبيا و اوليا نسبت فعل را از او دفع كرد هر چند نشانه فعل وى بود حيث قال * ( إِذْ رَمَيْتَ ) * پس با آنكه هم از داود حاصل عمل آمد كه وَقَتَلَ داوُدُ جالُوتَ آن را نسبت بداود داد و به خود منسوب گردانيد تا معلوم شود كه ميان مصطفى صلَّى اللَّه عليه و آله و ساير انبيا فرق بسيار است حاصل كه حق سبحانه و تعالى كفار را مغلوب ساخت بالقاى رعب و امداد ملائكه تا حق را ظاهر سازد * ( وَلِيُبْلِيَ الْمُؤْمِنِينَ ) * و تا عطا دهد مؤمنان را و نعمت ارزانى فرمايد * ( مِنْه ) * از نزديك خود * ( بَلاءً حَسَناً ) * عطائى نيكو و\r\n","description":"","footnote":"","page_name":" 182 ","page_number":182},
  {"content":"\r\nنعمتى بزرگ كه آن نصرت و غنيمت است و مشاهدهء آيات داله بر صدق دعواى حضرت رسالت پناه صلَّى اللَّه عليه و آله و در حقايق سلمى از امام جعفر صادق صلوات اللَّه عليه نقل كرده كه بلاى حسن آنست كه ايشان را از نفوس فانى گرداند و بعد از فنا بهوية خودشان باقى سازد از قشيرى نقل است كه بلاى حسن آنست كه مبتلا مشاهده مبتلى كند در عين بلا * ( إِنَّ اللَّه سَمِيعٌ ) * بدرستى كه خداى تعالى شنوا است استغاثه و دعاى شما را * ( عَلِيمٌ ) * دانا و بينا است بر احوال شما لا جرم دعا را اجابت كرد * ( ذلِكُمْ ) * اينست كار كه ديديد از غلبهء اهل حق و مغلوبيت اهل باطل و يا اينست بلائى حسن يا قتل يا رمى و محل آن رافع است بر خبرية اى المقصود او الامر ذلكم * ( وَأَنَّ اللَّه ) * معطوف است بر مبتداى محذوف يعنى مقصود آنست كه خداى * ( مُوهِنُ ) * سست كننده و باطل سازنده است * ( كَيْدِ الْكافِرِينَ ) * مكر و حيله كافران را و چون ان با معمول خود در حكم مفرد است پس خلاصهء معنى آنست كه غرض توهين كافران و ابطال حيل ايشان است كه مستلزم ابلاى مؤمنانست و حفص باضافه كيد خوانده يعنى خداى باطل كننده كيد مشركانست آورده‌اند كه كفار قريش در وقت خروج از مكه دست در استار حرم زده گفتند كه اللهم انصر من الجندين اهدى الفئتين و اكرم الحربين و افضل الدينين يعنى بار خدايا نصرت كن از اين دو لشگر آن را كه راه يافته تر اند و از اين دو گروه آن را كه گرامىتراند و از اين دو دين آن را كه فاضلتر است و در روز بدر نيز ابو جهل گفت اللهم اتيا كان افجر و اقطع للرحم و اتانا بما لا نعرف فاجبهه العداة بار خدايا هر كه از ما فاجرتر است و قطعكننده تر علاقه رحم را و چيزى آورده است بما كه ما آن را نميشناسيم فردا بر پيشانى وى زن و هلاكش كن و بروايت ديگر اللهم انصر احب الفئتين اليك بار خدايا هر گروهى را كه دوستتر است نزد تو او را يارى ده حقتعالى دربارهء ايشان اين آيه نازل ساخت و بر سبيل تهكم فرمود كه * ( إِنْ تَسْتَفْتِحُوا ) * اگر طلب فتح و نصرت كرديد * ( فَقَدْ جاءَكُمُ الْفَتْحُ ) * پس آمد بشما فتح يعنى فتح آن دين كه فاضلتر است و دوستتر * ( وَإِنْ تَنْتَهُوا ) * و اگر بازايستيد اى كافران باقى مانده در جنگ بدر از كفر و معادات رسول * ( فَهُوَ خَيْرٌ لَكُمْ ) * پس آن بهتر است شما را از قتل در اين جهان و عقوبت نيران در آن جهان چه آن متضمن سلامتى دارين است و خير منزلين * ( وَإِنْ تَعُودُوا ) * و اگر باز گرديد از محاربهء مسلمانان * ( نَعُدْ ) * باز گرديم بنصرت ايشان * ( وَلَنْ تُغْنِيَ عَنْكُمْ ) * و دفع نكند از شما * ( فِئَتُكُمْ ) * جمعيت و اتفاق شما * ( شَيْئاً ) * چيزى را از بليت و قتل و اسر و عقوبت آخرت * ( وَلَوْ كَثُرَتْ ) * اگر چه بسيار باشند آن جماعت * ( وَأَنَّ اللَّه ) * و بدرستى كه خداى\r\n","description":"","footnote":"","page_name":" 183 ","page_number":183},
  {"content":"\r\n* ( مَعَ الْمُؤْمِنِينَ ) * با مؤمنان نيكوكار است بنصرت و معاونت و حفص بفتح ان ميخواند بتقدير لام علت اى لان اللَّه يعنى به جهت آنكه خداى يار محسنانست نه عاصيان كفار را نصرت ندهد اگر چه در عدد و\r\nعدد بسيار باشند و گويند خطاب هدايت با اصحاب رسولست كه پيغمبر صلَّى اللَّه عليه و آله را گفتند يا رسول اللَّه صلَّى اللَّه عليه و آله و سلَّم براى ما از خدا طلب فتح كن روى مبارك آن حضرت بر افروخت و فرمود آنان كه پيش از اين بودند از كفار انواع عذاب و اذيت ميكشيدند و اعضاى ايشان را ذره ذره ميكردند از دين خود برنگشتند تا ببركت صبر و شكيبايى بر اين اذيت و تحمل و اين نوع مشقت چنان شدند كه سوارى تنها از صنعا بحضرموت آمدى و از كسى نترسيدى مگر از خداى و گوسفند از گوسفند نرميدى و شما تعجيل فتح و نصرت ميكنيد اگر شما نيز مثل ايشان باشيد عاقبت كار شما چنان شود و حقتعالى اين آيه فرستاد كه اى مؤمنان اگر طلب نصرت كرديد پس بتحقيق كه نصرت بشما آمد و اگر باز ايستيد از تكاسل در قتال و يا از مخالفت با رسول صلَّى اللَّه عليه و آله در باب غنايم و اسارى پس آن بهتر است مر شما را و اگر با زبان عود كنيد عود كنيم بر شما بانكار و تهيج عدو و كثرت شما بشما فايده نرساند زيرا كه نصرت خدا با شما نباشد زيرا كه نصرت او با كسانيست كه كاملانند در ايمان و مؤيد اينست قوله تعالى\r\n* ( يا أَيُّهَا الَّذِينَ آمَنُوا ) * اى كسانى كه گرويده‌ايد * ( أَطِيعُوا اللَّه ) * فرمان بريد خداى را * ( وَرَسُولَه ) * و فرستادهء او را * ( وَلا تَوَلَّوْا ) * و بر مگرديد و اعراض مكنيد * ( عَنْه ) * از امر او كه مدلول عليه است بطاعت يا از جهاد روى مگردانيد چه مراد امر است بطاعت او و رسول او صلَّى اللَّه عليه و آله و نهى از مخالفت او و ذكر طاعت حق تنبيه است بر آنكه طاعت حقتعالى مقرونست بطاعت رسول صلَّى اللَّه عليه و آله لقوله مَنْ يُطِعِ الرَّسُولَ فَقَدْ أَطاعَ اللَّه پس از امر رسول سرمتابيد * ( وَأَنْتُمْ تَسْمَعُونَ ) * و حال آنكه شما مىشنويد كه من ميگويم كه او پيغمبر منست يا ميشنويد مواعظ و اوامر و نواهى قرآن را * ( وَلا تَكُونُوا ) * و مباشيد * ( كَالَّذِينَ ) * مانند آنان كه * ( قالُوا سَمِعْنا ) * گفتند شنوديم قرآن را بحسب لفظ نه بر وجه عمل مراد كفره‌اند و منافقان كه دعواى استماع قرآن كردند * ( وَهُمْ ) * و حال آنكه ايشان * ( لا يَسْمَعُونَ ) * نميشنوند شنودنى كه به آن منتفع شوند پس گوييا كه نميشنوند و نزد ابن عباس و حسن مراد يهوداند از قبيله قريظه و بنى النضير و ترسايان كه ميگفتند آيات كتاب خدا را ميشنويم و حال آنكه بسمع قبول نميشنودند تخصيص ذكر خطاب بمؤمنان با آنكه كفار نيز به آن مامورند به جهت انتفاع ايشان است به آن و اعراض كفار از آن و لهذا در عقب آن مذمت ايشان ميفرمايد بقوله * ( إِنَّ شَرَّ الدَّوَابِّ ) * بدرستى كه بدترين جنبندگان در روى زمين\r\n","description":"","footnote":"","page_name":" 184 ","page_number":184},
  {"content":"\r\n* ( عِنْدَ اللَّه ) * نزد خداى يعنى در حكم او * ( الصُّمُّ ) * كرانند از شنواى حق * ( الْبُكْمُ ) * گنگانند از گفتن حق * ( الَّذِينَ لا يَعْقِلُونَ ) * كه درنمىيابند حق را يعنى خود را بر آن نميدارند تا تدبر در آن كرده مهتدى شوند و بدترين بهايم جهت آنند كه از خرد كه سبب تفضيل انسانست بر ساير حيوانات روى بر تافته‌اند و بجانب متابعت طبع و نفس شتافته و در تبيان آورده كه مراد از اين قوم نفرىاند از بنى عبد الدار كه مىگفتند ( نحن صم بكم عما جاءنا محمد ) صلَّى اللَّه عليه و آله كه از ايشان جز دو كس ايمان نياوردند مصعب بن عمير و ابن حرمله و اين مروى است از ابى جعفر عليه السّلام * ( وَلَوْ عَلِمَ اللَّه ) * و اگر دانستى خداى * ( فِيهِمْ خَيْراً ) * در ايشان خيرى و نيكويى كه انتفاع است بآيات قرآنى و قبول هدايت و اقبال بر طلب حق يعنى اگر دانستى كه در ايشان خيرى هست * ( لأَسْمَعَهُمْ ) * هر آينه شنوانيدى ايشان را يعنى لطف كردى و توفيق ارزانى فرمودى تا شنودندى آن را بر وجه اختيار چنان كه مؤمنان ميشنوند و به آن منتفع ميشوند و ليكن ايشان اختيار كردند اصرار بر كفر را به جهت آن حقتعالى تخليهء ايشان كرد و فرو گذاشت * ( وَلَوْ أَسْمَعَهُمْ ) * و اگر شنوانيدى ايشان را بوسيلهء لطف * ( لَتَوَلَّوْا ) * هر آينه برگشتندى از آن * ( وَهُمْ مُعْرِضُونَ ) * در حالتى كه ايشان اعراضكننده گان باشند از قبول حق پس چون كه لطف فايده بايشان نميرساند ما ايشان را خذلان كرديم و تخليه نموديم و قولى آنست كه كفار مكه گفتند اى محمد صلَّى اللَّه عليه و آله براى ما زنده گردان قصى بن كلاب را كه مردى مبارك بود و سالهاى نامتناهى است كه فوت شده تا بر صدق تو گواهى دهد و به تو ايمان آورد و به جهت آن صدق قول تو بر ما ظاهر شود و به تو بگرويم حق تعالى ميفرمايد كه اگر خداى ايشان را كلام قصى بشنواند هم ايمان نيارند و در آيه دلالت است كه حق تعالى منع لطف نميكند از مكلفان و عدم لطف او نسبت به كسى است كه دانسته باشد كه منتفع به آن نشود و بعد از آن مردمان را امر ميفرمايد كه اطاعت رسول نمايند و ميفرمايد كه * ( يا أَيُّهَا الَّذِينَ آمَنُوا ) * اى كسانى كه گرويده‌ايد * ( اسْتَجِيبُوا لِلَّه ) * اجابت كنيد مر خداى را * ( وَلِلرَّسُولِ ) * و مر فرستادهء او را بطاعت و انقياد اوامر و نواهى * ( إِذا دَعاكُمْ ) * چون بخواند رسول او شما را توحيد ضمير جهت آنست كه اطاعت خدا همان اطاعت رسول او است و عكس ديگر آنكه دعوت خدا شنيده مىشود از رسول در انوار و غيره نقل كرده‌اند كه حضرت رسالت پناه صلى اللَّه عليه و آله روزى بر اعرابى بگذشت و او در نماز بود حضرت او را آواز داد وى بتعجيل نماز تمام كرده به خدمت پيغمبر صلَّى اللَّه عليه و آله شتافت و گفت يا رسول اللَّه صلَّى اللَّه عليه و آله لبيك حضرت فرمود كه\r\nما منعك عن اجابتى\r\nچه تو را منع كرد از اجابت من گفت در نماز بودم فرمود\r\n( الم تخبر فيما اوحى الى اى استجيبوا اللَّه\r\n","description":"","footnote":"","page_name":" 185 ","page_number":185},
  {"content":"\r\nو للرسول )\r\nآيا خبر داده نشدى در آنچه به من وحى شده يعنى قوله * ( اسْتَجِيبُوا لِلَّه وَلِلرَّسُولِ ) * گفت يا رسول اللَّه صلَّى اللَّه عليه و آله ندانستم اكنون كه دانستم در هر محل كه مرا بخوانى اجابت كنم اگر چه در نماز باشم بعد از آن فرمود كه خبر دهم تو را بسوره كه مثل آن در تورية و انجيل و زبور نيست گفتم بلى يا رسول اللَّه صلَّى اللَّه عليه و آله فرمود در نماز چه خواندى گفت فاتحة الكتاب فرمود كه به آن خدايى كه جان محمد صلَّى اللَّه عليه و آله در امر او است كه مثل اين سوره در تورية و فرقان و زبور و انجيل نيست و اين سبع المثانى است و حقتعالى اين سوره را به غير من نداده و فقها را در اين اختلاف است كه اجابت قاطع صلاة است يا نه بعضى بر آنند كه قاطع نيست زيرا كه نماز نيز اجابت است و جمعى ديگر بر آنند كه خواندن آن حضرت امريست كه محتمل تأخير نيست و مصلى را جايز است كه قطع نماز كند براى امتثال معصومى و نزد اماميه قاطع است حاصل كه ميفرمايد كه اجابت رسول كنيد * ( لِما يُحْيِيكُمْ ) * مر آن چيزى را كه شما را زنده گرداند يعنى ايمان چه كفر در حكم موت است لقولك إِنَّكَ لا تُسْمِعُ الْمَوْتى و يا علوم دينيه كه حيات دل در دنيا و آخرت از اوست هم چنان كه جهل سبب موت انست يا عقايد صحيحه و اعمال صالحه كه مورث حياة ابدى است در نعيم مقيم كه مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً يا جهاد كه سبب بقاى شما است چه اگر ترك آن كنيد دشمن غلبه كند و شما را هلاك گرداند يا شهادت كه موجب حيات است نزد حضرت عزت كه بَلْ أَحْياءٌ عِنْدَ رَبِّهِمْ يُرْزَقُونَ فَرِحِينَ بِما آتاهُمُ اللَّه مِنْ فَضْلِه يا قرآن كه محيى قلوب مؤمنانست * ( وَاعْلَمُوا ) * و بدانيد * ( أَنَّ اللَّه ) * آنكه خداى * ( يَحُولُ ) * حايل شود يعنى خداى گرداند * ( بَيْنَ الْمَرْءِ وَقَلْبِه ) * ميان مرد و دل او صاحب انوار گفته كه اين تمثيل است مر غايت قرب حق را ببنده كقوله نَحْنُ أَقْرَبُ إِلَيْه مِنْ حَبْلِ الْوَرِيدِ و تنبيه براى آنكه وى سبحانه مطلع است بر مكنونات دلها با آنكه صاحب او از آن غافل باشد و گفته‌اند كه اين تصوير تملك حق است مر دل بنده را در فسخ عزايم و نقض همم و كلام ميمنت فرجام حضرت امير المؤمنين صلوات اللَّه عليه كه\r\nعرفت اللَّه بفسخ العزائم و نقض الهمم\r\nمشعر است بر اين يا حث است بر مبادرت به تصفيه دل و خلوص آن پيش از آنكه جدا كند حقتعالى ميان مرد و دل او بموت و فرصت عمل فوت كرد و گفته‌اند كه جدايى افكند ميان بنده و مراد او يا مقلب القلوب در دل بنده تصرف مىكند چنانچه خواهد و وجهى ديگر آنست كه خدا قادر است كه مانع شود ميان دل و افعال او از اعتقادات و ارادات و كراهات پس معنى آنست كه افعال جوارح شما تابع افعال قلوب است و افعال قلوب اگر خدا خواهد حايل و مانع ميتواند شد چه آن در تحت قدرت كاملهء او است و گويند مؤمنان در وقت محاربه انديشه كردندى كه دشمن بسيار است و عده ما اندك و به جهت اين خوف در دل ايشان آمدى حقتعالى ميفرمايد كه من مانع شوم ميان دل كافر و امن او تا هميشه ترسان باشند و يونس\r\n","description":"","footnote":"","page_name":" 186 ","page_number":186},
  {"content":"\r\nبن عمار از ابى عبد اللَّه عليه السّلام روايت كرده كه مراد از حيلولة حقتعالى آنست كه او سبحانه مانع مىشود از آنكه بنده حق را باطل گرداند و باطل را حق و هشام بن سالم نيز از آن حضرت روايت كرده عياشى اين را نيز در تفسير خود از محمد بن اسحاق نقل كرده و در كشف الاسرار آورده كه علما دل را دريابند لمن كان له قلب اشاره است بدان و عرفا دل را گم كنند * ( يَحُولُ بَيْنَ الْمَرْءِ وَقَلْبِه ) * عبارت است از آن در بدايت دل هادى راه صوابست و در نهايت حجاب * ( وَأَنَّه ) * و بدانيد اين را نيز كه شان و قصه اينست كه * ( إِلَيْه تُحْشَرُونَ ) * بسوى او محشور خواهيد شد و مجازات عمل شما خواهد فرمود ( ان خيرا فخيرا و ان شرا فشرا ) * ( وَاتَّقُوا فِتْنَةً ) * و بپرهيزيد از گناهى كه اگر برسد عقوبت آن * ( لا تُصِيبَنَّ الَّذِينَ ظَلَمُوا ) * نرسد به كسانى كه ستم كردند * ( مِنْكُمْ ) * از شما * ( خَاصَّةً ) * در حالتى كه اختصاص داشته باشد به آنها بلكه عام باشد و به ظالم و غير ظالم اثر آن برسد و شامت آن به همه كس سرايت كند و آن بوقت افتراق كلمه است و ظهور بدع و مداهنه در امر معروف و نهى از منكر و تكاسل در جهاد و بدانكه لا تصيبن يا جواب امر است و معنى اينكه ( ان اصابتكم لا تصيب الظالمين منكم خاصة ) و اين ظاهرا صحيح نيست زيرا كه جواب شرط متردد است پس نون مؤكده مناسب نباشد و لكن چون متضمن معنى نهى است پس سايغ باشد كقوله ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه و يا صفت فتنه است و لا براى نفى و اين شاذ است زيرا كه نون داخل نميشود در غير قسم يا نهى و جواب قسم محذوف است و يا نفى بر اراده قول بنا بر قرائت لتصيبن كه از شواذ است و احتمال دارد كه نهى باشد بعد از امر باتقاى ذنب از تعرض ظلم چه و بال آن مخصوص است به ظالم و من در منكم بر وجوه متقدمه براى تبعيض است و بنا بر دو وجه اخير براى تبيين و فايده آن تنبيه است بر آن كه بر منكر خاموش مباشيد و از آن چشم مپوشيد و از آن رضا مدهيد كه چون عذاب نازل شود ظالم و غير ظالم و خاص و عام در آن داخل شوند تا ظالم به جهت ظلم و غير ظالمان بجهة ترك امر بمعروف و نهى از منكر و نامكلفان از اطفال و مجانين و بهايم بر سبيل امتحان و اعتبار و لطف مر غير را مراد عذاب استيصال است كه بر امم سالفه رسيد و از ابن عباس روايتست كه ( الخطاب لاصحاب النبى صلَّى اللَّه عليه و آله خاصة ) و از حسن بصرى نقل است كه نزلت فى على و عمار و طلحة و زبير يعنى آيه در حق اين چهار كس نازل شد و بعد از آن گفت كه زبير چون اين آيه بخواند گفت سالها است كه ما اين آيه را بخوانديم و ندانستيم كه از اهل آنيم ( فاذا نحن المعنيون بها فخالفنا حتى\r\n","description":"","footnote":"","page_name":" 187 ","page_number":187},
  {"content":"\r\nاصابنا ما اصابنا ) اين هنگام دانستيم كه مراد از اين آيه مائيم پس مخالفت كرديم و رسيد آنچه بما رسيد يعنى مخالفت بيعت امير المؤمنين صلوات اللَّه عليه كرديم و با او در مقام مقاومت و محاربه در آمديم و به جهت آن مفتون شديم از سدى منقولست كه اين آيه در روز بدر نازل شد و در روز حمل نتيجه آن فتنه بايشان رسيده در\r\nمقام مقاتله و محاربه درآمدند و در غير انوار نيز مذكور است كه محتملست كه فتنه مخصوص باشد بظالمان و تقدير اينست كه اتقوا عذابا تصيب الظالم خاصة و مقوى اينست قرائت * ( لا تُصِيبَنَّ الَّذِينَ ظَلَمُوا مِنْكُمْ خَاصَّةً ) * و نزد بعضى لاء در تصيبن زايده است و ميتواند بود كه الف لاء در لا تصيبن براى اشباع فتحه باشد و اصح و اظهر آنست كه لا بر اصل خود است و از ابن عباس نقل است كه چون اين آيه نازل شد پيغمبر ( ص ) فرمود كه\r\nمن ظلم عليا مقعدى هذا بعد وفاتى فكانما جحد نبوتى و نبوة الانبياء قبلى\r\nهر كه بر على ظلم كند در اين جايى كه من نشسته‌ام و اين مقام از وى غصب كند بعد از وفات من چنان بود كه انكار نبوة من كرده و انكار نبوت همهء پيغمبران كرده كه پيش از من بوده‌اند حذيفه يمانى گفته رسول خداى ( ص ) فرموده كه از بعضى از ياران من چيزها سانح گردد كه ايشان را حقتعالى نيامرزد و صحبت من با ايشان منجى ايشان نشود و به هلاكت ابدى گرفتار گردند ابو هريره گفت كه رسول اللَّه ( ص ) فرمود كه قيامت قايم نشود تا كه پيدا شود فتنهء عمياء و ظلماء كه هر كه در آن فتنه خفته بود به از آن بود كه نشسته بود و آن كس كه نشسته بود به از آن كس كه ايستاده بود و آن كس كه ايستاده بود به از آنكه رونده بود يكى از اصحاب گفت يا رسول اللَّه ( ص ) اگر اين فتنه مرا دريابد و من در تاختن باشم گفت بايست گفت اگر ايستاده باشم گفت بنشين گفت اگر نشسته باشم گفت دستها را با خود گير و خود را نگاهدار كه از مظلومان باشى نه از ظالم و نيز آن حضرت فرمود كه چون فتنه دررسد و مردمان را پست كند عالم از آن فتنه بعلم نجات يابد و ثعلبى نيز باسناد خود از حذيفه نقل كرده كه پيغمبر ( ص ) فرمود كه\r\nاتتكم فتن كقطع الليل المظلم يهلك فيها كل شجاع بطل و كل راكب موضع و كل خطيب مصقع\r\nو در حديث ابو ايوب انصاريست كه حضرت رسول صلَّى اللَّه عليه و آله فرمود\r\nيا عمار انه سيكون بعدى هنات حتى يختلف و له السيف بينهم و حتى يقتل بعضهم بعضا و حتى يبرء بعضهم من بعض فاذا رايت ذلك فعليك بهذا الاصلع عن يمينى على بن ابى طالب فان سلك الناس كلهم واديا و سلك على واديا فاسلك وادى على دخل عن الناس يا عمار ان عليا لا يردك عن هدى و لا يدلك على ردى يا عمار طاعة على طاعتى و طاعتى طاعة اللَّه\r\nمضمون حديث راجع است به اينكه حضرت رسالت پناه صلَّى اللَّه عليه و آله بعمار فرمود كه اى عمار زود باشد كه بعد از من فتن و قبايح عظيمه ظاهر شود به آنكه شمشير در ميان كشيده شود و بعضى بعضى را بكشند و برخى از برخى براءة كنند و چون اين حال را مشاهده كنى پس بر تو است كه متمسك به اين اصلع شوى كه در طرف راست من نشسته كه\r\n","description":"","footnote":"","page_name":" 188 ","page_number":188},
  {"content":"\r\nعلى بن ابى طالب است چه اگر همهء مردمان در وادى سلوك كنند و على در وادى تو در وادى على سلوك كن و بگذار همهء مردمان را يا عمار بدرستى كه على تو را از راه راست نگرداند و بر هلاكت راهنمونى نكند اى عمار اطاعت على اطاعت منست و اطاعت من اطاعت خداست و اين حديث را سيد ابو طالب هروى باسناد خود از علقمه و اسود نقل كرده از ابو ايوب و در كتاب شواهد التنزيل كه جامع آن حاكم ابو القسم خسكانى است ره مذكور است كه حدثنا السيد ابو احمد مهدى بن نزار الحسنى\r\nقال حدثنى محمد بن ابى القاسم بن الحسن قال حدثنا ابو سعيد محمد بن الفضل بن محمد قال حدثنا محمد بن صالح العزرمي قال حدثنا ابو الرحمن بن ابى حاتم قال حدثنا ابو سعيد الاشبح عن ابى خلف الاحمر عن ابراهيم بن عثمان عن سعيد بن ابى عروبه عن قتاده عن سعيد بن المسيب عن ابن عباس قال لما نزلت هذه الاية * ( وَاتَّقُوا فِتْنَةً ) * قال النبى صلَّى اللَّه عليه و آله من ظلم عليا مقعدى هذا بعد وفاتى فكانما جحد نبوتى و نبوة الانبياء قبلى\r\nو ترجمهء اين حديث مذكور شد * ( وَاعْلَمُوا أَنَّ اللَّه ) * و بدانيد كه خداى * ( شَدِيدُ الْعِقابِ ) * سخت عقوبت است بر كسى كه ظلم او متعدى به غير شود ( فلعنة اللَّه من ظلم محمد و آل محمد و غضب اللَّه على من غضب مقامهم و ازالهم عن مرتبتهم و منعهم عن مناصبهم ) بعد از آن حقتعالى تذكير اهل ايمان مىكند از حالت سالفهء ايشان و اظهار انعام خود مىكند بر ايشان به نصر و تابيد و تكثير مىفرمايد * ( وَاذْكُرُوا ) * و ياد كنيد اى مهاجران * ( إِذْ أَنْتُمْ قَلِيلٌ ) * چون بوديد اندك * ( مُسْتَضْعَفُونَ فِي الأَرْضِ ) * بيچارگان در زمين مكه پيش از هجرت * ( تَخافُونَ ) * مىترسيديد * ( أَنْ يَتَخَطَّفَكُمُ النَّاسُ ) * از آنكه بربايند شما را كفار قريش و خايف بوديد از آنكه چون از مكه بيرون آييد مشركان بر شما تاختن آرند * ( فَآواكُمْ ) * پس جاى داد شما را در مدينه * ( وَأَيَّدَكُمْ ) * و تقويت داد شما را * ( بِنَصْرِه ) * به يارى دادن خود بمظاهرة و انصار يا بامداد ملائكه در بدر * ( وَرَزَقَكُمْ ) * و روزى داد شما را * ( مِنَ الطَّيِّباتِ ) * از غنايم پاكيزهء كه بر امم پيشين حلال نبوده * ( لَعَلَّكُمْ تَشْكُرُونَ ) * تا شايد كه شما سپاس دارى كنيد بر اين نعمتها و گويند خطاب بكافهء عربست كه ذليل بودند در دست ملوك فارس و روم ببركت ميمنت حضرت رسالت پناه صلَّى اللَّه عليه و آله و سلَّم عزيز و ارجمند شدند و بر همه ملوك فارس و روم غالب گشتند و ثعلبى در تفسير خود آورده كه بعضى از صحابه سخنان از رسول اللَّه صلَّى اللَّه عليه و آله مىشنيدند و در افشاى آن ميكوشيدند و منافقان بر آن اطلاع يافته خبر بمشركان ميرسانيدند حقتعالى اين آيه را فرستاد كه * ( يا أَيُّهَا الَّذِينَ آمَنُوا ) * اى كسانى كه ايمان آورده‌ايد * ( لا تَخُونُوا اللَّه وَالرَّسُولَ ) *\r\n","description":"","footnote":"","page_name":" 189 ","page_number":189},
  {"content":"\r\nخيانت مكنيد با خدا و رسول او در اظهار اسرار و از جابر بن عبد اللَّه انصارى نقل است كه سبب نزول اين آيه آن بود كه جبرئيل نزد حضرت رسول صلَّى اللَّه عليه و آله و سلَّم آمد و گفت يا رسول اللَّه صلَّى اللَّه عليه و آله ابو سفيان در فلان جاى فرود آمده است با جمعى مشركان بتهيهء حرب ايشان مشغول شويد و اين خبر را پوشيده داريد تا ناگهان بر سر ايشان تازيد يكى از منافقان بر صورت حال اطلاع يافته نامه نوشت و ابو سفيان را از آمدن مسلمانان خبر دار كرد از زهرى نقل است كه در حق ابو لبابه نازل شد و سبب آن اين بود كه رسول صلَّى اللَّه عليه و آله حصن يهودان بنى قريظه را ببست و يك روز محاصره فرمود ايشان ملجا شده طلب صلح كردند به آن چه بنى نضير كرده بودند يعنى جاى خود را باز گذارند و بازرعات و اريحاء شام روند و رسول صلَّى اللَّه عليه و آله فرمود كه صلح نكنم و ليكن بر حكم سعد معاذ فرود آئيد تا آنچه راى ما بر آن قرار گيرد چنان كنيم ايشان گفتند ابو لبابه را نزد ما فرست تا با وى مشورت كنيم آن حضرت ابو لبابه را نزد ايشان فرستاد و او را با ايشان ربطى بود براى آنكه مال او و فرزندان او در دست ايشان بود پس او را گفتند كه در حديث معاذ چه گويى و اينكه ما را ميفرمايد كه بر حكم او فرود آييم اطاعت كنيم يا نه وى بانگشت اشاره به حلق خود كرد يعنى همهء شما را خواهد كشت اين آيه نازل شد ابو لبابه گويد كه هنوز آيه ناشنيده و قدم بر نداشته بودم كه دانستم كه خيانت كردم با خدا و رسول و پشيمان شدم و بسيار غمگين و مضطرب گشته نزد پيغمبر آمدم آيه فرود آمده بود راوى خبر گويد كه ابو لبابه بيامد و خود را بر ستون مسجد بست و قسم خورد كه طعام و شراب نخورم تا بميرم يا مگر خداى تعالى توبهء مرا قبول كند هفت شبانه روز نه آب خورد و نه طعام تا بيفتاد و بيهوش گشت خداى توبهء او را پذيرفت چون به هوش آمد وى را گفتند كه خداى توبه تو را قبول كرد گفت و اللَّه كه خود را باز نگشايم تا رسول صلَّى اللَّه عليه و آله مرا بدست خود بگشايد پس آن حضرت بيامد و او را بگشاد ابو لبابه گفت تماميت توبه من آن زمان است كه هر زمينى و بقعهء و منزلى كه دارم صرف فقرا كنم رسول صلَّى اللَّه عليه و آله فرمود كه ثلثى از مال خود\r\nتصدق كن تا كفاره گناهان تو شود و اين قول از ابى جعفر و ابى عبد اللَّه صلوات اللَّه عليهما نيز مرويست و قتاده گفته كه مراد به امانت دين خدايست يعنى اين دين اسلام كه خدا بامانت بشما داده در او خيانت مكنيد به ترك اوامر و نواهى آن تا آنكه همان را كه بشما سپرده بآنوجه به او بسپريد و گفته‌اند كه خيانت مكنيد با خداى در تعطيل فريضه و با رسول او در تقصير سنت و غلول مكنيد در غنايم دار الحرب و يا خلاف آن چه ظاهر ميكنيد اضمار آن مكنيد يعنى ترك نفاق كنيد و بصدق تمام تصديق كنيد * ( وَتَخُونُوا أَماناتِكُمْ ) * و خيانت مكنيد در امانتها كه ميان يكديگر داريد * ( وَأَنْتُمْ تَعْلَمُونَ ) * و حال آنكه ميدانيد كه و بال خيانت بسيار است يا ميشناسيد كه ضبط امانت بر شما واجب است چه شما عقلاى روزگاريد و حسن از قبح امتياز مىتوانيد كرد تخونوا مجزوم است بعطف بر اول و يا منصوب\r\n","description":"","footnote":"","page_name":" 190 ","page_number":190},
  {"content":"\r\nبر جواب وَاعْلَمُوا و بدانيد اى مومنان أَنَّما أَمْوالُكُمْ جز اين نيست كه مالهاى شما وَأَوْلادُكُمْ و فرزندان شما فِتْنَةٌ محنتىاند از خدا كه بدان شما را مىآزمايد پس بايد كه حب ايشان مايل نشود بر خيانت مانند ابو لبابه و سبب وقوع شما نشود در اثم و عقاب احمد انطاكى گفته كه حقتعالى مال و فرزند را فتنه گفته تا از فتنه بيكسو شويم و ما پيوسته آن فتنه را زياده ميكنيم و نعم ما قيل\r\n\r\nجوان و پير كه در بند مال و فرزندند\r\nنه عاقلاند كه طفلان ناخردمنداند\r\n\r\nوَ أَنَّ اللَّه و بدانيد كه خداى عِنْدَه نزد او است أَجْرٌ عَظِيمٌ مزدى بزرگ پس بطلبيد و بطلب آن سعى كنيد كه ثواب جزيل و اجر جميلست و جمع مال و حب فرزند را از دست بداريد و در مجمع آورده كه حق سبحانه و تعالى بيان مىفرمايد در اين آيه كه من اختيار خلقان ميكنم باموال و بنين تا راضى به قسم من از غير راضى به آن ظاهر گردد اگر چه من داناترم بايشان از نفسهاى ايشان اما مىخواهم كه افعالى كه بسبب عقاب و ثوابست بظهور رسد و امير المؤمنين عليه السّلام به اين اشاره فرموده كه\r\nلا يقولن احدكم اللهم انى اعوذ بك من الفتنة لانه ليس احد الا و هو يشتمل على الفتنة و لكن من استعاذ فليستعذ من مضلات الفتن فان اللَّه سبحانه يقول و اعلموا انما اموالكم و اولادكم فتنة\r\nيعنى بايد كه هيچكس از شما نگويد كه بار خدايا پناه مىگيريم به تو از فتنه زيرا كه هيچكس نيست مگر كه مشتمل است بر او بليه و فتنه و ليكن استعاذه كنيد از فتن مضله چه حقتعالى ميفرمايد كه وَاعْلَمُوا أَنَّما أَمْوالُكُمْ وَأَوْلادُكُمْ فِتْنَةٌ * ( يا أَيُّهَا الَّذِينَ آمَنُوا ) * اى گروه گرويدگان و باور دارندگان * ( إِنْ تَتَّقُوا اللَّه ) * اگر بترسيد از خداى و تقوى را شعار خود سازيد * ( يَجْعَلْ لَكُمْ ) * تا گرداند براى شما يعنى بدهد شما را * ( فُرْقاناً ) * نصرتى كه بدان جدا شود مبطل از محق به جهت اعزاز مومنان و اذلال كافران يا هدايتى و نورى در قلوب شما چه لطفى كه موجب هدايت شما شود كه ميان حق و باطل تفريق كنيد و يا جدايى ميان شما و غير شما را از اهل اديان يا نجات از محذوراة يا مخرجى از شبهات يا ظهورى كه بدان مشهور و معروف گرديد وصيت شما بهمهء اطراف رسد بجهة اعزاز مؤمنان و اذلال كافران بود و يا بسبب تقوى افاضه كند بر شما اسرار جلال خود را بفيض كلى از انوار جمال تا فرق كند ميان حدوث و قدم و بشناسد سر وجود و عدم * ( وَيُكَفِّرْ عَنْكُمْ ) * و بپوشاند و در گذراند از شما * ( سَيِّئاتِكُمْ ) * بديهاى شما * ( وَيَغْفِرْ لَكُمْ ) * و بيامرزد شما را بتجاوز و عفو يا مراد از سيئات صغاير ذنوب و كباير است و يا مراد گناهان متقدم و متاخر است زيرا كه آيه در حق اهل بدر واقع شده و حقتعالى گناهان ايشان را آمرزيده چنان كه مضمون حديث نبوى مشعر است بر آن * ( وَاللَّه\r\n","description":"","footnote":"","page_name":" 191 ","page_number":191},
  {"content":"\r\n* ( ذُو الْفَضْلِ الْعَظِيمِ ) * و خداى خداوند فضل و نعمت بزرگست\r\nاز ابن عباس و جمعى مفسران منقولست كه چون انصاريان ايمان آوردند و بيعت با رسول اللَّه عليه الصلاة و السلم كردند قريش بترسيدند اكابر و مشايخ ايشان چون عتبه و شيبه و ابو جهل و ابو سفيان و طعيمة بن عدوى و نضر بن حرث و ابو البخترى و رمعة بن اسود و حكيم بن حزام و بنيه و منيه و هشام بن عمرو و امية بن خلف در دار الندوه جمع شدند تا با يكديگر در كار پيغمبر صلَّى اللَّه عليه و آله مشورت كنند و اين صورت در وقتى بود كه صحابه را اجازهء هجرت بمدينه شد و جز على عليه السلام و ابو بكر كسى در خدمت پيغمبر صلَّى اللَّه عليه و آله نماند القصه رؤساى قريش در باب آن حضرت استشاره نمودند ابليس بر صورت پيرى برآمده خود را در ميان ايشان انداخت گفتند تو كيستى گفت مردى از اهل نجد گرم و سرد چشيده و نيك و بد آن را آزموده شنيدم كه شما در باب محمد صلَّى اللَّه عليه و آله مشورت خواهيد كرد خواستم تا من نيز حاضر باشم اگر راى صواب باشد تابع آن شوم و اگر خطا كنيد من شما را از آن تنبيه كنم و راى صحيح خود را در آن باب بشما اعلام دارم تا باشد كه او را هلاك كنيم پس ابو البخترى آغاز تكلم كرده گفت كه او را در خانه محبوس بايد ساخت و در خانه را مستحكم برآورده و از روزنه آب و نان بوى داد تا بميرد چنان كه با ديگر شعرا كردند چون زهير و تابعه و امثال ايشان ابليس اين راى را نه پسنديد و بانك به روى زد و گفت بدرايى ميزنى اكثر اهل مدينه بر او ايمان آوردند و ياران وى بيشتر آنجا رفته و بنى هاشم نيز در اين شهر بسياراند همه اتفاق نموده با شما جنگ كنند و او را از حبس خلاصى دهند و اين راى تو را نسبت به كسى توان كرد كه او را قبيله و عشيرهء نباشد مانند شعرا كه نام بردى همه متفق الكلمه شدند گفتند اى شيخ بخداى كه راست گفتى پس هشام بن عمرو گفت كه راى من آنست كه او را بر شترى نشانيد و از اين شهر بيرون كنيد ابليس گفت بئس الراى ما رايت چه محمد صلَّى اللَّه عليه و آله مردى است با حسن خلق و فصاحت و بلاغت و شيرين زبان هر جا كه رود مردمان را دعوت كند و ايشان را فريب دهد و ايشان اجابت او نمايند و با وى يار شوند و بيايند و با شما مقاتله كنند و دمار از روزگار شما بر آورند گفتند صدق الشيخ النجدى ابو جهل گفت راى من آنست كه از هر قبيلهء از قريش و خلفاى ايشان يك كس را بطلبيم تا باتفاق او را بكشند و خون او در قبايل منتشر گردد و بنى هاشم با تمام قبايل محاربه نتوانند كرد پس بالضرورت بديت راضى شوند ابليس گفت نعم ما رايت و بروايتى آنست كه اين راى ابليس است و چون رؤساى قريش استماع اين قول كردند گفتند الراى راى الشيخ النجدى پس ابو جهل از هر قبيلهء كسى را طلبيد و مقرر شد كه در آن شب حضرت پيغمبر را صلَّى اللَّه عليه و آله بقتل آرند پس جبرئيل صورت حال را بعرض رسانيد و گفت حقتعالى مىفرمايد كه امشب از شهر بيرون رو\r\n","description":"","footnote":"","page_name":" 192 ","page_number":192},
  {"content":"\r\nپس آن حضرت امير المؤمنين على عليه السّلام را طلبيد و فرمود كه حق تعالى مرا امر فرموده كه از اين شهر بيرون روم تو امشب بر فراش من بخسب تا اگر قريش تفحص حال من كنند جاى من را خالى نه بينند و بر اثر من نيايند پس جامهء خود را بر كند و در بر وى پوشانيد و او را در مضجع خود بخوابانيد و از آنجا با ابو بكر بيرون آمد و گذار او به آن جماعت افتاد بآيهء إِنَّا جَعَلْنا فِي أَعْناقِهِمْ أَغْلالًا الى قوله لا يُبْصِرُونَ اشتغال فرمود و پاره خاك برداشته بر ايشان ريخت و از ايشان درگذشت و بغار رفت بعد از آنكه حضرت امير المؤمنين عليه السّلام را وصى خود گردانيده بود در رد ودايع و ديون مردمان را كه نزد آن حضرت بود و او را متولى اهل و خانهء خود گردانيد و آن مشركان كسى را بخانهء او فرستادند خبر رسانيد كه او بر فراش خسبيده پس همه شب گرداگرد خانهء آن حضرت\r\nمىگشتند و در قتل او تدبير ميكردند تا نزديك صبح رسيد تيغها كشيده بيكبار در اندرون خانه دويدند امير المؤمنين على عليه السلام از جاى خود برخواست و فرمود كه بچه كار آمده‌ايد و كه را ميخواهيد گفتند محمد ( ص ) را ميخواهيم كجاست فرمود\r\nما كنت عليه رقيبا\r\nمن نگهبان او نبودم ايشان از سراى او بيرون آمدند و پى حضرت رسول ( ص ) را گرفتند و گفتند محمد ( ص ) بيرون رفته همانا او بود كه خاك بر سر ما ريخت پس همه جا ميرفتند تا در غار پس حقتعالى عنكبوت را الهام داد تا در غار را نسج كرد و ايشان چون چنين ديدند با خود گفتند كه هيچ كس در اين غار نرفته چه اگر كسى در اين غار شده بودى اين نسج عنكبوت دريده شده بودى بلكه از اينجا به زمين فرو رفته يا او را به آسمان برده‌اند پس بازگشتند و حضرت بعد از سه روز از غار در آمده بمدينه رفت و حق تعالى در حق امير كبير صلوات اللَّه عليه آيه وَمِنَ النَّاسِ مَنْ يَشْرِي نَفْسَه ابْتِغاءَ مَرْضاتِ اللَّه فرو فرستاد و در بيان مكر و حيله كفار قريش و عرض امتنان نعمت بر پيغمبر ( ص ) كه او را از مكر ايشان خلاصى داد اين آيه را انزال فرمود كه * ( وَإِذْ يَمْكُرُ بِكَ ) * و ياد كن اى محمد صلَّى اللَّه عليه و آله كه چون مكر كردند به تو * ( الَّذِينَ كَفَرُوا ) * آنان كه نگرويده‌اند * ( لِيُثْبِتُوكَ ) * تا حبس كنند تو را بر جايى يابند بر دست و پاى تو نهند و يا تو را مجروح سازند بر وجهى كه در تو حركت نماند و تو را به آن اثبات كنند كه قوت رفتن نداشته باشى * ( أَوْ يَقْتُلُوكَ ) * يا بكشند تو را بشمشيرهاى مختلف * ( أَوْ يُخْرِجُوكَ ) * يا بيرون كنند تو را از مكه * ( وَيَمْكُرُونَ ) * و ايشان بدى ميسگالند * ( وَيَمْكُرُ اللَّه ) * و خداى جزاى بدى مىدهد ايشان را و با ايشان معاملهء ماكران مىكند و يار ديد مىكند بايشان و ايشان را در چاهى كه براى هلاك ديگران كنده‌اند مىافكند چه ايشان را از مكه بيرون آورد و ببدر رسانيد و تقليل مسلمانان كرد در چشم ايشان تا ايشان دلير شده بر ايشان حمله آوردند و مغلوب و مقتول مسلمانان شدند و ميتواند بود كه اسناد\r\n","description":"","footnote":"","page_name":" 193 ","page_number":193},
  {"content":"\r\nمكر به او بر سبيل مزاوجه باشد بدون حذف مضاف كه جزا است مانند جَزاءُ سَيِّئَةٍ سَيِّئَةٌ مِثْلُها يا چون رد مكر بر ايشان بر صورت مكر بود كه عبارت است از خلفاى مكر بر ممكور از اين جهت آن را مكر خواند * ( وَاللَّه خَيْرُ الْماكِرِينَ ) * و خدا بهترين جزا دهندگانست ماكرانرا و يا بهترين رسانندگان عذاب و عقوبت بكافران بر وجه اخفا كه اثر آن ابلغ است بعد از آن از شدت عناد و انكار كفار اخبار ميفرمايد كه * ( وَإِذا تُتْلى عَلَيْهِمْ ) * و چون خوانده شود بر ايشان * ( آياتُنا ) * آيتهاى كتاب ما را * ( قالُوا ) * گويند * ( قَدْ سَمِعْنا ) * بدرستى كه ما شنيده‌ايم اين كلام را يعنى مثل اين را از مردمان روزگار و اين به جهت آن گفته كه نضر بن حارث بتجارت ببلاد فارس آمده بود و قصهء رستم و اسفنديار و غير آن از ملوك عجم بخريد و معرب ساخت و به مكه آورد و گفت افسانهء شيرين آورده‌ام كه شيرينتر از افسانهائيست كه محمد ( ص ) بر ما ميخواند حق تعالى از عناد او و اتباع او خبر داد كه چون آيات قرآنى ميشنوند ميگويند كه مانند آن را شنيده‌ايم * ( لَوْ نَشاءُ ) * اگر خواهيم * ( لَقُلْنا ) * هر آينه گوئيم * ( مِثْلَ هذا ) * مانند اين * ( إِنْ هذا ) * نيست اين * ( إِلَّا أَساطِيرُ الأَوَّلِينَ ) * مگر قصه ها و نوشتهاى پيشينيان و من نيز مثل اين قصهء دارم اگر چه قايل اين قول نضر بود اما چون كه او رئيس قوم بود و همه تابع او بودند در اين امر از اين جهت إسناد آن به جميع ايشان كرد و اين غايت مكابره و فرط عناد ايشان بود زيرا كه اگر استطاعت ميداشتند بر اينكه مثل اين باقرين به اين بياورند هر آينه به آن اتيان مينمودند و حضرت رسالت صلَّى اللَّه عليه و آله كه مدت ده سال قرآن بر ايشان ميخواند و به آن تحدى مينمود و ايشان را ميگفت كه فَأْتُوا بِسُورَةٍ مِنْ مِثْلِه با او در مقام معارضه مىآمدند و مثل او را بر او مىخواندند و اگر عجز دامنگير ايشان نميشد با وجود انف موافقه و فرط استنكاف ايشان با معدودى چند كه نزد ايشان حقير مينمودند مسايفه و مقاتله نميكردند و تعب خروج از مكه و مشقت محاربه بر خود نمىنهادند و بمعارضهء آن ننگ عار مشقت را از خود دفع ميكردند و مرويست كه چون عثمان بن مظعون اين سخن را از نضر شنيد وى را گفت اتق اللَّه از خدا بترس و اين نوع سخنان مگو كه محمد صلَّى اللَّه عليه\r\nو آله بر حق است و آنچه ميگويد صدق است گفت من نيز حق ميگويم گفت محمد ( ص ) ميگويد كه لا إله الا اللَّه و ليكن جواب داد من نيز ميگويم لا إله الا اللَّه و ليكن به آن ضم ميكنم كه ( هؤلاء بنات اللَّه ) و چون پيغمبر صلَّى اللَّه عليه و آله استماع اين قول كرد فرمود اى نضر واى بر تو اين كلام إله است منزل مِنْ عِنْدِ اللَّه نضر در مقابل سخن حضرت رسالت صلى اللَّه عليه و آله دعائى كرد مشحون بر آنكه بار خدايا اگر سخن محمد ( ص ) حق است سنگى بر سر من افكن و مرا هلاك كن كما قال اللَّه تعالى * ( وَإِذْ قالُوا اللَّهُمَّ ) * و ياد كن آن را كه گفت نضر و متابعان او كه با او متفق بودند\r\n","description":"","footnote":"","page_name":" 194 ","page_number":194},
  {"content":"\r\nخداوندا * ( إِنْ كانَ هذا ) * اگر هست اين قرآن * ( هُوَ الْحَقَّ ) * راست و درست و منزل * ( مِنْ عِنْدِكَ ) * از نزديك تو * ( فَأَمْطِرْ عَلَيْنا ) * پس بباران بر ما * ( حِجارَةً مِنَ السَّماءِ ) * سنگى از آسمان هم چنان كه بر اصحاب فيل بارانيدى * ( أَوِ ائْتِنا ) * يا بيار بما * ( بِعَذابٍ أَلِيمٍ ) * عذابى مولم مهلك و فايده تعريف خبر كان دلالت است بر آنكه معلق به حقيقت آنست بر وجهى كه حضرت دعوى آن ميكرد كه ان تنزيل آنست نه مطلق حق زيرا كه قريش را معلوم بود كه آن مطابق واقع است اما شك داشتند در آنكه منزل باشد از جانب خدا چون نضر اين دعا كرد حقتعالى آيه سَأَلَ سائِلٌ بِعَذابٍ واقِعٍ را نازل گردانيد سعيد بن جبير روايت كند كه رسول صلَّى اللَّه عليه و آله سه كس را بحبس هلاك كرد مطعم بن عدى و عقبة بن ابى معيط و نضر بن حارث نضر اسير مقداد بود چون رسول صلَّى اللَّه عليه و آله فرمود كه او را بحبس بكشند مقداد گفت يا رسول اللَّه صلَّى اللَّه عليه و آله اسير منست رسول صلَّى اللَّه عليه و آله فرمود كه دانى كه او در حق كتاب خدا چه گفته است مقداد ديگر باره شفاعت كرد رسول صلَّى اللَّه عليه و آله همان جواب فرمود چون بار سيم استشفاع كرد فرمود اللهم اعن المقداد بار خدايا مقداد را از فضل خود اعانت كن مقداد گفت يا رسول اللَّه مقصود من اين دعا بود پس او را در حبس بكشت و در روايتى آمده كه عقبة بن ابى معيط را در بدر بدست آوردند هر چند شفاعت ميكرد و ميگفت يا محمد صلَّى اللَّه عليه و آله اسئلك بالرحم بينى و بينك فرمود كه\r\nلا رحم بينى و بينك قطع للَّه الرحم بالاسلام\r\nپس امير المؤمنين على عليه السّلام را امر فرمود كه\r\nيا على اضرب عنقه\r\nآن حضرت شمشير بر گردن او زد و او را بكشت و نضر را نيز حضرت رسالت صلَّى اللَّه عليه و آله در روز بدر بكشت بعد از آن در بيان موجب امهال كفار ميفرمايد كه * ( وَما كانَ اللَّه لِيُعَذِّبَهُمْ ) * و نيست خداى كه عذاب كند ايشان را اگر چه استعجال ميكنند * ( وَأَنْتَ فِيهِمْ ) * و حال آنكه تو در ميان ايشانى چه سنت الهى بر آن جارى شده كه هيچ امت را مستأصل نگرداند در حالتى كه پيغمبر ايشان در ميان ايشان باشد خصوصا تو كه رحمت عالميانى و ذكر لام از براى تأكيد نفى است دلالت است بر آنكه مراد از تعذيب ايشان مراد عذاب استيصال است * ( وَما كانَ اللَّه مُعَذِّبَهُمْ ) * و نيست خداى عذاب كننده ايشان * ( وَهُمْ يَسْتَغْفِرُونَ ) * و حال آنكه ايشان استغفار كنند يعنى در ميان ايشان مستغفران باشند از مؤمنان يا آنكه اگر بفرض و تقدير استغفار كنند و بنا بر اين مراد از استغفار ايمانست از امير المؤمنين على صلوات اللَّه عليه منقول است كه در زمين دو امان بود يكى رفت و يكى باقيست آنكه رفت حضرت پيغمبر است صلَّى اللَّه عليه و آله و آنكه باقيست استغفار است و شبهه نيست كه استغفار مانع ذنب است از تراكم و ثبات\r\n","description":"","footnote":"","page_name":" 195 ","page_number":195},
  {"content":"\r\nبلكه موجب محو و زوال آنست پس سبب غضب الهى نشود بلكه وسيلهء عفو و غفران گردد كه فاستغفرونى اغفر لكم و لهذا تا حضرت رسالت پناه ( ص ) و مؤمنان مستغفر در ميان كفار مكه بودند عذاب بايشان نرسيد و چون آن حضرت مهاجرت نمود با اصحاب حقتعالى به جهت آنكه بقيهء از اهل اسلام آنجا مانده بودند كه استطاعت خروج نداشتند و نيز كفار را عذاب نفرمود و چون ايشان نيز بيرون آمدند كفار را در روز فتح مكه بقتل و اسر معذب ساخت و از محمد بن قيس روايت است كه قريش گفتند كه حقتعالى چگونه محمد ( ص ) را از ميان ما برسالت برگزيند اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ و چون شب شد ترسيدند و از آن گفتار پشيمان شده گفتند ( غفرانك ربنا اللهم و ربنا اغفر لنا ) حق تعالى رفع عذاب فرمود از ايشان و تعذيب ايشان را در آخرت مقرر فرمود و در تفسير على بن ابراهيم مذكور است كه چون پيغمبر ( ص ) قريش را گفت اگر اجابت كنيد و تصديق من نمائيد حقتعالى ملوك عرب و عجم را ذليل شما گرداند و شما را بر ايشان مستولى سازد ابو جهل گفت اللَّهُمَّ إِنْ كانَ هذا هُوَ الْحَقَّ مِنْ عِنْدِكَ الاية و بعد از آن از اين خايف شد و گفت غفرانك اللهم پس حقتعالى اين آيه فرستاد كه * ( وَما كانَ اللَّه لِيُعَذِّبَهُمْ ) * الاية و چون حقتعالى دانست كه قصد قتل پيغمبر او كردند و اخراج او نمودند از مكه اين آيه نازل شد كه * ( وَما لَهُمْ ) * و چيست مر ايشان را و چه منع مىنمايد از ايشان * ( أَلَّا يُعَذِّبَهُمُ اللَّه ) * آنكه عذاب نكند خدا ايشان را * ( وَهُمْ يَصُدُّونَ ) * و حال آنكه ايشان باز ميدارند رسول ( ص ) و مؤمنان را * ( عَنِ الْمَسْجِدِ الْحَرامِ ) * از دخول مسجد الحرام و ايشان را از مكه بيرون ميكنند و احصار ايشان مىكنند در عام الحديبية * ( وَما كانُوا ) * و نيستند ايشان * ( أَوْلِياءَه ) * متوليان مسجد الحرام با صفت شرك اين رد قول كفار است كه ميگفتند نحن ولاة الحرم ما صاحب اختيار حرميم هر كه را خواهيم منع دخول او كنيم از آن و هر كه را خواهيم ايشان را اذن دهيم بدخول در آن حقتعالى فرمود كه با وجود شرك ولايت حرم را نشايد * ( إِنْ أَوْلِياؤُه ) * نيستند سزاوار توليت مسجد الحرام * ( إِلَّا الْمُتَّقُونَ ) * مگر پرهيزكاران از شرك * ( وَلكِنَّ أَكْثَرَهُمْ ) * و ليكن پيشتر ايشان * ( لا يَعْلَمُونَ ) * نميدانند كه ولايت حق ايشان نيست قيد اكثر تنبيه است بر آنكه در ميان ايشان ميدانستند اما عناد مىكردند و يا مراد به اكثر كل است هم چنان كه قلت را در موضع عدم استعمال ميكنند و در مجمع گفته كه در توفيق ( بين الايتين ) يعنى آيهء اولى كه متضمن نفى تعذيب است و ثانيه كه متضمن اثبات آنست چند وجه گفته‌اند اول\r\n","description":"","footnote":"","page_name":" 196 ","page_number":196},
  {"content":"\r\nآن كه مراد به اول عذاب استيصال است هم چنان كه بر امم ماضيه واقع شد از خسف و صيحه و به ثانى عذاب قتل بسيف و اسر دويم آنكه اول عذاب دنيا است و ثانى عذاب عقبى سيم اول مشروط به استغفار است و دويم بعدم آن * ( وَما كانَ صَلاتُهُمْ ) * و\r\nنيست نماز مشركان يا آن چه آن را نماز نام كرده‌اند * ( عِنْدَ الْبَيْتِ ) * نزديك خانه خداى * ( إِلَّا مُكاءً ) * مگر صفير زدن * ( وَتَصْدِيَةً ) * و دست بر دست كوفتن مكا از مكا يمكو است بمعنى صفر يصفر و يصديه بمعنى تصفيق ماخوذ از صدا قولى آنست كه عادة بعضى كفار آن بود كه مردان و زنان برهنه طواف ميكردند و صفير ميزدند و دست بر هم ميكوفتند و قولى ديگر آنست كه وقتى كه حضرت رسول ( ص ) نماز ميگذارد عبد الدار براى تغليط آن حضرت در عقب وى اين عمل ميكردند و بر اين تقدير مراد از صلاة نماز مامور باشد * ( فَذُوقُوا الْعَذابَ ) * پس بچشيد اى كافران عذاب را كه قتل و اسر است در روز بدر و حرق و زجر است در روز حشر * ( بِما كُنْتُمْ تَكْفُرُونَ ) * به آن چه هستيد كه كفر ميورزيد به اعتقاد و هم به عمل و لام العذاب براى عهد است و ميثاق اين آيه براى تقرير استحقاق ايشان است عذاب دارين را با عدم ولايت ايشان مر مسجد الحرام را چه ولايت آن لايق نيست به كسى كه او را اين صلاة باشد و بعد از ذكر صلاة ايشان در بيان ايشان ميفرمايد * ( إِنَّ الَّذِينَ كَفَرُوا ) * بدرستى كه آنان كه كافراند * ( يُنْفِقُونَ أَمْوالَهُمْ ) * نفقه ميكنند اموال خود را * ( لِيَصُدُّوا ) * تا بازدارند مردمان را * ( عَنْ سَبِيلِ اللَّه ) * از راه خدا كه متابعت رسول اللَّه است ( ص ) آورده‌اند كه بعد از خروج كفار قريش از مكه و عزيمت بدر دوازده كس از اشراف عرب كه ابو جهل بن هشام و عتبه و شيبه كه پسران عبد الشمس بودند و بنيه و منيه كه پسران حجاج بودند و ابو البخترى و هشام و نضر بن حرث و حكيم بن حرام و ابى ابن خلف و زمعة بن الاسود و حرب مقرر كردند كه هر يك از ايشان روزى لشگر را طعام دهد پس هر يك از ايشان دو شتر يا سه شتر را ميكشتند و ايشان را در حرب تحريص ميكردند حقتعالى آيه مذكور را فورا دربارهء ايشان نازل ساخت عبد اللَّه بن ابى زمعه و عكرمة بن ابى جهل و صفوان بن اميه با جمعى ديگر كه پدران ايشان در بدر كشته شده بودند با برادران گفتند كه ديديد كه محمد ( ص ) با ما چه كرد پدران و برادران ما را و اقرباى ما را بكشت اكنون صلاح آنست كه ما را يارى دهيد تا هر يك نصيبى از مال خود خرج كنيم و مردمان را به مزد گيريم تا لشگر عظيم بهم رسانيم و بجنگ محمد ( ص ) رويم حقتعالى اين آيه دربارهء ايشان فرو فرستاد و سعيد بن جبير گفته كه روز احد ابو سفيان دو هزار مرد از احابيش به مزد گرفت و بجنگ رسول اللَّه ( ص ) آورد سواى لشگرى كه از قبايل همراه آورده بود و گويند كه\r\n","description":"","footnote":"","page_name":" 197 ","page_number":197},
  {"content":"\r\nرؤساى قريش پنجاه هزار مثقال طلا خرج لشگر كردند و بحرب احد رفتند اين آيه نازل شد كه مالهاى خود را خرج مىكنيد * ( فَسَيُنْفِقُونَها ) * پس زود باشد كه نفقه كنيد تمام مال خود را * ( ثُمَّ تَكُونُ ) * پس باشد آن نفقه * ( عَلَيْهِمْ حَسْرَةً ) * بر ايشان پشيمانى و غم چه مال رفته باشد و مقصود حاصل نشده اسناد ذات حسرة به انفاق با آنكه عاقبت انفاق است جهت مبالغه است * ( ثُمَّ يُغْلَبُونَ ) * پس مغلوب گردند در آخر يعنى در روز فتح مكه و مىشايد كه مراد بانفاق اول اخبار باشد از انفاق ايشان در روز بدر و ثانى اخبار از نفاق ايشان باشد در مستقبل كه آن روز احد بود يا آنكه مراد از هر دو يكى باشد به اين وجه كه مساق اول براى بيان غرض انفاق باشد و مساق ثانى بانفاق براى بيان عاقبة باشد اگر چه هنوز بفعل نيامده باشد اين از دلايل اعجاز قرآنست كه خبر داد از چيزى كه قبل از وقوع آنست * ( وَالَّذِينَ كَفَرُوا ) * و آنان كه ثابت باشند بر كفر * ( إِلى جَهَنَّمَ ) * بسوى دوزخ * ( يُحْشَرُونَ ) * رانده شوند * ( لِيَمِيزَ اللَّه الْخَبِيثَ ) * متعلق است به يغلبون يعنى مغلوب شدن كافران براى آنست كه تا جدا گرداند خداى ناپاك را كه كافر است * ( مِنَ الطَّيِّبِ ) * از پاك كه مؤمن است و يا متعلق است به يحشرون يعنى كفار بدوزخ رانده شوند تا امتياز ايشان از مومنان ظاهر گردد چو هم چنان كه مساق ايشان دوزخ باشد مساق مومنان بهشت باشد و يا متعلق است به ينفقون يعنى مشركان انفاق ميكنند در عداوت رسول ( ص ) آن نوع مالى را كه مسلمانان در نصرت او خرج ميكنند تا عاقبت آن\r\nمنتهى شود به آنكه حقتعالى كفار را از مؤمنان پرهيزكار ممتاز گرداند * ( وَيَجْعَلَ الْخَبِيثَ ) * و جمع گرداند و ضم نمايد كافران پليد را * ( بَعْضَه عَلى بَعْضٍ ) * برخى بر برخى * ( فَيَرْكُمَه ) * پس بر هم افكند آن كافران پليد را و بر سر يكديگرشان اندازد بر وجه مذلت و خوارى * ( جَمِيعاً ) * در حالتى كه مجتمع باشند و هيچكس از ايشان نماند كه با ايشان نباشد و يا ضم كند بكافران آنچه نفقه كرده باشند تا موجب زيادتى عذاب ايشان شود و يا مراد بخبيث نفقه ايشان است و طيب نفقه مؤمنان يعنى نفقهء كافران را از نفقه مؤمنان جدا گرداند و همه مالهاى كفار را كه نفقه كرده باشند در دوزخ جمع كند كما قال يَوْمَ يُحْمى عَلَيْها فِي نارِ جَهَنَّمَ الايه * ( فَيَجْعَلَه ) * پس در آورد همهء آنها را * ( فِي جَهَنَّمَ ) * در دوزخ * ( أُولئِكَ ) * اشاره بخبيث است بتقدير فريق با منفقان بدر * ( هُمُ الْخاسِرُونَ ) * ايشانند زيانكاران يعنى كامل در خسران چه ايشان خاسراند در نفس و مال خود چه مال را در باختند و بدوزخ شتافتند\r\n","description":"","footnote":"","page_name":" 198 ","page_number":198},
  {"content":"\r\nو بعد از توعيد و تهديد مشركان پيغمبر خود را امر مىكند بدعوت كردن ايشان بتوبه و انابة و ايمان و ميفرمايد كه * ( قُلْ لِلَّذِينَ كَفَرُوا ) * بگو براى آنان را كه كافر شدند يعنى با ابو سفيان و ياران او بگو * ( إِنْ يَنْتَهُوا ) * اگر بازايستند از كفر و عداوت رسول خدا ( ص ) بوسيلهء دخول در اسلام * ( يُغْفَرْ لَهُمْ ) * آمرزيده شود براى ايشان * ( ما قَدْ سَلَفَ ) * آنچه گذشته يعنى صادر گشته از ايشان از گناهان * ( وَإِنْ يَعُودُوا ) * و اگر باز گردند بمعادات و مقاتلهء با پيغمبر * ( فَقَدْ مَضَتْ ) * پس بدرستى كه گذشته است سُنَّةُ الأَوَّلِينَ سنت الهى و عادت حضرت بارى در پيشينيان كه بر پيغمبر ( ص ) لشگركشى كردند و باخر مستاصل شدند مانند فرعونيان و امثال ايشان پس ايشان نيز بايد متوقع اين باشند و به همين چشم دارند * ( وَقاتِلُوهُمْ ) * و كار زار كنيد اى مؤمنان با اهل كفر * ( حَتَّى لا تَكُونَ فِتْنَةٌ ) * تا وقتى كه يافت نشود شرك و تسميهء شرك بفتنه جهت آنست كه كافر غير معاهد عزيز است در ميان قوم خود و داعى مسلمانان است بكيش خود و آن موجب فتنه است مراد آنست كه مقاتله كنيد با كفار تا كه هيچ مشركى نماند از وثنى و اهل كتاب غير معاهد و جميع اديان باطله مغلوب و مضمحل شوند * ( وَيَكُونَ الدِّينُ كُلُّه ) * و تا باشد همهء دين خالص و خاص * ( لِلَّه ) * مر خداى را و بس يعنى دين او بر همه اديان غالب شود و در مجمع گفته كه مجتمع شوند اهل حق و اهل باطل بر دين حق پس به اجتماع مردمان بر آن همه دين كه در عالم باشد مر خداى را باشد و شيطان را در آن دخلى نباشد و زراره و غيره از ابى عبد اللَّه صلوات اللَّه عليه روايت كرده‌اند كه آن حضرت فرموده كه\r\nلم يجيء تاويل هذه الاية بل يكون فى زمان قد قام قائمنا فيه\r\nيعنى تاويل اين آيه هنوز واقع نشده بلكه آن در زمانى باشد كه قايم ما بامر دين قيام نمايد وصيت دين محمدى را صلَّى اللَّه عليه و آله و سلم بجميع اقطار و اكناف عالم رساند كه هيچ شرك در روى زمين نماند * ( فَإِنِ انْتَهَوْا ) * پس اگر كفار باز ايستند از كفر بايمان * ( فَإِنَّ اللَّه ) * پس بتحقيق كه خداى * ( بِما يَعْمَلُونَ ) * به آنچه ايشان ميكنند * ( بَصِيرٌ ) * بينا است و مناسب آن عمل پاداش خواهد داد يعنى بر انتهاى ايشان از كفر و بر اسلام آوردن مثوبة جزيل عطا خواهد فرمود\r\n* ( وَإِنْ تَوَلَّوْا ) * و اگر اعراض كنند از قبول حق و از حرب باز ايستند و قبول اسلام نكنند از آن باك مداريد * ( فَاعْلَمُوا أَنَّ اللَّه ) * پس بدانيد كه خداى * ( مَوْلاكُمْ ) * ناصر و مددكار و حافظ شما است * ( نِعْمَ الْمَوْلى ) * نيكو حافظ و ياريست خدا كه دوستان خود را ضايع نگرداند\r\n","description":"","footnote":"","page_name":" 199 ","page_number":199},
  {"content":"\r\n* ( وَنِعْمَ النَّصِيرُ ) * و نيكو يارىدهنده است كه مؤمنان را بر مشركان غالب سازد و مظفر و منصور گرداند الجزء العاشر من الاجزاء الثلاثين بعد از آن حقتعالى در بيان حكم غنيمت ميفرمايد كه * ( وَاعْلَمُوا ) * و بدانيد اى مؤمنان كه * ( أَنَّما غَنِمْتُمْ ) * آنچه غنيمت گرفتيد از كافران بقهر * ( مِنْ شَيْءٍ ) * از هر چه اسم شيء بر آن اطلاق توان كرد حتى ريسمان و چوب * ( فَأَنَّ لِلَّه ) * پس بدرستى كه مر خدايراست * ( خُمُسَه ) * پنج يك آن * ( وَلِلرَّسُولِ ) * و مر رسول خداى را * ( وَلِذِي الْقُرْبى ) * و مر خويشان رسول را كه بنى هاشم و بنى المطلباند * ( وَالْيَتامى ) * و يتيمان ايشان را * ( وَالْمَساكِينِ ) * و درويشان و محتاج ايشان را * ( وَابْنِ السَّبِيلِ ) * و مسافران ايشان را در كنز العرفان آورده كه در آيه سه بحث است اول آنكه غنيمت در اصل بمعنى فايده است و نفل و نزد جميع اصحاب ما و شافعى آنچه از كفار اخذ كرده شده است اگر بدون قتال است فيء است و اگر با قتال غنيمت و اين از باقر و صادق صلوات اللَّه عليهما مرويست و نزد بعضى غنيمت و فيء بيك معنى است و اصحاب ما بر آنند كه فيء مخصوص است به امام و از غنيمت خمس اخراج مىبايد كرد به تفصيلى كه بيايد و باقى بعد از اخراجات مجاهدان را است و هر كه در معركه جهاد حاضر بوده باشد و بيان آن مذكور خواهد شد و باجماع اماميه خمس واجب است در هر چه فايده گر فيه مىشود از ارباح تجارات و زراعات و صناعات كه زايد باشد بر مئونهء سنه و كنوز و معادن و غوص و مال حلال مختلط به حرام كه مالك را قدر آن معلوم نباشد و زمين ذمى كه از مسلمانى خريده باشد و غنيمت دار الحرب پس موضع غنيمت را تعميم مىكند در امور مذكوره چه آنها فايده و نفلاند كه موضع له غنيمتاند و جمهور عامه تخصيص آن كرده‌اند به آنچه از دار الحرب ماخوذ شده باشد اما شافعى خمس را واجب ميداند در معدن ذهب و فضه غير از باقى معادن و نزد ابى حنيفه مخصوص است بمنطبع و حق تعميم خمس است در امور مذكوره و بروايات صحيحه وارد است از ائمه هدى صلوات اللَّه عليهم اگر گويند كه قول من شيء دلالت بر وجوب خمس مىكند در هر چه اسم غنيمت در وى صادق آيد اگر چه مثل خيطى باشد و حال آنكه هيچكس از اماميه بر اين نرفته‌اند زيرا كه شرط نصاب كرده‌اند در كنز و معدن و غوص گوئيم كه لفظا اگر چه مقتضى عموم است ليكن بيان ائمه معصومين صلوات اللَّه عليهم اجمعين مخصص و حاصر آنست بحث دويم در كيفيت قسمت خمس است بدانكه علما و جمهور متفقاند كه اسم اللَّه در آيه براى تبرك است و قسمت خمس براى جماعت\r\n","description":"","footnote":"","page_name":" 200 ","page_number":200},
  {"content":"\r\nمذكوره در حيات رسول صلَّى اللَّه عليه و آله بوده است و مراد از بذى القربى بنى هاشم و بنى المطلب اند و غير بنى عبد الشمس و بنى نوفل\r\nلقوله عليه السلام ان بنى المطلب ما فارقونا فى جاهلية و الاسلام و بنى هاشم و بنى المطلب شيء واحد\r\nو بعد از آن تشبيك اصابع خود كرد در ميان اصابع ديگر و فرمود بنى هاشم و بنى المطلب متصل و مختلطاند به يكديگر و ثلاثهء باقيه از باقى مسلمانان است و اما بعد از حياة رسول ( ص ) نزد مالك آنست كه امر براى امام است كه آن را در اهم وجوه القرب خرج كنند و ابو حنيفه اسقاط سهم پيغمبر صلَّى اللَّه عليه و آله و سهم ذى القربى مىكند و همه ثلثه باقيه را صرف مسلمانان مىكند و شافعى بر آنست كه سهم رسول ( ص ) را در مصالح مسلمانان صرف مىكند و بايد كرد و بقولى به امام ميبايد داد و بقولى در اقسام اربعه صرف كنند و زمخشرى در كشاف از ابن عباس نقل كرده كه در حيات رسول ( ص ) خمس بر شش قسم بود از براى خدا و رسول دو سهم و از براى اقارب او يك سهم و بعد از وفات آن حضرت ابو بكر آن را بر سه قسم ساخت باقى خلفا نيز بعد از او چنين ميكردند و مرويست كه ابو بكر منع بنى هاشم كرد از خمس و گفت ( انما و لكم ان تعطى فقيركم و تزوج ايمكم و تخدم من لا خادم له منكم و اما الغنى منكم فهو بمنزلة ابن سبيل غنى لا يعطى من الصدقة شيئا و لا يتيم موسر ) مرويست كه از امير المؤمنين صلوات اللَّه عليه پرسيدند از قول حق تعالى كه * ( الْيَتامى وَالْمَساكِينِ ) * فرمود كه\r\nايتامنا و مساكيننا\r\nو حسن بصرى گفته كه سهم رسول اللَّه لاولى الامر بعده و اصحاب ما تقسيم آن ميكنند بشش قسم سه قسم براى رسول خدا بوده در حيات او و بعد از او براى امام است عليهم السلام كه قايم مقام او است و مراد بذى القربى امام است و ثلثه باقيه كه يتامى و مساكين و ابن السبيلاند از بنى عبد المطلب نه غير ايشان و قول اماميه حق است و غير ايشان باطل اما اولا به جهت آنكه لازم نمىآيد مخالفت ايشان مر آيه كريمه را كه بسبب اسقاط سهم خدا و رسول خدا بعد از حياة او و اما ثانيا به جهت روايات صحيحه از ائمه ما صلوات اللَّه عليهم اجمعين و همچنين خصم نقل كرده‌اند از امير المؤمنين صلوات اللَّه عليه و ابن عباس هم چنان كه از قول زمخشرى نقل كرده شده و اما ثالثا زيرا كه اگر ما صرف خمس كنيم به فقراء ذى القربى از يتامى و مساكين جايز است باجماع و براءة ذمه يقينا حاصل مىشود و اگر به غير ايشان دهيم نزد اماميه جايز نيست پس تخصيص بذوى القربى احوط جايز است و اگر چه آيه عام است اما مخصوص است به آنچه روايت كرديم از ائمه هدى صلوات اللَّه عليهم اجمعين چون امام زين العابدين و امام محمد باقر و امام جعفر صادق و اولاد و امجاد ايشان عليهم السلام و لهذا مىگوئيم كه لفظ آيه عام است و مخصوص شده است باتفاق چه ذوى القربى مخصوص است به بنى هاشم و يتامى و مساكين و ابن السبيل عام است در مشرك و ذمى و غير ايشان و حال آنكه مخصوص است به غير مشرك\r\n","description":"","footnote":"","page_name":" 201 ","page_number":201},
  {"content":"\r\nو ذمى از علم الهدى رحمة اللَّه نقلست كه ذوى القربى كه به صورت مفرد واقع شده دلالت مىكند بر آنكه مراد از آن امام است كه قايم مقام پيغمبر است صلَّى اللَّه عليه و آله اگر چه مراد جمع مىبود ذوى القربى واقع ميشد و در اين دليل نظر است به جهت جواز ارادهء جنس اگر گويند هر گاه مراد جميع قرابات بنى هاشم باشد لازم آيد كه آنچه معطوف شده يعنى يتامى و مساكين و ابن السبيل از غير ايشان باشد نه از ايشان زيرا كه عطف مقتضى مغايره است و در اين نظر است به جهت جواز عطف خاص بر عام بجهة مزيد فايده و وفور عنايت پس اولى اعتماد است در اين مجملات بر بيان نبوى صلَّى اللَّه عليه و آله و بيان ائمه معصومين بعد از او صلوات اللَّه عليهم اجمعين و بحث سيم آنست كه تواكيدى كه در اين آيه واقع شده در هيچ آيتى واقع نشده چه آن مصدر است بامر بعلم كه متضمن تحقيق است و لهذا ناسخى نسخ اين آيه نكرده است باتفاق و بعد از ان مؤكده واقع شده در دو موضع و بعد از آن فرموده كه * ( إِنْ كُنْتُمْ ) * اين متعلق است بمحذوفى اى كون الخمس لهؤلاء المذكورين واجب فادوه ان كنتم يعنى خمس مر اين گروه را واجب است پس آن را بايشان رسانيد اگر هستيد شما كه از روى تحقيق * ( آمَنْتُمْ بِاللَّه ) * ايمان آورده ايد به خدا * ( وَما أَنْزَلْنا ) * و آنچه فرو فرستاديم از آيات يعنى قرآن يا نصرت ملائكه و فتح و غير از آيات * ( عَلى عَبْدِنا ) * بر بنده ما كه محمد است صلَّى اللَّه عليه و آله * ( يَوْمَ الْفُرْقانِ ) * روز بدر كه جدا شدن حق از باطل در آن بود و دليل حذف مذكور صدر آيه است زيرا كه مراد از علم اينجا عملست بمقتضاى آن * ( يَوْمَ الْتَقَى الْجَمْعانِ ) * روزى كه بهم رسند دو گروه يعنى مسلمانان و كافران و آن روز جمعه بود هفدهم رمضان در سال هشتم از هجرت * ( وَاللَّه عَلى كُلِّ شَيْءٍ ) * و خداى بر همه چيزى * ( قَدِيرٌ ) * تواناست لا جرم مردم اندك بر لشگر بسيار غالب مىسازد و از صادق صلوات اللَّه عليه مرويست كه نزول آيه خمس در نوزدهم رمضان بوده و مشهور هفدهم است و واقدى آورده كه نزول آن در غزوه بنى قينقاع بود بعد از غزوه بدر يك ماه و سه روز در پانزدهم شوال بيست ماه از هجرت گذشته و از كلبى روايت است كه نزول آيه در بدر است و از ابى عبد اللَّه عليه السّلام مرويست كه\r\nان اللَّه لما حرم علينا الصدقة انزل الخمس فالصدقه علينا حرام و الخمس لنا حلال\r\nيعنى چون حق تعالى حرام گردانيد بر ما صدقه را خمس را بر ما انزال فرمود پس صدقه بر ما حرام است و خمس ما را حلال بعد از آن بيان نصرت اهل اسلام مىكند در بدر بقوله * ( إِذْ أَنْتُمْ بِالْعُدْوَةِ الدُّنْيا ) * اين بدل است از يوم الفرقان و يا در تقدير اذكر است و معنى اينكه آن را كه بوديد شما بكنارهء وادى\r\n","description":"","footnote":"","page_name":" 202 ","page_number":202},
  {"content":"\r\nكه نزديكتر بود بمدينه و آن ريگستانى بود كه در آنجا پاى به زمين فرو ميرفت و آب نداشتيد * ( وَهُمْ ) * و ايشان يعنى دشمنان شما بودند * ( بِالْعُدْوَةِ الْقُصْوى ) * بكنار وادى كه دور از مدينه بود و زمينى محكم بود و بر آب قادر بودند چه بر كنار چشمه فرود آمده بودند و در قصوى اگر چه قاعده قلب و او است به يا چون دنيا و عليا اما به جهت تفرقه ميان اسم و صفت بر حال خود واقع شده و استعمال آن از قصيا اكثر است * ( وَالرَّكْبُ ) * و شتر سواران كاروان يعنى ابو سفيان و اصحاب او بودند * ( أَسْفَلَ مِنْكُمْ ) * زير تر از مكان شما مقدار سه فرسخ چه ايشان در بدر از راه منصرف شده بطريق ساحل عزيمت كردند بدانكه اسفل منصوب بر ظرفية است كه موقع خبر واقع شده و جمله حال است از ظرفى كه قبل از او است و فايدهء آن دلالت است بر قوت عدو و استظهار ايشان بر ركب و حرص ايشان بر مقاتله و توطين نفوس خود بر كثرت خود و بذل منتهاى جهد در محاربه و ضعفشان مسلمانان و استبعاد غيبة ايشان و لهذا ذكر مراكز فريقين فرمود چه عدوه دنيا در ريگستان بود كه پايهاى ايشان فرو ميرفت و بتعب تمام در راه ميرفتند و آب نداشتند بخلاف عدوه قصوى * ( وَلَوْ تَواعَدْتُمْ ) * و اگر وعده ميداديد به يكديگر در محاربه ايشان و حال آنكه ايشان را در كثرت رجال ميدانستيد * ( لَاخْتَلَفْتُمْ ) * هر آينه خلاف ميكرديد * ( فِي الْمِيعادِ ) * در وعده خود از خوف ايشان چه شما اندك بوديد و بى صلاح و ايشان بسيار بودند و همه مسلح و مكمل براى حرب و يا اگر اى مؤمنان با يكديگر هم عهد ميشديد بر قتال كفار قريش خلاف در ميان شما بديد مىآمد و اكثر از بيم و هيبت كفار از عهد برمىگشتيد * ( وَلكِنْ ) * و ليكن خداى جمع كرد ميان شما و ايشان در بدر * ( لِيَقْضِيَ اللَّه ) * تا حكم كند خدا * ( أَمْراً ) * كارى را كه آن * ( كانَ ) * بود * ( مَفْعُولًا ) * كرده شده يعنى كاين در علم او و سزاوار به آنكه كرده شود و آن نصرت اوليا است و قهر اعدا و اعزاز دين اسلام و اذلال كيش كفر * ( لِيَهْلِكَ ) * بدل است يا متعلق بمفعولا يعنى جمع كرده ميان شما تا هلاك شود يا امر خدا كرده مىشود تا هلاك شود * ( مَنْ هَلَكَ ) * هر كه هلاك مىشود * ( عَنْ بَيِّنَةٍ ) * از حجتى روشن كه معاينه آن را بينند * ( وَيَحْيى مَنْ حَيَّ ) * و بزيد هر كه ميزيد * ( عَنْ بَيِّنَةٍ ) * از حجتى هويدا يعنى تا هيچكدام را حجتى و معذرتى نباشد چه واقعهء بدر آيات عظيمه و معجزات باهره است هر كه مشاهده آن كرده او را هيچ حجتى و عذرى نيست خواه كه در آن جنگ بوده است يا نه هلاك و حياة مستعارند براى كفر و اسلام يعنى صدور كفر و اسلام از ايشان بر حجتى واضحه است چه هر كه كافر\r\n","description":"","footnote":"","page_name":" 203 ","page_number":203},
  {"content":"\r\nگردد بطلان او روشن است و هر كه بر اسلام ثابت ماند حقيت آن مبين و معلوم است بر او * ( وَإِنَّ اللَّه لَسَمِيعٌ ) * و بدرستى كه خداى تعالى شنوا است اقوال و افعال مؤمن و كافر را * ( عَلِيمٌ ) * دانا است بر ضماير و احوال ايشان و در ترجمهء رشف مذكور است كه گوهر شبافروز عقل را هم چنان كه در حقهء سينهء دوستان ميسپارند در صدر دشمنان نيز ميسپارند كه * ( لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ ) * يعنى اگر بنده در آيات هاديه الهى تامل و تفكر كند بارقهء نور عقل او از جانب لطف و توفيق لامع شود و از آن مهتدى گردد و حيات ابدى يابد و اگر به جهت فرط عناد و جحود در آن تدبر و تامل نكند و عقل خود را در آن كار نفرمايد در وادى هلاكت و ضلالت بماند و در نقل آمده كه در شب آن روز كه جنگ بدر واقع شد حضرت رسالت پناه صلَّى اللَّه عليه و آله در واقع ديد كه لشگر قريش در غايت قلت و مذلت اند تاويل آن فرمودند\r\nكه دوستان غالب و دشمنان مغلوب خواهند شد مؤمنان بعد از استماع آن رؤيا و تعبير آن بغايت مسرور و فرحناك شدند حقتعالى تذكار اين نعمت فرموده بر مؤمنان و فرمود * ( إِذْ يُرِيكَهُمُ اللَّه ) * ياد كن كه چون بنمود خداى لشگر كفار را * ( فِي مَنامِكَ ) * در خواب تو * ( قَلِيلًا ) * اندكى و مىتواند بود كه اين بدل ثانى يوم الفرقان بوده باشد يا متعلق به عليهم و معنى اينكه حقتعالى جمع كرد در وقتى كه كفار را در خواب بر وجه قلت به تو نمود و يا حقتعالى دانا است بمصالح مؤمنان در وقتى كه در واقعه مشركان را به تو نمود به وصف قلت و يا چون اصحاب را خبر دادى دلير شدند و بوعدهء نصرت مستظهر گشتند * ( وَلَوْ أَراكَهُمْ ) * و اگر چنان كه خدا به تو نمودى ايشان را * ( كَثِيراً ) * بسيار و تو باصحاب خبر دادى * ( لَفَشِلْتُمْ ) * هر آينه بد دل ميشديد اى اصحاب * ( وَلَتَنازَعْتُمْ ) * و هر آينه نزاع ميكرديد * ( فِي الأَمْرِ ) * در كار قتال كه آيا حرب كنيم يا فرار نمائيم * ( وَلكِنَّ اللَّه ) * و ليكن خداى * ( سَلَّمَ ) * بسلامت نگه داشت شما را و برهانيد از بد دلى و تنازع و اختلاف كلمه يا از مضرت اعادى * ( إِنَّه عَلِيمٌ ) * بدرستى كه خداى داناست * ( بِذاتِ الصُّدُورِ ) * به آن چه در سينه هاست از جرات و بيم و جزع و تسليم و يا عالمست به آنكه اگر علم به كثرت عدد كفار مىداشتند قتال نميكردند و قرار بر فرار مىدادند و بدانكه رؤيا بر چهار قسم است يكى رؤيا از جانب حقتعالى و آن اينست كه قابل تاويل و تعبير است دويم رؤيا از وساوس شيطانى سوم رؤيا از غلبه اخلاط چهارم رؤيا از افكار و اين سه قسم اخير از اضغاث و احلام است و اول الهام است در منام و رؤياى انبيا از اين قسم است و حسن تفسير ( فى منامك فى موضع نومك ) كرده است اى فى عينك التي لا تنام بها نه آنكه مراد رؤيا نوم باشد و بلخى نيز بر اينست و اين بعيد است و خلاف\r\n","description":"","footnote":"","page_name":" 204 ","page_number":204},
  {"content":"\r\nظاهر آيه و مخالف روايت * ( وَإِذْ يُرِيكُمُوهُمْ ) * و ياد كنيد اى صحابه اين را كه نمود خدا دشمنان را بشما * ( إِذِ الْتَقَيْتُمْ ) * وقتى كه ملاقات كرديد و بهم رسيديد * ( فِي أَعْيُنِكُمْ قَلِيلًا ) * در چشمهاى شما اندكى تا دل شما قوى شد بر حرب ايشان و رؤياى پيغمبر وقوع پذيرفت آورده‌اند كه ابن مسعود در وقت التقاى صفين با كسى كه در پهلوى او بود گفت اعادى هفتاد تن باشند وى گفت قريب به صد احتمال دارد و حال آنكه ايشان نهصد و پنجاه كس بودند * ( وَيُقَلِّلُكُمْ ) * و اندك گردانيد شما را نيز * ( فِي أَعْيُنِهِمْ ) * در چشمهاى ايشان كه دشمناناند قبل از التحام قتال تا دلير شدند در كارزار شما نقل است كه ابو جهل در روز بدر ميگفت كه بصلاح با ايشان جنگ مكنيد كه كرايه آن نميكند بلكه ايشان را دستگير كنيد و بريسمانها محكم بنديد حقتعالى مؤمنان را در نظر ايشان دو برابر مشركان گردانيد كه يرونهم مثليهم راى العين و بدين سبب دل شكسته شدند و شكست بر ايشان افتاد و اين صورت از عزايم آيات است چه قوت باصره اگر چه بسببى قليل را كثير و كثير را قليل بيند اما بر اين حسد نتواند بود كه قريب به صد هزار كس را صد تن بيند و كمتر و نزديك بسيصد نفر را هزار و نهصد تن بيند هر آينه قدرت كامله ربانى باز داشت ابصار بعضى را از ابصار بعضى على ما هو عليه با وجود تساوى در شروط رؤية * ( لِيَقْضِيَ اللَّه أَمْراً ) * تا حكم كند خدا كارى را كه * ( كانَ مَفْعُولًا ) * هست كرده شده يعنى بوقوع آينده در علم آن * ( وَإِلَى اللَّه تُرْجَعُ الأُمُورُ ) * و بسوى خدا نه غير او باز گردانيده شود كارها تكرار اين جهت اختلاف فعل معلل به است يا مراد بامر در اول اكتفاء است بر وجه محلى و اينجا اعزاز اسلام است و اهل آن و اذل شرك و حزب آن يا اول وعده است بنصرت در روز بدر و دويم استمرار نصرت تا بقيامت و بدانكه اندك نمودن ايشان در چشم مسلمانان ميتواند بود كه بسبب قطع شعاع بوده باشد ميان رائى و مرئى بر سبيل معجزه يا باستتار بعضى ببعضى و يا بحول غبار و امثال آن و بعد از آن امر مىكند بقتال و ثبات در حرب بقوله * ( يا أَيُّهَا الَّذِينَ آمَنُوا ) * اى آنان كه گرويده‌ايد * ( إِذا لَقِيتُمْ فِئَةً ) * چون برسيد بگروهى كفار كه قصد حرب كنند\r\nبا شما و با ايشان در مقام كارزار در آئيد * ( فَاثْبُتُوا ) * پس بايستيد و از مقاتلهء با ايشان روىمتابيد عدم وصف فئه بكفار جهت آنست كه مؤمنان مقاتله نميكنند مگر با كفار و لقا غالب الاستعمال است در قتال * ( وَاذْكُرُوا اللَّه ) * و ياد كنيد خداى را * ( كَثِيراً ) * ياد كردنى بسيار بدل و زبان در مواطن حرب و دعا كنيد براى استظهار خود بر اعدا * ( لَعَلَّكُمْ تُفْلِحُونَ ) * شايد كه شما قوت و ظفر يابيد بر دشمنان و مع ذلك بمثوبه عظمى\r\n","description":"","footnote":"","page_name":" 205 ","page_number":205},
  {"content":"\r\nبرسيد و گفته‌اند كه مراد از ذكر تكبير است در وقت شمشير زدن يا دعا بر كفار به اين وجه كه ( اللهم اخذلهم اللهم اقطع دابرهم ) و در اين تنبيه است بر آنكه بايد بنده را هيچ شغل از ذكر خدا بازندارد و در شدايد ملتجى به او شود و در همه احوال بلطف او واثق باشد * ( وَأَطِيعُوا اللَّه ) * و فرمان بريد خداى را * ( وَرَسُولَه ) * و فرستادهء او را در امر بجهاد و ثبات قدم در معركهء قتال * ( وَلا تَنازَعُوا ) * و خلاف مكنيد باختلاف آراء * ( فَتَفْشَلُوا ) * پس بد دل شويد * ( وَتَذْهَبَ رِيحُكُمْ ) * و برود قوت و دولت شما ريح مستعار است براى دولت چه دولت در تمشى امور و نفاذ ان مثابه باد است در هبوب آن و نفوذ آن و گفته‌اند ( اذا هبت رياحك فاغتنمها ) بعضى بر آنند كه مراد باد حقيقى است چه نصرت نميباشد مگر ببادى كه حق تعالى از مهب فتح فرستد و آن را ريح النصرة ميگويند و در حديث آمده كه نصرة بالصبا و اهلكت عاد بالدبور * ( وَاصْبِرُوا ) * و شكيبايى كنيد در مقاتله * ( إِنَّ اللَّه مَعَ الصَّابِرِينَ ) * بدرستى كه خداى با صابرانست بحفظ و نصرت و از مجاهد نقلست كه وهنى كه در روز احد رسيد به مؤمنان نبود مگر به جهت منازعه و اختلاف ايشان كه اگر صبر كردندى و مخالفت ننمودندى آنچه بايشان رسيد هرگز نرسيدى * ( وَلا تَكُونُوا ) * و مباشيد * ( كَالَّذِينَ خَرَجُوا ) * مانند آنان كه بيرون آمدند * ( مِنْ دِيارِهِمْ ) * از سراها و منزلهاى خود * ( بَطَراً ) * از روى سركشى و فخر * ( وَرِئاءَ النَّاسِ ) * و براى نمايش خلق مراد اهل مكه‌اند كه بحمايت كاروان بيرون آمدند چون بجحفه رسيدند رسول ابو سفيان رسيد كه بازگرديد كه ما كاروان را بسلامت آورديم پس مردمان عزم رجعت كردند ابو جهل عليه اللعنة گفت ببدر ميرويم تا بشرب خمر اشتغال نمائيم و مغنيان از براى ما سرور و غنا كنند و دف و دايره زنيم و شتر بكشيم و مردمان را طعام دهيم تا آوازهء ابهت و كرم ما در احياى عرب منتشر گردد و مردم از شجاعت و شوكت ما حسابى گيرند پس حقتعالى ميفرمايد كه بايد شما مانند كفار از ديار خود بيرون نيائيد كه ايشان بطر و مرائىاند * ( وَيَصُدُّونَ ) * و باز ميدارند مردمان را * ( عَنْ سَبِيلِ اللَّه ) * از راه حق كه دين خدا است در انوار گفته كه اين جملهء فعليه است و معطوف است بر بطرا اگر مصدر باشد در موضع حال و يا مفعول باشد بر تأويل مصدر * ( وَاللَّه بِما يَعْمَلُونَ ) * و خداى به آنچه ميكنيد * ( مُحِيطٌ ) * عالمست پس بر آنها جزا خواهد داد آورده‌اند كه چون قريش از مكه بيرون آمدند بحوالى منزل بنى كنانه رسيدند و به جهت كينه قديمى كه ميان ايشان بود انديشه ناك شدند و خواستند كه بر گردند ابليس به صورت سراقة بن مالك بن خثعم كنانى كه ميان كنانه بود برآمده و با ايشان ملاقات كرد و گفت شما نيكو حمايت ميكنيد برويد كه من ضامنم كه از بنى كنانه ضررى بشما نرسد و من نيز طريق رفاقت مرعى ميدارم پس ابليس با جمعى از شياطين همراه ايشان روى ببدر\r\n","description":"","footnote":"","page_name":" 206 ","page_number":206},
  {"content":"\r\nآوردند و حقتعالى از اين قصه خبر ميدهد كه * ( وَإِذْ زَيَّنَ لَهُمُ الشَّيْطانُ ) * و ياد كنيد آن را كه بياراست براى كافران ديو سركش كه ابليس است * ( أَعْمالَهُمْ ) * كردارهاى ايشان را در دشمنى پيغمبر صلَّى اللَّه عليه و آله در حقايق سلمى آورده كه قوت ايشان را در نظر ايشان در آورد تا اعتماد بر آن كردند * ( وَقالَ ) * گفت ابليس * ( لا غالِبَ لَكُمُ الْيَوْمَ ) * هيچ كس غلبه كننده نيست بر شما امروز * ( مِنَ النَّاسِ ) * از مردمان به جهت كثرت لشگر شما و آراستگى شما * ( وَإِنِّي جارٌ لَكُمْ ) * و بدرستى كه من زنهار دهنده و فرياد رسنده‌ام از قوم كنانه و نگذارم كه از ايشان بشما ضررى رسد جار اسم جوار است بمعنى مجير در انوار گفته كه اين از مقاله نفسانيه است و وساوس آن يعنى شيطان در دل ايشان\r\nانداخت و در نظر ايشان در آورد كه شما مغلوب نشويد و اهل اسلام را طاقت مقاومت شما نباشد به جهت كثرت عدد و عدد شما و در و هم ايشان در آورد كه اين محاربه موجب قربت خواهد بود و سبب نزديكى به خدا و لهذا گفتند كه ( اللهم انصر اهدى الفئتين و افضل الدينين ) و لكم خبر غالب است يا صفت نه صله آن و اگر نه منصوب ميبود كقولك لا ضاربا زيدا عندنا * ( فَلَمَّا تَراءَتِ الْفِئَتانِ ) * پس آن هنگام كه ديدند هر دو لشگر يكديگر را * ( نَكَصَ ) * بازگشت شيطان * ( عَلى عَقِبَيْه ) * بر هر دو پاشنه خود يعنى بطريق قهقرى برگشت مراد آنست كه كيد او باطل شد و آنچه در خيال ايشان انداخته بود كه مجير ايشان باشد سبب هلاكت ايشان شد و در خبر است كه چون در روز بدر ملائكه فرود آمدند شيطان ايشان را ديد و نظر او بر جبرئيل افتاد كه در پيش استر رسول ايستاده و عنان آن را بدست گرفته روى بفرار نهاد و در آن محل دست او بدست حارث بن هشام بود حارث گفت اى سراقه در چنين وقت و چنين حال ما را فرو ميگذارى ابليس دست بر سينهء او زد * ( وَقالَ ) * و گفت * ( إِنِّي بَرِيءٌ مِنْكُمْ ) * بدرستى كه من بيزارم از زنهار دادن شما * ( إِنِّي أَرى ) * بدرستى كه من مىبينم * ( ما لا تَرَوْنَ ) * آنچه شما نه مىبينيد يعنى فرشتگان را كه بمدد مؤمنان مىآيند * ( إِنِّي أَخافُ اللَّه ) * بدرستى كه من مىترسم از خدا از ابن عباس روايت كرده‌اند كه دروغ گفت آن دشمن خدا كه اگر از خداى ترسيدى كار او به اينجا نكشيدى آورده‌اند كه منهزمان از بدر بعد از رجوع به مكه سراقه را پيغام فرستادند كه لشگر ما را تو منهزم ساختى او گفت من رفيق شما نبودم پس چگونه باعث انهزام لشگر شما مىشدم گفتند نه فلان روز در بدر بما تو وعده دادى و گفتى كه * ( لا غالِبَ لَكُمُ الْيَوْمَ مِنَ النَّاسِ وَإِنِّي جارٌ لَكُمْ ) * سراقه سوگند خورد كه\r\n","description":"","footnote":"","page_name":" 207 ","page_number":207},
  {"content":"\r\nتا خبر هزيمت شما نشنيدم از مسير و عزيمت شما بمحاربه محمد ( ص ) خبر نيافتم پس همه را معلوم شد كه آن شيطان بوده است كه خود را به صورت سراقه بايشان نموده است و يا برخى از ايشان كه بدايرهء اسلام در آمدند دانستند كه او شيطان لعين بوده و اين قول منقول است از صادقين عليهما السلام و از كلبى نيز نقل است كه ابليس قادر نبود بر قلب صورت سراقه مراد بقوله * ( إِنِّي أَخافُ اللَّه ) * اين باشد كه من مىترسم از آنكه ضررى و مكروهى به من رسد و يا خداى مرا هلاك كند و اين وقت همان وقت باشد كه موعود شده زيرا كه ابليس قبل از اين هرگز نديده بود كه ملائكه بمدد مسلمانان آيند و از جبائى و جمعى ديگر نقل است كه ابليس قادر نبود بر خلع صورت خود و لبس صورت سراقه و ليكن خداى تعالى او را به صورت سراقه تصور ساخت تا بر پيغمبر و اصحاب او ظاهر شود كه اگر كسى از رؤساى اهل شرك مشركان را بقتال مسلمان وعده و دعوت نميكردند به جهت خوف ايشان از بنى كنانه پس او را به صورت سراقه مصور گردانيد تا مراد او سبحانه در اعزاز دين تمام گردد و شيخ مفيد رضوان اللَّه عليه در بعضى از وسائل خود ايراد فرموده كه حق تعالى جن را قدرت و تمكين داده كه ايشان متصور توانند شد به اشكال مختلفه و خبر صحيح متواتر است كه ابليس در دار الندوة به صورت شيخى از اهل نجد بر آمد و در روز بدر به صورت سراقه خود را بمشركان نمود و جبرئيل به صورت دحيه بر پيغمبر صلَّى اللَّه عليه و آله ظاهر شد مصرحست بر اين و حسن گفته كه صدور اين كلام از ابليس بر وجه وسوسه بود نه تصور او به صورت سراقه و اين غير حسن است به جهت تواتر روايت در اين باب و قوله * ( وَاللَّه شَدِيدُ الْعِقابِ ) * ميتواند بود كه از كلام ابليس باشد و يا جملهء مستأنفه يعنى خداى سخت عقوبت است كه هيچكس را طاقت عقاب او نيست از طلحة بن عبد اللَّه روايت است كه رسول صلَّى اللَّه عليه و آله فرمود كه در هيچ روز شيطان چنين ذليل و خوار نبود كه در روز بدر كه در نگريد جبرئيل را ديد كه در پيش فرشتگان مىآيد و در روز عرفه نيز ذليل مىشود چه آن روزيست كه رحمت بى قياس بر بندگان گناه كار امت من ريزان\r\nمىشود * ( إِذْ يَقُولُ الْمُنافِقُونَ ) * اين را نيز ياد كن كه چون گفتند منافقان مدينه * ( وَالَّذِينَ فِي قُلُوبِهِمْ ) * و آنان كه در دلهاى ايشان بود * ( مَرَضٌ ) * بيمارى شك يعنى منافقان مكه يا بيمارى كفر و رسوخ آن يعنى مشركان و گويند مراد از ثانى نيز منافقاناند و عطف جهت تغاير صفتين است و اصح آنست كه قومى از قريش چون قيس بن وليد و مغيره و على بن امية بن خلف و عاص بن منية بن حجاج و حرب بن زمعه و ابو قيس بن فاكهة بن مغيره اظهار اسلام كرده با وجود قدرت بر دولت هجرت سر افراز نشدند و در وقت خروج قريش با ايشان ببدر آمدند و نيت ايشان آنكه هر لشگرى كه بيشتر باشند بدان\r\n","description":"","footnote":"","page_name":" 208 ","page_number":208},
  {"content":"\r\nميل كنند و چون قلت لشگر مؤمنان در بدر مشاهده كردند گفتند * ( غَرَّ هؤُلاءِ ) * فريفته است اين گروه مؤمنان را * ( دِينُهُمْ ) * دين ايشان كه با وجود قلت و عدم عده در برابر چنين لشگرى آراسته در آمده‌اند حق تعالى در جواب ايشان فرمود كه * ( وَمَنْ يَتَوَكَّلْ عَلَى اللَّه ) * و هر كه توكل كند بر خدا و كار خود را به او گذارد * ( فَإِنَّ اللَّه ) * پس بتحقيق كه خداى * ( عَزِيزٌ ) * غالب است بر همه پس متوكل را فرو نگذارد * ( حَكِيمٌ ) * حكم كرده است كه اهل توكل را يارى دهد و يا حكمت او مقتضى آنست كه نصرت متوكلان فرمايد\r\nمرويست كه چون كفار قلت لشگر اسلام را بديدند روى بقتال حضرت رسول ( ص ) آوردند و چون بميان معركه قتال افتادند فرشتگان تازيانه بر پشت و روى ايشان زدند و ايشان را هلاك كرده بجهنم فرستادند و حقتعالى رسول را از اين خبر داد كه * ( وَلَوْ تَرى ) * و اگر مىديدى اى محمد ( ص ) حال كفار را * ( إِذْ يَتَوَفَّى الَّذِينَ كَفَرُوا ) * كه چون قبض ميكردند ارواح آنها را كه كافر شدند * ( الْمَلائِكَةُ ) * فرشتگان كه اعوان ملك الموت بودند در حرب بدر اذ ظرف ترى است و مفعول ترى محذوفست و تقدير آنست كه و لو ترى الكفرة او حالهم و حينئذ الملائكة فاعل يتوفى است و قرائت ابن عامر بيا دالست به اين و مىتواند بود كه فاعل آن حقتعالى باشد و ملائكه مبتدا و خبر آن * ( يَضْرِبُونَ وُجُوهَهُمْ ) * يعنى فرشتگان مىزدند عمودهاى آتشين را بر روهاى ايشان و بنا بر آنكه ملائكه فاعل يتوفى باشد اين جمله فعليه حال خواهد بود از الذين كفروا يا از ملائكه و يا از هر دو به جهت اشتمال آن بر ضمير هر دو واو به جهت عدم اتيان بواو به جهت استغنى است بضمير از واو پس معنى آنست كه ملائكه قبض ارواح كفار مىكردند در حالتى كه مىزدند فرشتگان عمودها بر رويهاى ايشان * ( وَأَدْبارَهُمْ ) * بر پشتهاى ايشان و مىتواند بود كه مراد تعميم ضرب باشد يعنى بر پشت و روى و ساير اعضاى ايشان مىزدند يا بر روى هر يك كه متوجه ايشان مىشد و بر پشت هر كه بر ميگرديد از سعيد بن جبير و عبد اللَّه عباس نقلست كه چون مشركان روى به مسلمانان كردندى فرشتگان تيغ بر روى ايشان زدندى و چون پشت بهزيمت ندادندى بايشان رسيده مقاطع و سياط بر پشتهاى ايشان زدندى * ( وَذُوقُوا ) * عطف است بر يضربون باضمار قول يعنى مىگفتند بايشان كه بچشيد * ( عَذابَ الْحَرِيقِ ) * عذاب سوزناك را كه مقدمهء عذاب دوزخ است و مرويست كه در دست هر يك مقمع آهنين بودى و بر هر مشرك كه ميزدند آتش از آن افروخته مى\r\n","description":"","footnote":"","page_name":" 209 ","page_number":209},
  {"content":"\r\nشد و او را مىسوخت جواب لو محذوفست به جهت تقطيع و امر تهويل آن يعنى اگر اينحالت را مشاهده ميكردى هر آينه ميديدى امرى منكر و كارى پرهول و مرويست كه شخصى پيغمبر را صلى اللَّه عليه و آله گفت كه يا رسول اللَّه من پشت ابو جهل را ديدم كه مانند شراك شده بود فرمود كه\r\nذاك ضرب الملائكة\r\nمجاهد نقل كرده كه مردى رسول ( ص ) را گفت كه من حمله كردم بر يكى از مشركان و هنوز شمشير من به او نرسيده بود كه سر او پران شد فرمود كه\r\nسبقتك الملائكة\r\nو ديگر ملائكه گفتند كه * ( ذلِكَ ) * اين ضرب يا عذاب * ( بِما قَدَّمَتْ ) * بسبب آن عملها است كه از پيش فرستاده بود * ( أَيْدِيكُمْ ) * دستهاى شما از شرك و ساير معاصى كه از جملهء آن ترك هجرت شما بود از مكه و اضافه اعمال بيد جهت آنست كه صدور اكثر ذنب ازيد است * ( وَأَنَّ اللَّه ) * و بسبب آنكه خداى * ( لَيْسَ بِظَلَّامٍ ) * نيست ستم كننده * ( لِلْعَبِيدِ ) * مر بندگان را كه ايشان را بيجرم و استحقاق مؤاخذه كند پس تعذيب كفار عين عدل باشد و ذكر ظلام كه از براى تكثير است به جهت عبيد است كه بصيغهء جمع است يعنى تكثير آن باعتبار كثرت افراد عبيد است و يا ايما است به آنكه اعظم عذاب بر وجهى است كه اگر نه به جهت استحقاق مىبود معذب آن بليغ الظلم مىبود و در آيه دلالت واضحه است بر بطلان مذهب مجبره در آنكه حقتعالى خلق كفر مىكند در بنده و بعد از آن او را بر آن عذاب مىكند و در آنكه جايز است كه حقتعالى عذاب كند بيد نبى و مؤاخذه كند بذنب غير زيرا كه اين غايت ظلم است و حقتعالى در اين آيه مبالغه فرموده است در نفى ظلم از خود بقوله * ( لَيْسَ بِظَلَّامٍ لِلْعَبِيدِ ) * چه اين عطف است بر ما قدمت و محصل معنى آنست كه حقتعالى عذاب مشركان فرمود بد و سبب يكى سبب كفر ايشان و ديگرى سبب آنكه ظلم بر بندگان نميكند چه هم چنان كه اثابت مؤمنان از عدل است تعذيب كافران نيز از عدل است بعد از آن بر وجه تسليهء حضرت خاطر سيد كاينات صلَّى اللَّه عليه و آله و سلم بيان حال كفار مىكند به حال كفر كه قبل از ايشان تكذيب رسول خود كردند و ميفرمايد كه اى محمد ( ص ) عادت مشركان قريش با تو * ( كَدَأْبِ آلِ فِرْعَوْنَ ) * همچون عادت متابعان فرعونست با حضرت موسى ع * ( وَالَّذِينَ مِنْ قَبْلِهِمْ ) * و مانند عادت آنها كه پيش از فرعونيان بودند يعنى عاد و ثمود با پيغمبران خود داب بمعنى دوام است مأخوذ از داب يداب اذا دام عليه يعنى دوام عمل و طريقهء ايشان چون دوام عمل و طريقهء امم سابقهء مكذبه است و قوله * ( كَفَرُوا بِآياتِ اللَّه ) * تفسير داب ايشان است يعنى دوام عمل و طريقهء ايشان آن بود كه كافر شده بودند بنشانهاى خداى تعالى يعنى بدلايل واضحه كه بر توحيد خود نصب كرده بود يا به معجزات انبياى خود * ( فَأَخَذَهُمُ اللَّه ) * پس بگرفت\r\n","description":"","footnote":"","page_name":" 210 ","page_number":210},
  {"content":"\r\nخداى تعالى ايشان را و عقوبت كرد * ( بِذُنُوبِهِمْ ) * بگناهان ايشان كه كفر و تكذيب بود هم چنان كه كفار معاصر تو را بسب آن مؤاخذه فرمود * ( إِنَّ اللَّه ) * بدرستى كه خداى * ( قَوِيٌّ ) * با قدرت و قوتست * ( شَدِيدُ الْعِقابِ ) * سخت عقوبت است بر منكران و مكذبان كه هيچكس بر او غالب نتواند شد و دفع عذاب از او نتواند كرد و طاقت كشيدن آن عذاب نتواند داشت * ( ذلِكَ ) * اين مؤاخذه و عقوبت پيشينيان و پسينيان * ( بِأَنَّ اللَّه ) * بسبب آنست كه خداى * ( لَمْ يَكُ مُغَيِّراً ) * نبود گرداننده و تبديل دهنده يعنى عادت او نيست كه تغيير دهد * ( نِعْمَةً أَنْعَمَها ) * نعمتى را كه انعام كرده است بر سبيل تفضل * ( عَلى قَوْمٍ ) * بر گروهى از بندگان خود از كثرت حصب و سعة معيشت و ثروت و امنيت و صحت * ( حَتَّى يُغَيِّرُوا ) * تا وقتى كه آن گروه تغيير و تبديل دهند * ( ما بِأَنْفُسِهِمْ ) * آن حال را كه مقارن نفس هاى ايشان است به حال بدتر مراد از اين تهديد قريش است كه ايشان حال خود را كه بت پرستى بود ضم كردند آن را بمعادات حضرت رسالت صلَّى اللَّه عليه و آله و قطع صلهء رحم و تكذيب قرآن و استهزا بر آن و ايذا و آزار مؤمنان بدتر ساختند هم چنان كه امم سابقه كه تكذيب رسل و قصد قتل ايشان را علاوهء كفر و شرك خود گردانيدند و بسبب آن مستاصل گشتند و بدانكه يك در اصل يكون بود كه حذف حركت آن شده بجزم و بعد از آن واو بالتقاى ساكنين افتاده و آن گه بجهة شبهه آن بحروف لينيهء مجذوب شده جهت تخفيف * ( وَأَنَّ اللَّه ) * و بدرستى كه خداى * ( سَمِيعٌ ) * شنواست سخنان نافرجام كفار را * ( عَلِيمٌ ) * دانا بعقايد باطله و اعمال قبيحه ايشان ديگر باره براى تاكيد ميفرمايد كه ضيع و كار قريش در تكذيب تو * ( كَدَأْبِ آلِ فِرْعَوْنَ ) * هم چون ضيع قوم فرعون است * ( وَالَّذِينَ مِنْ قَبْلِهِمْ ) * و آنان كه پيش از ايشان بودند * ( كَذَّبُوا بِآياتِ رَبِّهِمْ ) * تكذيب كردند مر آيات پروردگار خود را * ( فَأَهْلَكْناهُمْ ) * پس هلاك كرديم ايشان\r\nرا * ( بِذُنُوبِهِمْ ) * بسبب گناهان ايشان يا قريش تكذيب قرآن كردند و ما بسبب آن ايشان را در بدر مبتلا ساختيم * ( وَأَغْرَقْنا ) * و غرق گردانيديم در درياى قلزم * ( آلِ فِرْعَوْنَ ) * اتباع فرعون را * ( وَكُلٌّ ) * و هر يك از گروه غريقان قبط و قتيلان قريش * ( كانُوا ظالِمِينَ ) * بودند ستمكاران بر نفس هاى خود بكفر و عصيان در انوار آورده كه تكرير آيه براى تاكيد است و به جهت مزية معنى و مفاد آن بر\r\n","description":"","footnote":"","page_name":" 211 ","page_number":211},
  {"content":"\r\nآيه سابقه چه در آن تكذيب آيات را و بيان آنچه آل فرعون به آن معذب شدند علاوهء كفر آن نعم گردانيده و گويند اول براى تشبيه كفر است و اخذ آن و ثانى براى تشبيه تغير در نعمت بسبب تغير ايشان به آنچه در نفسهاى ايشان بوده و يا اول براى بيان حال ايشان است بر استحقاق عذاب آخرت و در ثانى بيان استحقاق ايشان به عذاب دنيا و يا اول تشبيه حال قريش است به حال آل فرعون در تكذيب و در ثانى تشبيه حال ايشان به حال فرعونيان در استيصال و يا اول در اخذ ايشانست به عذاب و ثانى در كيفيت عذاب و گويند آل فرعون در معصيت مختلف الاحوال بودند پس حق تعالى بيان نمود كه كفار قريش مشارك ايشانند در آن احوال بعد از آن در مذمت ايشان فرمود كه * ( إِنَّ شَرَّ الدَّوَابِّ ) * بدرستى كه بدترين جنبندگان بر روى زمين * ( عِنْدَ اللَّه ) * نزد خداى تعالى * ( الَّذِينَ كَفَرُوا ) * آنانند كه كافر شدند و اصرار نمودند بر كفر و راسخ شدند در آن مراد معاندان قريشاند چون ابو جهل و عتبه و نضر و امثال ايشان يا مكابران يهود چون كعب بن اشرف وحى بن اخطب و احزاب ايشان * ( فَهُمْ لا يُؤْمِنُونَ ) * پس ايشان ايمان نيارند و چون چنين است اى محمد صلَّى اللَّه عليه و آله از ايشان توقع ايمان مدار و خاطر خطير خود را به جهت ايشان پريشان مساز فا براى عطف است و تنبيه بر آنكه تحقق معطوف عليه مستدعى تحقق معطوف است اين آيه متضمن اخبار است از سيكون و مخبر بر وفق خبر تحقق پذيرفت چه جماعت مذكوره بر صفت كفر مردند و بشرف اسلام نرسيدند و قوله * ( الَّذِينَ عاهَدْتَ ) * بدل است از الذين كفروا بدل بعض از كل براى بيان حال آن بعض ميفرمايد كه آنان كه تو معاهده كردى و عهد از ايشان فرا گرفتى * ( مِنْهُمْ ) * از كفار استعمال معاهده به من جهت آنست كه متضمن معنى اخذ است فكانه اخذ العهد منهم و اين جماعت بنى قريظه بودند كه پيغمبر صلَّى اللَّه عليه و آله بايشان معاهده فرموده بود * ( ثُمَّ يَنْقُضُونَ ) * پس شكستند * ( عَهْدَهُمْ ) * عهد خود را * ( فِي كُلِّ مَرَّةٍ ) * در هر باريكه عهد كردند در تبيان و غيره آورده كه بنى قريظه عهد كرده بودند كه دشمنان رسول را صلَّى اللَّه عليه و آله يارى ننمايند پس نقض عهد نمودند و در روز بدر مشركان را بسلاح يارى دادند و بعد از آن با رسول ( ص ) گفتند كه ما عهد فراموش كرديم پس ديگر بار عهد بستند و باز آن را شكسته و در روز خندق با ابو سفيان اتفاق نمودند * ( وَهُمْ لا يَتَّقُونَ ) * و ايشان پرهيز نميكنند از نقض عهد يا آنكه نميترسند از عقوبت غدر آن گه حكم مىفرمايد دربارهء ناقضان عهد بقوله * ( فَإِمَّا تَثْقَفَنَّهُمْ ) * پس اگر دريابى ايشان را * ( فِي الْحَرْبِ ) * در جنگ * ( فَشَرِّدْ ) * پس دميده\r\n","description":"","footnote":"","page_name":" 212 ","page_number":212},
  {"content":"\r\nگردان و متفرق ساز * ( بِهِمْ ) * بسبب قتل و جرح ايشان * ( مَنْ خَلْفَهُمْ ) * آنان را كه از پس ايشان فرا رسند از اعداى شما تشريد تفريقست بر وجه اضطراب يعنى چون بر ايشان ظفر يا بى چندان از ايشان بكش كه هيبت تو آن كافران ديگر را از مقاتله تو برماند * ( لَعَلَّهُمْ ) * باشد كه آن رمندگان * ( يَذَّكَّرُونَ ) * پند گيرند و عبرت پذيرند و تنبيه ايشان شود به آنكه عاقبت غدر و خيم است و هيچ يعنى دريابى از ايشان بجهة آن دليرى نتواند كرد بر نقض عهد بر محاربهء تو * ( وَإِمَّا تَخافَنَّ ) * و اگر ترسى و انديشه برى يعنى دريابى * ( مِنْ قَوْمٍ ) * از گروهى كه با تو عهد كردند * ( خِيانَةً ) * نقض آن عهد بعلاماتى كه بر تو روشن شود * ( فَانْبِذْ إِلَيْهِمْ ) * پس بيفكن بسوى ايشان عهد ايشان را يعنى اعلام كن پيش از قتال بايشان كه من نيز عهد شما را باطل كردم در حالتى كه باشى * ( عَلى سَواءٍ ) * بر سويه يعنى بر عدل و طريق اقتصاد چه اگر اظهار اين معنى نكنى بايشان و ايشان گمان برند كه تو بر عهد خودى و تو ساز حرب ايشان كنى مانند غدرى باشد\r\nكه از تو صادر شده باشد و به آن متهم شوى و سويه مقتضى آنست كه ايشان همان دانند كه تو از ايشان دانى از نقض عهد پس على سواء در موضع حالست از ضمير فانبذ اى ثابتا على طريق سواء و يا آنكه حال باشد از فاعل و مفعول تقدير بر اينكه حاصلين على استواء فى العلم بالنقض و العداوة يعنى بيفكن عهد را بسوى ايشان در حالتى كه هر دو حاصل باشيد بر مساوى بودن در علم به نقض عهد يا عداوت * ( إِنَّ اللَّه ) * بدرستى كه خداى * ( لا يُحِبُّ الْخائِنِينَ ) * دوست نميدارد خيانتكنندگان را و نه مىپسندد عمل ايشان را اين تعليل است براى امر بنبذ و نهى از مناجزه قتال كه مدلول عليه است به حال بر طريق استيناف واقدى گفته اين آيه دربارهء بنى قينقاع نازل شد و حضرت ( ص ) بعد از نزول آن اعلام ايشان نمود و با ايشان محاربه فرمود بعد از امر بقتال كفار وعدهء نصرت باهل اسلام داد و ايشان را امر فرمود بمستعد شدن براى قتال به اين وجه كه * ( وَلا يَحْسَبَنَّ الَّذِينَ كَفَرُوا ) * و مپندار اى محمد ( ص ) آنان را كه كافر شدند كه ايشان * ( سَبَقُوا ) * پيشى گرفتند بر عذاب يا مراد گريختگان بدراند يا شكنندگان عهد ميفرمايد كه مپندار كه ما عاجز گشتيم از عقوبت ايشان * ( إِنَّهُمْ لا يُعْجِزُونَ ) * بدرستى كه ايشان عاجز نتوانند كرد ما را از عذاب خود و حفص بغيبت ميخواند يعنى بايد كه كافران نپندارند كه ما از تعذيب ايشان عاجزيم\r\n* ( وَأَعِدُّوا لَهُمْ ) * و آماده سازيد اى مؤمنان براى ناقضان عهد يا مستهزمان بدر * ( مَا اسْتَطَعْتُمْ ) * آنچه توانيد * ( مِنْ قُوَّةٍ ) * از هر چه قوت و توانايى داشته باشيد از ساز و برك حرب كه لشگر بدان قوت مييابد\r\n","description":"","footnote":"","page_name":" 213 ","page_number":213},
  {"content":"\r\nعقبة بن عامر رضى اللَّه عنه گفته كه شنيدم از پيغمبر صلَّى اللَّه عليه و آله كه بر منبر ميفرمود كه\r\nالا ان القوة الرمى\r\nتير انداختن قوت است و اين كلمه را سه بار تكرار فرمود و مىشايد كه تخصيص قوة حضرت را بذكر جهت آن باشد كه تير و كمان اقواى سلاح است شيخ ابو القاسم نصر آبادى گفته كه در اين آيه مفسران گفته‌اند كه قوة بمعنى رمى است بلى همچنين باشد اما رمى بر سه گونه است رمى ظاهر به تير و كمان و رمى باطن به تير آه سحرگاهى و در صبحگاهى از كمان خضوع و رمى سهام حظوظ از دل و توجه به حق و فراغت از ما سوى ابو على رودبارى گفته كه قوت اعتماد است بر حمايت حق و واثق بودن بعنايت حق و گفته‌اند مراد از قوت اتفاق كلمه است و اعتماد به خدا و رغبت در ثواب او و نزد بعضى ديگر بمعنى حصار است پس ميفرمايد كه آماده سازيد قلعه ها را جهت دفع كفار * ( وَمِنْ رِباطِ الْخَيْلِ ) * و ديگر آماده سازيد اسبان بسته در انوار گفته كه رباط اسم خيلى است كه آن را بسته باشند در راه خدا پس اين فعال است بمعنى مفعول يا مصدر است كه مسمى بشدت است يقال ( ربط ربطا و رباطا و رابط مرابطة و رباطا ) يا جمع ربيط است چون فصيل و فصال حاصل كه خداى تعالى ميفرمايد كه آماده سازيد اسبان بسته براى جهاد كه * ( تُرْهِبُونَ بِه ) * بترسانيد بر اين استعداد * ( عَدُوَّ اللَّه ) * دشمن خداى را * ( وَعَدُوَّكُمْ ) * و دشمن خود را كه كفار مكه‌اند * ( وَآخَرِينَ ) * و ديگر بترسانيد با اسب و سلاح كافران ديگر * ( مِنْ دُونِهِمْ ) * غير از كافران مكه كه * ( لا تَعْلَمُونَهُمُ ) * شما نه ميدانيد ايشان را * ( اللَّه يَعْلَمُهُمْ ) * خدا ميداند ايشان را و ايشان بقول مفسران يهود بنى قريظه‌اند و يا فرس و يا جميع دشمنان دين و يا منافقان كه نماز ميگذارند و روزه ميدارند و كلمتين شهادتين ميگويند اما خداى باطن ايشان را ميداند چه وى مطلع است بر سراير و ضماير و نزد طبرى جنيانند و در مدارك آورده كه كفرهء جن از صهيل اسبان ميترسند * ( وَما تُنْفِقُوا ) * و آنچه نفقه ميكنيد * ( مِنْ شَيْءٍ ) * از چيزى كه داريد * ( فِي سَبِيلِ اللَّه ) * در راه خدا يعنى در تربيت سلاح و نفقه اسب * ( يُوَفَّ إِلَيْكُمْ ) * تمام كرده خواهد شد بشما جزاى آن * ( وَأَنْتُمْ لا تُظْلَمُونَ ) * و شما ستم ديده نخواهيد شد بنقض ثواب و تضييع عمل * ( وَإِنْ جَنَحُوا ) * و اگر ميل كنند كافران و مشركان * ( لِلسَّلْمِ ) * به صلح و استسلام * ( فَاجْنَحْ لَها ) * پس تو هم ميل كن بمصالحه * ( وَتَوَكَّلْ عَلَى اللَّه ) * و توكل كن بر خداى يعنى مترس از آنكه بمكر و حيله طرح صلح افكنده باشند چه خدا عاصم شماست از مكر ايشان جناح بمعنى ميل است و جناح طير از اين مأخوذ است و تعدى آن بلام است و الى و ضمير لها به جهت آنست كه سلم بمعنى مسالمه و مصالحه است * ( إِنَّه هُوَ السَّمِيعُ ) * بدرستى كه خدا شنوا\r\n","description":"","footnote":"","page_name":" 214 ","page_number":214},
  {"content":"\r\nاست مر اقوال ايشان را * ( الْعَلِيمُ ) * دانا است بنيات ايشان بدروغ و راست پس اگر در مقام مكر باشند تو را نگاه دارد و و بال مكر را بايشان رساند و بدانكه فاجنح اگر چه بر طريق طلاقست اما مخصص است بمصلحت پيغمبر ( ص ) يا امام چه اگر مصلحت در خلاف صلح باشد صلح نكند و دليل بر اين اجماع اهل البيت است صلوات اللَّه عليهم و نزد بعضى از مفسران اين آيه منسوخ است بقوله فَاقْتُلُوا الْمُشْرِكِينَ حَيْثُ وَجَدْتُمُوهُمْ و بقوله ( فاقتلوا الذين لا يؤمنون باللَّه ) اين قول قتاده و حسن است و نزد غير ايشان منسوخ نيست زيرا كه اين آيه در مهادنه اهل كتابست و آيهء ديگر دربارهء عبدهء اوثان و قول صحيح اينست زيرا كه قوله فَاقْتُلُوا الْمُشْرِكِينَ و قاتلوا الذين هر دو در سنه تسع من الهجرة نازل شد و پيغمبر ( ص ) بعد از آن باهل نجران مصالحه فرمود پس بينهما تنافى نباشد و در كنز العرفان مذكور است كه حق عدم نسخ اين آيه است به جهت تعلق صلح براى امام و بحسب مصالح متجدده و اينكه حضرت رسالت ( ص ) بعد از نزول اين آيه صلح فرمود با اهل نجران به دو هزار حله كه هزار در ماه صفر بدهند و هزار ديگر در ماه رجب شاهد اينست و ببايد دانست كه صلح كه آن را هدنه گويند جايز است شرعا زيرا كه پيغمبر ( ص ) مصالحه فرمود با اهل مكه در عام حديبية و كانه آيه مذكوره اشاره باينست و صلح مشروطست بر عامهء مصلحت اهل اسلام و گاهست واجب مىشود به جهت قلت مسلمانان يا\r\nرجاى اسلام جماعتى از كفار در وقت ترك مقاتله ايشان يا به جهت حصول استطاعت و اگر حاجتى و مصلحتى و ضرورتى نباشد جايز نيست تا حصول يكى از امور و اقل زمان صلح چهار ماهست بقوله فَسِيحُوا فِي الأَرْضِ أَرْبَعَةَ أَشْهُرٍ و در ظرف كثرت زياده بر يك سال جايز نيست و در ما بين اربعه و سنه خلافست اقرب اعتبار صلح است و لا بد است در صلح از تعيين مدت پس اگر مدت صلح مجهول باشد صحيح نباشد و واجب است وفا بهدنه صحيحه و نقض آن جايز نيست مگر بانقضاى مدت يا ظهور خيانت از كفار و اگر خيانت ايشان معلوم يا مظنون شود جايز است نبذ عهد بايشان و انذار ايشان و با تهمت جايز نيست و همچنين واجب است وفا به شرط صحيحه و اگر فاسد باشد جايز نيست و اغتيال حرام است مگر بعد از انذار * ( وَإِنْ يُرِيدُوا ) * و اگر خواهند * ( أَنْ يَخْدَعُوكَ ) * آنكه بفريبند تو را و به صلح خود را از چنگ شما باز دارند * ( فَإِنَّ حَسْبَكَ اللَّه ) * پس بدرستى كه پسنده است تو را خدا چه او محسب و كافى است اولياى خود را * ( هُوَ الَّذِي ) * او است آنكه * ( أَيَّدَكَ بِنَصْرِه ) * قوت داد تو را به يارى كردن خود و فرستادن فرشتگان * ( وَبِالْمُؤْمِنِينَ ) * و بهمهء مؤمنان و نزد اكثر مفسران و سدى مراد انصارند كه اوس و خزرجاند و اين از ابى جعفر صلوات اللَّه عليه نيز روايت است * ( وَأَلَّفَ ) * و الفت انداخت و پيوند افكند بدرستى * ( بَيْنَ قُلُوبِهِمْ ) * ميان\r\n","description":"","footnote":"","page_name":" 215 ","page_number":215},
  {"content":"\r\nدلهاى ايشان يعنى اوس و خزرج كه ميان ايشان صد و بيست سال تعصب و ستيزه بودى و همواره بقتل و غارت هم اشتغال مينمودند حقتعالى ببركت تو دلهاى ايشان را با يكديگر الفت داد و اتحاد تمام ميان ايشان متحقق شد و اين از معجزات آن حضرت بود * ( لَوْ أَنْفَقْتَ ) * اگر خرج ميكردى به جهت اصلاح احوال ايشان * ( ما فِي الأَرْضِ جَمِيعاً ) * همهء آنچه در زمين است از متاع و مال * ( ما أَلَّفْتَ ) * تاليف نمى دادى و قادر نبودى بر الفت دادن * ( بَيْنَ قُلُوبِهِمْ ) * ميان دلهاى ايشان از غايت عدوات و نهايت كينه و ستيزه كه با هم داشتند * ( وَلكِنَّ اللَّه أَلَّفَ بَيْنَهُمْ ) * و ليكن خداى به حكم بالغهء خود الفت داد ميان ايشان چه او مقلب القلوب است بهر چه خواهد * ( إِنَّه عَزِيزٌ ) * بدرستى كه او قادر و غالب است كه هر چه خواهد كند * ( حَكِيمٌ ) * داناست به حكم آن چه مىكند بعد از آن امر مىكند بقتال كفار و تحريص مؤمنان بر آن بقوله * ( يا أَيُّهَا النَّبِيُّ ) * اى پيغمبر برگزيده * ( حَسْبُكَ اللَّه ) * پسنديده است تو را خداى * ( وَمَنِ اتَّبَعَكَ ) * با آنان كه پيروى تو كردند * ( مِنَ الْمُؤْمِنِينَ ) * از گرويدگان من موصوله در محل نصب است بر مفعول معه يا مجرور و معطوف بر كاف خطاب يا مرفوع معطوف بر اسم اللَّه اى كفاك و المؤمنون نزول اين آيه در بدر و غزوهء بدر است قبل از قتال و در تفسير اهل البيت صلوات اللَّه عليهم مذكور است كه مراد به اين آيه امير المؤمنين است صلوات اللَّه عليه و اتباع او و ظواهر اخبار شواهد اين قول است و ديگر آنكه مستفاد از آيه نصرت است و آن نصرت كه رسول را بتابيد الهى از امير المؤمنين عليه السّلام ظهور يافت از هيچكس ظاهر نشد پس بديع نبود كه آيه خاص آن حضرت باشد و اتباع او و اين اولى باشد از آنكه مخالفان ميگويند كه سى و سه مرد و شش زن در مكه ايمان آورده بودند چون عمر ايمان آورد اين آيه نازل شد كه * ( يا أَيُّهَا النَّبِيُّ ) * اى پيغمبر رفيع قدر يا خبركننده * ( حَرِّضِ الْمُؤْمِنِينَ ) * تحريص كن مؤمنان را بابلغ وجه و برانگيز و گرم ساز ايشان را * ( عَلَى الْقِتالِ ) * بر كارزار كردن با كفار * ( إِنْ يَكُنْ مِنْكُمْ ) * اگر باشد از شما * ( عِشْرُونَ صابِرُونَ ) * بيست تن صبر كنندگان در معركه قتال * ( يَغْلِبُوا مِائَتَيْنِ ) * غالب شوند بتأييد الهى بر دويست تن از مشركان شرط در معنى امر است و آيهء ثانيه كه ان الان خفف اللَّه است دال است بر اين زيرا كه تخفيف نميباشد مگر بعد از امر بنقيض آن يعنى بايد كه يكى از شما در مقابله ده تن از دشمنان شكيبايى ورزيد و فرار مكنيد * ( وَإِنْ يَكُنْ\r\n","description":"","footnote":"","page_name":" 216 ","page_number":216},
  {"content":"\r\n* ( مِنْكُمْ مِائَةٌ ) * و اگر باشد از شما صد تن * ( يَغْلِبُوا أَلْفاً ) * غالب شوند بر هزار تن * ( مِنَ الَّذِينَ كَفَرُوا ) * از آنان كه كافر شدند و اين غالبيت شما بر ايشان * ( بِأَنَّهُمْ قَوْمٌ لا يَفْقَهُونَ ) * بسبب آنست كه\r\nايشان گروهى اند كه نميدانند و نميشناسند خدا و روز معاد را و معتقد مثوبة اخرويه نيستند لا جرم از نجات درجات و مثوبات غافل مانده‌اند و در زمان مقاتله قوت ثبات و شكيبايى مؤمنان ندارند بعد از نزول اين آيه مؤمنان از مقاتله يكى با ده انديشه ناك شدند و آن حال بر ايشان گران آمد حقتعالى اين آيه را منسوخ كرده فرمود * ( الآنَ ) * اكنون كه اين حكم شما را گران بار گردانيد * ( خَفَّفَ اللَّه عَنْكُمْ ) * سبك گردانيد خدا از شما * ( وَعَلِمَ أَنَّ فِيكُمْ ضَعْفاً ) * و ديد كه در شما سستى است يعنى ضعف بدن طبرى گفته كه مراد ضعف بصيرتست زيرا كه آنان كه در ابتداء اسلام ايمان آوردند همهء ايشان اقويا نبودند بلكه بعضى قوى و بعضى ضعيف بودند و ليكن در بصيرت و يقين اقويا بودند و چون مسلمانان بسيار شدند ضعيف اليقين و ضعيف البصيره با ايشان مخلوط شدند اين آيه نازل شد و صاحب كنز العرفان رد اين كرده چنان كه در آيه ختم مذكور خواهد شد * ( فَإِنْ يَكُنْ مِنْكُمْ ) * و اگر باشد از شما * ( مِائَةٌ صابِرَةٌ ) * صد تن شكيبايى كننده * ( يَغْلِبُوا مِائَتَيْنِ ) * غالب شوند بر دويست تن اين شرط نيز بمعنى امر است يعنى يكى از شما بايد مقابل دو تن صبر كند و نگريزد وَإِنْ يَكُنْ مِنْكُمْ أَلْفٌ و اگر باشند از شما هزار كس * ( يَغْلِبُوا أَلْفَيْنِ ) * غالب شوند بر دو هزار كس * ( بِإِذْنِ اللَّه ) * بامر خداى و يارى او * ( وَاللَّه مَعَ الصَّابِرِينَ ) * و خدا با صبركنندگانست باعانت و مددكارى پس هر كه صبر كند ظفر يابد كه الصبر مطية الظفر در انوار گفته كه حكم آيهء اولى در وقتى بود كه مسلمانان اندك بودند و چون بسيار شدند به حكم آيهء ثانيه تخفيف ايشان كرده و تكرير معنى واحد بذكر اعداد مناسبه به جهت دلالت است بر آنكه حكم قليل و كثير يكى است و در مجمع مذكور است كه حكمت در اين كه حقتعالى امر نفرموده كه قوى البصيرت با ده تن مقاومت كند و ضعيف البصيرت با دو تن آنست كه ايشان با يكديگر مختلط بودند و تميزى ميان ايشان نبود و اگر نص ميكرد كه ضعيف البصيرت كيست موجب ايحاش و انكسار قلوب ايشان ميشد و گويند آيهء ثانيه بعد از آيهء اولى فرود آمده به مدت متراخى و اگر چه در قرآن متصل به يكديگر واقع شده و اين آيه ناسخ اولى است و معتبر در ناسخ و منسوخ بنزول است نه بتلاوت و حسن گفته كه تغليظ بر اهل بدر بود و بعد از آن رخصت حاصل شده و در كنز آورده كه آيهء * ( الآنَ خَفَّفَ اللَّه عَنْكُمْ ) * از باب نسخ است و سبب آن بود كه رسول صلَّى اللَّه عليه و آله حمزه را با سى سوار بمحاربه كفار فرستاد و ايشان با\r\n","description":"","footnote":"","page_name":" 217 ","page_number":217},
  {"content":"\r\nسيصد سوار كه لشگر ابو جهل بودند آغاز مقاتله كردند و به جهت مشقت شديدهء كه بايشان رسيده بود حقتعالى آن را تخفيف فرمود و امر كرد بمقاتله و مقاومت يكى با دو در اينجا چند فايده است يكى آنكه چون مطلوب كفار در قتال ضد مطلوب حقتعالى بود از اين جهت با وجود كثرت عدد مغلوب شدند و هر كه با خداى در مقام مبالغه بر آيد حقتعالى او را مغلوب گرداند و چون مطلوب مؤمنان مطلوب حقتعالى بود او سبحانه ناصر ايشان شد و هر كه حق سبحانه ناصر او باشد بلا شك غالب شود و هرگز خاذل نگردد و لهذا باستقرار معلوم شده كه ياغى هميشه مصروع و مخذول مىباشد و به جهت اين فرموده كه بِأَنَّهُمْ قَوْمٌ لا يَفْقَهُونَ اى لا يفقهون انهم مغالبون اللَّه و مغالب او مغلوبست و وجه ديگر آنست كه ايشان آخرت را نميشناختند و حياة نزد ايشان همين حيات دنيويه بود پس مضايقه مىكردند به آن و به جهت آن در جنگ بد دل مىشدند و هر كه معتقد آخرت است و رسيدن بمثوبة عظمى و سعادت كبرى به اين حيات مبالات نميكند و خوض مينمايد در غمرات و مقاتله مىكند با جماعات دوم آنكه مراد بضعف ضعف بدن است نه ضعف در بصيرت كه عبارت از ضعف در اعتقاد است هم چنان كه طبرى گفته اما اولا به جهت آنكه متبادر است بذهن پس ضعف در آن بر حقيقت خود باشد و اما ثانيا زيرا كه قرينه تخفيف دالست بر اين و اما ثالثا زيرا كه ضعف بدن مناسب تخفيف است و نسخ بخلاف ضعف در بصيرت سوم آنكه چون در اول حال مسلمانان اندك بودند هر يك مكلف\r\nشدند بمقاومت ده تن اگر چه حقتعالى علم بضعف ايشان داشت و چون بسيار شدند و مانع زايل گشت از ايشان تخفيف فرمود به رحمت واسعهء خود چهارم آنكه تكرار عدد در ناسخ و منسوخ جهت آنست كه حال متفاوت است در مقاومت چه بسيار هست كه عشرة به مائة مقاومت نميتواند كرد و مائه بالف ميتواند بود و همچنين گاه هست كه مائة بمأتين طاقة مقاومت ندارند و الف بالفين طاقة مقاومت دارند پس تكرار دلالت است بر وقوع غلبهء مؤمنين با وجود قلت و كثرت ايشان و بعبارت ديگر تا دلالت كند بر آنكه غلبهء مؤمنان متحقق است اگر چه كفار نسبت بعدد ايشان اضعافا مضاعفة باشند پنجم مدلول آيه وجوب ثباتيست با دو مثل و اگر زياده از مثلين باشد واجب نيست پس بنا بر اين اولى عدم جواز انهزام صد شجاع است از دويست و يك يا دويست و دو زيرا كه عدد معتبر است با تقارب اوصاف پس جايز نباشد حرب صد ضعيف با صد بطل با ظن عجز اما در اين نظر است ششم اگر كفار زياده از ضعف باشند و ظن سلامت باشد ثبات مستحبّ است و اگر ظن عجز باشد هرب واجب لقوله وَلا تُلْقُوا بِأَيْدِيكُمْ إِلَى التَّهْلُكَةِ هفتم آنكه اگر منفرد باشند دو كس بيك كس احتمال دارد كه ثبات واجب باشد زيرا كه زايد بر ضعف نيستند و يا نه به جهت جواز اختصاص حكم در آيه به جماعت زيرا كه هيئت اجتماعيه را اثرى در مقاومت هست و اين اقرب است آورده\r\n","description":"","footnote":"","page_name":" 218 ","page_number":218},
  {"content":"\r\nاند كه روز بدر هفتاد تن اسير شدند و از جملهء ايشان عباس بن عبد المطلب و عقيل بن ابى طالب بود حضرت رسول صلَّى اللَّه عليه و آله در باب ايشان با اكابر صحابه مشورة كرد و غرض حضرت از اين مشورت آن بود كه اخلاص اصحاب به حضرت رب الارباب و قطع طمع ايشان از دنياى دنى سريع الزوال معلوم كند أبا بكر كه از قوم مهاجر بود گفت يا رسول اللَّه ( ص ) اكابر و اصاغر اين قوم ارقاب و عشاير تواند كه هر يك به قدر طاقت و استطاعت فدايى بدهند باشد كه روزى بدولت هدايت برسند و حالا آن فدا مدد اصحاب شود عمر عليه اللعنة گفت يا رسول اللَّه ( ص ) اينها ائمه كفرند و ترا از منزل خودت بيرون كردند بر ايشان رحم مكن و بفرما تا همه را گردن بزنند و به حمد اللَّه كه حقتعالى تو را از فدا مستغنى گردانيده عقيل را بدست على عليه السّلام ده تا بكشد و عباس را بحمزه و فلان فلان كه خويشان منند به من حواله فرما تا ايشان را بكشم و از گروه انصار عبد اللَّه رواحه و اصح آنست كه سعد بن معاذ گفت كه اشاره فرما تا ايشان را در حفيرهء جمع كنند و خار و هيزم و خاشاك بر سر ايشان بريزند و آتش در آن زنند و همه را بسوزانند حضرت فرمود كه حقتعالى بعضى دلهاى مردمان را نرم گردانيده تا از شير نرمتر باشد و دلهاى بعضى را سخت تا از سنگ سخت تر باشد اى ابو بكر قول تو قول ابراهيم است كه فرمود فَمَنْ تَبِعَنِي فَإِنَّه مِنِّي وَمَنْ عَصانِي فَإِنَّكَ غَفُورٌ رَحِيمٌ و اى عمر مثل قول مثل قوم نوح است كه گفت رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً بعد از آن باصحاب فرمود كه كار ايشان يكى از سه بيرون نيست يا آنست كه اسلام آرند يا ايشان را بكشند يا از ايشان فديه گيرند و در احد وعدهء مقرر كنيد تا مقاتله كنيم گفتند كه ما اخذ فديه ميكنيم از ايشان و على بن ابراهيم نقل كرده كه چون نضر بن حارث و عقبة بن ابى معيط كشته شدند انصار ترسيدند كه اسارى مقتول شوند گفتند يا رسول اللَّه ( ص ) هفتاد كس از ما كشته شدند و ما قوم توايم و اسير تو از ما فديه قبول فرما و عبد اللَّه رواحه روايت فرموده كه چون رسول صلَّى اللَّه عليه و آله ميان قتل و فديه و اسلام تخيير فرمود من گفتم مگر سهيل بن بيضا كه من از او كلمهء اسلام شنيدم رسول صلَّى اللَّه عليه و آله هيچ جواب نفرمود و من بسيار ترسيدم و گمان بردم كه سنگ از آسمان بر سر من خواهد باريد به جهت مداخلهء من در حديث رسول ( ص ) آن چنان خايف بودم تا رسول صلَّى اللَّه عليه و آله فرمود الا سهيل بن بيضا چون اصحاب اخذ فديه\r\nكردند از اسارى روز ديگر نزد رسول صلَّى اللَّه عليه و آله آمدم وى را ديدم كه دلتنگ نشسته بود و ابو بكر ميگريست گفتم يا رسول اللَّه چه حادثه افتاده اخبار فرما تا من نيز بگريم و اگر نتوانم بتكلف خود را بگريه دارم فرمود كه براى اصحاب ميگريم كه به جهت طمع ايشان در اخذ فدا و شوب اخلاص ايشان به شوائب اعراض دنيويه و اموال فانيه عذاب بايشان چنان نزديك شده بود كه اين درخت بما و نزديك ما درختى بود پس حقتعالى اين آيه فرستاد كه * ( ما كانَ ) * نسزد و نشايد * ( لِنَبِيٍّ ) * مر هيچ پيغمبرى را\r\n","description":"","footnote":"","page_name":" 219 ","page_number":219},
  {"content":"\r\n* ( أَنْ يَكُونَ لَه أَسْرى ) * آنكه بوده باشد مر او را اسيران كه از ايشان فدا گيرد * ( حَتَّى يُثْخِنَ ) * تا آنكه بسيار بكشد ايشان را * ( فِي الأَرْضِ ) * چه اين صورت سبب قلت و ذلت كفار امت و موجب عزت اسلام و ظهور شوكت ابرار و اثخان ماخوذ است از اثخنه المرض اذا اثقله و اصل آن نخاله است * ( تُرِيدُونَ ) * ميخواهيد شما * ( عَرَضَ الدُّنْيا ) * خواستهء دنيا را كه عرضى سريع الزوال است مراد اخذ فديه است * ( وَاللَّه يُرِيدُ الآخِرَةَ ) * و خداى ميخواهد براى شما ثواب آخرة را كه بهشت و نعمت لايزالست و يا سبب نيل آخرت را كه اعزاز دين است و قمع اعدا * ( وَاللَّه عَزِيزٌ ) * و خداى غالب است دوستان را بر دشمنان غلبه دهد * ( حَكِيمٌ ) * دانا است در آنچه با بندگان كند و آنچه لايق به حال هر يك از ايشان باشد از اثخان و منع از فدا در وقت غلبهء مؤمنان * ( لَوْ لا كِتابٌ مِنَ اللَّه ) * و اگر نه فرمان و حكم ميبود از خداى * ( سَبَقَ ) * كه پيشى گرفته است اثبات آن در لوح محفوظ كه بدون نهى صريح عقوبت نفرمايد يا بنادانى مؤاخذه نفرمايد يا اصحاب بدر را عذاب نفرمايد يا غنايم بر شما حلال سازد * ( لَمَسَّكُمْ ) * هر آينه ميرسيد بشما * ( فِيما أَخَذْتُمْ ) * در آنچه فرا گرفتيد از فدا * ( عَذابٌ عَظِيمٌ ) * عذابى بزرگ در روايت آمده كه حضرت رسول اللَّه صلَّى اللَّه عليه و آله فرمود كه اگر عذاب فرود آمدى كه غير عمر و سعد معاذ از آن نجات نيافتندى زيرا كه اين هر دو بقتل كفار راضى بودند نه باخذ فدا در كنز آورده كه بعد از تخيير پيغمبر ( ص ) در اخذ فدا و قتل اصحاب طمع در فديه كرده از سر قتل ايشان در گذشتند و اكثر فدا به چهار هزار درهم بود و كمتر آن هزار درهم و گويند فداى هر يك بيست اوقيه بود ابن سيرين گفته هر يك صد اوقيه گرفتند و اوقيه صد درهم است و از صادق صلوات اللَّه عليه و آله مرويست كه فدا چهل اوقيه بود و اوقيهء چهل مثقال مگر عباس كه اوقيه او صد مثقال بود و مرويست كه در حين اسر عباس بيست اوقيه طلا از او گرفتند و رسول ( ص ) فرمود كه اين غنيمت است پس براى فداء نفس خود و دو برادر زادهء او عقيل بن ابى طالب و نوفل بن حارث و حليف او عتبة بن جحدر تكليف فرمود عباس گفت اى محمد ( ص ) روا ميدارى كه عم تو درويش گردد و از در خويش و بيگانه دست بيرون كند و گدايى كند من اين همه مال از كجا آرم حضرت رسالت پناه ( ص ) فرمود كه كجاست آن بدره هاى زر كه در وقت خروج از مكه بزن خود ام الفضل دادى و با وى گفتى كه نميدانم در اين سفر مرا چه پيش آيد اگر حادثهء به من رسد اين بدره ها ترا باشد و عبد اللَّه و عبيد اللَّه و قثم را عباس گفت كه من اين سخن را نهفته بام الفضل\r\n","description":"","footnote":"","page_name":" 220 ","page_number":220},
  {"content":"\r\nگفته بودم و بخداى كه هيچكس بر آن مطلع نبود و آن بدره ها را در شب تار به او دادم ترا از اين كه خبر كرده فرمود كه آفريدگار من به من پيغام فرستاد عباس گفت انا اشهد ان لا إله الا اللَّه و انك عبده و رسوله پس فداى خود و سه كس ديگر بداد و چون از همه اخذ فديه كردند آيهء مذكوره نازل شد و مرويست كه پيغمبر صلَّى اللَّه عليه و آله كاره اخذ فديه بود چون سعد معاذ كراهت حضرت را دريافت گفت يا رسول اللَّه صلَّى اللَّه عليه و آله اين اول حربى است كه در آن با مشركان كارزار كرده‌ايم مراد تو آنست كه اثخان ايشان كنى تا هيچ مشركى طمع در خلاف و قتال تو نكند فرمود آرى چنين است كرهت ما كرهت آنچه تو\r\nاز آن كراهت داشتى از اخذ فديه منهم از آن كراهت داشتم ليكن رايت ما صنع لقوم اما ديدم كه قوم مايل اخذ فديه‌اند و بدانكه اهل خلاف چون احمد بن حنبل و غيره استدلال كرده‌اند به اين قصه بر جواز اجتهاد بر پيغمبر صلَّى اللَّه عليه و آله چه اخذ فديه بوحى بود و اگر نه حقتعالى انكار آن نميكرد و جواب از اين آنست كه جايز است كه آن حضرت صلَّى اللَّه عليه و آله اول مخير بوده باشد ميان قتل و فدا و قتل اولى بوده باشد و عتاب بر ترك آن باشد و نيز معلوم شد كه آن حضرت كاره فدا بود پس عتاب راجع به غير او بوده باشد كه ابو بكر است و اتباع او از ابن عباس و قتاده مرويست كه انكار فدا به جهت قلت مسلمانان بود و كثرت مشركان چون قضيه منعكس گشت ماذون شدند در اخذ فدا بكريمهء فامامنا بعد و اما فداء پس سبب منع خدا در بداية اسلام ارادهء ارهاب كفار بود و القاى رهب در قلوب ايشان به جهت اعزاز دين و نصرت رسول صلَّى اللَّه عليه و آله و اين حاصل نمىشد مگر بكثرت قتل پس چون مسلمانان بسيار شدند مراد اللَّه تعالى حاصل گشت بسبب كثرت ايشان حكم بجواز مفادات نازل شد و قوله لو لا كتاب الخ نزد مجاهد مفسر است به اينكه اگر نه آن ميبود كه حقتعالى بر ذنب عذاب نميفرمايد مگر بعد از نهى از آن هر آينه شما را عذاب ميكرد و ليكن اين از او سبقت نكرده پس به جهت اين عذاب شما نفرمود و جبائى گفته كه اگر نه آن بودى كه حقتعالى بر صغاير كسى را معذب نسازد هر آينه تعذيب شما كردى و ابن جبير بر آنست كه اگر نه آنست كه در سابق علم الهى مقرر شده كه بعد از اين فدا بر شما حلال باشد شما را عذاب كردى و جبائى گفته كه مراد بكتاب قرآنست يعنى اگر كتاب خدا در ميان شما نمىبود كه سبب امنيت بندگان است از عذاب شما را عذاب ميكرد و صاحب كنز العرفان فرموده كه اين كلام محتمل دو معنى ديگر هست يكى آنكه اگر نه حكم او سبقت گرفته كه امت محمد صلَّى اللَّه عليه و آله معذب نشوند بر معصيت هم چنان كه امم سابقه به آن معذب مىشدند شما را عذاب ميكرد باخذ فدا دوم آنكه اگر نه آن بودى كه در خطا در اجتهاد مؤاخذه نكردى شما را به اين اجتهاد خطا معذب فرمودى و بيان خطاى ايشان آن بود كه گفتند مصلحت نيست در قتل اسارى به جهت رجاى اسلام از ايشان و اخذ فدا جهة مصلحت مسلمانان زيرا كه اكثر ايشان فقيراند و مركوبى ندارند و شكى نبود در آنكه اگر نه آن بودى كه مصلحت مسلمانان جزيه بود و اثخان در ارض مصلحت كليه پس در حين تعارض هر دو كليه\r\n","description":"","footnote":"","page_name":" 221 ","page_number":221},
  {"content":"\r\nاولى باشد هم چنان كه هر گاه آكله در عضوى واقع شود واجبست قطع آن تا تعدى بهمهء بدن نكند و همچنين اگر اصحاب فدا نگرفتندى و اثخان ايشان كردندى روز احد هفتاد تن از ايشان كشته نشدندى كه بعدد جماعتى بودند كه اخذ فديه از آن كرده بودند و شبههء نيست در آنكه خطاب با كسانيست كه اخذ فديه كردند نه حضرت رسالت صلَّى اللَّه عليه و آله و سلَّم به جهت عصمت او از خطا و كراهت او از فدا چنان كه منقولست و بلخى بر آنست كه اجلاء صحابه نيز از اخذ فدا برى بودند و غير ايشان در اين رغبت كرده بودند كه ضعفاء اسلام بودند و چون عصمت و عدم اجتهاد حضرت رسالت صلَّى اللَّه عليه و آله ببراهين واضحه ثابت شده پس قول جبائى كه حضرت در اين باب اجتهاد نمود و در آن خطا كرد غير موجه باشد و مرويست كه بعد از نزول اين آيه كه متضمن نهى است و عتاب از اخذ فدا اصحاب هراسان شده از فديه دست باز كشيدند و گرد آن نگشتند حقتعالى اين آيه فرستاد كه * ( فَكُلُوا مِمَّا غَنِمْتُمْ ) * پس بخوريد آنچه غنيمت گرفته‌ايد از فديه چه آن از جملهء غنايم است * ( حَلالًا طَيِّباً ) * خوردنى حلال و پاك و گويند كه ايشان بعد از عتاب از اخذ فدا از غنايم دست باز داشتند تا مبادا آن نيز مرضى الهى نبوده باشد حقتعالى فرمود كه در غنايم تصرف كنيد كه بر شما حلالست فا براى سببيت است و سبب محذوفست تقدير اينكه ابحت لكم الغنائم فكلوا يعنى\r\nغنايم را بر شما حلال گردانيدم پس بخوريد آن را و حلالا حالست از مقسوم با صفت مصدر محذوفست اى اكلا حالا طيبا و فايده اين قيد ازاحهء آن چيزيست كه در نفوس ايشان خطور كرده بود از كراهت يا حرمت آن بسبب معاتبه در اخذ فديه و كسى كه دعوى مىكند امر وارد بعد از خطر از براى اباحه است متشبث است بمانند اين و در كنز مذكور است كه مراد بغنيمت در اين آيه فدا است زيرا كه كلام در آنست و نزد بعضى آنست كه فدا عوض نفس است پس غير غنيمت باشد و اصح قول اولست و فايدهء خلاف در وجوب خمس و عدم آنست و فرق نيست ميان حلال و مباح الا آنست كه مباح مسبوق نيست بخطر بخلاف حلال چه اشتقاق حلال از حل العقد است پس چون كه غنايم بر امم سابقه محرم بود از اينجهت فرمود كه حالا طيبا و مباح ماخوذ است از اباحه الدار و سعتها پس معنى مباح موسع فيه است و طيب هر چيزيست كه موافق طبع باشد و من در مما براى تبعيض است و اگر ذكر من نميكرد موهم تحريم انتفاعات يافته بود و تخصيص اكل به جهت آنست كه اعظم انتفاعاتست * ( وَاتَّقُوا اللَّه ) * و بترسيد از خدا در مخالفت وى بعد از اين * ( إِنَّ اللَّه ) * بدرستى كه خداى * ( غَفُورٌ ) * آمرزنده است پس ذنب شما را باب مغفرت بشويد * ( رَحِيمٌ ) * مهربانست كه مباح گردانيد آنچه از كفار اخذ كرديد و بر امم ديگر حرام بود و از حضرت رسالت صلَّى اللَّه عليه و آله و سلَّم مرويست كه\r\nفضلت على الانبياء به خمس بعثت الى الكافة و احل لى المغنم و نصرت بالرعب و\r\n","description":"","footnote":"","page_name":" 222 ","page_number":222},
  {"content":"\r\nجعلت الى الارض مسجدا و طهورا و خصصت بالشفاعة\r\nيعنى مرا تفضيل دادند بر جميع پيغمبران به پنج چيز كه آن را به هيچ پيغمبرى ندادند پيش از من يكى آنكه مبعوث شده‌ام بر جميع مكلفان از جن و انس دوم غنيمت را بر من حلال گردانيدند بر خلاف پيغمبران كه آن را در جايى مينهادند و آتش مىآمده آن را مىخورد سوم ترس در دل دشمنان من انداختند تا آنكه هر جا كه ميروم يك ماهه راه ترس از پيش من ميرود چهارم زمين را مسجد و طهور من ساختند تا هر جا كه رسم نماز گذارم و اگر آب نيابم تيمم كنم و هيچ پيغمبر را نماز درست نبود مگر در محراب پنجم مخصوص ساختند مرا بشفاعت امت\r\nو مرويست كه چون عباس بعد از دادن فدا بشرف اسلام مشرف شد اين آيه آمد كه * ( يا أَيُّهَا النَّبِيُّ ) * اى پيغمبر برگزيده * ( قُلْ لِمَنْ فِي أَيْدِيكُمْ ) * بگو مر آن كسانى را كه در دست شمااند * ( مِنَ الأَسْرى ) * از اسيران * ( إِنْ يَعْلَمِ اللَّه ) * اگر ببينيد خدا و داند * ( فِي قُلُوبِكُمْ ) * در دلهاى شما * ( خَيْراً ) * نيكويى از ايمان و اخلاص * ( يُؤْتِكُمْ ) * بدهد شما را * ( خَيْراً ) * بهتر * ( مِمَّا أُخِذَ مِنْكُمْ ) * از آنچه فرا گرفته‌اند از شما يعنى روزى كه براى فدا داده‌ايد * ( وَيَغْفِرْ لَكُمْ ) * و بيامرزد شما را * ( وَاللَّه غَفُورٌ ) * و خداى آمرزنده است گناهى را كه در وقت شرك واقع شده * ( رَحِيمٌ ) * و مهربانست كه شما را توفيق اسلام داده آورده‌اند كه عباس فرمود كه حقتعالى مراد و وعده داد يكى آنكه بهتر از آنچه از من گرفته‌اند به من دهد بدين وعده وفا كرد چه حالا بيست بنده دارم كه هر يك براى من بيست هزار دينار تجارت ميكنند و سقايهء زمزم نيز به من داده كه از همهء اموال عرب دوستتر دارم و وعده دويم مغفرت است اميدوارم كه به آن نيز وفا كند و مرا بيامرزد چه او كريم است و در وعده كريم خلاف نيست و در روايتى آمده كه عباس در اول حال اظهار اسلام ميكرد تا فديه ندهد و در دل كافر بود بعد از اظهار اسلام گفت يا رسول اللَّه ( ص ) دستورى باشد تا بروم و ام الفضل و كودكان را بياورم حضرت فرمود كه برو چون از مدينه بيرون آمد در دل قصد كرد كه در مكه مقام كند و در همانجا طريق كفر از دست ندهد پس جبرئيل آمد و پيغمبر ( ص ) را از سر عباس خبر داد حضرت رسول ( ص ) كس فرستاد و او را باز آورد چون به نزديك پيغمبر آمد فرمود اى عباس چون بفلانجا رسيدى قصد كردى در دل خود كه به مكه روى و بمدينه بازنيايى آنجا محبوس باش تا به اعتقاد درست ايمان آرى يا فديه بدهى عباس دگر باره انديشه كرد كه آن سرى بود ميان من و ام الفضل و اين نيز سرى است ميان من و خداى و كسى مطلع بر سراير و ضماير نباشد البته محمد صلَّى اللَّه عليه و آله اين سخن را از نزد خداى ميگويد پس بصدق تمام ايمان آورد و مرويست كه هشتاد هزار\r\n","description":"","footnote":"","page_name":" 223 ","page_number":223},
  {"content":"\r\nدينارا از مال بحرين نزد پيغمبر آوردند آن حضرت وضوى نماز ظهر را گرفته بود و به نماز مشغول نشد تا تفريق آن كرد عباس را فرمود كه هر چه ميخواهى از اين قبض كن عباس آنچه قادر بود بر حمل آن برداشت و گفت ( هذا خير مما اخذ منى و ارجوا المغفرة ) پس در باب اسيران كه فديه از ايشان گرفته بودند فرمود * ( وَإِنْ يُرِيدُوا ) * و اگر خواهند اين اسيران * ( خِيانَتَكَ ) * خيانت كردن با تو بنقض عهد و مظاهرت با دشمنان دين * ( فَقَدْ خانُوا اللَّه ) * پس بدرستى كه خيانت كردند با خداى * ( مِنْ قَبْلُ ) * پيش از اين بكفر و نقض عهد و ميثاق و كفر ماخوذ بعقل يا بيرون آمدن با كفار ببدر و كارزار كردن با شما * ( فَأَمْكَنَ مِنْهُمْ ) * پس توانايى داد ترا بر ايشان تا در روز بدر بدست تو گرفتار شدند بعد از اين نيز ممكن است كه ترا متمكن گرداند * ( وَاللَّه عَلِيمٌ ) * و خدا داناست بمال بندگان * ( حَكِيمٌ ) * حكم كننده يا عالم بر احوال ايشان بعد از آن ختم سوره ميفرمايد بايجاب موالات مؤمنان و قطع موالات كافران و مىفرمايد كه * ( إِنَّ الَّذِينَ آمَنُوا ) * بدرستى كه آنان كه ايمان آوردند * ( وَهاجَرُوا ) * و هجرت كردند به دوستى خدا و رسول از وطنهاى خويش * ( وَجاهَدُوا ) * و جهاد كردند * ( بِأَمْوالِهِمْ ) * بمالهاى خود كه در سلاح و نفقه محتاجان خود صرف نمودند * ( وَأَنْفُسِهِمْ ) * و بنفسهاى خويش كه مباشر قتال شدند * ( فِي سَبِيلِ اللَّه ) * در راه خدا يعنى در طاعت او و در اعزاز دين و اعلاى كلمهء او و اينان قوم مهاجرانند * ( وَالَّذِينَ آوَوْا ) * و آنان كه جا دادند مهاجران را * ( وَنَصَرُوا ) * و نصرت كردند حضرت رسول صلَّى اللَّه عليه و آله را مراد گروه انصارند * ( أُولئِكَ بَعْضُهُمْ ) * آن گروه بعضى از ايشان * ( أَوْلِياءُ بَعْضٍ ) * دوستان برخى ديگراند ابن عباس و حسن و قتاده و سدى و مجاهد گفته‌اند كه مراد تولى است در ميراث چه در مبدأ كار چنان حكم بود كه مهاجر و انصار بسبب هجرت و نصرت از يكديگر ميراث ميگرفتند نه اقارب و بعد از آن منسوخ شد به آيه وَأُولُوا الأَرْحامِ بَعْضُهُمْ أَوْلى بِبَعْضٍ و\r\nاز باقر عليه السّلام مرويست كه ميان هر دو كس كه مواخات بودى ميراث از هم گرفتندى و يا مراد اولويت است بنصرت و مظاهرت * ( وَالَّذِينَ آمَنُوا ) * و آنان كه ايمان آوردند * ( وَلَمْ يُهاجِرُوا ) * و مهاجرت نكردند * ( ما لَكُمْ ) * نيست مر شما را * ( مِنْ وَلايَتِهِمْ ) * از تولى ايشان در ميراث * ( مِنْ شَيْءٍ ) * هيچ چيز * ( حَتَّى يُهاجِرُوا ) * تا وقتى كه هجرت كنند * ( وَإِنِ اسْتَنْصَرُوكُمْ ) * و اگر مؤمنان غير مهاجر طلب نصرت كنند از شما * ( فِي الدِّينِ ) * در كار دين يعنى اگر ميان\r\n","description":"","footnote":"","page_name":" 224 ","page_number":224},
  {"content":"\r\nايشان و كفار نيز مقاتله افتد و از شما يارى طلبند * ( فَعَلَيْكُمُ النَّصْرُ ) * پس بر شما واجبست يارى كردن ايشان * ( إِلَّا عَلى قَوْمٍ ) * مگر بر گروهى مشركان كه باشد * ( بَيْنَكُمْ وَبَيْنَهُمْ ) * ميان شما و ايشان * ( مِيثاقٌ ) * عهد و پيمانى يعنى نقض عهود و معاهده مكنيد * ( وَاللَّه بِما تَعْمَلُونَ ) * و خدا به آنچه ميكنيد از وفاى بعهد و نقض آن * ( بَصِيرٌ ) * بيناست * ( وَالَّذِينَ كَفَرُوا ) * و آنان كه كافر شدند * ( بَعْضُهُمْ ) * برخى از ايشان * ( أَوْلِياءُ بَعْضٍ ) * دوستان برخى ديگرند در مظاهرت و معاونت و يا در ميراث * ( إِلَّا تَفْعَلُوه ) * اگر نكنيد آن را كه فرمودم از پيوستگى با يكديگر و تعاون و دوستى با هم و قطع علايق ميان شما و ميان كفار * ( تَكُنْ فِتْنَةٌ ) * حاصل شود فتنه و چه فتنه * ( فِي الأَرْضِ ) * در زمين * ( وَفَسادٌ كَبِيرٌ ) * و فسادى بزرگ در دين يعنى اگر دوست يكديگر نباشند و يارى يكديگر را نكنند مهم ايشان روى بخمول نهد و اهل كفر ظهور كنند و فسادى و فتنهء از اين بزرگتر نتواند بود و چون از تعاون و توارث مهاجر و انصار خبر داد و بر ترك آن تهديد فرمود ديگر باره از پاداش هجرت و نصرت ايشان خبر ميدهد و ميفرمايد كه * ( وَالَّذِينَ آمَنُوا ) * و آنان كه گرويدند به خدا و رسول خدا * ( وَهاجَرُوا ) * و هجرت كردند * ( وَجاهَدُوا فِي سَبِيلِ اللَّه ) * و جهاد كردند در راه رضاى خداى و طاعت او * ( وَالَّذِينَ آوَوْا ) * و آنان كه بعد از تسليم و تصديق جاى دادند اهل هجرت را * ( وَنَصَرُوا ) * و يارى كردند مر پيغمبر را در قتال با مشركان * ( أُولئِكَ ) * آن گروه * ( هُمُ الْمُؤْمِنُونَ ) * ايشانند گروندگان * ( حَقًّا ) * براستى و درستى و چون تقسيم مؤمنان فرمود بسه قسم بعد از آن بيان نمود كه كاملان در ايمان آنانند كه تحقيق ايمان خود كرده باشند به تحصيل مقتضاى آن از هجرة و جهاد و بذل مال و نصرت حق در عقب آن بيان پاداش آن ميفرمايد بقوله * ( لَهُمْ مَغْفِرَةٌ ) * مر ايشان راست آمرزش از خداى * ( وَرِزْقٌ كَرِيمٌ ) * و روزى نيكو بى رنج و منت و خوف نقض و فوت بدون شوب تنقيص و بعد از آن ملحق ميگرداند بايشان در اين اجر كسانى كه متسم شدند به سمت ايشان بقوله * ( وَالَّذِينَ آمَنُوا ) * و آنان كه ايمان آوردند * ( مِنْ بَعْدُ ) * از پس صلح حديبيه * ( وَهاجَرُوا ) * و هجرت كردند چون ابو بصير و ابو جندل و غير ايشان * ( وَجاهَدُوا ) * و جهاد كردند * ( مَعَكُمْ ) * با شما يعنى مدد شما شدند در كارزار با كفار * ( فَأُولئِكَ ) * پس آن گروه * ( مِنْكُمْ ) * از جملهء شمااند كه مهاجر و انصاريد يعنى لاحقان\r\n","description":"","footnote":"","page_name":" 225 ","page_number":225},
  {"content":"\r\nو سابقان يكىاند در ايمان و هجرت و جهاد * ( وَأُولُوا الأَرْحامِ ) * و خداوند خويشيها يعنى اقربا * ( بَعْضُهُمْ ) * برخى از ايشان * ( أَوْلى بِبَعْضٍ ) * سزاوارترند ببعضى در ميراث گرفتن از كسانى كه ميان ايشان مواخات شده باشد از مهاجر و انصار * ( فِي كِتابِ اللَّه ) * در حكم خدا يا در لوح محفوظ يا در قرآن اين آيه ناسخ حكم جماعتيست كه بسبب مهاجرت و مظاهرت و نصرت ميراث ميگرفتند و در اين دلالت است بر آنكه هر كه اقرب به ميت است در نسب اولى به ارث است خواه آنكه صاحب سهم باشد يا نه و خواه كه عصبه باشد يا نه و كسانى كه قايلند بتوريث ذوى الارحام اصحاب فرايض و عصبه را از آيه استثنا ميكنند و اين خلاف ظاهر است * ( إِنَّ اللَّه ) * بدرستى كه خداى * ( بِكُلِّ شَيْءٍ ) * به همه چيز از مواريث يا حكمت در اعتبار نسبت هجرت و نصرت و مظاهرت اولا و اعتبار رحم و قرابت ثانيا * ( عَلِيمٌ ) * داناست و بجميع مصالح بندگان آگاه بدانكه علما را اختلافست كه حكم هجرت بعد از فتح مكه باقيست يا نه بعضى بر آنند و گفته‌اند كه امروز هجرت نيست\r\nلقوله صلَّى اللَّه عليه و آله و سلَّم لا هجرت بعد الفتح\r\nو صحيح آنست كه حكم آن بر جاست و ثواب آن مر كسى را كه در دار الحرب ايمان آورد و خانمان و اسباب و مال و املاك را بگذارد و بسراى اسلام آيد مانند ثواب كسانى باشد كه از مكه بمدينه با حضرت رسول صلَّى اللَّه عليه و آله و سلَّم مهاجرت كردند و اما\r\nقوله صلَّى اللَّه عليه و آله و سلَّم لا هجرت بعد الفتح\r\nمخصوص است بهجرت از مكه بمدينه يعنى چون اهل مكه اسلام آوردند پس از آنجا هجرت بمدينه معنى نداشته باشد و اگر از آنجا آيند بر وجه اختيار بوده باشد نه كراهت و اجبار مانند شخصى كه در هر بلدهء سرايى داشته باشد از آنجا بسراى ديگر نقل كند و بدانكه اين سوره بيشتر در غزات بدر فرود آمده در هفدهم رمضان هيجده ماه از هجرت گذشته\r\n\r\nسورة التوبة\r\nبسم اللَّه الرحمن الرحيم همهء اين سوره مدنيست و نزد بعضى آنست كه دو آيهء كه در آخر اين سوره است اعنى قوله تعالى لَقَدْ جاءَكُمْ رَسُولٌ مِنْ أَنْفُسِكُمْ الى آخر در مكه نازل گشته و از قتاده و مجاهد روايتست كه اين آخرين سوره ايست كه در مدينه فرود آمده است و نزول آن در سال نهم بود از هجرت و فتح مكه در سال هشتم از هجرت واقع شده و حضرت رسالت صلَّى اللَّه عليه و آله در سال دهم از هجرت حجة الوداع فرموده و عدد آيات اين سوره صد و بيست و نه است نزد كوفى و صد و سى بعدد غير كوفى و اختلاف در سه آية است برى عمن المشركين بصرى است عَذاباً أَلِيماً شامى و عاد و ثمود حجازى و اين سوره را اسماء متعدده از جمله يكى توبه است كه متضمن تكرار توبهء مؤمنان است كقوله وَيَتُوبُ اللَّه عَلى مَنْ يَشاءُ فان يتوبوا بك خيرا لهم ثم تاب عليهم ليتوبوا ( دويم ) برائة كه بمعنى بيزاريست از كفر و نفاق سيم فاضحه بمعنى\r\n","description":"","footnote":"","page_name":" 226 ","page_number":226},
  {"content":"\r\nفضيحت كنندهء اهل نفاق چهارم نخزيه يعنى رسوا كننده ايشان پنجم مقشقشه يعنى پاك كننده از نفاق ششم سورة العذاب زيرا كه در آن بحث ميفرمايد از كفر و نفاق و آن مستلزم عذابست و عاصم از زر بن حبيش روايت كرده كه حذيفه گفته كه تمسونها سورة التوبة و هى سورة العذاب يعنى اين سوره را سورهء توبه نام كرده‌اند و حال آنكه سورهء عذابست هفتم مبعثره يعنى ويران كننده و زير و زبر سازندهء منافقان و كافران و يا ظاهر سازندهء اسرار ايشان هشتم مشرده يعنى راننده ايشان نهم مبشره يعنى برانگيزاننده حال ايشان دهم حافره يعنى بكوفربرنده و پست و زبونكننده ايشان يازدهم منكله يعنى عقوبتكننده ايشان با قبح وجوه دوازدهم مدمدمه يعنى هلاك سازنده ايشان سيزدهم منفره يعنى رمانيده ايشان چهاردهم بحث و بحوث يعنى بحث كننده از احوال ايشان ابى بن كعب از سيد عالم صلَّى اللَّه عليه و آله روايت كرده كه هر كه سورة الانفال و سورة البراءة قرائت كند من شفيع او باشم و ثعلبى از عايشه نقل كرده كه حضرت رسالت صلَّى اللَّه عليه و آله فرمود كه قرآن بر من نازل نشد مگر آيه آيه و حرف حرف مگر سوره برائة و قُلْ هُوَ اللَّه أَحَدٌ كه بيكبار بر من نازل شدند و در حين نزول هفتاد هزار صف ملائكه با آن بودند و هر يك به من ميگفتند كه يا محمد استوص بنسبه اللَّه خيرا و از ابى عبد اللَّه روايت است كه انفال و برائة يك سوره است و اين از سعيد بن مسيب نيز نقلست و بدانكه علما را در علت ترك تسميه در اول اين سوره چند قولست يكى آنكه انفال در ذكر عهود است و برائة در رفع عهود پس هر دو بمنزله سوره واحده باشند و اين قول از ابى بن كعب ماثور است دويم آنكه بسم اللَّه از براى امان و رحمت است و برائة براى رفع امان و سل سيف پس بسمله را به آن مناسبتى نباشد و اين مرويست از على بن ابى طالب ع و سفيان بن عيينه و مختار مبرد سيم از ابن عباس روايت است كه من از عثمان بن عفان پرسيدم كه سورة الانفال از مثانيست و سورة برائة از مائين چرا جمع كردى ميان آنها و ببسمله فصل نكردى و نيز برائة از سبع طوالست چرا سورة الانفال در ميان در آوردى گفت چون آيتى چند آمدى و رسول صلَّى اللَّه عليه و آله كاتب را گفتى كه اين آيه در فلان سوره بنويس و اين را در فلان و سورة الانفال و سورة التوبة هر دو در مدينه نازل شدند و هر دو در ذكر عهد بود مرا مشتبه شد و چيزى كه دلالت كند بر آنكه آخر انفال و اول توبه كدام است نيافتم و نيز حضرت تا زمان وفات املاء تسميه نفرمود در ما بين انفال و توبه تا آن را بنويسم و گويند چون اختلاف كردند اصحاب در آن كه برائة و انفال سورهء واحده‌اند كه هفتم سبع طوال باشد و يا دو سوره‌اند از اين جهت ترك تسميه كردند و بينهما فرجه گذاشتند و هر دو سوره را قرينتين گفتند\r\nو بدانكه چون حقتعالى ختم سورة الانفال كرد بايجاب برائة از كفار افتتاح اين سوره فرمود به آنكه حق تعالى و رسول او برى و بيزارند از مشركان و\r\n","description":"","footnote":"","page_name":" 227 ","page_number":227},
  {"content":"\r\nگفت * ( بَراءَةٌ ) * اين بيزاريست و اصل * ( مِنَ اللَّه وَرَسُولِه ) * از خدا و فرستادهء او و ميتواند بود كه برائة مبتدا باشد به جهت تخصيص آن بصفت و خبر آن قوله * ( إِلَى الَّذِينَ عاهَدْتُمْ ) * يعنى بيزارى كه و اصل است از خدا و رسول او بسوى آنان است كه پيمان بسته‌ايد با ايشان * ( مِنَ الْمُشْرِكِينَ ) * از شرك آورندگان به جهت نبذ عهد ايشان اجماع امت بر آنست كه چون اين سوره نازل شد حضرت رسالت صلَّى اللَّه عليه و آله چهل آيه از اوايل اين سوره بابى بكر داد و او را امير حاج ساخت فرمود كه آن را بر اهل موسم بخوان و بعد از رفتن ابو بكر به چند روز جبرئيل از نزد ملك جليل نازل شد كه اى محمد صلَّى اللَّه عليه و آله حقتعالى تر اسلام مىرساند و مىفرمايد كه بايد اداى اين پيغام نكند مگر تو يا كسى كه از تو باشد پس حضرت رسالت ( ص ) امير المؤمنين عليه السّلام را طلبيد و بر ناقهء غضبا سوار كرده از عقب ابو بكر فرستاد و امر كرد كه آيات را از وى گرفته خود قرائت كند و ابو بكر را مخير سازد در رفتن و بازگشتن پس امير المؤمنين عليه السّلام بابو بكر لاحق شد آيات را از وى بستد و در روز ترويه ابو بكر خطبه خواند و مردمان را مناسك تعليم نمود و در روز نحر امير المؤمنين عليه السّلام نزديك جمرهء عقبه ايستاد فرمود\r\nايها الناس انى رسول رسول اللَّه اليكم\r\nاى مردمان بدرستى كه من فرستادهء رسول خدايم گفتند بچه چيز حضرت اين آيات بر ايشان خواند كه * ( بَراءَةٌ مِنَ اللَّه وَرَسُولِه ) * و خلاصه معنى آن اينست كه خدا و رسول صلَّى اللَّه عليه و آله بيزارند از عهدى كه شما با مشركان بستيد و تعليق برائة به خدا و رسول و معاهده به مسلمانان به جهت آنست كه دلالت كند بر آنكه واجب است بر ايشان نبذ عهد مشركان بايشان و اگر چه صادر شده است باذن خدا و انفاق رسول صلَّى اللَّه عليه و آله چه خدا و رسول برىاند از اين معاهده زيرا كه مشركان نكث عهد كردند مگر بنى ضمره و بنى كنانه كه بر عهد خود بايستادند پس به جهت حقتعالى مسلمانان را امر كرد به نبذ عهد بر ناكثين و مهلت داد ايشان را چهار ماه تا سير كنند هر جا كه خواهند و فرمود كه * ( فَسِيحُوا ) * يعنى سير كنيد * ( فِي الأَرْضِ ) * در زمين يعنى بيائيد و برويد ايمن از تعرض مسلمانان * ( أَرْبَعَةَ أَشْهُرٍ ) * چهار ماه از روز عيد نحر كه روز تبليغ است تا دهم ربيع الآخر و اين قول مجاهد و محمد بن كعب قرظيست و مرويست از ابى عبد اللَّه عليه السّلام و قولى آنست كه در اول شوال فرود آمده پس مدت تا آخر محرم است و در انوار گفته غرهء شوال است تا بسلخ محرم زيرا كه در شوال آيه نازل شده و گويند كه بيستم ذى الحجه است و محرم و صفر و ربيع الاول و ده روز آخر ربيع الآخر زيرا كه تبليغ در روز نحر بوده ثعلبى آورده كه اجل بعضى معاهدان كه نقض عهد كرده بودند از چهار ماه كمتر بود و از آن بعضى ديگر پيشتر پس آنان را كه اجل ايشان كمتر بود چهار ماه مهلت دادند تا در كار خود فكر كنند و آنان را كه بيشتر بود بر چهار ماه اقتصار\r\n","description":"","footnote":"","page_name":" 228 ","page_number":228},
  {"content":"\r\nكردند تا در مهم خود تدبيرى نمايند و آنان را كه عهد نشكسته بودند ايشان را تا انقضاى مدت ايشان امان داد و ناكثان عهد را گفت كه * ( وَاعْلَمُوا ) * و بدانيد اى ناكثان * ( أَنَّكُمْ غَيْرُ مُعْجِزِي اللَّه ) * آنكه نيستيد عاجز كنندگان خدا از دفع عذاب او از خود هر چند كه شما را مهلت داد * ( وَأَنَّ اللَّه ) * و نيز بدانيد كه خدا * ( مُخْزِي الْكافِرِينَ ) * رسوا كنندهء كافران است در دنيا بكشتن و در عقبى بسوختن و از جابر انصارى روايتست كه در حينى كه حضرت رسول صلَّى اللَّه عليه و آله اين آيه را با آيات لاحقه آن بامير المؤمنين عليه السّلام داد من نيز موافقت او اختيار كردم چون بموضع عرج رسيديم صبح طلوع كرده بود و ابو بكر را ديديم كه در تهيهء نماز صبح بود ناقه على عليه السّلام آوازى كرد ابو بكر بشنيد و گفت ( و اللَّه انه رغا ناقة رسول اللَّه الغضبا ) همانا كه رسول را رائى ديگر عارض شده چون ما را بديد على عليه السّلام را گفت يا على بچه كار آمدهء فرمود رسول ( ص ) مرا امر كرد تا آيات را از تو بستانم و تمامى سوره را به من داده تا بر مشركان خوانم و نبذ عهد ايشان كنم گفت مرا چه فرموده گفت تو مخيرى اگر خواهى با من بيا و اگر خواهى بازگرد ابو بكر برگشت و بنزد رسول ( ص ) آمده گفت يا رسول اللَّه ( امرتنى بامر طالت الاعناق لاجله الى فلما ان صرت ببعض الطريق عزلتى قال ما فعلت و لكن اللَّه فعل قال انزل فى شيء و قال لا و لكن نزل جبرئيل و قال ان اللَّه يقول لا يؤديها عنك الا انت او رجل منك ) از اين سبب على را فرستادم كه او از من است و من از وى پس امير المؤمنين عليه السّلام در روز نحر بموضعى ايستاده و خطبهء فرمود و مردم را خبر داد از نقض عهد ايشان و اينسوره را بر ايشان خواند و نبذ عهد ايشان كرد محرز بن ابى هريره گفت پدر من با على بود چون اواز آن حضرت بنداى مردمان ضعيف شدى پدرم بنيابت او آواز بلند برداشتى و مردم را خبر كردى شعبى گفت من او را گفتم كه پدرت چه ميگفت و بچه او ندا ميداد گفت به اين وجه كه بايد كه پس از اين زمان هيچ كس برهنه طواف نكند و هر كه را عهدى است تا بمدتى زياده بر آن او را مهلت نيست اگر ايمان آورد فبها و اگر نه بقتل و اسر گرفتار شود\r\nو هر كه را با رسول عهدى نيست بيش از چهار ماه او را امان نيست و در خانهء خدا داخل نشود مگر مؤمنى يا مؤمنه پس از امسال هيچ مشرك گرد مسجد الحرام نگردد و حج نكند مگر ايمان آرد مشركان گفتند كه ما از عهد تو و عهد پسر عم تو بيزاريم و عهد ما بتيغ و نيزه است و چون امير المؤمنين عليه السّلام اداى اين سوره فرمود و حج بگذارد و بمدينه آمد و بقيهء ذى الحجة و محرم و صفر و روزى چند از شهر ربيع الاول بزيست و بعد از آن بجوار ايزدى پيوست صلوات اللَّه عليه و آله و اين خبر مرويست از ابو القاسم خسكانى باسناد خود از سماك بن حرب از انس مالك و شعبى\r\n","description":"","footnote":"","page_name":" 229 ","page_number":229},
  {"content":"\r\nاز محرز بن ابى هريره و عاصم بن حميد از ابى جعفر عليه السّلام و از ابو عبد اللَّه الحافظ باسناد خود از زيد بن بقيع بعد از آن حقتعالى اعلام مشركين مينمايد به برائة از ايشان تا زبان عذر ايشان بسته شود و ميفرمايد كه * ( وَأَذانٌ ) * فعالست بمعنى افعال چون امان و عطاء و رفع اين بر طريق رفع برائة است يعنى اين اعلامى و آگاه ساختنى است و اصل * ( مِنَ اللَّه وَرَسُولِه ) * از خدا و رسول وى و يا اعلامى كه از جانب ايشانست * ( إِلَى النَّاسِ ) * بسوى مردمانست از كافر و مؤمن * ( يَوْمَ الْحَجِّ الأَكْبَرِ ) * روز حج بزرگ كه عيد نحر است كه تمام حج و معظم افعال حج چون طواف و نحر و حلق و رمى در اوست و يا به جهت آنكه اعلام در اين روز بوده و يا اكبر باعتبار آنست كه اعياد اهل كتاب موافق افتاده بود بآنروز و يا در آن روز عزت مسلمانان و خوارى كافران ظاهر شد و مرويست كه در حجة الوداع رسول ( ص ) در روز نحر نزد جمرات ايستاده و فرموده\r\nهذا يوم الحج الاكبر\r\nو گويند كه مراد به حج و اكبر هر چيزيست كه در اين روز واقع مىشود از اعمال و مناسك چه آن اكبر از باقى اعمال است و يا به جهت آنكه در آن روز مسلمانان و مشركان مجتمع شده بودند و بعد از آن سال هيچ مشركى در آن حج نكرد و بروايت عكرمه از ابن عباس مراد روز عرفه است\r\nلقوله ( ع ) الحج عرفه\r\nچه در اينموضع كثرة مردمان ظاهر مىشود و به روايت ابو الصهب از امير المؤمنين عليه السّلام نيز مراد عرفه است و اين مذهب ابو حنيفه است و بروايت ديگر از امير المؤمنين و باقر و صادق عليهما السلام روز عيد است و اين اشهر است و يحيى بن الجزار روايت كرده كه من على عليه السّلام را روز عيد ديدم بر اشترى سفيد نشسته بمصلى ميرفت مردى بيامد و لجام شترش بگرفت و گفت روز حج اكبر كدام است فرمود اينروز كه تو در اويى مجاهد گفته كه حج اكبر حج قارنست و حج اصغر حج مفرده و اينكه عرب عرفه را حج اصغر ميگويند شاهد است بر آنكه مراد به حج اكبر روز نحر است و بر هر تقدير مضمون اعلام * ( أَنَّ اللَّه ) * آنست كه خداى * ( بَرِيءٌ مِنَ الْمُشْرِكِينَ ) * بيزار است از مشركان و عهود ايشان * ( وَرَسُولِه ) * و پيغمبر او نيز بيزار است از عهود ايشان اين عطف است از ضمير مستكن در برىء و يا بر محل آن و اسم آن و اينموجب تكرار نيست زيرا كه برائة من اللَّه اخبار است بثبوت برائة و اين اخبار بوجوب اعلام به اين و يا اول براى نقض عهد است و برائة دوم براى قطع موالات و احسان و لهذا آن را معلق ساخت بناس و مخصوص نگردانيد بمعاهدين * ( فَإِنْ تُبْتُمْ ) * پس اگر باز گرديد از كفر و غدر * ( فَهُوَ ) * پس آن بازگشت * ( خَيْرٌ لَكُمْ ) * بهتر باشد شما را از اقامة بر آن * ( وَإِنْ تَوَلَّيْتُمْ ) * و اگر برگرديد از توبه و ترك كفر نكنيد * ( فَاعْلَمُوا أَنَّكُمْ ) * پس بدانيد كه\r\n","description":"","footnote":"","page_name":" 230 ","page_number":230},
  {"content":"\r\nشما غَيْرُ مُعْجِزِي اللَّه غير عاجز كنندگانيد خداى را يعنى نتوانيد كه از او بگريزيد يا با او در مقام ستيزه در آئيد * ( وَبَشِّرِ الَّذِينَ كَفَرُوا ) * و مژده ده آنان را كه كافر شدند ذكر بشارت در مقام انذار جهت تهكم است يعنى ايشان چون عبادات اصنام باميد جر نفع ميكنند پس بشارتى ده ايشان را و يا آنكه بجاى بشارت بيم كن كافران را * ( بِعَذابٍ أَلِيمٍ ) * به عذاب دردناك در آخرت و چون حكم عهود ناكثان فرمود در باب بنى ضمره و بنى كنانه كه در حديبيه عهد كرده بودند و نقض عهد ننموده ميگويد * ( إِلَّا الَّذِينَ ) * مگر آنان كه * ( عاهَدْتُمْ ) * عهد كردند با ايشان * ( مِنَ الْمُشْرِكِينَ ) * از شرك آورندگان * ( ثُمَّ لَمْ يَنْقُصُوكُمْ شَيْئاً ) * پس ايشان كم نكردند چيزى از شروط و عهدهاى شما را يعنى نشكستند پيمان شما را * ( وَلَمْ يُظاهِرُوا ) * و يارى و همنشينى نكردند * ( عَلَيْكُمْ ) * بر قتال شما * ( أَحَداً ) * يكى را از دشمنان شما بعدد و مدد * ( فَأَتِمُّوا إِلَيْهِمْ ) * پس تمام كنيد بسوى ايشان * ( عَهْدَهُمْ ) * عهد ايشان را * ( إِلى مُدَّتِهِمْ ) * تا مدتى كه ايشان را مقرر شده و ايشان را چون ناكثان بر چهار ماه و بس مهلت مدهيد * ( إِنَّ اللَّه ) * بدرستى كه خداى * ( يُحِبُّ الْمُتَّقِينَ ) * دوست ميدارد متقيان و پرهيزكاران را و از جملهء تقوى وفا بعهد است و اتمام شرايط آن و از سخنان شيخ نصراباديست كه متقى را چهار نشانه است حفظ الحدود و بذل الجهود و الوفا بالعهود و القناعة بالموجود و چون بيان حكم ناكثان عهد كرد در باب مشركان غير معاهد ميفرمايد * ( فَإِذَا انْسَلَخَ ) * پس چون بگذرد * ( الأَشْهُرُ الْحُرُمُ ) * ماه هاى حرام اصل انسلاخ خروج شيء است از آنچه لابس آنست ماخوذ از سلخ الشاة و نزد بعضى مراد ذو الحجه و محرم است و رجب و اصح آنست كه چهار ماه است كه مشركان مهلت داده شده‌اند در كريمهء فَسِيحُوا فِي الأَرْضِ أَرْبَعَةَ أَشْهُرٍ كه مذكور شد بر اختلاف اقوال و اين انسب است بنظم قران و قول اول مخل است به آن و مقتضى عدم حرمت اشهر حرم و اين مخالف اجماع است و نيز آيتى كه ناسخ اين باشد بعد از آن نازل نشده پس بر حرمت باقى باشند مگر گاهى كه كفار در مقام محاربه درآيند كه آن هنگام جايز است كه با ايشان جهاد كنند و گويند مراد يك ماه حلال است و سه ماه حرام و بنا بر اين اطلاق حرمت بر آن بر تغليب است و نزد بعضى ابتدا از زمان نزول سوره است كه آن در شوال بوده تا آن گه ماه‌هاى حرام تمام شود و يا مراد روز تبليغ است كه روز نحر است يا تمام اشهر حرام است كه آن بقيهء ذى الحجه است و همهء محرم پس مجموع پنجاه روز است و يا مراد بيست روز است از ذى الحجه و محرم و صفر و ربيع\r\n","description":"","footnote":"","page_name":" 231 ","page_number":231},
  {"content":"\r\nالاول و ده\r\nروز از ربيع الآخر و بر هر تقدير چون اين ماهها منقضى گردند * ( فَاقْتُلُوا الْمُشْرِكِينَ ) * پس بكشيد مشركان را كه عهد نكرده‌ايد با ايشان يا آنكه عهد شما را شكسته‌اند * ( حَيْثُ وَجَدْتُمُوهُمْ ) * هر جا كه يابيد در حل و حرم و در اشهر حرم يا غير آن اين آيه ناسخ هر آيتى است كه در باب صلح واقع شده * ( وَخُذُوهُمْ ) * و بگيريد ايشان را باسيرى * ( وَاحْصُرُوهُمْ ) * و باز داريد ايشان را از طواف مسجد الحرام يعنى از زمين حرم و منع ايشان كنيد از تصرف در بلاد اسلام و يا حبس ايشان كنيد نزد خود بقيد و اسر * ( وَاقْعُدُوا لَهُمْ ) * و بنشينيد براى قتل و اسر ايشان * ( كُلَّ مَرْصَدٍ ) * بر هر ممرى يعنى راهها را بر ايشان بسته گردانيد تا در بلاد و قرى منتشر نشوند انتصاب كل بر مصدريه است * ( فَإِنْ تابُوا ) * پس اگر باز گردند از شرك بايمان * ( وَأَقامُوا الصَّلاةَ ) * و بپاى دارند نماز را * ( وَآتَوُا الزَّكاةَ ) * و بدهند زكات اموال خود را و از اين هر دو عمل دليل تصديق ايشان روشن شود * ( فَخَلُّوا سَبِيلَهُمْ ) * پس خالى كنيد راه ايشان را يعنى دست بداريد از ايشان و راه دهيد تا هر جا كه خواهند روند * ( إِنَّ اللَّه غَفُورٌ ) * بدرستى كه خداى آمرزنده است مر گناهان گذشتهء ايشان را * ( رَحِيمٌ ) * مهربانست به دادن ثواب بىحسنات بديشان اين جملهء مؤكده تعليل امر است بتخليه يعنى ايشان را بگذاريد بعد از ايمان آوردن زيرا كه خداى آمرزگار است گناهان گذشته ايشان را يعنى مغفور سازد و مهربانست كه به سبب توبه ثواب عظيم كه آن بهشت نعيم است بايشان كرامت فرمايد بدانكه بعضى استدلال كرده اند بر آنكه تارك الصلاة عمدا واجب القتل است زيرا كه حقتعالى واجب گردانيده است امتناع از قتل مشركان به شرط آنكه توبه كنند و نماز بپاى دارند پس چون اقامت صلاة نكردند واجب شد قتل ايشان و صحيح آنست كه ترك صلاة باستحلال موجب قتل است و قوله * ( فَإِنْ تابُوا ) * شاهد اينمعنى است پس حديث مشهور\r\nمن ترك الصلاة متعمدا فقد كفر\r\nمخصوص است بقيد استحلال و تارك زكات نيز مثل تارك صلاة است و همچنين است هر كه يكى از ضروريات دين را انكار كند حصين بن فضل گفته كه اين آيه ناسخ جميع آياتيست كه متضمن عفو و فديه و اعراض است از كافران و نزد ضحاك منسوخ است بآيهء فَإِمَّا مَنًّا بَعْدُ وَإِمَّا فِداءً و صحيح آنست كه هر دو آيه محكماند زيرا كه اتفاق است كه در اول اسلام تا حين وفات سيد كاينات ( ص ) هم قتل بود و هم عفو و هم فدا و مؤيد اينست كه از عطا مرويست كه مردى را اسير كردند و نزد رسول خدا ( ص ) آوردند نام او امامه و او سيد يمامه بود رسول خدا ( ص ) او را گفت كه يا اسلام\r\n","description":"","footnote":"","page_name":" 232 ","page_number":232},
  {"content":"\r\nآور يا خود را باز خر و يا اگر نه تو را بكشم و يا آزادت بكنم گفت اى محمد صلَّى اللَّه عليه و آله اگر مرا بكشى مردى بزرگ را بقتل آورده باشى و اگر فدا ستانى از مردى بزرگ فدا ستانده باشى و اگر آزاد كنى مهترى را آزاد كرده باشى و اسلام آوردن از من بعيد است رسول صلَّى اللَّه عليه و آله فرمود برو كه آزادت نمودم چون امامه از حضرت اين سخن بشنيد گفت اشهد ان لا إله الا اللَّه و انك رسول اللَّه كرم و حسن خلق دليل است بر نبوت تو پس بيمامه رفت و چون طعام اهل مكه از يمامه بود هيچكس را نگذاشت كه طعام به مكه برد و گفت ايشان را طعام ندهم تا ايمان آورند و اهل مكه هنوز با پيغمبر صلَّى اللَّه عليه و آله در مقام محاربه بودند پس ملجأ شده نامه نوشتند به آن حضرت مشتمل بر شكايت امامه از منع طعام از يمامه رسول ( ص ) نامه نوشت بوى كه يا ابا يمام منع طعام از مكيان مكن وى بقول رسول ( ص ) ايشان را طعام داد و بعد از آن در باب امان ايشان ميفرمايد كه * ( وَإِنْ أَحَدٌ مِنَ الْمُشْرِكِينَ ) * و اگر يكى از مشركان كه بعد از انقضاى اشهر حرم متعرض قتال ايشان بايد شد * ( اسْتَجارَكَ ) * زينهار خواهد از تو * ( فَأَجِرْه ) * پس ايمن ساز او را و زنهار ده * ( حَتَّى يَسْمَعَ كَلامَ اللَّه ) * تا بشنود سخن خداى را كه قرآنست و در آن تامل و تفكر و تدبر كند و در حقيقت امر آن مطلع شود احد مرفوعست بفعلى كه ما بعد آن مفسر آنست نه بابتدائيه زيرا كه آن از عوامل فعل است * ( ثُمَّ ) * و بعد از شنيدن قرآن اگر اسلام نيارد * ( أَبْلِغْه مَأْمَنَه ) * برسان او را بمواضع امن او كه ديار او است و آنكه با او مقاتله نما تا با وى غدر و خيانت نكرده باشى * ( ذلِكَ ) * اين امان دادن و يا امر بامان ايشان * ( بِأَنَّهُمْ ) * بسبب آنست كه ايشان * ( قَوْمٌ لا يَعْلَمُونَ ) * گروهىاند كه نميدانند حقيقت ايمان را و نميشناسند خداى را و سخن او را نميشنوند پس تعجيل مكن و ايشان را امان ده تا شايد كه بسمع قبول آن را بشنوند و در آن تامل و تفكر كنند و در آيه دليل است بر بطلان قول كسانى كه قايلاند به آن كه معارف از قسم ضروريات و بديهياتاند و نيز دالست بر آنكه متلو و مسموع كلام خدا است زيرا كه شرع و عرف حكايت را عين محكى ميدانند كما يقال هذا كلام سيبويه و شعر امرء القيس و چون حقتعالى امر فرمود به نبذ عهد مشركان در عقب آن بيان مىكند كه علت در اين امر غدر ايشانست و ميفرمايد كه * ( كَيْفَ يَكُونُ ) * استفهام بمعنى انكار است و استبعاد و كيف خبر يكون است يعنى چگونه تواند بود * ( لِلْمُشْرِكِينَ عَهْدٌ ) * مر مشركان را عهدى و پيمانى * ( عِنْدَ اللَّه ) * نزديك خداى * ( وَعِنْدَ رَسُولِه ) * و نزد رسول او يعنى چون كه ايشان در عهد غدر كردند و نقض عهد آن نمودند پس ايشان را نزد خدا و رسول عهد و پيمان نباشد * ( إِلَّا الَّذِينَ عاهَدْتُمْ ) * مگر آنان را كه عهد بسته‌ايد با ايشان يعنى بنى ضمره و بنى\r\n","description":"","footnote":"","page_name":" 233 ","page_number":233},
  {"content":"\r\nكنانه و بقول ابن عباس كفار قريش و نزد مجاهد بنى خزاعه كه رسول ( ص ) با ايشان عهد بسته بود * ( عِنْدَ الْمَسْجِدِ الْحَرامِ ) * نزديك مسجد الحرام يعنى در حديبيه كه قريب است بمكهء معظمه اسم موصول با صله مرفوعست به آنكه استثناى منقطع است و يا منصوب بر استثنا متصل و يا مجرور بر بدليه * ( فَمَا اسْتَقامُوا ) * پس ما دام كه ايشان استقامت ورزند بر عهود خود * ( لَكُمْ ) * براى شما * ( فَاسْتَقِيمُوا ) * پس\r\nشما نيز مستقيم باشيد بر پيمان خود * ( لَهُمْ ) * براى ايشان و هو كقوله تعالى فَأَتِمُّوا إِلَيْهِمْ عَهْدَهُمْ الا آنست كه فاتموا الخ مطلقست و اين مقيد و ما احتمال شرطيه مصدريه دارد * ( إِنَّ اللَّه ) * بدرستى كه خداى تعالى * ( يُحِبُّ الْمُتَّقِينَ ) * دوست ميدارد پرهيز كاران را كه بر عهد و پيمان استقامت نمايند آورده‌اند كه جمعى خوارج مجتمع الكلمه شده راه زنى آغاز كردند و كسانى را كه بر مذهب ايشان نبودند ميكشتند اتفاقا كاروانى بر ايشان گذشت و ابو الهزيل علاف در ميان كاروان بود ايشان بترسيدند و از خود قطع حيات كردند ابو الهزيل گفت هيچ انديشه به خود راه مدهيد و اين كار را با من گذاريد كه من دفع ايشان كنم پس خوارج پرسيدند كه شما چه كسانيد و از كدام قوميد ابو الهزيل پيش آمد و گفت ما قومى از مشركانيم و بتجارت ميرويم و مقصود اصلى ما از اين سفر آنست كه كلام خدا بشنويم و در آن تامل كنيم گفتند مرحبا بكم پس آياتى چند از قرآن بر ايشان خواندند گفتند امنا و صدقنا خوارج گفتند در جوار ما باشيد ايشان گفتند حق ما را ادا كنيد گفتند حق شما چيست گفتند ما را با مأمن ما رسانيد هم چنان كه حقتعالى فرمود وَإِنْ أَحَدٌ مِنَ الْمُشْرِكِينَ اسْتَجارَكَ فَأَجِرْه حَتَّى يَسْمَعَ كَلامَ اللَّه ثُمَّ أَبْلِغْه مَأْمَنَه گفتند راست گفتيد پس ايشان را بمامن خود رسانيدند القصه حقتعالى بعد از بيان غدر مشركان در باب عهد بر سبيل انكار استبعاد ثبات مشركان بر عهد تكرار استفهام كرد و گفت * ( كَيْفَ ) * فعل ان محذوفست اى كيف يكون لهم عهد يعنى چگونه مشركان بر عهد خود باشند * ( وَإِنْ يَظْهَرُوا عَلَيْكُمْ ) * و حال آنكه اگر ايشان ظفر يابند بر شما * ( لا يَرْقُبُوا فِيكُمْ ) * مراعات نكنند و نگاه ندارند در باب شما * ( إِلًّا ) * حق سوگند يا ربوبيت يا قرابت * ( وَلا ذِمَّةً ) * و نه وفاى عهد ال بمعنى جوار است در اصل لغت و جوار بمعنى بانك كردن كما يقال له الليل اى انين چه عادت عرب آن بود كه چون تخالف ميكردند آواز خود را به آن بلند ميكردند و تشهير آن مينمودند و بعد از آن مستعار شده براى قرابت زيرا كه عقد قرابت ميان اقارب زياده از عقدى است كه بخلف منعقد شده باشد و بعد از آن براى ربوبيت استعاره\r\n","description":"","footnote":"","page_name":" 234 ","page_number":234},
  {"content":"\r\nيافته به جهت فرط عقد آن و مبالغه در آن و گويند كه مشتق است از الل الشيء از حدده يا از الل الشيء مرق اذا لمع و نزد بعضى عبريست بمعنى إله و قرائت ايلاء دالست بر اين معنى چون جبرال و جبريل چه جبر بمعنى عبد است بلغت عبرى يعنى بندهء خدا * ( يُرْضُونَكُمْ ) * خوشنود ميگردانند شما را * ( بِأَفْواهِهِمْ ) * بزبانهاى خود يعنى وعده ميدهند بايمان و طاعت با سخنان شيرين ميگويند اين استيناف است براى حال ايشان كه منافى ثبات ايشان است بر عهدى كه مؤدى بعدم مراقبهء ايشانست نزد ظفر و نمىتواند بود كه حال باشد از فاعل لا يرقبوا به جهت عدم رضاى ايشان بعد از ظفر و نيز مراد اثبات رضاى ايشانست مؤمنان را بوعد و ايمان و طاعت و وفا بعهد و استبطان كفر و معادات بر وجهى كه اگر ظفر يابند بر آن باقى نمانند و جملهء حاليه منافى اين است حاصل كه ميفرمايد كه ايشان شما را خوشنود ميسازند بزبانهاى خود * ( وَتَأْبى قُلُوبُهُمْ ) * و سر باز مىزند دلهاى ايشان از آنچه به زبان ميگويند يعنى دل ايشان با زبان يكى نيست * ( وَأَكْثَرُهُمْ ) * و بيشتر ايشان * ( فاسِقُونَ ) * بيرون انداز دايرهء فرمان يا سر كشنده از قبول ايمان و اندكى از ايشان بسبب بدنامى از نقض عهد تحرز مينمايند بعد از آن بيان خصال ذميمه و افعال سيئه ايشان مىكند بقوله * ( اشْتَرَوْا بِآياتِ اللَّه ) * بدل كردند و برگزيدند بآيات خدا يعنى قرآن * ( ثَمَناً قَلِيلًا ) * بهاى اندك يعنى چيزى را كه ثمن حقيرى و قليلى دارد از متاع دنيا مراد اتباع اهوا و شهواتست و مروى است كه ابو سفيان بعضى از مشركان را تطميع ميكرد بحطام دنيا و براى قتال اهل اسلام جمع كرد ايشان تكذيب قرآن نموده و بطمع افتاده در صدد قتل اهل ايمان در آمدند * ( فَصَدُّوا ) * پس اعراض كردند * ( عَنْ سَبِيلِه ) * از راه خدا و اطاعت او يا بازداشتند مردمان را از راه حج خانه خدا و ذكر فا دالست بر آنكه اشتراء و استبدال مؤدى ايشان شد به صد و منع * ( إِنَّهُمْ ) * بدرستى كه ايشان * ( ساءَ ما كانُوا يَعْمَلُونَ ) * كارى بد است كه ميكنند قولى آنست كه مراد\r\nاز اين قوم يهودند كه عهد پيغمبر ( ص ) را شكستند و آيات تورية را باندك چيزى فروختند و منحرف ساختند و مردمان را از متابعت دين اسلام منع ميكردند\r\n* ( لا يَرْقُبُونَ ) * نگاه نميدارند يهودان يا مشركان كه ناقضان عهدند * ( فِي مُؤْمِنٍ ) * در شان هيچ مؤمنى * ( إِلًّا ) * قرابتى يا سوگند يا رعايت حق الهى * ( وَلا ذِمَّةً ) * و نه عهد ذمهء اين كلام تفسير اشتراء ايشانست پس تكرار نباشد يا اول عامست در ناقضان اهل شرك و اين خاص يهود باشد چنانچه مذكور شد * ( وَأُولئِكَ ) * و آن گروه * ( هُمُ الْمُعْتَدُونَ ) * ايشاناند از حد درگذشتگان\r\n","description":"","footnote":"","page_name":" 235 ","page_number":235},
  {"content":"\r\nدر شرك و طغيان * ( فَإِنْ تابُوا ) * پس اگر باز گردند از كفر * ( وَأَقامُوا الصَّلاةَ ) * و بپاى دارند نماز را * ( وَآتَوُا الزَّكاةَ ) * و بدهند زكات را * ( فَإِخْوانُكُمْ ) * پس ايشان برادران شمااند * ( فِي الدِّينِ ) * در دين اسلام و ايشان را است آنچه شما راست و بر ايشانست آنچه بر شما باشد * ( وَنُفَصِّلُ الآياتِ ) * و بيان ميكنيم آيتها را * ( لِقَوْمٍ يَعْلَمُونَ ) * براى گروهى كه فهم كنند و در آن نظر نمايند اين اعتراضى است بين الكلامين براى حث بر تامل آنچه تفصيل فرموده‌اند از احكام معاهدين و يا خصال تائبين * ( وَإِنْ نَكَثُوا ) * و اگر بشكنند مشركان * ( أَيْمانَهُمْ ) * سوگند و پيمانهاى خود را * ( مِنْ بَعْدِ عَهْدِهِمْ ) * پس از آنكه عهد كردند با شما * ( وَطَعَنُوا ) * و طعن كنند * ( فِي دِينِكُمْ ) * در دين شما و عيبجويى كنند و بصريح تكذيب و تقبيح احكام اسلام نمايند * ( فَقاتِلُوا أَئِمَّةَ الْكُفْرِ ) * پس بكشيد پيشوايان كفر و سرداران اهل شرك را پس وضع ائمة الكفر در موضع ضمير به جهت دلالتست بر آنكه رؤساى كفر به جهت رياست و تقدم بكفر و منع از مراقبت و اضلال و اغواء مردمان احقاند * ( إِنَّهُمْ لا أَيْمانَ لَهُمْ ) * بدرستى كه ايشان را يمينهاى عهد و پيمان نيست در حقيقت و اگر پيمان ايشان درست بود شك در آن راه نمييافت و يا آنكه حكم بعدم ايمان ايشان بعد از نقل شرايط عهد است كه از جمله طعن در دين اسلام است پس مقاتله كنيد با ايشان * ( لَعَلَّهُمْ يَنْتَهُونَ ) * شايد كه ايشان باز ايستند از شرك يا از طعن در دين اين كلام متعلقست بقوله فقاتلوا و مراد آنست كه بايد غرض شما در مقاتلهء ايشان باز داشتن ايشان باشد از شرك نه ايصال اذيت بايشان هم چنان كه طريق موذيانست از ابن عباس نقلست كه مراد بائمه كفر ابو سفيان ابن حرث است و حارث بن هشام و سهل بن عمرو و عكرمة بن ابى جهل و امثال ايشان از رؤساء قريش كه عهد رسول اللَّه ( ص ) را شكستند و نزد مجاهد اهل روم و فارساند و نزد حذيفهء يمانى اهل اين آيه هنوز موجود نشده‌اند و پس از اين ظهور خواهند كرد با ايشان مقاتله كند وليى از اولياء خدا و امير المؤمنين عليه السّلام در روز جمل اين آيه را تلاوت فرمود گفت\r\nاما و اللَّه لقد عاهد على رسول اللَّه و قال يا على لتقاتلن الفتنة الناكثة و الفتنة الباغية بالفتنة المارقة\r\nبعد از آن بر سبيل تحريص بر قتال ميفرمايد * ( أَ لا تُقاتِلُونَ ) * دخول همزه بر نفى مفيد انكار است پس مستلزم مبالغه باشد در قتال يعنى ايا كارزار نميكنيد شما * ( قَوْماً نَكَثُوا ) * گروهى كه شكستند * ( أَيْمانَهُمْ ) * پيمانهاى خود را كه با شما بسته بودند در حديبيه يكى از\r\n","description":"","footnote":"","page_name":" 236 ","page_number":236},
  {"content":"\r\nعهدهاى ايشان با پيغمبر ( ص ) آن بود كه خلفا يكديگر را نرنجانند و بر قتال ايشان با يكديگر مظاهرة نكنند قريش بنى بكر را كه خلفاى يكديگر بودند سلاح و مدد دادند تا با بنى خزاعه كه خلفاى رسول بودند جنگ كردند يا مراد از ناكثين عهود بنى قريظه‌اند كه در روز احزاب ابو سفيان و قوم او را مدد كارى كردند * ( وَهَمُّوا ) * و قصد كردند * ( بِإِخْراجِ الرَّسُولِ ) * به بيرون كردن رسول ( ص ) از مكه و مشاورت نمودند با يكديگر در امر اخراج او در دار الندوة هم چنان كه گذشت در كريمهء اذ يمكر بك و در لباب آورده كه قريش در حديبيه قصد كردند كه رسول را جهت اداى عمره به مكه راه دهند و قبل از اتمام قواعد آن به جهت استخفاف از مكه اخراج كنند و بقول ثانى كه مراد يهودند قصد اخراج آن حضرت نمودند از مدينه * ( وَهُمْ بَدَؤُكُمْ ) * و حال آنكه ايشان ابتدا كردند نقض عهد را بر شما * ( أَوَّلَ مَرَّةٍ ) * در اول بار بمعادات و مقاتله چه رسول ابتداى دعوت كرد و الزام حجت بكتاب و تحدى به آن ايشان از معارضهء آن عدول بمعادات و مقاتله كردند و در روز بدر با خلفاى شما كه بنى خزاعه بودند محاربه كردند پس چه منع مىكند شما را كه معارضه نكنيد و مصادفه نمائيد با ايشان * ( أَ تَخْشَوْنَهُمْ ) * آيا شما مىترسيد از محاربهء ايشان و ترك قتال ايشان ميكنيد به جهت خوف آنكه مبادا مكروهى از ايشان بشما رسد ايراد لفظ استفهام جهت تشجيع مؤمنانست و اين كلام در غايت فصاحتست زيرا كه جمع ميان تقريع و تشجيع كرده * ( فَاللَّه أَحَقُّ ) * پس خدا سزاوارتر است * ( أَنْ تَخْشَوْه ) * به آنكه بترسيد از عقاب وى در ترك قتال كفره دين بحرب ايشان اشتغال كنيد و به جهت خشيت ترك آن مكنيد * ( إِنْ كُنْتُمْ مُؤْمِنِينَ ) * اگر هستيد ايمان آورندگان قضيهء ايمان آنست كه نترسيد الا از او سبحانه و يا اگر هستيد باوردارندگان بعقوبت الهى در ترك عهود و بعد از آن امر مىكند بقتال بعد از بيان موجب آن و تمكن بر قتل و و اذلال ايشان و توبيخ بر ترك آن و توعد بر آن بقوله * ( قاتِلُوهُمْ ) * كارزار كنيد با مشركان * ( يُعَذِّبْهُمُ اللَّه ) * تا عذاب كند خدا ايشان را * ( بِأَيْدِيكُمْ ) * بدستهاى شما يعنى بشمشيرهاى شما مقتول شوند * ( وَيُخْزِهِمْ ) * و تا رسوا سازد ايشان را بمقهوريت و مغلوبيت * ( وَيَنْصُرْكُمْ عَلَيْهِمْ ) * و نصرت دهد شما را بر ايشان * ( وَيَشْفِ ) * و شفا دهد * ( صُدُورَ قَوْمٍ مُؤْمِنِينَ ) * سينه هاى گروهى را از مؤمنان يعنى بنو خزاعه و جمعى از يمن كه به مكه آمده اسلام آوردند و از مشركان ايذاى بسيار يافتند و چون شكايت را بعرض حضرت رسالت رسانيدند فرمود كه\r\nابشروا فان الفرج قريب\r\n* ( وَيُذْهِبْ ) * و تا ببرد خدا بنصرت شما بر\r\n","description":"","footnote":"","page_name":" 237 ","page_number":237},
  {"content":"\r\nكفار * ( غَيْظَ قُلُوبِهِمْ ) * اندوه هاى دلهاى آنان را كه بواسطهء آزار كفار ملول بودند و اين آية از معجزاتست چه اخبار است قبل از وقوع آنچه بعد از آن واقع شده از قتل و اسر كفار و قوله * ( وَيَتُوبُ اللَّه ) * ابتداء اخبار است به آنكه بعضى از كفر و توبه كنند و اين بوقوع پيوست يعنى قبول توبه كند خدا و باز گردد بفضل خود * ( عَلى مَنْ يَشاءُ ) * بر هر كه خواهد مراد عكرمة بن ابى جهل است و سهيل بن عمرو و امثال ايشان كه ايمان آوردند * ( وَاللَّه عَلِيمٌ ) * و خدا دانا است بما كان و ما سيكون * ( حَكِيمٌ ) * حكم كننده بر وفق حكمت بعد از آن تنبيه ميفرمايد بر جلالت موقع جهاد بقوله * ( أَمْ حَسِبْتُمْ ) * خطاب بمؤمنانست در حينى كه بعضى از ايشان كراهت داشتند از قتال وام منقطعه است و معنى همزه توبيخست بر حسبان ايشان يعنى آيا مىپنداريد اى مؤمنان كه كاره قتال كفاريد و گفته‌اند خطاب با منافقانست يعنى اى اهل نفاق پنداشتيد * ( أَنْ تُتْرَكُوا ) * آنكه شما را بگذارند بر اين وجه كه هستيد از فراغت و امنيت و استراحت * ( وَلَمَّا يَعْلَمِ اللَّه ) * و حال آنكه هنوز خداى تعالى ندانسته است و نديده * ( الَّذِينَ جاهَدُوا ) * آنان را كه جهاد كنند * ( مِنْكُمْ ) * از شما در راه وى يعنى هنوز جهاد نكرده‌ايد تا خداى شما را مجاهد داند چه تا مجاهده بفعل نيايد عمل او تعلق نگيرد بجهاد و اگر چه فيما لم يزل عالم بود بساير معلومات و اما علم بوجود شيء فرع موجوديت آنست در مجمع گفته كه معنى آنست كه هنوز ظاهر نشده است آنچه حقتعالى در ازل عالم است به آن از مجاهدهء شما پس ذكر نفى علم كرد و ارادهء نفى معلوم فرمود به جهت تاكيد نفى و قوله * ( وَلَمْ يَتَّخِذُوا ) * عطفست بر جاهدوا و داخل در صله يعنى هنوز علم خدا تعلق نگرفته بوجود مجاهده با آنان كه جهاد كنند از شما و فرا نگيرند * ( مِنْ دُونِ اللَّه ) * بجز از خدا * ( وَلا رَسُولِه ) * و بجز از رسول او صلَّى اللَّه عليه و آله * ( وَلَا الْمُؤْمِنِينَ ) * و بدون مؤمنان * ( وَلِيجَةً ) * دوست نهانى را كه افشاى اسرار كنند با وى خلاصهء معنى آنست كه شما را به مجرد دعوى ايمان دست باز نخواهد داشت تا ظاهر شود كه كدام از شما جهاد مىكند با كفار و با مشركان دوستى نهانى ميورزد و اسرار خود را بر ايشان در ميان نمىنهند يعنى مؤمن حقيقى است نه منافق زبانى * ( وَاللَّه خَبِيرٌ ) * و خداى دانا است * ( بِما تَعْمَلُونَ ) * به آنچه شما ميكنيد و غرض شما از اعمال وى را معلومست اين كلام صريح آن چيزيست كه از ظاهر قوله و لما يعلم اللَّه متوهم مىشود در آيت دلالت است بر تحريم موالات كفار و فساق و الفت گرفتن بايشان و چون حقتعالى امر فرمود بقتال مشركان و قطع موالات از ايشان در عقب اين امر مىكند مؤمنانرا بمنع\r\n","description":"","footnote":"","page_name":" 238 ","page_number":238},
  {"content":"\r\nكفار از مساجد و ميفرمايد كه * ( ما كانَ ) * نسزد و سزاوار نباشد * ( لِلْمُشْرِكِينَ ) * مر مشركان را * ( أَنْ يَعْمُرُوا ) * آنكه عمارت كنند * ( مَساجِدَ اللَّه ) * مسجدهاى خداى را چه جاى مسجد حرام كه معظم مساجد است و گفته‌اند كه مراد مسجد حرام است و بلفظ جمع ذكر كرده به جهت آنكه قبله جميع مساجد است پس كانه عامرا و عامر جميع مساجد است و مؤيد اينست كه در سبب نزول اين آيه آورده‌اند كه چون عباس اسير شد مسلمانان وى را بشرك و قطع رحم سرزنش كردند عباس جواب داد كه شما مساوى ما مىگوئيد و از محاسن ما ياد نميكنيد امير المؤمنين عليه السّلام فرمود كه شما را چه چيز است كه آن را از جملهء محاسن توان شمرد عباس گفت ما بعمارت مسجد الحرام قيام مينمائيم و خانهء كعبه را تعظيم ميكنيم و حاجيان را شربت ميدهيم و اسيرانرا از بند ميرهانيم اين آيه نازل شد كه مشركان را عمارت مسجد الحرام روا نيست * ( شاهِدِينَ ) * در حالتى كه گواهان باشند * ( عَلى أَنْفُسِهِمْ ) * بر نفسهاى خود * ( بِالْكُفْرِ ) * بكفر كه آن سجود اصنام است و تكذيب سيد انام عليه افضل الصلاة و السلم ابن عباس فرموده كه افعال و احوال ايشان شاهد كفر ايشان باشد يعنى نشايد جمع كردن ميان اين هر دو امر متناهى كه عمارت خانه خداست و عبادت غير او * ( أُولئِكَ ) * آن مشركان * ( حَبِطَتْ ) * تباه و باطل شده است بواسطهء شرك * ( أَعْمالُهُمْ ) * كردارهاى ايشان كه بدان مفتخرند بر اقارب از عمارات مسجد و سقايت حاج * ( وَفِي النَّارِ ) * و\r\nدر آتش دوزخ * ( هُمْ خالِدُونَ ) * ايشانند جاودان بسبب كفر * ( إِنَّما يَعْمُرُ ) * جز اين نيست كه عمارت كنند * ( مَساجِدَ اللَّه ) * مسجدهاى خدا را * ( مَنْ آمَنَ بِاللَّه ) * آن كس كه گرويده باشد به خدا عدم ذكر ايمان برسول به جهت آنست كه از معلومات و ضروريات دينست كه ايمان به خدا تمام نيست مگر ايمان برسول وى * ( وَالْيَوْمِ الآخِرِ ) * و بروز بازپسين * ( وَأَقامَ الصَّلاةَ ) * و بپاى داشته باشد نماز را * ( وَآتَى الزَّكاةَ ) * و داده باشد زكات را * ( وَلَمْ يَخْشَ ) * و نترسيده باشد در امور دين * ( إِلَّا اللَّه ) * مگر از خدا مراد آنست كه عمارت مساجد در خور كسانيست كه جامع كمالات عمليه و علميه باشند و از جملهء عمارت آن تزيين آنست بفرش و تنوير آنست بسرب و ادامهء عبادت و ذكر و درس علوم شريعه در آن و صيانت آن از آنچه بناى آن به جهت آن نباشد چون سخن دنيا گفتن در آن و غير از آن از حضرت رسالت ( ص ) مرويست كه قال اللَّه تعالى\r\nان بيوتى فى الارض المساجد و ان زوارى فيها عمارها فطوبى لعبد تطهر فى بيته ثم زارنى فى بيتى فحق على المزور ان يكرم زائره\r\nيعنى حق تعالى مىفرمايد كه بدرستى كه خانهاى من در زمين مسجدهاست و زائران من در آن عمارتكنندگانند پس خوشا حال بندهء كه\r\n","description":"","footnote":"","page_name":" 239 ","page_number":239},
  {"content":"\r\nدر خانهء خود طهارت كند و بعد از آن زيارت من كند در خانه من پس سزاوار است بر كسى كه زيارت او كرده باشند كه بزاير خود اكرام كند و در كشاف آورده كه از حضرت رسالت صلَّى اللَّه عليه و آله مرويست كه\r\nمن اسرج فى مسجد سراجا انزل الملائكة و حملة العرش تستغفر له ما دام فى ذلك المسجد ضوؤه و من الف المسجد الفه اللَّه و اذا رايتم الرجل يعتاد المساجد فاشهدوا له بالايمان\r\nيعنى هر كه چراغى در مسجد روشن كند ما دام كه در آن مسجد روشنى او باشد ملائكه و حاملان عرش براى او استغفار كنند و هر كه الفت بگيرد به مسجد حقتعالى با او الفت گيرد و چون به بينيد كه مردى عادت بمساجد كرده پس گواهى دهيد او را با ايمان كامل و نيز از آن حضرت نقل كرده كه\r\nياتى فى آخر الزمان ناس من امتى ياتون فى المساجد فيقعدون فيها حلقا ذكرهم الدنيا و حب الدنيا لا تجالسوهم فليس بهم للَّه حاجة\r\nيعنى در آخر الزمان مردمانى باشند از امت من كه بمساجد روند و حلقه حلقه گرد يكديگر نشينند و متذكر بامور دنيا شوند و محبت دنيا را اظهار كنند و شما با ايشان ننشينيد كه حقتعالى را هيچ حاجتى بايشان نيست از ايشان بينياز است و نيز فرمود كه\r\nالحديث فى المسجد ياكل الحسنات كما ياكل البهيمة الحشيش\r\nيعنى ذكر دنيا در مسجد مىخورد حسنات را هم چنان كه چاروا گياه را مىخورد و ابو سعيد خدرى از آن حضرت روايت كرده كه فرمود چون بينى مردى را كه آمد و شد مىكند به مسجد و نماز بپاى ميدارد گواهى ده بايمان او از براى آنكه حقتعالى ميفرمايد كه * ( إِنَّما يَعْمُرُ مَساجِدَ اللَّه مَنْ آمَنَ بِاللَّه وَالْيَوْمِ الآخِرِ ) * از نعمان بشير مرويست كه يكى از اصحاب گفت مرا در عمل همين كافى است كه حاجيان را آب مىدهم ديگرى گفت من باك ندارم از آنكه هيچ عملى نكنم پس از آنكه عمارت خانهء خدا ميكنم مردى ديگر گفت جهاد در راه خدا از همه فاضل تر است عمر گفت خاموش باشيد تا رسول صلَّى اللَّه عليه و آله از منزل خود بيرون آيد چون آن حضرت تشريف شرف ارزانى فرمود بحكومت پيش آن حضرت رفتند حق تعالى اين آيه را فرستاد كه * ( إِنَّما يَعْمُرُ مَساجِدَ اللَّه مَنْ آمَنَ بِاللَّه وَالْيَوْمِ الآخِرِ وَأَقامَ الصَّلاةَ وَآتَى الزَّكاةَ وَلَمْ يَخْشَ إِلَّا اللَّه ) * * ( فَعَسى أُولئِكَ ) * پس شايد كه آن عمارتكنندگان كه جامع كمالات علميه و عمليه‌اند * ( أَنْ يَكُونُوا ) * آنكه باشند * ( مِنَ الْمُهْتَدِينَ ) * از راه يافتگان بطريق نجات ايراد كلمهء عسى كه صيغه توقعست جهت قطع طمع مشركانست يعنى هر گاه كه اهتداى اين گروه كه مستجمع كمالات علميه و عمليه‌اند داير است ميان لعل و عسى پس حال آنها كه من كل الوجوه ناقصاند پيدا است كه چگونه خواهد بود شعر\r\n\r\nجايى كه شير مردان در عرصهء عتاباند\r\nروباه سيرتان را آنجا چه تاب دارند\r\n\r\nو ديگر منع مؤمنانست از اغترار باعمال خود و بر آن اعتماد نمودن چه هر كه به عمل مغرور است از فيض ازلى مهجور است بيت\r\n\r\nمباش غره بعلم و عمل كه شد ابليس\r\nبدين سبب ز در بارگاه عزت دور\r\n\r\nواحدى كه يكى از علماى اهل سنت\r\n","description":"","footnote":"","page_name":" 240 ","page_number":240},
  {"content":"\r\nاست در تفسير خود كه موسوم است باسباب نزول و موفق الدين احمد بن يوسف الكواشى نيز در تفسير خود كه مسمى است به تبصرة آورده كه عباس بن عبد المطلب و طلحة بن شيبه با امير المؤمنين عليه السّلام در مقام مفاخره بر آمدند طلحه ميگفت بيت\r\n\r\nانا صاحب البيت و بيدى\r\nمفتاحه فانا افضلكم\r\n\r\nو عباس مىگفت انا اسقى الحاج فانا صاحب السقاية و القائم عليها شاه اولياء عليه الصلاة و السلام چون اين مقاله از ايشان بشنيد فرمود\r\nما ادرى ما تقولون فقد صليت ستة اشهر الى القبلة قبل الناس و انا صاحب الجهاد\r\nيعنى طلحه گفت كه اختيار بيت اللَّه در دست منست و مفتاح خانه نزد من پس مرا مزية مرتبه باشد بر ديگران و اشرف از همه عالميان عباس گفت من صاحب سقايه‌ام و بحجاج آب مىدهم پس من افضل و اشرف باشم امير المؤمنين عليه السّلام فرمود كه من نميدانم كه شما چه مىگوييد چه اين افتخار شما بر من بىوجه است زيرا كه من ايمان آورده‌ام بمحمد ص و تصديق به خدا و رسول او و بروز قيامت كرده‌ام و اقتدا به حضرت رسالت ( ص ) نموده نماز ميگذاردم قبل از جميع مردمان به مدت شش ماه همه بعبادت اصنام مشغول بوديد و سجده لات و عزى ميكرديد و من مجاهد * ( فِي سَبِيلِ اللَّه ) * بودم و در خدمت نبى و نصرت او بجان ميكوشيدم و شما در خدمت اوثان و متابعت شيطان بوديد حسين بن عمر روايت كرده از سدى از ابى مالك از عبد اللَّه بن عباس كه روزى عباس بن عبد المطلب اظهار شرف و فضيلت خود مينمود و خود را در ميان اكابر قريش ميستود و ميگفت من از على بن ابى طالب عليه السّلام افضلم زيرا كه اقربم به حضرت رسالت ( ص ) چه من عم رسولم و رسول ص برادرزادهء منست و على ع پسر عم اوست و پسر عم ابعد است از عم و نيز من صاحب سقايه‌ام و حاجيان را آب مىدهم و على عليه السّلام را اينمرتبة نيست چه اين شرف در او مفقود است طلحة بن شيبه ميگفت كه شرف و فضيلت و مزيت مرا است زيرا كه صاحب بيت اللَّه ام و كليد خانه در دست منست و من عامر مسجد حرامم و هيچكس از قريش در مرتبهء من نيست و در شرف بدرجهء من نرسد هر دو در اين سخن بودند كه على مرتضى عليه السّلام برسيد و اين سخنان استماع نمود و فرمود\r\nانا افضل منكما انا المجاهد فى سبيل اللَّه\r\nيعنى اى عباس و طلحه بدانيد و آگاه باشيد كه من افضل و اشرف و اكمل از شما ام زيرا كه من در ترويج دين نبى و نصرت او كوشيده‌ام و دشمنان او را خار و مقهور گردانيده‌ام و خداوند تعالى فرموده است كه فَضَّلَ اللَّه الْمُجاهِدِينَ عَلَى الْقاعِدِينَ أَجْراً عَظِيماً پس شما را رتبه من نباشد و درجهء من اعلى و اسنى از درجهء امثال شما باشد و چون اين تنازع و تشاجر در ميان ايشان واقع شد حق تعالى از سر اجلال و تعظيم على ابن ابى طالب و تصديق قول او اين آيه فرستاد كه * ( أَ جَعَلْتُمْ ) * آيا ميگردانيد همزه براى انكار است يعنى مگردانيد * ( سِقايَةَ الْحاجِّ ) * اهل سقايه حاجيان را * ( وَعِمارَةَ الْمَسْجِدِ الْحَرامِ ) * و ارباب عمارة\r\n","description":"","footnote":"","page_name":" 241 ","page_number":241},
  {"content":"\r\nمسجد الحرام * ( كَمَنْ آمَنَ بِاللَّه ) * همچه آن كس كه ايمان آورده است به خدا * ( وَالْيَوْمِ الآخِرِ ) * و بروز آخرت * ( وَجاهَدَ ) * و جهاد كرده است * ( فِي سَبِيلِ اللَّه ) * در راه خدا در انوار گفته كه سقاية و عمارة مصدر سقى و عمر است پس بحيثيت مشتبه نشوند بلكه ناچار باشد از اضمارى تقدير اينكه ( أ جعلتم اهل سقاية الحاج و عمارة المسجد الحرام كمن آمن و يا جعلتم سقاية الحاج كايمان من آمن ) و معنى آن انكار تشبيه مشركان و اعمال محبطهء ايشانست بمؤمنان و اعمال مشتبه ايشان بعد از تقرير اين معنى ميفرمايد بقوله * ( لا يَسْتَوُونَ ) * برابر نيستند اين هر دو قوم * ( عِنْدَ اللَّه ) * نزد خدا آن گه عدم بيان تساوى مىكند كه * ( وَاللَّه ) * خداى تعالى * ( لا يَهْدِي الْقَوْمَ الظَّالِمِينَ ) * راه نمينمايد به مقصود گروه مشركان را كه بشرك و معادات بر خود ستم ميكنند و حبط عمل خود كنيد پس چگونه مساوى كسانى باشند كه حقتعالى ايشان را هدايت فرموده و به حق و صواب توفيق داده\r\n* ( الَّذِينَ آمَنُوا ) * آنان كه گرويده‌اند بخداى و به آنچه آمده است از نزديك او * ( وَهاجَرُوا ) * و هجرت كردند از ديار خود * ( وَجاهَدُوا ) * و جهاد كردند با مشركان * ( فِي سَبِيلِ اللَّه ) * در راه خدا * ( بِأَمْوالِهِمْ ) * ببذل كردن مالهاى خود بر مجاهدان و تهيه اسباب قتال ايشان * ( وَأَنْفُسِهِمْ ) * و بنفسهاى خود در معارك جهاد * ( أَعْظَمُ دَرَجَةً ) * بزرگترند از روى درجه يعنى مرتبه و كرامت ايشان بلندتر و بيشتر است * ( عِنْدَ اللَّه ) * نزديك خدا از آنها كه سقايه حاج و عمارت مسجد كنند و جامع اينصفات نباشند * ( وَأُولئِكَ ) * و آن گروه كه مجتمع اين كمالاتند * ( هُمُ الْفائِزُونَ ) * ايشانند ظفر يافتگان بامانى دو جهانى و حديث متواتر از موافق و مخالف كه\r\nعلى و شيعته هم الفائزون\r\nشاهد عدلست بر آنكه مراد از اين گروه رستگار امير المؤمنين عليه السّلام است و شيعيان ابرار او و الحمد للَّه على ذلك * ( يُبَشِّرُهُمْ ) * مژده ميدهد ايشان را * ( رَبُّهُمْ ) * پروردگار ايشان * ( بِرَحْمَةٍ مِنْه ) * برحمة فايضه از او بر ايشان * ( وَرِضْوانٍ ) * و خوشنودى كامل از او نسبت بايشان * ( وَجَنَّاتٍ ) * و بهشتهاى كه * ( لَهُمْ فِيها ) * مر ايشان باشد در آن * ( نَعِيمٌ مُقِيمٌ ) * نعمتى بىانقطاع در تنكير مبشر به ايماء است به آنكه زبان تعريف باداى توصيف آن وافى نيست * ( خالِدِينَ فِيها ) * در حالتى كه اين گروه جاويد باشند در آن بهشتها * ( أَبَداً ) * هميشه اين تاكيد خلود است تا حمل بر مكث طويل نكنند چه گاه هست كه خلود\r\n","description":"","footnote":"","page_name":" 242 ","page_number":242},
  {"content":"\r\nدر كلام عرب بمعنى مكث طويل مستعمل مىشود * ( إِنَّ اللَّه عِنْدَه ) * بدرستى كه خداى نزديك او است * ( أَجْرٌ عَظِيمٌ ) * مزدى بزرگ كه نعيم بهشت در جنب آن حقير باشند و آن رضاى او سبحانه است و خوشنودى او نسبت بايشان و در كشف الاسرار آورده كه رحمت براى عاصيانست و رضوان براى مطيعان و جنت براى كافهء مؤمنان رحمت را تقديم كرد تا اهل عصيان رقم نااميدى بر صفحهء احوال خود نكشند چه هر چند گناه عظيم بود رحمت از آن اعظم است و از شعبى و حسن بصرى و محمد بن كعب قرطبى و حاكم ابو القاسم الخسكانى باسناد از ابن بريده از پدرش نيز مرويست كه اين هر سه آيت در شان عالىشان امير المؤمنين عليه السّلام نازل شده و تفصيل اينسوره را بر اين وجه تقرير كرده و در سمت تحرير در آورده كه روزى عباس بن عبد المطلب و طلحه بن شيبه با يكديگر مفاخرت ميكردند عباس گفت كه من بهترم كه سقاية حاج و عمارت خانهء خدا به من تعلق دارد و طلحه گفت كليد خانه بدست منست و امارت آن نامزد من است و اگر خواهم همه شب در خانهء خدا ميتوانم بود و چون اين تنازع در باب تفاخر ميان ايشان به سر حد اطناب كشيد با يكديگر قرار دادند كه اولين كسى كه از اين راه بر ما گذر كند او را حاكم گردانيم تا ميان ما حكم باشد نگاه كردند امير المؤمنين عليه السّلام را ديدند كه مىآمد گفتند كه اللَّه اكبر ما را بهتر از اين حاكم نبايد پس او را بگرفتند و در نزد خود نشاندند و صورت حال بعرض او رسانيدند فرمود\r\nالا ادلكما على خير منكما\r\nمن شما را راه نمايم به كسى كه بهتر از شما است گفتند آن كيست فرمود\r\nمن ضرب خراطيمكما بالسيف حتى قادكما الى الاسلام\r\nبهتر از شما كيست كه تيغ از سر شما و خرطوم شما باز نگرفت تا آنكه شما را باسلام باز آورد گفتند همانا كه اين از خود كنايه ميكنى فرمود آرى چه منع كند مرا از اين سخن كه من در زمان خوردى تا غايت مصدق رسول صلَّى اللَّه عليه و آله بودم و صاحب جهاد در دين خدا و مع ذلك به دو قبله با رسول خدا نماز گذارده‌ام و پيش از شما مدتها عبادت خدا كرده‌ام با رسول خدا صلَّى اللَّه عليه و آله و سلَّم كه ثالثى با ما نبود ايشان تفاخر خود را فراموش كرده روى به او آوردند و گفتند اكنون ما را خصومت با تو افتاد بيا تا نزد رسول خدا صلَّى اللَّه عليه و آله رويم تا ميان ما حكم كند فرمود چنين باشد پس باتفاق نزد رسول صلَّى اللَّه عليه و آله آمدند عباس بر او سبقت كرده گفت يا رسول اللَّه صلَّى اللَّه عليه و آله اينكودك بر ما تفاخر مىكند و قصه را تمام معروض داشتند حضرت فرمود\r\nيا على ما حملك على ما استقلبت به\r\nچه باعث تو شد كه به روى عباس در آمدى فرمود\r\nيا رسول اللَّه صلَّى اللَّه عليه و آله صدمته بالحق فمن شاء فليغضب و من شاء فليرض\r\nمن به كلمه حق تكبر و مفاخره او را در هم شكستم هر كه خواهد كوبه حق خشم گيرد يا به آن راضى شود پس رسول ( ص ) هيچ نگفت تا كسى نگويد كه مراعات على ع مىكند اما منتظر وحى بود كه ناگاه جبرئيل از نزد ملك جليل در رسيد و گفت\r\nيا محمد صلَّى اللَّه عليه و آله ان ربك يقرا عليك السلام و يقول اتل عليهم أَ جَعَلْتُمْ سِقايَةَ الْحاجِّ\r\nالاية يعنى اى محمد ( ص ) خداى تبارك و تعالى تو را سلام مىرساند و\r\n","description":"","footnote":"","page_name":" 243 ","page_number":243},
  {"content":"\r\nميگويد بر ايشان خوان اين هر سه آيت را كه أَ جَعَلْتُمْ سِقايَةَ الْحاجِّ تا آخر آورده‌اند كه چون حضرت رسالت صلَّى اللَّه عليه و آله را بهجرت اجازت شد بعضى از صحابه بنشاطى تمام بطريق مدينه مسارعت مينمودند و ترك خانمان را بر محبت زن و فرزند و مصاحبت خويش و پيوند ترجيح ميفرمودند و جمعى ديگر را آبا و اقربا و عيال و اطفال سوگند داده بزارى تمام و سكون و ارام در مقام و منزل التماس ميكردند و ايشان را رقت جنسيت پيوند و شفقة بر زن و فرزند مانع هجرت مىشد اين آيه نازل گشت كه * ( يا أَيُّهَا الَّذِينَ آمَنُوا ) * اى كسانى كه ايمان آورده‌ايد * ( لا تَتَّخِذُوا آباءَكُمْ ) * فرا نگيريد پدران خود را * ( وَإِخْوانَكُمْ ) * و برادران خود را * ( أَوْلِياءَ ) * دوستان يعنى اين گروه را بدوستى مگيريد * ( إِنِ اسْتَحَبُّوا الْكُفْرَ ) * اگر بگزينند ايشان كفر را * ( عَلَى الإِيمانِ ) * بر ايمان و شما را از هجرت باز دارند و گويند نزول آيه دربارهء آن نه كس بود كه مرتد شده به مكه ملحق شدند حقتعالى باقارب ايشان كه مهاجرت كرده بودند خطاب فرمود كه ايشان را بدوستى مگيريد * ( وَمَنْ يَتَوَلَّهُمْ مِنْكُمْ ) * و هر كه از شما ايشان را دوست دارد يعنى اين عمل از ايشان پسندند و راضى بشرك و ارتداد ايشان باشد و از منع ايشان از هجرت ممتنع بشود * ( فَأُولئِكَ ) * پس آن گروه دوست دارندگان * ( هُمُ الظَّالِمُونَ ) * ايشانند ستمكاران كه دوستى را در غير محلش وضع كرده‌اند چه دوستى با مؤمنان بايد و با مشركان نشايد مراد آنست كه ايشان را در امر دين خود دوست خود ميگيريد بلكه دشمن دين خود دانيد و در باب منع هجرت تابع ايشان مشويد و اما در امر دنيا با ايشان مجالست و مخالطت جايز است لقوله تعالى صاحِبْهُما فِي الدُّنْيا مَعْرُوفاً چون اين آيه نازل شد متخلفان از هجرت گفتند حالا ما در ميان قبايل و عشاير خوديم و بمعاملات و تجارات اشتغال نموده اوقات ميگذرانيم چون عزيمت هجرت كنيم بضرورت قطع پدر و فرزند بايد كرد پس تجارت از دست برود و ما بى كس و بى مال بمانيم آيتى ديگر آمد كه * ( قُلْ ) * بگو اى محمد صلَّى اللَّه عليه و آله و سلَّم تاركان هجرت را * ( إِنْ كانَ آباؤُكُمْ ) * اگر هست پدران شما * ( وَأَبْناؤُكُمْ ) * و فرزندان شما * ( وَإِخْوانُكُمْ ) * و برادران شما * ( وَأَزْواجُكُمْ ) * و زنان شما * ( وَعَشِيرَتُكُمْ ) * و خويشان شما اشتقاق اين از عشره است چه عشيره جماعتىاند كه راجع مىشود به عقد واحد چون عقد عشره * ( وَأَمْوالٌ اقْتَرَفْتُمُوها ) * و مالهايى كه كسب كرده‌ايد او را * ( وَتِجارَةٌ تَخْشَوْنَ ) * و بازرگانى كه ميترسيد\r\n","description":"","footnote":"","page_name":" 244 ","page_number":244},
  {"content":"\r\nشما * ( كَسادَها ) * از ناروايى آن * ( وَمَساكِنُ ) * و مسكنهايى كه از غايت نزاهت * ( تَرْضَوْنَها ) * مىپسنديد آن را * ( أَحَبَّ إِلَيْكُمْ ) * دوست تر بسوى شما يعنى اگر اينها را كه مذكور شد بدوستى اختيارى نه طبيعى كه در تحت تكليف داخل نيست دوستتر ميداريد * ( مِنَ اللَّه وَرَسُولِه ) * از خدا و رسول او * ( وَجِهادٍ فِي سَبِيلِه ) * و جهاد كردن در راه از * ( فَتَرَبَّصُوا ) * پس انتظار بريد و چشم داريد * ( حَتَّى يَأْتِيَ اللَّه ) * تا بيارد خداى * ( بِأَمْرِه ) * عقوبت خود را عاجلا و اجلا كه امر به آن كند و نزد مجاهد مراد فتح مكه است و اين صحيح نيست زيرا كه سورهء برائة بعد از فتح مكه نازل شد * ( وَاللَّه ) * و خداى تعالى * ( لا يَهْدِي الْقَوْمَ الْفاسِقِينَ ) * راه نمينمايد گروه بيرون رفتگان را از حد فرمان يعنى ايشان را فرو ميگذارد و نظر لطف و توفيق از ايشان باز ميگيرد به جهت فرط عناد و تقليد انكار ايشان و با وجود مشاهدهء آيات داله بر حقيت دين اسلام و يا آنكه ايشان را در آخرت راه بهشت ننمايد بلكه بدوزخ در آورده به عذاب ابدى معذب سازد و در اين آيه تهديد عظيم و توبيخ بزرگست مر كسانى را كه به جهت علاقه محبت ابا و اولاد و اقربا و اموال ترك واجبى از واجبات دينى كند و از حضرت رسالت صلَّى اللَّه عليه و آله روايتست كه\r\nلا يجد احدكم طعم الايمان حتى يحب فى اللَّه ابعد الناس و يبغض فى اللَّه اقرب الناس اليه\r\nهيچكس از شما لذت ايمان و حلاوت آن در نيابد تا آنكه دوست دارد در راه خدا دورترين مردمان را يعنى بيگانه و دشمن گيرد در راه او نزديكترين ايشان را به خود يعنى خويش و قول بيشتر ائمه تفسير راجعست به آنكه از اين آيه رايحه نااميدى اكثر مردم از رستگارى استشمام ميتوان نمود چه اغلب ايشان در اين مقاماند كه دين خود را از اموال و ازواج و عشاير و مساكن دوستتر نمى دارند و حظوظ دنيوى بر آن اختيار ميكنند پس اى عزيز مرد بايد كه ابراهيم وار از دو كون روى بگرداند كه فَإِنَّهُمْ عَدُوٌّ لِي إِلَّا رَبَّ الْعالَمِينَ مال را بذل مهمان و فرزند را قصد قربان و خود را فداى آتش سوزان كند يعنى قطع تعلق از اين و آن را نموده من جميع الوجوه توجه بمولى كند تا دعوى در دوستى صادق باشد و نعم ما قيل بيت\r\n\r\nآن كس كه تو را شناخت جان را چه كند\r\nفرزند و عيال و خانمان را چه كند\r\n\r\nو بعد از امر مؤمنان بقتال تذكير نصرت خود مىكند مر ايشان را حالا بعد حال و ميفرمايد كه * ( لَقَدْ نَصَرَكُمُ اللَّه ) * بدرستى كه يارى كرد خدا شما را اى مؤمنان * ( فِي مَواطِنَ كَثِيرَةٍ ) * در مواطنهاى بسيار يعنى مواقع حرب و معارك كارزار چون روز بدر و حرب بنى نضير و جنگ بنى قريظه و روز احزاب و صلح حديبيه و حرب خيبر\r\n","description":"","footnote":"","page_name":" 245 ","page_number":245},
  {"content":"\r\nو فتح مكه مرويست از صادقين عليهما السلام كه مواطن حرب حضرت رسالت صلَّى اللَّه عليه و آله هشتاد موطن بوده و در اخبار آمده كه متوكل را مرضى طارى شد نذر كرد كه مال كثير را تصدق كند چون شفا يافت علما را از حد مال كثير پرسيد مختلف الاقوال شدند و هر يك چيزى ميگفتند پس امر كرد كه اين مسئله را از ابى الحسن على بن محمد موسى بن جعفر عليه السلام سؤال كنند و آن حضرت محبوس بود در خانهء متوكل و بعد از عرض اين مسئله فرمود كه هشتاد درهم تصدق كن از علت اين پرسيدند فرمود لقوله تعالى * ( لَقَدْ نَصَرَكُمُ اللَّه فِي مَواطِنَ كَثِيرَةٍ ) * و مواطن حرب حضرت رسالت صلَّى اللَّه عليه و آله هشتاد بوده * ( وَيَوْمَ حُنَيْنٍ ) * و در موطن روز حنين و آن واده ايست ميان مكه و طايف كه حضرت رسالت صلَّى اللَّه عليه و آله در آن موضع با لشگر هوازن و ثقيف محاربه فرمود و آن چنان بود كه بعد از فتح مكه در آخر ماه رمضان يا در سال هشتم از هجرت اين دو قبيله متفق شده قصد مسلمانان كردند و خبر به حضرت رسالت رسيده با دوازده هزار يا شانزده هزار مرد متوجه ايشان شد و دو هزار از جملهء طلقا بودند و مشركان چهار هزار مرد بودند ابو بكر چون قلت لشگر كفار و كثرت لشگر اسلام را بديد گفت لن نغلب اليوم من قلة ما امروز از قلة لشگر مخالف و كثرت سپاه خود مغلوب نخواهيم شد و اين سخن به حضرت رسيده نپسنديد و بسبب اين عجب و چشم زخم او در اول حال شكست بر لشگر اسلام آمد پس حقتعالى اين قضيه را به ياد مؤمنان مىدهد كه شما را يارى داد روز حنين * ( إِذْ أَعْجَبَتْكُمْ ) * چون بشگفت آورد شما را * ( كَثْرَتُكُمْ ) * بسيارى لشگر شما را * ( فَلَمْ تُغْنِ عَنْكُمْ ) * پس رفع نكرد از شما آن كثرت شما * ( شَيْئاً ) * چيزى را از صولت دشمن * ( وَضاقَتْ ) * و تنگ شد * ( عَلَيْكُمُ الأَرْضُ ) * بر شما زمين آن وادى * ( بِما رَحُبَتْ ) * با فراخى و گشادگى كه داشت يعنى در آن زمين فراخ مسيرى و مرجعى نداشتيد كه به آن ملتجى شده نفوس شما از شدت رعب مطمئن شود * ( ثُمَّ وَلَّيْتُمْ ) * پس پشت بر دشمن كرديد و برگشتيد از حرب * ( مُدْبِرِينَ ) * در حالتى كه هزيمت كنندگان بوديد ادبار ذهابيست بر خلاف اقبال آورده‌اند كه در اول حال كه هر دو لشگر بهم آميختند مسلمانان بر مشركان غلبه كردند و ايشان را هزيمت نموده پراكنده ساختند و همه بغنيمت گرفتن مشغول شدند مشركان را عرق حميت جاهليت به حركت آمد يكديگر را آواز دادند كه يا حماة السوء كجا ميگريزيد زنان و فرزندان خود را در دست ايشان رها كرده‌ايد پس متفق شده باز گشتند و يك بار خود را بر مسلمانان زدند و مسلمانان به جهت مشغولى به غنيمت از اين غافل بودند پس مضطرب شده شكست عظيم بر ايشان افتاد و همه منهزم شدند و از قتاده منقولست كه سبب هزيمت از طلقا بود القصه لشگر\r\n","description":"","footnote":"","page_name":" 246 ","page_number":246},
  {"content":"\r\nاسلام منهزم شده\r\nو با رسول ( ص ) هيچ كس نماند الا نه كس از بنى هاشم و يك كس از انصار كه نام او ايمن بن ام ايمن بود و در آن جنگ كشته گشته و آن نه كس امير المؤمنين ( ع ) بود و عباس بن عبد المطلب و فضل بن عباس و ابو سفيان بن حارث بن عبد المطلب و نوفل بن حارث و ربيعة بن الحرث و عبد اللَّه بن زبير و عتبه و معتب پسران ابو لهب امير المؤمنين عليه السّلام در پيش حضرت رسالت ( ص ) ايستاده رايت در دست داشت و قتال ميكرد عباس بر جانب راست آن حضرت بود و فضل بجانب چپ او و ابو سفيان در عقب او و بواقى گرد آن حضرت در آمده بودند و حضرت رسالت ( ص ) در آن روز بر استر سوار بود چون دوستان هزيمت كردند و دشمنان به تمامى روى به آن حضرت آوردند حضرت استر خود را نهيب ميداد و رو بار دوى دشمن حمله ميكرد و ميگفت\r\nانا النبى لا كذب انا بن عبد المطلب\r\nو عباس و ابو سفيان ركاب و لجام استر را گرفته نميگذاشتند كه آن حضرت بميان دشمنان در آيد و از اين صورت بر كمال شجاعت سيد عالم ( ص ) استدلال ميتوان كرد كه در چنان روز بر استر كه در معركه حرب كر و فرى ندارد سوار شده بيمدد كار متوجه حرب كفار شده بود و نسب خود را اظهار ميفرمود و چون عباس آن حضرت را نگذاشت كه محاربه نمايد حضرت فرمود كه چون چنين است پس اصحاب را باز خوان عباس مردى بلند آواز بود بر وجهى كه روزى در مكه غارتى بود عباس آواز برداشت كه وا صياحا هيچ آبستن نماند كه آواز او را شنيده كودك از شكمش جدا نشد پس در اين روز بآواز بلند ندا كرد كه ( يا معاشر المهاجرين و الانصار يا اهل بيعة الشجرة يا اصحاب سورة البقرة الى اين تفرون اذكر و العهد الذى عاهدتم على رسول اللَّه ) مردمان بآواز عباس بازگشتند و بملازمت حضرت پيوستند و فى الحال حرب گرم شد و كفار را منهزم ساختند و ذلك قوله تعالى * ( ثُمَّ أَنْزَلَ اللَّه ) * پس فرو فرستاد خدا * ( سَكِينَتَه ) * رحمت خود را كه سبب سكون و آرام قلب است * ( عَلى رَسُولِه ) * بر رسول خود تا تنها داعيهء حرب نمود و از كثرت اعدا نينديشيد * ( وَعَلَى الْمُؤْمِنِينَ ) * و بر مؤمنان تا بنداى عباس بازگشتند اعادهء جار جهت تنبيه است بر اختلاف حال رسول ( ص ) و امت و عياشى باسناد خود از حسن بن فضال نقلكرده از ابى الحسن على بن موسى الرضا عليه السّلام كه سكينه ريحى است خوشبو از جنت و آن را صورتيست چون صورت روى انسان و هميشه با پيغمبران مىباشد و اين هزيمت در شب بود و رسول خدا ( ص ) در ميان وادى بود و مشركان كمين گشاده و تيغ و نيزه و عمود در مسلمانان نهاده چون مسلمانان بازگشتند خود را بر مشركان زدند و تيغ و نيزه را بر ايشان گشادند و آن حضرت ميفرمود كه\r\nالان حمى الوطيس\r\nاى اشتدت الحرب الحال حرب گرم شده و بتلاوت دعاى موسى عليه السّلام كه در روز فلق بحر خوانده بود كه\r\nاللهم لك الحمد و اليك المشتكى و انت المستعان\r\nملهم شده از استر فرود آمد و يا هم چنان سواره مشتى خاك و سنگ ريزه از زمين برداشت و يا از ياران طلبيده و فرمود\r\nشاهت الوجوه\r\nو بر جانب كفار ريخت و فرمود\r\nانهزموا و\r\n","description":"","footnote":"","page_name":" 247 ","page_number":247},
  {"content":"\r\nرب محمد\r\nبقدرت الهى هيچكس نماند از اعادى الا كه چشم و دهن او از خاك و سنگ ريزه پر نشد و شكست بر ايشان افتاد و مرويست كه رسول ( ص ) در آن شب بيك نيمهء روى بجانب اهل اسلام نگريد چندان نور از روى وى بتافت كه همه وادى روشن شد پنداشتى كه ماه شب چهارده است كه ميدرخشيد و مسلمانان را بر قتال تحريص ميكرد و گريخته گان را بآواز بلند ندا ميكرد كه\r\nاين ما عاهدتم اللَّه عليه\r\nهيچكس نماند كه آواز رسول ( ص ) نشنيد و بازنگرديد راوى گويد كه مردى از هوازن كه نام او ابو جردل بود بر شترى نشسته رايتى سياه در دست گرفته در پيش كفار ايستاده بود چون بر مسلمانى ظفر يافتى نيزه بر روى او زدى و او را بكشتى و چون فرصت يافتى رايت بر افراشتى و در عقب اهل هزيمت رفتى حضرت امير عليه السّلام آهنگ وى كرد و به او رسيده ضربتى به او حواله كرد وى از شتر بيفتاد امير تيغى بر رويش زد به دو رخش رسانيد و در عقب او چهل كس ديگر را بجهنم فرستاد چون مشركان آن را بديدند شكسته شدند و مسلمانان روى بايشان آوردند و بتيغ و نيزه ايشان را هلاك مىساختند و رسول ( ص ) مىفرمود كه\r\nاللهم اذقت اول قريش نكالا فاذق اخرهم نوالا\r\nو آن حضرت بنفس نفيس خود شمشير كشيده روى بكفار نهاده و كمال شجاعت آن حضرت در اين روز بر مردمان ظاهر شد پس حقتعالى پنج هزار فرشته را بمدد اهل اسلام فرستاد كما قال * ( وَأَنْزَلَ جُنُوداً ) * و فرو فرستاد لشگرها كه به چشم خود * ( لَمْ تَرَوْها ) * نديديد شما آنها را اما كفار ميديدند و آنها ملائكه بودند و با جامهاى سفيد و عمامه هاى سرخ علامة بين الكتفين گذاشته بر اسبان ابلق سوار شده از حسن مرويست كه عدد ملائكه در آن روز هشت هزار بود و بروايت ديگر شانزده هزار * ( وَعَذَّبَ الَّذِينَ كَفَرُوا ) * و عذاب كرد خدا آنان را كه كافر بودند به آنكه بسيار كس از ايشان كشته شد و شش هزار از اولاد و اهالى ايشان را اسير گردانيدند و بيست و چهار هزار شتر و چهار هزار گاو و زياده از چهل هزار گوسفند بدست ايشان درآمد * ( وَذلِكَ ) * و آنچه واقع شد * ( جَزاءُ الْكافِرِينَ ) * پاداش ناگرويدگان است در دنيا از جبائى روايتست كه نزول ملائكه در روز حنين جهت تقويت قلوب مؤمنان و تشجيع ايشان بود و در آن روز اصلا مباشر قتال نشدند همين در روز بدر قتال كردند سعيد بن المسيب روايت كرده كه يكى از مشركان مرا حكايت كرد كه روز حنين چون ما را با مسلمانان اتفاق افتاد تا خود را بر ايشان زديم و ايشان را پراكنده گردانيديم تا نزديك خداوند شتر سفيد رسيديم يعنى محمد ( ص ) گرداگرد او مردانى ديديم نيكو روى جامهاى سفيد پوشيده چون ما را ديدند گفتند\r\nشاهت الوجوه\r\nو بر ما حمله كردند و ما را منهزم ساختند و هم از سعيد روايت است كه من از رسول ( ص ) پرسيدم كه اين جماعت نيكو روى سفيدپوش كه مشركان را هزيمت كردند كه بودند فرمود فرشتگان بودند كه حقتعالى ايشان را بمدد ما فرستاد القصه چون كارزار بين الفريقين گرم شد و از شب تا چاشت\r\n","description":"","footnote":"","page_name":" 248 ","page_number":248},
  {"content":"\r\nاستمرار يافت مشركان مغلوب شدند و منادى رسول صلَّى اللَّه عليه و آله و سلَّم ندا كرد كه رسول صلَّى اللَّه عليه و آله ميفرمايد كه اسيران را نكشيد مردم دست از كشتن ايشان كشيدند و در ايام فتح مكه بنى هذيل مردى را بجاسوسى نزد ما فرستاده بودند كه او را ابن الاكوع گفتندى روز حنين او را اسير كردند عمر خطاب بر او بگذشت و او را بديد مردى انصارى را گفت كه ميدانى اين چه كس است اين آن جاسوسى است كه در ايام فتح مكه مشركان او را بجاسوسى نزد ما فرستاده بودند او را بكش آن انصارى او را بكشت چون خبر برسول صلَّى اللَّه عليه و آله رسيد در غضب شد و فرمود كه نشنيدى نداى منادى مرا كه ميگفت هيچ اسيرى را مكشيد گفت بقول عمر او را كشتم و از آن عذر خواست و مشركان منهزم شده باوطاس آمدند و رسول صلَّى اللَّه عليه و آله مردى را از قبيلهء اشعر امير بعضى لشگر گردانيد نام او ابو عامر و امر كرد تا برود و ايشان را متفرق و پراكنده گرداند و امير مشركان مالك بن عوف النصرى بود چون ابو عامر مشركان را پراكنده گردانيد و بعضى از اموال ايشان را غنيمت كرد مالك بطايف آمد و باز لشگر متفرق به او پيوستند رسول صلَّى اللَّه عليه و آله بر اثر او بطايف رفت و طايف را حصار كرد و تا آخر شوال كار زار كرد و چون ذو القعده در آمد كه ماه حرام بود دست از حرب كشيده متوجه جعرانه شد و آنجا بعمره احرام گرفت و غنيمت حنين و اوطاس قسمت فرمود و مؤلفهء قلوب را چون ابو سفيان بن حرث و عكرمة بن ابى جهل و صفوان بن اميه و حارث بن هشام و عبد اللَّه بن ابى اميه و معوية بن ابى سفيان و هشام بن مغيره و اقرع بن حابس و امثال ايشان را از پنجاه شتر تا صد بايشان داد و انصار را نصيبى اندك داد و مهاجر را بسيار انصار به جهت اين غمگين و ملول خاطر شدند بعضى گفتند همهء غنيمت را بقوم خود داد و ما را محروم گردانيد و برخى گفتند كه تيغ ما زديم و غنيمت كافران بردند و جمعى گفتند چون قوت يافته احتياج باعانت ما ندارد و به جهت اين ما را از مال غنيمت بهره مند نگردانيد و عباس بن مرداس در اين باب شعرى چند بگفت چون اين خبر بسمع مبارك رسول صلَّى اللَّه عليه و آله رسيد بفرمود تا همهء انصار را جمع كردند و هر كس كه غير انصار بود از آن مجلس منع كرد و بعد از انعقاد مجلس حضرت با امير المؤمنين عليه السّلام بيامد و در ميان ايشان بنشست و فرمود اى انصار از شما چيزى ميپرسم مرا جواب دهيد گفتند بگوى يا رسول اللَّه صلَّى اللَّه عليه و آله فرمود نه شما ضال بوديد خدا شما را به من هدايت كرد گفتند بلى يا رسول اللَّه و للَّه المنة و لرسوله گفت نه شما بر كنارهء دوزخ بوديد حق تعالى بواسطهء من شما را از آن برهانيد گفتند بلى يا رسول اللَّه فرمود نه شما جمعى اندك و ضعيف بوديد و حقتعالى بوسيله من شما را بسيار توانا گردانيد گفتند بلى يا رسول اللَّه للَّه و لرسوله المنة فرمود نه شما دشمنان يكديگر بوديد خداى تعالى به جهت من دلهاى شما را الفت داده و همه دوست و محب يكديگر شديد گفتند بلى چنين بود پس ساعتى خاموش شد بعد از آن فرمود از آنچه گفتم مرا جواب دهيد گفتند\r\n","description":"","footnote":"","page_name":" 249 ","page_number":249},
  {"content":"\r\nيا رسول اللَّه صلَّى اللَّه عليه و آله جواب داديم به آنچه دانستيم و بر آن سپاس دارى كرديم و گفتيم كه منت و فضل خداى راست و رسول او را حضرت فرمود كه اگر خواهيد در جواب من ميتوانيد گفت كه\r\nو انت قد كنت جئتنا طريدا فاويناك و عاثلا فاسيناك و خائفا فامناك و مكذبا فصدقناك\r\nتو را براندند ما تو را با خود گرفتيم و جاى داديم و خايف بودى ما تو را ايمن گردانيديم و تو را دروغ زن داشتند ما تو را تصديق كرديم انصار كه اين را شنيدند در گريه افتادند و بهاىهاى بگريستند و برخاستند و بدست و پاى رسول افتادند و گفتند يا رسول اللَّه تن و جان و مال ما فداى تو باد هر مال كه ماراست به حكم تو است اگر خواهى بر قوم خود نفقه كن جوانان ما كه اينسخن بى ادبانه گفتند پنداشتند كه قلت نصيب ايشان از غنيمت به جهت وضع قدر ايشانست نزد تو اكنون توبه كردند براى ايشان استغفار كن رسول دست بدعا برداشت و فرمود كه\r\nاللهم اغفر الانصار و ابناء الانصار و ابناء ابناء الانصار يا معشر الانصار اما ترضون ان ينصرف الناس بالشاة و النعم و فى سهمكم رسول اللَّه ( ص )\r\nشما راضى نيستيد كه مردمان بازگردند و نصيب ايشان گوسفند و چهار پاى باشد و در نصيب شما رسول خدا باشد گفتند بلى رضينا باللَّه و عنه و برسوله پس فرمود كه\r\nالانصار كرشى و عينى و لو سلك الناس واديا و سلك الانصار شعبا لسلكت شعب الانصار\r\nانصار صاحب سر منند و خواص منند اگر مردمان بوادى سلوك كنند و انصار بشعبى من بطريق انصار سلوك كنم بعد از آن عباس بن مرداس را نزد خود خواند و گفت كه تو گفتهء كه أ تجعل نهبى و نهب العبيد بين الاقرع و عيينة ابو بكر گفت پدر و مادرم فداى تو باد تو شاعر نيستى وى چنين نگفته است فرمود كه چگونه گفته گفت بين عيينة و الاقرع بعد از آن امير المؤمنين عليه السّلام را گفت\r\nقم فاقطع لسانه\r\nبرخيز زبان او را ببر عباس گفت و اللَّه كه اين بر من سختتر آمد از آنكه دشمنان بر سر ما آمدند و با ما مقاتله كردند پس على عليه السّلام دست مرا بگرفت گفتم و اللَّه اگر كس بودى كه مرا از وى باز ستاند به او استغاثه كردمى و لكن دانستم كه كسى پاى در پيش او نتواند نهاد چون مرا پارهء راه ببرد گفتم يا على زبان من خواهى بريد گفت آنچه مرا فرموده‌اند در حق تو بجا خواهم آورد و هر چند قدم كه مرا بردى من همين گفتمى و وى همين جواب دادى پس مرا آورد تا نزديك شتر غنيمت و مرا گفت رسول خدا صلَّى اللَّه عليه و آله تو را از غنيمت چند شتر داده است گفتم چهار گفت برو از چهار تا صد بشمار كه تو راست من گفتم يا على رسول صلَّى اللَّه عليه و آله به زبان بريدن من اين را قصد كرده بود فرمود آرى گفتم مادر و پدر من فداى شما باد چه احلم و اعلم مردمانيد پس گفتم كه يا على با تو مشورت ميكنم در اختيار يكى از اين دو امر فرمود كه بهتر آن است كه چون رسول ( ص ) چهار شتر نامزد تو كرده تو اقتصار بر آن كنى من بر آن اقتصار كردم و زبان بمدحت ايشان گشودم و محبت حضرت رسالت ( ص ) و اهل البيت عليه السّلام در دل من راسخ شد و ايمان در دل من رسوخ تمام\r\n","description":"","footnote":"","page_name":" 250 ","page_number":250},
  {"content":"\r\nيافت سعيد بن المسيب گفت در اين روز ششهزار برده آورده‌اند و قسمت كردند رسول فرمود كه هر زن كه آبستن است با وى نزديكى نكنند و هر زنى كه آبستن نيست از او دور باشند تا استبرا كند به حيض بعد از آن جمعى از هوازن آمدند و بطوع اسلام آوردند و گفتند يا رسول اللَّه صلَّى اللَّه عليه و آله و سلَّم تو بهترين و كهترين جهانيانى چون ما بطوع اسلام آورده‌ايم بفرما كه زنان و فرزندان و مالهاى ما را بمارد كنند فرمود كه آن از غنيمت است و ليكن از طريق مسامحه زنان و فرزندان با شما دهم پس فرمود كه هر چه حصه و نصيب من و اهل بيت من افتاده بايشان دادم كيست كه موافقت من كند جمله گفتند كه ما موافقت مىكنيم پس هر چه در دست ايشان بود از زن و فرزند با ايشان رد كردند رسول فرمود كه اين قرضى است در ذمهء من چون غنيمتى ديگر واقع شود عوض باز دهم و هر كه نخواهد كه زن و فرزند ايشان را رد كند هر زنى پنجاه شتر فديه بستاند و رد آن كند گفتند يا رسول اللَّه ما همه راضى شديم و فدا نميخواهيم پس همه رد كردند مگر صفوان بن اميه كه زن از او باردار شده بود رد آن نكرد راوى گويد كه چون رسول صلَّى اللَّه عليه و آله غنايم حنين قسمت كرد مردى بيامد دراز بالا گندم گون پشت دو تا كرده بر روى و پيشانى او اثر سجود بود و با پيغمبر صلَّى اللَّه عليه و آله گفت كه در اين غنيمت رعايت عدل نكردى رسول را خشم آمد و گفت ويلك اگر من عدل نكنم پس كيست كه عدل كند مسلمانان گفتند يا رسول اللَّه دستورى ده تا گردنش بزنيم فرمود\r\nدعوه فانه سيكون له اتباع يمرقون من الدين كما يمرق السهم من الرميه يقتلهم اللَّه على يد أحب الخلق اليه\r\nيعنى او را بگذاريد كه وى را اتباعى باشد كه از دين بيرون روند چنان كه تير از نشانه و حقتعالى ايشان را بر دست دوستترين كسى بكشد كه او را از همهء خلقان دوستتر داشته باشد و چنان بود كه آن حضرت خبر داده بود كه همه بر دست امير المؤمنين عليه السّلام كشته شدند در نهروان آورده‌اند كه چون بعضى از هوازن و ثقيف بعد از واقعهء حنين بملازمت سيد عالم ص آمده بشرف اسلام مشرف گشتند حقتعالى در حق ايشان فرمود كه * ( ثُمَّ يَتُوبُ اللَّه ) * پس قبول توبه مىكند خدا * ( مِنْ بَعْدِ ذلِكَ ) * از پس اين جنگ * ( عَلى مَنْ يَشاءُ ) * بر هر كه ميخواهد از ايشان و گويند كه اين در شان منهزمان روز حنين نازل شد و يا دربارهء ابو بكر كه چشم كرد كثرت عدد و عدد اهل اسلام را و در مجمع گفته كه تعليق توبه بمشيت آنست كه قبول توبه تفضل است از حقتعالى و اگر واجب ميبود هم چنان كه مذهب اهل وعيد است تعليق آن بمشيت جايز نمىبود هم چنان كه جايز نيست تعليق ثواب بر طاعت بمشيت و كسى كه در اين خلاف كرده ميگويد كه تعليق توبه بمشيت به جهت آنست كه بعضى از ايشان كسانى بودند كه قابليت و استعداد فيض و لطف الهى داشتند و به جهت او ايمان آوردند و بعضى كه به جهت عناد و انكار مستعد اين نبودند قبول ايمان نكردند * ( وَاللَّه غَفُورٌ ) * و خداى آمرزنده است گناهان توبه\r\n","description":"","footnote":"","page_name":" 251 ","page_number":251},
  {"content":"\r\nكنندگان را * ( رَحِيمٌ ) * مهربانست كه بعد از توبه مؤاخذه نكند و چون حقتعالى نهى فرموده از ولايت مشركان در عقب آن ازاله ولايت ايشان كرد از مسجد الحرام و منع دخول ايشان از آن و فرموده كه * ( يا أَيُّهَا الَّذِينَ آمَنُوا ) * اى گروه باور دارندگان * ( إِنَّمَا الْمُشْرِكُونَ ) * جز اين نيست كه مشركان * ( نَجَسٌ ) * پليدند بسبب خبث باطن و ناپاكى عقيده و يا بسبب آنكه از نجاسات اجتناب نمينمايند يا از جنابت غسل نميكنند و در نزد فقهاء اربعه نجس الحكماند نه نجس العين مانند جنب و محدث يعنى نجاست حكمى دارند و نزد ابن عباس مشركان نجس العيناند چون كلاب و اجماع اماميه نيز بر اينست و ظاهر آيه دال است بر اين و از حسن مرويست كه لا تصافحوا المشركين فمن صافحهم فليتوضأ اين موافق اصحاب ما است گاهى كه يد كافر يا مصافح با رطوبت باشد و اگر هر دو يابس باشند سنت است كه بحايط مسح آن كنند * ( فَلا يَقْرَبُوا ) * پس بايد كه نزديك نشوند * ( الْمَسْجِدَ الْحَرامَ ) * به مسجد الحرام كه محيط است بيت الحرام * ( بَعْدَ عامِهِمْ هذا ) * پس از اين سال كه امير المؤمنين عليه السّلام سوره برائة بر ايشان خواند و آن سنه تا سعه بود از هجرت تا سال حج الوداع كه سنهء عاشره بود حنفى گفته كه مراد منع كفار است از حج و عمره نه از درآمدن به مسجد الحرام و غير آن از مساجد و مالك منع مىكند از دخول همهء مساجد قياس بر مسجد الحرام و شافعى همين از دخول مسجد الحرام منع نموده خاصه و مذهب اماميه منع ايشان است از مسجد الحرام و زمين حرم و ساير مساجد ديگر و قوله فلا يقربوا دليل است بر عدم دخول ايشان در زمين حرم زيرا كه حرم نزديك مسجد الحرام است چه هر كه در حرم داخل شود نزديك خواهد بود به مسجد الحرام و نهى از اقتراب جهت مبالغه است و يا به جهت منع از دخول حرم و در آيت دليل است بر آنكه كفار مخاطباند بفروغ و مرويست كه چون اين نهى واقع شد مؤمنان گفتند يا رسول اللَّه صلَّى اللَّه عليه و آله چون مشركان در موسم حج نيايند و طعام نيارند سودا و معامله نكنند طعام تنگ شود و تجارت منقطع شود و بازار كاسد گردد و منافع ما فوت شود حقتعالى فرمود * ( وَإِنْ خِفْتُمْ ) * و اگر مىترسيد اى اهل مكه * ( عَيْلَةً ) * از درويشى بسبب منع ايشان * ( فَسَوْفَ يُغْنِيكُمُ اللَّه ) * پس زود باشد كه خدا توانگر سازد شما را * ( مِنْ فَضْلِه ) * از فضل و رحمت خود * ( إِنْ شاءَ ) * اگر خواهد قيد اغنا بمشيت جهت آنست كه تا آمال همهء مسلمانان منقطع از غير شده بالكليه متوجه بمولى شوند و يا تنبيه باشد بر آنكه او است كه متفصل است در اغنا و اشعار به آنكه غناى موعود بعضى از ايشان را باشد دون بعضى و در سالى دون سالى و حقتعالى انجاز اين وعده فرموده به آنكه اصناف مردمان از اقطار زمين متوجه حرم\r\n","description":"","footnote":"","page_name":" 252 ","page_number":252},
  {"content":"\r\nساخت تا\r\nبانواع تجارات آنجا ميروند و باران را بايشان فرستاد تا انواع نباتات و اصناف فواكه در نواحى حرم روئيده شد و توفيق اهل تياله و جرش و نجده و صنعا داده اسلام آورده‌اند و از براى ايشان انواع غلات و امتعه به آن صوب مىآوردند و معامله ميكردند و مع ذلك براى ايشان فتح بلاد و غنايم كفار حربى و جزيهء اهل كتاب را بايشان كرامت فرمود تا غنى شدند * ( إِنَّ اللَّه عَلِيمٌ ) * بدرستى كه خدا دانا است باحوال بندگان * ( حَكِيمٌ ) * حكم كننده بتحقيق آمال ايشان و منع كننده و عطافرماينده بر وجه حكمت و مصلحت چه حكمت او مقتضى آنست كه درى ببندد و درى بگشايد و بعد از ذكر مقاتله و نفى بمحاربه كتابى امر مىكند و ميفرمايد كه * ( قاتِلُوا ) * كارزار كنيد اى مؤمنان و بكشيد * ( الَّذِينَ لا يُؤْمِنُونَ بِاللَّه ) * آنان را كه ايمان ندارند به خدا يعنى يهود كه به تشبيه قايلاند و نصارى كه بتثليث إله معتقدند و اين دليلى است بر آنكه هيچ كافرى به خدا عارف نيست و اقرار ايشان بلسان است فقط * ( وَلا بِالْيَوْمِ الآخِرِ ) * و نميگروند بروز قيامت يعنى باحوال آن كما ينبغى چه يهود ميگويند كه در بهشت اكل و شرب نخواهد بود و نصارى معاد روحانى اثبات ميكنند نه جسمانى و معتقد طايفه هر يك از آنها آنست كه بهشت مخصوص باشد بايشان و آتش دوزخ مس ايشان نكند مگر روزى چند كما قال وَقالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى وَقالُوا لَنْ تَمَسَّنَا النَّارُ إِلَّا أَيَّاماً مَعْدُودَةً پس ايمان ايشان به روز آخرت چنان كه بايد نباشد * ( وَلا يُحَرِّمُونَ ) * و حرام نميدارند و نميدانند * ( ما حَرَّمَ اللَّه ) * آنچه حرام كرده است خدا از خمر و خنزير * ( وَرَسُولُه ) * و آنچه حرام كرده است رسول او صلَّى اللَّه عليه و آله يعنى محرم نميدانند آن چه حرمت آن بكتاب و سنت ثابت شده و يا معتقد امر پيغمبر خود نيز نيستند كه آن وجوب تصديق ايشان است به پيغمبر آخر الزمان و نيز مرتكب امورى ميشوند كه در مذهب ايشان حرام است * ( وَلا يَدِينُونَ ) * و نمىپذيرند * ( دِينَ الْحَقِّ ) * دين حق را كه اسلام است و ناسخ جميع اديانست * ( مِنَ الَّذِينَ أُوتُوا الْكِتابَ ) * از آنان كه داده شده‌اند كتاب را يعنى آنها كه تورية و انجيل را بديشان عطا كرده‌ايم اين بيان لا يؤمنونست يعنى با اهل كتاب مقاتله كنيد * ( حَتَّى يُعْطُوا الْجِزْيَةَ ) * تا وقتى كه بدهند جزيه را و اين مشتق است از جزى دينه اذا قضاه يعنى آنچه مقرر شده است بر ايشان هر سال به مسلمانان دهند * ( عَنْ يَدٍ ) * از دست خود يعنى هر يك مال جزيه را بدست خود دهند نه كه وكيلى يا نايبى در اين باب\r\n","description":"","footnote":"","page_name":" 253 ","page_number":253},
  {"content":"\r\nتعيين كنند تا موجب خوارى و مذلت ايشان باشد يا آنكه نقد دهند نه نسيه و در انوار گفته كه اين جار و مجرور در موضع حالست از ضمير يعطوا و عن يد مؤتية بمعنى منقادين او عن يدهم بمعنى مسلمين بايديهم غير باعثين بايدى غيرهم و لهذا توكيل در اين باب ممنوعست او عن غنى و لهذا از فقير جزيه را اخذ نبايد كرد ( او عن يد قاهرة عليهم ) يعنى عاجزين اذلاء يا حالست از جزيه بمعنى ( نقدا مسلمة عن يد الى يد او عن انعام عليهم ) چه ابقاء ايشان بجزيه نعمت عظيمه است يعنى نعمتى كه مسلمانان با ايشان كرده‌اند بقبول جزيه * ( وَهُمْ صاغِرُونَ ) * و حال آنكه ايشان خوارشدگان باشند چه حكم شرع آنست كه جزيه بدست خود دهند و ننشينند تا وقتى كه تسليم آن كنند و يا جزيه از ايشان بگيرند و مشتى به گردن ايشان فرو كوبند مفهوم آيه مقتضى تخصيص جزيه است باهل كتاب و مجوس را چون شبيه كتاب هست ملحقاند بكتابيين و نزد شافعى از غير كتابى جزيه نگيرند و حنفى گفته كه از همهء مشركان گيرند غير از مشركان عرب كه حكم ايشان يا تيغ است يا اسلام و نزد مالك از همهء كفار بگيرند مگر از مرتد كه حكم او قتل است و بمذهب اماميه جزيه مخصوص است با اهل كتاب و بمجوس كه كتاب شبهه دارند و چون از امير المؤمنين ( ع ) مرويست كه مجوس را پيغمبرى و كتابى بود پيغمبر خود را بكشتند و كتاب را بسوختند و بعد از آن نادم شده رجوع بزاهدى از زهاد خود كردند كه ازهد ايشان بود وى بعضى از آنچه نسوخته بود از اوراق كتاب جمع كرد و بعضى از سخنان خود را به آن ضم\r\nكرد و آن را كتابى گردانيد و اكنون به آن عمل ميكنند و در مذهب اهل البيت جزيه را حدى نيست بلكه آن يرأى و مصلحت امامست و اين در اذلال و اخزاى ايشان ادخل است و شافعى گويد كه كم از يك دينار نگيرند خواه درويش باشند و خواه توانگر و نزد ابو حنيفه اگر درويش است دوازده درم و اگر متوسط است بيست و چهار درم و اگر غنى است چهل و هشت درم و اما آن كس را كه هيچ مالى نباشد بر وى جزيه نيست و بر مجانين و اصاغر و نسوان نيز جزيه نيست و جزيه گرفتن امام از ايشان طاعت است و اما دادن ايشان طاعت نيست پس موجب مثوبت ايشان نشود و معصيت نيست پس مستلزم امر الهى نباشد به معصيت بلكه بر سبيل فديه و دفع است از نفس و نيز اشتقاق جزيه از جزا است و آن متصف بطاعت و معصيت نشود كلبى گويد كه چون اين آيه نازل شد رسول صلَّى اللَّه عليه و آله بغزاى بنى قريظه و بنى النضير رفت و ايشان مصالحه كردند و آن اول جزيه بود در اسلام كه از اهل كتاب گرفتند و اولين مذلتى بود كه بايشان رسيد و از حكم اهل كتاب آنست كه اول ايشان را باسلام دعوت كنند اگر قبول كنند احكام اسلام را بر ايشان جارى سازند و اگر قبول نكنند جزيه و شرايط آن بر ايشان عرض كنند اگر قبول كنند بر ايشان قرار دهند و ايشان را رها كنند و اگر قبول نكنند با ايشان كارزار كنند تا آنكه ايمان آرند يا جزيه قبول كنند و در كنز - العرفان آورده كه اين آيه اشارة است بقتال اهل كتاب و به چهار صفت ايشان را وصف كرده كه هر يك\r\n","description":"","footnote":"","page_name":" 254 ","page_number":254},
  {"content":"\r\nموجب قتال ايشانست يكى عدم ايمان ايشان به خدا در نفس الامر زيرا كه ايشان معتقد خدايند بر صفتى كه مستحيل است كه او سبحانه متصف باشد به آن كقولهم ( عزير ابن اللَّه و المسيح ابن اللَّه ) و لهذا وصف ايشان فرموده باشتراك دوم عدم ايمان ايشان بآخرت كما ينبغى كقولهم لَنْ تَمَسَّنَا النَّارُ إِلَّا أَيَّاماً مَعْدُودَةً سيم عدم تحريم ما حرم اللَّه چون شرب خمر و نكاح محرمات و اباحهء لحم خنزير چهارم عدم تدين ايشان بدين حق كه اسلام است يا طاعت يعنى اگر دعوى دين مىكنند يا فعل طاعتى غير مطابق حقست به جهت تحريف ايشان كتاب خود را و انتحال ايشان امور غير مشروعه را چون اين معلوم شد بدانكه اينجا چند مسئله است يكى آنكه اهل كتاب حقيقة يهودند و نصارى و اما مجوس را شبهه كتابست و نزد بعضى داخل اهل كتاب نيستند كقوله إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا و انما براى حصر است و جواب از اين آنست كه ايشان را شبههء كتابست چه در اخبار ما وارد شده كه ايشان پيغمبر خود را كشتند و كتاب خود را سوختند و لهذا پيغمبر صلَّى اللَّه عليه و آله فرموده\r\nسنوا بهم سنة اهل الكتاب\r\nدويم آنكه با اهل كتاب مقاتله مىبايد كرد تا التزام كنند باحد امرين كه آن اسلام است و احكام آن و يا شرايط ذمه اقتصار در غايت قتال بر اداء جزيه و عدم ذكر اسلام و باقى شرايط جهت آنست كه اسلام معلوم الاراده است و ديگر آنكه موصوف شده‌اند باوصاف اربعه كه متضمن طمع اسلام است از ايشان و اما اقتصار بر ذكر جزيه به جهت آنست كه آن ركن اعظم است در شرايط پس اگر اخلال كنند به آن و منقاد احكام اسلام نشوند خارق ذمه باشند و سيم شرايط ذمة آنست كه قبول جزيه كنند و احكام اسلام بر ايشان جارى باشد و ايذاء نرسانند به مسلمانان در انفس و اموال و نساء ايشان و احداث كنيسه و بيعت نكنند و ناقوس نزنند و تظاهر ننماييد بشيء از محرمات و نقص دين اسلام نكنند بذكر حقتعالى و نبى او صلَّى اللَّه عليه و آله بما لا ينبغى و لا يجوز و بمخالفت دو شرط اول از ذمة بيرون ميآيند چهارم جزيه فعله است چون جلسه و آن اسم نوعست پس جزيه بمعنى نوعى از جزا باشد و نزد ما آنست كه آن غير مقدار است و بر حسب راى امام اهل اسلام است زيرا كه آن انسب است بصغار و قول مخالفين در اين باب آنفا سمت ذكر يافت پنجم اخذ جزية نبايد كرد از نسأ و صبيان زيرا كه از اهل قتل نيستند و در اخذ جزيه از شيوخ خلاف است نزد بعضى اخذ جزيه بايد كرد از ايشان به جهت استسعاد براى ايشان و نزد بعضى ديگر عدم اخذ است جهت عجز ايشان از قتال و اول انسب است ششم اختلافست در معنى عن يد نزد بعضى بمعنى نقد است نه نسيه كما يقال بعته يدا بيد اى نقد بنقد و نزد بعضى اينكه بدستهاى خود جزيه بدهند نه نائب و وكيل چه اين انسب است بذلت ايشان و اين اقرب است و يا بمعنى قهر و غلبهء اهل اسلام است بر ايشان و يا يد بمعنى نعمت است اى انعام لكم عليهم بقبول الجزية منهم و اقرارهم على دينهم هفتم صاغرون از صغار ماخوذ است بمعنى ذلت و واو براى\r\n","description":"","footnote":"","page_name":" 255 ","page_number":255},
  {"content":"\r\nحال است اى يعطوها فى حال ذلهم بعد از آن از اقوال شنيعهء اهل كتاب خبر ميدهد كه\r\n* ( وَقالَتِ الْيَهُودُ ) * و گفتند يهودان كه * ( عُزَيْرٌ ابْنُ اللَّه ) * عزيز پسر خدا است تعالى اللَّه عن ذلك علوا كبيرا و قايل اين قول متقدمين يهود بودند و يا آنكه در مدينه بودند و اگر چه اكنون بعضى از ايشان منكر اينند و ببايد دانست كه عزيز بن شرحيا از نسل يعقوبست از سبط لاوى و بچهارده پشت به هارون بن عمران ميرسد و قصهء او بر اين وجه است كه چون بنى اسرائيل در عصيان و طغيان افزودند حقتعالى تخليهء بخت النصر بابلى كرد تا بر ايشان مسلط شد و همهء مصاحف تورية را بسوخت و بيت المقدس را منهدم ساخت و هر كه را كه تورية ميدانست بكشت و باقى را باسيرى گرفت و عزيز از جملهء اسيران بود اما چون خورد سال بود از كشتن وى حسابى نگرفتند و او بعد از مدتى كه از قيد ايشان خلاصى يافت روى به بيت المقدس آورد حقتعالى در اثناء طريق در قريهء ساير آباد او را بميرانيد و بعد از صد سال زنده گردانيد چنان كه تفصيل آن در سورة البقرة گذشت و چون عزير بميان قوم آمد تصديق او نكردند و او را به خواندن و نوشتن تورية امتحان كردند و در تفسير ثعلبى مذكور است كه پنج قلم بر اصابع دست راست وى بستند وى بهر پنج انگشت كتابة تورية ميكرد از ظهر قلب تا باتمام رسيد ديگر باره شبهة كردند كه چون در ميان ما كسى كه تورية را داند و خواند نيست چه دانيم كه اين تورية است يا غير تورية است مردى در ميان ايشان گفت من از پدر خود شنيدم كه او از پدر خود شنيده بود كه من در واقعهء بخت نصر تورية را در ظرفى مضبوط ساخته و در شكاف كوه نهادم پس جمعى با آن مرد برفتند و تورية را از آن محل برداشتند و بمجمع آوردند و با آنچه عزيز نوشته بود مقابله نمودند يك حرف تفاوت نداشت متعجب شده گفتند حقتعالى تورية بعد از صد سال در دل عزيز نينداخت مگر بسبب آنكه پسر او است پس متقدمان يهود بدين قول قايل شدند و بعضى از يهود مدينه نيز در زمان حضرت رسالت ( ص ) اين سخن ميگفتند از سدى منقول است كه چون عمالقه بر بنى اسرائيل مسلط شدند و ايشان را ميكشتند و ميرنجانيدند ايشان بگريختند و بكوهها متوارى و متحصن شدند و برخى در عالم پراكنده شدند عزير نيز بگريخت و در بعضى كوه ها خداى را عبادت ميكرد و از كوه فرو نيامدى الا روز عيد و پيوسته از خدا درمىخواست كه بار خدايا بنى اسرائيل را اينچنين بى علم مگذار اتفاقا روزى از ايام عيد فرود آمد زنى را ديد كه بر سر قبرى ايستاده ميگفت ( وا معظماه وا كاسياه وا مصيبتاه ) عزيز چون جزع آن زن را ديد دل او بر وى به سوخت و گمان برد كه آن قبر شوهر او است پس بنزد وى آمد و گفت اى زن بسيار جزع مكن كه روزى تو بدست شوهر تو نبود بلكه روزى تو و جملهء خلايق بر خداست زن جواب داد كه تو ميدانى كه روزى همهء خلايق بر خداست نميدانى كه همهء عالميان از اوست و بنى اسرائيل را بى علم بگذارد عزيز گفت\r\n","description":"","footnote":"","page_name":" 256 ","page_number":256},
  {"content":"\r\nصدقت راست گفتى بگو كه تو كيستى گفت من دنياام آمده‌ام تا تو را بشارتى دهم عزيز گفت آن بشارت چيست گفت آنجا كه مصلاى تو است از زير آن چشمهء پديد خواهد آمد و درختى در كنار چشمه روئيده خواهد شد از آن آب بياشام و ميوهء آن درخت بخور و به آن آب وضو كن و دو ركعت نماز بگذار كه حقتعالى ببركت آن چيزى به تو كرامت خواهد فرمود عزيز چون بمصلاى خود آمد روز ديگر چشمهء آب از سجده گاه او ظاهر شد و درختى در كنار او روئيده شد و بباليد و ميوه از آن ظاهر شد عزيز آن ميوه و آب خورد و وضو كرد و نماز بگذارد و نگاه كرد پيرى مىآمد چون نزد او رسيد گفت دهن باز كن وى دهن باز كرد آن پير چيزى در دهن او نهاد و گفت فرو بر چون او فرو برد گفت در اين چشمه رو و در زير آن ميرو تا بقوم خود رسى او هم چنان كرد چندانچه بيشتر ميرفت علمش زياده ميشد تا آن كه چون بقوم خود رسيد تمام تورية با يادش آمده بود پس قوم را گفت برويد و قلمى چند بياريد\r\nبرفتند و قلمى چند حاضر كردند وى هر قلمى را بر انگشتى بست و بتورات نوشتن مشغول شد تا آنكه چون تورية را تمام بنوشت ايشان برفتند و آن نسخهاى تورية كه در كوه ها پنهان كرده بودند بياوردند و مقابله كردند با آنچه وى نوشته بود يك حرف تفاوت نداشت گفتند تورية به اين بزرگى و مشكلى مقدور بشر نيست كه حفظ آن تواند كرد اين قدرت تو بر آن جهت آنست كه پسر خدايى تعالى اللَّه عن ذلك و عن هذا القول * ( وَقالَتِ النَّصارى ) * و گفتند ترسايان كه * ( الْمَسِيحُ ابْنُ اللَّه ) * عيسى پسر خداست و اين نيز سخن جمعى از ايشانست كه وجود فرزند را بىوجود پدر مستحيل شمرده اند يا آنكه از وى ابراء اكمه و ابرص و احياى موتى مشاهده نموده بر اين جرات اقدام كردند و گويند سبب صدور اين قول از ترسايان آن بود كه چون عيسى را به آسمان بردند و ايشان هشتاد و يك سال بر طريق صلاح و سداد بودند نماز ميكردند و روزه ميداشتند و بعبادت مفروضه و مندوبه قيام مينمودند تا وقتى كه ميان ايشان و جهودان كارزار واقع شد و در ميان جهودان مردى شجاع بود نام او بولس بيامد و بسيارى از ترسايان را بكشت و بعد از آن جهودان را گفت كه من ميترسم كه ترسايان بر حق بوده باشند و ما بر باطل و ايشان ببهشت روند و ما بدوزخ و ليكن من كيدى كنم كه ايشان نيز بدوزخ روند پس اسبى بىنظير داشت نام او عقاب آن را پى كرد و جامه بر خود چاك كرده و خاك بر سر كرد و بميان ترسايان آمد و گفت اى قوم مرا مىشناسيد گفتند نه گفت من آن بولسم كه چند گاه با شما كارزار كرده‌ام اكنون پشيمان شده‌ام و توبه كرده‌ام و از آسمان به من ندا كردند كه توبهء تو مقبول نخواهد شد تا آنكه ترسا شوى اكنون ترسا شده‌ام و بر دين و ملت شما آمده‌ام و شما را از اين صورت مطلع گردانيدم تا از كار من با\r\n","description":"","footnote":"","page_name":" 257 ","page_number":257},
  {"content":"\r\nخبر باشيد پس از آنجا برفت و يك سال تمام در كنيسه بنشست و انجيل بياموخت و بتلاوت آن مشغول شد و ترسايان را گفت كه مرا از آسمان ندا كردند كه خدا توبه تو را قبول كرده از تو خشنود شده و ترسايان او را نزد خود بازداشتند و او از آنجا به بيت المقدس شد و مردى را بر ايشان خليفه كرد نام او نسطور و او را تعليم داد كه خدا و عيسى و مريم سه شخص بودند يك خدا شدند و تثليث و اتحاد كه ترسايان ميگويند از اين است القصه از آنجا بروم رفت و ايشان را لاهوت و ناسوت تلقين كرد و گفت عيسى جسم نبود بلكه پسر خدا بود و مردى ديگر را كه يعقوب نام بود اين مقوله را بياموخت و شخصى ديگر كه ملكا نام داشت گفت كه عيسى خدا بود لم يزل و لا يزال پس ايشان را وصيت كرد كه از پس من مردمان را به اين دعوت كنيد و بدانيد كه من عيسى را بخواب ديدم مرا گفت كه من از تو راضى شدم و من فردا خود را بخواهم كشت چون روز ديگر شد خود را بكشت و آنسه مرد از پس او ترسايان را دعوت ميكردند و هر گروهى يكى را متابعت كردند و به جهت اين ميان ايشان اختلاف واقع شد * ( ذلِكَ ) * آنچه مذكور شد * ( قَوْلُهُمْ ) * گفتار يهود و نصارى است * ( بِأَفْواهِهِمْ ) * بدهنهاى ايشان ذكر افواه به جهت تاكيد نسبت اينقول باطلست بترسايان و يهودان و نفى تجوز آن و اشعار به آنكه اين قول مجرد است از برهان عقلى و نقلى و گفتاريست مهمل كه يافت مىشود در افواه ايشان و حقيقتى ندارد در اعيان * ( يُضاهِؤُنَ ) * متشابه ميسازند سخن خود را * ( قَوْلَ الَّذِينَ كَفَرُوا ) * با سخن آنان كه كافر شدند * ( مِنْ قَبْلُ ) * پيش از ايشان يعنى بگفتار آباى قديمهء خود مراد آنست كه اين كفريست قديم در ميان ايشان نه مستحدث و يا گفتار ايشان مشابه گفتار بنى مدلج است كه ملائكه را دختران خداى ميگفتند و يا گفتار بعضى از كفار عرب كه حقتعالى را ابو اللات و ابو العزى ميخواندند و بدانكه مفعول اول يضاهئون محذوف است اى يضاهئون قولهم قول الذين پس حذف مضاف شده و مضاف اليه در مقام آن واقع شده و قوله * ( قاتَلَهُمُ اللَّه ) * دعا عليهم است با هلاك چه هر كه خدا با او مقاتله كند البته هلاك\r\nشود و يا تعجب است از شناعت قول ايشان يعنى هلاك كناد خدا ايشان را و ملعون ابدى گر داناد * ( أَنَّى يُؤْفَكُونَ ) * چگونه برگردانيده ميشوند از راه حق بسوى باطل استفهام بطريق تعجب است يعنى با وجود دلايل و حجج داله بر قدم و غناى مطلق حقتعالى و وحدانيت او در ذات و صفات و حدوث ممكنات قايل شدن به آنكه عزير و عيسى پسران خدايند محل تعجب است * ( اتَّخَذُوا ) * فرا گرفتند يهود و نصارى * ( أَحْبارَهُمْ ) * علماء خود را * ( وَرُهْبانَهُمْ ) * و عباد خود را * ( أَرْباباً ) * خدايان * ( مِنْ دُونِ اللَّه ) * بجز از خدا يعنى\r\n","description":"","footnote":"","page_name":" 258 ","page_number":258},
  {"content":"\r\nفرمان بردند ايشان را در تحليل و تحريم چنان كه فرمان خدا بايد برد در آن و يا سجده ميكنند ايشان را * ( وَالْمَسِيحَ ابْنَ مَرْيَمَ ) * و عيسى پسر مريم را نيز بخدايى ميگيرند به اين معنى كه او را پسر خدا مىدانند و ميگويند كه ان اللَّه ثالث ثلاثه * ( وَما أُمِرُوا ) * و حال آنكه عيسى و احبار و رهبان فرموده نشدند و يا فراگيرندگان ايشان بخدايى مامور نيستند در همهء كتابها * ( إِلَّا لِيَعْبُدُوا ) * مگر آنكه تا بپرستند و فرمان برند * ( إِلهاً واحِداً ) * يك خداى را كه در وحدانيت * ( لا إِله ) * هيچ معبودى نيست * ( إِلَّا هُوَ ) * مگر او اين صفت ثانيه است يا استينافست براى تقرير توحيد * ( سُبْحانَه عَمَّا يُشْرِكُونَ ) * پاك است او از آنچه بوى انباز ميگيرند از ابى جعفر و ابى عبد اللَّه عليهما السلم مرويست كه نصارى و يهود روزه نداشتند براى احبار و علماء خود و نماز نگذاردند براى ايشان بلكه حلال ايشان را حلال دانستند و حرام ايشان را حرام و به جهت اين تابع ايشان شدند در جميع او امر و نواهى پس هم چنان كه خداى را پرستش بايد كرد در اوامر و نواهى او ايشان احبار و علماء خود را به اين وسيله عبادت كردند و ثعلبى به اسناد خود از عدى بن حاتم روايت كند كه او گفت كه من ترسا بودم روزى نزديك رسول ( ص ) رفتم و صليبى از زر در گردن داشتم مرا گفت يا عدى اين بت را از گردن خود دور كن او را از گردن بيرون كردم و بينداختم پس آن حضرت ( ص ) بتلاوت سورهء برائة مشغول شد تا به اين آيه رسيد كه * ( اتَّخَذُوا أَحْبارَهُمْ ) * من گفتم ما ايشان را نپرستيده‌ايم فرمود نه بقول ايشان حلال را حلال ميداريد و حرام را حرام گفتم آرى فرمود نه شما ايشان را در آنچه بشما ميفرمايند اطاعت ميكنيد و طاعت ميداريد گفتم آرى فرمود فتلك عبادتهم پس اينست عبادت ايشان * ( يُرِيدُونَ ) * ميخواهند يهودان و ترسايان * ( أَنْ يُطْفِؤُا ) * آنكه فرو نشانند * ( نُورَ اللَّه ) * نور خداى را كه آن حجة داله است بر وحدانيت او و تقدس او از ولد و صاحبه و يا قرآنست كه متضمن وحدانيت است و يا نبوت حضرت رسالت صلَّى اللَّه عليه و آله * ( بِأَفْواهِهِمْ ) * بباد دهن هاى خود يعنى بشرك يا بتكذيبى كه به زبان ميرانند * ( وَيَأْبَى اللَّه ) * و منع مىكند و نمىخواهد خدا و نمىپسندد * ( إِلَّا أَنْ يُتِمَّ نُورَه ) * مگر آنكه تمام گرداند دين روشن خود را باعلاى توحيد و اعزاز اسلام * ( وَلَوْ كَرِه الْكافِرُونَ ) * و اگر چه كاره باشند آن را كافران جواب لو محذوف است بجهة دلالت ما قبل بر آن و در اين معنى گفته‌اند ( يريد الجاحدون ليطفئوه و يا بى اللَّه الا ان يتمه ) و گويند اين تمثيل حال يهود و نصارى است در طلب ابطال نبوت حضرت رسالت ( ص ) بتكذيب به حال كسانى كه طلب\r\n","description":"","footnote":"","page_name":" 259 ","page_number":259},
  {"content":"\r\nاطفاى نور عظيم كنند كه منبت و پراكنده است در آفاق و حقتعالى ميخواهد كه آن را زياد گرداند به نفخ خود پس ايشان در تمناى باطل و محال مانند كسىاند كه خواهد نور آفتاب را بباد دهن بنشاند چنان كه يكى از ما بباد دهن چراغ بنشاند يعنى پندار ايشان آنست كه اين دينى ضعيف است كه بگفتار ايشان باطل خواهد شد چنان كه چراغ ضعيف بباد دهن كشته شود و صحة استثناى مفرغ با آنكه فعل فعل موجب است به جهت آنست كه در معنى نهى است و در مجمع آورده كه اين كلام از عجيب بيانست و مع ذلك متضمن تصغير شان ايشان و تضعيف كيد ايشان زيرا كه فم تاثير نميكند مگر در انوار ضعيفه نه اقباس عظيمه پس بيان اتمام نور مىكند بقوله * ( هُوَ الَّذِي ) * او است آن خدايى كه بفضل شامل خود * ( أَرْسَلَ رَسُولَه ) * فرستاد فرستادهء خود را كه محمد ( ص ) است * ( بِالْهُدى ) * به قرآن كه محض هدايت است يا ساير معجزات باهره او * ( وَدِينِ الْحَقِّ ) * و بدين درست\r\nكه اسلام است * ( لِيُظْهِرَه ) * تا ظاهر سازد و غالب گرداند دين خود را * ( عَلَى الدِّينِ كُلِّه ) * بر همهء دينها و جميع احكام آن را منسوخ سازد و اينمعنى بعد از نزول عيسى و خروج مهدى خواهد بود كه بر روى زمين جز دين اسلام نماند * ( وَلَوْ كَرِه الْمُشْرِكُونَ ) * و اگر چه كراهت دارند مشركان اين صورت را و منع مشركون در موضع كافرون به جهت دلالت است بر آن كه يهود و نصارى ضم كرده‌اند كفر برسول را بشرك آوردن به خدا ابن عباس در تفسير اين آيه فرموده كه حقتعالى محمد ( ص ) را بر جملهء شرايع اسلام مطلع گردانيد چنان چه هيچ چيز بر وى پوشيده نماند و قول اول اشهر و اكثر است و ماثور از اهل البيت عليهم السلم و در مجمع نيز آورده كه قال ابو جعفر\r\nان ذلك يكون عند خروج المهدى من آل محمد ( ص ) فلا يبقى احد الا اقر بمحمد ص\r\nو از كلبى نيز روايت است كه تاويل اين آيه هنوز بظهور نيامده و قيامت قايم نشود مگر بعد از ظهور غلبه دين اسلام بر جميع اديان و مقداد اسود روايت كرده كه\r\n( لا يبقى على وجه الارض بيت و بر و لا مدرا الا ادخله اللَّه كلمة الاسلام اما بعز عزيز و اما بذل ذليل اما يعزهم فيجعلهم اللَّه من اهله فيعزوا به و اما ان يذلهم فيدينون له )\r\nو ابو سلمه از عايشه روايت كرده كه او گفت رسول ( ص ) فرمود كه اين امر منقضى نشود تا هيچ كس نماند كه لات و عزى پرستد بعد از آن از حال احبار و رهبان اخبار ميفرمايد كه * ( يا أَيُّهَا الَّذِينَ آمَنُوا ) * اى كسانى كه ايمان آورده‌ايد * ( إِنَّ كَثِيراً ) * بدرستى كه بسيارى * ( مِنَ الأَحْبارِ وَالرُّهْبانِ ) * از علماء و زهاد يهود و نصارى * ( لَيَأْكُلُونَ أَمْوالَ النَّاسِ ) * هر آينه ميخورند يعنى فرا ميگيرند مالهاى مردمان را * ( بِالْباطِلِ ) * بباطل و ناروايى\r\n","description":"","footnote":"","page_name":" 260 ","page_number":260},
  {"content":"\r\nكه آن رشوه است در تغيير و تحريف احكام تسميهء اخذ مال باكل جهت آنست كه اكل غرض اعظم است از آن * ( وَيَصُدُّونَ ) * و بازميدارند خلق را * ( عَنْ سَبِيلِ اللَّه ) * از دين خدا يعنى منع مىكنند ايشان را از دخول در اسلام پس بايد كه شما از صحبت ايشان مجتنب شويد و از مجالست ايشان احتراز نمائيد * ( وَالَّذِينَ ) * و آنان كه از اهل كتاب و غير ايشان كه از روى حرص و بخل * ( يَكْنِزُونَ الذَّهَبَ ) * گنج مينهند طلا را * ( وَالْفِضَّةَ ) * و نقره را * ( وَلا يُنْفِقُونَها ) * و نفقه نميكنند كنوز يا اموال را * ( فِي سَبِيلِ اللَّه ) * در راه خدا قرينه مرجع ضمير كه كنوز يا اموالست سوق كلام است و وجه ديگر بعد از اين مذكور خواهد شد و مراد بعدم انفاق عدم زكات است يعنى زكات نميدهند چه در خبر آمده است كه\r\nما ادى زكاته فليس بكنز\r\nآن چه زكات آن داده‌اند گنج نيست و نيز از آن حضرت مرويست كه\r\nكل مال لم تؤد زكاته فهو كنز و ان كان ظاهرا و كل ما أديت زكاته فليس بكنز و ان كان مدفونا فى الارض\r\nو ابن عباس و حسن و شعبى و سدى نيز بر اينند و جبائى در اين باب دعوى اجماع كرده و از امير المؤمنين على عليه السّلام مرويست كه\r\nما زاد على اربعة الاف فهو كنز ادى زكاته او لم يؤد و ما دونهما فهى نفقة\r\nيعنى گنجى كه بر آن وعيد مرتب باشد آنست كه زكات آن نداده باشند و وعيد آن اينست كه * ( فَبَشِّرْهُمْ ) * پس بشارت ده گنج نهندگان را كه زكات آن نداده باشند * ( بِعَذابٍ أَلِيمٍ ) * بعذابى دردناك كه آن داغ كردن اعضاى ايشان باشد بدراهم و دنانير غير مزكاة در انوار گفته كه ميتواند بود كه مراد كثير احبار و رهبان باشند فحينئذ مبالغه باشد در وصف ايشان بحرص مال و امساك ايشان به آن و يا مراد مسلمانانى باشد كه جمع مال ميكنند و آن را مدخر ميسازند و اداء حق آن نميكنند و بنا بر اين اقتران آن برشوه خورندگان از اهل كتاب به جهت تغليظ باشد و قوله * ( يَوْمَ يُحْمى ) * بيان وقت عذاب ايشانست يعنى آن عذاب در روزى است كه كرم كرده شود به اين وجه كه برفروزند آتش را كه سخن گرم كننده باشد * ( عَلَيْها ) * بر آن گنجها * ( فِي نارِ جَهَنَّمَ ) * در آتش دوزخ و نيز در انوار آورده اصل كلام تحمى بالنار است و به جهت مبالغه اسناد احماء بنار شده پس حذف نار شده و فعل مسند گشته بجار و مجرور تا تنبيه باشد بر مقصود و بعد از آن نقل صيغهء تأنيث بتذكير شده و چون مراد بذهب و فضه دراهم و دنانير كثيره است از اين جهت ينفقونها و عليها بضمير تثنيه واقع نشده و گويند اين هر دو ضمير راجع بكنوز و اموالست چه حكم عام است و تخصيص ذهب و فضه بذكر جهت آنست كه اين هر دو قانون تمولاند و يا ضمير راجع بفضه است و تخصيص آن به جهت قرب آنست و دلالت\r\n","description":"","footnote":"","page_name":" 261 ","page_number":261},
  {"content":"\r\nحكم آن بر آنكه حكم ذهب اولى است به اين حكم پس كلام در اين تقدير باشد كه وَالَّذِينَ يَكْنِزُونَ الذَّهَبَ وَالْفِضَّةَ وَلا يُنْفِقُونَها فِي سَبِيلِ اللَّه از قبيل و انى وقتار بها لقريب * ( فَتُكْوى بِها ) * پس داغ كرده شود بر آن دنانير و دراهم * ( جِباهُهُمْ ) * پيشانيهاى ايشان كه در وقت ديدن فقرا گره بر آنها زده‌اند * ( وَجُنُوبُهُمْ ) * و پهلوهاى ايشان كه از اهل فقر تهى كردند * ( وَظُهُورُهُمْ ) * و پشتهاى ايشان كه بر درويشان گردانيده‌اند و گفته‌اند كه اشرف اعضاى ظاهره اين سه عضوند كه مشتملاند بر اعضاى رئيسه كه آن دماغ و دل و جگر است و يا وجه تخصيص آنست كه جمع مال و امساك آن به جهت طلب وجاهت است بغنا و تنعم بمطاعم شهيه و ملابس بهيه و با آن كه اين سه عضو اصول جهات اربعاند كه آن مقاديم بدنست و مآخير ان و جنبين و يا به جهت آنكه از شادى غنا گشاده پيشانى و مسرور و پهلو دار و قوى پشت بوده باشند و بر هر تقدير اين هر سه عضو را در آن روز معذب گردانند بداغ و گويند * ( هذا ما كَنَزْتُمْ ) * اينست آن چه گنج نهاده بوديد * ( لأَنْفُسِكُمْ ) * براى منفعت نفسهاى خود و امروز عين مضرت نفسهاى شما و سبب تعذيب آن شد * ( فَذُوقُوا ) * پس بچشيد * ( ما كُنْتُمْ تَكْنِزُونَ ) * و بال آن چه بوديد كه ذخيره ميكرديد آن را و يا مصدريه باشد يعنى بچشيد و بال گنج نهادن خود را ثوبان روايت كرده كه رسول ( ص ) چون اين آيه نازل شد فرمود تبّا للذهب و الفضة و اين لفظ را سه بار تكرار فرمود اصحاب از اين سخن بسيار مضطرب و پريشان حال شدند و گفتند يا رسول اللَّه ( ص ) ما كدام مال را اخذ كنيم و بچه سرمايه سازيم كه عاقبت آن محمود باشد نه مذموم فرمود كه\r\nلسانا ذاكرا و قلبا شاكرا و زوجة مؤمنه تعين احدكم على دينه\r\nزبانى ذكر گوينده و دلى شكر كننده و زنى مؤمنه كه يارى شما دهد بر دين و مجاهد نيز از عبد اللَّه عباس روايت كرده كه چون اين آيه بر مسلمانان دشوار آمد نزد رسول ( ص ) آمدند و گفتند يا رسول اللَّه ما فرزندان طفل داريم چگونه براى ايشان چيزى ذخيره نكنيم فرمود نميدانيد كه حقتعالى زكات واجب نگردانيده مگر براى آنكه مالهاى شما پاكيزه شود پس هر گاه كه زكات آن بدهيد باقى حلالست و پاكيزه و بعد از آن فرمود كه خبر دهم شما را ببهترين گنجى كه بندهء مؤمن براى خود برگزيند گفتند بلى فرمود زن صالحه كه چون در او نگرد شاد شود و چون كارش فرمايد طاعت دارد و چون غايب شود حفظ الغيب او كند غرض آنست كه ذخيره كه و بال بر آن متفرع نباشد اعمال صالحه است و در امالى ظهيرى و لواحى مذكور است كه اگر ديگران زينت مال كنند تو خزينهء اعمال كن و اگر ديگران كنوز اعراض فانيه جويند تو رموز اسرار باقيه جوى شعر\r\n\r\nيك درم كان دهى بدرويشى\r\nبهتر از گنج\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nهاى مدخر است\r\nزانچه دارى تمتعى بردار\r\n\r\n\r\nكان ديگر روزى كسى ديگر است\r\n\r\nابو ذر غفارى روايت كرده كه روزى نزد حضرت نبوى صلَّى اللَّه عليه و آله رفتم آن حضرت در سايهء كعبه نشسته بود چون مرا ديد فرمود\r\nو رب الكعبة هم الاخسرون اعمالا\r\nبخداى كعبه كه ايشان زيان كارترين مردماناند در عمل من ترسيدم و آهى بر كشيدم و با خود گفتم مگر از من حادثهء در وجود آمده پس آن حضرت را گفتم يا رسول اللَّه ( ص ) كيستند اين جماعت فرمود\r\nالاكثرون الا من انفق ماله فى عباد اللَّه هكذا و هكذا عن يمينه و شماله و خلفه و قبله و قليل ما هم\r\nيعنى زيانكارترين بيشترين مردماناند مگر كسانى كه مال خود را براى رضاى الهى در ميان بندگان صرف كنند از چپ و راست و پس و پيش و اندكاند اين جماعت و نيز از ابو ذر مرويست كه هر مال كه صاحبش بند بر آن زند از زر و سيم گنج باشد و هر كه بميرد و زر و سيم بسيار بگذارد آن را داغ كنند بر او از حضرت رسالت صلَّى اللَّه عليه و آله روايت است كه هر كه ده هزار درهم بگذارد آن را صفايح گردانند و آن را بدان عذاب كنند تا حق تعالى از حكومت بندگان فارغ شود از ياسر ماثور است كه قوم عيسى مائده خواستند چون داده شدند به آن كافر شدند و قوم صالح ناقه طلبيدند چون بايشان دادند كافر گشتند و شما را نهى كردند از آنكه زر و سيم گنج منهيد باز نمىايستيد واى بر بدى عاقبت شما ابو امامه گفت كه مردى از اصحاب صفه فرمان يافت در جامه او دينارى يافتند پيغمبر صلَّى اللَّه عليه و آله فرمود كية اين داغيست مر او را و ديگرى فرمان يافت در جامهء او دو دينارى يافتند فرمود كيتان اين دو داغ است مر او را و اين همه وعيد كسانيست كه مال جمع كنند و از آن حقوق خدا اخراج نكنند و اگر جمع كرده باشند و حقوق آن داده ايشان را بر آن عقاب نبود اما حساب آن بايد داد اگر بر وجه حلال باشد و از پيغمبر ( ص ) مرويست كه\r\nمن ادى زكات ماله فقد ادى الحق الذى عليه فمن زاد فهو خير له\r\nهر كه زكات مال بدهد آن حقى كه بر اوست ادا كرده باشد و اگر زياده از آن بدهد بهتر باشد مر او را و از ابن عباس معنى اين آيه پرسيدند فرمود هر كه زر و سيم گنج نهد و زكات ندهد واى بر او و هر كه زكات بدهد بر او حرجى و عذابى نباشد و بعد از آن گفت من باك ندارم از آن كه به وزن كوه احد زر داشته باشم زكات آن بدهم و باقى را در رضاى خدا صرف كنم از عبد اللَّه مسعود كيفيت داغ كردن اعضا بدراهم و دنانير پرسيدند فرمود كه و اللَّه كه دراهم و دنانير گرم كرده بر جاهاى يكديگر به نهند و لكن حقتعالى پوستهاى ايشان را فراخ گرداند تا هر درهمى و دينارى را داغ گاهى باشد اخنف بن قيس گويد كه در مدينه ميان جمعى از قريش نشسته بودم مردى را ديدم با جامهء خشن و درشت اندام آن جا بايستاد و گفت بشارت باد كسانى را از شما كه مال جمع مىكنند و بر هم مينهند كه حق تعالى فرداى قيامت از آن داغها سازد كه چون بر پستان\r\n","description":"","footnote":"","page_name":" 263 ","page_number":263},
  {"content":"\r\nمرد نهند بكتفش بيرون رود و چون بر كتفش نهند بر سينه بيرون رود و آن قوم چون اين سخن بشنيدند سر در پيش افكندند و هيچ كس به او نگه نكرد و جوابى نداد پس آن مرد از ايشان برگشت و نزديك ستونى به نشست من نزد او رفتم و گفتم اى شيخ اين سخن تو قوم را خوش نيامد گفت ايشان عاقل نيستند و غافلاند من از مردمان پرسيدم كه اين چه كس است گفتند ابو ذر غفارى است زيد بن وهب گفت كه در ربذه ابو ذر را ديدم و كيفيت حالات از او استفسار كردم گفت بشام رفته بودم مرا با معويه در اين آيه گفتگو واقع شد او گفت در حق اهل كتابست من گفتم در حق تست و امثال تو و از آنجا بمدينه آمدن نامهء بعثمان نوشت محتوى بر شكايت من پس مردمان مرا ملامت كردند و همه مرا سرزنش ميكردند چون نزد عثمان رفتم گفت مردمان اين شهر از تو كراهت دارند مصلحت آنست كه از مدينه بيرون روى من مدينه را گذاشتم و اينجا آمدم و هم از ابو ذر منقول است كه از رسول خدا شنيدم كه آيه در حق مانعان زكات است كه حق تعالى ايشان را به اين دراهم و دنانير غير مزكاة داغ كند در روزى كه مقداران پنجاه هزار سال شما باشد و اگر مرد صاحب شتران غير مزكاه باشد بفرمايد او را در صحراى قيامت بر روى افكنند و آن شتران بر سر او روند و چون آخرين بر سر ايشان بگذرند اولين باز بر سر ايشان گذار كنند و به همين طريقه بر ايشان تردد كنند تا آن كه حقتعالى از حساب خلق فارغ شود و همچنين صاحب گوسفند بيارند و در آن صحرا بر روى افكنند و آن گوسفندان او را لگد زنند تا آن كه حقتعالى از حساب خلق بپردازد و بعد از آن گفت كه ندانم كه آن حضرت ذكر گاو كرد يا نه از ثوبان روايتست كه پيغمبر ( ص ) فرمود كه هر كه گنجى بنهد و زكات او نداده باشد حقتعالى از آن گنج مارى بيافريند كه بر بالاى چشم او سه نقطهء سياه بود كه هر جا كه آن كس رود آن مار ملازم او باشد و از او جدا نشود و ميگويد ويلك تو چه كسى گويد من آن گنجم كه تو ذخيره نهاده بودى از تو جدا نشوم تا ترا خرد و مرد درهم شكنم و فرو برم پس هر دو دستش در دهن گيرد و بشكند و همچنين يك يك از اعضايش را شكند و فرو برد تا همه را بلع كند و شروط وجوب زكات در نقدين و انعام و غلات بر طريق تفصيل در كتب مبسوطهء فقهيه مسطور است فليطالع ثمة و ببايد دانست كه چون حق تعالى ذكر وعيد ظالم فرمود بكنز مال بدون اخراج زكات و غير آن از حقوق اللَّه از آن بعد از آن بيان ظلم مىكند در اشهر حرم كه عاقبت آن بدتر از حال مانعان زكات است و ميفرمايد كه * ( إِنَّ عِدَّةَ الشُّهُورِ ) * بدرستى كه شمار ماهها كه پسنديده است * ( عِنْدَ اللَّه ) * نزديك حق تعالى * ( اثْنا عَشَرَ شَهْراً ) * دوازده ماه است * ( فِي كِتابِ اللَّه ) * در لوح محفوظ يا در حكم او يا در كتب متقدمه مرويست كه اعياد\r\nو متعبدات اهل كتاب داير به ماه قمرى و سال شمسى است و سال شمسى سيصد و شصت\r\n","description":"","footnote":"","page_name":" 264 ","page_number":264},
  {"content":"\r\nو پنجروز ربعى از روزيست تقريبا اول سال قمرى سيصد و پنجاه و چهار روز كسريست پس در هر سه سال سنهء ايشان سيزده ماه مىباشد و چون عدد شهور سنه در حكم خدا دوازده است پس خداى تعالى بناى اكثر اعمال اهل اسلام را بر شهور قمرى نهاده و احكام صوم و حج و روزه وعده و غير آن بدان مرتبط ساخت و فرمود كه عدد آن نزد او سبحانه دوازده است * ( يَوْمَ خَلَقَ السَّماواتِ وَالأَرْضَ ) * روزى كه آفريد آسمان و زمين را اين متعلق است بمعنى ثبوت كه از سوق كلام معلوم مىشود يعنى عدد دوازده ماه ثابت است در نفس الامر آن هنگام كه اجرام و ازمنهء خلق فرمود * ( مِنْها ) * از اين دوازده ماه * ( أَرْبَعَةٌ حُرُمٌ ) * چهار ماه حرام است سه درهم پيوسته كه آن ذو القعده و ذو الحجه و محرم است و يكى منفرد كه ماه رجب است و اين دوازده ماه محرم است صفر تا ذى الحجه و بدانكه محرم را براى آن محرم خوانند كه عرب حرام ميداشتند در اين ماه قتال كردن و صفر را براى آن صفر گويند كه مكه در اين ماه خالى بود از مردمان و يا به جهت آنكه در اينماه و با واقع شد كه روى ايشان زرد شد و ابو عبيده گفته كه به جهت آنكه در اين ماه مشكهاى ايشان از شير خالى شدى و دو ماه ديگر را ربيع خوانند كه در اين دو ماه نبات زمين بسيار شدى و يا به جهت آنكه ارتبعوا فى مساكنهم اى اقاموا يعنى در مسكنهاى خود مقيم شدندى و دو ماه ديگر را جمادى براى آن خوانند كه آب در او بيفسردى و رجب را براى تعظيمش برجب خواند يا آنكه در اينماه قطع قتال كردندى و ترجيت بمعنى تعظيم است و بمعنى مقطوع اليد و در خبر است كه رسول صلَّى اللَّه عليه و آله را پرسيدند كه رجب بچه معنى است فرمود نام جوييست از شير سفيدتر و از انگبين شيرين تر هر كه روزى از اين ماه روزه دارد حقتعالى او را از آن جوى آب دهد و شعبان را براى آن شعبان گويند كه حسنات و ارزاق مؤمنان در او منشعب شود و رمضان را براى آن رمضان گويند كه ترمض الذنوب يعنى گناهان را بسوزد و شوال را شوال گويند زيرا كه شتران آبستن را در اين ماه شير بيفزودى و يا بمعنى نزع است از امكنهء خود چه قبايل در اين ماه از امكنه خود بر ميكندند براى قتال و شوال بهر دو معنى آمده و وجه تسميهء ذو القعده آنست كه در اين ماه قعود كردندى و كار زار نكردند و ذو الحجه براى آن ذو الحجه گويند كه در او حج كنند و بدانكه عرب چهار ماه حرام را كه مذكور شد بسيار حرمت داشتندى و تعظيم كردندى تا بمرتبهء كه اگر مرد قاتل پدر و برادر را در اين چهار ماه ديدى تعرض به او نرسانيدى و چون زمان اسلام در رسيد حرمت و فضيلت اين چهار ماه بيفزود خصوصا ماه رجب كه حقتعالى آن را از اين چهار ماه برگزيد و از سيد الشهدا حسين بن على عليه السّلام مرويست كه هر كه يك روز از روزهاى رجب را روزه دارد حقتعالى از براى او صد هزار حسنه بنويسد و هر كه دو روز آن روزه بدارد صد هزار گناه از ديوان او محو كند و هر كه سه روز روزه دارد صد هزار درجهء او رفيع كند و هر كه پنج\r\n","description":"","footnote":"","page_name":" 265 ","page_number":265},
  {"content":"\r\nروز روزه دارد هفت در دوزخ بر روى او ببندند و هشت در بهشت بر روى او بگشايند و هر كه نيمهء ماه رجب روزه دارد منادى ندا كند كه كردار خود را باز سر گير كه آن چه گذشت آمرزيده شد و امام جعفر صادق عليه السّلام فرمود كه هر كه روز اول رجب روزه دارد بهشت او را واجب گردد و هر كه يك روز از ميان ماه رجب روزه دارد شفاعة او مقبول شود در حق همهء خويشان او و امير المؤمنين عليه السّلام فرمود كه هر كه يك روز از آن روزه دارد روزه يك ساله براى او بنويسند و بى حساب ببهشت رود و نيز از جملهء فضايل اين ماه است كه عمرهء مندوبه در آن مقابل حج و عمرهء مقبولست در ماه ذيحجه و حكمت\r\nدر اينكه حق تعالى تعظيم بعض شهور فرموده مصلحت عباد است در باز ايستادن ايشان از ظلم و تعدى در آن و غالب آن است كه اين مؤدى است به ترك ظلم در جميع شهور به جهت انكسار حمية و انطفاى نايره بغى و غوايت در اين مدت فان الاشياء تجر الى اشكالها * ( ذلِكَ ) * اين دوازده ماه * ( الدِّينُ الْقَيِّمُ ) * حساب و شماريست درست و راست و دين بمعنى حساب در كلام عرب بسيار است چنان كه رسول صلَّى اللَّه عليه و آله فرموده كه\r\nالكيس من دان نفسه و عمل لما بعد الموت\r\nيعنى عاقل كسيست كه حساب نفس خود كند و از براى خود كارى كند كه وى را سود رساند و تسميهء حساب بدينجهت وجوب دوام است بر آن و لزوم آن مانند لزوم دين و كلبى در تفسير اين گفته كه ذلك القضاء المستقيم و يا دين بر ظاهر معنى خود باقيست و معنى آنكه تحريم اين چهار ماه دين قويمست كه آن دين ابراهيم و اسماعيل است و عرب اين را از ابراهيم و اسماعيل بميراث گرفته‌اند و به آن عمل ميكنند و از جملهء عجايب و غرائب آنست كه مخالفان ميگويند كه حق تعالى عدد ماه‌هاى كه صلاح و معاش خلايق به آن متعلق است بايشان باز نگذاشت و فرمود كه عند اللَّه و فى كتاب اللَّه و بروج آن ماه‌هاى دوازده گانه را نيز تعيين فرمود و گفت * ( ذلِكَ الدِّينُ الْقَيِّمُ ) * و همچنين عدد نقباء بنى اسرائيل را به خود حواله كرد كه وَبَعَثْنا مِنْهُمُ اثْنَيْ عَشَرَ نَقِيباً و دوازده چشمهء آب كه بر دست موسى گشاده شد هم بفرمان او بود كه فَانْفَجَرَتْ مِنْه اثْنَتا عَشْرَةَ عَيْناً عدد ائمه هدى كه صلاح دين و دنيا و معاد بر آنست و بمراتب اعظم از آنست و احتياج مردمان به آن بيشتر و سبب فوز و رستگارى عقبى با خلايق گذاشت نعوذ باللَّه من شرور انفسهم و سيئات عقايدهم و چون او سبحانه بيان دوازده ماه كرد و ذكر چهار ماه حرام بعد از آن بطريق فاء تعقيبيه فرمود كه * ( فَلا تَظْلِمُوا ) * پس ستم مكنيد * ( فِيهِنَّ ) * در اين چهار ماه * ( أَنْفُسَكُمْ ) * بر نفسهاى خود بهتك و حرمت آن و ارتكاب محرمات در آن و از ابن عباس مرويست كه ضمير فيهن راجع باثنى عشر است يعنى در اين دوازده ماه ظلم و تعدى مكنيد مراد آنست كه در جميع عمر ترك اوامر مكنيد و ارتكاب مناهى ننمائيد و بنا بر اول فائده تخصيص به آنكه در\r\n","description":"","footnote":"","page_name":" 266 ","page_number":266},
  {"content":"\r\nجميع اشهر ترك معاصى و ارتكاب امر لازم است آنست كه ثواب طاعت در آن چهار ماه اعظم است و عقاب معصيت در آن اشد و اكثر و بدانكه بعضى از مخالفين بر آنند كه حرمت مقاتله در اين چهار ماه منسوخ است و قتاده و عطاى خراسانى گفته‌اند كه قتال در ماه‌هاى حرام امرى عظيم است لقوله تعالى قتال فيه كبير اما منسوخ شده بقوله فَاقْتُلُوا الْمُشْرِكِينَ حَيْثُ وَجَدْتُمُوهُمْ و زهرى بر آنست كه قتال در ماه هاى حرام حرام بود تا حقتعالى سورهء برائة نازل ساخت و آن را منسوخ گردانيد و اين جريح گويد كه از عطاء بن رياح برسيدند كه قتال در ماه‌هاى حرام منسوخست يا نه گفت به خدا سوگند ميخورم كه منسوخ نيست زيرا كه دليلى قاطع بر نسخ آن وارد نشده و مذهب اماميه آنست كه منسوخ نيست و ابتدا بقتال در آن حرام است اما اگر مخالف در آن ابتدا بقتال كند خواه آنكه معتقد حرمت آن باشد يا نه ما را جايز است در آن ماه با ايشان مقاتله كنيم چنان كه صاحب كنز العرفان فرموده كه نزد اصحاب ما تحريم قتال در اشهر حرام بقوله تعالى قُلْ قِتالٌ فِيه كَبِيرٌ على اطلاقه نيست بلكه تحريم آن نسبت به كسى است كه ملاحظهء حرمت آن كند و ابتدا بقتال نكند و اما كسى كه معتقد حرمت آن نباشد و يا با وجود اعتقاد حرمت ابتدا بقتال كند مقاتله با او جايز است و لهذا قتال در كريمهء قُلْ قِتالٌ فِيه كَبِيرٌ به تنكير واقع شده و نكره در اثبات مفيد عموم نيست * ( وَقاتِلُوا الْمُشْرِكِينَ ) * و كار زار كنيد با مشركان * ( كَافَّةً ) * در حالتى كه مجتمع و متفق باشيد نه مختلف و متفرق * ( كَما يُقاتِلُونَكُمْ كَافَّةً ) * هم چنان كه كفار با شما كارزار مىكند در حالتى كه اجتماع و اتفاق كننده اند بر آن افراد كافه به جهت آنست كه مصدر است چون عاقبت و عافيت بمعنى كف و منع و در انوار گفته كه كافه بمعنى جميع است و آن مصدر كف عن الشيء است چه جميع مكفوفست از زياده و نصب آن بر وقوع آنست در موقع حال * ( وَاعْلَمُوا أَنَّ اللَّه ) * و بدانيد كه حق تعالى * ( مَعَ الْمُتَّقِينَ ) * با پرهيزكارانست بنصرت و حفظ در آيه مذكوره دليل است بر اينكه در سنين اعتبار بشهور قمريه است نه شمسيه و احكام شرعيه متعلقست به آن و اين به جهت علم حق تعالى است بمصلحت و سهولت معرفت بر خاص و عام آورده‌اند كه طباع اهل جاهليت بقتل و غارت مستانس شده بود و در ماه‌هاى حرام قتال نمى كردند و\r\nاين عادت از عهد ابراهيم در ميان ايشان استمرار يافته بود و چون سه ماه متصل حرام بود بتنگ آمده گفتند ما سه ماه پى در پى بى تاراج و غارت تحمل نداريم پس قلمس يا حبارة بن عوف كنانى كه از رؤساى ايشان بود در موسم ندا كرد يا معشر العرب خدايان شما در اين سال محرم را حلال ساخت و حرمة او را تاخير كرد به ماه صفر مردمان قول او را قبول كردند باز سالى ديگر منادى كرد كه خدا در اين سال\r\n","description":"","footnote":"","page_name":" 267 ","page_number":267},
  {"content":"\r\nمحرم را حرام ساخت و صفر را حلال كرد و گاه بودى كه در اثناء محاربات ايشان ماه حرام نوشدى حربهء او را تاخير كردندى بماهى كه بعد از آن او را حلال دانستندى و در سالى چهار ماه را حرام ميدانستند اما اختصاص اشهر حرام را فرو گذاشته مجرد عدد را اعتبار كردندى و اينعمل را نسيئ ميگفتند حقتعالى فرمود كه * ( إِنَّمَا النَّسِيءُ ) * جز اين نيست كه تاخير حرمة ماهى بماهى ديگر * ( زِيادَةٌ فِي الْكُفْرِ ) * افزونيست در كفر زيرا كه تحليل ما حرم اللَّه و تحريم ما احل اللَّه كفرى ديگر است كه با كفر ايشان انضمام يافته نزد ابو على نسيئ مصدر است چون نكير يقال نسا نسينا اذا أخره به فعيل بمعنى مفعول زيرا كه مؤخر ما هست و مراد معنى مصدريست كه آن تاخير شهر حرام است بشهرى ديگر * ( يُضَلُّ ) * گمراه ميگرداند و حفص يضل بصيغهء مجهول ميخواند يعنى گمراه گرديده ميشوند * ( بِه ) * بدين عمل * ( الَّذِينَ كَفَرُوا ) * آنان كه كافر شدند گمراهى زياده بر زياده * ( يُحِلُّونَه ) * حلال ميكنند نسيئ را كه آن تاخير حرمت ما هست بما هى * ( عاماً ) * يك سال * ( وَيُحَرِّمُونَه ) * و حرام ميگردانند آن را * ( عاماً ) * سال ديگر * ( لِيُواطِؤُا ) * تا موافق سازند و تمام كنند * ( عِدَّةَ ما حَرَّمَ اللَّه ) * شما را آن چه خداى تعالى حرام كرده است يعنى چهار ماه محرم لام متعلقست بيحرمونه * ( فَيُحِلُّوا ما حَرَّمَ اللَّه ) * پس حلال ميكنند آن چه خدا حرام گردانيده بمواطات عدد فقط بدون مراعات وقت * ( زُيِّنَ لَهُمْ ) * آراسته گردانيده شده است براى ايشان يعنى شيطان بياراسته است در دل ايشان * ( سُوءُ أَعْمالِهِمْ ) * بدى كردارهاى ايشان را * ( وَاللَّه لا يَهْدِي الْقَوْمَ الْكافِرِينَ ) * و خدا راه ننمايد به حق و منع لطف كند بر وجه تخليه گروه ناگرويدگان را كه به جهت فرط عناد و انكار نظر در دلايل هاديه نميكنند و يا در قيامت طريق بهشت بايشان نمينمايد از مجاهد مرويست كه هر دو سال صفر نسيئ عرب بود و سالى كه سورهء برائة برسول صلَّى اللَّه عليه و آله نازل شد كفار مكه حج در ذو القعده كردند پس سال ديگر كه رسول صلَّى اللَّه عليه و آله حجة الوداع كرد حج ايشان با ذو الحجه افتاده بود و چون به اين آيه نسيئ حرام شد رسول صلَّى اللَّه عليه و آله در حجة الوداع خطبه كرد و در آن فرمود كه\r\nالا ان الزمان قد استدار كهيئة يوم خلق السماوات و الارض السنة اثنى عشر شهرا منها اربعة حرم ثلث متواليان ذو القعدة و ذو الحجة و محرم حد فرد و هو و رجب مضيء الذى بين الجمادى و شعبان\r\nيعنى روزگار بگرديد و هم چنان شد كه بود در روزى كه آسمانها و زمينها خلق فرمود ماه‌هاى حرام بجاى خود واقع شد و حج با ذو الحجه افتاد و نسيئ باطل شد سالى دوازده ماهست چهار\r\n","description":"","footnote":"","page_name":" 268 ","page_number":268},
  {"content":"\r\nماه از آن حرام است سه متوالى كه آن ذو القعده و ذو الحجه و محرمست و يكى منفرد كه رجب است ابن عباس و ضحاك گفته‌اند كه اول كسى كه نسيئ كرد مالك بن كنانه بود و از پس او ابو يمامه جنادة بن عوف بن اميه كنانى هر سال بموسم بر خرى نشستى و در ميان قوم ندا كردى كه لا اعاب و لا اخاب و لا مرد لما اقول انا حرمنا المحرم و اخرنا صفر محرم را حرام كرديم و صفر را تأخير كرديم و سال ديگر بيامدى و گفتى انا حرمنا صفر و اخرنا المحرم صفر را حرام كرديم و محرم را بازپس داشتيم و چون گفتى كه ماه محرم را حرام گردانيديم مشركان سنانها از سر نيزها بكندندى و اهنها از بيخ نيزها بيرون كردندى و تيغها با نيام كردندى تا آنكه محرم بگذشتى و اگر گفتى اينماه يعنى محرم را حلال كرديم و صفر را حرام سنانها با نيزه كردندى در ينابيع آورده كه جاهلان عرب در سال چهار ماه حرام ميداشتند و خلق را از دست و زبان خود ايمن ميساختند مؤمنان مؤدب بدان سزاوارترند كه در همهء ماهها مسلمانان را از ضرر خود سالم دارند و ايذا و آزار خلق به زبان و دست فرو گذارند كه مكافات آزار آزار است و مجازات اضرار اضرار نقل است كه در سال نهم از هجرت كه حضرت رسالت كه از حرب طايف معاودت فرموده بود عازم غزوهء تبوك شد هوا در غاية حرارت بود اهل مدينه بسبب خشك سالى و قحطى و رنجورى بدن پريشان حال بودند چون فرمان رسيد كه اصحاب كمر جهاد بر ميان اجتهاد بسته عنان عزيمت بدان صوب معطوف سازند ايشان بسبب بعد مسافت و كثرت اعدا و قلت زاد و ضعف بدن و گرمى هوا بكراهت طبيعى در رفتن تكاهل ميورزيدند آيه آمد كه * ( يا أَيُّهَا الَّذِينَ آمَنُوا ) * اى گروه گرويدگان * ( ما لَكُمْ ) * چيست شما را كه براى اعلام كلمهء دين * ( إِذا قِيلَ لَكُمُ ) * چون گويند مر شما را كه بجد تمام * ( انْفِرُوا ) * بيرون رويد * ( فِي سَبِيلِ اللَّه ) * در راه خدا * ( اثَّاقَلْتُمْ ) * گران جنبيد و درنك كنيد و مايل شويد * ( إِلَى الأَرْضِ ) * بسوى زمين يعنى از غايت كاهلى در آن زمينى كه مقيميد يك قدم از آن برمداريد و ملازم آن باشيد و يا ميل كنيد بمزروعات ارض و ثمار ان جار مجرور متعلقست به اثاقلتم و چون متضمن معنى اخلاد و ميل است از اين جهت معدى بالى شده است پس بر سبيل تقريع و انكار ميفرمايد كه * ( أَ رَضِيتُمْ ) * آيا راضى شديد و خورسند گشتيد * ( بِالْحَياةِ الدُّنْيا ) * بزندگانى دنيا و غرور آن * ( مِنَ الآخِرَةِ ) * از زندگى عقبى يعنى دنيا را بر آخرت برگزيديد * ( فَما مَتاعُ الْحَياةِ الدُّنْيا ) * پس نيست برخوردارى از زندگانى دنيا * ( فِي الآخِرَةِ ) * در جنب سراى آخرت و نعيم آن * ( إِلَّا قَلِيلٌ ) * مگر اندك محقر و هيچ عاقل بزرگتر را از دست ندهد براى خوردتر چه متاع اين جهان فانى و معيوب است و نعيم آن جهان باقى و مرغوب پس چرا كسى دولت باقى گذارد و بنعمتهاى\r\n","description":"","footnote":"","page_name":" 269 ","page_number":269},
  {"content":"\r\nفانى سر فرود آرد بعد از آن بر سبيل تهديد و وعيد ميفرمايد كه * ( إِلَّا تَنْفِرُوا ) * اگر بيرون نرويد بحربى كه شما به آن مامور شده‌ايد * ( يُعَذِّبْكُمْ ) * عذاب كند شما را * ( عَذاباً أَلِيماً ) * عذابى دردناك به آنكه دشمن را بر شما ظفر دهد يا بسببى از اسباب شاقه شما را هلاك كند چون قحطى و تنگى و غير آن * ( وَيَسْتَبْدِلْ ) * و بدل كند شما را * ( قَوْماً غَيْرَكُمْ ) * بقومى غير شما كه فرمان برند چون اهل يمن و اهل فارس * ( وَلا تَضُرُّوه شَيْئاً ) * و زيان نتوانيد رسانيد چيزى مر خداى را و بتثاقل در نصرت دين او قدحى نتوانيد كرد او را چه او غنى مطلقست و بى نياز از همه رسول خود را بى نصرت ناصرى و اعانت معينى در پناه عصمت خود نگه دارد اينكلام متضمن ذم اصحاب است از تثاقل و تقاعد در جهاد و گويند ضمير راجع برسولست يعنى ضررى برسول نتوانيد رسانيد زيرا كه حقتعالى او را وعدهء نصرت و عصمت فرموده و وعدهء او حق است * ( وَاللَّه ) * و خداى * ( عَلى كُلِّ شَيْءٍ ) * بر همه چيز از تبديل و تغيير اسباب و نصرت پيغمبر بدون مدد\r\nو غير آن * ( قَدِيرٌ ) * توانا است كما قال\r\n* ( إِلَّا تَنْصُرُوه ) * اگر نصرت ندهيد پيغمبر ( ص ) او را زود باشد كه خداى او را يارى كند و در مستقبل فرو نگذارد چنانچه در ماضى فرو نگذاشت * ( فَقَدْ نَصَرَه اللَّه ) * پس بدرستى كه نصرت داد او را خدا * ( إِذْ أَخْرَجَه الَّذِينَ كَفَرُوا ) * وقتى كه بيرون كردند او را كافران يعنى قصد اخراج و قتل او كردند از مكه و حقتعالى او را دستورى خروج داد و اسناد اخراج بكفار باعتبار قصد ايشان بود به آن و جزاء الا تنصروه محذوفست كه ان فسينصره اللَّه است چنانچه به اين مترجم شده و اقامهء آنچه دالست بر آن در مقام آن و قوله * ( ثانِيَ اثْنَيْنِ ) * حالست از ضمير * ( أَخْرَجَه ) * يعنى اخراج رسول كردند در حالتى كه دويم دو بود يعنى با او نبود مگر يك كس كه آن ابو بكر است و قوله * ( إِذْ هُما ) * بدل ثانى است يا ظرف ثانى اثنين يعنى نصرت داد پيغمبر را وقتى كه او و ابو بكر * ( فِي الْغارِ ) * در غار بودند و يا رسول دوم دو بود در وقتى كه هر دو در غار ثور بودند و آن غارى است بر اعلاى جبل ثور اطحل در جانب يمنى از مكه بمسير ساعتى از ساعات زمانى و در آن وقت كسى بدانجا نميرسيد و رعات و اهل صحارى در آن نزول نميكردند پس پيغمبر ( ص ) شب پنجشنبه در شهر مكه امير المؤمنين عليه السّلام را بر جاى خود بخوابانيد و خود از خانهء ابو بكر برفاقت او بيرون آمده بدان غار توجه نمود و شب در آنجا بيتوته فرمود و حقتعالى در همانشب درخت مغيلان بر در غار رويانيد و جفتى كبوتر وحشى را امر كرد تا پائين در غار گرفته و بيضه نهادند و عنكبوتى را الهام داد تا بر در غار تنيد كما قيل ( ظنوا الحمام و ظنوا العنكبوت على خير البرية لم\r\n","description":"","footnote":"","page_name":" 270 ","page_number":270},
  {"content":"\r\nتنسج و لم تخم ) مجاهد گويد كه رسول صلَّى اللَّه عليه و آله سه شبانه روز در غار بود و از عروه روايتست كه ابو بكر را گوسفندى چند بود نماز شام عابر بن فهيره آن گوسفندان را بر در غار راندى و ايشان از شير گوسفندان خوردندى و قتاده گويد كه عبد الرحمن در خفيه بامداد و شبانگاه آمدى و براى ايشان طعام آوردى القصه كفار در ميان شب بخانهء پيغمبر صلَّى اللَّه عليه و آله آمدند تا به او اذيتى رسانند امير المؤمنين عليه السّلام را بر جاى او خفته ديدند به او گفتند كه صاحب تو كجاست آن حضرت فرمود نميدانم و چون روز شد به طرف حضرت رسالت از مكه بيرون آمدند و سراقة بن مالك كه پىگيرى عظيم بود و مهارتى تام داشت در اين باب با خود بردند سراقه پى آن حضرت گرفته مىآمدند تا در غار رسيدند پى ناپديد شد گفت پى تا به اينجا است و به غار نرفته زيرا كه خانه عنكبوت بر جاى خود است و دريده نشده و آشيانه مرغ و تخم او نيز بجاى خود است پس يا به آسمان رفته يا به زمين فرو رفته و در تفسير على بن ابراهيم مذكور است كه كفار ابو كرزو كه مردى بود از خزاعه همراه خود گرفته بودند به جهت آنكه وى پىبرى بىمثل بود و چون بدر غار رسيدند ابو كرزو گفت و اللَّه كه اين اثر قدم محمد صلَّى اللَّه عليه و آله است و اين اثر قدم ابو بكر است يا پسر او و از اينجا در نگذشته‌اند يا آنست كه به آسمان رفته‌اند و يا به زمين فرو رفته‌اند و سوارى از ملائكه به صورت بشر بر در غار ايستاده بود چون كفار را ديد گفت محمد صلَّى اللَّه عليه و آله را در شعاب اين جبل طلبيد كه در اين غار نيست زيرا كه نسج عنكبوت دريده نشده و بيضه شكسته نگشته القصه كفار بسبب آن حالات كه دلالت بر خلو مقام از سيدا نام داشت متعرض غار نشدند و چون ابو بكر در غار كفار را بديد مضطرب شد و بسيار خائف گشت و گفت يا رسول اللَّه صلَّى اللَّه عليه و آله اگر كسى از مشركان در زير قدم خود نگاه كند هر آينه ما را به بيند حضرت فرمود كه\r\nما ظنك باثنين اللَّه ثالثهما\r\nانديشه به خود راه مده كه خدا نگذارد كه دشمنان بر ما ظفر يابند و حقتعالى از اينحال خبر ميدهد كه * ( إِذْ يَقُولُ ) * چون گفت پيغمبر صلَّى اللَّه عليه و آله * ( لِصاحِبِه ) * مر يار خود را * ( لا تَحْزَنْ ) * اندوه مدار * ( إِنَّ اللَّه مَعَنا ) * بدرستى كه خدا با ماست يعنى مطلعست بر احوال ما پس نصرت دهد ما را بر اعادى و عصمة ما فرمايد از عوادى مرويست كه يكى از كفار محاذى غار بنشست تا اراقه كند رسول صلَّى اللَّه عليه و آله روى را از او بگردانيد و بابو بكر گفت ديدى كه ما را نمىبينند اگر ما را ديدندى در مقابل ما كشف عورت نكردندى پس دست بمناجات برداشت و گفت\r\nاللهم اعم ابصارهم عنا\r\nبار خدايا چشمهاى ايشان را از ما كور گردان حقتعالى چشمهاى ايشان را كور گردانيد از ديدن پيغمبر صلَّى اللَّه عليه و آله تا آنكه در همهء كوه گرديدند و رخنها را تجسس كردند و در غار نرفتند * ( فَأَنْزَلَ اللَّه ) * پس فرو فرستاد خدا * ( سَكِينَتَه ) * رحمت خود را كه سبب آرامش دلست * ( عَلَيْه ) * بر رسول تا متيقن شد و از صميم قلب بدانست\r\n","description":"","footnote":"","page_name":" 271 ","page_number":271},
  {"content":"\r\nكه ظفر نيابند كفار بر او * ( وَأَيَّدَه ) * و قوت داد پيغمبر را * ( بِجُنُودٍ ) * بلشگرهاى ملائكه كه شما * ( لَمْ تَرَوْها ) * نديديد ايشان را يعنى فرشتگان را فرستاد تا در غار حراست و حفاظت او نمودند يا ملائكه منزل شدند در بدر و احزاب و حنين و گويند ضمير سكينة راجع بابو بكر است زيرا كه او مضطرب و ترسان بود اين قوليست بعيد زيرا كه همه ضماير ما قبل و ما بعد از آن راجع به حضرت رسالت صلَّى اللَّه عليه و آله است بلا خلاف و آن ضمير تنصروه است و ضمير ( فقد نصره اللَّه و اذا اخرجه و لصاحبه و ايده ) پس چگونه در خلال الضمائر ضمير عليه عايد به غير او باشد و مؤيد اينست كريمهء * ( ثُمَّ أَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ ) * كه در اين سوره واقع شده و نيز در سورهء فتح وارد گشته كه * ( فَأَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ ) * * ( وَجَعَلَ ) * و گردانيد * ( كَلِمَةَ الَّذِينَ كَفَرُوا ) * كلمهء آنها كه كافر شدند * ( السُّفْلى ) * فروتر يعنى دعوت كفر كه از ايشان صادر ميشد خار و بيمقدار ساخت * ( وَكَلِمَةُ اللَّه ) * و كلمهء خدا يعنى دعوت اسلام يا توحيد يا كلمهء شهادت * ( هِيَ الْعُلْيا ) * آن بلندتر و رفيع قدرتر است مراد آنست كه حقتعالى رسول را از دست كفار خلاص داد و بمدينهء رسانيد چه اين ابتداء قوت اسلام بود و مذلت اهل شرك و يا آنكه تاييد پيغمبر خود ( ص ) داده بملائكه در مواطن هجرت و به جهت آن اسلام قوى شد و كفر و شرك ضعيف گشت * ( وَاللَّه عَزِيزٌ ) * و خدا غالب است عزيز گرداند اهل توحيد را * ( حَكِيمٌ ) * دانا است خار سازد اهل شرك را مقصود از ايراد قصهء غار در اثنا امر بغزوه تبوك آنست كه بيان اين فرمايد كه اگر شما اى كارهان جهاد يارى نكنيد پيغمبر صلَّى اللَّه عليه و آله را من يارى كنم چنانچه در آن محل كه با او يك كس بود و تمام صناديد قريش به مقصد او برخاسته بودند من يارى او كردم و از ميان دشمنانش بسلامت بيرون آوردم پس مفتاح نصرت بقبضهء قدرت منست و ما النصر الا من عند اللَّه و نعم ما قيل شعر\r\n\r\nيارى از من جو نه از خيل و سپاه\r\n\r\nبعد از آن با كدوجه مؤمنان را بجهاد امر ميفرمايد و ميگويد كه * ( انْفِرُوا ) * بيرون رويد بغزوه تبوك * ( خِفافاً ) * در حالتى كه سبكباران باشيد * ( وَثِقالًا ) * و در حالتى كه گران باران باشيد مفسران را در خفاف و ثقال اقوالست حاصلش آنكه مراد يا سوارانند و پيادگان و يا تندرستان و لهذا ابن مكتوم رسول ( ص ) را گفت أ علي ان انفر فرمود نعم تا آنكه آيهء لَيْسَ عَلَى الأَعْمى حَرَجٌ نازل شد و يا جوانان و پيران و يا درويشان و توانگران و يا بى سلاحان و متسلحان و يا غريبان و كدخدايان و يا لاغران و فربهان و يا مفردان و خدمتكاران و يا با نشاط به جهت قصد مثوبة يا بىنشاط به جهت تحمل مشقت سلمى گفت كه سبك\r\n","description":"","footnote":"","page_name":" 272 ","page_number":272},
  {"content":"\r\nروحان بارتكاب طاعات و كرامات از مباشرت مخالفات قشيرى فرموده كه خفاف آناناند كه از بند ما سوى آزادند و ثقال آنها كه بقيد تعلقات مقيدند و در بحر الحقايق آورده كه خفاف مجذوبانند كه از كشش عنايت به راه سلوك درآمده و ثقال سالكانند كه از پرورش هدايت متوجه جذبهء حقانى شده هر دو طايفه در راه‌اند اما آنكه ببال كشش ميپرد بدمى بساط مشاهده ماسوى را طى مىكند سدى فرمود كه چون آيه نازل شد كار بر مردمان دشوار شد پس حقتعالى آن را بآيهء لَيْسَ عَلَى الضُّعَفاءِ وَلا عَلَى الْمَرْضى نسخ فرمود و در اسباب نزول آورده كه جمعى ببهانهء ضايع شدن ضياغ و پريشانى كارهاى اين جهانى داعيهء تخلف غزوه تبوك داشتند و حقتعالى عذر ايشان را قبول نفرمود و امر كرده كه همه بيرون رويد خواه آنانى كه سبكانيد از بار مال و منال و خواه آنها كه گرايند باحمال و اثقال * ( وَجاهِدُوا ) * و جهاد كنيد * ( بِأَمْوالِكُمْ ) * با مالهاى خود كه بان تهيه اسباب زاد و سلاح كنيد\r\n* ( وَأَنْفُسِكُمْ ) * و بنفس هاى خود كه مباشر كارزار گرديد * ( فِي سَبِيلِ اللَّه ) * در راه خدا * ( ذلِكُمْ ) * اين بيرون رفتن و حرب كردن بنفس و مال * ( خَيْرٌ لَكُمْ ) * بهتر است مر شما را از تخلف و ترك جهاد * ( إِنْ كُنْتُمْ تَعْلَمُونَ ) * اگر هستيد كه ميدانيد فعل خير را يا عارفيد به ثواب جهاد و عقاب تخلف و يا عالميد به آنكه حقتعالى صادق است در وعد و وعيد خود آيه دليل است بر آنكه جهاد بنفس و مال واجب است بر كسى كه مستطيع باشد به اين هر دو و هر كه باحدهما مستطيع نباشد بر او واجب است كه جهاد كند بر قدر استطاعت آورده اند كه چون حضرت رسالت پناه مردمان را بغزوهء تبوك امر فرمود ايشان سه فرقه شدند جمعى مسارعت كردند و فرمانرا بسمع اطاعت شنودند آنها اكابر مهاجر و انصار بودند و بعضى ايشان را گران آمد اما فرمان خدا و حكم رسول صلَّى اللَّه عليه و آله را بر هواى نفس اختيار كردند و برخى دستورى اقامت و تخلف طلبيدند و آنها منافقان بودند و در شأن ايشان نازل شد * ( لَوْ كانَ ) * اگر بودى آنچه تو ايشان را دعوت ميكنى * ( عَرَضاً ) * خواسته دنياوى * ( قَرِيباً ) * نزديك بفرا گرفتن و سهل الاخذ * ( وَسَفَراً قاصِداً ) * و سفرى ميانه يعنى آسان و نزديك نه دور و با مشقت * ( لَاتَّبَعُوكَ ) * هر آينه پيروى تو ميكردند بطمع مال * ( وَلكِنْ بَعُدَتْ ) * و ليكن دور شد * ( عَلَيْهِمُ الشُّقَّةُ ) * بر ايشان مسافتى كه بمشقت عظيم قطع آن بايد كرد * ( وَسَيَحْلِفُونَ بِاللَّه ) * و زود باشد كه سوگند خورند به خدا اينخبر نيز از معجزات قرآن است كه قبل از وقوع بيان مىكند كه چون از تبوك بازآيى متخلفان بطريق اعتذار نزد تو قسم ياد كنند كه * ( لَوِ اسْتَطَعْنا ) * اگر ميتوانستيم\r\n","description":"","footnote":"","page_name":" 273 ","page_number":273},
  {"content":"\r\nسفر كردن و استطاعت ميداشتيم * ( لَخَرَجْنا ) * هر آينه بيرون مىآمديم * ( مَعَكُمْ ) * با شما و در مرافقت و موافقت جهد مينموديم * ( يُهْلِكُونَ أَنْفُسَهُمْ ) * هلاك ميكنند نفسهاى خود را بدين سوگند دروغ يعنى مستحق عذاب ميسازند اين بدلست از سيحلفون زيرا كه حلف كاذب ايقاع نفس است در هلاكت و يا حالست از فاعل سيحلفون * ( وَاللَّه يَعْلَمُ ) * و خداى ميداند * ( إِنَّهُمْ لَكاذِبُونَ ) * آنكه ايشان دروغ گويانند در اين كه ميگويند چه استطاعت خروج دارند آورده‌اند كه چون رسول عزم غزاء تبوك فرمود و آن مسافتى بود تا به حد روم منافقان طمع كردند كه چون رسول ( ص ) و اصحاب متوجه بغزوه روم شوند و مدينه خالى ماند بسراى رسول ص و اصحاب او در آئيم و غارت كنيم و زنان و اطفال را برده كنيم حقتعالى جبرئيل را فرستاد و رسول را از اين حال خبر داد حضرت فرمود كه تدبير اين امر چيست جبرئيل گفت حقتعالى ميفرمايد كه در اين غزا كه ميروى احتياج بتيغ زدن نخواهد بود بلكه مهم به صلح خواهد كشيد على عليه السّلام را بر جاى خود نصب كن و اهل بيت و محراب و منبر بودى گذار تا هم نيابت كند و هم مدينه را حمايت كند و نيز بدانند كه چون در زمان حياة تو على عليه السّلام صلاحيت و نيابت و ولايت عهد تو دارد پس از وفات تو اولى و اخرى است كه ولى عهد و نايب تو او باشد حضرت رسالت ص امير المؤمنين عليه السّلام را بر جاى خود نصب كرد و مدينه را به او سپرد منافقان چون آن را بديدند دانستند كه كيد ايشان باطل شد و بعد از آنكه پيغمبر يك منزل جدا شد اهل نفاق زبان طعن دراز كردند و گفتند الا ان محمدا قد قلى عليا الا تراه خلفه مع النساء و الصبيان يعنى محمد على ع را دشمن گرفت و از او ملال يافت نه بينى كه او را با زنان و كودكان بگذاشت حضرت امير عليه السّلام چون اينسخن بشنيد بر وى شاق آمد برخاست و سلاح درپوشيد و شمشير حمايل كرد و متوجه خدمت حضرت رسالت ص شد تا صورت حال بعرض رساند و وقت نماز عصر به او رسيد و رسول ص از خيمه بيرون آمده بود و در راه نگاه ميكرد امير المؤمنين عليه السّلام را ديد گفت اين شخص شمايل على دارد چون نزديك رسيد گفت\r\nيا على ما حملك على الخروج\r\nچه تو را بر اين داشت كه از مدينه بيرون آمدى گفت طعنه منافقان كه در حق من و تو چنين و چنان گفتند رسول فرمود كه\r\nيا على اما ترضى بانك وزيرى و وصيى و خليفتى و قاضى دينى و منجز و عدى لحمك لحمى و دمك دمى و انت منى بمنزلة هارون من موسى الا انه لا نبى بعدى\r\nامير فرمود كه\r\nرضيت رضيت\r\nپس معاودت نمود در وقت عزيمت سفر تبوك منافقان تعلل ميكردند و عذر تخلف مىآوردند حضرت ايشان را بگذاشت و رفيق خودشان نساخت حقتعالى بعد از بيان حال ايشان در آيهء مذكوره بر سبيل تألف و تلطف و دعانه بر وجه خبر فرموده كه * ( عَفَا اللَّه عَنْكَ ) * حقتعالى عفو كناد از تو چه عادت عرب جارى است بر آنكه يكديگر\r\n","description":"","footnote":"","page_name":" 274 ","page_number":274},
  {"content":"\r\nرا دعا كنند بعفو و رحمت و مغفرت بىارادهء وقوع خطايى از وى چنان كه مثلا يكى تشنه را آب دهد او ميگويد غفر اللَّه لك و يا در جواب عاطس حامد گويد كه يرحمك اللَّه و كسانى كه تجويز خطا بر انبيا ميكنند اين كلام را حمل بر خبر ميكنند يعنى حقتعالى اين خطا را از تو در گذراند و چون باجماع اهل حق و براهين باهره ثابت شده كه انبيا معصومند پس حمل آن بر تعطف و دعا بايد كرد نه خبر يعنى خدا تو را مستغرق رحمت خود گرداند * ( لِمَ أَذِنْتَ ) * چرا دستورى دادى در بازايستادن * ( لَهُمْ ) * مر ايشان را و عذرهاى حيلآميز ايشان را شنيدى جبائى گفته كه اذن قبيح بود و موجب وقوع صغيره از پيغمبر صلَّى اللَّه عليه و آله زيرا كه عتاب در امر مباح بى سورتست و به كسى كه فعل مباح كند نميگويند كه لم فعلته و اين سخنى است واهى و ركيك زيرا كه جايز است كه گويند در حق كسى كه مرتكب غير افضل شده باشد از امور مباحه كه لم فعلته يعنى چرا افضل مباح را گذاشتى و مفضول آن را اختيار كردى پس كلام محمول باشد به ترك اولى و چگونه اذن حضرت بتخلف منافقان قبيح باشد و حال آنكه حقتعالى در موضعى ديگر فرمايد فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ و در تنزيه الانبياء آورده كه عفى اللَّه عنك مقتضى وقوع معصيت و غفران عقوبت نيست و هيچ ممتنع نيست كه غرض از اين كلام تعظيم و ملاطفت باشد در خطاب زيرا كه گاهست كه يكى امر استطاب به غير مىكند و ميگويد رايت رحمك اللَّه و غفر لك اللَّه و قصد او استغفار نيست از ذنب او بلكه بسيار است كه در خواطر او خطور نميكند كه مخاطب را ذنبى بوده باشد و غرض او اجمال و استخفاست در مخاطبه و استعمال لفظى كه عادت به آن جارى شده بر تعظيم و توقير مخاطب و اما قوله لم اذنت لهم ظاهر آن استفهام است و مراد به آن تقرير است و استخراج ذكر علة اذن و واجب نيست حمل اين بر عتاب زيرا كه در عرف كه لم فعلت ميگويند محتمل هر يك از عتبا و استفهام و تقرير است نه آنكه مختص باشد بعتاب و انكار غاية ما فى الباب آنست كه اين دعوا توان كرد كه لم اذنت لهم دال باشد بر ترك اولى و افضل و ترك اولى ذنب نيست اگر چه موجب نقض ثوابست و نيز انبيا را جايز است كه ترك بسيارى از نوافل كنند و كسى را كه تارك ندب باشد ميتوان گفت كه ( ثم تركت الافضل و لم عدلت عن الاولى ) و اين مقتضى انكار و قبح نيست پس گوييا حقتعالى خطاب مىكند بحبيب خود كه اولى آن بود كه باجازت مبادرت ننمودى و از آن توقف كردى * ( حَتَّى يَتَبَيَّنَ لَكَ ) * تا وقتى كه روشن ميشد ترا * ( الَّذِينَ صَدَقُوا ) * آنان كه راست گفتند در اعتذار * ( وَتَعْلَمَ الْكاذِبِينَ ) * و تا ميدانستى دروغ گويان را يعنى چون كه از سريره هيچكدام عالم نبودى پس اولى آن بود كه در تخلف اذن نميدادى تا بر تو ظاهر ميشد كه كدام از ايشان در اعتذار صادقاند و كدام كاذب چه اذن از سر علم اوليست از آنكه بدون علم باشد\r\n","description":"","footnote":"","page_name":" 275 ","page_number":275},
  {"content":"\r\nاز ابن عباس مرويست كه اذن حضرت بر ايشان جهة آن بود كه علم بنفاق ايشان نداشت و بواسطهء آن قول ايشان را در باب اعتذار حمل بر صدق فرمود و گويند حضرت بر سبيل توعد تخيير ايشان فرموده بود ميان ظعن و اقامت و ايشان را اذن نداده بود پس ايشان آن را غنيمت دانسته اقامت را بر ظعن اختيار كردند و از جملهء مستاذنان اهل نفاق جندب بن قيس و معتب بن قشير بودند كه از انصارند و بعد از آن بيان حال مؤمنان و منافقان مىكند در استيذان بقوله * ( لا يَسْتَأْذِنُكَ ) * دستورى نمىطلبند از تو * ( الَّذِينَ يُؤْمِنُونَ ) * آنان كه بتحقيق و يقين ايمان دارند * ( بِاللَّه وَالْيَوْمِ الآخِرِ ) * به خدا و روز قيامت * ( أَنْ يُجاهِدُوا ) * كه جهاد كنند * ( بِأَمْوالِهِمْ وَأَنْفُسِهِمْ ) * بمالها\r\nو نفسهاى خود يعنى عادت مؤمنان چنان نيست كه طلب اذن كنند از تو در جهاد كردن با كفار بلكه چون بينند كه تو در تهيه اسباب جهادى به آن مبادرت ميكنند و آن را موقوف باذن نميگردانند چه جاى آنكه اذن طلبند از تو در تخلف از آن و يا آنكه در ان يجاهدوا مضاف مقدر است اى كراهة ان يجاهدوا و معنى آنكه مؤمنان طلب اذن نمى كنند از تو به جهت كراهت جهاد كردن يا لا مقدر است يعنى دستورى نميطلبند كه جهاد نكنند * ( وَاللَّه عَلِيمٌ ) * و خدا دانا است * ( بِالْمُتَّقِينَ ) * بپرهيزكاران از تخلف اين شهادت حق تعالى است براى ايشان بتقوى و وعده دادن ايشان به ثواب عظمى ابن عباس فرموده منطوق آيه مشعر است بتغيير منافقان و مدح مؤمنان * ( إِنَّما يَسْتَأْذِنُكَ ) * جز اين نيست كه دستورى ميجويند از تو در تخلف * ( الَّذِينَ لا يُؤْمِنُونَ ) * آنان كه ايمان ندارند * ( بِاللَّه وَالْيَوْمِ الآخِرِ ) * به خدا و روز قيامت تخصيص ايمان به خدا و روز آخرت در هر دو موضع اشعار است به آنكه باعث بر جهاد ايمانست به اين هر دو و تقاعد از جهاد عدم ايمان به آن * ( وَارْتابَتْ ) * و در شك افتاده است * ( قُلُوبُهُمْ ) * دلهاى ايشان يعنى در حقيقت اسلام مترددند * ( فَهُمْ فِي رَيْبِهِمْ ) * پس ايشان در شك خود * ( يَتَرَدَّدُونَ ) * سرگردان ميگردند چه اگر مؤمنان مخلص ميبودند و اعتقاد صحيح ميداشتند بنشأه آخرت بدون شائبه و ريب بنصرت خدا واثق ميبودند و به ثواب اخروى مستظهر و بوسيلهء آن بجهاد مبادرت ميكردند و طلب اذن نميكردند بعد از آن از احوال منافقان خبر ميدهد بقوله * ( وَلَوْ أَرادُوا الْخُرُوجَ ) * و اگر خواستندى اين منافقان بيرون آمدن بغزا * ( لأَعَدُّوا ) * هر آينه آماده ميكردند و مهيا ميساختند * ( لَه ) * براى خروج * ( عُدَّةً ) * ساز و برك كه در سفر به كار آيد يعنى استطاعت خروج داشتند * ( وَلكِنْ كَرِه اللَّه ) * و ليكن كراهت داشت خدا و نپسنديد * ( انْبِعاثَهُمْ ) *\r\n","description":"","footnote":"","page_name":" 276 ","page_number":276},
  {"content":"\r\nبر انگيخته شدن ايشان را در اين سفر زيرا كه ميدانست كه اگر آمدندى از ايشان جز فساد و تخليط القاى شر و فتنه چيزى ديگر حاصل نشدى و چون حال ايشان بدين منوال بود * ( فَثَبَّطَهُمْ ) * پس بازداشت ايشان را بوسيلهء استيلاى خوف و ترس بر ايشان * ( وَقِيلَ اقْعُدُوا ) * و گفته مر ايشان را كه بنشينند در خانها * ( مَعَ الْقاعِدِينَ ) * با نشستگان يعنى زنان و كودكان و بيماران و معلولان و گويند قايل اين سخن حضرت پيغمبر صلَّى اللَّه عليه و آله بود بر وجه تهديد و وعيد و يا بعضى از ايشان با بعضى ميگفتند و يا بوسوسه شيطان و به صحت رسيده كه چون معسكر همايون در ثنية الوداع مقرر شد عبد اللَّه بن ابى نيز چون با منافقان بيرون آمده و در مقابلهء ذباب كه آن را ذى جده گويند نزول كرد و چون لشگر اسلام از آن منزل به منزل ديگر كه جوف گويند كوچ كردند وى با مردم خود تخلف نموده بازگشت اين خبر به حضرت رسالت رسيده فرمود كه اگر در وى خيرى بودى با ما همراهى كردى شما منت داريد كه از شر اشرار خلاص شديد و حقتعالى موافق قول آن حضرت آيه فرستاد كه * ( لَوْ خَرَجُوا ) * اگر بيرون آمدندى * ( فِيكُمْ ) * در ميان شما * ( ما زادُوكُمْ ) * نيفزودى شما را * ( إِلَّا خَبالًا ) * مگر تباهى و بدى و مكر و غدر و اين مستلزم آن نيست كه در مؤمنان خبال بوده باشد و يا به جهت خروج منافقان با ايشان موجب زيادتى خبال ايشان شده باشد زيرا كه زياده باعتبار اعم عام است كه از آن استثنا واقع شده و به جهت اين توهم بعضى گفته‌اند كه اين استثنا منقطعست و حال آنكه چنين نيست زيرا كه مستثنى منقطع مفرغ نمىباشد * ( وَلأَوْضَعُوا ) * و هر آينه در مىباختند * ( خِلالَكُمْ ) * در ميان شما بسخنچينى و غمازى و افساد ذات البين و تضريب * ( يَبْغُونَكُمُ الْفِتْنَةَ ) * در حالتى كه مىجستند براى شما فتنهء كه به آن مخالفت در ميان شما مىافكندند و يا شما را از جنگ روميان ميترسانيدند * ( وَفِيكُمْ ) * و در ميان شما * ( سَمَّاعُونَ لَهُمْ ) * جاسوسانند مر ايشان را كه خبر شما بايشان ميرسانند و يا ضعفهء ايشان كه آنچه در ميان شما واقع مىشود بايشان اخبار ميكنند * ( وَاللَّه عَلِيمٌ ) * و خدا داناست * ( بِالظَّالِمِينَ ) * بستمكاران يعنى بضماير منافقان و بر وفق آن ايشان را جزا خواهد داد * ( لَقَدِ ابْتَغَوُا الْفِتْنَةَ ) * هر آينه طلبيدند فتنه را يعنى تفريق اصحاب و پريشانى امر ترا * ( مِنْ قَبْلُ ) * پيش از اين در غزاى احد كه از تو باز گشتند و در حرب خندق كه گفتند يا اهل يثرب لا مقام لكم\r\n* ( وَقَلَّبُوا ) * و بگردانيدند * ( لَكَ الأُمُورَ ) * بزى تو كارها را يعنى تدبير\r\n","description":"","footnote":"","page_name":" 277 ","page_number":277},
  {"content":"\r\nمكايد و حيل كردند در ابطال امور تو * ( حَتَّى جاءَ الْحَقُّ ) * تا بيامد نصرت الهى و تاييد پادشاهى * ( وَظَهَرَ ) * و غالب شد * ( أَمْرُ اللَّه ) * كار خدا بر كار ايشان كه اعلاى دين اسلامست بر ملل اهل كفر * ( وَهُمْ كارِهُونَ ) * و ايشان ناخواهانند نصرت و دولت تو را و كراهت ايشان دفع ارادهء خدا نيست از سعيد بن جبير و ابن جريح مرويست كه دوازده كس از منافقان در غزوهء تبوك در پشت عقبه به بيشه كمين كردند تا بيكبار بيرون جسته پيغمبر را هلاك كنند پس در آن موضع حيله و تدبير در اين امر ميكردند تا كه حق تعالى پيغمبر خود را نصرت داد و ايشان مخذول و منكوب شدند آورده‌اند كه چون حضرت رسالت صلَّى اللَّه عليه و آله جندب بن قيس را گفت\r\nهل لك فى جهاد بنى الاصفر تتخذ منهم سرارى و صفايا\r\nهيچ شايد كه بقتال اهل روم ميل كنى و از ايشان سرمه هاى خوب و كنيزان نيكو بگيرى جندب بن قيس گفت كه انصار ميدانند كه من مشعوفم بزنان مىترسم كه چون زنان بنى الاصفر به بينم از ايشان صبر نتوانم كرد و در فتنه و بليه افتم آيه آمد * ( وَمِنْهُمْ ) * و از ايشان * ( مَنْ يَقُولُ ) * كسى باشد كه گويد * ( ائْذَنْ لِي ) * دستورى ده مرا در تخلف از اين غزوه * ( وَلا تَفْتِنِّي ) * و مرا در فتنه نيداز و گويند مراد بفتنه ضياع مال و عيال است يعنى بعضى منافقان مىگفتند كه اى محمد صلَّى اللَّه عليه و آله و سلَّم ما را اذن ده در تخلف و ما را در فتنه مينداز بسبب ضايع شدن ضياع و متاع و عيال ما كه هيچ كافلى نباشد ايشان را بعد از ما و يا معنى آنست كه ما را در اثم و عصيان مينداز بمخالفت امر در خروج بجهاد يعنى ما را امر مكن بجهاد تا بمخالفت از تو گناه كار نشويم و يا ما را تعذيب مكن به تكليف خروج در شدت حر * ( أَلا فِي الْفِتْنَةِ سَقَطُوا ) * بدانكه ايشان در فتنه افتاده اند كه آن ظهور نفاق ايشانست و عدم خفاى آن با آنكه مبالغهء تمام داشتند در اخفاى آن از مسلمانان و يا در فتنه تخلف افتاده‌اند كه موجب ازدياد عقوبت ايشانست در آخرت * ( وَإِنَّ جَهَنَّمَ ) * و به درستى كه دوزخ * ( لَمُحِيطَةٌ ) * هر آينه احاطه كننده است و فرا گيرنده * ( بِالْكافِرِينَ ) * بنا گرويدگان در قيامت و يا در دنيا زيرا كه احاطهء اسباب جهنم بايشان در حكم دخول ايشانست در آن از ابن عباس و مجاهد نقلست كه چون اين آيه نازل شده رسول صلَّى اللَّه عليه و آله بنى اسلم را گفت كه من سيدكم كيست سيد شما گفتند جند بن قيس غير انه بخيل جبان يعنى سيد و پيشواى ما جندب بن قيس است الا آنست كه بخيل است و بد دل رسول فرمود اى\r\nراء اردء من البخل بل سيدكم الفتى الا بيض الجعد بشر بن البراء بن معرور\r\nيعنى كدام درد است كه بدتر از بخيلى باشد بلكه سيد شما آن جوان سفيدپوست اجعد مويست يعنى بشر بن براء و حسان بن ثابت حاضر بود در حق او بيتى چند گفته مشعر بر مذمت جندب ببخل و\r\n","description":"","footnote":"","page_name":" 278 ","page_number":278},
  {"content":"\r\nجبانت و مدح بشر بسخاوت و شجاعت\r\nو نيز در وصف اهل نفاق ميفرمايد كه * ( إِنْ تُصِبْكَ ) * اگر برسد به تو اى محمد صلَّى اللَّه عليه و آله و سلَّم در بعضى از غزوات * ( حَسَنَةٌ ) * نيكويى از ظفر و غنيمت چنان كه در بدر بود * ( تَسُؤْهُمْ ) * اندوهگين سازد ايشان را از فرط حسد و نفاق كه دارند * ( وَإِنْ تُصِبْكَ ) * و اگر برسد به تو در برخى جنگها * ( مُصِيبَةٌ ) * جراحتى و شكستى چنان كه در احد واقع شد * ( يَقُولُوا ) * گويند از روى استحماد راى و استحسان انديشه خود * ( قَدْ أَخَذْنا ) * بدرستى كه گرفتيم ما * ( أَمْرَنا ) * احتياط خود را * ( مِنْ قَبْلُ ) * پيش از اين يعنى قبل از وقوع اين صورت يعنى دور انديشى كرديم و طريق حزم و عاقبتبينى مرعى داشتيم و بحرب نرفتيم و در خانهاى خود متقاعد شديم * ( وَيَتَوَلَّوْا ) * و برگردند از مجلسهاى خود * ( وَهُمْ فَرِحُونَ ) * و حال آنكه شادمان باشند بشماتت يا بعجب بفعل خود * ( قُلْ ) * بگو اى محمد ( ص ) * ( لَنْ يُصِيبَنا ) * نرسد ما را * ( إِلَّا ما كَتَبَ اللَّه لَنا ) * مگر آن چه نوشته است خدا براى ما در لوح محفوظ و ما را به آن اختصاص داده از نصرت و ظفر بر دشمنان و يا شهادت و درجات جنان حسن بصرى گفته كه مراد آن است كه كار ما معطل و مهمل نيست بلكه راجع است با مدبرى حكيم كه آنچه واقع مىشود از غنيمت و هزيمت و سراء و ضراء و دولت و نكبت بتدبير و حكمت اوست و آن را در لوح محفوظ ثبت فرموده تا اعلام نمايد به آن فرشتگان را و بر وجه لطف و فضل ايشان را از ما سيكون خبر ميدهد تا موجب مزيد استيقان ايشان شود بتعلق علم ازلى بما كان و ما يكون و چون وقوع حوادث و وقايع از نفع و ضرر در علم الهى مركوز است و متبدل و متغير نميشود پس موافقت و مخالفت شما راه در تغيير او گشوده نخواهد شد تا قعود شما از حرب موجب رفاهيت شما شده باشد و قيام ما بآنعلت نكبت ما گردد * ( هُوَ مَوْلانا ) * او است ناصر و متولى امر ما و سازندهء كار ما * ( وَعَلَى اللَّه ) * و بر خدا نه بر غير او * ( فَلْيَتَوَكَّلِ الْمُؤْمِنُونَ ) * بايد كه توكل كنند مؤمنان چه حق ايمان آنست كه بر غير او اعتماد و توكل ننمايند و شبهه نيست كه نتيجهء توكل بر خدا حصول مراداتست و كفايت مهمات و ايمنى از آفات و مخافات * ( قُلْ ) * بگو اى محمد ( ص ) مر ايشان را بر سبيل تقريع و تقرير * ( هَلْ تَرَبَّصُونَ بِنا ) * آيا چشم ميداريد بما يعنى انتظار نمىبريد كه چيزى بما رسد * ( إِلَّا إِحْدَى الْحُسْنَيَيْنِ ) * مگر يكى از دو عاقبت نيكو كه آن نصرتست اگر بكشيم و شهادت است و وصول بجنت اگر كشته شويم * ( وَنَحْنُ نَتَرَبَّصُ بِكُمْ ) * و ما چشم ميداريم بشما يكى از دو عاقبت\r\n","description":"","footnote":"","page_name":" 279 ","page_number":279},
  {"content":"\r\nبدوان * ( أَنْ يُصِيبَكُمُ اللَّه ) * اينست كه برساند خدا بشما * ( بِعَذابٍ مِنْ عِنْدِه ) * عذابى از نزديك خود كه آن صيحه و رجف و خسف است تا به آن هلاك شويد و يا مراد عذاب اخروى است * ( أَوْ بِأَيْدِينا ) * يا برساند عذابى بشما بدستهاى ما كه شما را بسبب ظهور كفر و نفاق شما بر ما بقتل رسانيم * ( فَتَرَبَّصُوا ) * پس انتظار بريد آن را كه بما ميخواهيد از خوبى عاقبت * ( إِنَّا مَعَكُمْ مُتَرَبِّصُونَ ) * بدرستى كه ما با شما منتظرانيم آن را كه بشما ميخواهيم از بدى عاقبت و بعضى گفته‌اند كه معنى آنست كه شما انتظار هلاك ما كشيد كه ما نيز منتظر هلاك شمائيم و يا متربص مواعيد شيطانى باشيد در ابطال دين خدا كه ما متربص مواعيد خدائيم در اظهار دين او و نصرت پيغمبر او صلَّى اللَّه عليه و آله و استيصال مخالفان او و بر هر تقدير امر بانتظار بر سبيل تهديد است كقوله تعالى اعْمَلُوا ما شِئْتُمْ اين تفسير آيهء سابقست اعنى قوله قُلْ لَنْ يُصِيبَنا الخ بعد از آن بيان عدم ترتب ثواب بر انفاق ايشان مىكند بقوله * ( قُلْ ) * بگو اى محمد ( ص ) * ( أَنْفِقُوا ) * نفقه كنيد اين امريست در معنى خبر يعنى چون نفقه كنيد * ( طَوْعاً ) * از روى طوع و رغبت * ( أَوْ كَرْهاً ) * يا بر وجه كره و نفرت به هيچ وجه * ( لَنْ يُتَقَبَّلَ مِنْكُمْ ) * قبول كرده نخواهد شد از شما فايدهء ذكر طوع و كره مبالغه است در تساوى انفاقين در عدم قبول مرويست كه جندب بن قيس با حضرت رسالت صلَّى اللَّه عليه و آله گفت من اجازه تخلف ميطلبم چه آمدن من بحرب بنى الاصفر متعسر است اما لشگر ترا بمال خود مددكارى نمايم حقتعالى اين\r\nآيه فرستاد كه اى محمد انفاق او مقبول الهى نشود و نفعى به او نرساند و در انوار گفته كه نفى تقبل محتمل امرين است يكى آنكه معنى اين باشد كه آن مال را از شما فرا نگيرند و بنا بر اين نهى مسلمانان باشد از آنكه اخذ مال كنند از اهل نفاق كه بسبب رخصت در تخلف انفاق كنند دويم آنكه ثوابى بر آن مترتب نشود و قوله * ( إِنَّكُمْ كُنْتُمْ قَوْماً فاسِقِينَ ) * تعليل عدم تقبل است بر سبيل استيناف يعنى بدرستى كه شما هستيد گروهى بيرون رفتگان از دايرهء اسلام و اقسام تصدقات و مبرات و ساير انفاقات از كافر مقبول نيست و بعد از آن در تقرير اين معنى ميفرمايد كه * ( وَما مَنَعَهُمْ ) * و باز نداشت ايشان را * ( أَنْ تُقْبَلَ مِنْهُمْ نَفَقاتُهُمْ ) * از آنكه قبول كرده شود از ايشان نفقهاى ايشان * ( إِلَّا أَنَّهُمْ ) * مگر آنكه ايشان * ( كَفَرُوا بِاللَّه ) * كافر شدند به خدا * ( وَبِرَسُولِه ) * و بفرستادهء او * ( وَلا يَأْتُونَ الصَّلاةَ ) * و نمىآيند به نماز جماعت گذاردن با پيغمبر صلَّى اللَّه عليه و آله و سلَّم * ( إِلَّا وَهُمْ كُسالى ) * مگر در حالتى كه\r\n","description":"","footnote":"","page_name":" 280 ","page_number":280},
  {"content":"\r\nايشان كاهلانند يعنى به نماز مىآيند بكسالت و كراهت نه بصدق و ارادت * ( وَلا يُنْفِقُونَ ) * و نفقه نمى كنند در راه خدا يعنى زكات مفروضه نمىدهند * ( إِلَّا وَهُمْ كارِهُونَ ) * مگر در حالتى كه ايشان ناخواهانند يعنى بكراهت نفقه ميكنند زيرا كه باداى نماز و زكات اميد ثواب ندارند و به ترك آن از عقاب و عتاب نمىترسند در آيه دلالتست بر آنكه كفار مخاطباند بشرايع زيرا كه حقتعالى مذمت ايشان كرده بر ترك صلاة و زكات و اگر بر ايشان واجب نميبود به ترك آن مذموم نميشدند * ( فَلا تُعْجِبْكَ ) * پس بايد كه ترا بشگفت نيارد اى سامع و يا خطاب به آن حضرتست و مراد امةاند يعنى مؤمنانرا ميفرمايد كه بايد متعجب نگرداند شما را * ( أَمْوالُهُمْ ) * مالهاى منافقان * ( وَلا أَوْلادُهُمْ ) * و نه فرزندان ايشان چه كثرت اموال و اولاد استدراج و و بال است بر ايشان كما قال * ( إِنَّما يُرِيدُ اللَّه ) * جز اين نيست كه ميخواهد خدا * ( لِيُعَذِّبَهُمْ ) * تا عذاب كند ايشان را * ( بِها ) * بدانها * ( فِي الْحَياةِ الدُّنْيا ) * در زندگانى دنيا بسبب تعب و مشقت در جمع مال و حفظ آن و آنچه بديشان ميرسد از مصائب و شدايد فرزندان * ( وَتَزْهَقَ أَنْفُسُهُمْ ) * و بيرون رود جان هاى ايشان از ابدان بصعوبت بسيار * ( وَهُمْ كافِرُونَ ) * در حالتى كه ايشان كافران باشند يعنى بر كفر به ميرند مراد آنست كه ايشان مشغول تمتع مال و فرزند شده نظر در عاقبت و خاتمت كار خود نكنند و بر كفر بميرند و آن هنگام نه مال ايشان را دست گيرد و نه فرزند بفرياد ايشان رسد و چه نيكو گفته‌اند كه شعر\r\n\r\nچون مرگ كشد گردن گردان در بند\r\nنتوان بستيزه جست از آن خم كمند\r\n\r\n\r\nآن لحظه كه دست اجل از پا افكند\r\nنه مال بفرياد رسد نه فرزند\r\n\r\nدر مجمع آورده كه در تعذيب كافران به اولاد و اموال در حيات دنيا چند وجه است يكى آنكه در آية تقديم و تاخير است اى ( لا تشرك اموالهم و اولادهم فى الحياة الدنيا انما يريد اللَّه ليعذبهم بها فى الآخرة ) و اين قول ابن عباس و قتاده است دويم آنكه تعذيب ايشان بسبب اموال و اولاد از حيثيت تشديد تكليف باشد بر ايشان از حيثيت امر ايشان بانفاق در زكات و غزو و تاديهء ايشان آن را بر وجه كراهت و مشقت به جهت عدم رجاء ايشان بمثوبت در آخرت و كشته شدن اولاد ايشان در محاربه و اين وجه از حسن و بلخى مرويست سيم آنكه تعذيب ايشان به جهت حفظ اولاد و اموال باشد و وقوع مصايب بر ايشان از ممر آن و اين قول ابن زياد است چهارم تعذيب ايشان به آن در دنيا به جهت سبى اولاد باشد و غنيمت اموال نزد تمكن مؤمنان بر آن پس موجب حسرت ايشان شود بر آن و جزاى كفر ايشان و اين از جبائى منقول است پنجم آنكه عذاب ايشان كند بجمع و حفظ اموال و اولاد و حب مال و بخل ايشان به آن و حزن ايشان بر فوت و موت آن و مفارقت\r\n","description":"","footnote":"","page_name":" 281 ","page_number":281},
  {"content":"\r\nايشان از آن بموت بعد از آن از اسرار ايشان خبر ميدهد بقوله * ( وَيَحْلِفُونَ بِاللَّه ) * و سوگند ميخورند به خدا * ( إِنَّهُمْ لَمِنْكُمْ ) * كه ايشان از جملهء شمااند يعنى از اهل اسلاماند * ( وَما هُمْ مِنْكُمْ ) * و حال آنكه ايشان از شما نيستند به جهت ابطال كفر * ( وَلكِنَّهُمْ ) * و ليكن ايشان * ( قَوْمٌ يَفْرَقُونَ ) * گروهىاند كه مىترسند از شما كه آن نوع معامله كنيد كه با مشركان ميكنيد از قتل واسر پس تقيه اظهار اسلام ميكنند * ( لَوْ يَجِدُونَ مَلْجَأً ) * اگر بيابند پناهى كه بدان التجاء توانند كرد از قلعه يا سر كوهى يا جزيره * ( أَوْ مَغاراتٍ ) * يا غارها در كوه ها يا سردابها * ( أَوْ مُدَّخَلًا ) * يا سوراخى كه در آنجا توانند خزند * ( لَوَلَّوْا إِلَيْه ) * هر آينه روى كنند بدان از ترس شما * ( وَهُمْ يَجْمَحُونَ ) * در حالتى كه ايشان شتابند شتافتنى كه بمنع كسى باز نگردند چون فرس جموح يعنى سركش يعنى اگر منافقان جايى ميدانستند كه به آن ملتجى شدندى و از ترس شما ايمن گشتندى هر آينه بشتاب تمام از شما بر ميگشتند و به آنجا ميرفتند آورده‌اند كه حضرت رسالت صلَّى اللَّه عليه و آله قسمت غنيمت ميفرمود ابن ابو الجواط منافق گفت صاحب خود را مىبينيد كه صدقات شما را بارباب غنم و مواشى ميدهد و گمان ميبرد كه عدل مىكند آيه آمد كه * ( وَمِنْهُمْ ) * و از منافقان * ( مَنْ يَلْمِزُكَ ) * كس هست كه عيب مىكند تو را و طعن مىزند * ( فِي الصَّدَقاتِ ) * در قسمت صدقه ها و گفته‌اند كه اين آيه در شأن ابن ابو الخويصره تميمى يعنى حرقوص بن زمير كه سر خوارج بود فرود آمد در وقت قسمت غنايم هوازن در روز حنين كه حضرت به جهت تأليف قلوب مسلمانان حظى وافر از غنايم بديشان دادى و بر آن طعن كرد و يا طلاى خالص كه امير المؤمنين عليه السّلام از يمن فرستاده بود حضرت تمام آن را به چهار كس از اشراف عرب عطا فرمود حرقوس جرأت كرده با حضرت رسول صلَّى اللَّه عليه و آله گفت اعدل يا رسول اللَّه حضرت در جواب گفت كه\r\nويلك ان لم اعدل فمن يعدل\r\nاى واى بر تو اگر من عدل نكنم كه عدل كند پس آن حضرت او را و قوم او را مارقين لقب كرد و در ينابيع مذكور است كه امير المؤمنين عليه السّلام را فرمود كه اى على تو با اين قوم قتال كنى و ثعلبى در تفسير خود از ابو سعيد خدرى رضى اللَّه عنه نقل كرده كه من در نهروان حاضر بودم كه مرتضى على عليه السّلام با ايشان قتال كرد و از ابو عبد اللَّه مرويست كه دو ثلث مردمان از اهل اين آيه‌اند و گفته‌اند كه عيب كننده قسمت معتب بن قشير بود كه در قسمت غنايم طعن ميكرد و غرضش جز نفع خود بود چنانچه ميفرمايد كه * ( فَإِنْ أُعْطُوا ) * پس اگر داده شوند * ( مِنْها ) * از صدقات چندانچه دلخواه ايشان باشد * ( رَضُوا ) * راضى و خوشنود شوند و بپسندند\r\n","description":"","footnote":"","page_name":" 282 ","page_number":282},
  {"content":"\r\nآن قسمت را * ( وَإِنْ لَمْ يُعْطَوْا مِنْها ) * و اگر داده نشوند از آن بموجب ارادهء ايشان * ( إِذا هُمْ يَسْخَطُونَ ) * آن گاه ايشان خشم گيرند و ناخوشنود باشند اذا مفاجات نايب مناب فاء جزائيه است * ( وَلَوْ أَنَّهُمْ ) * و اگر اين منافقان كه از تو طلب صدقات ميكنند و بقسمت آن عيب تو ميكنند * ( رَضُوا ما آتاهُمُ اللَّه ) * پسندند آنچه خدا دهد ايشان را * ( وَرَسُولُه ) * و فرستادهء او از غنيمت و صدقه بدان خورسند گردند * ( وَقالُوا ) * و گويند بصدق تمام و اعتقاد صحيح * ( حَسْبُنَا اللَّه ) * بس است ما را فضل خدا * ( سَيُؤْتِينَا اللَّه ) * زود باشد كه بدهد ما را خداى مِنْ فَضْلِه از فضل خود صدقه يا غنيمتى ديگر * ( وَرَسُولُه ) * و فرستاده او نيز عطا كند ما را بيشتر از اين كه حالا بما عطا فرموده * ( إِنَّا إِلَى اللَّه ) * بدرستى كه ما به خدا * ( راغِبُونَ ) * رغبت كننده گانيم و اميد دارندگان در آنكه ما را از فضل خود غنى گرداند آية تا آخر در حيز شرط است و جواب محذوفست تقدير آنكه لكان خير الهم يعنى اگر ايشان بعطاى پيغمبر خورسند باشند و قايل بقول مذكور شوند هر آينه ايشان را بهتر باشد زيرا كه رضاى بقسمت سبب بهجت و جزع در آن موجب محنت سلمى از ابراهيم ادهم قدس سره نقل مىكند كه هر كه بمقادير حق خورسند شد از غم و ملال بازرست و نكته الرضا بقضاء اللَّه باب اللَّه الاعظم در اين باب مستبصر را كافيست\r\nو بعد از آن بيان امر بامتثال و منع تعرض بفعل و قول رسول واجب الاجلال صلَّى اللَّه عليه و آله بيان مصارف صدقات مىكند تا دانند كه آنچه آن حضرت در قسمت غنايم كرد عين صواب بوده و ميگويد كه * ( إِنَّمَا الصَّدَقاتُ ) * جز اين نيست كه صدقات يعنى زكات مفروضه * ( لِلْفُقَراءِ ) * مر درويشانراست * ( وَالْمَساكِينِ ) * و بيچارگان را در كنز العرفان مذكور است كه ذكر انما دالست بر آنكه غير از جماعت مذكوره در اين آيه مستحق مذكوره نيستند و در لام الفقراء اختلاف كرده‌اند كه براى تمليك باشد و يا براى بيان مصرف شافعى بر اولست پس زكات بر اصناف واجب باشد و هر صنفى را كمتر از سه كس نتواند داد و مالك و ابو حنيفه بر ثانىاند فحينئذ بسط واجب نباشد بلكه اگر زكات را بيكى از اصناف مذكوره دهند جايز است ليكن ابو حنيفه آن قدر ميدهد كه مؤدى بغناى مستحق نشود و اگر مؤدى به آن شود پيش از او مكروهست و معطى مالك آن مىشود و مالك برىء الذمه گردد و مالك تجويز اين مىكند و اصحاب ما تجويز ميفرمايند كه اعطاى زكاةكننده بهر صنفى از اصناف مذكوره و اگر چه يك كس از ايشان باشد و لكن بسط افضل است و ابن عباس و حذيفه و غير ايشان از صحابه نيز بر اينند كه تمليكية لام بيوجه است چه مستحق قبل از اخذ مالك چيزى نميشود و ديگر آنكه حمل آن بر بيان مصرف موافق فعل پيغمبر صلَّى اللَّه عليه و آله است كه منافقان وى را به آن عيب كردند پس اين اولى\r\n","description":"","footnote":"","page_name":" 283 ","page_number":283},
  {"content":"\r\nباشد و در فقرا و مساكين نيز اختلافست نزد بعضى هر دو يك قسم است و ذكر آن به دو لفظ نه به جهت تغاير معنيست بلكه تاكيد احدهما است به ديگرى چون عطشان و بطشان و حسن و بسن و شيطان و ليطان و امثال آن و بعضى ديگر قايلاند بتغاير حنفى بر آنست كه فقير كسيست كه سؤال نكند به جهت آنكه كفاف معيشت در حال دارد و اگر چه از قوت سنه عاجز است و مسكين آنكه سؤال كند بواسطهء آنكه كفاف حال ندارد و نزد شافعى بر عكس اينست و مؤيد اولست قوله تعالى لِلْفُقَراءِ الَّذِينَ أُحْصِرُوا فِي سَبِيلِ اللَّه لا يَسْتَطِيعُونَ ضَرْباً فِي الأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً و مؤيد قول پيغمبر صلَّى اللَّه عليه و آله كه\r\nليس المسكين الذى ترده الأكلة و الأكلتان و التمرة و التمرتان و لكن المسكين الذى لا يجد غنيا فيغنيه و لا يسئل الناس شيئا و لا يفطن فيه به فيتصدق عليه\r\nو گويند فقير محتاجست و مسكين صحيح و محتاج و اين قول قتاده است و تحقيق آنست كه هر دو شريكند در معنى عدمى كه آن عدم قدرت ايشان است بر مئونه سنهء خود و عيال واجب النفقه خود و در اينكه كدام أسوء حالا است از ديگرى به اين معنى كه اصلا مال و كسب نداشته باشد و ديگرى اجود حالا كه او را مال و كسبى باشد و لكن كافى نباشد در مئونه سنه خلافست بعضى بر آنند كه فقير أسوء حال است به جهت آنكه ابتدا بذكر او دالست بر اهتمام به حال او و نيز اشتقاق آن از فقار ظهر است فكان حاجت كسر فقار ظهر او كرده و به جهت آنكه پيغمبر ( ص ) از فقر استعاذه فرمود كه\r\nاللهم انى اعوذ بك من الفقر و اسالك المسكنة\r\nو نيز فرموده كه\r\nكاد الفقر ان يكون كفرا\r\nو اين قول شافعى است و نزد بعضى ديگر مسكين اسوء حالا است به جهت تاكيد امر به آن و ديگر آنكه اشتقاق آن از سكونست و كان عجز اسكان او كرده و نيز حقتعالى فرموده كه أَوْ مِسْكِيناً ذا مَتْرَبَةٍ و اين قول ابو حنيفه است و مرجح قول اولست قوله تعالى أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ و اما از اين جواب داده‌اند كه سفينه ملك ايشان نبود بلكه ايشان اجيران بودند و مرجح ثانيست قول ابن سكيت كه فقير كسيست كه او را بلغه از عيش باشد و مسكين آنكه بر هيچ قادر نباشد و ابن مراعى در اين باب اين بيت گفته كه\r\n\r\nاما الفقير الذى كانت حلوبته\r\nوفق العيال و لم يترك له سبد\r\n\r\nو اقوى ثانيست لقول الصادق عليه السّلام فى رواية بصير\r\nالفقير الذى لا يسئل و المسكين اجهد منه و البائس اجهد منهما\r\nو قول آن حضرت نص است در اين باب و نيز قول ائمه لغت است چون ابن سكيت و ابن دريد و ابى عبيده و ابى بدر يونس حكايت كرده كه اعرابى را گفتند كه فقير انت گفت لا و اللَّه بل مسكين و فايدهء خلاف ظاهر نميشود در باب زكات به جهت اجراء اعطا بهر يك از ايشان بلكه ظهور فائده آن در افضليت عطا است و در كفارات و نذر و وقف و وصيت گاهى كه در صيغهء ذكر احدهما كرده باشند بلفظ آن و اگر محاويج گفته باشند شامل هر دو قسم خواهد بود * ( وَالْعامِلِينَ عَلَيْها ) * و ديگر صدقات مر\r\n","description":"","footnote":"","page_name":" 284 ","page_number":284},
  {"content":"\r\nعملكنندگان راست بر آن يعنى جمعى كه سعى كنند در تحصيل و جمع آن و در مقدار سهم ايشان خلاف است مجاهد و ضحاك گفته‌اند كه ثمن آنچه تحصيل آن كرده‌اند مر ايشان راست و نزد شافعى آنست كه آن چه بايشان دهند بايد كه بر قدر عمل ايشان دهند و روايت عبد اللَّه بن عباس و حذيفهء يمانى و سعيد و قول صادق و باقر عليه السّلام آنست كه سهم ايشان مفوض برأى و مصلحت امام است * ( وَالْمُؤَلَّفَةِ قُلُوبُهُمْ ) * و قومى كه الفت داده شده است دلهاى ايشان يعنى جمعى كه اسلام آورده باشند اما دلهاى ايشان هنوز خالص و راسخ نشده باشد پس به جهت تأليف دل ايشان باسلام ايشان را محفوظ بايد ساخت و مرويست كه ايشان اشراف عرب بودند كه حضرت رسالت صلَّى اللَّه عليه و آله نظر بر الفت دلهاى ايشان بدين حق و استعانت نمودن بايشان بر قتال عدو و توقف اسلام امثال ايشان آنها را از غنايم حنين قسمتى كامل داد چون ابو سفيان و عيينة بن حصين و اقرع بن حابس و عباس بن مرداس و غير ايشان و نزد قتاده جمعى عرب بودند كه رسول صلَّى اللَّه عليه و آله دل ايشان را نرم كردى و استمالت دادى تا باشد كه ايمان آرند و ابن عباس فرموده كه ايشان قومى بودند قريب العهد باسلام نزد رسول صلَّى اللَّه عليه و آله آمدند و از وى چيزى خواستندى اگر حضرت ايشان را چيزى دادى گفتند اين فرستاده خدا است و بر دين اسلام راسخ شدندى و اگر نه برگشتندى و در روايت آمده كه صفوان بن اميه گفت كه رسول صلَّى اللَّه عليه و آله مرا عطا ميداد و در جهان كسى كه از او دشمن تر باشد بر دل من نبود پس او چندان چيز به من داد كه از او دوستتر كسى در جهان نداشتم شعبى و حسن بصرى گفته‌اند كه مؤلفهء قلوب در عهد رسول صلَّى اللَّه عليه و آله بودند و در زمان ابو بكر منقطع شدند و ابو حنيفه نيز بر اينست كه ايشان مختص به زمان پيغمبر صلَّى اللَّه عليه و آله بوده‌اند و اكثر علما بر آنند كه ايشان در همه وقت هستند الا آنست كه موقوفاند بر جهاد و وجود امام عادل نزد اماميه و مذهب شافعى آنست كه ايشان بر دو قسم اند مسلمان و مشرك سهم مشركان بعد از قوت اسلام ساقط شد و اما سهم مسلمانان بر جاى خود است و شيخ طوسى ره فرمود كه مؤلف قلوب منحصرند در اشراف كفار كه رسول صلَّى اللَّه عليه و آله سهمى از زكات بايشان ميداد تا بر دين اسلام الفت گيرند و بايشان استعانت نمايند بر قتال دشمنان شيخ مفيد ره فرموده كه ايشان از مسلمانان نيز هستند و آنها يا سادات و اشرافند كه مر ايشان را نظرا باشند از اهل شرك هر گاه كه بايشان چيزى دهند نظر اى ايشان برغبت آن اسلام آورند و يا سادات مطاعند كه باعطاى زكات بايشان ايمان قوة يابد به جهت مساعدت قوم ايشان در جهاد يا همان مسلماناناند در اطراف و نواهى كه چون چيزى بايشان دهند منع كفار نمايند از داخل شدن در شهر مسلمانان و يا اخذ زكات كنند از مانعان ايشان و قول معتمدانست كه مؤلفه اعم از كفار و اهل اسلاماند و اگر چه اختصاص ايشان باهل كفر اشهر است ميان اصحاب * ( وَفِي الرِّقابِ ) * و ديگر زكات براى صرف كردنست در گشادن گردنهاى بندگان\r\n","description":"","footnote":"","page_name":" 285 ","page_number":285},
  {"content":"\r\nاز ربقهء بندگى و نزد اصحاب ما مراد بندگان مؤمناند كه در تحت شدت باشند و ابن عباس و حسن و مالك و احمد نيز بر اينند و يابندهء كه بمال بخرند و آزاد كنند و اگر چه در تحت شدت نباشند ليكن به شرط عدم مستحق يا مكاتبان كه از اداى مال كتابة\r\nعاجز شده باشند و در روايتى واقع شده كه هر كه كفاره بر او واجب شده باشد و از قيمت رقبه عاجز شده باشد جايز است كه از مال زكات بنده بخرند و از براى كفارهء او آزاد كنند اما فقهاى ما را در اين مسئله تردد است و بدانكه عدول از لام نفى در آن صنف و اصناف ثلثه اخيره به جهت دلالت است بر آنكه اين اصناف اربعه احقاند بزكاة و استحقاق تصدق در ايشان از اصناف سابقه زيرا كه فى موضوع است از براى ظرف فمعناها انهم احقابان توضع فيهم الصدقات چه فك رقاب از كتابت و امثال آن و فك غارمين از عزم متضمن تخلص و انقاد است و سبيل اللَّه و ابن السبيل متضمن فعل و ترجيح است كه آن جميع قربة و طاعت است در اول و فقر و غربه در ثانى پس چون كه استحقاق ميان رقاب و غارمين جهت واحد است كه آن تخلص است از اين جهت غارمين را عطف بر آن كرده فرمود كه * ( وَالْغارِمِينَ ) * و ديگر براى صرف كردن آنست در وام دادن مفلس كه قرض گرفته باشند و در غير معصيت صرف كرده خواه در نفقهء واجب يا مندوب و يا در معاش مباح بدانكه ابو حنيفه و مالك و احمد بر آنند كه به غارم رفع زكات نبايد كرد مگر گاهى كه فقير باشد و شافعى تفصيل مىكند و ميگويد اگر صرف مال به جهت تحمل ديه شده باشد از غير به جهت اطفاء نايرهء عداوت زكات را به او بدهند مطلقا و اگر نه چنين باشد با صفت غنا زكات را به او عطا نكنند و نزد ما آنست كه هر گاه اموال او قاصر باشد از اداء ديون جايز است كه زكات را به او دهند اما اگر به جهت اصلاح ذات البين استدانه كرده باشد زكات به او دهند و اگر چه غنى باشد و از باقر عليه السّلام مرويست كه غارم آنست كه وام استده باشد و صرف كرده نه در معصيت پس امام عليه السّلام و ام او را از بيت المال ادا كند * ( وَفِي سَبِيلِ اللَّه ) * و ديگر براى صرف آنست در راه خدا به اينكه بر غازيان و مرابطان نفقه كنند تا به آن سلاح و اسب خرند و جهاد كنند در راه حقتعالى خواه آنكه فقير باشند يا غنى و مرابطه و حج در اين قسم داخل است بر قول اصح اما نزد شيخ طوسى سبيل اللَّه مختص است بجهاد و شافعى و مالك و ابو حنيفه نيز بر اينند و احمد حج را نيز در او داخل ميسازد و ليكن ابو حنيفه تخصيص آن مىكند به فقراء اهل غزات و شافعى و مالك شرط فقر نكرده‌اند در غزا و اكثر اصحاب تعميم آن كرده‌اند در هر چه مصلحت مسلمانان باشد از حج و زيارت پيغمبر صلَّى اللَّه عليه و آله و ائمه هدى عليهم السلام و بناء قناطر و غير آن از وجوه قرب و اين حقست و بلخى و عطا و ابن عمر نيز بر اينند عملا بعموم اللفظ چه در لغت\r\n","description":"","footnote":"","page_name":" 286 ","page_number":286},
  {"content":"\r\nسبيل بمعنى طريقست و آن اين جا مجاز است در هر چه موجب قربة باشد به خدا و ابن السّبيل و ديگر براى صرف آنست در ره گذرى كه از مال خود دور مانده باشد و چيزى نداشته باشد كه به آن به شهر خود معاودت كند و اگر چه در وطن خود غنى بوده باشد و ابن جنيد تجويز اعطاى آن مىكند بمثلى سفر از بلد خود و شافعى و ابو حنيفه نيز بر اينند و اين ممنوعست با صفة غنا نزد فقهاء ما و اما ضيف نزد بعضى داخلند در ابن سبيل و حق آنست كه اگر منقطع به است از غير بلد خود پس او داخل ابن سبيل است و احتياج بذكر آن نيست و اگر نه ممنوع الاستحقاقست و تكرار فى در فى سبيل اللَّه و ابن السبيل و عدم اكتفاء بعطف آن بر رقاب به جهت ايذانست بر فضل ترجيح ايشان بر رقاب و غارمين در كنز العرفان آورده كه در اين مقام چند فرعست اول آنكه فرق نيست و در سفر ميان واجب و مندوب و مباح و ابن جنيد منع سفر مباح كرده در استحقاق و اين قوليست مرجوح دوم اگر نيت اقامهء عشره كند يا بيشتر شيخ طوسى ميفرمايد كه مانع استحقاقست به جهت خروج او از اسم سفر و لهذا تقصير او را جايز نيست و ابن ادريس و علامه آن را مانع نميدانند و اين حقست\r\nبه جهت صدق اسم مسافر بر او عرفا سوم اگر چيزى فاضل آيد از ابن سبيل نزد وصول او ببلد خود استعاذه آن كند به جهت انتفاء علت استحقاق چهارم قبول قول او كنند در عدم مال و همچنين قبول قول فقير كنند در فقرا و همچنين اگر گويد كه مرا مالى بوده اما تلف شد و شيخ حكم به تكليف بينه مىكند و اين ضعيف است چه مؤدى بصر بر او مىشود زيرا كه گاه است كه تلف مال مخفى باشد بر صاحب و همچنين اخلاف ايشان جايز نيست و اما غارم و مكاتب مشهور قبول قول ايشانست مگر با تكذيب عزيم و مولى و در آية چند فايده است يكى آنكه صدقات اينجا براى عموم است پس شامل واجبه و مندوبه باشد اما اين مشكل شود با حصر زيرا كه مندوبه منحصر نيست در فقرا و مساكين بلكه بر اغنيا تصدق ميتوان كرد و ح در حصر اضمار لازم باشد اى الصدقات الواجبه دوم در ذكر لام در اصناف اربعه اول و ذكر فى در اصناف اربعه باقيه و تكرار فى سبيل اللَّه چند وجه ذكر كرده‌اند يكى آنكه عدول بفىء از لام كه مفيد اختصاص است ايذان است به آنكه اصناف باقيه اوسخاند در استحقاق و تكرار فى به جهت مزيت فضل ترجيح است بر طريقى كه مذكور شد دوم آنكه ظاهر لام مفيد شمول تملكست مر جميع اشخاص را و ظاهر فى مفيد غير شمول چه المال لبنى تميم مفيد اشتراك همه است در آن و قولنا المال فى بنى تميم مفيد آنست كه در ايشان كسى هست كه مستحق آنست و لهذا هيچكس از فقها نيستند بوجوب بسط در اربعه اخيره بخلاف اربعهء اول كه خلاف كرده‌اند سوم آنكه مستحق زكات بر دو قسمند قسمى براى خود قبض ميكنند چون فقرا و مساكين و عاملان و مؤلفة القلوب كه صرف مال زكات ميكنند بهر وجهى از وجوه مباحه كه خواهند پس لام\r\n","description":"","footnote":"","page_name":" 287 ","page_number":287},
  {"content":"\r\nمناسب ايشان باشد و قسمتى قبض آن ميكنند به جهت معينه كه صرف آن در آن كنند و جايز نيست ايشان را كه در غير آن صرف كنند و ايشان رقاباند و ابن السبيل و اما سبيل اللَّه اگر براى معونة مجاهدين است پس صرف آن معين است كه انفاق آنست در مصالح جهاد خاصة و همچنين است حاج و زوار و اگر غير اينست پس معينست كه صرف در همان جهت كنند فحينئذ مناسب ذكر فى باشد در آية به جهت تعيين صرف آن در جهات متعينه حاصل كه زكات فرض شده است براى جماعت مذكور * ( فَرِيضَةً مِنَ اللَّه ) * فرض كردنى ثابت از جانب خدا پس نصب فريضة بر مصدريه باشد و دال بر حذف فعل آن سوق آيتست * ( وَاللَّه عَلِيمٌ ) * و خداى داناست بمستحقان * ( حَكِيمٌ ) * حكم كننده بقسمت بر وجهى كه شايد و بايد و باقى احكام زكات و ملحقات آن در كتب مبسوطهء فقه مسطور است آورده‌اند كه خلاس بن سريد و شماس بن قيس و محشى بن حمير و جذام ابن خالد و اياس بن نصير و سماك بن يزيد و عبيد بن هلال و رفاعة بن عبد المنذر و امثال ايشان از منافقان كه به ظاهر ايمان آورده‌اند بودند و سينهء ايشان كينهء سيد عالم صلَّى اللَّه عليه و آله پر بود در خلوت آن حضرت را بچيزهايى كه زبان را حد اداى آن نيست نسبت ميكردند خلاس گفت خاموش باشيد كه اگر بسمع او رسد جميع شما رسوا شويد گفتند محمد ( ص ) گوشى شنوا دارد ما هر چه ميخواهيم مىگوييم چون نزد او سوگند ميخوريم كه نگفته‌ايم باور مىكند و گويند بنتل بن حارث مردى سياه بود دراز قد و لاغر با موهاى دراز و سرخ چشم و مشواه الخلق و ذميم الوجه و پيغمبر صلَّى اللَّه عليه و آله دربارهء او فرموده بود كه\r\nمن اراد ان ينظر الى الشيطان فلينظر الى بنتل بن الحرث\r\nپيوسته سخن چينى كردى و اسرار مسلمانان با منافقان در ميان نهادى چون او را منع كردند گفت محمد ( ص ) مردى شنوا است ما بنفى و اثبات هر چه مىگوييم قبول مىكند آيه آمد كه * ( وَمِنْهُمُ ) * و از منافقان * ( الَّذِينَ يُؤْذُونَ النَّبِيَّ ) * آنانند كه مىآزارند پيغمبر را * ( وَيَقُولُونَ ) * و ميگويند كه * ( هُوَ أُذُنٌ ) * او مردى خوش شنواست كه هر چه با او گويند استماع مىكند و باور مىكند تسميه آن حضرت بجارحهء مخصوصه به جهت مبالغه است يعنى گوييا از فرط استماع همهء او آلت سماع شده و تمام او گوش گشته هم چنان كه جاسوس را عين ميگويند جهت مبالغه * ( قُلْ ) * بگو ايشان را كه او * ( أُذُنُ خَيْرٍ لَكُمْ ) * شنواى خير است شما را يعنى او اذنست نه بر وجهى كه شما بر وجه مذمت ميگوييد بلكه شنونده و قبول كننده گفتار نيكو است بعد از آن تفسير اذن خير مىكند بقوله * ( يُؤْمِنُ بِاللَّه ) * تصديق مىكند خداى را در هر چه گفته و ميگويد * ( وَيُؤْمِنُ لِلْمُؤْمِنِينَ ) * و تصديق مىكند مؤمنان را و سخن ايشان را بعز قبول\r\n","description":"","footnote":"","page_name":" 288 ","page_number":288},
  {"content":"\r\nمىرساند بسبب خلوص نيات ايشان لام مزيده جهت تفرقه است ميان ايمانى كه بمعنى تصديق به خدا است كه آن نقيض كفر است و ميان ايمانى كه بمعنى تصديق قول قايلست يعنى راستگو دانستن او و از قبيل ثانيست قوله وَما أَنْتَ بِمُؤْمِنٍ لَنا وَلَوْ كُنَّا صادِقِينَ و قوله فَما آمَنَ لِمُوسى إِلَّا ذُرِّيَّةٌ مِنْ قَوْمِه و قوله أَ نُؤْمِنُ لَكَ وَاتَّبَعَكَ الأَرْذَلُونَ و قوله آمَنْتُمْ بِه قَبْلَ أَنْ آذَنَ لَكُمْ * ( وَرَحْمَةٌ ) * و او رحمت است * ( لِلَّذِينَ آمَنُوا ) * مر آن كسانى را كه اظهار ايمان كردند * ( مِنْكُمْ ) * از شما يعنى نه آنست كه بقول شما دانا نيست بلكه صدق و كذب شما را ميداند اما پرده از روى كار شما بر نميدارد و از روى رحمت با شما رفق مىكند * ( وَالَّذِينَ يُؤْذُونَ ) * و آنان كه مىآزارند بقول و فعل * ( رَسُولَ اللَّه ) * فرستادهء خدا را * ( لَهُمْ عَذابٌ أَلِيمٌ ) * مر ايشانراست عذاب دردناك در آخرت از سدى مرويست كه جمعى از منافقان با يكديگر گفتند كه اگر اين حقست كه محمد صلَّى اللَّه عليه و آله ميگويد پس ما از حمار بدتر و كمتريم كه باور كنيم كودك انصارى كه نام او عامر بن قيس بود اين سخن بشنيد گفت بلى همچنين است كه شما مىگوييد آن چه محمد ( ص ) ميگويد حقست و شما بمراتب از خر بدتر و كمتريد پس نزد پيغمبر ( ص ) آمد و اين سخن معروض داشت حضرت ايشان را طلبيد و از اين حال استفسار فرمود انكار كردند و سوگند خوردند كه اين كودك دروغ ميگويد حضرت به جهت سوگند تصديق ايشان كرد آن كودك دلتنك شده سر بسوى آسمان كرده گفت اللهم صدق الصادق و كذب الكاذب تصديق قول صادق كن و تكذيب قول كاذب كن تا معلوم شود كه راستگو كيست و دروغ زن كيست حقتعالى به جهت تصديق قول آن صبى اين آيه فرستاد از مقاتل نقلست كه جمعى منافقان از غزاة تبوك تخلف كردند چون مؤمنان باز آمدند ايشان تعلل جسته زبان اعتذار گشودند و سوگند خوردند تا رضاى ايشان بجويند حقتعالى دربارهء ايشان اين آيه انزال فرمود كه * ( يَحْلِفُونَ بِاللَّه ) * سوگند ميخورند به خدا * ( لَكُمْ ) * براى شما اى اهل ايمان بر صدق قول خود در اعتذار * ( لِيُرْضُوكُمْ ) * تا شما را خوشنود گردانند از خود * ( وَاللَّه وَرَسُولُه ) * و خدا و رسول او * ( أَحَقُّ ) * سزاوارترند * ( أَنْ يُرْضُوه ) * آنكه خوشنود سازند منافقين او را يعنى رسول را چه سخن در ايذاى رسول و ارضاى او است و گويند ضمير راجع به خدا است و بر هر تقدير توحيد ضمير دلالت بر تلازم رضاء هر دو دارد يعنى خوشنودى خدا وابسته خشنودى رسولست و به عكس پس خدا و رسول را خوشنود بايد داشت * ( إِنْ كانُوا مُؤْمِنِينَ ) * اگر هستيد مؤمنان چنان كه دعوى ميكنيد و گويند كلام در تقدير اينست كه و اللَّه احق ان يرضوه و رسوله احق ان يرضوه كقوله نحن بما عندنا و انت بما عندك راض و الراى\r\n","description":"","footnote":"","page_name":" 289 ","page_number":289},
  {"content":"\r\nمختلف اى بما عندنا راضون و انت بما عندك راض بعد از آن بر وجه تقريع و توبيخ منافقان ميگويد كه * ( أَ لَمْ يَعْلَمُوا ) * آيا نميدانند * ( أَنَّه مَنْ يُحادِدِ اللَّه ) * آنكه هر كه خلاف كند با خداى * ( وَرَسُولَه ) * و با رسول او و از حد درگذراند * ( فَأَنَّ لَه ) * پس بدرستى كه سزاوار است آنكه باشد مر او را * ( نارَ جَهَنَّمَ ) * آتش دوزخ * ( خالِداً فِيها ) * در حالتى كه جاويد باشد در آن بدانكه ضمير\r\nآيه ضمير شانست و ضمير * ( مَنْ يُحادِدِ اللَّه ) * محذوفست تقدير اينكه فحق ان له چنان چه به اين مفسر شد و يا آنكه ان براى تاكيد اوليست و يا معطوف بر انه و جواب شرط محذوفست و تقدير اينكه من يحادد اللَّه و رسوله يهلك فانه نار جهنم * ( ذلِكَ ) * آن خلود در دوزخ * ( الْخِزْيُ الْعَظِيمُ ) * رسوايى بزرگست در اسباب نزول از قول مجاهد آورده كه منافقان در ميان يكديگر پيغمبر خدا را سخن آزماى و متردد الراى ميگفتند و بفسوس و استهزا سخنان ادا ميكردند و بعضى از ايشان تمنا ميبردند كه چه بودى كه ما را صد تازيانه زدندى و از آسمان آيتى نامدى كه سبب فضيحة ما شدى اين آيه نازل شد * ( يَحْذَرُ الْمُنافِقُونَ ) * حذر ميكنند منافقان * ( أَنْ تُنَزَّلَ عَلَيْهِمْ ) * از آنكه فرود آمده شود بر مؤمنان * ( سُورَةٌ ) * سورهء از قرآن فَنُنَبِّئُهُمْ كه بياگاهاند آن سوره مؤمنان را و خبر دهد * ( بِما فِي قُلُوبِهِمْ ) * به آن چه در دل منافقانست از كفر و نفاق و ميتواند بود كه همهء ضماير راجع بمنافقان باشد چه نازل بر ايشان از حيثيت آنكه مقرونست و محتج به است بر ايشان * ( قُلِ اسْتَهْزِؤُا ) * بگو اى محمد صلَّى اللَّه عليه و آله و سلَّم ايشان را كه استهزا كنيد و فسوس داريد امر براى تهديد و توبيخ است يعنى استهزا و سخريه كنيد كه جزاء آن خواهيد يافت و آن جزاء آيتست كه * ( إِنَّ اللَّه ) * بدرستى كه خداى * ( مُخْرِجٌ ) * ظاهركننده است * ( ما تَحْذَرُونَ ) * آن چيزى را كه حذر ميكنيد از اظهار مساوى اخلاق و اوصاف ذميمهء شما پس آن را پوشيده ندارد آن را بر صحراى كشف نهاده آشكارا گرداند آورده‌اند كه در غزوهء تبوك ذريعة بن ثابت با جمعى از منافقان پيش پيش حضرت ميرفتند و با يكديگر ميگفتند كه ببينيد اين مرد را يعنى محمد صلَّى اللَّه عليه و آله و سلَّم كه ميخواهد حصارهاى شام را بگيرد و در قصور ملوكاند يار مقام سازد اين سخن بنور نبوت بر باطن آن حضرت ظاهر شد با عمار ياسر ( رض ) امر كرد كه از اين قوم استفسار نما كه چه ميگفتند اگر انكار كنند بگو كه چنين و چنان ميگفتيد عمار ( رضا ) پيغام رسانيد ايشان نزد آن حضرت آمده اعتذار نمودند كه ما سخنى بر سبيل هزل و بازى چنان كه داب ره گذريان باشد ميگفتيم آيه آمد * ( وَلَئِنْ سَأَلْتَهُمْ ) *\r\n","description":"","footnote":"","page_name":" 290 ","page_number":290},
  {"content":"\r\nو اگر بپرسى اى محمد صلَّى اللَّه عليه و آله ايشان را كه چه مىگفتند * ( لَيَقُولُنَّ ) * هر آينه گويند * ( إِنَّما كُنَّا ) * جز اين نيست كه بوديم ما هم چه مسافران * ( نَخُوضُ ) * خوض ميكرديم در هر نوع سخنان * ( وَنَلْعَبُ ) * و بازى ميكرديم در آنچه ميگفتيم ابن كيسان گويد كه آية در شان دوازده كس آمد از منافقان و بقولى بيست و هشت كس كه بعد از مراجعت از تبوك در شب بسر راه رسول ( ص ) آمده بر عقبه كمين كردند و آن شبى تاريك بود و با هم در ساختند كه رسول را هلاك كنند يا شترش را برهانند تا او را بيفكند و اما خائف بودند از آن كه خداى تعالى رسول ( ص ) را از اين خبر دهد و ايشان را رسوا سازد و رسول ( ص ) از اين حال بى خبر بود تا آنكه جبرئيل بر او نازل شد و اين آيه آورد و آن حضرت را خبر داد و آن حضرت امير المؤمنين ( ع ) را امر كرد كه امشب از پيش ناقهء من جدا مشو بس مرتضى على عليه السّلام زمام ناقهء رسول را در دست گرفت و بدست ديگر تيغ برداشت و حذيفه يمان را فرمود كه تو پيش پيش برو چون رسول صلَّى اللَّه عليه و آله آنجا رسيد كه ايشان كمين كرده بودند آواز داد و هر يك را بنام بخواند و گفت يا فلان يا فلان چون ايشان بدانستند كه رسول ( ص ) بر سر ايشان مطلع شد پيش دويدند حضرت فرمود كه شما را بر اين بداشت كه ما را بگذاشتيد و پيش از ما به اينجا آمديد گفتند يا رسول اللَّه ( ص ) اين جاى مخوفست و كمينگاه دشمن ما پيش از تو به اينجا آمديم تا اگر دشمنى باشد او را دفع كنيم و راه را از اعدا خالى كنيم رسول فرمود كه بخلاف اينست كه مىگوييد و خداى تعالى مرا از بد دلى شما و خبث باطن و قصد بد شما خبر داده امير المؤمنين ( ع ) فرمود كه يا رسول اللَّه مرا دستورى باشد كه همه اينها را گردن بزنم فرمود كه نميخواهم مردمان در حق\r\nمن گويند كه محمد ( ص ) قوم خود را و صحابهء مقرب خود را ميكشد حقتعالى كار ايشان را بدبيله كفايت كند گفتند يا رسول اللَّه ( ص ) دبيله چيست فرمود درفشهاى آتش دوزخ كه بر دل ايشان زنند تا جان ايشان از دل ايشان بيرون جهد و اين روايت از ابى جعفر ( ص ) نيز مرويست الا آنست كه در روايت آن حضرت واقع شده كه چون ايشان با يكديگر مشورت كردند كه پيغمبر خدا ( ص ) را بقتل رسانند بعضى ديگر گفتند كه اگر ايشان بر سر ما مطلع شوند ما گوئيم كه انما نخوض و نلعب ما بازى و مزاح ميكرديم و اگر كسى بر اين مطلع نشود كار خود بسازيم حقتعالى رسول خدا ( ص ) را بر اين مطلع ساخته فرمود و لئن سألتهم الخ از كلبى نقلست كه در حين مراجعت از تبوك چهار كس از منافقان به پيغمبر ( ص ) استهزاء ميكردند و بر او ميخنديدند يكى از آنها ميخنديد اما سخن نميگفت جبرئيل نازل شد و رسول ( ص ) را از اين معنى خبردار كرد حضرت عمار ياسر را گفت كه جبرئيل مرا خبر داد كه فلان جماعت به من و قرآن استهزاء ميكنند عمار گفت صدق اللَّه و صدق رسوله پس نزد ايشان آمد و فرمود احرقكم اللَّه خدا شما را بسوزاند چرا استهزاء ميكنيد به پيغمبر خدا و به قرآن او و بر\r\n","description":"","footnote":"","page_name":" 291 ","page_number":291},
  {"content":"\r\nآن ميخنديد ايشان نزد پيغمبر شتافته و زبان اعتذار گشودند حضرت اين آيه را بر ايشان خواند و على بن ابراهيم و ابن حمزه و عبد اللَّه عمر و قتاده و زيد بن اسلم و محمد بن كعب روايت كرده‌اند كه مردى از منافقان در غزاء تبوك گفت ما رايت اكذب لسانا و لا اجبن عند اللقاء من هؤلاء ما نديديم دروغگوتر و بد دلتر نزد رسيدن بدشمنان از اين جماعت يعنى محمد ( ص ) و اصحاب او عوف بن مالك گفت كه كذبت و لكنك منافق دروغ مىگويى اى منافق پس قصد كرد كه رسول ( ص ) را بر اينمطلع سازد كه جبرئيل سبقت نموده آن حضرت را واقف ساخت آن مرد بيامد و اعتذار نموده و گفت انما كنا نخوض و نلعب و اين آيه دربارهء او نازل شد ضحاك گفته آيه در شأن عبد اللَّه ابى سلول آمد كه به مسلمانان و رسول ( ص ) استهزا كردى چون خدا رسول را از سر او خبر داد گفت انما كنا نخوض و نلعب حقتعالى رسول صلَّى اللَّه عليه و آله را گفت * ( قُلْ ) * بگو ايشان را بر سبيل توبيخ و تهديد و الزام حجت بر ايشان كه * ( أَ بِاللَّه ) * آيا به خدا * ( وَآياتِه ) * و سخنان وى * ( وَرَسُولِه ) * و فرستادهء او * ( كُنْتُمْ تَسْتَهْزِؤُنَ ) * هستيد كه استهزا ميكنيد * ( لا تَعْتَذِرُوا ) * عذر مگوييد كه اعتذار شما دروغ محض است پس اين اعتذار بعد از كشف اسرار شما سودى ندارد * ( قَدْ كَفَرْتُمْ ) * بدرستى كه اظهار كفر كرديد بطعن در رسول خداى و ايذاى او * ( بَعْدَ إِيمانِكُمْ ) * بعد از از آنكه اظهار ايمان كرده بوديد * ( إِنْ نَعْفُ ) * اگر عفو كنيم * ( عَنْ طائِفَةٍ مِنْكُمْ ) * از گروهى از شما كه باخلاص توبه كنند از نفاق و استهزا و بصدق تمام بگروند به خدا و رسول او و آن محشى بن حمير اشجعى بود از منافقان توبه كرد و بصدق تمام ايمان آورد و از حق تعالى درخواست كه شرف شهادت دريابد دعاى وى اثر قبول يافته در حرب يمامه شهيد شد * ( نُعَذِّبْ طائِفَةً ) * عذاب كنيم طايفهء ديگر را * ( بِأَنَّهُمْ كانُوا ) * بسبب آنكه هستند * ( مُجْرِمِينَ ) * گناه كاران باصرار بر نفاق و در تفسير جرجانى آورده كه مراد بطائفهء اول همين محشى بن حمير بود كه هر گاه از منافقان استهزا و طعن رسول شنيدى بر ايشان انكار كردى و در آن معاونت ايشان نكردى و اگر بسخن او منزجر نشدندى از ايشان مفارقت كردى و چون آيهء لا تعتذروا نازل شد به خدمت پيغمبر ( ص ) آمد و گفت يا رسول اللَّه ( ص ) خدا ميداند كه هر گاه آيتى در شان منافقان آمدى من دانستمى كه از جمله ايشانم و به جهت اين پوست بر تن من بلرزيدى و دل من از جاى بشدى اكنون ايمان درست آوردم و برسالت تو تصديق كردم پس دست بدعا برداشت و گفت بار خدايا اگر ميدانى كه بصدق تمام بوحدانيت تو و رسالت پيغمبر تو گرويده‌ام شهادت را روزى من گردان تا در راه تو من كشته شوم چنان كه كسى نگويد كه من او را شستم و من وى را كفن كردم و دفن نمودم پس او را در يمامه بكشتند و چندان\r\nكه او را جستند نيافتند و طايفه در اصل اگر چه اسم جماعت است اما گاهست كه بر\r\n","description":"","footnote":"","page_name":" 292 ","page_number":292},
  {"content":"\r\nواحد اطلاق ميكنند بمعنى نفس طايفه و مؤيد اينست كريمهء وَلْيَشْهَدْ عَذابَهُما طائِفَةٌ مِنَ الْمُؤْمِنِينَ چه از ائمه هدى صلوات اللَّه عليهم مرويست كه\r\nاقل من يحضر عذابهما و احد من المؤمنين\r\nبعد از آن از حال و مال اهل نفاق خبر ميدهد كه * ( الْمُنافِقُونَ ) * مردان منافق كه سيصد نفر بودند * ( وَالْمُنافِقاتُ ) * و زنان منافقه كه صد و هفتاد بودند * ( بَعْضُهُمْ مِنْ بَعْضٍ ) * برخى از ايشان از برخى ديگرند يعنى همه مشابه يكديگرند در نفاق و شقاق و بعد از ايمان و يا در تكذيب سوگند خوردن به خدا كه از شمااند پس اين تقرير قول حقتعالى است كه و ما هم منكم و ما بعد اين در حكم دليل است بر آن چه دلالت مىكند بر مضادت حال ايشان به حال مؤمنان و هو قوله * ( يَأْمُرُونَ بِالْمُنْكَرِ ) * ميفرمايند به كار زشت كه آن كفر است و معاصى يا تكذيب پيغمبر صلَّى اللَّه عليه و آله * ( وَيَنْهَوْنَ عَنِ الْمَعْرُوفِ ) * و باز ميدارند مردمان را از نيكويى كه ايمانست و طاعت يا تصديق و متابعت حضرت رسالت صلَّى اللَّه عليه و آله * ( وَيَقْبِضُونَ أَيْدِيَهُمْ ) * و فرا ميگيرند دستهاى خود را يعنى فرو ميبندند از خيرات و صدقات و سلمى گفته كه از معاونت ضعفا و ارباب حاجات يا از رفع آن براى دعا و مناجات و در انوار گفته كه قبض يد كناية است از بخل يعنى امساك اموال خود ميكنند از انفاق آن در مرضات اللَّه و جبائى گفته كه امساك آن ميكنند از جهاد در راه خدا * ( نَسُوا اللَّه ) * ترك كردند فرمان بردارى خداى را جل جلاله و ياد كردن او * ( فَنَسِيَهُمْ ) * پس فرو گذاشت خدا ايشان را و باز داشت فضل و لطف خود را از ايشان ذكر نسيان بطريق ازدواجست چه نسيان بر او سبحانه جايز نيست پس مراد لازم آنست كه آن تركست * ( إِنَّ الْمُنافِقِينَ ) * بدرستى كه منافقان از زن و مرد * ( هُمُ الْفاسِقُونَ ) * ايشانند بيرون رفتگان از دايرهء ايمان و كاملان در تمرد فسوق از دايرهء خير و احسان * ( وَعَدَ اللَّه الْمُنافِقِينَ ) * وعده داده است خدا مردان منافق را * ( وَالْمُنافِقاتِ ) * و زنان منافقه را * ( وَالْكُفَّارَ ) * و ناگرويدگان را از مرد و زن * ( نارَ جَهَنَّمَ ) * آتش دوزخ * ( خالِدِينَ فِيها ) * در حالتى كه جاويدان باشند در آن * ( هِيَ حَسْبُهُمْ ) * آن آتش بس است ايشان را براى عقوبت و جزاء در اين دليل است بر عظم عذاب دوزخ * ( وَلَعَنَهُمُ اللَّه ) * و دور كرده است خدا ايشان را از رحمت خود و ايشان را خوار و ذليل گردانيده * ( وَلَهُمْ ) * و مر ايشان راست در آخرت * ( عَذابٌ مُقِيمٌ ) * عذابى پاينده كه انقطاع نيابد يا در دنيا عذابى پيوسته دارند كه آن تعب نفاق و رنج و حسد است و ترس فضيحت * ( كَالَّذِينَ ) * اى منافقان هستيد شما مانند آنان كه بودند * ( مِنْ قَبْلِكُمْ ) * پيش از شما يعنى امم ماضيه كه بر كفر و نفاق\r\n","description":"","footnote":"","page_name":" 293 ","page_number":293},
  {"content":"\r\nمستمر بودند پس بيان تشبيه مىكند و تمثيل حال ايشان ميفرمايد به آنها بقوله * ( كانُوا أَشَدَّ مِنْكُمْ ) * بودند سختتر از شما * ( قُوَّةً ) * از روى قوت يعنى به بدن از شما قوىتر بودند * ( وَأَكْثَرَ ) * و بيشتر بودند از شما * ( أَمْوالًا وَأَوْلاداً ) * از روى مالها و فرزندان يعنى مال و فرزندان ايشان بيشتر از شما بود * ( فَاسْتَمْتَعُوا ) * پس بهره گرفتند * ( بِخَلاقِهِمْ ) * بر نصيب خود از لذتهاى دنيا از مال و فرزند بهره برداشتند و اشتقاق خلاق از خلق است بمعنى تقدير چه نصيب آن چيزيست كه مقدر است براى صاحب خود * ( فَاسْتَمْتَعْتُمْ بِخَلاقِكُمْ ) * پس شما نيز تمتع گرفتيد بنصيب خويش از آرزوهاى دنياى فانى * ( كَمَا اسْتَمْتَعَ الَّذِينَ ) * هم چنان كه تمتع يافتند آنان كه بودند * ( مِنْ قَبْلِكُمْ ) * پيش از شما * ( بِخَلاقِهِمْ ) * ببهرهء خويش ذم امم ماضيه فرموده باستمتاع ايشان بحظوظ مخدجه از شهوات فانيه و اشتغال ايشان به آن از نظر در عاقبت و سعى در تحصيل لذايذ حقيقيه جهت تمهيد ذم مخاطبين در مشابهة ايشان به آنها و افتفاى اثر ايشان * ( وَخُضْتُمْ ) * و خوض گرديد و شروع نموديد در باطل كه آن كفر و استهزاء است * ( كَالَّذِي ) * همچه خوضى كه گذشتگان * ( خاضُوا ) * خوض كردند و بر آن رفتند * ( أُولئِكَ ) * آن گروه * ( حَبِطَتْ ) * نابود شد و تباه گشت * ( أَعْمالُهُمْ ) * كردار هاى ايشان * ( فِي الدُّنْيا ) * در دنيا كه مال و فرزندان با ايشان وفا نكرد * ( وَالآخِرَةِ ) * و در آخرت كه ثوابى بر آن مترتب نگشته عملها * ( وَأُولئِكَ ) * و آن گروه * ( هُمُ الْخاسِرُونَ ) * ايشاناند زيانكاران در هر دو جهان از ابن عباس مرويست كه در اين آيه گفت كه ( ما اشبه الليل بالبارحة ) چه شبيه است امشب به ديشب يعنى چه مشابهت دارند اين منافقان بقوم بنى اسرائيل عبد اللَّه مسعود گفت شما مانندترين مردمانيد بر بنى اسرائيل الا آنست كه نميدانم كه شما گوساله مىپرستيد يا نه\r\nحذيفه گفت امروز منافقان شما بدترند از منافقان عهد رسول صلَّى اللَّه عليه و آله گفتند چگونه گفت براى آنكه ايشان نفاق را پوشيده داشتند و شما آن را آشكارا كرديد ابو هريره از ابو سعيد نقل كرده كه رسول صلَّى اللَّه عليه و آله فرمود كه\r\nلتاخذن كما اخذت الامم من قبلكم ذراعا به ذراع و شبرا بشبر و باعا بباع حتى لو ان احدا من اولئك دخل فى حجر ضب لدخلتموه\r\nيعنى شما همان طريقه داشته باشيد كه آنان كه پيش از شما گرفته بودند گز بگز و ارش بارش و دستى بدستى تا اگر يكى از ايشان در سوراخ سوسمار شده باشد شما نيز در او در آئيد گفتند يا رسول اللَّه صلَّى اللَّه عليه و آله ( كما صنعت فارس و الروم و اهل الكتاب ) فرمود كه\r\nفهل الناس الا هم\r\nنيستند اينها مگر از جنس ايشان\r\nبعد از آن بر سبيل تقريع ميفرمايد كه * ( أَ لَمْ يَأْتِهِمْ ) * آيا نيامد بديشان\r\n","description":"","footnote":"","page_name":" 294 ","page_number":294},
  {"content":"\r\nيعنى البته آمده بمنافقان كه بلذت دنيا مغرورند و از تحصيل لذت باقيه مهجور * ( نَبَأُ الَّذِينَ مِنْ قَبْلِهِمْ ) * خبر عذاب و نكال آنان كه پيش از ايشان بودند * ( قَوْمِ نُوحٍ ) * كه آنها گروه نوح بودند كه بطوفان غرق شدند * ( وَعادٍ ) * و گروه عاد كه بباد صرصر هلاك گشتند * ( وَثَمُودَ ) * و قوم ثمود كه به رجفه و صيحه بمردند * ( وَقَوْمِ إِبْراهِيمَ ) * و گروه ابراهيم كه بانواع عذاب مبتلا شدند مانند نمرود و اتباع او كه به نيش پشه زهر هلاك چشيدند * ( وَأَصْحابِ مَدْيَنَ ) * و اهل مدين كه قوم شعيب بودند به آتش يَوْمِ الظُّلَّةِ مستاصل شدند * ( وَالْمُؤْتَفِكاتِ ) * و اهل شهرهاى مؤتفكه كه قوم لوط بودند شهرهاى ايشان سرنگون شد و بر آن سنگ بباريد * ( أَتَتْهُمْ ) * آمدند بهمهء ايشان * ( رُسُلُهُمْ ) * فرستادگان ايشان * ( بِالْبَيِّناتِ ) * به حجت هاى روشن و نشانهاى درست * ( فَما كانَ اللَّه ) * پس نبوده است خداى يعنى از عادت او نيست * ( لِيَظْلِمَهُمْ ) * كه ستم كند بر ايشان يعنى بىجرم عذاب برايشان فرستد * ( وَلكِنْ كانُوا ) * و ليكن بودند ايشان * ( أَنْفُسَهُمْ يَظْلِمُونَ ) * كه بنفسهاى خود ستم كردند بكفر و تكذيب تا به جهت آن مستحق عقوبت گشتند پس تعذيب ايشان بر وجه عدل بوده باشد نه ظلم و چون ذكر منافقان كرد و سيرت ناپسنديدهء ايشان و حسن عاقبت ايشان حكمت او اقتضاى آن نمود كه در عقب ايشان بيان حال مؤمنان و طريقهء پسنديدهء ايشان و وخامت عاقبت ايشان از قبيل اتصال نقيض بنقيض پس فرمود كه * ( وَالْمُؤْمِنُونَ ) * و مردان مؤمن * ( وَالْمُؤْمِناتُ ) * و زنان مؤمنه * ( بَعْضُهُمْ ) * برخى از ايشان * ( أَوْلِياءُ بَعْضٍ ) * دوستان و محبان برخى ديگرند در تعاون و تناصر يكديگر در طريق قديم و دين مستقيم و تعاون ايشان بر اين وجه است كه * ( يَأْمُرُونَ بِالْمَعْرُوفِ ) * ميفرمايند بنيكويى كه ايمان و فرمانبرداريست در جميع اوامر * ( وَيَنْهَوْنَ عَنِ الْمُنْكَرِ ) * و بازميدارند از بدى و ناشايست كه كفر است و انواع ملاهى و مناهى * ( وَيُقِيمُونَ الصَّلاةَ ) * و به پا ميدارند نماز را با شرايط و اركان * ( وَيُؤْتُونَ الزَّكاةَ ) * و ميدهند زكات را بآداب متعلقه بدان * ( وَيُطِيعُونَ اللَّه ) * و فرمان مىبرند خدا را * ( وَرَسُولَه ) * و پيغمبر او را در همهء امور * ( أُولئِكَ ) * آن گروه پاكيزه سيرت * ( سَيَرْحَمُهُمُ اللَّه ) * زود باشد كه رحمت كند خدا بر ايشان يعنى لا محاله آنها را مستغرق رحمت خود گرداند در دنيا و آخرت چه سين مؤكد وقوعست * ( إِنَّ اللَّه عَزِيزٌ ) * بدرستى كه خدا غالبست بر هر چه كند و هيچ\r\n","description":"","footnote":"","page_name":" 295 ","page_number":295},
  {"content":"\r\nچيز مانع ارادهء او نشود * ( حَكِيمٌ ) * دانا است به وضع هر شيء در موضع آن در آية دلالتست بر آنكه امر بمعروف و نهى از منكر از فروض اعيان است زيرا كه آن را از صفات جميع مؤمنان شمرده و تخصيص آن نكرده بقومى دون قومى * ( وَعَدَ اللَّه ) * وعده داده خداى * ( الْمُؤْمِنِينَ وَالْمُؤْمِناتِ ) * مردان و زنان گرونده را * ( جَنَّاتٍ تَجْرِي ) * بوستانهاى مشتمل بر ميوه كه ميرود * ( مِنْ تَحْتِهَا الأَنْهارُ ) * از زير درختان آنها جويها * ( خالِدِينَ فِيها ) * در حالتى كه جاويد مانند در آن * ( وَمَساكِنَ طَيِّبَةً ) * و ديگر وعده فرموده ايشان را مسكنهاى پاكيزه و خوش كه نفوس ايشان از آن مستطيب شوند و زندگانى در آن با طيب نفس باشد و در حديث آمده كه\r\nانها قصور من اللؤلؤ و الزبرجد و الياقوت الاحمر\r\nيعنى مساكن طيبه قصرهايى انداز لؤلؤ و زبرجد و ياقوت سرخ * ( فِي جَنَّاتِ عَدْنٍ ) * در بهشتهاى با اقامت و خلود و مرويست كه جنات عدن علم شهريست در بهشت كه چشمهء تسنيم در او باشد و بروايت ضحاك اعلا درجات بهشت است و ثعلبى گفته كه نهريست كه در جنت كه بوستانهاى آن بر مرز و كنارهء او است و از حضرت رسالت صلَّى اللَّه عليه و آله روايتست كه\r\nهى دار التي لم ترها عين و لم تخطر على قلب بشر و لا يسكنها غير ثلاثه النبيون و الصديقون و الشهداء يقول اللَّه تعالى طوبى لمن دخلك\r\nيعنى جنات عدن سراى خداست كه هيچ چشمى او را نديده و بر خواطر هيچ بشرى نگذشته در آن ساكن نشوند مگر سه گروه پيغمبران و صديقان و شهيدان حقتعالى به او خطاب كند كه خوشا حال كسى كه در آيد در تو و ساكن شود حسن بصرى روايت كرده كه از ابو هريره پرسيدم كه در اين آيت از رسول ( ص ) خبرى شنيدهء گفت آرى آن حضرت فرمود در بهشت كوشكيست از لؤلؤ و در هر يك از آن هفتاد سراى است از ياقوت سرخ و در هر سرايى هفتاد خانه از زمرد سبز و در هر خانه هفتاد سرير و بر هر سريرى هفتاد بستر از الوان متنوعه و بر هر بسترى جفتى از حور العين نشسته و در هر خانه هفتاد خوان نهاده بر هر خوانى هفتاد لون طعام حقتعالى بندهء مؤمن را چندان قوة شهوت بهيميه دهد كه بيك بامداد از همه طعامها و حور العين محظوظ شود و آن كوشك بر اين صفت در بهشتهاى عدن باشد ابن مسعود فرموده كه جنات عدن بطنان بهشت است و چشمهء تسنيم در ميان آن ميگذرد و بهشتها در حوالى آن و از آن وقت كه حق تعالى آن را آفريده از نظر خلايق پوشيده است و كشف آن نميكند تا كه اهل آن در آن در آيند كه انبيا و صديقان و صالحان باشند و در آن كوشكها است از زر و ياقوت و در و باد خوش از زير عرش ميجهد و بر پشتهاى مشك سفيد ميگذرد و بوى آن را در آن كوشكها مىآورد و آن بوى پانصد سال راه ميرود بدانكه حق تعالى بفضل عميم و لطف عظيم خود در اين آيه اول مؤمنانرا وعده داده با حسن\r\n","description":"","footnote":"","page_name":" 296 ","page_number":296},
  {"content":"\r\nاماكن تا طباع ايشان به آن ميل كند و بعد از آن وصف آن فرموده به آنكه محفوفست بطيب عيش و معرا از شوايب كدورات كه اماكن دنيا خالى از آن نيست و آن گاه وصف آن فرموده بدار اقامت و نبات در جوار عليين كه گرد فنا بگرد آن نميگردد تا همگى همت خود را از تعلقات حطام دنيا گردانيده بطاعت و عبادت رغبت كنند و بوسيلهء آن به اين مواضع عاليه رسند و بعد از آن ايشان را وعده از آن بزرگتر داده بقوله * ( وَرِضْوانٌ مِنَ اللَّه أَكْبَرُ ) * و خوشنودى از نزديك خدا مر مؤمنان را بزرگتر است از جنات عدن و انواع نعم آن زيرا كه مبدء جميع سعادات و منشأ تمام كرامات رضاى حضرت عزتست و مؤدى به نيل قرب وصال ببارگاه ذو الجلال و محققان راه و عارفان آگاه را درگاه و بيگاه جز رضاى حضرت اللَّه مطلوبى نيست و در احاديث صحيحه وارد شده است كه چون اهل بهشت در بهشت قرار گيرند حقتعالى خطاب فرمايد به ايشان و گويد\r\nيا اهل الجنة\r\nايشان گويند\r\nلبيك ربنا و سعديك و الخير فى يديك\r\nپس فرمايد كه خشنود شديد گويند چيست ما را كه خشنود نشويم و حال آنكه عطا كرده بما آنچه به هيچ يك از خلق خود عطا نكرده حقتعالى فرمايد كه\r\nانا اعطيكم افضل من ذلك\r\nبدهم شما را فاضلتر از آن عطاها بهشتيان گويند آن چه چيز خواهد بود كه از آن فاضلتر باشد خطاب رسد\r\nاحل لكم رضوانى فلا سخط عليكم ابدا\r\nفرود آرم بر شما خشنودى خود را و هرگز بر شما خشم نگيرم و از مضمون حديث معلوم مىشود كه نعمتى از رضوان الهى فاضلتر نيست * ( ذلِكَ ) * آن رضوان با جميع تعم بهشت * ( هُوَ الْفَوْزُ الْعَظِيمُ ) * آن رستگارى است بزرگ كه دنيا و ما فيها در جنب آن در نهايت استحقار است جبائى گفته كه به جهت آن رضوان اكبر است از ثواب كه هيچ شيء از ثواب يافت نميشود بدون رضوان چه رضوان داعى و موجب آنست و حسن گفته كه به جهت آنكه سرور رضوان در قلب اكبر است از جميع نعم بهشت و استيناس رضوان برفع جهت تعظيم آنست كما تقول اعطيتك و وصلتك ثم تقول رضاى عنك خير من جميع ذلك بعد از آن امر بجهاد ميفرمايد بقوله * ( يا أَيُّهَا النَّبِيُّ ) * اى پيغمبر ( ص ) * ( جاهِدِ الْكُفَّارَ ) * جهاد كن با كافران بشمشير * ( وَالْمُنافِقِينَ ) * و با منافقان بالزام حجت و اقامت حدود بر ايشان و يا بوعظ و تخويف ابن عباس فرموده كه جهاد كن با منافقان بانواع ثلثه بحسب امكان يعنى اول بتيغ و اگر ميسر نشود به زبان و بعد از آن بدل مبغض ايشان باش * ( وَاغْلُظْ عَلَيْهِمْ ) * و درشت باش بر ايشان و روى ترش كن در جهاد و محابا مكن * ( وَمَأْواهُمْ جَهَنَّمُ ) * و بازگشت اينها همه دوزخ است * ( وَبِئْسَ الْمَصِيرُ ) * و بد باز گشتيست دوزخ در كنز آورده كه در اين مقام چند فايده است اول آنكه امر بجهاد كفار و ايشان بر دو قسمند يكى اهل كتاب و شبههء كتاب جهاد با ايشان واجب است تا آنكه اسلام آرند يا التزام كنند بشرايط ذمه و اگر يكى از اين دو امر\r\n","description":"","footnote":"","page_name":" 297 ","page_number":297},
  {"content":"\r\nقبول نكنند ايشان را بايد كشت و اگر صاحب كتاب نباشند و شبهه كتاب هم نداشته باشند با ايشان جهاد مىبايد كرد تا اسلام آرند يا كشته گردند دويم امر است بجهاد منافقان باقامت حجت و در اين داخلست جهاد بامر مبتدعى كه معتقد خلاف حق باشد و از پيغمبر صلَّى اللَّه عليه و آله و سلَّم مرويست كه\r\n( اذا ظهرت البدع فى امتى فليظهر العالم علمه و من لم يفعل فعليه لعنة اللَّه )\r\nهر گاه كه بدعتها در ميان امت من پيدا شود بايد كه عالمان اظهار علم خود كنند و هر كه چنين نكند پس لعنت خدا بر او باد سيم امر بغلظت شامل كفار و منافقانست پس واجب است غلظت كفار و اهانت بر ايشان و همچنين بر منافقان و ارباب بدع و معتقدان خلاف حق مگر به جهت تقيه و خوف ضرر كه مانع اين شود از ابن عباس روايتست كه رسول صلَّى اللَّه عليه و آله در سايه حجره نشسته بود صحابه را گفت همين ساعت مردى نزد شما آيد و به چشم شيطان در شما نگرد و چون بيايد با او هيچ سخن نگوئيد در ساعت مردى بيامد از رق چشم رسول صلَّى اللَّه عليه و آله او را بخواند و گفت تو چرا مرا دشنام دادى وى انكار كرد پس اصحاب خود را جمع كرد و آنها را نزد پيغمبر صلَّى اللَّه عليه و آله آورد و همه سوگند خوردند كه ما دشنام نداده‌ايم آيه آمد كه * ( يَحْلِفُونَ بِاللَّه ) * سوگند ميخورند به خدا كه * ( ما قالُوا ) * كه نگفته‌اند آن سخن را * ( وَلَقَدْ قالُوا ) * و بتحقيق كه گفتند * ( كَلِمَةَ الْكُفْرِ ) * كلمه كفر را كه آن دشنام دادنست بر پيغمبر صلَّى اللَّه عليه و آله و قول مشهور آنست كه دربارهء جلاس بن سويد آمد كه بوقت تهيهء غزوه تبوك با بعضى بر درازگوش سوار شده از جانب قبايل بمدينه آمدى براى تنفر مردم از اينسفر و گفت اگر آنچه محمد صلَّى اللَّه عليه و آله آورده حق باشد ما از اين دراز گوشان كه بر آن سواريم بدتر باشيم پس مصعب آن سخن را بعرض حضرت رسالت صلَّى اللَّه عليه و آله رسانيد و آن حضرت جلاس را طلبيده بحضور مصعب از آن مقاله سؤال كرد جلاس سوگند ياد كرد كه نگفته ام و مصعب مناجات كرد كه خدايا برسول خود آيتى نازل گردان كه صدق سخن من از آن معلوم گردد حقتعالى اين آيه فرستاد كه ايشان سوگند ميخورند كه اينسخن نگفته‌اند و حال آنكه قايل به كلمه كفر شده‌اند كه آن طعنه ايشانست در دين و شك آوردن در كلام سيد المرسلين * ( وَكَفَرُوا ) * و كفر را ظاهر ساختند * ( بَعْدَ إِسْلامِهِمْ ) * پس از اظهار اسلام * ( وَهَمُّوا بِما لَمْ يَنالُوا ) * و قصد كردند به آنچه نيافتند و مقصود ايشان اخراج پيغمبر صلَّى اللَّه عليه و آله بود و اجلاء مهاجران از مدينه تا آنكه تاج سلطنت بر سر ابن ابى نهند و او را بپادشاهى بردارند و نزد بعضى ديگر مراد ياران عقبه‌اند كه قصد كشتن پيغمبر صلَّى اللَّه عليه و آله و سلَّم داشتند چنان كه گذشت و واقدى اين را در كتاب خود ذكر كرده و زجاج و كلبى نيز بر اينند و باقر عليه السّلام فرموده كه ايشان هفت كس بودند سه از قريش و چهار از اعراب * ( وَما نَقَمُوا ) * و كينه نداشتند با رسول صلَّى اللَّه عليه و آله و مؤمنان * ( إِلَّا أَنْ أَغْناهُمُ اللَّه ) * مگر آنكه بينياز كرد خدا ايشان را * ( وَرَسُولُه ) * و فرستادهء او * ( مِنْ فَضْلِه ) * از\r\n","description":"","footnote":"","page_name":" 298 ","page_number":298},
  {"content":"\r\nتفضل و تكرم خود يعنى اهل مدينه محتاج و تنك عيش بودند چون قدم مبارك آن حضرت بدانجا رسيد ببركت او غنايم بسيار بدست ايشان آمد و توانگر شدند پس موجب عداوت نيافتند مگر آن را كه مستغنى شدند و در مثل گويند كه اتق شر من احسنت اليه از شر آن كس بترس كه با او احسان كرده باشى و افراد ضمير و عدم اتيان به تثنيه تا كه راجع به خدا و رسول او صلَّى اللَّه عليه و آله باشد جهت تعظيم او سبحانه است و لهذا پيغمبر ص چون كه از خطيبى بشنيد كه ميگفت كه من اطاع اللَّه و رسوله فقد هدى و من يعصها فقد غوى فرمود\r\nبئس خطيب القوم انت\r\nگفت چگونه يا رسول اللَّه فرمود چرا نگفتى ( و من يعص اللَّه و رسوله ) با آنكه فضل رسول ص از جانب خدا است پس حقيقت فضل مخصوص به او سبحانه باشد و گويند كه جلاس مولايى داشت او را كشتند حضرت فرمود تا دوازده هزار درهم بديت به او دادند پس به جهت اين مستغنى شد پيغمبر اينجا بر سبيل تعريض ميفرمايد كه سبب اين كينه نيست مگر آن توانگرى * ( فَإِنْ يَتُوبُوا ) * پس اگر توبه كنند از نفاق * ( يَكُ ) * باشد آن بازگشت * ( خَيْراً لَهُمْ ) * بهتر مر ايشان را * ( وَإِنْ يَتَوَلَّوْا ) * و اگر برگردند از توبه و مصر باشند بر نفاق * ( يُعَذِّبْهُمُ اللَّه ) * عذاب كند خدا ايشان را * ( عَذاباً أَلِيماً ) * عذابى دردناك * ( فِي الدُّنْيا ) * در دنيا بكشتن * ( وَالآخِرَةِ ) * و در آخرت بسوختن * ( وَما لَهُمْ فِي الأَرْضِ ) * و نيست ايشان را در زمين * ( مِنْ وَلِيٍّ ) * هيچ دوستى و متولى امرى * ( وَلا نَصِيرٍ ) * و نه يارى و مدد كارى كه عذاب از ايشان باز دارد و منقولست كه جلاس بعد از نزول اين آيه توبه كرد و از جملهء مخلصان امت شد قتاده بر آنست كه سبب نزول اين آيه آن بود كه دو مرد با يكديگر خصومت كردند يكى غفارى و ديگرى جهنى از خلفاى انصار بود و غفارى بر او غلبه كرد عبد اللَّه بن ابى گفت انصروا اخاكم فو اللَّه ما مثلنا و مثل محمد الا كما يقال سمن كلبك يا كلك آن گه گفت لئن رجعنا الى المدينة ليخرجن الاعز منها الاذل اين حديث برسول ص نقل كرده‌اند آن حضرت وى را بخواند و گفت اين سخنها تو گفتهء سوگند خورد كه نه حقتعالى اين آيه در تكذيب و نفاق او فرستاد ابو امامهء باهلى آورده كه ثعلبة بن خاطب الانصارى كه مشهور بود بزهادت و عبادت روزى بملازمت حضرت رسالت آمده از فقر و فاقه شكايت نموده التماس كرد كه آن حضرت از حقتعالى در خواهد تا او را توانگر گرداند چندانچه حضرت او را پند داد كه ويحك يا ثعلبه از اينمدعا درگذر كه عاقبت غنا در مظان خطر است و قناعت كن به آنچه دارى كه بر اندك شكر گذاردن بهتر از بسيارى كه شكر آن را بجا نيارند بخدايى كه نفس من بيد فرمان او است كه اگر خواهم كوه هاى طلا و نقره با من روان شود پس حقتعالى چنان كند اما مىبينم كه عاقبت فقر بخير است و عاقبت غنا در مظنهء شر پس برسول خدا اقتدا كن سودمند نيفتاد روزى چند برفت\r\n","description":"","footnote":"","page_name":" 299 ","page_number":299},
  {"content":"\r\nو باز آمد و همان استدعا كرد و گفت يا رسول اللَّه ص من عهد كردم با خدا كه حقوق اهل استحقاق از آن ادا كنم و به آن رعايت صلهء رحم كنم و چون مبالغهء آن به حد اطناب كشيد رسول ص فرمود كه بار خدايا ثعلبه را بر وجه دلخواه او مالى بده تير دعا بهدف اجابت رسيد حقتعالى بر اندكى گوسفند كه به آن قناعت كردى بركت كرد و وى به جهت محافظت آن نتوانست كه پنج وقت نماز را با پيغمبر ص اقتدا كند بلكه بصبح و شام اكتفاء كرد تا كار او از آن در گذشته در حوالى مدينه گوسفندان او را جاى نماند روى بباديه آورد و به جهت تعمد حال و بعد مسافت از اقامه نماز پنج گانه با رسول خدا محروم ماند و بجز روز جمعه نميتوانست كه بمدينه آيد و نماز جمعه بگذارد و بالآخره از آن وادى بالاتر رفته از نماز جمعه نيز باز ماند و اگر كسى در آنجا گذار كردى احوال مدينه از وى پرسيدى روزى رسول فرمود كه نميدانم ثعلبه را چه رسيد كه اصلا به نماز حاضر نميشود گفتند يا رسول اللَّه چندان گوسفند دارد كه در هيچ وادى نميگنجد و به جهت اين بفلان وادى رفته و مقام كرده رسول ص فرمود يا ويح ثعلبه اين را سه بار تكرار كرد چون آيه زكات نازل شد آن را به مردى جهنى داد و يكى از بنى سليم را رفيق او ساخت و نزد ثعلبه فرستاد تا بر او خواند و زكات از او بگيرد و در اين باب كتابتى كه متضمن شروط زكات بود بمصحوب او بجانب وى فرستاد و با جهنى گفت كه چون از ثعلبه زكات بگيريد نزد فلان مرد سليمى رويد كه شتر بسيار دارد و از او نيز زكات بستانيد پس هر دو بيامدند و آيهء زكات و نامهء رسول را بر ثعلبه خواندند و از او زكات خواستند محبت مال او را بر آن داشت كه از فرمان\r\nنبوى سركشيده گفت اينكه محمد ص از ما ميطلبد جزيه است پس زكات نداد و گفت بجاى ديگر رويد تا من در اين باب با خود انديشه كنم ايشان بنزد آن مرد سليمى رفتند و آيه و نامه را بر او خواند گفت سمعا و طاعة لامر اللَّه و حكم رسول اللَّه پس در ميان شتران رفت و آنچه رسول ص نوشته بود بهتر و خوبتر شتران خود را از آن جدا كرد و گفت اين را نزد رسول خدا ص بريد ايشان گفتند رسول نفرموده است كه بهتر مال بستانيم ار گفت حاشا كه من جز خيار مال خود را به خدا و رسول او دهم ايشان آن را بستدند و باز نزد ثعلبه آمدند و او همان مقاله كه اول بار گفته بود كه اين مانند جزيه است به زبان راند و از دادن امتناع كرد و گفت برويد بجاى ديگر تا من يك بار ديگر انديشه كنم ايشان نزد رسول خدا آمدند و صورت حال ثعلبه بعرض رسانيدند رسول فرمود يا ويح ثعلبه و سليمى را دعاى خير كرد و صحابه از اين متعجب شدند حقتعالى در حق ثعلبه اين آيه فرستاده كه * ( وَمِنْهُمْ ) * و از اهل نفاق * ( مَنْ عاهَدَ اللَّه ) * كسى هست كه با خدا عهد كرده‌اند كه * ( لَئِنْ آتانا ) * اگر بدهد ما را خداى * ( مِنْ فَضْلِه ) * از فضل خويش مالى * ( لَنَصَّدَّقَنَّ ) * هر آينه صدقه دهيم و اخراج زكات كنيم * ( وَلَنَكُونَنَّ ) * و هر آينه باشيم\r\n","description":"","footnote":"","page_name":" 300 ","page_number":300},
  {"content":"\r\n* ( مِنَ الصَّالِحِينَ ) * از جمله نيكوكاران و شايستگان در امر او سبحانه * ( فَلَمَّا آتاهُمْ ) * پس آن هنگام كه بداد ايشان را مال بسيار * ( مِنْ فَضْلِه ) * از فضل و كرم خود * ( بَخِلُوا بِه ) * بخيلى كردند به آن و حق خدا ندادند * ( وَتَوَلَّوْا ) * و روى بگردانيدند از عهد و پيمان و طاعت خدا * ( وَهُمْ مُعْرِضُونَ ) * در حالتى كه ايشان اعتراضكنندگانند از امر و فرمان يعنى عادت ايشانست اعراض كردن از طاعت و انقياد امر حقتعالى * ( فَأَعْقَبَهُمْ ) * پس از پى در آورده آن بخل و منع زكات ايشان را * ( نِفاقاً فِي قُلُوبِهِمْ ) * نفاق متمكن در دلهاى ايشان كه راسخ باشد در آن و زايل نگردد * ( يَوْمِ يَلْقَوْنَه ) * تا روزى كه به بينند عمل خود را يعنى جزاى آن را و آن روز قيامت باشد و يا حقتعالى در عقب بخل و منع زكات اظهار نفاق ايشان كرد كه در دلهاى ايشان متمكن بود و اعلام كرد رسول ( ص ) را كه ايشان بر كفر بميرند و ايمان نياوردند * ( بِما أَخْلَفُوا اللَّه ) * بسبب آنكه بودند كه خلاف كردند با خدا * ( ما وَعَدُوه ) * آنچه وعده داده بودند از تصدق و صلاح * ( وَبِما كانُوا ) * و بسبب آنكه بودند * ( يَكْذِبُونَ ) * كه دروغ ميگفتند چه خلف وعده متضمن كذبست كه مستقبح است از دو وجه و يا در جميع مقال كاذب بودند و بدانكه اكثر برانند كه ضمير يلقونه راجع به خدا است يعنى روزى كه به پيش خداوند روند به اين وجه كه حاضر آيند آنجا كه جز حكم او را نباشد و آيه دليل است بر آنكه لقا بمعنى رؤيت نيست زيرا كه باتفاق منافقين خداى را نخواهند ديد پس معلوم شد كه لقا بمعنى ديدار نيست بلكه هر جا اين لفظ واقع شود بر حسب اعمال بر ثواب يا عقاب حمل بايد كرد و يا جمعى رجوع به حكم و فرمان اوست و حديث نبوى ( ص ) كه\r\nمن احب لقاء اللَّه احب اللَّه لقائه و من كره لقاء اللَّه كره اللَّه لقائه\r\nنيز بر معنى قرب منزلت و عظم مثوبتست و آيه متضمن اعجاز است زيرا كه اين گروه بر نفاق مردند و هيچكدام از آنها اجابت نكردند پس بر سبيل توبيخ ميفرمايد كه * ( أَ لَمْ يَعْلَمُوا ) * آيا نميدانند مخالفان وعده * ( أَنَّ اللَّه يَعْلَمُ ) * آنكه ميداند خدا * ( سِرَّهُمْ ) * آنچه نهان ايشانست از نفاق غل بر خلاف عهد * ( وَنَجْواهُمْ ) * و آنچه را ميگويند با يكديگر كه اين زكات جز به است * ( وَأَنَّ اللَّه ) * و آيا نميدانند كه خدا * ( عَلَّامُ الْغُيُوبِ ) * دانندهء نهانها و پوشيدهها است اين متضمن تهديد عظيم است مرويست كه در وقتى كه اين سه آيه نازل شد يكى از خويشان ثعلبه آنجا حاضر بود نزد ثعلبه رفت و گفت ويحك يا ثعلبه در حق تو سه آيه آمده است كه دلالت بر خلف عهد و بخل تو و نفاق تو مىكند ثعلبه برخاست و نزد رسول ( ص ) آمد و گفت يا رسول اللَّه ( ص ) بهر وجه كه فرمايى من صدقهء نزد تو حاضر كنم تا بهر كه خواهى\r\n","description":"","footnote":"","page_name":" 301 ","page_number":301},
  {"content":"\r\nدهى و بهر وجه كه مصلحت بينى صرف كنى رسول صلَّى اللَّه عليه و آله فرمود چون تو زكات را جزيه گفتهء صدقهء تو را قبول نكنم او برخاست و خاك بر سر كرد و فرياد در گرفت رسول صلَّى اللَّه عليه و آله فرمود كه هر چند گفتم كه در فقر شكيبا باش و طلب غنا مكن قبول نكردى لا جرم به اين قضيه مبتلا شدى پس مايوس و منكوب بموضع خود رفت و رسول ( ص ) در آن نزديكى بجوار ايزدى پيوست آورده‌اند كه در عهد ابو بكر بيامد و درخواست كه صدقه او را قبول كند گفت چون رسول صلَّى اللَّه عليه و آله صدقهء تو را قبول نكرد من نيز قبول نكنم چون عمر بخلافت نشست او نيز قبول نكرد و در عهد عثمان بدار الجزا رفت از ابن عباس و سعيد بن جبير و قتاده روايت است كه ثعلبه بمجلس انصار آمده گفت اگر حقتعالى مرا از فضل خود غنى گرداند من بعض آن را تصدق كنم و حق هر مستحقى از آن ادا نمايم و رعايت صلهء رحم كنم حقتعالى ابتلاى او فرمود و در آن چند روز پسر عم او فوت شد و مال بسيارى گذاشت ثعلبه همهء او را بميراث گرفت و به آنچه گفته بود وفا نكرد اين آيات دربارهء او نازل شد و نزد حسن و مجاهد نزول آيت در حق ثعلب بن خاطب و معتب بن قشير و و همام بن عمر بن عوف آمد كه با خداى خود عهد كردند كه اگر مالى روزى ايشان كند تصدق كنند و چون حقتعالى ايشان را غنى گردانيد بخل ورزيدند و تصدق نكردند و ضحاك برانست كه آيه دربارهء نبتل بن حرث و جد بن قيس و ثعلب بن خاطب و معتب بن قشير و همام بن عمرو بن عوف آمد و كلبى گفته كه خاطب بن ابى بلتعه را مالى در شام بود با خداى خود عهد كرد كه اگر مال بسلامت به من برسد من تصدق كنم چون آن مال به او رسيد تصدق نكرد بدانكه در آيه دلالتست بر آنكه خلاف وعده و خيانت و كذب از اخلاق اهل نفاقست حسن بصرى از رسول ( ص ) روايت كرده كه\r\n( اربع من كن فيه فهو منافق و ان صلى و صام و زعم انه مؤمن اذ احدث كذب و اذا خصم فجر و اذا عاهد غدر و اذا ائتمن خان )\r\nاين حديث مخصوص است بمنافقان چنانچه مقاتل بن حبان گفت كه من در اقصاى سمرقند بودم ابو سعيد مغيرى از ابو هريره روايت كرده كه رسول ( ص ) فرمود كه\r\n( ثلاث من كن فيه فهو منافق الخ )\r\nچون اينحديث بر من خواند من بترسيدم بر اكثر مردمان زيرا كه كم كسى باشد كه از اين خالى باشد پس از سمرقند ببخارا آمدم و از علماء بخارا اين حديث پرسيدم آنجا نيز تشفى نشد پس بجرجان رفتم كه شهر بن حوشب آنجا بود و اينحال بر او عرض كردم مرا گفت كه از اين من هم مثل تو خايفم ببلدهء رى رو كه سعيد بن حبير آنجا منزويست و اين حديث را از او بپرس من برى آمدم و اين حديث را استفسار نمودم مرا بحسن بصرى حواله كرد او گفت من در اين حديث خبرى نميدانم كه مزيد تردد و خوف شود پس ببصره رفتم و حديث مذكور را بحسن بصرى رفع كردم و تردد و خوف خود را اعلام كردم گفت رحم اللَّه شهر او سعيد بن جبير بدانكه چون رسول خدا ( ص ) اين حديث را بيان فرمود صحابه ملول خاطر شدند و جرات نميتوانستند كرد كه از آن حضرت بپرسند\r\n","description":"","footnote":"","page_name":" 302 ","page_number":302},
  {"content":"\r\nبحجرهء فاطمه عليها سلام آمدند و گفتند يا بنت رسول اللَّه صلَّى اللَّه عليه و آله امروز از پدرت حديثى شنيديم كه همه از آن انديشناك شده‌ايم كرم فرما و از پدر بزرگوارت بپرس كه مراد از آن خاص است يا عام فاطمه عليه السّلام نزد آن حضرت آمد و اين حال معروض ميداشت حضرت سلمان را امر كرد تا ندا در داد كه ( الصلاة جامعة ) چون مردم جمع شدند بر منبر رفت و خطبهء بخواند و گفت اى مردمان من شما را گفتم كه هر كه از سه خصلت دور نباشد منافقست يكى آنكه در سخن دروغ گويد دوم در امانت خيانت كند سيم وعده خلاف كند مراد من به اين شما نيستيد بلكه منافقانند اما آنكه در حديث گفتم دروغگويند منافقان نزد من آمدند و گفتند ما به تو ايمان آورديم و به نبوت تو مقريم من قول ايشان را باور كردم حقتعالى دربارهء ايشان فرمود إِذا جاءَكَ الْمُنافِقُونَ الاية و آنچه گفتم اگر امينش كنند خيانت كند آن نماز است و شرايط آن ايشان در آن خيانت كردند حق تعالى در حق ايشان اين آيه فرستاده كه إِنَّ الْمُنافِقِينَ يُخادِعُونَ اللَّه وَهُوَ خادِعُهُمْ وَإِذا قامُوا إِلَى الصَّلاةِ قامُوا كُسالى يُراؤُنَ النَّاسَ وَلا يَذْكُرُونَ اللَّه إِلَّا قَلِيلًا و آنچه گفتم كه در وعده خلاف كنند مراد ثعلبة بن خاطب بود كه نزد من آمد و گفت يا رسول اللَّه لى غنمات و انى مولع بالساعة ) من گوسفند چند دارم دعا كن تا حقتعالى بر آن بركت كند كه من حق خدا و ساير حقوقات واجبهء آن را ادا كنم من دعا كردم حقتعالى او را گوسفند بسيار ارزانى فرمود چون وقت صدقه دادن شد عامل خود را به او فرستادم وى بخل ورزيد و وعده خلاف كرد حقتعالى در حق او اين آيه فرستاد كه وَمِنْهُمْ مَنْ عاهَدَ اللَّه لَئِنْ آتانا مِنْ فَضْلِه الى قوله بِما كانُوا يَكْذِبُونَ صحابه چون اين بشنيدند دلخوش شدند و مال عظيم به صدقه دادند و وجهى ديگر در تاويل حديث مذكور آنست كه ممكن است كه مراد حضرت از اين حديث آن باشد كه هر كه مرتكب اين سه خصلت شود بر وجه استحلال منافق باشد آورده‌اند كه پيغمبر صلَّى اللَّه عليه و آله اصحاب را بر انفاق و اعانت در تجهيز لشگر تبوك تحريص فرمود عبد الرحمن عوف چهار هزار درم آورد و گفت يا رسول اللَّه صلَّى اللَّه عليه و آله و سلَّم هشت هزار درم داشتم چهار هزار درهم از براى عيالان نگاه داشتم و چهار هزار به صدقه دادم و بروايتى چهل اوقيه طلا با چهار هزار درم نزد پيغمبر صلَّى اللَّه عليه و آله و سلَّم آورده رسول صلَّى اللَّه عليه و آله و سلَّم او را دعا كرد ببركت و گفت\r\n( بارك اللَّه فيما اعطيت و فيما امسكت )\r\nحقتعالى چندان مال به او داد كه ثمن مال او صد و هشتاد هزار درهم بود و چهار زن داشت هر زن را صد و هشتاد هزار درهم رسيد و همچنين هر يك از اغنياى صحابه مانند عباس و طلحه و سعد عباده و محمد مسلمه و غير ايشان بعضى از اموال خود را آوردند و در آخر عاصم بن عدى صد وسق خرما كه دو هزار و چهارصد من باشد براى تجهيز لشگر تبوك آورد ابو عقيل انصارى و بروايتى علية بن زيد الحارثى صاعى خرما آورده گفت امشب تا صباح به جهت مردم آب چاه كشيده‌ام و دو صاع خرما باجرت به من داده‌اند يك صاع براى عيال خود گذاشته\r\n","description":"","footnote":"","page_name":" 303 ","page_number":303},
  {"content":"\r\nام و يك صاع آورده‌ام به خدمت تو حضرت صلَّى اللَّه عليه و آله فرمود تا آن صاع خرما را بر بالاى صدقات ديگر كه صحابه آورده بودند پراكنده كردند بعضى منافقان چون معتب بن قشير و عبد اللَّه بن نبتل و امثال ايشان آغاز لمز و غمز كردند گفتند كه عبد اللَّه و عاصم آن مال را بريا دادند و خدا و رسول از صاع ابو عقيل بىنيازند اما او خواست كه خود را به ياد مردم آورد تا از صدقات چيزى ستاند و يا نام خود را در شمار متصدقان در آورد آيه نازل شد كه * ( الَّذِينَ ) * آنان كه از روى استهزا و سخريه * ( يَلْمِزُونَ الْمُطَّوِّعِينَ ) * عيب ميكنند و به چشم اشارت ميكنند تطوع و تبرع كنندگان را * ( مِنَ الْمُؤْمِنِينَ ) * از گروندگان * ( فِي الصَّدَقاتِ ) * در اداء صدقات يعنى عاصم و عبد اللَّه كه بريا نسبت ميدهند تطوع هر فعليست كه بكردن آن مستحق مدح شوند و به ترك آن مستحق ذم نشوند و نظير اينست نافله و فضيلت و ندب و استحباب * ( وَالَّذِينَ لا يَجِدُونَ ) * و آنان را نيز عيب ميكنند كه نمىيابند * ( إِلَّا جُهْدَهُمْ ) * مگر به قدر طاعت و قوت خود يعنى ابو عقيل را كه ميگويند خدا و رسول صلَّى اللَّه عليه و آله از صاع او مستغنىاند * ( فَيَسْخَرُونَ مِنْهُمْ ) * پس افسوس ميدارند از ايشان يعنى سخريه و استهزا ميكنند با ايشان * ( سَخِرَ اللَّه مِنْهُمْ ) * جزا دهد خدا ايشان را بر سخريه ايشان و در معنى اينست كه ( اللَّه يستهزئ ) * ( وَلَهُمْ ) * مر ايشانراست * ( عَذابٌ أَلِيمٌ ) * عذابى دردناك بر آن سخريه و استهزا كه ميكنند\r\nو در انوار آورده كه پسر عبد اللَّه ابى كه هم عبد اللَّه نام داشت از جمله مؤمنان و محبان خالص و مطيعان خالص بود در مرض پدر خود از حضرت رسالت ( ص ) درخواست نمود كه براى پدر وى آمرزش طلبد آيه آمد كه * ( اسْتَغْفِرْ لَهُمْ ) * استغفار كن براى ايشان كه منافقانند * ( أَوْ لا تَسْتَغْفِرْ لَهُمْ ) * يا آمرزش مخواه براى ايشان امر بمعنى خبر است و معنى مراد آنست كه هر دو امر در عدم افاده مساويند كما نص عليه بقوله * ( إِنْ تَسْتَغْفِرْ لَهُمْ ) * اگر آمرزش طلبى براى ايشان * ( سَبْعِينَ مَرَّةً ) * هفتاد بار * ( فَلَنْ يَغْفِرَ اللَّه لَهُمْ ) * پس نيامرزد خدا ايشان را در انوار گفته كه پيغمبر صلَّى اللَّه عليه و آله فرمود كه بار خدايا بر هفتاد بيفزايم چه آن حضرت از سبعين عدد معين فهميده بود زيرا كه اصلست و حمل آن بر تكثير نه بر تحديد خلاف اصل است پس تجويز فرمود كه حكمى كه مرتب بر ما زاد آن باشد مخالف آن باشد آيه آمد كه سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّه لَهُمْ سيد عالم صلَّى اللَّه عليه و آله بعد از نزول آيه ارادهء استغفار منافقان نكرد و بر او مبين گشت كه مراد از عدد سبعين تكثير است نه تحديد و استعمال سبعه و سبعين و سبع ماتة و نحو آن شايع است در تكثير به جهت استعمال سبعه بر جملهء اقسام عدد پس\r\n","description":"","footnote":"","page_name":" 304 ","page_number":304},
  {"content":"\r\nگويا آن جميع عدد است و گويند سبعين جمع سبع است و سبع عددى است كه اغلب آن حق است چون آسمانها و زمينها و كوه ها و درياها و اقاليم و اعضا و نيز گفته‌اند كه وجه تخصيص آنست كه رسول صلَّى اللَّه عليه و آله بر حمزه هفتاد تكبير كرد حقتعالى فرمود اگر بعدد تكبيرات حمزه براى اهل نفاق استغفار كنى كه ايشان را نيامرزم و در كشاف گفته سبعين جارى مجراى مثل است در كلام عرب براى تكثير مرويست كه حضرت امير المؤمنين عليه السّلام فرمود\r\nلا صحبحن العاص و ابن العاص سبعين الفا عاقدى النواصى\r\nو در مجمع نيز مذكور است كه در تعليق استغفار بسبعين مبالغه است نه عدد مخصوص و جارى مجراى اينست كه شخصى گويد ( لو قلت لى الف مرة فاقبلت ) مراد آنست كه لا اقبل منك ابدا پس در آيه نيز مراد نفى غفرانست و عرب مبالغه مىكند بسبعه و سبعين و لهذا اسد را سبع ميگويند زيرا كه به جهت شدت قوت او متاول مىسازند او را به اين كه قوت او هفت مقابل حيوانات ديگر است و اين كه بعضى نقل كرده‌اند كه پيغمبر ( ص ) بعد از نزول آيه فرمود كه\r\nو اللَّه لأزيدن على السبعين\r\nاز خبر احاد است و معول عليه نيست و متضمن آنست كه آن حضرت از براى كفار استغفار كرده باشد و اين غير جايز است باجماع و از آن حضرت روايتست كه فرمود\r\nلو علمت انه لو زدت على السبعين مرة غفر لهم لفعلت\r\nو محتملست كه آن حضرت اميد داشته باشد كه لطف الهى شامل حال ايشان شده باصلاح آيند و به جهت اين عزم بر استغفار كرده باشد و چون بدانست كه مستعد لطف نيستند ترك استغفار كرد و احتمال دارد كه استغفار او براى ايشان قبل از آن بوده باشد كه علم بكفر ايشان حاصل كرده باشد و يا آنكه استغفار ايشان را معلق ساخته باشد به شرط توبهء ايشان از كفر پس حقتعالى منع فرموده باشد و اعلام او نموده كه ايمان نيارند * ( ذلِكَ ) * اين عدم قبول استغفار براى ايشان نه به جهت بخلست از جانب ما و نه قصورى از تو بلكه * ( بِأَنَّهُمْ ) * بسبب آنست كه ايشان * ( كَفَرُوا بِاللَّه ) * كافر شدند به خدا * ( وَرَسُولِه ) * و برسول او يعنى سبب آن محض كفر است * ( وَاللَّه ) * و خداى * ( لا يَهْدِي الْقَوْمَ الْفاسِقِينَ ) * راه ننمايد به مقصود گروه فاسقان را يعنى متمردان را در كفر خويش اين در حكم دليل است بر حكم سابق چه مغفرة كافر باقلاع است از كفر و ارشاد به حق و منهمك در كفر كه مطبوع عليه باشد منقلع نميشود از آن و مهتدى نميشود و تنبيه است بر عذر رسول در استغفار و آنعدم ياس او است از ايمان ايشان ما دام كه ندانسته باشد كه ايشان مطبوعاند بر ضلالت و ممنوع استغفار است بعد از علم كقوله ما كانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَلَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ بعد از آن خبر ميدهد از فرح اهل نفاق بتقاعد از جهاد تبوك بقوله * ( فَرِحَ الْمُخَلَّفُونَ ) * شاد گشتند بازپسماندگان از غزو بمقعدهم\r\n","description":"","footnote":"","page_name":" 305 ","page_number":305},
  {"content":"\r\nبنشستن ايشان از غزوه * ( خِلافَ رَسُولِ اللَّه ) * در خلف رسول خداى ( ص ) يقال اقسام خلاف الحى اى بعدهم و جايز است كه خلاف بمعنى مخالفت باشد پس انتصاب او بر علت باشد يا حال يعنى متقاعد شدند از تبوك به جهت مخالفت رسول خدا ( ص ) يا در حالتى كه خلاف كننده بودند با رسول خدا * ( وَكَرِهُوا ) * و كراهت داشتند به جهت سوء عقيده * ( أَنْ يُجاهِدُوا ) * آن را كه جهاد كنند * ( بِأَمْوالِهِمْ وَأَنْفُسِهِمْ ) * بمالها و نفسهاى خود * ( فِي سَبِيلِ اللَّه ) * در راه خدا بلكه فراغت و تن آسايى طلبيدند در اين تعرض است مؤمنان را كه تحصيل رضاى خدا را ببذل اموال و انفس بردعة و فراغت اختيار كردند * ( وَقالُوا ) * و گفتند آن منافقان مؤمنانرا كه * ( لا تَنْفِرُوا ) * بيرون مرويد به اين غزوه * ( فِي الْحَرِّ ) * در گرما يعنى خود نرفتند و خواستند كه مؤمنانرا نيز تنفير كنند و يا اينكه يكديگر را اين مقوله گفتند و با هم مقرر كردند كه از خروج بتبوك متقاعد شوند * ( قُلْ ) * بگو مر ايشان را كه * ( نارُ جَهَنَّمَ ) * آتش دوزخ * ( أَشَدُّ حَرًّا ) * سختتر است از روى گرمى يعنى حرارت آن از اين گرما سختتر است از روى گرمى و ايشان به جهت فرط غوايت و جهالت آن را بر اين اختيار كردند * ( لَوْ كانُوا يَفْقَهُونَ ) * اگر ميبوديد كه مىدانستند كه مآل ايشان به آن راجعست اختيار آن نميكردند بايثار دعه بر طاعت * ( فَلْيَضْحَكُوا ) * پس بايد كه بخندند * ( قَلِيلًا ) * خندهء اندك در دنيا زيرا كه فانيست و مع ذلك اسباب گريهء كه هموم است در آن بيشتر از اسباب خنده است كه آن فرحست * ( وَلْيَبْكُوا كَثِيراً ) * و بايد كه بگريند گريهء بسيار در آخرت زيرا كه باقيست و اسباب آن بيغايت اين در معنى اخبار است از آنچه مآل حال ايشان به آن كشد در دنيا و آخرت و اخراج آن بر صيغهء امر دلالت است بر آنكه امرى لازم است و حتمى واجب كه در دنيا خندهء ايشان اندك بود و در آخرت گريهء ايشان بسيار و مىشايد كه گريه و خنده كنايه از فرح و غم باشد و گويند قلة محمولست بر عدم و معنى اينكه فرد ايشان را غمى باشد بيفرح و اندوهى بود بىسرور ضحك عبارتست از تقبيح در وجه و رهن نزد شنيدن يا ديدن امر عجيب و بكا تشنجى است كه در وجه پيدا شود نزديك رسيدن غم يا جريان دمعه از چشم جُزْءٌ پاداش دهد خدا ايشان را پاداش دادنى * ( بِما كانُوا يَكْسِبُونَ ) * به آنچه بودند كه كسب ميكردند از نفاق و مساوى اخلاق و تخلف به غير عذر از جهاد از ابن عباس روايتست كه اهل نفاق در دوزخ مدت عمر دنيا گريه كنند كه اصلا آب از چشم ايشان باز نايستد و مرويست از ابن عباس و انس بن مالك كه پيغمبر ( ص ) فرموده كه\r\nلو تعلمون ما اعلم لضحكم قليلا و لبيتم كثيرا\r\nاگر بدانيد\r\n","description":"","footnote":"","page_name":" 306 ","page_number":306},
  {"content":"\r\nآنچه من ميدانيم هر آينه اندك خنده كنيد و بسيار گريه كنيد در حديث اشعار است به آنكه مؤمن بايد كه دايم خائف باشد و از خشيت الهى خاشع و از اهوال قيامت خاشى و از او ضحك بظهور نرسد مگر بر سبيل ندرت * ( فَإِنْ رَجَعَكَ اللَّه ) * پس اگر باز آرد خدا آن را اى محمد بمدينه * ( إِلى طائِفَةٍ مِنْهُمْ ) * بسوى گروه از منافقان متخلف كه از جملهء اهل مدينه‌اند و ايشان دوازده كس بودند * ( فَاسْتَأْذَنُوكَ ) * پس دستورى طلبند از تو * ( لِلْخُرُوجِ ) * براى بيرون آمدن بغزوهء ديگر بعد از تبوك ايشان را تمكين مده * ( فَقُلْ لَنْ تَخْرُجُوا ) * پس بگو بيرون نمىآئيد خبر است بمعنى نهى جهت مبالغه يعنى بيرون ميائيد * ( مَعِيَ أَبَداً ) * با من هرگز * ( وَلَنْ تُقاتِلُوا مَعِيَ ) * و كارزار مكنيد در مصاحبت و مرافقت من * ( عَدُوًّا ) * دشمنى را * ( إِنَّكُمْ ) * بدرستى كه شما * ( رَضِيتُمْ ) * خورسند شديد * ( بِالْقُعُودِ ) * بنشستن و تخلف كردن * ( أَوَّلَ مَرَّةٍ ) * اول بار يعنى به غزوهء تبوك * ( فَاقْعُدُوا ) * پس بنشينيد ديگر باره * ( مَعَ الْخالِفِينَ ) * با بازپس ماندگان كه قابليت كارزار ندارند چون زنان و كودكان و اهل اعذار از مردمان مرضى چه جهاد كار مردان مرد و مبارزان ميدان نبرد است و از هر تردامنى اين كار نيايد و نامرد بىدرد مبارزت معركهء مجاهده نكند اين جواب از استيذان منافقان كه متضمن اسقاط است از ديوان غزاة عقوبتست مر ايشان را بر تخلف ايشان و اين يا به جهت آنست كه ايشان منافق بودند و يا اعتقاد وجوب جهاد نداشتند پس اگر وعدهء جهاد دهند به آن وفا نكنند آورده‌اند كه حضرت رسالت در مرض ابن ابى بعيادت وى رفت و او از آن حضرت التماس نمود كه پيراهن خود عطا فرما تا كفن من سازند و بدفن من حاضر شده بر من نماز گذار و مرا آمرزش طلب حضرت پيراهن خود را بوى داد و بجنازهء او حاضر شد خواست كه نماز گذارد آيه نازل شد كه * ( لا تُصَلِّ ) * و نماز مگذار * ( عَلى أَحَدٍ ) * بر هيچ يك * ( مِنْهُمْ ماتَ ) * از ايشان كه بميرد * ( أَبَداً ) * هرگز اين ظرف لا تصل است و گفته‌اند كه ظرف مات است يعنى چون كسى بر كفر بميرد احياى او براى تعذيب است نه براى تمتع پس گوييا كه آن همان مرده است و ابدا بر همان حال خواهد بود و در انوار گفته كه مراد بصلاة دعا است براى ميت و استغفار براى او و اين ممنوع است در حق كافر و لهذا ترتيب نهى فرمود بر مات ابدا يعنى موت بر كفر و عدم نهى از تكفين در پيرهن خود و نهى از نماز كردن بر او به جهت مكافاتى بود كه ابن ابى در حق عباس بجا آورده بود وقتى كه در بدر او را اسير كرده بودند و برهنه بود ابن ابى پيرهن خود را در او پوشانيد و گويند كه اين به جهت اكرام ولد او بود كه التماس كرده بود از\r\n","description":"","footnote":"","page_name":" 307 ","page_number":307},
  {"content":"\r\nآن حضرت كه يا رسول اللَّه ص پيراهن خود را كفن او كن و در قبر او داخل شو و اعدا را بر من خوشحال مگردان و در روايتى ديگر آمده كه عمر گفت يا رسول اللَّه بر دشمن خدا نماز ميگذارى فرمود\r\nو ما يدريك ما قلت فانى قلت اللهم احش قبره نارا و سلط عليه الحيات و العقارب\r\nو مرويست كه حضرت را گفتند يا رسول اللَّه اين منافق بود چرا پيراهن خود را در بر او كردى و وى را به آن كفن فرمودى جواب داد كه\r\nان قمصى لن يغنى عنه من اللَّه شيئا و انى اؤمل من اللَّه ان يدخل بهذا السبب فى الاسلام خلق كثير\r\nيعنى پيراهن من نزد خدا دفع عذاب خدا از او نخواهد كرد و من اميدوارم از خدا كه بسبب اين مردمان بسيار در دايرهء اسلام در آيند و در روايت آمده كه بسبب اين لطف و مرحمت كه از آن حضرت صادر شد هزار كس از خزرج مسلمان شدند از ابن عباس و جابر و قتاده نقلست كه حضرت نماز بر او گذارد و قميص خود را در او پوشانيد پيش از آنكه حقتعالى نهى صلاة كند بر منافقان و بعد از آن حضرت بر هيچ منافقى نماز نگذارد و اين روايت از زجاج منقولست و اكثر علماء و مفسرين برانند كه حضرت نماز بر وى نگذارد و از جمله انس و حسن روايت كرده‌اند كه حضرت اراده فرمود كه نماز بر او كند جبرئيل جامهء او را بكشيد و وى را بازپسبرد و اين آيه بر او خواند كه * ( وَلا تُصَلِّ عَلى أَحَدٍ مِنْهُمْ ماتَ أَبَداً ) * * ( وَلا تَقُمْ عَلى قَبْرِه ) * و مايست بر سر گور وى براى دفن و زيارت يا دعا و استغفار * ( إِنَّهُمْ ) * بدرستى كه ايشان يعنى منافقان * ( كَفَرُوا بِاللَّه ) * كافر شدند به خدا و بر شرك خود ايستادند * ( وَرَسُولِه ) * و بفرستادهء او كه فرمانبردارى او نكردند * ( وَماتُوا ) * و مردند * ( وَهُمْ فاسِقُونَ ) * و حال آن كه ايشان بيرونرفتگانند از طريق ايمان و مصر بر آن اين كلام براى تعليل نهى است يا تابيد موت اهل نفاق در كنز العرفان مذكور است كه ذكر ابدا با آنكه رسول ابدى نبود به جهت آنست كه مراد آنست كه و لا تصل انت و لا امتك ابدا و يا حقيقت معنى آنست كه ايشان هرگز مستحق صلاة نيستند به جهت كفر ايشان و اولى آنست كه قيد تاييد به جهت قطع طمع ايشان باشد در اين يا قطع تجويز نسخ و چون لفظ مات دلالت بر حدوث مىكند نه بر ثبوت از اين جهت در عقب آن فرموده كه * ( وَماتُوا وَهُمْ فاسِقُونَ ) * تا دال بر ثبوت كفر ايشان باشد تا حين موت و فسق بمعنى كفر است زيرا كه آن اعم از كفر است و جايز است اطلاق عام بر خاص و در اين آية چند فايده است يكى آنكه در سبب نزول آيه چنين آورده‌اند كه رسول بر منافقين نماز مىگذارد و بر بالاى قبور ايشان مىايستاد و براى ايشان دعا ميكرد به جهت تالف احباى ايشان و ترقب در تحقق اسلام ايشان و چون عبد اللَّه ابن ابى سلول مريض شد كسى را نزد پيغمبر ص فرستاد و استدعاء آمدن آن حضرت كرد چون حضرت نزد وى آمد و او را گفت\r\nاهلكك\r\n","description":"","footnote":"","page_name":" 308 ","page_number":308},
  {"content":"\r\nحب اليهود\r\nدوستى يهودان تو را هلاك گردانيد گفت يا رسول اللَّه صلَّى اللَّه عليه و آله به جهت اين گستاخى كردم تا براى من استغفار فرمايى نه كه مرا ملامت كنى و التماس كرد كه حضرت پيرهن خود را كفن او كند و نماز بر او بگذارد و چون بمرد پسرش حباب آن حضرت را بجنازهء او طلبيد حضرت گفت نام تو چيست گفت حباب فرمود حباب اسم شيطان است تو را عبد اللَّه نام نهادم و چون قصد نماز كرد بر او جبرئيل جامهء او را از جنازه بكشيد و آيه بر او خواند دويم آنست كه نماز بر ميت پنج تكبير است بعد از تكبير اول شهادتين است و بعد از دوم صلوات بر پيغمبر صلَّى اللَّه عليه و آله و آل او و بعد از سيم دعا براى اهل ايمان و بعد از چهارم دعا براى ميت اگر مؤمن باشد و بر او اگر منافق باشد و بدعاى مستضعفين اگر مستضعف باشد و روايت اهل البيت عليهم السلام و اجماع ايشان دالست بر اين و بنزد ما قرائت فاتحه و تسليم و طهارت شرط اين نماز نيست زيرا كه اسم صلاة بر آن بر حسب مجاز است پس حديث\r\nلا صلاة الا بطهور و لا صلاة الا بفاتحة الكتاب\r\nمنافى آن نباشد و فقهاى اربعه اجماع كرده‌اند بر عدم وجوب تكبير خامسه و بعضى از شافعيه تجويز آن كرده‌اند و بخامسه آن را باطل نميدانند و همه اجماع كرده‌اند بر تسليم در آخر آن هم چنان كه تسليم در صلاة و بر اشتراط طهارت و شافعى تعيين فاتحه مىكند در عقب اولى و شهادتين و صلوات بر پيغمبر صلَّى اللَّه عليه و آله در عقب ثانيه و ابو حنيفه قايل است بمحمد صلَّى اللَّه عليه و آله در اولى و شهادتين و صلوات بر پيغمبر در عقب ثانيه سيم ظاهر شد كه صلاة بر ميت مجموع مركبست از تكبير و اذكار مذكوره و نهى در آيه متعلق بمجموعست من حيث هو نه بهر يك از اجزاى آن مگر دعا براى ميت چه كافر غير مغفور له باشد پس دعا براى او عبث باشد و تسميهء آن بصلاة از قبيل تسميهء شىء است باسم اجزاى آن و فرق ميان امر بمجموع و ميان نهى از آن آنست كه امر بمجموع مستلزم امر است بهر يك از اجزاى آن بخلاف نهى اگر گويند جايز است كه مراد بلا تصل لا تدع باشد بر اصل لغت كقوله تعالى وَصَلِّ عَلَيْهِمْ إِنَّ صَلاتَكَ سَكَنٌ لَهُمْ گوئيم متبادر بفهم از صلاة بر ميت نماز است بر او بطريق مذكور پس محمول بر آن باشد چهارم در تعليل نهى بكفر اشارتست بوجوب صلاة بر هر مسلم و لهذا منقولست كه چون نجاشى فوت شد در حبشه رسول صلَّى اللَّه عليه و آله نماز بر او گذارد به جهت اسلام حقيقى او و حقتعالى در شان او و اصحاب او اين آيه نازل گرديد كه وَلَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى الآيات پس منافقان گفتند ( اتصل على علج نصرانى ) اين آيه نازل شد كه وَإِنَّ مِنْ أَهْلِ الْكِتابِ لَمَنْ يُؤْمِنُ بِاللَّه وَما أُنْزِلَ إِلَيْكُمْ وَما أُنْزِلَ إِلَيْهِمْ خاشِعِينَ لِلَّه الاية و شافعى استدلال كرده است بابن بر جواز صلاة بر ميت غايب و ابو حنيفه و اصحاب ما منع آن كرده‌اند و حمل بر استغفار كرده‌اند آنچه وارد شده از صدور صلاة\r\n","description":"","footnote":"","page_name":" 309 ","page_number":309},
  {"content":"\r\nپيغمبر صلَّى اللَّه عليه و آله بر نجاشى و بر تقدير تسليم آن در نقل آمده كه ملائكه جنازهء او را برداشتند تا پيغمبر صلَّى اللَّه عليه و آله آن را مشاهده فرمود و نماز بر او گذارد پنجم و لا تقم على قبره دالست بر مشروعيت وقوف بر قبور موتى از اهل ايمان و ترحم بر ايشان و زيارت قبور ايشان و تردد به آن در اينباب اجر جزيل وارد شده و از جمله از امام رضا عليه السّلام مرويست كه\r\nمن اتى قبر اخيه المؤمن و قراء عنده انا انزلناه فى ليلة القدر سبع مرات و دعا له امن من الفزع الاكبر\r\nهر كه نزد قبر برادر مؤمن آيد و هفت بار انا انزلنا بخواند و براى او دعا كند ايمن شود از فزع اكبر و گويند مراد با من ميت است و نزد بعضى ديگر قارى و نزد بعضى از شيوخ ما آنست كه هر دو ايمن باشند و اين اصحست و زيارت قبور در اول اسلام محرم بود و بعد از آن منسوخ شد بعد از آن نهى تعجب فرموده از كثرت اموال و اولاد اهل نفاق بقوله * ( وَلا تُعْجِبْكَ ) * و بايد كه تو را متعجب نسازد مراد امتاند و ظاهر خطاب با حضرت يعنى بايد كه در تعجب نيندازد شما را * ( أَمْوالُهُمْ ) * مالهاى منافقان اگر چه بسيار است * ( وَأَوْلادُهُمْ ) * و نه فرزندان ايشان اگر چه قوى و با اقتدارند * ( إِنَّما يُرِيدُ اللَّه ) * جز اين نيست كه ميخواهد خدا * ( أَنْ يُعَذِّبَهُمْ بِها ) * آنكه عذاب كند ايشان را بدان * ( فِي الدُّنْيا ) * در دنيا كه بسبب جمع مال و محافظة آن پيوسته در رنج باشند و براى رونق احوال اولاد و تهيهء اسباب معيشت ايشان همواره محنت و مشقت كشند * ( وَتَزْهَقَ أَنْفُسُهُمْ ) * و بيرون رود روحهاى ايشان بحسرت تمام * ( وَهُمْ كافِرُونَ ) * و حال آنكه ايشان كافر باشند يعنى بر كفر از اين جهان بروند يكى از سالكان طريقة گفته كه اغنيا اشقى الاشقيااند مال دنيا جمع ميكنند بانواع پريشانى و به زحمت تمام نگاه ميدارند باصناف بليت و مشقت و به آخر ميروند و مىگذارند به صد هزار حسرت و ندامت تكرار آيه جهة تاكيد است و امر حقيقت بتاكيد چه ابصار طامحند باموال و اولاد و نفوس مغتبطاند بر آن و جبائى گفته كه ميتواند بود كه آيه در فرقه باشد كه غير فرقهء اولى بوده باشد كما يقال ( لا يعجبك حال زيد و لا يعجبك حال عمرو ) * ( وَإِذا أُنْزِلَتْ ) * و چون فرو فرستاده شود * ( سُورَةٌ ) * سورهء از قرآن و ميتواند بود كه مراد بعضى از سوره باشد چه اطلاق سوره بر بعض آن جايز است و بر هر تقدير ميفرمايد كه چون سوره نازل شود * ( أَنْ آمِنُوا بِاللَّه ) * به آنكه ايمان آريد به خدا * ( وَجاهِدُوا مَعَ رَسُولِه ) * و جهاد كنيد در خدمت پيغمبر او صلَّى اللَّه عليه و آله * ( اسْتَأْذَنَكَ ) * دستورى جويند از تو در بازايستادن * ( أُولُوا الطَّوْلِ ) * خداوندان مال و توانايى * ( مِنْهُمْ ) * از منافقان * ( وَقالُوا ) * و گويند\r\n","description":"","footnote":"","page_name":" 310 ","page_number":310},
  {"content":"\r\n* ( ذَرْنا ) * بگذار ما را و بجنگ مفرما * ( نَكُنْ مَعَ الْقاعِدِينَ ) * تا باشيم با نشستگان در خانها يعنى با اولوا الاعذار از زنان و كودكان و بيماران * ( رَضُوا ) * خورسند و راضى گشتند * ( بِأَنْ يَكُونُوا ) * به آنكه باشند * ( مَعَ الْخَوالِفِ ) * با زنان باز پس مانده و آن جمع خالفه است و گويند كه خالفه بمعنى آن كسيست كه خيرى در او نباشد * ( وَطُبِعَ ) * و مهر نهاده شده است * ( عَلى قُلُوبِهِمْ ) * بر دلهاى ايشان از نفاق يعنى نشانى در آن پيدا كرده تا فرشتگان بآنعلامت علم بنفاق ايشان پيدا كنند و بر ايشان لعنت كنند و براى ايشان استغفار نكنند و يا مراد آنست كه ايشان چون نظر و انديشه نميكنند و با وجود ظهور آيات داله بر حقيت اسلام قبول ايمان نميكنند بجهة فرط عناد و جحود پس گوييا كه حقتعالى مهر بر دل ايشان نهاده و باقى وجوه معنى طبع و ختم در اول سورة البقره گذشته * ( فَهُمْ لا يَفْقَهُونَ ) * پس ايشان فهم نميكنند آن چيزى را كه در جهاد است از امور سعادت و آن را كه در تخلف است از آثار شقاوت بعد از آن مدح حضرت رسالت صلَّى اللَّه عليه و آله و اهل ايمان مىكند بقوله * ( لكِنِ الرَّسُولُ ) * ليكن رسول خدا * ( وَالَّذِينَ آمَنُوا ) * و آنان كه ايمان آورده‌اند * ( مَعَه ) * با او يعنى در خدمت او * ( جاهَدُوا ) * جهاد كردند * ( بِأَمْوالِهِمْ وَأَنْفُسِهِمْ ) * بمالها و نفسهاى خود * ( وَأُولئِكَ ) * و آن گروه * ( لَهُمُ الْخَيْراتُ ) * مر ايشان را است نكوئيهاى هر دو سرا كه آن نصرت و غنيمت است در دنيا و بهشت و كرامت در عقبى و گويند مراد بخيرات حور العيناند لقوله تعالى فِيهِنَّ خَيْراتٌ حِسانٌ پس در بيان خيرات اخرويه مىفرمايد كه * ( وَأُولئِكَ ) * آن گروه * ( هُمُ الْمُفْلِحُونَ ) * ايشانند فيروز يافتگان و به مقصود رسيدگان * ( أَعَدَّ اللَّه لَهُمْ ) * آماده ساخته است خدا براى ايشان * ( جَنَّاتٍ تَجْرِي ) * بوستانهايى كه ميرود * ( مِنْ تَحْتِهَا الأَنْهارُ ) * از زير مساكن يا اشجار آن جويها * ( خالِدِينَ فِيها ) * در حالتى كه جاويد باشندگاناند در آن * ( ذلِكَ ) * آنست رستگارى * ( الْفَوْزُ الْعَظِيمُ ) * بزرگ و فيروزى تمام\r\nو بعد از آن بيان حال اعراب مىكند در اعتذار براى تخلف بقوله * ( وَجاءَ الْمُعَذِّرُونَ ) * و آمدند در وقت توجه بغزوهء تبوك عذر گويندگان * ( مِنَ الأَعْرابِ ) * از باديه نشينان يعنى اسد و غطفان از قلة مال و كثرت عيال يا رهط عامل بن طفيل كه اعتذار كردند به آنكه اگر ما بغزا بيائيم بنى طى اهالى و مواشى ما را غارت ميكنند و اين عذرها ميگفتند * ( لِيُؤْذَنَ لَهُمْ ) * تا دستورى داده شوند در تخلف بدانكه معذر يا ماخوذ است از غدر\r\n","description":"","footnote":"","page_name":" 311 ","page_number":311},
  {"content":"\r\nفى الامر اذا قصر فيه موهما ان له عذر او لا غدر له و يا از اغدر اذا مهد الغدر بادغام تا در ذال و نقل حركة آن به عين و نزد اكثر مفسران عذر ايشان بر وجه تصنع بوده و ابن عباس گفته كه ايشان چند نفرى بودند از بنى غفار كه عذر صحيح داشتند و يدل عليه قوله * ( وَقَعَدَ الَّذِينَ ) * و نشستند آنان كه * ( كَذَبُوا اللَّه ) * دروغ گفتند با خدا * ( وَرَسُولَه ) * و با رسول او در ادعاى ايمان مراد منافقاناند از اعراب كه بيامدند و اعتذار نكردند و بنا بر اول مراد آنست كه بعضى منافقان از روى تصنع اعتذار آوردند در تقاعد و بعضى ديگر بدون اعتذار متقاعد شدند * ( سَيُصِيبُ الَّذِينَ كَفَرُوا ) * زود باشد كه برسد آنان را كه كافر شدند * ( مِنْهُمْ ) * از اعراب * ( عَذابٌ أَلِيمٌ ) * عذابى مولم بقتل در دنيا يا حرق در آخرت بعد از آن رخصت اهل اعذار صحيحه ميفرمايد بقوله * ( لَيْسَ عَلَى الضُّعَفاءِ ) * نيست بر ناتوانان و عاجزان * ( وَلا عَلَى الْمَرْضى ) * و نه بر بيماران و معلولان * ( وَلا عَلَى الَّذِينَ لا يَجِدُونَ ) * و نه بر آنان كه نيابند * ( ما يُنْفِقُونَ ) * چيزى را كه نفقه كنند بر خود و اسباب راه سازند چون قوم جهينه و مزينه و چون قدرت بر انفاق شرط وجوب جهاد است پس بر عبد واجب نباشد بجهة عدم قدرت او بر آن يعنى بر اينجماعت نيست * ( حَرَجٌ ) * گناهى كه باز ايستند از غزوه * ( إِذا نَصَحُوا ) * چون نيك خواهى و فرمان برند * ( لِلَّه وَرَسُولِه ) * مر خداى را و فرستاده او را بايمان و طاعت در سر و علانيه نصح اصلاح فعلست باخلاص نيت * ( ما عَلَى الْمُحْسِنِينَ ) * نيست بر نيكوكاران كه ناصحانند * ( مِنْ سَبِيلٍ ) * هيچ راه عتابى و ملامتى وضع محسنين در موضع ضمير بجهة دلالتست بر آنكه ايشان منخرطند در سلك محسنين و معاتب نيستند بجهة ترك خروج بمحاربهء مشركين * ( وَاللَّه غَفُورٌ ) * و خدا آمرزنده است آن را كه بجهة عذر از غزوه باز ماند * ( رَحِيمٌ ) * مهربانست كه معذور آن را رخصت قعود دهد ابن ضحاك گفته كه آيه در شان عبد اللَّه بن مكتوم آمد كه اعمى بود نزد رسول ( ص ) آمده گفت يا رسول اللَّه ( انى شيخ ضرير خفيف الحال نحيف الجسم و ليس لى قايد فهل لى رخصته فى التخلف عن الجهاد ) حضرت ساكت شد جبرئيل آمد و آيهء مذكوره آورد و نزد قتاده نزول آيه درباره عايد بن عمر و اصحاب او است و قوله * ( وَلا عَلَى الَّذِينَ ) * عطف است بر على الضعفاء و يا بر على المحسنين يعنى نيز عتابى و حرجى نيست بر آنها كه از درماندگى * ( إِذا ما أَتَوْكَ ) * چون آمدند بسوى تو و درخواست كردند\r\n","description":"","footnote":"","page_name":" 312 ","page_number":312},
  {"content":"\r\n* ( لِتَحْمِلَهُمْ ) * تا ايشان را سوار كنى و با خود بحرب برى * ( قُلْتَ ) * در حالتى كه گفتى كه در اين وقت * ( لا أَجِدُ ) * نمىيابم * ( ما أَحْمِلُكُمْ عَلَيْه ) * چيزى كه شما را سوار كنم بر آن اينحالست از كاف اتوك باضمار قد و قوله * ( تَوَلَّوْا ) * جواب اذا است يعنى چون از ركوب محروم ماندند برگشتند از پيش تو * ( وَأَعْيُنُهُمْ ) * در حالتى كه چشمهاى ايشان * ( تَفِيضُ مِنَ الدَّمْعِ ) * روان ميشد از اشك يعنى اشك از ديدهاى ايشان ميريخت اين ابلغ است از تفيض دمعها زيرا كه دالست بر آنكه عين دمع فياض شده * ( حَزَناً ) * بجهة اندوه يا در حالتى كه اندوهگين بودند يا اندوهگين شدند اندوهگين شدنى * ( أَلَّا يَجِدُوا ) * بجهة آنكه نمىيافتند * ( ما يُنْفِقُونَ ) * آنچه خرج كنند در آن سفر و اين قوم را بكائين گويند در انوار گفته ايشان هفت تن بودند از انصار معقل بن يسار و صخر بن خنسا و عبد اللَّه بن كعب و سالم بن عمير و عبد اللَّه بن معقل و علية بن زيد و ابو ثعلبه بن عتمه بدرگاه نبوت پناه آمده گفتند يا رسول اللَّه صلَّى اللَّه عليه و آله ما را داعيهء حرب و جهاد است و پياده مانده‌ايم مركبان عنايت فرماى تا بر آن سوار شده بغزا آئيم حضرت فرمود كه آنچه\r\nمىجوئيد نمىيابم ايشان گريان از پيش سيد عالميان بيرون آمدند و ابن عمير و عباس و عثمان ايشان را توشه و مركب داده همراه بردند و از ابو حمزهء ثمالى روايتست كه اين هفت كس عبد اللَّه بن كعب است و علية بن زيد و عمرو بن عتمه كه از بنى النجارند و سالم بن عمير و حرم بن عبد اللَّه و عبد اللَّه بن عمر كه از بنى عمرند و ابن عوف و عبد اللَّه بن معقل كه مزنىاند و نزد محمد بن كعب و ابن اسحاق هفت كس بودند از قبايل متفرقه و مجاهد گفته كه جمعى از مزنى بودند و نزد واقدى هفت كس بودند از فقراء انصار كه چون از ركوب مايوس شده بگريه افتادند عثمان دو كس را سوار كرد و عباس بن عبد المطلب دور او ياسر بن كعب سه را و جمعى كه متوجه تبوك شدند بيست هزار بودند ده هزار سوار و باقى پياده القصه حقتعالى ميفرمايد كه بر اين مردم اگر تخلف كنند حرجى و عتابى نيست * ( إِنَّمَا السَّبِيلُ ) * جز اين نيست كه عتاب و ملامت * ( عَلَى الَّذِينَ ) * بر آنان است كه ايشان * ( يَسْتَأْذِنُونَكَ ) * از تو دستورى ميجويند در بازايستادن * ( وَهُمْ أَغْنِياءُ ) * و حال آنكه ايشان توانگرانند و زاد و مركب ايشان آماده است * ( رَضُوا بِأَنْ يَكُونُوا ) * راضى شده‌اند كه باشند * ( مَعَ الْخَوالِفِ ) * با زنان و كودكان و بيماران بجهة ايثار دعه بر مشقت * ( وَطَبَعَ اللَّه عَلى قُلُوبِهِمْ ) * و مهر نهاده خدا بر وجه تخليه بر\r\n","description":"","footnote":"","page_name":" 313 ","page_number":313},
  {"content":"\r\nدلهاى ايشان * ( فَهُمْ لا يَعْلَمُونَ ) * پس ايشان نميدانند خاتمه و عاقبت خود را و عقوبتى كه بر اين نافرمانى مترتب است الجزء الحادى عشر من الاجزاء الثلاثين بعد از آن از احوال مستقبل خبر ميدهد كه اى اهل ايمان مستخلفان و باز پس ماندگان كه از جهاد تخلف كردند و ببهانه و تعلل باز پس ايستادند * ( يَعْتَذِرُونَ ) * القاء اعتذار خواهند كرد * ( إِلَيْكُمْ ) * بسوى شما يعنى عذر خواهند خواست از تخلف * ( إِذا رَجَعْتُمْ ) * چون باز گرديد از تبوك * ( إِلَيْهِمْ ) * بسوى ايشان و بمدينه باز آيند * ( قُلْ ) * بگوى اى محمد صلَّى اللَّه عليه و آله * ( لا تَعْتَذِرُوا ) * عذر مخواهيد بمعاذير كاذبه براى آنكه * ( لَنْ نُؤْمِنَ لَكُمْ ) * باور نخواهيم داشت و تصديق نخواهيم كرد شما را بجهة آنكه * ( قَدْ نَبَّأَنَا اللَّه ) * بتحقيق كه خبر داده است ما را خدا * ( مِنْ أَخْبارِكُمْ ) * از اخبار و احوال شما يعنى از آنچه در ضماير و شما است از شر و فساد و نفاق * ( وَسَيَرَى اللَّه عَمَلَكُمْ ) * و زود باشد كه به بيند خدا كار شما را * ( وَرَسُولُه ) * و فرستادة او نيز خواهد ديد يعنى علم هر دو تعلق خواهد گرفت به آنكه كدام از شما از نفاق و كفر توبه ميكنيد و كدام بر آن ثبات مىورزد * ( ثُمَّ تُرَدُّونَ ) * پس بازگردانيده خواهيد شد در قيامت * ( عالِمِ الْغَيْبِ وَالشَّهادَةِ ) * بسوى هر داناى پوشيده و آشكارا مراد بازگشتن ايشانست بجزاى حقتعالى پس وضع وصف شده در موضع ضمير بجهة دلالت بر آنكه او سبحانه مطلع است بر سر و علن ايشان و از علم او هيچ چيز از ضماير و اعمال ايشان فوت نميشود * ( فَيُنَبِّئُكُمْ ) * پس خبر خواهد شما را * ( بِما كُنْتُمْ تَعْمَلُونَ ) * به آنچه بوديد كه ميكرديد از كتمان نفاق و اظهار وفاق و اين اخبار بتوبيخ و عقاب خواهد بود از ابن عباس منقولست كه اين آيه و آنچه بعد از اين نازل گشته دربارهء جندب بن قيس و معتب بن قشير و اصحاب ايشان از اهل نفاق كه هشتاد كس بودند چون پيغمبر ( ص ) از تبوك بازگشت با اصحاب گفت با ايشان مجالسة و مكالمه مكنيد ايشان آمدند و با باطل و اكاذيب زبان گشودند و مقاتل گفته كه عبد اللَّه بن ابى خلف و اتباع او بعد از مراجعت از تبوك نزد پيغمبر ( ص ) آمدند و سوگند خوردند كه من بعد تخلف نكنند و از آن حضرت التماس كردند كه از ايشان راضى شود حقتعالى قبل از وقوع اين صورت رسول خود را اخبار كرد كه * ( سَيَحْلِفُونَ بِاللَّه ) * زود باشد كه سوگند بخورند به خدا\r\n","description":"","footnote":"","page_name":" 314 ","page_number":314},
  {"content":"\r\n* ( لَكُمْ ) * براى شما * ( إِذَا انْقَلَبْتُمْ ) * چون باز گرديد شما از سفر * ( إِلَيْهِمْ ) * بسوى ايشان و گويند كه مراد به آنها جندب بن قيس و امثال او بودند كه بعد از رجوع پيغمبر ( ص ) و اصحاب او به مسجد آمده قسم ياد كردند كه ما بر خروج قادر نبوديم حقتعالى قبل از وقوع از اين خبر داد كه عنقريب سوگند خورند بدروغ * ( لِتُعْرِضُوا عَنْهُمْ ) * تا روى بگردانيد از عتاب و سرزنش ايشان * ( فَأَعْرِضُوا عَنْهُمْ ) * پس\r\nاعراض كنيد از ايشان و بگذاريد ايشان را * ( إِنَّهُمْ رِجْسٌ ) * بدرستى كه ايشان پليدند و نكوهيده و توبيخ و ملامت كه سبب ميل بتوبه و انابه است در حق ايشان مفيد نيفتاد زيرا كه خبث آنها پذيرندهء تطهير نيست * ( وَمَأْواهُمْ جَهَنَّمُ ) * و جاى ايشان دوزخ است بدانكه جملهء اولى كه مؤكد به آنست علة اعراض و ترك معاتب است و ثانيه از تتمهء تعليل فكانه قال ( انهم ارجاس من اهل النار لا ينفع فيهم التوبيخ فى الدنيا و الآخرة ) و يا تعليل ثانى است و معنى آنكه آتش دوزخ كافيست ايشان را در توبيخ و عتاب پس ترك عتاب ايشان كنيد كه پاداش خواهد داد ايشان را به آتش دوزخ * ( جَزاءً ) * پاداش دادنى * ( بِما كانُوا يَكْسِبُونَ ) * به آنچه بودند كه كسب ميكردند از كفر و نفاق و ميتواند بود نصب جزاء بر علية باشد * ( يَحْلِفُونَ ) * سوگند ميخورند منافقان * ( لَكُمْ ) * براى شما * ( لِتَرْضَوْا ) * تا بدان خوشنود شويد * ( عَنْهُمْ ) * از ايشان و از تعرض شما ايمن شوند مرويست كه ابن ابى بعد از رجوع آن حضرت سوگند ياد كرد كه ديگر در هيچ سفر از آن حضرت تخلف نكند و عبد اللَّه بن ابى سرح نيز سوگند به همين نوع خورد و حقتعالى فرمود كه سوگند ايشان براى طلب رضاى شما است نه براى خوشنودى خدا * ( فَإِنَّ اللَّه ) * پس اگر خوشنود شويد اى مؤمنان * ( عَنْهُمْ ) * از منافقان دروغگوى * ( فَإِنَّ اللَّه ) * پس بدرستى كه خدا * ( لا يَرْضى ) * خوشنود نميشود * ( عَنِ الْقَوْمِ الْفاسِقِينَ ) * از گروه فاسقان يعنى رضاى شما مستلزم رضاى الهى نشود و رضاى شما با وجود خشم خداى ايشان را سود ندارد مراد از آيه نهى مؤمنانست كه از ايشان راضى نشوند و بعذرهاى ايشان مغرور نگردند بعد از امر باعراض و عدم التفات بجانب ايشان مىفرمايد * ( الأَعْرابُ ) * عربان باديه نشين كه نشو و نماى ايشان در بيابانها باشد مراد بنو تميم و بنو اسد و عطفان و اعراب حوالى مدينه‌اند نه تمام اهل باديه بلكه اين جميع مخصوص است أشدّ كفرا و نفاقا سختتراند از روى كفر و نفاق و كفر ايشان از اهل حضر بيشتر است بجهة آنكه متوحشند و سختدل\r\n","description":"","footnote":"","page_name":" 315 ","page_number":315},
  {"content":"\r\nو با اهل علم نشست و برخاست نكرده‌اند و حجج و معجزات كمتر شنيده‌اند و ديده‌اند * ( وَأَجْدَرُ ) * و سزاوارترند * ( أَلَّا يَعْلَمُوا ) * به آنكه ندانند * ( حُدُودَ ما أَنْزَلَ اللَّه ) * اندازهاى كه حقتعالى فرو فرستاده * ( عَلى رَسُولِه ) * بر پيغمبر خود صلَّى اللَّه عليه و آله از فرايض و سنن شرع * ( وَاللَّه عَلِيمٌ ) * و خدا دانا است باحوال ايشان * ( حَكِيمٌ ) * حكم كننده از روى حكمت و مصلحت بامهال ايشان مرويست كه زيد صرحان را در كارزار يمامه دست چپش بينداخته بودند روزى نشسته بود و با جمعى اخبار و احاديث روايت ميكرد اعرابى بيامد و بنشست و گوش بحديث او كرده و گفت ( ان حديثك يعجبنى و ان يدك ليرينى ) حديث تو مرا خوش آيد و ليكن دست تو مرا بتهمت مياندازد گفت چرا جوابداد كه براى آنكه مبادا كه بسبب دزدى بريده باشند گفت دزد را دست راست برند بسبب دزدى و اين دست چپ است اعرابى گفت من ندانم كه راست برند يا چپ گفت صدق اللَّه حيث قال * ( الأَعْرابُ أَشَدُّ كُفْراً وَنِفاقاً ) * الايه * ( وَمِنَ الأَعْرابِ ) * و از منافقان اهل باديه * ( مَنْ يَتَّخِذُ ) * كسى هست كه فرا گيرد * ( ما يُنْفِقُ ) * آنچه نفقه مىكند و صدقه ميدهد * ( مَغْرَماً ) * تاوانى و زيادتى يعنى صدقات خود را غبنى و غرامتى مىشمارد چه بر آن اميد ثواب ندارد و بريا و تقيه انفاق مىكند * ( وَيَتَرَبَّصُ ) * و انتظار ميبرد * ( بِكُمُ الدَّوائِرَ ) * بشما گردشهاى روزگار را يعنى اين را كه دولت اسلام بنكبت مبدل شود و روزگار بر مسلمانان منقلب گردد و مغلوب و منكوب گردند تا از انفاق خلاصى يابند * ( عَلَيْهِمْ دائِرَةُ السَّوْءِ ) * بر ايشان باد گردش بروزگار اين اعتراض است بدعا بر ايشان دوائر اسلام را و يا اخبار است از وقوع آنچه دائر است بر ايشان و دوايره در اصل مصدر است يا اسم فاعل ماخوذ از دار يدور و اين اسم عقبه زمان و سوء بفتح مصدر است كه مضاف اليه واقع شده براى مبالغه كقولك رجل صدق * ( وَاللَّه سَمِيعٌ ) * و خداست شنوا آن را كه به زبان مىآرند * ( عَلِيمٌ ) * داناست به آنچه در دل پنهان ميدارند بعد از آن از احوال اعراب مخلص خبر ميدهد كه * ( وَمِنَ الأَعْرابِ ) * و از اهل به دو * ( مَنْ يُؤْمِنُ بِاللَّه ) * كسانى هستند كه ميگروند به خدا * ( وَالْيَوْمِ الآخِرِ ) * و بروز باز پسين مراد بنو مقرن انداز جهينه و گفته‌اند كه عبد اللَّه ذى البجادين و\r\nرهط اويند كه بخداى و قيامت ميگروند * ( وَيَتَّخِذُ ) * و فرا ميگيرند * ( ما يُنْفِقُ ) * آنچه نفقه ميكنند در جهاد يا تصديق * ( قُرُباتٍ ) * اسباب قربت * ( عِنْدَ اللَّه ) * نزديك خدا يعنى تقرب\r\n","description":"","footnote":"","page_name":" 316 ","page_number":316},
  {"content":"\r\nميجويند بصدقات خود و وسيله ميسازند آن را بقرب الهى * ( وَصَلَواتِ الرَّسُولِ ) * و سبب دعاهاى پيغمبر ( ص ) كه پيوسته متصدقان را بخير و بركت دعا مىكند و آمرزش ميطلبد نزد اخذ صدقات از ايشان هم چنان كه فرمود\r\nاللهم صل على ابى اوفى\r\nو گويند مراد به آن استغفار است * ( أَلا إِنَّها ) * بدانيد كه نفقات ايشان يا صلوات رسول * ( قُرْبَةٌ لَهُمْ ) * سبب نزديكيست مر ايشان را ببارگاه عنايت ربانى و وسيلهء قرب مكانة و منزلت نزد درگاه سبحانى * ( سَيُدْخِلُهُمُ اللَّه ) * زود باشد كه در آرد خدا ايشان را * ( فِي رَحْمَتِه ) * در بهشت خود كه محل نزول رحمت است زيرا كه سين براى تحققست و قوله * ( إِنَّ اللَّه غَفُورٌ رَحِيمٌ ) * براى تقرير آنست يعنى بدرستى كه خدا آمرزنده است متصدقان را و مهربان بر متقربان\r\nو بعد از ذكر منافقان بيان حال سابقان بايمان ميفرمايد كه * ( وَالسَّابِقُونَ الأَوَّلُونَ ) * و پيشى گيرندگان پيشينيان يعنى آنها كه سبقت دارند بر عامهء مؤمنان در ايمان * ( مِنَ الْمُهاجِرِينَ ) * از مهاجران يعنى آنان كه از مكه هجرت كردند و بمدينه آمدند از سعد بن مسيب و حسن بن سيرين و قتاده نقلست كه مراد آنهايند كه به دو قبله با پيغمبر صلَّى اللَّه عليه و آله نماز گذاردند و شعبى بر آنست كه مبايعان بيعت رضواناند كه آن بيعت حديبيه بود و حضرت بعد از اين بيعة فرمود كه\r\nمن اسلم بعد ذلك و هاجر فليس من المهاجرين الاولين\r\nو عطاء بن ابى رياح گفت كه اهل بدراند و جبائى بر آنست كه آنانند كه قبل از هجرت اسلام آوردند * ( وَالأَنْصارِ ) * و از انصار يعنى آنها كه از ساكنان مدينه‌اند و اهل مكه را يارى دادند در انوار گفته كه مراد اهل بيعة عقبهء اولىاند كه هفت كس بودند و يا اهل عقبه ثانيه كه هفتاد بودند و يا آنها كه بر دست مصعب بن عمير ايمان آوردند قبل از بيعة عقبهء ثانيه * ( وَالَّذِينَ اتَّبَعُوهُمْ ) * و آنان كه متابعت كردند سابقان را * ( بِإِحْسانٍ ) * بايمان و طاعت مراد اصحابند از مهاجر و انصار كه پيروى سابقان ميكردند نه مطلق و گفته‌اند هر كه متابعت ايشان كند تا قيامت از زمرهء تابعانست و آنچه متعارف و مشهور است اصحاب آنانند كه در عهد پيغمبر ( ص ) بودند و بصحبت او فايز شدند و تابعين آنان كه بعد از اصحاب بودند و اتباع تابعين آنها كه بعد از تابعين بودند * ( رَضِيَ اللَّه عَنْهُمْ ) * خوشنود شد خدا از ايشان بقبول طاعت ايشان از سابق و لاحق * ( وَرَضُوا عَنْه ) * و خوشنود شدند ايشان از خدا به آنچه يافتند از نعم دينيه\r\n","description":"","footnote":"","page_name":" 317 ","page_number":317},
  {"content":"\r\nو دنيويه * ( وَأَعَدَّ لَهُمْ ) * و آماده كرد خدا براى ايشان * ( جَنَّاتٍ تَجْرِي ) * بوستانهاى كه ميرود نهر * ( تَحْتَهَا الأَنْهارُ ) * و از زير آن جويها * ( خالِدِينَ فِيها ) * در حالتى كه جاويد باشند در آن * ( أَبَداً ) * هميشه اين تاكيد خلود است * ( ذلِكَ الْفَوْزُ الْعَظِيمُ ) * آنست فيروزى بزرگ و رسيدن به تمام مراد در اين آيه دلالتست بر فضل سابقين و مزيت ايشان بر غير ايشان و اين بجهة آنست كه در مبدء اسلام متحمل انواع مشقت مىشدند و در نصرت دين چون مفارقت از عشاير و اقربا و مبانية از ملة مالوف و نصرت اسلام با وجود قلت عدد و كثرت عد و سبق بايمان و دعوت مردمان به آن و ميان علماى امت اختلافست در اول كسى كه اسلام آورد از مهاجران ابن عباس و جابر عبد اللَّه و انس و زيد بن ارقم و مجاهد و قتاده و ابن اسحاق و غيرهم بر آنند كه ان اول من امن خديجة بنت خويلد و على بن ابى طالب و از انس مرويست كه\r\nبعث النبى ( ص ) يوم الاثنين و صلى على و اسلم يوم الثلث\r\nو مجاهد و ابن اسحاق گفته‌اند كه\r\n( انه اسلم و هو ابن عشر سنين )\r\nيعنى امير المؤمنين عليه السّلام در سن ده سالگى به پيغمبر بگرويد و تصديق او كرده و بعد از آن گفت كه\r\n( و كان مع رسول اللَّه اخذه عن ابى طالب و ضمه الى نفسه يربيه فى حجره و كان معه حتى بعث نبيا )\r\nيعنى پيغمبر ( ص ) على عليه السلام را از پدرش بگرفت و در دامن خودش تربيت ميداد و پيوسته با او ميبود تا حينى كه به پيغمبرى مبعوث شد و كلبى گفته كه\r\n( انه اسلم و له سبع سنين )\r\nو بروايت ابو الاسود دوازده ساله بود و سيد ابو طالب هروى فرمود كه ( و هو الصحيح ) و ثعلبى در تفسير خود آورده كه روزى\r\n( اسماعيل بن اياس بن عفيف عن ابيه عن جده عفيف قال كنت امرا تاجرا فقدمت مكة ايام الحج فنزلت على العباس بن عبد المطلب و كان العباس الى صديقا و كان يختلف الى اليمن يشترى العطر فيبيعه ايام الموسم فبينما انا و العباس بمنى اذ جاء رجل شاب حين حلقت الشمس فى المسافر بى ببصره الى السماء ثم استقبل الكعبة فقام مستقبلها فلم يلبث حتى جاء غلام فقام عن يمينه فلم يلبث ان جاءت امرأة فقامت خلقهما فركع الشاب فركع الغلام و المراة فخر الشاب ساجدا فسجدا معه فرفع الشاب فرفع الغلام و المرأة فقلت يا عباس امر عظيم فقال امر عظيم فقلت ويحك ما هذا قال هذا ابن اخى محمد بن عبد اللَّه بن عبد المطلب يزعم ان اللَّه بعثه رسولا و ان كنوز كسرى و قيصر ستفتح عليه و هذا الغلام على بن ابى طالب و هذه المرأة خديجة زوجة محمد تابعاه على دينه و ايم اللَّه ما على ظهر الارض كلها احد على هذا الدين غير هؤلاء )\r\nمضمون اين كلام به اين راجعست كه اسماعيل بن اياس از پدر خود روايت كرده كه پدرش از جدش عفيف نقلكرده كه گفت من مردى بازرگان بودم به مكه رفتم و نزد عباس فرود آمدم چه ميان من و او صداقت بود و او بتجارت بيمن تردد كردى و عطر خريدى و در ايام موسم\r\n","description":"","footnote":"","page_name":" 318 ","page_number":318},
  {"content":"\r\nدر مكه فروختى روزى من و عباس در منا بوديم كه جوانى بيامد و نزديك زوال در قرص آفتاب نگاه كرد و بعد از آن روى بكعبه آورد و گفت اللَّه اكبر پسرى بيامد و بر دست راست او بايستاد و تكبير گفت و زنى بيامد و در عقب ايشان بايستاد و تكبير كرد و بعد از ساعتى آن جوان به ركوع رفت ايشان نيز به ركوع رفتند چون سر از ركوع برداشت ايشان نيز سر برداشتند بعد از آن به سجده رفت ايشان نيز به سجده رفتند چون سر بر داشت ايشان سر برداشتند من عباس را گفتم اين كارى بزرگست چه نوع فعليست كه ميكنند گفت اينجوان پسر عم من است محمد بن عبد اللَّه دعوى مىكند كه خدا وى را به پيغمبرى فرستاده و ميگويد كه زود باشد كه كنوز قيصر و كسرى بر من مفتوح شود و آن پسر على بن ابى طالبست و آن خديجه بنت خويلد زن محمد ص است و هر دو بوى گرويده‌اند و اين افعال كه از ايشان صادر مىشود و اين و اين هر دو بوى اقتدا ميكنند نمازيست كه وى ميگويد كه من به آن مامور شده‌ام و به خدا كه هيچكس را نميبينم بر روى زمين كه بر اين باشد مگر اين سه كس اسماعيل گويد كه جدم عفيف به پدرم گفت كه در دل من افتاده كه كاش من چهارم ايشان مىبودم اين حديث وقتى روايت كرد كه اسلام آورده بود از انس بن مالك روايت است كه رسول فرمود كه\r\nصلت الملائكة على و على على سبع سنين لانه لم يرفع الى السماء شهادة ان لا إله الا اللَّه الا منى اللَّه الا و من على\r\nيعنى صلوات فرستادند فرشتگان بر من و بر على مدت هفت سال زيرا كه در اينمدت كلمه شهادت از هيچكس به آسمان مرتفع نگشت مگر از من و على و مرويست كه ابو طالب گفت كه اى على ما هذا الدين الذى انت عليه اينچه دينى است كه تو بر آنى جواب داد كه\r\nيا ابت امنت باللَّه و رسوله و صدقة فيما جاء به و صليت معه اللَّه\r\nاى پدر ايمان آورده‌ام به خدا و رسول او و تصديق او كرده‌ام در هر چه از نزد خدا آورده و نماز مىگذارم با او براى خدا ابو طالب عليه السّلام جواب داد كه الا ان محمد الا يدعوا الا الى الخير فالتزمه بدان اى پسر كه محمد ص دعوت نميكند مگر بخير پس تو لازم او باش و منقاد امر او بشو و عبد اللَّه بن موسى از علاء بن صالح روايت كرده و او از منهال بن عمرو و وى از عباد بن عبد اللَّه كه شنيدم از على عليه السّلام كه ميگفت\r\nانا عبد اللَّه و اخو رسوله و انا الصديق الاكبر لا يقولها بعد الا كذاب مفتر صليت قبل الناس بسبع سنين\r\nو در مسند نيز از سيد ابو طالب هروى مذكور است مرفوع بابى ايوب انصارى از پيغمبر صلَّى اللَّه عليه و آله و سلم كه فرمود\r\nصلت الملائكة على و على على سبع سنين و ذلك انه لم يصل فيها احد غيرى و غيره\r\nمعنى حديث اول آنست كه من بنده خدايم و برادر رسول خدا و من صديق اكبرم اين را نگويد بعد از من مگر دروغگوى افتراكننده نماز گذاردم پيش از مردمان بهفت سال و معنى حديث دويم آنكه حضرت رسالة پناه صلَّى اللَّه عليه و آله فرمود كه صلوات فرستادند ملائكه بر من و على بن ابى طالب هفت سال\r\n","description":"","footnote":"","page_name":" 319 ","page_number":319},
  {"content":"\r\nزيرا كه در آن هفت سال نماز نميگذاردند غير از من و على احدى و معاذهء عدوية روايت كرده كه من از امير المؤمنين شنيدم كه بر منبر بصره ميگفت كه\r\nانا الصديق الاكبر امنت قبل ان يؤمن ابو بكر و اسلمت قبل ان يسلم\r\nيعنى منم صديق اكبر ايمان آوردم پيش از آنكه ابو بكر ايمان آورد و اسلام آوردم پيش از آنكه او اسلام آورد ابو نحيله گويد كه من نزد ابو ذر رفتم در موسم حج و گفتم در ميان مردمان اختلافى پديد آمده اقتدا بكه كنم گفت\r\nالزم كتاب اللَّه و على بن ابى ابى طالب فاشهد على رسول اللَّه انه قال على اول من امن بى و اول من يصافحنى يوم القيمة و هو الصديق الاكبر و الفاروق الاعظم بين الحق و الباطل و هو يعسوب الذين و المؤمنين و المال يعسوب الظلمة\r\nخزيمة بن ثابت ذو الشهادتين در اينمعنى گفته است ما كنت احسب هذا الامر منصرفا عن هاشم ثم منها عن ابى الحسن أ ليس اول من صلى لقبلتهم و اعرف الناس بالاثار و السنن و اخر الناس عهدا بالنبى و من جزيل عون له فى الغسل و الكفن ما ذا الذى عنه دله فنعلمها فان يبعثكم من اغين الغين و روى الحاكم ابو القاسم الخسكانى باسناده مرفوعا الى عبد الرحمن بن عوف فى قوله * ( وَالسَّابِقُونَ الأَوَّلُونَ ) * قال هم عشر من قريش اولهم اسلاما على بن ابى طالب ع و نزد مخالفان آنست كه از جملهء سابقان ابو بكر بود و زيد بن حارثه و گويند اگر چه على پيشتر ايمان آورد و ليكن على كودك بود و ابو بكر پيرو ايمان على را آن موقع نباشد كه ايمان ابو بكر و اين سخن محض عناد است چه شبهه نيست كه ايمان على لا عن كفر است و ايمان غير او عن كفر و ح مىگوييم كه ايمان على بامر و دعوت رسول ص بود يا نه ثانى باطل است زيرا كه على علم غيب نميدانست كه باعث ايمان او شود و بر تقدير اول اگر على مكلف نبود و محل قبول ايمان نه پس دعوت پيغمبر ( ص ) عبث بوده باشد و انبياء از اين مبرااند و اگر محل قبول ايمان بود پس سابق بوده باشد و صغر سن مانع او نباشد چه اعتبار اين امر بكمال عقلست و مؤيد اينست كه عيسى در گهواره گفت كه إِنِّي عَبْدُ اللَّه آتانِيَ الْكِتابَ وَجَعَلَنِي نَبِيًّا وَجَعَلَنِي مُبارَكاً و در حق يحيى فرمود كه وَآتَيْناه الْحُكْمَ صَبِيًّا يعنى النبوة چرا نشايد كه على بن ابى طالب در نه سالگى يا ده يا يازده مؤمن بوده باشد و ايمان او بموقع قبول باشد و منكر اين جاحد و معاند است و از اهل كفر و نفاق و حقتعالى بعد از اين در حق اهل نفاق ميفرمايد كه * ( وَمِمَّنْ حَوْلَكُمْ ) * و از آنان كه گرداگرد شهر شمايند * ( مِنَ الأَعْرابِ ) * از اهل بوادى * ( مُنافِقُونَ ) * منافقانند چون اسلم و اشجع و غفار و قوم او و جهينه و مزينه كه كلمهء شهادت ميگويند و به نماز و روزه قيام مينمايند * ( وَمِنْ أَهْلِ الْمَدِينَةِ مَرَدُوا ) * عطفست بر ممن حولكم و جمله فعليه صفة موصوف محذوفست اى قوم مردوا كقوله انا ابن جلا و طلاع الثنايا يعنى از اهل شهر شما نيز قومىاند كه خو كرده‌اند و اقامت ورزيده و ماهر گشته على النّفاق\r\n","description":"","footnote":"","page_name":" 320 ","page_number":320},
  {"content":"\r\nبر نفاق تا در منافقى بمرتبهء مهارت دارند كه تو اى محمد صلَّى اللَّه عليه و آله با وجود كمال فطنت و صدق فراست خود * ( لا تَعْلَمُهُمْ ) * نميدانى ايشان را يعنى كفر را در سويد اى دل خود پنهان دارند و آثار ايمان و احسان بظهور مىآورند پس تو ايشان را باعيان نمىشناسى * ( نَحْنُ نَعْلَمُهُمْ ) * ما ميدانيم ايشان را كه بر سر دل ايشان مطلعيم * ( سَنُعَذِّبُهُمْ ) * زود باشد كه عذاب كنيم ايشان را * ( مَرَّتَيْنِ ) * دو نوبت بفضيحت و قتل در دنيا و يا باحدهما در دنيا و ديگرى به عذاب قبر با باخذ زكات از ايشان و تكليف بجهاد و از ابن عباس و سدى مرويست كه عذاب ايشان در دنيا يكى آن بود كه رسول صلَّى اللَّه عليه و آله روز جمعه بر سر منبر خطبهء خواند بعد از آن اشاره كرد باهل نفاق و گفت يا فلان و فلان از مسجد بيرون رويد كه از اهل نفاقيد و جمعى را نام به برد و بنفاق ايشان گواهى داد و رسوا شدند و از مجسد بيرون رفتند و اين فضيحت يك عذابست و عذاب دويم عذاب قبر و نزد مجاهد عذاب اول سبى است و قتل دويم عذاب قبر و مقاتل گفته كه عذاب اول تيغ است در روز بدر و دويم نزد مرگ و عطا گفت كه عذاب اول محن دنيويه است از امراض و فقر و خوف و ترس بدون عوض لقوله تعالى أَ وَلا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ و عذاب دوم عذاب قبر و نيز گفته‌اند كه عذاب اول خرج كردن مالست و دويم خويشان و دوستان خود را كشتن * ( ثُمَّ يُرَدُّونَ ) * بعد از آن باز گردانيده شوند در قيامت * ( إِلى عَذابٍ عَظِيمٍ ) * بعذابى بزرگ كه آتش دوزخ است آورده‌اند كه از مخلصان اهل اسلام ده تن كه از جملهء ايشان ابو لبابهء انصارى و هلال و مرداس و ابو قيس و ثعلبة بن وديعه و اوس بن حدام بودند بيعذر تخلف\r\nورزيدند و گفتند كه چگونه جايز باشد كه ما در سايه و راحت و آسايش باشيم و بطيب عيش گذرانيم و رسول خدا ( ص ) و اصحاب او در جهاد باشند و سختى و رنج سفر كشند و چون از تهديداتى كه دربارهء متخلفان نازل شده بود خبر يافتند از تخلف بسيار نادم شدند و گريه و تضرع آغاز كردند هفت تن از ايشان خود را بر ستونهاى مسجد بستند و سوگند خوردند كه نگذارند كسى ايشان را بگشايد تا وقتى كه به حكم خدا گشاده شوند چون حضرت رسالت صلَّى اللَّه عليه و آله از تبوك رجوع فرموده و بمدينه نزول نمود بر عادت معهود به مسجد در آمد و اينان را ديد فرمود چه كسانند صورت حال بموقف عرض رسانيدند سيد عالم صلَّى اللَّه عليه و آله بر زبان گهربار خود گذرانيد كه من نيز سوگند ميخورم كه ايشان را نگشايم تا وقتى كه امر در رسد چه ايشان تنعم ورزيدند و از صحبت ما بازايستادند و بجهاد رغبت نكردند حقتعالى اين آيه فرستاد كه * ( وَآخَرُونَ ) * و قومى ديگر از متخلفان كه غير منافقان بودند بمعاذير كاذبه از تخلف اعتذار نكردند هم چنان كه\r\n","description":"","footnote":"","page_name":" 321 ","page_number":321},
  {"content":"\r\nاهل نفاق بلكه * ( اعْتَرَفُوا ) * اعتراف كردند * ( بِذُنُوبِهِمْ ) * بگناهان خود و مقر شدند به آن * ( خَلَطُوا ) * بياميختند * ( عَمَلًا صالِحاً ) * كردار نيك را يعنى غزوها كه باتفاق پيغمبر ( ص ) از ايشان در وجود آمده بود باظهار ندم و اعتراف بذنب * ( وَآخَرَ سَيِّئاً ) * و عمل ديگر كردند كه بد بود كه آن تخلف ايشان بود از تبوك و موافقت اهل نفاق و او يا بمعنى با است ( كما وقع فى قولهم بعث الشاة و درهما ) و يا به جهت دلالت بر آنكه هر يك از آن دو امر مخلوط بودند به ديگرى * ( عَسَى اللَّه ) * شايد خدا آن كه * ( أَنْ يَتُوبَ عَلَيْهِمْ ) * توبهء ايشان بپذيرد و بر ايشان رجوع كند بمغفرت و آمرزش * ( إِنَّ اللَّه غَفُورٌ ) * بدرستى كه خداى تعالى آمرزنده است تايبان را * ( رَحِيمٌ ) * مهربان به تفضل بر ايشان ذكر عسى براى آنست كه تا مكلف ايمن نشود و پيوسته ميان خوف و رجا باشد در تاويلات كاشفى مذكور است كه اعتراف بذيب از جهت بقاى نور استعداد است و عدم رسوخ بلكه خطيئات و بدان استدلال ميتواند كرد بر آنكه معتر فرا ديدهء بصارت گشاده شد و قباحت گناه مشهود وى گشته چه اگر ظلمت غفلت متراكم گردد و رذايل در طبيعت راسخ شود مجرم هيچ گناه را زشت نداند بلكه بسبب مناسبت اين را نيك بيند و در عذاب خذلان و تخليه ماند و بدانكه نزد ضحاك آنست كه ايشان هفت تن بودند و بروايت سعيد بن جبير هشت و عطا گفته كه پنج بودند و بروايت ماثوره از ابى جعفر محمد بن على الباقر عليه السّلام و زهرى آيه دربارهء ابو لبابه آمده كه چون رسول ( ص ) بغزاى تبوك رفت وى از تخلف پشيمان شده خود را بر ستون مسجد بست و سوگند خورد كه طعام و شراب نخورم تا بميرم يا خداى تعالى توبهء مرا بپذيرد و هفت روز هيچ نخورد تا بيفتاد و قوه از وى ساقط شد حقتعالى اين آيه فرستاد و توبهء او قبول كرد و رسول ( ص ) بنفس نفيس خود او را بگشاد ابو لبابه گفت يا رسول اللَّه ( ص ) آن سرايى كه در وى اين گناه كرده‌ام متوطن او نخواهم شد و آن مال كه بدوستى آن تو را رها كردم و تخلف ورزيدم از رتبهء ملكية خود بيرون كردم حضرت فرمود ثلث آن را تصدق كن نه جميع آن و در اكثر تفاسير مذكور است كه ايشان ده تن بودند و بعد از نزول اين آيه حضرت رسول صلَّى اللَّه عليه و آله فرمود كه تا ايشان را بگشادند آن آزاد شدگان بشكرانه قبول توبه اموال خود را نزد حضرت رسالت ( ص ) آوردند و گفتند يا رسول اللَّه ( ص ) ما بسبب اين مالها از دولت خدمت تو بازمانديم آنها را فراگير و در راه خدا تصدق كن سيد عالم ( ص ) فرمود كه من باخذ مال شما مأمور نيستم اين آيه نازل شد كه * ( خُذْ مِنْ أَمْوالِهِمْ ) * فراگير از مالهاى ايشان يعنى بعضى از آن * ( صَدَقَةً ) * زكات فريضه و نزد حسن صدقهء مفروضه\r\n","description":"","footnote":"","page_name":" 322 ","page_number":322},
  {"content":"\r\nاست براى كفارهء ذنب تخلف و اول قول اكثر مفسرانست و قوله * ( تُطَهِّرُهُمْ ) * صفت صدقه است يعنى صدقه كه پاك گردانى ايشان را از گناهان يا از حب مال كه مؤدى به طغيان و عصيانست يا از رجس بخل * ( وَتُزَكِّيهِمْ ) * و زياده گردانى و نشو و نما دهى\r\nحسنات ايشان را و رفع درجهء ايشان كنى بمنازل مخلصان * ( بِها ) * بدان صدقه * ( وَصَلِّ عَلَيْهِمْ ) * و دعا كن براى ايشان يعنى عطوفت نما بر ايشان بدعا و استغفار * ( إِنَّ صَلاتَكَ سَكَنٌ لَهُمْ ) * بدرستى كه دعاهاى تو در حق ايشان آرامش بود دلهاى ايشان را و موجب اطمينان خواطر و طيب نفس ايشان و جمع صلاة به جهت تعدد مدعو عليهم است و حفص بتوحيد خوانده * ( وَاللَّه سَمِيعٌ ) * و خدا شنوا است دعاى ترا * ( عَلِيمٌ ) * دانا باستحقاق ايشان مر دعاى تو را يا سميع است باعتراف ايشان و عليم بندامت ايشان و يا عليم بصدور صدقه از ايشان بر وجه اخلاص بدون ريا و سمعه از بعضى تابعين منقولست كه ( ما فى القرآن ارجى لهذه الامه من هذه الاية ) نيست در قرآن آيتى كه اميدوارتر باشد مر اين امت را از اين آيه در كنز العرفان مذكور است كه مراد به صدقه در اين آيه زكات مفروضه است شرعا و اجماع امت بر اينست و من براى تبعيض است اى بعض اموالهم و تطهرهم صفة صدقه است اى صدقة مطهرة و جايز است كه تا خطاب باشد برسول اى تطهرهم انت و تزكيهم صلاحيت غيبت ندارد به جهت ذكر قوله بها اى تنمى انت فى اموالهم بسبب الصدقة و نزد بعضى * ( تُزَكِّيهِمْ ) * بمعنى تطهرهم است براى تاكيد و شبههء نيست كه تاسيس اولى است پس بمعنى تنمى اولى باشد و عدم جزم فعلين كه جواب امر باشند جهت آنست كه در صفت فايدهء زايده هست و آن اينست كه مامور به اخذ صدقه ايست كه مطهره باشد و آن هر صدقه ايست كه از طيب نفس و انشراح صدر باشد به نيت خالصه نه مطلق صدقه و يا جزم مفيد مطلق صدقه است پس بنا بر اين تا براى خطاب باشد و در اينجا چند حكم است يكى آنكه آيه دليل است بر اشتراط ملكيت نصاب زيرا كه اضافه اموالهم حقيقة براى ملكست دوم آيه دالست بر وجوب اخذ امام صدقه را به جهت صيغهء امر و در اينكه واجب باشد حمل صدقه به امام ابتدا اختلافست و نزد بعضى واجب زيرا كه ايجاب بر او موجب ايجابست بر ايشان و مشهور آنست كه جايز است كه مالك متولى اخراج آن شود ليكن حمل آن ابتدا مستحبّ است زيرا كه او افقه است و با طلب امام واجب است و حمل آن به او و اگر اين هنگام تفريق كند اولى عدم اجزاى آنست و شافعى گفته كه جايز است اخراج زكات اموال باطنه و اما در اموال ظاهره وى را دو قولست در قول جديد جايز است و در قديم غير جايز و مالك و ابو حنيفه بر قول اخيرند سيم آنكه در وجوب و استحباب صلاة حضرت رسالت صلَّى اللَّه عليه و آله بر مالك اختلافست اكثر اصحاب ما بر اولاند به جهت آنكه صل صيغهء امر است و امر حقيقت براى وجوبست و نيز عطف آن بر امر واجب و تعليل آن بلفظ ان متضمن لطف است و لطف واجب است پس موصل بلطف نيز واجب باشد و بعض ديگر بر ثانىاند\r\n","description":"","footnote":"","page_name":" 323 ","page_number":323},
  {"content":"\r\nو اين قول عامهء فقها نيز هست بدليل آنكه اصل عدم وجوبست و قيام دليل بر وجوب آن دافع اين اصل است چهارم آنكه هر گاه بر پيغمبر ( ص ) واجب باشد يا سنت بر امام كه قايم مقام او است و بر ساعى و بر فقيه نيز چنين است به جهت وجوب تاسى به آن حضرت و حصول معنى لطف در جمع پنجم آيهء كريمه دلالت صريح مىكند بر لفظ صلاة و فعل نبى ( ص ) در حق ابى اوفى وقتى كه صدقه نزد او آورد فرمود كه\r\nاللهم صلَّى على ابى اوفى و على ال ابى او فى\r\nهم چنان كه عامه در صحيحين نقل كرده‌اند نيز دالست بر آن پس دعا براى مالك به اين وجه جايز باشد و اگر چه جايز است بلفظى ديگر غير صلاة كه مرادف آن باشد و نيز قايلى بر منع آن نرفته و اكثر عامه مانع دعااند بلفظ صلاة و قايلاند به اين وجه كه ( اجرك اللَّه فيما اعطيت و بارك لك فيما ابقيت ) و امثال آن ششم در اصول مقرر شده كه خصوص سبب مخصص نيست پس نزول آن در شان متخلفان موجب قصر حكم نباشد بر ايشان بلكه شامل هر متصدى باشد و هو المطلوب هفتم اموالهم دالست بر زكات در عين نه در ذمه هم چنان كه بعض فقهاء عامه بر اين رفته‌اند پس اگر بر يك نصاب چند سال بگذرد كه اخراج زكات آن نكرده باشد يك ساله زكات بر آن واجب باشد بر قول اول و از براى هر سال اخراج بايد كرد بر قول ثانى و بعد از آن جهت تنبيه متخلفان نادم تايب بر قول توبه و صدقه و يا تخصيص غير ايشان بر توبه و عطاى صدقه ميفرمايد كه * ( أَ لَمْ يَعْلَمُوا ) * آيا نميدانند اين تايبان و يا آنهايى كه توبه نميكنند معلوم ندارند * ( أَنَّ اللَّه ) * آن را كه خداى * ( هُوَ يَقْبَلُ التَّوْبَةَ ) * او است كه قبول مىكند توبه را * ( عَنْ عِبادِه ) * از بندگان خود تعديه قبول توبه به عن به جهت آنست كه متضمن معنى تجاوز است * ( وَيَأْخُذُ الصَّدَقاتِ ) * و فرا ميگيرد صدقه هاى ايشان را چون از خلوص نيت صادر گردد مانند قبول كسى كه اخذ چيزى كند تا بدل آن رد كند * ( وَأَنَّ اللَّه ) * و نميدانند آن را كه نيز خداى تعالى * ( هُوَ التَّوَّابُ ) * او است توبه پذيرنده * ( الرَّحِيمُ ) * مهربان بر توبه كنندگان عكرمه گويد كه چون حقتعالى توبه ايشان را بپذيرفت و ايشان را از ستون مسجد گشود صدقه ايشان را قبول فرمود منافقان طعن آغاز كردند كه اينان مثل ما بودند در تخلف پس چگونه است كه ديروز مسلمانان با ايشان مكالمه و مسائله نميكردند و امروز با ايشان مختلطاند و مكالمه ميكنند حقتعالى آيه مذكوره را فرستاد و بيان فرمود كه آن كسانى كه طعن ميزنند نميدانند كه خداى تعالى قبول توبه و صدقه كند كه بر وجه اخلاص و خلوص عقيده صادر شده باشد و از آن حضرت مرويست كه\r\nان الصدقة تقع فى يده تعالى قبل ان تصل الى السائل\r\nو اين منزلست بر ترغيب عباد بر صدقات و راجع به ضامن شدن او سبحانه بر جزا دادن بر آن قبل از وصول آن بمستحقان ابو هريره روايت كند كه از رسول خدا ص شنيدم كه فرمود به آن خدايى كه جان من در امر او است كه هيچ بندهء نباشد كه\r\n","description":"","footnote":"","page_name":" 324 ","page_number":324},
  {"content":"\r\nصدقه دهد از كسب حلال مگر كه صدقه او را بستانند و او را پرورانند چنان كه يكى از شما اسب كره را پروراند تا آنكه يك لقمهء كه داده باشد از وجه حلال مانند كوهى عظيم شود پس اين آيه تلاوت فرمود كه * ( أَنَّ اللَّه هُوَ التَّوَّابُ الرَّحِيمُ ) * در كنز آورده كه استفهام در آية محتمل دو معنى است يكى آنكه براى تقرير و تنبيه باشد بر وجوب علم ايشان به آنكه حقتعالى قبول توبه مىكند و اخذ صدقات ميفرمايد و اين مجاز است از رضاى او به آن و جزا دادن او بران و حديث\r\nان الصدقه تقع فى يده تعالى قبل ان يصل الى يد السائل\r\nاشارت به اين معنى است و ايجاب علم به اين به جهت آنست كه تا داعى باشد و مغرى بوقوع توبه و اعطاى صدقه دوم آنكه براى انكار باشد مر عدم علم ايشان را در حينى كه از پيغمبر ( ص ) التماس كردند كه اخذ اموال ايشان كند و قبول توبه ايشان فرمايد هم چنان كه گذشت و ندانستند كه خداست كه قبول توبه و اخذ صدقه مىكند نه غير او پس از اين جهت انكار عدم علم ايشان كرد و فايدهء لفظ هو حصر است اى لا يقبل التوبة الا هو فحينئذ در آيه مبالغه است در وجوب علم بقبول توبه و اخذ صدقه چه ايراد استفهام بمعنيين مذكورين و ارداف آن بعلم و اتيان بجملهء مؤكده به آن و اداة حصر دالست بر اين و اين غايت رافت است ببندگان و نهايت رحمت بر ايشان * ( وَقُلِ اعْمَلُوا ) * و بگو عمل كنيد اى تايبان يعنى بعد از قبول توبه استقامت ورزيد بر عمل خير و يا اى گروه كه توبه نمىكنيد بكنيد آنچه ميخواهيد و بنا بر اين امر براى تهديد است * ( فَسَيَرَى اللَّه ) * پس زود باشد كه به بيند خدا * ( عَمَلَكُمْ ) * كار شما را از خير و شر بعد از صدور و وجود آن از شما * ( وَرَسُولُه ) * و فرستادهء او نيز به بيند آن را * ( وَالْمُؤْمِنُونَ ) * و گرويدگان نيز مشاهدهء آن نمايند چه حقتعالى رسول و مؤمنان را به آن آگاه گرداند و نزد اهل البيت عليه السّلام مراد بمؤمنان ائمه معصوميناند صلوات اللَّه عليهم كه عارفاند باعمال بندگان و يا مراد حفظه‌اند در تفسير جرجانى و مجمع مذكور است كه در تعلق علم رسول و مؤمنان باعمال بندگان دو وجه گفته‌اند يكى آنكه حقتعالى در قيامت آن را بر رسول و ائمه عليهم السلام عرض كند و ديگرى آنكه در اخبار آمده كه اعمال امت هر شب دوشنبه و پنج شنبه بر رسول ( ص ) و ائمه هدى عليهم السلام عرض ميكنند پس مراد بمؤمنان معصوماناند و ذكر سنين با آنكه حقتعالى عالمست به اشياء قبل از وجود آن به جهت آنست كه مراد آن است كه سيعلمها موجودة بعد علمها معدومة * ( وَسَتُرَدُّونَ ) * و زود باشد كه بازگردانيده شويد بواسطهء مرگ * ( إِلى عالِمِ الْغَيْبِ وَالشَّهادَةِ ) * بمجاذات داناى نهان و آشكارا يا بموضعى كه امر مخصوص به او باشد و كسى ديگر را نرسد كه حكم كند در آن و آن روز قيامت است * ( فَيُنَبِّئُكُمْ ) * پس بياگاهاند شما را * ( بِما كُنْتُمْ تَعْمَلُونَ ) * به آنچه بوديد كه\r\n","description":"","footnote":"","page_name":" 325 ","page_number":325},
  {"content":"\r\nعمل ميكرديد و آگاهى او بمجازات خواهد بود بر آن فعل قبل از اين گذشت كه متخلفان از اهل اسلام كه بر وجه توانى و تقصير تخلف كرده بودند نه بر وجه نفاق ده كس بودند بر قول مشهور و قصهء هفت تن مذكور شد و سه كس ديگر كه كعب بن مالك بود و هلال بن اميه و مرادة بن ربيع كه از اوس و خزرج بودند خود را نبسته بودند اما پيش حضرت آمده بگناه خود معترف شدند و حضرت حكم فرمود كه از نزد من برويد تا به بينم حقتعالى در حق شما چه حكم مىكند پس اهل ايمان را منع فرمود از مكالمه و مجالست با ايشان حقتعالى در شان ايشان فرستاد كه * ( وَآخَرُونَ ) * و ديگر از متخلفان مُرْجَوْنَ تاخير كرده شدگانند و بازداشتگان يعنى موقوفست امر ايشان * ( لأَمْرِ اللَّه ) * براى نزول فرمان خدا در بارهء ايشان * ( إِمَّا يُعَذِّبُهُمْ ) * يا عذاب كند خدا ايشان را اگر اصرار كنند بر آن گناه * ( وَإِمَّا يَتُوبُ عَلَيْهِمْ ) * و يا قبول توبه فرمايد بر ايشان اگر ندامت ورزند از آن ترديد براى عباد است و اگر نه عند اللَّه تردد نيست و در اين دليل است بر آنكه كلا الامرين بارادهء حقتعالى است * ( وَاللَّه عَلِيمٌ ) * و خدا دانا است بر احوال ايشان * ( حَكِيمٌ ) * حكمكننده است با رجاى ايشان و چون اين سه كس به نيت خالص توبه كردند از تخلف و منقاد امر الهى شدند حقتعالى بر ايشان رحم كرده از سر ايشان بگذشت و مرويست كه پنجاه شبانه روز اهل ايمان با ايشان مجالسه و مكالمه نكردند زنان ايشان نزد پيغمبر ( ص ) آمدند و گفتند يا رسول اللَّه ( ص ) ما از خانهاى ايشان بيرون مىآئيم فرمود نه و ليكن تمكين مكنيد در مقاربت ايشان پس زنان نيز از ايشان كناره گرفتند و ايشان مضطرب شده و در اينمدت خيمه در صحرا زدند و در آنجا بتضرع و زارى ميگذرانيدند و با خوف و اضطراب بودند تا آنكه بعد از مدت مذكوره در حق ايشان\r\nآيهء وَعَلَى الثَّلاثَةِ الَّذِينَ خُلِّفُوا الخ نازل شد مؤمنان بسرعت تمام نزد ايشان رفتند و بشارت قبول توبهء ايشان رسانيدند كعب بن مالك روايت كرده كه بعد از اين بشارت به خدمت حضرت رسالت شتافتم چون به مسجد رفتم روى مبارك آن حضرت را ديدم كه به جهت سرور و شادى مانند قمر مستنير شده بود و علامت سرور آن حضرت استنارهء وجه مبارك وى بود چون مرا بديد فرمود\r\nابشر بخير\r\nگفتم يا رسول اللَّه ( امن عند اللَّه او من عندك ) فرمود\r\nمن عند اللَّه\r\nيعنى قبول توبه شما از نزد خدا است پس من ثلث مال خود را بشكرانه اين تصدق كردم آيه دليل است بر صحت مذهب ما در جواز عفو از عصات زيرا كه او سبحانه بيان فرموده كه امر ايشان با خدا است اگر خواهد عذاب كند و اگر خواهد قبول توبه ايشان كند پس قلم عفو بر خط جريمه اعمال ايشان كشد و نيز دليلست بر آنكه قبول توبه تفضل است از خدا زيرا\r\n","description":"","footnote":"","page_name":" 326 ","page_number":326},
  {"content":"\r\nكه اگر واجب بودى آن را متعلق بمشيت نگردانيد آورده‌اند كه بنو عمرو بن عوف مسجد قبا را بنا كردند و رسول ( ص ) را آن جا طلبيدند تا يك روز نماز جماعت بگذارند بنو اغنم بن عوف كه بنى اعمام ايشان بودند و متسم بنفاق و عناد حسد برده در مقابل مسجد قبا مسجدى بنا كردند و گفتند ما در مسجد خود نماز بگذاريم و به جماعت محمد ( ص ) نرويم و گويند دوازده يا پانزده منافق چون ثعلبه بن خاطب و معتب بن بشير و نبتل بن حارث و وديعة بن ثابت و احزاب ايشان در صدد آن شدند كه در برابر مسجد قبا مسجدى بنا كنند به قصد آنكه چون ابو عامر راهب از شام مراجعت كند او را امام مسجد گردانيده نماز را با او اقتدا كنند و ابو عامر نيز به اين مضمون نامه بايشان نوشته بود از شام و او پدر حنظله بود كه او را غسيل الملائكه گفتند چه روز احد او را كشتند و در معركه وى را شسته يافتند و رسول را گفتند كه او را كه شسته فرمود من ديدم كه فرشتگان وى را غسل دادند با بريق زرين و بعد از آن به آسمان عروج كردند و ابن ابو عامر راهب از اشراف قبيلهء خزرج بود و در علم تورية و انجيل مهارتى تمام داشت و پيوسته نعت و صفت سيد عالم براى اهل مدينه ميخواند چون آن حضرت بمدينه هجرت كرد و اهل آن خطه شيفته جمال و كمال وى شدند از صحبت ابو عامر برميدند و كسى ديگر پيروى او نكرد ابو عامر را عرق حسد در حركت آمد بنفى آن حضرت مشغول شد و گفت اى محمد اين چه دينست كه احداث كردهء فرمود كه دين ابراهيم خليل است گفت نه چنين است رسول ص فرمود كه\r\nبل جئت بها بيضاء نفية\r\nابو عامر گفت ( امات اللَّه من كاذب منا طريدا وحيدا غريبا ) خداى آن را كه دروغگو است از ما بميراناد در حالتى كه تنها مانده و غريب شده باشد رسول ( ص ) آمين كرد پس ابو عامر سوگند خورد كه تو با هر قومى كه كارزار كنى من با ايشان باشم و بعد از غزوه بدر از مدينه گريخته بكفار مكه پيوست و در حرب احد حاضر شده اول كسى كه تير بلشگرگاه اسلام انداخت وى بود و حضرت او را فاسق لقب نهاد و در حرب حنين نيز حاضر شد و از آنجا فرار نموده بنزد هرقل كه ملك روم بود رفت و ميخواست كه از روم لشگرى ساز كرده بجنگ مسلمانان آيد القصه ابو عامر نامه نوشت بمنافقان كه شما در مقابل مسجد قبا در محلهء خويش براى من مسجدى بسازيد كه چون بمدينه آيم آنجا بافادهء علوم اشتغال نمايم ايشان مسجدى ساختند و حضرت پيغمبر ( ص ) چون عازم غزوهء تبوك شد بانيان مسجد آمده گفتند يا رسول اللَّه ( ص ) ما براى ضعيفان و بيچارگان در وقت سرما و گرما و بارندگى مسجدى ساخته‌ايم و التماس ميرود كه در آن مسجد نماز گذارى غرض ايشان آن بود كه بواسطهء نماز آن حضرت مهم خود را استحكامى دهند آن حضرت در جواب ايشان فرمود كه حاليا متوجه غزوه‌ايم و بر جناح سفر انشاء اللَّه بعد از مراجعت در مسجد شما نماز بگذاريم چون بوقت بازگشتن به منزل ذى اوان كه قريب بمدينه است رسيد اهل مسجد همان استدعا كردند جبرئيل\r\n","description":"","footnote":"","page_name":" 327 ","page_number":327},
  {"content":"\r\nاين آيه را آورد * ( وَالَّذِينَ اتَّخَذُوا مَسْجِداً ) * مبتدائيست ( محذوف الخبر اى و فيمن وصفنا الذين اتخذوا ) و از اهل نفاق آنانند كه فرا گرفتند و بنا نهادند مسجدى را * ( ضِراراً ) * بجهة مضاره بمؤمنان و ضرر رسانيدن بايشان يعنى پسر عمان خود را كه اصحاب مسجد قبااند * ( وَكُفْراً ) * و بجهة تقويت كفرى كه اضماران ميكنند * ( وَتَفْرِيقاً ) * و براى تفرقه افكندن با رسول او ( ص ) * ( بَيْنَ الْمُؤْمِنِينَ ) * ميان گروندگان بوحدانيت خدا و به نبوت سيد الانبيا ( ص ) * ( وَإِرْصاداً ) * و خشم داشتن و انتظار كشيدن * ( لِمَنْ حارَبَ اللَّه وَرَسُولَه ) * مر قدوم كسى را كه محاربه كرد با خدا و رسول او * ( مِنْ قَبْلُ ) * پيش از بناى اين مسجد مراد بنو عامر راهب است كه در احد و حنين بجنگ حاضر شد * ( وَلَيَحْلِفُنَّ ) * و هر آينه سوگند مىخورند چون كسى گويد كه چرا اينمسجد ساختيد * ( إِنْ أَرَدْنا ) * ما نخواستيم از بناى اين مسجد * ( إِلَّا الْحُسْنى ) * مگر خصلت نيكو يا ارادهء نيكو كه نماز است و ذكر و توسعهء بر ضعفا * ( وَاللَّه يَشْهَدُ ) * و خدا گواهى ميدهد * ( إِنَّهُمْ لَكاذِبُونَ ) * كه ايشان دروغگويانند در سوگند خود * ( لا تَقُمْ فِيه ) * مايست در آن مسجد * ( أَبَداً ) * هرگز مرويست كه چون اين آيه آمد رسول ( ص ) مالك بن الدحشم و معن بن عدى را امر كرد كه برويد و آن مسجد را ويران كنيد و بسوزانيد ايشان برفتند و آتش در آن زدند كسانى كه در آنجا بودند بگريختند و بعضى از اهل مسجد آنجا مقام كردند آتش بايشان رسيده بعضى از ايشان را بسوخت و رسول ( ص ) امر كرد تا آن موضع را مزبله و خاكانداز كردند و ابو عامر راهب در شام غريب و تنها بمرد در خبر است كه مجمع بن حارث كه امام مسجد ضراره بود در عهد عمر خطاب بيامد و از او طلب امامت مسجد قبا كرد عمر گفت نه تو امام مسجد ضرار بودى گفت مهلا لا تعجل على ساكن باش و بر من تعجيل مكن كه من در آن وقت جوان بودم و ايشان پيران بودند و من قرآن مىدانستم و ايشان نمىدانستند و من بر احوال ايشان مطلع نبودم كه اگر بودمى يك ساعت با ايشان مقاومت نكردمى عمر او را معذور داشت و امامت مسجد قبا به او داد و بعد از آن حقتعالى در مدح مسجد تقوى ميفرمايد كه * ( لَمَسْجِدٌ ) * هر اينه مسجدى كه * ( أُسِّسَ ) * كه بنا نهاده شده است * ( عَلَى التَّقْوى ) * بر پرهيزكارى * ( مِنْ أَوَّلِ يَوْمٍ ) * از اول روزى از روزهاى وجود آن مراد مسجد پيغمبر ( ص ) است و ابو سعيد نقلكرده كه پيغمبر صلَّى اللَّه عليه و آله را از آن مسجد بپرسيدم حضرت مشتى سنگريزه را برداشت و بينداخت و اشارت به مسجد خود كرد\r\n","description":"","footnote":"","page_name":" 328 ","page_number":328},
  {"content":"\r\nو گفت\r\nهو مسجدكم هذا مسجد المدينة\r\nو بقول اشهر و اظهر مسجد قبا است در محله بنى عمرو بن عوف و مرويست كه حضرت رسول ( ص ) اول كه بحوالى مدينه رسيد بمحلهء قبا فرود آمده چهارده روز در آنجا اقامه فرمود و در آن ايام اساس مسجد قبا افكندند و آن اول مسجديست كه حضرت رسالت ( ص ) در آنجا نماز گذارد و از ابن عمر نقلست كه حضرت رسول صلَّى اللَّه عليه و آله هر روز شنبه سواره يا پياده به مسجد قبا آمدى و در آنجا دو ركعت نماز گذاردى و در روايت آمده كه دو ركعت نماز در مسجد قبا را اجر عمره ايست حاصل كه حقتعالى ميفرمايد كه آن مسجد كه اساس آن بتقوى است * ( أَحَقُّ ) * سزاوارتر است * ( أَنْ تَقُومَ ) * آنكه قيام كنى در او از براى نماز * ( فِيه ) * در آن مسجد مؤسس بر تقوى * ( رِجالٌ ) * مردانند كه از پاكيزه طينتى * ( يُحِبُّونَ ) * دوست ميدارند * ( أَنْ يَتَطَهَّرُوا ) * آنكه پاكى ورزند از انجاس و اخباث يعنى پيوسته با طهارت باشند و گفته‌اند بر جنابت خواب نكنند منقولست كه بعد از نزول آيه حضرت از اهل مسجد قبا پرسيد كه آن كدام تطهر است كه حقتعالى بدان شما را ثنا گفت جوابدادند كه آب از عقب احجار ثلثه استعمال ميكنيم يعنى در استنجا و نزد بعضى مراد تطهر است از معاصى و خصال مذمومه * ( وَاللَّه يُحِبُّ الْمُطَّهِّرِينَ ) * و خدا دوست ميدارد پاكىورزندگان را از باقر عليه السّلام معنى يتطهرون سؤال كردند فرمود كه\r\nيتطهرون بالماء عن الغائط و البول\r\nو بعد از آن بجهة تقرير فرق ميان مسجد قبا و مسجد ضرار ميفرمايد كه * ( أَ فَمَنْ أَسَّسَ ) * آيا هر كس كه اساس افكند * ( بُنْيانَه ) * بناى امور دين خود را * ( عَلى تَقْوى ) * بر ترسكارى * ( مِنَ اللَّه ) * از خدا * ( وَرِضْوانٍ ) * و خوشنودى او كه قاعدهء محكمست * ( خَيْرٌ ) * بهتر است * ( أَمْ مَنْ أَسَّسَ ) * يا آنكه كس اساس نهد * ( بُنْيانَه ) * بناى امور دين خود را * ( عَلى شَفا جُرُفٍ ) * بر كناره روى كه زيرش بمرور سيل تهى شده و ظاهرش بجاى خود ايستاده باشد * ( هارٍ ) * شكافته شده و نزديك بود بافتادن و اين چنين زمينى سستترين قواعد باشد و چون بنا بر او نهند * ( فَانْهارَ ) * پس آن زمين سست گردد و در افتد * ( بِه ) * با بنا يا بانى آن * ( فِي نارِ جَهَنَّمَ ) * در آتش دوزخ حقتعالى تشبيه فرموده بنيان ايشان را بر نار جهنم به بنيانى كه بر جانب نهرى واقع شده كه متصف باشد بصفة مذكوره پس هم چنان كه هر كه بنا كرد بر جانب آن نهر در معرض فنا است و خرابى آن بسيل همچنين بناى باطل و فاسد ايشان مشرفست بر سقوط و سرعت انطماس و وقوع آن بنار جحيم مراد آنست كه عمل متقى و كردار منافق مساوى نيست چه عمل مؤمن متقى ثابت و مستقيم است و مبنى بر اصل\r\n","description":"","footnote":"","page_name":" 329 ","page_number":329},
  {"content":"\r\nصحيح ثابت و سبب وصول برضوان و عمل منافق سست است و غير ثابت و سريع الزوال و علت وصول نيران * ( وَاللَّه ) * و خداى تعالى * ( لا يَهْدِي الْقَوْمَ الظَّالِمِينَ ) * راه ننمايد ستمكاران را زايد آنچه مقصود ايشانست\r\nاز جابر بن عبد اللَّه انصارى روايت كرده‌اند كه گفت آنجا بگذشتم دودى ديدم كه از آنجا بر مىآيد خلف بن يسن الكوفى گويد با پدر به حج ميرفتم به آن مسجد رسيدم كه پيغمبر خدا صلَّى اللَّه عليه و آله در او به دو قبله نماز گذارده بود يعنى مسجد قبا و محراب بجانب بيت المقدس بود و اين در روزگار بنى اميه بود چون خلافت بابى جعفر منصور افتاد بفرمود تا قبله را بگردانيدند تا مبادا كسى نادانسته بآنجانب نماز گذارد و مسجد ضرار را ديدم ويران گشته و دودى از وى بديد آمده و مزبله گشته و نيز در مذمت آن مسجد مىفرمايد كه * ( لا يَزالُ ) * هميشه هست * ( بُنْيانُهُمُ ) * بناى ايشان * ( الَّذِي ) * مر آن بنائى كه بنياد نهادند آن را بر اغراض فاسده * ( بَنَوْا رِيبَةً ) * سبب شك و نفاق * ( فِي قُلُوبِهِمْ ) * در دلهاى ايشان زايد بر شك و نفاقى كه دارند و گفته‌اند كه مراد تخريب بناى ايشانست كه در حين رجوع از تبوك ايشان استدعا كردند كه حضرت نماز بگذارد در مسجد ايشان حقتعالى آيه لا تقم فيه أبدا نازل گردانيد حضرت بفرمود تا آن را منهدم ساختند و مزبله اهل مدينه گردانيدند پس حقتعالى ميفرمايد كه هميشه مىباشد خرابى بناى ايشان بواسطه تزايد شك و نفاق ايشان يعنى پيوسته در غم و حسرت و نفاق و ريب خواهند بود بسبب آن تخريب * ( إِلَّا أَنْ تَقَطَّعَ قُلُوبُهُمْ ) * مگر آنكه پاره پاره كرده شود دلهاى ايشان بحيثيتى كه قابليت ادراك در آن نماند و گفته‌اند كه تقطع قلوب ايشان بقتل وقوع يابد يا بمرك يا در قبر يا در دوزخ و قول جمعى آنست كه بتوبه و استغفار و ندامت بر مثل آن امور * ( وَاللَّه عَلِيمٌ ) * و خدا دانا است بتأسيس جملهء بناى ايشان كه بچه نيت بود * ( حَكِيمٌ ) * حكم كننده بجزاى آن بر وجه حكمت كه انهدام و تخريب آن بود و در تفسير وسيط و غير آن از محمد بن كعب قرطى نقل ميكنند كه چون در ليلة العقبه هفتاد تن يا هفتاد و پنج تن از اهل مدينه با حضرت پيغمبر ( ص ) بيعت كردند عبد اللَّه رواحه گفت يا رسول اللَّه ( ص ) از ما اخذ شرط و عهد كن براى خدا و براى خود بهر چه ميخواهى حضرت فرمود كه شرط فرا ميگيرم از شما براى خدا كه وى را بپرستيد و شرك نياوريد و براى خود آنكه مرا نگاه داريد و محافظة كنيد بر وجهى كه مالها و نفسهاى خود را نگاه ميداريد گفتند چون به اين امر مقام نمائيم جزاى ما چه باشد حضرت فرمود جزاى شما بهشت خواهد بود انصار گفتند كه ربح البيع لا نقيل و لا نستقيل خريد و فروخت سودمند است ما در اين بيع سود كرديم و هرگز اقاله نخواهيم كرد حق تعالى\r\n","description":"","footnote":"","page_name":" 330 ","page_number":330},
  {"content":"\r\nاز آن بيع و شرى خبر ميدهد كه * ( إِنَّ اللَّه اشْتَرى ) * بدرستى كه بخريد خدا * ( مِنَ الْمُؤْمِنِينَ ) * از گروندگان * ( أَنْفُسَهُمْ ) * نفسهاى ايشان را كه مباشر جهاد شوند * ( وَأَمْوالَهُمْ ) * و مالهاى ايشان را كه در راه وى نفقه كنند * ( بِأَنَّ لَهُمُ الْجَنَّةَ ) * بآنگه مر ايشان را باشد بهشت اين تمثيلى است براى اثابه مؤمنان ببهشت بر بذل اموال و انفس ايشان نه حقيقت اشترا زيرا كه بيع و شرى جايى وقوع يابد كه تباين ملاك باشد چون هر كه هست و هر چه هست همه از حقست كه\r\nالعبد و ماله لمولاه\r\nپس مراد از اين تحريص است در غزوه و جهاد يعنى اى بنده از تو بذل نفس و مال و از من عطا دادن بهشت بيزوال نفس سرمايهء شر و شور است و مال سبب طغيان و غرور اين دو ناقص معيوب را در راه ما فدا كن و بهشت باقى مرغوب را بستان و چه نيكو گفته‌اند : شعر\r\n\r\nسنگ بينداز و گهر مىستان\r\nخاك زمين ميده و زر مىستان\r\n\r\n\r\nدر عوض فانى خوار و حقير\r\nنعمة پاكيزه و باقى بگير\r\n\r\nو در كشاف و عين المعانى و غير آن منقولست اعرابى بر در مسجد پيغمبر صلَّى اللَّه عليه و آله ميگذشت آن حضرت اين آيه ميخواند لمعات انوار كلام الهى باطن او را عكس پذير اشراقات فيوضات ملكى ملكوتى ساخته پرسيد كه هذا كلام من اينسخن كيست گفتند كلام اللَّه گفت كه اين بيع و شراكى بوده است جواب دادند كه در روز ميثاق كه ذرات ذريات را خطاب مستطاب أَ لَسْتُ بِرَبِّكُمْ شنوانيدند اعرابى گفت و اللَّه بيع مربح لا نقيل و لا نستقيل چون نفوس معيوب و اموال فانى را ميخرد و در عوض آن بهشت باقى ميدهد هرگز اين بيع را اقاله نكنم و فسخ آن ننمايم بلكه نفس و مال خود را در بازم شعر\r\n\r\nآن بيع را كه روز ازل با تو كرده اند\r\nاصلا در آن حديث اقالت نميرود\r\n\r\nعزيزى فرمود كه هر كه بندهء بخرد در حينى كه بعيب او دانا باشد او را رد نتواند كرد پس حقتعالى ما را خريده با آنكه بعيوب ما دانا بود اميد آنست كه از درگاه كرم خود رد نفرمايد شعر\r\n\r\nاميد كه از فضلت مردود نگردم من\r\nچون من به همه عيبى لطف تو خريدارم\r\n\r\nو ابو ذر نورجانى در اين باب فرموده شعر :\r\n\r\nتو بعلم ازل مرا ديدى\r\nديدى آن گه بعيب بخريدى\r\n\r\n\r\nتو بعلم آن و من بعيب همان\r\nرد مكن آنچه خود پسنديدى\r\n\r\nو در حقيقة اين بيع و شرى و بيان آنكه خود را مشترى گفت و ما را بايع و نفس و مال را بذكر اختصاص داد و دل را در اينمبايعه داخل نگردانيدند مذكران و محققان را عبارات عجيب و اشارات غريب هست و آن را در كتاب اهل تحقيق و اصحاب تدقيق توان يافت و من اللَّه الاعانة و التوفيق و از آن جمله يكى از اكابر گفته كه بيع موقوفست بر بايع و مشترى و دلال و ثمن مشترى خداى غفار است و دلال محمد مختار صلَّى اللَّه عليه و آله و سلَّم و بايع بندهء مؤمن ديندار و ثمن دار القرار ( فنعم المشترى الرب الرحيم و نعم الدلال الرسول الكريم و نعم الثمن جنة النعيم ) حقتعالى در آيه ذكر كرده كه از بنده\r\n","description":"","footnote":"","page_name":" 331 ","page_number":331},
  {"content":"\r\nميخرم و نگفت كه بهشت ميفروشم زيرا كه هر كه چيزى فروشد يا از براى سود ميفروشد و يا جهة حاجت و اين هر دو بر او سبحانه محالست و اگر گفتى كه بهشت ميفروشم كرا ياراى آن بودى كه گفتى من ميخرم يا من بهاى بهشت دارم پس بهشت ناخريده ماندى و بنده از اين خير بريده شدى و اينمبايعهء من با مؤمنانست چه كافر مرا نشناسد و هر كسى را كه نشناسد ثمن جليل به عوض متاع حقير به او نميدهد و دلال تا محبت بايع ندارد متاع او را بثمن جليل نميفروشد پس در اينمبايعه متابعت شريعت لازم است تا بموجب فَاتَّبِعُونِي يُحْبِبْكُمُ اللَّه متاع حقير بثمنى چنين فروخته شود و نكته\r\nمن دعانى احببته و من سألني اعطيته و من اطاعنى شكرته و من عصانى سترته و من عرفنى خيرته و من احبنى احببته و من احببته ابتليته و من ابتليته قتلته و من قتله فعلى ديته و من على ديته فانا ديته\r\nظهورى تمام دارد و بعد از آن استيناف مىكند بيان ما لاجله الشرى را بقوله * ( يُقاتِلُونَ ) * كارزار ميكنند اين مؤمنان كه نفس ايشان خريده شده است * ( فِي سَبِيلِ اللَّه ) * در راه خدا و طلب رضاى او * ( فَيَقْتُلُونَ ) * پس گاهى ميكشند دشمنان را * ( وَيُقْتَلُونَ ) * و گاهى كشته ميشوند بر دست ايشان وعده داده است خدا ايشان را بر آن بيع و شرى * ( وَعْداً عَلَيْه ) * وعده دادنى بر او * ( حَقًّا ) * ثابت و باقى كه خلاف نيست در آن در انوار گفته كه وعدا مصدر مؤكد است براى آنچه شرا دالست بر آن چه آن در معنى وعده است و قوله * ( التَّوْراةِ وَالإِنْجِيلِ وَالْقُرْآنِ ) * متعلقست بوعد يعنى وعده دادنى ثابت در اين سه كتاب اين دليلست بر آن كه اهل تورية و انجيل مامور بودند بقتال بعد از آن بر سبيل مبالغه در انجاز وعده و تقرير حقيقت آن ميفرمايد كه * ( وَمَنْ أَوْفى ) * و كيست وفاكننده تر * ( بِعَهْدِه ) * بعهد خود * ( مِنَ اللَّه ) * از خداى كه كريمست و كريم خلف وعده روا ندارد * ( فَاسْتَبْشِرُوا ) * پس شادمان و فرحان باشيد آنچه غايت فرحست * ( بِبَيْعِكُمُ ) * بخريد و بفروخت خود * ( الَّذِي بايَعْتُمْ بِه ) * كه مبايعه گرديد به آنچه او سبحانه عظايم مطالب را براى شما واجب گردانيده كما قال * ( وَذلِكَ ) * و آن بيع * ( هُوَ الْفَوْزُ الْعَظِيمُ ) * آن رستگارى است بزرگ در مدارك از امام جعفر صادق نقل مىكند كه اى مؤمنان قيمت شما نيست مگر بهشت پس مفروشيد خود را مگر به آن يعنى خود را بمتاع غرور دنيا مفروشيد كه قيمت شما نعيم جاودانيست * ( التَّائِبُونَ ) * رفع آن بر مدحست اى هم التائبون يعنى مؤمنان مذكور بازگروندگاناند از معاصى يا رجوع كنندگاناند به حضرت بارى * ( الْعابِدُونَ ) * پرستندگان حق باخلاص و قايم بشرايط خدمت * ( الْحامِدُونَ ) *\r\n","description":"","footnote":"","page_name":" 332 ","page_number":332},
  {"content":"\r\nستايندگان حق بر آنچه برايشان رسد از سراء و ضراء و يا شناسندگان نعمة الهى در هر لحظهء * ( السَّائِحُونَ ) * روزه داران لقوله صلَّى اللَّه عليه و آله سياحة امتى الصوم و گويند وجه تسميهء صائم بسايح آنست كه در خبر آمده كه فرداى قيامت هر كسى را در بهشت جاى معين بدهند مگر روزه دار را كه حق سبحانه گويد كه تو در بهشت ميگرد و سياحت ميكن تا آنجا كه تو را خوش آيد فرود آى و يا سايحان سير كنندگاناند بطلب علم يا براى جهاد و زيارات يا بيرون آيندگان از باديهء نفس بسر منزل انس و بنا بر اول تشبيه صوم بساحت از حيثيت آنست كه آن رياضت نفسانيه است كه به آن متوصل ميتوان شد به اطلاع بر خفاياى ملك و ملكوت * ( الرَّاكِعُونَ ) * ركوعكنندگان در نماز يا خضوعآرندگان در نماز بر درگاه بىنياز * ( السَّاجِدُونَ ) * سجده كنندگان در صلاة يا طالبان قرب رفيع الدرجات * ( الآمِرُونَ بِالْمَعْرُوفِ ) * فرمايندگان بايمان و طاعت و سنت حضرت رسالت صلَّى اللَّه عليه و آله * ( وَالنَّاهُونَ عَنِ الْمُنْكَرِ ) * و باز دارندگان از كفر و معصيت و ارتكاب بدعة ذكر عاطف در اين بجهة دلالست بر آنكه او با معطوف عليه در حكم خصلت واحده‌اند كانه قال الجامعون بين الوصفين و يا بجهة تضاد ميان امر و نهى چون ثيبات و ابكارا * ( وَالْحافِظُونَ ) * و نگاه دارندگان * ( لِحُدُودِ اللَّه ) * مر احكام شرايع خدا را ذكر واو اينجا بجهة تنبيه است بر آنكه ما قبل اين مفصل فضايل است و اينمجمل آنست و گويند كه بجهة ايذانست به آنكه متابع بسابع تمام شده از حيثيت آنكه سبعه عدد تام است و ثامن ابتدا است بعدد ديگر معطوف بر آن و لهذا آن را و او ثمانيه گويند وَبَشِّرِ الْمُؤْمِنِينَ و بشارت ده مؤمنانرا كه بدين صفات موصوفاند وضع مظهر در موضع ضمير دليل است بر آنكه ايمان داعى ايشانست بدين فضايل و مؤمن كامل آن كس است كه بر اين صفات باشد و حذف مبشر به اشارتست بتعظيم و تكثيران كانه قال ( و بشرهم بما يجل عن احاطة الافهام و تعبير الكلام ) و اصحاب ما روايت كرده‌اند كه اين صفات ائمه معصومين است زيرا كه جميع صفات بر وجه تمام و كمال در غير ايشان يافت نمىشود و در تفسير حسن بصرى واقع شده كه اهل اسلام از حضرت رسالت صلَّى اللَّه عليه و آله التماس كردند كه از براى آباى ما كه در جاهليت مرده‌اند استغفار فرما حقتعالى اين آيه را انزال فرمود كه * ( ما كانَ لِلنَّبِيِّ ) * صحيح نبود و نسزد و روا نباشد مر پيغمبر را * ( وَالَّذِينَ آمَنُوا ) * و آنان را كه گرويده‌اند * ( أَنْ يَسْتَغْفِرُوا ) * آنكه طلب آمرزش كنند * ( لِلْمُشْرِكِينَ ) * براى شرك آرندگان * ( وَلَوْ كانُوا ) * و اگر چه باشند آن مشركان * ( أُولِي قُرْبى ) *\r\n","description":"","footnote":"","page_name":" 333 ","page_number":333},
  {"content":"\r\nخداوند خويش\r\n* ( مِنْ بَعْدِ ما تَبَيَّنَ لَهُمْ ) * از پس آنكه روشن شده مر ايشان را * ( أَنَّهُمْ ) * آنكه ايشان يعنى ارباب شرك * ( أَصْحابُ الْجَحِيمِ ) * ملازمان دوزخند و اينكه مفسران اهل خلاف برانند كه چون ابو طالب عليه السّلام را وفات نزديك رسيد رسول صلَّى اللَّه عليه و آله ببالين او آمد و گفت\r\nيا عم انك اعظم الناس على حقا\r\nدر همه جهان آن حق كه تو را بر منست هيچكس را نيست و آن دوستى تو كه در دل منست هيچكس را نيست و حق تو بر من از حق پدرم بيشتر است مرا بكلمهء شهادت يارى ده ابو جهل و عبد اللَّه اميه حاضر بودند گفتند ( أ ترغب عن ملة عبد المطلب ) و بروايت ديگر ( عن ملت ابراهيم ) جواب داد كه ( انا على دين عبد المطلب و دين ابراهيم ) رسول چون اين را شنيد فرمود پس براى تو استغفار كنم و چون قصد استغفار كرد اين آية آمد و او را از استغفار منع كرد قوليست باطل و سخنى است غير واقع زيرا كه اينسوره باتفاق نزديك بوفات سيد كاينات صلَّى اللَّه عليه و آله نازل شده و ابو طالب ابتداء اسلام فرمان يافته و نيز اگر اين صحيح باشد دلالت بر ايمان ابو طالب كند نه بر كفرش زيرا كه قول او كه ( انا على دين عبد المطلب ) دالست بر آن چه عبد المطلب نزد ما و مخالفان مسلمان بوده و نيز ابو طالب گفت كه من بر دين ابراهيمم و اين بديهى است كه هر كه بر ملت ابراهيم بود البته مسلمان باشد و استناد كفر به او موجب مكفر او و ديگر آنكه باجماع اماميه كه فرقهء حقه‌اند وى مسلمان بوده چگونه آيه در حق او باشد و دلايل داله بر اسلام ابو طالب در وسط اجزاى سابقه با بسط وجهى سمت ذكر يافته بعد از آن علت استغفار ابراهيم براى پدر خود يعنى عمش بيان مىكند بقوله * ( كانَ اسْتِغْفارُ إِبْراهِيمَ ) * و نبود آمرزش خواستن ابراهيم * ( لأَبِيه ) * براى پدر خود يعنى عمش آذر كه در تربيت و محافظت وى در حين طفوليت بمنزلهء پدر بود * ( إِلَّا عَنْ مَوْعِدَةٍ ) * مگر از براى وفا كردن وعدهء كه در وقت مناظره * ( وَعَدَها إِيَّاه ) * وعده كرده بود مر پدر خود را حيث قال سَأَسْتَغْفِرُ لَكَ رَبِّي يعنى زود باشد براى تو از خدا طلب مغفرت كنم بتوفيق ايمان كه مكفر ما قبل خود است و ما حى جميع خطيئات واقعه در حالت كفر و گويند ابراهيم آذر را دعوت كرد وى گفت كه من مؤمنم و به جهت اين براى او استغفار كرد و در ينابيع مذكور است كه اذر وعده داده بود ابراهيم را كه من ايمان خواهم آورد و اين اصح است فكانه قال ( فاغفر لابى اذا امن ) پس ضمير وعده راجع به آذر باشد و استغفار ابراهيم اينكه من طلب مغفرت ميكنم براى تو وقتى كه بگروى * ( فَلَمَّا تَبَيَّنَ لَه ) * پس آن هنگام كه روشن گشت مر ابراهيم را * ( أَنَّه عَدُوٌّ لِلَّه ) * كه آذر دشمن است مر خداى را يعنى بر كفر بميرد و يا بوحى او را معلوم شد كه او ايمان نخواهد آورد * ( تَبَرَّأَ مِنْه ) * بيزارى كرد از او و قطع استغفار نمود و گويند كه علم ابراهيم\r\n","description":"","footnote":"","page_name":" 334 ","page_number":334},
  {"content":"\r\nبعدم ايمان او در روز قيامت باشد وقتى كه عم را نه بيند گويد اللهم ابى اللهم ابى حقتعالى امر كند كه آذر را به صورت كفار در نظر او درآورند وى گويد كه اين چيست گويند اين عم تست كه بر كفر مرد و با تو دروغ گفت كه ايمان آورده‌ام و چون نفاق كفر او بر ابرهيم ظاهر شود بيزارى كند از او * ( إِنَّ إِبْراهِيمَ لأَوَّاه ) * بدرستى كه ابراهيم عليه السّلام بسيار آه كننده بود اين كنايتست از رقت قلب و كثرت ترحم و فرط شفقت او * ( حَلِيمٌ ) * بردبار بود و صبور بر اذى و آزار قوم از جمله به حدى كه آذر ميگفت لأَرْجُمَنَّكَ او در جواب ميگفت سَأَسْتَغْفِرُ لَكَ اين جمله موكده بيان آن چيزيست كه حامل ابراهيم شد بر استغفار براى عم خود با وجود سكالت او بر او و گويند اواه بمعنى خاشعست چنانچه مرويست از انس كه زنى نزد پيغمبر صلَّى اللَّه عليه و آله آمد و سخنى گفت كه مكروه رسول بود عمر بانك بر وى زد رسول فرمود\r\nدعوها فانها اواهة\r\nگفتند اواهه و بدخويى چه باشد گفت بمعنى خاشعه از كعب الاحبار مرويست كه اواه آن كس است كه چون ذكر آتش دوزخ كنند او آه كشد و بمعنى كثير الذكر نيز آمده نقلست كه مردى بود بسيار ذكر خدا ميكرد و روزگار خود را مستغرق تسبيح و تهليل گردانيده بود حديث او را نزد رسول گفتند فرمود كه آن اواه است و ابن عباس فرموده كه در عهد رسول صلَّى اللَّه عليه و آله مردى بسيار قرآن خواندى چون وفات يافت رسول بر وى نماز گذارد و او را دفن كرد فرمود\r\nرحمك اللَّه انك كنت اواها\r\nو گفته‌اند كه اواه آنست كه بآواز بلند بذكر خدا و دعا و قرآن مشغول باشد و در اثناء آن آه بسيار كند و در خبر است كه ابراهيم عليه السّلام بسيار گفتى كه\r\nآه من النار قبل ان لا ينفع آه\r\nاز آتش دوزخ پيش از آنكه آه سود ندهد و امير المؤمنين عليه السّلام بسيار فرمودى كه\r\nآه من قلة الزاد و طول السفر\r\nآه از كمى توشه يعنى عمل و درازى سفر آخرت و از ابى عبد اللَّه عليه السّلام مرويست كه اواه بمعنى دعا است يعنى كثير الدعا و ابن عباس نيز به اين تفسير فرموده و مجاهد و عكرمه گفته‌اند كه الاواه الموقن المتيقن و نزد عبد اللَّه بن شداد بمعنى خاشع متذللست و كعب گفته كه اواه بلغت حبشه بمعنى مؤمن است از مجاهد منقولست كه چون حقتعالى اهل اسلام را نهى فرمود از آنكه براى كفار استغفار كنند آنان كه قبل از نهى به استغفار براى كفار ارتكاب نموده بودند بجناب نبوت صلَّى اللَّه عليه و آله آمده گفتند يا رسول اللَّه صلَّى اللَّه عليه و آله حال ما چگونه باشد كه از جهالت براى كفار استغفار كرده‌ايم حقتعالى اين آيه فرستاد * ( وَما كانَ اللَّه لِيُضِلَّ قَوْماً ) * و نيست خدا و در حكمت او جايز نيست كه قومى را ضايع و تباه گرداند به اين وجه كه اسم ضلالت بر ايشان نهد و ايشان را بر استغفار براى كفار قبل از نهى مؤاخذه فرمايد * ( بَعْدَ إِذْ هَداهُمْ ) * بعد از آنكه راه نمود ايشان را باسلام و حكم بهدايت ايشان كرد * ( حَتَّى يُبَيِّنَ لَهُمْ ) * تا وقتى كه روشن گرداند براى ايشان\r\n","description":"","footnote":"","page_name":" 335 ","page_number":335},
  {"content":"\r\n* ( ما يَتَّقُونَ ) * آنچه واجبست كه از آن پرهيز كنند و گويند آيه در شان جمعى است كه قبل از تحويل قبله درگذشتند و يا پيش از تحريم خمر ساغر اجل نوشيدند پس معنى آنست كه بر ايشان از انكارها كه كرده‌اند گرفت نيست و از كلبى و مقاتل روايتست كه چون حقتعالى مؤمنان را امر كرد ببعضى احكام و فرايض و ايشان به آن عمل كردند و بعد از آنكه غايب شده بودند از شرف صحبت حضرت رسالت صلَّى اللَّه عليه و آله حقتعالى آن احكام را به جهت تغيير مصلحت نسخ فرمود و بعد از معاودت صحابه را ديدند كه بر خلاف اين عمل ميكردند گفتند يا رسول اللَّه صلَّى اللَّه عليه و آله حكم ما چيست در آنچه قبل از اين كرديم از احكام منسوخه و علم بنسخ آن نداشتيم حقتعالى اين آيه در شان ايشان نازل ساخت و گفت خدا ابطال عمل قومى نكند كه ايشان بر منسوخ عمل كرده باشند بر طريق جهالت تا آنكه علم به او پيدا كنند * ( كانَ اللَّه ) * بدرستى كه خدا * ( بِكُلِّ شَيْءٍ ) * به همه چيزى از احوال اول و آخر ايشان * ( عَلِيمٌ ) * دانا است و چون او سبحانه منع اهل اسلام كرد از استغفار براى مشركان اگر چه اقارب باشند و اين متضمن وجوب تبرا بود از ايشان و بيزارى از جميع ايشان بعد از آن بيان مىكند كه او است كه مالك كل موجودات و متولى امر همه و غالب بر جميع تا از ما عداى او تبرا كنند و نصرت و اعانت از او طلبند و قطع ياس كنند از نصرت و ولايت كفره پس ميفرمايد كه * ( إِنَّ اللَّه ) * بدرستى كه خدا * ( لَه مُلْكُ السَّماواتِ وَالأَرْضِ ) * مر او راست پادشاهى آسمانها و زمينها پس هر چه خواهد كند بيمانعى و منازعى * ( يُحْيِي ) * زنده گرداند مردگان را * ( وَيُمِيتُ ) * و بميراند زندگان را * ( وَما لَكُمْ ) * و نيست شما را اى مؤمنان * ( مِنْ دُونِ اللَّه ) * بجز از خداى * ( مِنْ وَلِيٍّ ) * كارسازى كه متولى امور شما شود * ( وَلا نَصِيرٍ ) * و نه يارى كه مدد كارى شما نمايد و ميشايد كه خطاب با كفار باشد و معنى اينكه خداى را پرستش كنيد كه شما را به غير او متوفى امرى نيست كه حكم عقاب از شما رفع كند و جز او را يارى نه كه عذاب از شما باز دارد * ( لَقَدْ تابَ اللَّه ) * بدرستى كه خداى بازگشت بقبول توبه از ترك ندب * ( عَلَى النَّبِيِّ ) * بر پيغمبر خود به جهت اذن او مر منافقان را در تخلف * ( وَالْمُهاجِرِينَ وَالأَنْصارِ ) * و از مهاجران و انصار يعنى جمعى از ايشان كه كاره بودند مر غزوهء تبوك را بطبع عناد و گويند مراد بتاب اللَّه على النبى تبرى ذمت حضرت رسالت است از تعلق بذنوب لقوله تعالى لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ يا بعثت است بر توبه يعنى هيچ كس نيست كه محتاج بتوبه و استغفار نباشد حتى پيغمبر و اصحاب او چه هر كس را مقامى است كه ما دون او نسبت بوى منقصت خواهد بود پس توجه بما دون منقصتى است كه از آن توبه لازم باشد و نزد بعضى\r\nو انى لا استغفر اللَّه كل يوم سبعين مرة\r\nاشاره باينست و نزد بعضى از علماء محققين آنست\r\n","description":"","footnote":"","page_name":" 336 ","page_number":336},
  {"content":"\r\nكه اينمعنى مناسب مرتبه حضرت رسالت ( ص ) نيست چه توجه آن حضرت به غير حق نبوده پس ذكر توبهء نبى براى آنست كه تا مقدمه توبهء امت باشد و توبه تابع بمقدم تصحيح پذيرد و در مجمع و تفسير جرجانى نيز مذكور است كه چيزى كه موجب توبه باشد از آن حضرت صادر نشده بود به جهت دلايل داله بر وجوب عصمت انبياء اما ذكر آن به جهت آنست كه كه تا سبب توبهء مهاجر و انصار باشد چه امت تابع پيغمبر خود اند در جميع اقوال و افعال و ميتواند بود كه توبهء آن حضرت بر سبيل خشوع و خضوع و انقطاع او باشد به خدا و از امام على بن موسى الرضا ( ع ) روايتست كه\r\nلقد تاب اللَّه بالنبى على المهاجرين و الانصار\r\nيعنى خدا بسبب پيغمبر ( ص ) توبهء مهاجر و انصار را قبول كرد و بر ايشان رحمت فرمود * ( الَّذِينَ اتَّبَعُوه ) * آنان كه پيروى كردند پيغمبر ( ص ) را * ( فِي ساعَةِ الْعُسْرَةِ ) * در زمان عسرة و تنگى لشگر تبوك را ( جيش العسره ) ميگفتند به جهت آنكه عسرة عظيم ايشان را بود هم در مركب كه ده تن يك شتر داشتند و هم در توشه كه دو كس در روزى بيكخرما بسر ميبردند و هم دواب كه با وجود قلة مراكب شتر را ميكشتند و بر طوبات اجواف و امعاى آن دهن خويش تر ميساختند و هوا بغايت گرم بود چنان كه جابر بن عبد اللَّه انصارى روايت كرد كه مهاجر و انصار را سه عسرت بود عسرت آب و عسرت زاد و عسرت چهار پاى و خستگى نيز علاوهء به اين سه عسرت شده بود و قلت چهار پا بر وجهى بود كه هر ده مرد را يك شتر بود كه بر آن بنوبت بنشستندى و زاد ايشان خرماى بد طعم و روغن گاو متغير شده و با وجود اين روزى هر دو مرد به يك خرما گذرانيدند به اين وجه كه آن را مردى در دهن نهادى و پارهء بمكيدى و بعد از آن به صاحب خود دادى و او نيز بقيهء او را بمكيدى و آن گاه جرعهء آب بر بالاى آن كشيدندى ابن عباس فرموده كه بىآبى صحابه بجايى رسيده بود كه روزى بمنزلى فرود آمده بوديم به جهت فرط حرارت هوا تشنگى بر ما غالب شد چنانچه نزديك بود كه نفس ما منقطع شود پس بعضى ملجا شده شتر را ميكشتند و آبى و ترى كه در شكم وى بود ميخوردند صحابه نزد رسول ( ص ) آمدند و گفتند يا رسول اللَّه ( ص ) ما از تشنگى هلاك شديم دعا كن تا حقتعالى ما را آبى دهد حضرت دست بدعا برداشت و دعا كرد بارانى عظيم آمد تا آب خورديم و ظروف خود را پر ساختيم چون از لشگرگاه بيرون رفتيم همهء زمين خشك يافتيم و باران جز در لشگرگاه نبود پس حق تعالى مىفرمايد كه در زمان تنگى چنين ايشان متابعت پيغمبر ( ص ) ميكردند * ( مِنْ بَعْدِ ما كادَ ) * پس از آنكه نزديك بود كه از غايت عسرت * ( يَزِيغُ ) * ميل كنند و از جاى برود * ( قُلُوبُ فَرِيقٍ ) * دلهاى گروهى * ( مِنْهُمْ ) * از ايشان يعنى كار بدان رسيده بود كه جمعى از جهاد باز گردند يا از متابعت رسول ( ص ) دست باز دارند بواسطه شدت مشقت و فرط بليه * ( ثُمَّ تابَ عَلَيْهِمْ ) * پس خدا بازگشت بر آنان كه قلوب ايشان از ثبات بر ايمان\r\n","description":"","footnote":"","page_name":" 337 ","page_number":337},
  {"content":"\r\nميل كرده بود و بتوفيق و لطف مدد ايشان داده تايب شدند از خطرات و وساوس شيطانى پس توبهء ايشان را پذيرفت در انوار گفته كه تكرار براى تاكيد است و تنبيه بر آنكه حقتعالى توبهء ايشان قبول كرد از آنچه ايشان را طارى شده بود از عدم ثبات به جهت فرط عسرت * ( إِنَّه بِهِمْ ) * بدرستى كه خدا بر ايشان * ( رَؤُفٌ ) * بسيار رؤف است بعد از توبه * ( رَحِيمٌ ) * مهربانست بتفضل بر ايشان * ( وَعَلَى الثَّلاثَةِ الَّذِينَ خُلِّفُوا ) * و ديگر توبه پذيرفت بر آن سه كس كه باز پس گردانيده شدند يعنى تخلف كردند از غزو و امر ايشان موقوف به حكم الهى بود قبل از اين گذشت كه مهم كعب و هلال و مراد در تاخير افتاد و حضرت رسالت ( ص ) حكم فرمود كه كسى با ايشان مكالمه و مخالطه نكند و بعد از چهل روز فرمود تا از زنان خود دور شوند و زن هلال به خدمت وى نامزد گشت جهت آنكه مردى بود پير و ضعيف به شرط عدم مباشرت و كار بر ايشان تنك آمد * ( حَتَّى إِذا ضاقَتْ ) * تا وقتى كه تنگ شد * ( عَلَيْهِمُ الأَرْضُ ) * بر ايشان زمين * ( بِما رَحُبَتْ ) * با وجود گشادگى و وسعت اين كنايتست از شدت حيرت و نهايت پريشانى ايشان * ( وَضاقَتْ ) * و تنگ شد * ( عَلَيْهِمُ ) * بر ايشان * ( أَنْفُسُهُمْ ) * دلهاى ايشان از بسيارى غم و وحشت بحيثيتى كه فرح و سرور و انس را در آن راه نبود * ( وَظَنُّوا ) * و دانستند * ( أَنْ لا مَلْجَأَ ) * آنكه پناهى نيست * ( مِنَ اللَّه ) * از خداى * ( إِلَّا إِلَيْه ) * مگر بوى و آمرزش خواستن از كرم وى * ( تابَ عَلَيْهِمْ ) * پس توبه بپذيرفت خدا بر ايشان بار ديگر بعد از پنجاه روز * ( لِيَتُوبُوا ) * تا مستقيم شدند بر توبهء خود با خدا و حق توفيق و لطف ارزانى فرمود تا آنكه ايشان اختيار توبه كردند يا آسان گردانيد توبه را بر ايشان تا تايب شدند * ( إِنَّ اللَّه ) * بدرستى كه خدا * ( هُوَ التَّوَّابُ الرَّحِيمُ ) * او است بسيار قبول كنندهء\r\nتوبه از تايبان و اگر چه در روزى صد بار واقع شود از ايشان و متفضل است برحمت بر ايشان كعب بن مالك روايت كند كه در هيچ غزوهء از رسول ( ص ) تخلف نكردم چون وقت غزاى تبوك بود رسول صلَّى اللَّه عليه و آله ساز رفتن ميكرد و گرماى گرم بود و هنگام ميوه من عزم داشتم كه بروم پس سازد و شتر را راست كردم و بعضى ديگر از ضروريات مانده بود گفتم امروز و فردا بهم رسانم و در اين انديشه بودم كه رسول صلَّى اللَّه عليه و آله متوجه تبوك شد و من و مراره و هلال مانديم و در مدينه غير از ما هر سه و زنان و طفلان و بيماران و جمعى منافقان كسى نمانده بود بسى ندامت خوردم بر تخلف خود و چون مردم بسيار با رسول خدا ( ص ) بودند نظر وى بهر يك نميرسيد و به جهت اين مرا ياد نكرد\r\n","description":"","footnote":"","page_name":" 338 ","page_number":338},
  {"content":"\r\nتا كه بتبوك رسيدند گفت ما فعل كعب بن مالك يكى گفت يا رسول اللَّه او را تنعم و استراحت نفس از اين سفر باز داشت معاذ گفت خلاف اينست كه مىگويى ما از او به غير خير و صلاح چيزى نديده‌ايم چون رسول از غزاء تبوك فارغ شد و متوجه مدينه شد با خود انديشه كردم كه چه عذر آرم با خود قرار كردم كه به از اين نيست كه آنچه راستست بر طبق عرض نهم پس رسول بمدينه آمد و بنا بر عادت خود اول به مسجد آمد و دو ركعت نماز گذارد و هر يكى از مختلفان مىآمدند و عذرى بدروغ ميگفتند و رسول قبول نميفرمود من پيش آمدم و گفتم يا رسول اللَّه صلَّى اللَّه عليه و آله با تو جز راست نتوان گفت مرا هيچ عذرى نبود بلكه توقف من محض تقصير و كاهلى بود و اميد ميدارم كه بسبب راست گفتن من حقتعالى توبهء مرا قبول كند و مرا بكرم خود عفو فرمايد و هلال و مراره نيز آنچه راست بود معروض داشتند حضرت روى بقوم كرد و فرمود اينها راست گفتند پس مرا گفت برخيز تا ببينم كه حقتعالى دربارهء شما چه حكم فرو فرستد برخواستم و از مسجد بيرون آمدم مردمان زبان ملامت دراز كردند كه چرا در اينباب عذرى نگفتى هم چنان كه ساير متخلفان تا از تو قبول كردى گفتم اگر در دروغ گفتن نجات متصور است پس در راست گفتن بطريق اولى خواهد بود پس از آنجا برفتم و رسول صلَّى اللَّه عليه و آله باصحاب گفت كه با ايشان سخن مكنيد و اختلاط ننمائيد پس هيچ كس بگرد ما نمىآمد و با ما سخن نميكرد و جواب سخن ما نميداد و ما بمرتبهء از اين اندوه گين و غمگين گشتيم كه جهان روشن در چشم ما تاريك شد و چنان پنداشتيم كه خانها و منازل ما نه بر آن وجه است كه بود و من براى نماز به مسجد ميرفتم رسول صلَّى اللَّه عليه و آله بگوشهء چشم به من نگاهى ميكرد و روى از من ميگردانيد و زنان ما نيز بفرمودهء رسول صلَّى اللَّه عليه و آله از ما هجرت كردند و ياران ما از ما دور شدند و ما در دلتنگى و جزع و زارى و ناله و بىقرارى مانديم تا شبى من برخواستم و بر بام سراى ابن عم خود رفتم و بر وى سلام كردم جواب من نداد و هر چند جهد كردم كه با من سخن كند ميسر نشد و با وى گفتم به خدا بر تو سوگند مىدهم كه تو نميدانى كه من خدا و رسول او را دوست دارم جواب نداد تا آخر گفت كه خدا بهتر ميداند پس از آنجا پائين آمدم و روز ديگر در بازار مدينه نشسته بودم مردى ترسا ببازار آمد و گفت كعب بن مالك كدام است او را به من راه نمودند بيامد و نامهء به من داد از ملك عسفان در آنجا نوشته بود كه چنين شنيدم كه صاحب تو تو را جفا كرده و از نزد خود رانده نزد من اى تا آنچه مراد تو باشد حاصل كنم گفتم اين محنت صعبتر و سختتر از محنتى است كه دارم پس آن نامه را بسوختم چون چهل روز بر آمد رسول صلَّى اللَّه عليه و آله و سلَّم مرا گفت از زن دور شو گفتم يا رسول اللَّه طلاقش دهم فرمود نه و ليكن با وى نزديكى مكن من به خانه رفتم و با او گفتم كه برخيز و بخانهء خود رو و آن دو\r\nكس را نيز همين فرمود زن هلاك نزد رسول آمد و گفت يا رسول اللَّه ( ص ) هلال مردى پير است و با زنان احتياج ندارد اما وى را از خدمت كارى گزيرى نيست\r\n","description":"","footnote":"","page_name":" 339 ","page_number":339},
  {"content":"\r\nدستورى باشد تا خدمت او كنم حضرت اجازت فرمود و به اين محنت و بليه ميگذرانيدم تا صد و پنجاه روز بگذشت روزى بر بام سراى خود نماز بامداد ميكردم از سر كوه سلع ندايى شنيدم كه بشارت باد تو را اى كعب من به سجده افتادم و دانستم كه حقتعالى فرجى فرستاد همان ساعت ديدم كه سوارى ميتاخت چون نزد من رسيد بشارت داد بقبول توبهء من نزد حضرت عزت من جامهء خود را به او بخشيدم و برخواستم و به مسجد رفتم چون از در مسجد به اندرون رفتم ابو طلحه برخواست و مرا در برگرفت و گفت مبارك باد تو را كه خداى تعالى توبهء تو را قبول كرد من نزد رسول خدا صلَّى اللَّه عليه و آله آمدم و بر وى سلام كردم روى رسول صلَّى اللَّه عليه و آله از بشاشت چون قمر روشنايى ميداد مرا گفت بشارت باد تو را بقبول توبه گفتم يا رسول اللَّه صلَّى اللَّه عليه و آله و سلَّم امن عندك ام من عند اللَّه فرمود\r\nمن عند اللَّه\r\nپس اين آيه بر من خواند كه لَقَدْ تابَ اللَّه الخ من گفتم كه چون قبول توبه من ببركت راستى بود عهد كردم كه در بقيهء عمر خود جز راستى نگويم و مال خود را در راه خدا صدقه كنم فرمود بعضى را تصدق كن و بعضى را براى معيشت خود و عيالان خود باز گير بعد از آن حقتعالى خطاب باهل ايمان كرد و فرمود كه * ( يا أَيُّهَا الَّذِينَ آمَنُوا اتَّقُوا اللَّه ) * اى گروه مؤمنان بترسيد از خدا و به مثل اينفعل كه مخالف امر باشد معاودت مكنيد * ( وَكُونُوا مَعَ الصَّادِقِينَ ) * و باشيد از راستگويان در اقوال خود و يا در دين خدا از روى نيات و اقوال و اعمال چون كعب بن مالك و آن دو كس ديگر كه راست گفتند و عذر باطل نياوردند و بسبب راستى كه من صدق نجى دولت نجات يافتند و گويند اينخطاب با اهل كتابين است يعنى اى گرويدگان بموسى و عيسى بترسيد از مخالفة محمد صلَّى اللَّه عليه و آله و باشيد با صادقان كه اصحاب اخيار و امت بزرگوار اويند نزد بعضى مراد بصادقان آنانند كه در اين آيه ذكر ايشان كرده است كه رِجالٌ صَدَقُوا ما عاهَدُوا اللَّه عَلَيْه فَمِنْهُمْ مَنْ قَضى نَحْبَه و آن عبيدة بن حارث بود و حمزة بن عبد المطلب و جعفر بن ابى طالب و منهم من ينتظر كعلى بن ابى طالب و مرويست از ابى صالح از ابن عباس كه كونوا مع الصادقين او مع على و اصحابه و جابر از ابى جعفر روايت كرده كه\r\n* ( وَكُونُوا مَعَ الصَّادِقِينَ ) * او مع آل محمد\r\nو ضحاك گفته كه مع النبيين و الصديقين فى الجنة بالعمل الصالح فى الدنيا و نافع فرموده كه مع آل محمد و اصحابه و بروايتى از ابن عباس نقلست كه مع الذين صدقت نياتهم و استقامت قلوبهم و اعمالهم و خرجوا مع رسول اللَّه و لم يتخلفوا و حافظ ابو نعيم كه يكى از علماء اهل سنة است روايت كرده است از ابن عباس كه اين آيه در شان على ابى طالب ع نزول نيافته است و مراد از صادقين على بن ابى طالبست ع و ابو صالح روايت كرده از مندل بن على القرى از كلبى از ابى صالح از ابن عباس كه مراد از صادقين على بن ابى طالبست ع و اصحاب\r\n","description":"","footnote":"","page_name":" 340 ","page_number":340},
  {"content":"\r\nآن و ابن قعنب از مالك بن انس نقلكرده كه او از نافع و نافع از عبد اللَّه بن عمر روايت كرده كه او باصحاب خود ميگفت كه ( امر اللَّه اصحاب محمد باجمعهم ان يخافوا اللَّه ثم قال لهم و كونوا مع الصادقين يعنى محمد و اهل بيته ) يعنى ابن عمر گفته كه حقتعالى امر فرموده است همهء اصحاب رسول ( ص ) را بپرهيزكارى و اجتناب از معاصى و بعد از آن دلالت كرده است بمتابعت پيغمبر ( ص ) و اهل بيت او و مراد از صادقين محمد ( ص ) است و عترت او و بدانكه صدق صفتى است عظيم و خصلتى جسيم و شيمه ايست جميل و نعمتى است جليل چنان كه در بعضى اخبار وارد شده است كه روزى اعرابى خدمت حضرت رسالت ( ص ) آمد و گفت\r\nيا محمد ( ص ) ( انى أريد أن امن بك الا انى احب الخمر و الزنا و السرقة و الكذب و الناس يقولون انك تحرم هذا الاشياء كلها و لا طاقة لى بتركها فان قنعت منى به ترك واحدة منها امنت بك فقيل رسول اللَّه ذلك و شرط له الصدق ثم اسلم فلما خرج من عند رسول اللَّه عرضوا عليه الخمر فقال ان شربت الخمر فان سالنى رسول اللَّه عن شربها و كذبت فقد نقضت العهد و ان صدقت اقام الحد على فتركها ثم عرضوا عليه الزنا فجاءه ذلك فى - الخاطر و كذا فى السرقة فعاد الى رسول اللَّه ( ص ) و قال ما احسن ما فعلت لما منعتنى عن الكذب انسد ابواب المعاصى على و تاب عن الكل )\r\nحاصل معنى اينخبر آنست كه روزى اعرابى بجناب نبوت حاضر شد و گفت يا محمد ( ص ) ميخواهم كه به تو ايمان آورم و تصديق نبوت تو نمايم و بدين تو درآيم اما من مردىام كه شراب را ترك نميتوانم كرد و زناكردن شيمهء من است و دروغ گفتن و دزدى كردن شيوهء من و من شنيده‌ام كه تو اين همه را حرام كردهء و تجويز ان نميكنى و كسى كه مرتكب آنها مىشود او را عقوبت مىنمايى و اين همه خصال پيش تو مذمومست و من نميتوانم كه از اينها بگذرم و توبه كنم و اگر قانع ميشوى كه از يكى بگذرم و باقى را منع نكنى من به تو ايمان مىآورم و اگر كه راضى نميشوى به اين شرط من به حال خود باشم و به تو ايمان نيارم پس حضرت التماس او را قبول كرد و او را از كذب توبه داد پس اعرابى ايمان آورد و از مجلس شريف بيرون رفت اتفاقا بر او شراب عرض كردند ابا كرد زيرا كه تامل نمود كه اگر شراب بخورم و حضرت از من پرسد كه شراب خوردهء يا نه اگر گويم نخورده‌ام دروغ گفته باشم و دروغ گفتن من نقض عهدى است كه با رسول كرده‌ام و اگر راست گويم اقامة حد بر اين لازم حال من شود پس خود را از شراب منع كرده و مرتكب خمر نشد و با زنى ملاقات كرده خواست كه با او زنا كند آنچه در صورت خمر در خواطرش خطور كرده بود مانع او شد و مرتكب زنا نيز نشد و در صورت كذب و سرقة نيز همين حالت او را دست داد و از كذب و دزدى نيز خود را منع كرد پس برگشت به خدمت پيغمبر ( ص ) رفت و فرمود كه يا رسول اللَّه ( ص ) در حق من چه نيكوكارى كردى كه مرا از كذب توبه دادى چه منع تو مرا از كذب سبب آن شد كه من از جميع معاصى ممنوع\r\n","description":"","footnote":"","page_name":" 341 ","page_number":341},
  {"content":"\r\nگشتم از بركات انفاس شريف تو از جميع مناهى درگذشتم و فيروزى و رستگارى يافتم و در خبر است كه\r\n( لا يزال العبد يصدق حتى يكتب عند اللَّه صديقا )\r\nهميشه بنده راست گويد كه تا نام او در چريدهء صديقان نويسند و همچنين دروغگوى تا چندان دروغ گويد كه نام وى در جريدهء دروغ گويان نويسند و از حضرت رسالت ( ص ) مرويست كه\r\nعليكم بالصدق فانه يهدى الى البر و البر يهدى الى الجنة\r\nراست گوئيد كه راستى مردى را ببر رساند و بر به بهشت راه نمايد و دور شويد از دروغ كه دروغ بفجور راه نمايد و فجور بدوزخ رساند و در خبر آمده كه روزى ابو ذر غفارى حديثى از رسول ( ص ) روايت ميكرد جمعى وى را تصديق نميكردند چون رسول ( ص ) حاضر شدى و شكاية قوم معروض داشت حضرت فرمود كه\r\nما اظلت الخضر او لا قلت الغبراء على اصدق لهجة من ابى ذر\r\nو در ميان اين سخن بود كه امير المؤمنين ع از در مسجد در آمد رسول ص فرمود\r\nالا هذا الرحل المقبل فانه صديق الاكبر و الفاروق الاعظم\r\nو بعد از ذكر متخلفان از حرب تبوك و بيان قبول توبه بعضى از ايشان بر سبيل توانى و كاهلى نه بر وجه نفاق و دورويى توبيخ اهل تخلف ميفرمايد كه * ( ما كانَ ) * روا نيست و نشايد * ( لأَهْلِ الْمَدِينَةِ ) * مر اهل مدينه را نفى براى مبالغه است از قبيل كريمهء وَما كانَ لَكُمْ أَنْ تُؤْذُوا رَسُولَ اللَّه يعنى البته جايز نيست اهل مدينه را * ( وَمَنْ حَوْلَهُمْ ) * و آنان را كه گرداگرد ايشانند * ( مِنَ الأَعْرابِ ) * از باديه نشينان چون اعراب جهنيه و مزينه و اسلم و اشجع و بنى غفار * ( أَنْ يَتَخَلَّفُوا ) * آنكه تخلف كنند و باز پس روند * ( عَنْ رَسُولِ اللَّه ) * از مرافقة رسول خدا ( ص ) يا از حكم او پس اينكلام در اصل نهى است كه بجهة مبالغه در صورت نفى واقع شده و تخصيص اهل مدينه و اهل و حوالى آن بجهة قربست و معرفة ايشان بخروج آن حضرت به طرف تبوك * ( وَلا يَرْغَبُوا بِأَنْفُسِهِمْ ) * و نرسد ايشان را كه رغبت كنند بنفسهاى خود * ( عَنْ نَفْسِه ) * از نفس او يعنى خويشتن دارى كنند و بتنعم گذرانيده كناره گيرند از كشيدن آن رنجها كه او ميكشد مرويست كه ابو جثيمهء انصارى در مدينه تخلف كرده بود از غزاة تبوك بعد از ده روز كه از رفتن حضرت رسالت ( ص ) بجانب تبوك بگذشت روى بخانهء خود در آمد و آن روز بغايت گرم بود و او دو زن داشت زنان او هر يك در عريشى نشسته بودند و آن را رفته و آب زده و كوزه هاى آب سرد مهيا ساخته و طعامهاى نيكو ترتيب داده و ابو جثيمه بر در عريش بايستاد و در زنان نگريست و آن ترتيب ملاحظه نمود گفت روا باشد كه رسول خدا ( ص ) در بيابانها بشدت حرارت و باد و آب گرم درمانده باشد و ابو جثيمه در سايهء خنك سرد و طعام لذيذ خورد و با زنان خوبروى خوشبو معاشرت كند به خدا سوگند كه در هيچ عريشى\r\n","description":"","footnote":"","page_name":" 342 ","page_number":342},
  {"content":"\r\nدر نيايم و از اين آب و طعام نخورم تا به آن حضرت ملحق نشوم پس بر شترى سوار شده پارهء زاد برداشته متوجه تبوك شد و چون نزديك تبوك رسيد و اصحاب او را بديدند گفتند يا رسول اللَّه صلَّى اللَّه عليه و آله سوارى مىآيد رسول صلَّى اللَّه عليه و آله گفت\r\nيكون ابا جثيمه\r\nپس نزد آن حضرت آمد و صورت حال باز گفت و از تخلف اظهار ندم كرد و توبه نمود حضرت قبول توبهء او كرده آيهء لَقَدْ تابَ اللَّه عَلَى النَّبِيِّ وَالْمُهاجِرِينَ وَالأَنْصارِ بر او خواند و بعد از آن آيهء * ( ما كانَ لأَهْلِ الْمَدِينَةِ وَمَنْ حَوْلَهُمْ مِنَ الأَعْرابِ أَنْ يَتَخَلَّفُوا عَنْ رَسُولِ اللَّه وَلا يَرْغَبُوا بِأَنْفُسِهِمْ عَنْ نَفْسِه ) * * ( ذلِكَ ) * اين وجوب متابعت و ترك تخلف * ( بِأَنَّهُمْ ) * بسبب آنست كه ايشان چون با رسول خدا باشند * ( لا يُصِيبُهُمْ ظَمَأٌ ) * نميرسد ايشان را تشنگى * ( وَلا نَصَبٌ ) * و نه رنجى از متابعت سفر * ( وَلا مَخْمَصَةٌ ) * و نه گرسنگى * ( فِي سَبِيلِ اللَّه ) * در راه خدا * ( وَلا يَطَؤُنَ ) * و نسپرند مكانى از امكنه كفار بسم اسب يا كف شتر يا بپايهاى خود * ( مَوْطِئاً ) * سپردنى كه آن * ( يَغِيظُ الْكُفَّارَ ) * بخشم آورد كافران را * ( وَلا يَنالُونَ مِنْ عَدُوٍّ ) * و نيابند از دشمن * ( نَيْلًا ) * يافتنى از قتل و اسر و نهب و هزيمت و جراحت * ( إِلَّا كُتِبَ لَهُمْ ) * مگر كه نوشته شده براى ايشان * ( بِه ) * بسبب آن * ( عَمَلٌ صالِحٌ ) * كردار هاى شايسته كه مستلزم ثوابست يعنى بهر يك از اينها كه بديشان رسد مستحق ثواب شوند از ابن عباس نقل است كه بهر ترسى كه از دشمن بدل ايشان رسد هفتاد حسنه در ديوان ايشان بنويسند * ( إِنَّ اللَّه ) * بدرستى كه خداى * ( لا يُضِيعُ ) * ضايع و تباه نميگرداند * ( أَجْرَ الْمُحْسِنِينَ ) * مزد نيكوكاران را يعنى مجاهدان را اين جملهء مؤكده تعليل كتب است و تنبيه بر آنكه جهاد احسان است يا در حق كفار بجهة سعى در تكميل ايشان به نهايت آنچه ممكن است مانند ضرب مجنون به قصد تداوى و يا در حق مؤمنان چه آن صيانت ايشانست از سطوة كفار و استيلاى ايشان مفسران را در حكم اين آيه خلافست قتاده بر آنست كه اين خاص است به زمان رسول صلَّى اللَّه عليه و آله يعنى هر گاه كه او بنفس نفيس خود متوجه جهاد شد هيچ كس را جايز نبودى كه تخلف كردى اما آنان كه بعد از او بودند از ائمه بر جملهء مسلمانان مساعدت واجب نبود بلكه بعضى كه به آن اقدام كنند از ديگران بيفتد و اوزاعى و ابو جابر و جمعى ديگر گفته‌اند كه حكم آن عام است و ابن زيد گفته كه اين حكم در وقتى بود كه قلت مسلمانان بود چون بسيار شدند منسوخ شد بآيهء وَما كانَ الْمُؤْمِنُونَ لِيَنْفِرُوا كَافَّةً و اينقول صحيح است چه جهاد از فرض كفاية است باجماع كه اگر منسوخ نبودى از فروض اعيان بودى و هيچكس بر آن نيست بدانكه آيه متضمن تحريص\r\n","description":"","footnote":"","page_name":" 343 ","page_number":343},
  {"content":"\r\nاست بر جهاد و افعال خير پس مبادرت بر آن از واجبات باشد * ( وَلا يُنْفِقُونَ ) * و نفقه نكنند * ( نَفَقَةً صَغِيرَةً ) * نفقهء اندك و خورد چون علاقه يا تازيانه و نعل اسبى يا صاع خرمايى كه بدهند مانند ابو عقيل كه قبل از اين گذشت * ( وَلا كَبِيرَةً ) * و نه نفقهء بزرگ بسيار چون انفاق عباس و غيره كه غرض ايشان به آن انفاق اعزاز دين خدا باشد و تقرب * ( وَلا يَقْطَعُونَ ) * و قطع نكنند در مسير خود * ( وادِياً ) * هيچ ممر آب و سيل را مراد هر زمين واسع است تجوزا يعنى هيچ زمينى را قطع نكنند * ( إِلَّا كُتِبَ لَهُمْ ) * مگر كه نوشته شود براى ايشان ثواب آن و ثبت كرده شود * ( لِيَجْزِيَهُمُ اللَّه ) * تا جزا دهد خدا ايشان را بسبب آن * ( أَحْسَنَ ما كانُوا ) * نيكوترين آن را كه در راه و حق * ( يَعْمَلُونَ ) * عمل ميكردند و چون احسن را جزا دهند جزاء حسن را نيز بدان الحاق كنند جهة توقير اجر و تكثير آن و گويند مراد باحسن جميع عمل واجب و ندب است چه آن احسن است از مباح كه حسن است و غير مذموم يعنى ثواب بر واجب و ندب باشد نه بر مباح و نزد بعضى احسن صفت صواب است نه عمل يعنى ثواب عمل احسن از عمل باشد و در ينابيع مذكور است كه اگر غازيى را هزار طاعت باشد و يكى از همه نيكوتر بود حق سبحانه و تعالى آن را ثواب عظيم دهد و نهصد و نود و نه را بطفيل آن قبول كند و هر يك را برابر آن ثواب ارزانى دارد تا كرم او نسبت بمجاهدان بر همه كس ظاهر گردد و از امير المؤمنين ع و از ابو ذر و ابو هريره روايتست كه پيغمبر صلَّى اللَّه عليه و آله فرمود كه هر كه نفقه براى غازيان بفرستد و خود در خانه نشسته باشد حقتعالى بهر\r\nدرمى هفتصد هزار درم در عوض به او دهد پس اين آيه تلاوت فرمود كه وَاللَّه يُضاعِفُ لِمَنْ يَشاءُ آيه دليلست بر آنكه هر تعب و نصب و ظما و جوع و انفاق كه در حج يا زيارة احد ائمه معصومين عليهم السلام يا در طلب علم واقع شود موجب ثواب جزيلست از ابن عباس مرويست كه چون بر رسول صلَّى اللَّه عليه و آله انواع تهديدات در باب متخلفان نازل شد مؤمنان جازم شدند بر آنكه چون تفسير جهاد بر آيد بتمامى عازم حرب شوند خواه آنكه رسول صلَّى اللَّه عليه و آله خود متوجه جهاد شود يا لشگر فرستد پس چون رسول صلَّى اللَّه عليه و آله لشگرى را نام زد كردى جملهء مسلمانان بيرون رفتندى و رسول صلَّى اللَّه عليه و آله را تنها گذاشتندى حقتعالى اين آيه فرستاد كه * ( وَما كانَ الْمُؤْمِنُونَ ) * و روا نيست و نشايد مؤمنانرا * ( لِيَنْفِرُوا ) * آنكه بيرون روند بغزا * ( كَافَّةً ) * همهء ايشان چه امر معاش و معاد مختل ميماند هم چنان چه جايز نيست كه همهء ايشان تثبيط كنند * ( فَلَوْ لا نَفَرَ ) * پس چرا بيرون نروند * ( مِنْ كُلِّ فِرْقَةٍ ) * از هر جمعى كثير * ( مِنْهُمْ ) * از ايشان مراد قبيله و اهل بلده‌اند كه از ايشان نفور كنند * ( طائِفَةٌ ) * گروهى\r\n","description":"","footnote":"","page_name":" 344 ","page_number":344},
  {"content":"\r\nبجهاد و باقى توقف نمايند * ( لِيَتَفَقَّهُوا ) * تا طلب دانش كنند * ( فِي الدِّينِ ) * در دين و تكلف نمايند در فقاهت در خدمت حضرت رسالت ص * ( وَلِيُنْذِرُوا ) * و بايد كه بيم كنند فقها * ( قَوْمَهُمْ ) * گروه خود را * ( إِذا رَجَعُوا إِلَيْهِمْ ) * چون باز گردند بسوى اهل خود يعنى بايد كه غايت سعى و معظم غرض ايشان از نفقه ارشاد قوم باشد و در اين دليلست بر آنكه نفقه و تذكير از فرض كفايتست و سزاوار آنست كه غرض متعلمان در فقه استقامت خودشان باشد و اقامت غير نه ترفع بر مردمان و تبسط و اشتهار در بلاد * ( لَعَلَّهُمْ يَحْذَرُونَ ) * تا باشد كه اهل قبيلهء ايشان حذر نمايند از آنچه بيم كرده ميشوند از آن از كلبى روايتست كه آيت در حق بنى اسد آمد كه ايشان را قحطى عظيم رسيد برخواستند و با جميع زنان و كودكان بمدينه آمدند و گفتند كه ما آمده‌ايم تا تعليم گيريم از رسول خدا صلَّى اللَّه عليه و آله پس نرخها گران كردند و بعضى راهها را متنجس ميساختند حقتعالى اين آيه فرستاد كه بايد كه از هر قبيلهء گروهى از ايشان بيرون روند به تحصيل فقه نه همه و بعد از آنكه علم فقه را آموخته باشند بناحيه خود توجه نمايند و ايشان را تعليم دهند تا همهء ايشان از معاصى حذر كنند و او امر و نواحى الهى را امتثال نمايند و بعد از آن امر ميفرمايد بقتال اقرب فالاقرب و ميفرمايد كه * ( يا أَيُّهَا الَّذِينَ آمَنُوا ) * اى كسانى كه گرويده‌ايد * ( قاتِلُوا الَّذِينَ ) * كارزار كنيد با آنان كه * ( يَلُونَكُمْ ) * نزديك شمااند * ( مِنَ الْكُفَّارِ ) * از ناگرويدگان و آنها يهودانى بودند كه در حوالى مدينه متوطن شده بودند چون بنى قريظه و بنى نضير و خيبر و گويند مراد اهل رومند كه در ولايت شام بودند و شام قريب بمدينه است و بهر تقدير ميفرمايد كه قتال كنيد با مشركان نزديك * ( وَلْيَجِدُوا ) * و بايد كه بيابند كافران و فهم كنند * ( فِيكُمْ غِلْظَةً ) * در شما درشتى نسبت به خود يعنى عنفى كه در مقابل قبل از وقوع در قتال با شدتى و فرط صبرى بر مقاتله يا شجاعتى تمام در حين محاربه غرض آنست كه مقاتله كنيد با كفارى كه اقرب باشند بشما زيرا كه قتال با تباين امكنهء ايشان دفعة واحدة از محالاتست پس ناچار است از ترتيب و احوط ابتدا است باقرب ما دام كه خطر ابعد اشد نباشد از اقرب و لهذا حضرت رسالت ( ص ) مقاتله با بنى نضير و بنى قريظه قبل از حرب هوازن فتح مكه كرد و با اهل فارس محاربه نكرد بجهة بعد ايشان و مرويست كه ابن عمر را پرسيدند از قتال ديلم گفت عليكم بالروم بر شما باد كه با اهل روم كارزار كنيد * ( وَاعْلَمُوا أَنَّ اللَّه ) * و بدانيد كه خدا * ( مَعَ الْمُتَّقِينَ ) * با پرهيز كارانست بحفظ و اعانت و نصرت و از جملهء محالاتست كه او سبحانه به چيزى امر فرمايد و خود با ضد آن باشد در فتوحات آورده كه حقتعالى مؤمنان را بقتل كفار اقرب ميفرمايد و هيچ دشمن از نفس\r\n","description":"","footnote":"","page_name":" 345 ","page_number":345},
  {"content":"\r\nاماره كافر نعمتتر نيست و نزديكترين دشمن به تو او است كه اعد عدوك نفسك التي بين جنيبك پس بقتال او كه جهاد اكبر عبارت از آنست اشتغال نمودن\r\nاولى و انسب مينمايد و ببايد دانست كه منشا رفتن حضرت رسول صلَّى اللَّه عليه و آله بتبوك آن بود كه در سنهء تسع خبر بمدينه رسيد كه لشگر روم بشام آمده‌اند و متوجه مدينه‌اند و مقدمهء لشگر بلقا رسيده و هرقل در حمص است و آن حضرت با سيهزار مرد متوجه شام شده و چون بتبوك رسيد كه چهارده مرحله است تا مدت دو ماه توقف فرمود ظاهر شد كه آن خبر دروغ بوده بازگشت فرمود و در اينغزا على مرتضى عليه السّلام را در مدينه خليفهء خود گردانيد و بعد از آن حقتعالى در باب اهل نفاق ميفرمايد كه * ( وَإِذا ما أُنْزِلَتْ سُورَةٌ ) * و چون فرو فرستاده شود سورهء يا پارهء از قرآن چنان كه گذشت * ( فَمِنْهُمْ مَنْ يَقُولُ ) * پس از منافقان كسى هست كه گويد با منافقى ديگر از روى انكار و استهزاء ابا ضعفاى مؤمنان گويد * ( أَيُّكُمْ زادَتْه ) * كيست از شما آنكه بيفزود او را * ( هذِه ) * اين سوره * ( إِيماناً ) * گرويدن يعنى كدام است آن كس كه اين سوره او را يقين و ثبات در دين بيفزايد حقتعالى در جواب او فرمايد كه * ( فَأَمَّا الَّذِينَ آمَنُوا ) * پس اما آنان كه گرويده‌اند * ( فَزادَتْهُمْ إِيماناً ) * پس زياده ميگرداند اينسوره ايمان را بزيادتى علمى كه حاصل مىشود از تدبر در اينسوره و انضمام ايمان به آن * ( وَهُمْ يَسْتَبْشِرُونَ ) * و ايشان شاد ميشوند بنزول آنكه سبب زيادتى كمال و واسطه ارتفاع حال ايشانست * ( وَأَمَّا الَّذِينَ ) * و اما آنان كه * ( فِي قُلُوبِهِمْ مَرَضٌ ) * در دلهاى ايشان بيمارى شك و نفاق و حقد و حسد و بغض اسلام است * ( فَزادَتْهُمْ ) * پس زياده مىكند آن سوره ايشان را * ( رِجْساً إِلَى رِجْسِهِمْ ) * كفرى مضموم بكفر ايشان يعنى در سوره هاى ديگر شك داشتند پس شك ايشان در اينسوره با آن شك انضمام يافت و موجب زيادتى كفر ايشان شد * ( وَماتُوا ) * و مردند يعنى استحكام يافت اين صفت در ايشان تا وقتى كه مردند * ( وَهُمْ كافِرُونَ ) * در حالتى كه ايشان كافر بودند بدانكه خلافست در آنكه ايمان قابل زياده و نقصان هست يا نه سلف بر اولند و از جملهء دلايل ايشان قول حضرت رسالت صلَّى اللَّه عليه و آله در حق امير المؤمنين عليه السّلام كه\r\nلو وزن ايمان على بايمان اهل الارض لرجح ايمان على عليه السلم\r\nو از امير المؤمنين عليه السّلام نيز مرويست كه\r\nالايمان يبدء نقطة بيضاة فى القلب فكلما ازداد الايمان عظما ازداد لك البياض حلى بيض القلب كله و ان النفاق يبدء نقطه سوداء فكلما ازداد النفاق از داد ذلك السواد حتى يسود القلب كله\r\nو حق آنست كه ايمان متصف بنقض نيست زيرا كه آن\r\n","description":"","footnote":"","page_name":" 346 ","page_number":346},
  {"content":"\r\nعبارتست از تصديق بتوحيد و عدل و نبوت و امامت و معاد و عدم تصديق بيكى از اينها موجب عدم ايمانست و مستلزم كفر و مراد بزيادتى ايمان در حديثين مذكورين بر وجه كميت نيست بلكه بحسب كيفيت است كه آن بكثرت ادله و حجج عقليه و نقليه است بر آن وجهى كه موجب كمال انكشاف و ظهور تمام شود و بمثابه رسد كه مساوى شود با امور ضروريه چون حرارت نار و ضوء شمس چنان كه امير المؤمنين عليه السّلام فرمود كه\r\nلو كشف الغطاء ما ازددت يقينا\r\nيعنى اگر پرده را از پيش من بردارند يقين من زياده نشود بر آنچه دانسته‌ام بعد از ان بيان اعراض منافقان مىكند از نظر و تدبر در امور هاديه و بر سبيل انكار ميفرمايد كه * ( أَ وَلا يَرَوْنَ ) * آيا نميبينند اين منافقان * ( أَنَّهُمْ يُفْتَنُونَ ) * آنكه ايشان مبتلا ميشوند باصناف بليات از مرض و وجع و قحط و يا بجهاد با رسول خدا صلَّى اللَّه عليه و آله و مغلوبيت ايشان بسبب آن با وجود كثرت ايشان و قلت ياران آن قدوهء عالميان و يا بظهور نفاق و كذب ايشان بر مسلمانان و عارف شدن آن حضرت بضماير مكنونات خبيثهء ايشان * ( فِي كُلِّ عامٍ ) * در هر سال * ( مَرَّةً أَوْ مَرَّتَيْنِ ) * يك بار يا دو بار * ( ثُمَّ لا يَتُوبُونَ ) * پس توبه نمىكنند از نفاق * ( وَلا هُمْ يَذَّكَّرُونَ ) * و پند نميگيرند و متعظ نمىشوند و در آيات و عبر و امثال تفكر و انديشه نميكنند * ( وَإِذا ما أُنْزِلَتْ ) * و چون فرود آيد * ( سُورَةٌ ) * سورهء از قرآن كه در آن عيب ايشان مذكور باشد * ( نَظَرَ بَعْضُهُمْ ) * نظر كنند برخى از ايشان * ( إِلى بَعْضٍ ) * بسوى برخى ديگر يعنى به چشم يكديگر را اشارت كنند از روى انكار و سخريه بدان سوره و يا از راه خشم و سخط باستماع عيوب خود يا بتغامز عيون ايمايى كنند بهم بقرار از مجلس و آهسته با يكديگر گويند * ( هَلْ يَراكُمْ مِنْ أَحَدٍ ) * آيا مىبينند يكى از مسلمانان شما را كه از مجلس بيرون رويد پس اگر كسى بيند اقامت كنيد و اگر نه برخيزيد * ( ثُمَّ انْصَرَفُوا ) * پس بازگردند از مجلس پيغمبر به جهت خوف فضيحت يا فرط غيظ و يا منصرف شوند از فوايد قرآنى كه مؤمنان به آن مستفيذ ميشوند * ( صَرَفَ اللَّه ) * گردانيده است خدا * ( قُلُوبَهُمْ ) * دلهاى ايشان را از ثواب و رحمت در آخرت يا از انشراح صدر و فهم قرآن و قبول ايمان به جهت عقوبت فرط عناد و انكار و اصرار كفر ايشان و عدم تدبر در آيات بينه و معجزات ظاهره و محتمل است كه اين كلام بمعنى دعا باشد يعنى حقتعالى دلهاى ايشان را از راه حق بگرداناد و بطريق بهشت رهنمونى نكناد * ( بِأَنَّهُمْ ) * بسبب آنكه ايشان * ( قَوْمٌ لا يَفْقَهُونَ ) * گروهىاند كه درنمىيابند حق را و فهم آن نميكنند از غايت رسوخ كفر و عناد در باطن ايشان تدبر در آن نمىكنند تا حق را دريابند\r\n","description":"","footnote":"","page_name":" 347 ","page_number":347},
  {"content":"\r\nبعد از ذم اهل كفر و نفاق و توعيد و تهديد ايشان بعقاب و عذاب بر سبيل عموم خطاب بجميع بندگان مىكند و به قسم تأكيد آن خطاب مىكند و ميگويد * ( لَقَدْ جاءَكُمْ ) * هر آينه براستى و درستى و تحقيق كه آمد به شما اى كافهء مكلفان * ( رَسُولٌ ) * فرستادهء به حكم خدا * ( مِنْ أَنْفُسِكُمْ ) * از شما يعنى از جنس شما در بشريت كه تا بواسطهء جنسيت با او مخالطه كنيد و بر وجه سهولت افاده و استفادهء وجود گيرد يا آمد بشما اى اعراب رسولى از شما متكلم بلغت شما يا از قبيلهء شما از ابن عباس مرويست كه هيچ قبيلهء نبود در عرب الا كه حضرت رسالت صلَّى اللَّه عليه و آله رشته از قرابتى بدان پيوسته نبود و در قرائت شاذه منقول از آن حضرت و فاطمه عليهم السلام من انفسكم واقع شده بفتح فا كه افعل تفضيل است مشتق از نفاسه يعنى نفيستر و شريفترين شما هم در نسب و هم در حسب و در اخبار آمده كه پدران آن حضرت بعضى انبيا بودند و بعضى اوصيا و بعضى ملوك و از صادق عليه السلام منقولست كه\r\nانه من نكاح لم يصبه شيء من ولادة الجاهلية\r\nاو از نكاحى بوجود آمده كه ولادت جاهليت به او نرسيده بود يعنى اباى او هيچ كافر نبودند و قتاده گفته كه حقتعالى او را از شريفترين بندگان گردانيد تا كسى حسد بر نبوت او نبرد و از ابن عباس روايت كرده‌اند كه آن حضرت صلَّى اللَّه عليه و آله فرمود كه\r\nما ولدنى من سفاح اهل الجاهلية ما ولدنى الا نكاح كنكاح الاسلام\r\nحاصل كه حق تعالى بر بندگان منت نهاده به آن كه وى از ايشانست زيرا كه هر گاه كه مواد و منشأ او را شناخته باشند و در حين صغر و كبر مشاهدهء حال او كرده باشند و بصدق و امانت او عارف شده و بر چيزى كه موجب نقض باشد از او مطلع نشده پس سزاوار آنست كه بقبول و انقياد اقرب باشد و با وجود اين صفت عالى * ( عَزِيزٌ عَلَيْه ) * سخت و دشوار است بر او * ( ما عَنِتُّمْ ) * آن چه در رنج افتيد بدان از كفر و ضلالت و به جهت آن معذب شويد يعنى لطف و شفقت و مرحمت او نسبت بشما بر وجهى است كه نميخواهد كه بسبب صدور عمل بدى كه از شما صادر مىشود گرد اذيتى و بليتى بدامن شما بنشيند و بسبب اين پيوسته در صدد تزكيه شما است و همگى همت او مصروفست بر آنكه هيچ عمل بدى از شما ظاهر نشود تا موجب ضرر شما نشود و بعضى بر لفظ عزيز وقف ميكنند و او را وصف رسول صلَّى اللَّه عليه و آله ميدانند يعنى پيغمبر صلَّى اللَّه عليه و آله ارجمند است و بزرگ قدر و غالب بر اعادى دين و معنى عليه ما عنتم آنكه بر او است آن چه كنيد از گناه يعنى اعتذار آن برويست نزد پروردگار روز قيامت بشفاعت تدارك خواهد نمود و در اين معنى گفته‌اند كه شعر\r\n\r\nنماند بعصيان كسى در گرو\r\nكه دارد چنين سيدى پيش رو\r\n\r\n\r\nاگر دفترت از گنه پاك نيست\r\nچه او عذر خواهت بود باك نيست\r\n\r\nو نيز از صفات جميلهء او اينست كه * ( حَرِيصٌ عَلَيْكُمْ ) * حريص است بر اسلام شما و اصلاح نيات شما * ( بِالْمُؤْمِنِينَ ) * بگرويدگان از شما و از غير شما\r\n","description":"","footnote":"","page_name":" 348 ","page_number":348},
  {"content":"\r\n* ( رَؤُفٌ رَحِيمٌ ) * مهربانست و بخشاينده تقديم رؤف فرمود بر رحيم كه ابلغست به جهت محافظت بر فواصل است و ابلغيت آن از جهت آنست كه بمعنى شدت رحمت است و ببايد دانست كه حقتعالى هيچ پيغمبرى را در يك موضع به دو اسم اختصاص نداد مگر پيغمبر ما صلَّى اللَّه عليه و آله و در حق خود فرمود كه\r\nان اللَّه بالناس لرؤف رحيم\r\nو در شان وى گفت كه * ( بِالْمُؤْمِنِينَ رَؤُفٌ رَحِيمٌ ) * و يك وجه از وجوه تفضيل آن حضرت بر انبياى ديگر عليه و عليهم الصلاة و السلام اينست كه يحيى بن جعده روايت كرده كه هر كس كه آيتى از قرآن نزد عمر خطاب آوردى ثبت نكردى تا دو گواه گواهى دادندى بر آن مگر اين آيه كه مردى نزد وى آورد فى الحال بنوشت و گفت گواهى در اين نميخواهم كان و اللَّه كذلك به خدا كه رسول خدا صلَّى اللَّه عليه و آله چنين بود و گويند كه اين آخرين آيتست از قرآن كه فرود آمده و اين سوره آخرين سوره است كه بيكبار نازل شد و در مجمع آورده كه رؤف رحيم به اين معنى است كه رؤفست بر مطيعين و رحيم است بر مؤمنين و يا رؤفست باقربا و رحيمست باولياى خود يا رؤفست بهر كه او را ديده و رحيمست بهر كه او را نديده * ( فَإِنْ تَوَلَّوْا ) * پس اگر برگردند منافقان از يارى و هوادارى و تخلف نمايند از فرمان بردارى او يا اعراض كنند كافران از ايمان آوردن به تو * ( فَقُلْ ) * پس بگو تو كه * ( حَسْبِيَ اللَّه ) * بس پسند است مر خداى كه شر شما را كفايت كند و مرا بر شما غالب گرداند و شما را مغلوب من سازد * ( لا إِله إِلَّا هُوَ ) * هيچ معبودى نيست به حق مگر وى اين در حكم دليلست بر ما قبل * ( عَلَيْه تَوَكَّلْتُ ) * بر وى توكل كردم و كار خود با وى گذاشتم پس اميدوارى و ترس كارى ندارم مگر از او * ( وَهُوَ ) * و او است * ( رَبُّ الْعَرْشِ الْعَظِيمِ ) * خداوند عرش بزرگ مراد ملك عظيم است يا جسم اعظم كه محيط است بر جميع آسمان و زمين و مقادير و احكام از آن نازل مىشود و قبلهء دعا و مطايف ملائكه است و آن را بكمال قدرت خود نگه ميدارد و مرويست كه عرش الهى هزار گز دارد و بروايتى سيصد هزار قاعده هر قاعده تا قاعده سيصد هزار سال است و همهء آن مملو است از حافات و صافات معنى مراد از آية آنست كه اى محمد ( ص ) بگو كه خداى كه عرش به اين عظمت نگاه ميدارد قادر است كه مرا از شر منافقان و كافران در پناه خود نگاه دارد آورده‌اند كه مردى صالح رسول ص را در خواب ديد كه در مجمع نشسته بود و اصحاب با او مجالست كرده مردى از جمله آشنايان در آمد خواست كه بنشيند رسول صلَّى اللَّه عليه و آله دست او را بگرفت و بر بالاى دست صحابه جاى داد گفتند يا رسول اللَّه صلَّى اللَّه عليه و آله اين چه كس است كه او را بر ما تقديم فرمودى و به اين مرتبه در تكريم و تعظيم او كوشيدى فرمود كه اين مرديست كه در عقب هر نمازى دو آيه از آخر سورهء برائت ميخواند\r\n","description":"","footnote":"","page_name":" 349 ","page_number":349},
  {"content":"\r\nيعنى قوله لَقَدْ جاءَكُمْ الى قوله * ( وَهُوَ رَبُّ الْعَرْشِ الْعَظِيمِ ) *\r\n\r\nسورة يونس عليه السلام\r\nمكى است نزد اكثر مفسرين و از ابن عباس و قتاده مرويست كه الا سه آيه كه در مدينه نازل شده فَإِنْ كُنْتَ فِي شَكٍّ مِمَّا أَنْزَلْنا تا آخر سه آيه و نزد ابن مبارك الا ايه و منهم من يؤمن الاية كه دربارهء يهود مدينه نازل يافته و عدد آيات آن صد و نه است نزد جميع غير از شامى و اختلاف در سه آيه است مُخْلِصِينَ لَه الدِّينَ شِفاءٌ لِما فِي الصُّدُورِ شامى است و مِنَ الشَّاكِرِينَ غير شامى و ابى بن كعب از پيغمبر ص روايت كرده كه هر كه اين سوره را قرائت كند بعدد هر كه تصديق يونس عليه السّلام كرده و تكذيب او نموده و بعدد هر كه با فرعون غرقشده ده حسنه براى او بنويسند و از ابى عبد اللَّه عليه السّلام مرويست كه هر كه تلاوت سورهء يونس كند در هر دو ماه يا سه ماه از جاهلان نباشد و روز قيامت از مقربان بارگاه عزت بود و بدانكه چون حق سبحانه و تعالى ختم سورهء برائه فرمودند بر رسول صلى اللَّه عليه و آله افتتاح اين سوره نيز بذكر او كرده و به آن چه به او نازل شد از قرآن و فرمود\r\n* ( بِسْمِ اللَّه الرَّحْمنِ الرَّحِيمِ الر ) * دانسته شد كه حروف مقطعه نزد بعضى اسامى سوراند و نزد قتاده نامى است از نامهاى قرآن و علم الهدى رحمه اللَّه فرموده كه حق تعالى نام مينهد سوره را بهر چه اراده و حكمت او به آن تعلق گرفته باشد و آنچه مشهور است الر بمعنى انا اللَّه الرحمن است يا انا اللَّه ارى و در بحر آورده كه مقسم به است و هر حرفى اشارتيست از حق به حبيب خودش محمد صلَّى اللَّه عليه و آله و سلم يعنى سوگند ميخورم بآلاى خود بر تو در ازل و بلطف من با تو در وجود و برأفت من مر تو را تا ابد جواب قسم اينست كه * ( تِلْكَ ) * اين سوره يا تمام قرآن * ( آياتُ الْكِتابِ الْحَكِيمِ ) * آيتهاى قرآنست كه مشتملست بر حكمت يا وصف آن بحكمت باعتبار آنست كه كلامى است نازل از نزد حكيم مطلق و يا حكم كننده است ميان حلال و حرام و حاكم به بهشت كسى را كه اطاعت نمايد و به دوزخ آن را كه عصيان ورزد و يا محكم و متقن است كه در وى تناقض و اختلاف نيست يا آنكه هرگز رقم نسخ بر وى كشيده نشود يا كسى بر تغيير آن قادر نبود و نزد قتاده و مجاهد مراد بكتاب تورية و انجيل است و ساير كتب سابقه كه بر انبيا نازل شده يعنى اين سوره از آيات كتب الهيه است كه قبل از اين منزل گشته و گويند مراد لوح محفوظ است يعنى آن چه اين سوره متضمن آنست از آياتيست كه در لوح محفوظ مثبت است و از ابن عباس مرويست كه چون اساس نبوت محمد ( ص ) تاكيد يافت و حضرت پروردگار عز شانه او را برسالت اختصاص داد صناديد قريش اظهار انكار كرده گفتند عجب است كه خداى رسولى را\r\n","description":"","footnote":"","page_name":" 350 ","page_number":350},
  {"content":"\r\nكه از جنس آدميان فرستد بعالميان يتيم ابو طالب را اختيار كند حقتعالى رد انكار ايشان كرده فرمود * ( أَ كانَ لِلنَّاسِ ) * آيا هست مردمان را * ( عَجَباً ) * تعجبى و شگفتى * ( أَنْ أَوْحَيْنا إِلى رَجُلٍ مِنْهُمْ ) * آنكه وحى كرديم بسوى مردى كه از اقناى ايشانست نه از عظماى ايشان بدانكه * ( أَنْ أَوْحَيْنا ) * اسم كان است و عجبا خبر او بر او مقدم شده به جهت اعتنا بر انكار عجب و صاحب كشاف گفته كه اجود آنست كه كان تامه باشد و ان اوحينا بدل عجبا و اختيار للناس بر عند للناس به جهت دلالتست بر آنكه ايشان پيغمبر را اعجوبه گردانيده بودند براى خود يعنى او را منصوب گردانيده بودند براى محل تعجب خود و انكار و استهزاء خود را بجانب او متوجه ساخته و اين معنى از عند مفهوم نميشود و تعجب ايشان در اين از فرط حماقت و قصور نظر ايشان بود در امور اجله و جهل ايشان بحقيقت وحى و نبوت چه اعتقاد ايشان آن بود كه مزيت فضيلت و مرتبهء شان مرد بكثرت مال و جاه دنيوى است و آن حضرت را كه از عظماى خود كمتر ميدانستند به جهت قلت مال بود و چون حكمت الهى مقتضى استحقار حطام دنيويه است از اين جهت اكثر پيغمبران كه مبعوث شده‌اند متصف بصفت فقر بوده‌اند تا ببندگان نمايد كه مال دنيا را دخلى نيست در مرتبه كمال قال وَما أَمْوالُكُمْ وَلا أَوْلادُكُمْ بِالَّتِي تُقَرِّبُكُمْ عِنْدَنا زُلْفى و كفار از فرط جهالت اين را نمىيافتند و اكثر تعجب ميكردند و گويند تعجب ايشان از اين بود كه رسول ( ص ) از جنس بشر مبعوث شود نه از ملائكه چنان كه در سورة الانعام گذشت و بر هر تقدير ميفرمايد كه وحى كرديم به مردى كه از اصل و نسب شما است مضمون وحى * ( أَنْ أَنْذِرِ النَّاسَ ) * آنست كه بيم كن مردمان را از عقوبت الهى و ان مفسره است يا مخففه از مثقله پس در موقع مفعول اوحينا باشد و تعميم انذار به جهت آنست كه هيچ كس خالى از صفتى نيست كه او را از آن نبايد ترساند و بعد از آن تخصيص بشارت مىكند باهل ايمان چه كفار را سبب بشارت نيست پس ميفرمايد كه * ( وَبَشِّرِ الَّذِينَ آمَنُوا ) * و مژده ده آنان را كه گرويده‌اند * ( أَنَّ لَهُمْ ) * به آن كه مر ايشان راست * ( قَدَمَ صِدْقٍ ) * پيشرو نيك * ( عِنْدَ رَبِّهِمْ ) * نزد پروردگار ايشان و آن سابقه جليله و منزلهء رفيعه و نعيم جنت است كه حق تعالى به آن وعده راست داده مؤمنان را كه بوسيلهء ايمان و طاعت به آن رسند و تسميهء سابقه به آن به جهت آنست كه سعى و سبق به آن متقدم است هم چنان كه نعمت\r\nرا يد ميگويند به جهت آنكه بدست داده مىشود و اضافهء آن بصدق جهت تحقق آنست و تنبيه بر آنكه رسيدن به آن بصدق قول است و نيت و ابن عباس فرموده كه قدم صدق سبقت سعادتست در ذكر اول يعنى سابقهء ازلى بسعادت اهل ايمان و مؤيد اينست قوله تعالى الَّذِينَ سَبَقَتْ لَهُمْ مِنَّا الْحُسْنى و دمياطى گفته كه قدم صدق مقام صدق است كه در او\r\n","description":"","footnote":"","page_name":" 351 ","page_number":351},
  {"content":"\r\nملال و زوال نيست يا ايمان صادق يا اعمال صالحه و مساعى جميله يا رضوان اللَّه يا دعاى ملائكه كه در بارهء ايشان سبقت كرده يا تقديم حقتعالى اين امت را در بعث چنانچه فحواى نحن الآخرون السابقون از آن خبر ميدهد يا شفيع صدق كه حضرت پيغمبر است و در عين المعانى آورده كه حضرت رسالت صلَّى اللَّه عليه و آله را از قدم صدق پرسيدند فرمود\r\nهى شفاعتى توسلون بى الى ربكم\r\nو مقرر است كه گناهكاران تباه روزگار را هيچ وسيله براى آمرزش برابر شفاعت آن حضرت نيست و قول اخير منقولست از ابى سعيد خدرى و ماثور از ابى عبد اللَّه ع * ( قالَ الْكافِرُونَ ) * گفتند ناگرويدگان بعد از آمدن پيغمبر ( ص ) بر ايشان و نمودن خوارق عادات * ( إِنَّ هذا ) * بدرستى كه اين مرد * ( لَساحِرٌ مُبِينٌ ) * جادوييست آشكارا در اين اعترافست به آنكه ايشان مشاهده ميكردند امور خارقه عاده را كه عاجز كنندهء ايشان بود از معاضه * ( إِنَّ رَبَّكُمُ اللَّه ) * بدرستى كه پروردگار شما اللَّه است * ( الَّذِي ) * آن خداوندى كه بقدرت بى عجز و حكمت بى قصور * ( خَلَقَ السَّماواتِ وَالأَرْضَ ) * بيافريد آسمانها و زمينها را كه اصول ممكناتاند و بزرگترين اجسام اين عالم * ( فِي سِتَّةِ أَيَّامٍ ) * در مقدار شش روز از ايام دنيا و در آن مدت آن را اختراع و ابداع كرد با چندين بدايع و عجائب با آنكه قادر بود بيكطرفة العين آن را بيافريند تا تعليم بندگان باشد كه در كارها تعجيل نكنند كه\r\n( التانى من الرحمن و العجلة من الشيطان )\r\nو نيز تا آن ايهام طبع و ايجاب ابعد باشد و غير آن از وجوه حكمت و مصلحت و از اين قبيل است خلق الانسان حالا بعد حال و اخراج ثمار و ازهار و ساير نباتات شيئا بعد شىء * ( ثُمَّ اسْتَوى ) * پس مستولى شد * ( عَلَى الْعَرْشِ ) * بر عرش در تدبير امور هم چه استوارى ملك بر سرير استيلاء بر تدبير مملكت چه همه تدبير از عرش كه اعظم مخلوقاتست نازل ميگردد و لهذا بندگان نزد حوائج دستهاى خود را بجانب آن رفع ميكنند و مزيت تفصيل معنى استوا و ذكر ثم و اختلاف مفسران در سورة الاعراف مذكور شده * ( يُدَبِّرُ الأَمْرَ ) * تدبير مىكند و ميسازد امر كاينات را بر مقتضاى حكمت يا تقدير مىكند بودنيها را بر وجهى كه ميخواهد و تدبير نظر است در ادبار امور تا محمود العاقبت واقع شود * ( ما مِنْ شَفِيعٍ ) * نيست هيچ شفاعت كننده روز قيامت * ( إِلَّا مِنْ بَعْدِ إِذْنِه ) * مگر پس از دستورى دادن خداى مر او را اين تقرير عظمت او است و عز جلال او و رد آن كسانى كه گمان ايشان آنست كه الههء ايشان شفيع ايشان خواهد بود نزد خدا و اثبات شفاعت آن كسى كه ماذون شود از جانب او * ( ذلِكُمُ اللَّه ) * آن كه موصوفست به اين صفات مقتضيه الوهيت و ربوبيت خداى به حق است * ( رَبَّكُمُ ) *\r\n","description":"","footnote":"","page_name":" 352 ","page_number":352},
  {"content":"\r\nكه پروردگار شما است نه غير او چه غير را با او در اين صفتها شركت نيست * ( فَاعْبُدُوه ) * پس او را بپرستيد بيگانگى * ( أَ فَلا تَذَكَّرُونَ ) * آيا پند نميگيريد يا تفكر نميكنيد كه مستحق عبادت او است نه معبودان باطله چون بطريق تذكير نعمت خلق را دعوت كرد بر طريق ترهيب و تخويف گفت كه * ( إِلَيْه ) * بسوى جزا يا حكم او است * ( مَرْجِعُكُمْ جَمِيعاً ) * بازگشت همهء شما بموت و نشور نه به غير او پس مهيا باشيد براى آن و مستعد آن شويد بكسب اعمال صالحه و اجتناب از افعال سيئه * ( وَعْدَ اللَّه ) * مصدر مؤكد لنفسه است زيرا كه اليه مرجعكم وعده ايست از او سبحانه يعنى وعده داد شما را خداى وعده دادنى * ( حَقًّا ) * راست و درست كه در وى خلف نيست اين مصدر ديگر است موكد لغيره كه مدلول عليه وعده است * ( إِنَّه يَبْدَؤُا الْخَلْقَ ) * بدرستى كه خداى بيافريد در اول خلق را * ( ثُمَّ يُعِيدُه ) * پس بعد از مردن زنده گرداند آن را و مقصود از ابدا و اعاده ثواب و عقاب است چنان كه فرمود كه * ( لِيَجْزِيَ الَّذِينَ آمَنُوا ) * تا جزا دهد آنان را كه گرويده‌اند به او * ( وَعَمِلُوا الصَّالِحاتِ ) * و كرده‌اند عملهاى پسنديده * ( بِالْقِسْطِ ) * بعدل خود يا مكافات كند ايشان را بعدل ايشان يعنى برعايت عدل كه در امور كرده باشند يا بايمان ايشان چه ايمان عدل قويم است و در برابر آن شرك كه ظلم عظيم و عذاب اليم است لقوله تعالى إِنَّ الشِّرْكَ لَظُلْمٌ عَظِيمٌ و اين اوجه است به جهت مقابلهء آن بقوله * ( وَالَّذِينَ كَفَرُوا ) * و آنان كه كافر شدند * ( لَهُمْ شَرابٌ مِنْ حَمِيمٍ ) * مر ايشانراست آشاميدنى از آب گرم دوزخ كه چون بخورند احشا و امعاى ايشان پاره پاره گردد * ( وَعَذابٌ أَلِيمٌ ) * و ديگر ايشانراست عذابى دردناك كه تخفيف نيابد * ( بِما كانُوا ) * بسبب آنكه بودند كه به خدا و رسول او * ( يَكْفُرُونَ ) * كافر ميشدند و نميگرويدند و بدانكه مقابلهء اين آيت بآيت سابق مقتضى آنست كه چنين باشد كه ( ليجزى الذين كفروا به شراب من حميم و عذاب اليم ) بسبب كفرهم لكن تغيير نظم فرموده جهت مبالغه در استحقاق كفار عقاب را و تنبيه بر آنكه مقصود بالذات از ابداء او اعاده اثابه است و عقاب بالعرض واقع مىشود و اشعار بر آنكه حقتعالى مستولى اثابهء مومنانست به آنچه لايق است بلطف و كرم او و لهذا تعيين آن نفرموده و اما عقاب كفره مانند دايى است كه سوء اعتقاد و شوم افعال ايشان را به آن كشيده آيه در حكم تعليل قوله * ( إِلَيْه مَرْجِعُكُمْ جَمِيعاً ) * است زيرا كه چون مقصود از ابدا و اعاده مجازات حقتعالى است مكلفان را بر اعمال ايشان پس مرجع جميع لا محاله با او باشد و نيز به جهت احتجاج باهل كفر\r\n","description":"","footnote":"","page_name":" 353 ","page_number":353},
  {"content":"\r\nميفرمايد كه * ( هُوَ الَّذِي ) * او است خداوندى كه بقدرت كامله * ( جَعَلَ الشَّمْسَ ضِياءً ) * گردانيد آفتاب را خداوند روشنى ضيا مصدر است چون قيام و يا جمع ضوء است چون سياط و سوط و يا در او منقلب از و او يعنى خداوند روشنىها * ( وَالْقَمَرَ نُوراً ) * و ماه را خداوند نور و تسميهء قمر بنور جهت مبالغه است و اين اعم از ضوء است و گويند كه آنچه بالذاتست ضوء است و آنچه بالعرض\r\nاست نور و حقتعالى به اين تنبيه فرموده بر آن كه شمس نيز است فى حد ذاتها و قمر نيرين است بعرض مقابله شمس و اكتساب نور از آن يعنى به مقدار مقابلهء او با شمس نيز مىشود چنان كه در علم هيئت مبين شده * ( وَقَدَّرَه ) * و تقدير كرده براى مسير هر يك از شمس و قمر * ( مَنازِلَ ) * منزلها بر فلك بعد از مسير ايشان و اكثر برانند كه ضمير راجع بقمر است يعنى تقدير كرد براى سير قمر منزلها كقوله وَالْقَمَرَ قَدَّرْناه مَنازِلَ و منازل آن بيست و هشت است بر عدد شبهاى ماه غير از دو شب محاق و اسامى آن منازل اينست ( شرطين بطين ثريا ديران هقعه هنعه ذراع نثره طرف جبهه زبره صرفه عوا سماك غفر زبانا اكليل قلب شوله نعايم بلده ذابح سعد بلع سعد السعود سعد الاخبيه فرع الدلو المقدم فرع الدلوا المؤخر بطن الحوت ) و بروج دوازده است حمل و ثور تا آخر و اين منازل ماه و آفتاب و زهره و مشترى و مريخ و زحل و عطارد است و حقتعالى مقام اين كواكب سبعهء سياره را در اين بروج مختلف گردانيده ماه در هر برجى دو روز ثلثى از روز بود و منازل مذكور را در بيست و هشت روز قطع كند و آفتاب در هر برجى يك ماه باشد و منازل مزبور را بيك سال قطع نمايد و عطارد در هر برجى ده روز بماند و زهره در هر يك از آن بيست و پنج روز و مريخ چهل و پنجروز و مشترى يك سال و نيم و زحل دو سال و اين اختلاف بر وفق حكمت و مصلحت او سبحانه است و بنا بر تفسير اول ضمير قَدَّرْناه راجع است بهر يك از شمس و قمر و تقدير اينست كه و قدر مسير كل واحد منهما منازل او قدره ذا منازل و بنا بر تفسير ثانى كه راجع است بقمر تخصيص آن بذكر جهت سرعت مسير آنست و معاينه منازل آن و اناطه احكام شرع به آن لهذا تعليل آن فرمود بقوله * ( لِتَعْلَمُوا ) * تا بدانيد شما * ( عَدَدَ السِّنِينَ ) * شمار سالها و چون سال مشتمله بر ماهها است ذكر ماه نكرد * ( وَالْحِسابَ ) * و تا بدانيد شمار اوقات از ماهها و روزها در مهمات و معاملات خود * ( ما خَلَقَ اللَّه ذلِكَ ) * نيافريد خدا آنچه مذكور شد * ( إِلَّا بِالْحَقِّ ) * مگر در حالتى كه متلبس بود به حق و وفق حكمت بالغه نه ببازى و عبث و گويند با بمعنى لام است يعنى براى حق نه براى باطل * ( يُفَصِّلُ الآياتِ ) * روشن ميكنيم و حفص يفصل بصيغهء غيبة خوانده يعنى خدا بيان\r\n","description":"","footnote":"","page_name":" 354 ","page_number":354},
  {"content":"\r\nمىكند دلايل قدرت خود را * ( لِقَوْمٍ يَعْلَمُونَ ) * براى گروهى كه ميدانند يعنى در آن انديشه ميكنند و به جهت تامل از آن نفع ميگيرند چه هر كه تامل كند مييابد كه شمس و قمر دو آيتند از آيات الهى كه اعظم دلالاتند بر وحدانيت و علم و قدرت او سبحانه از حيثيت مخلوقيت ذات آنها و خلق ضياء و نور در آنها و دوران و قرب و بعد آنها و مشارق و مغارب و كسوف و خسوف آنها و انتشار شعاع شمس در عالم و تاثير آن در حر و برد و اخراج نبات و طبخ ثمار به جهت آن و تماميت و نقص قمر كه بسبب آن اول و وسط و آخر ماه معلوم مىشود و حساب شهور و ايام و شتا و صيف به آن دانسته مىشود و اينها نعم عظيمه‌اند از حقتعالى بر بندگان در دين و دنيا لهذا در عقب آن فرمود كه * ( ما خَلَقَ اللَّه ذلِكَ إِلَّا بِالْحَقِّ ) * * ( إِنَّ فِي اخْتِلافِ اللَّيْلِ وَالنَّهارِ ) * بدرستى كه در آمد و شد شب و روز از پس يكديگر يا در مخالفت ايشان بنور و ظلمت و يا درازى و كوتاهى هر يك كه گاهى شب كاهد و در روز افزايد و وقتى روز نقصان پذير شود و شب متزايد گردد * ( وَما خَلَقَ اللَّه ) * و آنچه آفريده است خدا * ( فِي السَّماواتِ وَالأَرْضِ ) * در آسمانها و زمينها از انواع كائنات از آفتاب و ماه و كواكب و سيار و ثوابت و انواع ملائكه و عرش و كرسى و لوح و قلم و انواع حيوانات و نباتات و جمادات از آدميان و پريان و بهايم و وحوش و طيور و سباع و كوه و دريا و معادن و اصناف اشجار و زروع و نباتات و غير آن * ( لآياتٍ ) * هر آينه نشانها است بر وجود صانع و وحدت او و كمال علم او و نفاد\r\nقدرت او * ( لِقَوْمٍ يَتَّقُونَ ) * مر گروهى را كه بترسند از عواقب احوال و خواتيم امور يعنى از حال و مال و معاد خود برانديشند و از رسوايى حشر ترسان گردند و به جهت اين از معاصى اجتناب كنند چه آن انديشه و خوف باعث خواهد بود ايشان را بر تفكر و تدبر و انتفاع ايشان به آن از ابن عباس مرويست كه سبب نزول اين آيه آن بود كه كفار گفتند اى محمد بما آيتى بنما تا به تو ايمان آوريم حق تعالى اين آيه فرستاد و گفت اين همه آيات و حجج دلايلند بر الوهيت و وحدانيت من و ليكن كسى را كه در او انديشه و تفكرى كند و به آن علم به وحدانيت و علم و قدرت من حاصل كند بعد از آن تهديد مكذبان معاد مىكند كه غفلت ورزيده‌اند از ادله متقدمه و ميفرمايد * ( إِنَّ الَّذِينَ ) * بدرستى كه كه * ( لا يَرْجُونَ لِقاءَنا ) * اميد ندارند به ثواب و عقاب ما و دال بر حذف مضاف است كريمه هَلْ يَنْظُرُونَ إِلَّا أَنْ يَأْتِيَهُمُ اى ياتى ملائكة اللَّه و ترك اضافه به جهت تعظيم امر مذكور است و نمىتواند بود كه كلام بر ظاهر خود باشد بجهة استحاله رؤيت او سبحانه بدلايل قاطعه يعنى آنان كه منكر آخرتند كه محل مجازات عمل است و رضوا\r\n","description":"","footnote":"","page_name":" 355 ","page_number":355},
  {"content":"\r\nو خوشنود شدند * ( بِالْحَياةِ الدُّنْيا ) * بزندگانى دنيا و پسنديدند او را * ( وَاطْمَأَنُّوا بِها ) * و آرام گرفتند بدان يعنى همت خود را بر لذات محسوسه و زخارف فانيه مقصور گردانيدند و از نعيم جنانى و لذات جاودانى غافل شدند و بر وجهى در دنيا مطمئن شدند و آرام گرفتند كه گويا هرگز ايشان را از آنها رحلت نخواهد بود و ندانسته كه لحظه بلحظه دست اجل طبل رحلت خواهد كوفت * ( وَالَّذِينَ هُمْ ) * و آنان كه ايشان * ( عَنْ آياتِنا ) * از آيات كتاب ما يا دلايل صنع ما * ( غافِلُونَ ) * ناآگاهان و بيخبرانند به جهت فرط انمهاك ايشان در آنچه ضد آياتست بدانكه عطف يا به جهت تغاير وصفين است و تنبيه بر آنكه وعيد متوجه است بر آنكه جامع ذهول است از آيات و انهماك در شهوات بر وجهى كه اصلا آخرت در خاطر او خطور نمىكند و يا به جهت تغاير فريقين كه مراد به اول منكر بعث باشد و مطمح نظر او مقصور بر زخارف دنيا و ثباتى شاغل بحب عاجل از تامل در اجل * ( أُولئِكَ ) * اهل ذهول و انهماك كه مذكور شدند و يا هر دو طريق كه سمت ذكر يافتند * ( مَأْواهُمُ النَّارُ ) * جاى بردن ايشان آتش دوزخ است * ( بِما كانُوا يَكْسِبُونَ ) * به آنچه بودند كه كسب مىكردند يعنى مواظبة مينمودند بر معاصى كه آن كفر و شرك و نفاق است و ساير خطيئات و سيئات و بعد از ذكر ايعاد كافران بيان وعدهء مؤمنان ميفرمايد بقوله * ( إِنَّ الَّذِينَ آمَنُوا ) * بدرستى كه آنان كه ايمان آوردند * ( وَعَمِلُوا الصَّالِحاتِ ) * و كردند كارهاى شايسته * ( يَهْدِيهِمْ رَبُّهُمْ ) * راه نمايد ايشان را پروردگار ايشان در آخرت * ( بِإِيمانِهِمْ ) * بسبب ايمان ايشان بسلوك سبيلى كه مؤدى ببهشت شود يا بادراك حقايق كما قال عليه السلام\r\nمن عمل بما علم ورثه اللَّه علم ما لم يعلم\r\nو مفهوم ترتيب اگر چه دالست بر آنكه سبب هدايت ايمانست و عمل صالح لكن منطوق قوله بايمانهم دلالت مىكند بر آنكه ايمان علت مستقله است به جهت باء سببيه و عمل صالح در حكم تتمه و رديف است از مجاهد نقلست كه معنى يهديهم ربهم بايمان اينست كه يهديهم بالنور على الصراط يعنى بنور ايمان مهتدى شوند و بر صراط بگذرند و در خبر است كه رسول جبرئيل را گفت\r\nكيف تجوز امتى على الصراط\r\nامت من بر صراط چگونه بگذرند جبرئيل متوجه آسمان شد و بازآمد و گفت حقتعالى تو را سلام مىرساند و ميگويد كه\r\nاعلم انك تجوز الصراط بنورى و على بن ابى طالب يحوز الصراط بنورك و امتك تجوز الصراط بنور على و نور امتك من نور على و نور على من نورك و نورك من نور اللَّه\r\nيعنى خداى تعالى ميفرمايد كه تو بر صراط بنور من بگذرى و على بنور تو بگذرد و امت تو بنور على بر ان بگذرند نور امت تو از نور على است و نور على از نور تو و نور تو از نور خدا و در اثار واقع شده كه چون بنده مؤمن سر از قبر بردارد\r\n","description":"","footnote":"","page_name":" 356 ","page_number":356},
  {"content":"\r\nعمل صالح وى بنيكو صورتى و خوبتر هيئاتى نزد وى آيد و گويد كه تو كيستى كه من مانند تو هرگز صورتى نديده‌ام گويد من عمل صالح توام پس قايد او شود مانند نور درخشنده پيش پيش او ميرود تا او را از صراط گذرانيده و ببهشتش در آرد و كافر چون از قبر برخيزد عمل بد او خود را به صورت قبيح و هيئتى زشت به او نمايد او گويد تو كيستى كه از تو زشتتر صورتى نديده‌ام گويد من كردار بد توام از تو مفارقت نكنم تا تو را بدوزخ رسانم و گويند معنى آيه آنست كه ( يهديهم بايمان الى الاعمال الصالحه ) يعنى ايشان را ببركت ايمان هدايت دهد و لطف و توفيق ارزانى فرمايد تا بميامن ايمان به عمل صالح اقدام نمايند و بدان مستوجب جنان و مستحق رضوان گردند و قوله * ( تَجْرِي مِنْ تَحْتِهِمُ الأَنْهارُ ) * جمله مستانفه است يعنى جارى شود از زير مساكن ايشان جويهاى آب و يا آنكه خبر دوم آنست يعنى مؤمنانى كه عمل صالح كرده‌اند روان شود در زير كوشكهاى ايشان جويهاى آب * ( فِي جَنَّاتِ النَّعِيمِ ) * در بوستانهاى با نعمت و ايشان بر بالاى غرف بر آن نگرند جار مجرور متعلق است به تجرى و يا خبر ثالث است در خبر است كه چهار جوى كه شير و مىو انگبين و آبست در يك موضع رود با يكديگر آميخته نشوند و بعضى گفته‌اند معنى آنست كه تجرى تحت امرهم و تصرفهم كقوله تعالى قَدْ جَعَلَ رَبُّكِ تَحْتَكِ سَرِيًّا و معلوم است كه جوى در زير مريم نبود بلكه در تحت امر و تصرف او بود\r\n* ( دَعْواهُمْ ) * خواندن آن بهشتيان مر خداى را * ( فِيها ) * در بهشت به اين وجه باشد كه گويند * ( سُبْحانَكَ اللَّهُمَّ ) * به پاكى ياد ميكنيم تو را بار خدايا از هر نقص و عيب نصب اين بر مصدريه است اى اللهم نسبحك تسبيحا و اين ذكر ايشان بجهة تلذذ باشد نه براى عبادة و چون اين كلمه گويند آنچه مشتهاى ايشان باشد آنجا نزد ايشان حاضر گردد از رسول ( ص ) پرسيدند كه سبحان اللَّه بچه معنيست فرمود\r\nتنزيه اللَّه من كل سوء\r\nو ابن الكوا از امير المؤمنين ع معنى سبحان اللَّه پرسيد فرمود كلمهء\r\nرضيها اللَّه لنفسه\r\nكلمهء عاليمقدار است كه حضرت از براى ذات اقدس خود اختيار كرده و پسنديده * ( وَتَحِيَّتُهُمْ ) * و درود و ثناى ايشان بر يكديگر يا درود حق يا تحيت ملائكه بر ايشان * ( فِيها ) * در بهشت * ( سَلامٌ ) * سلام بود كه مشتمل است بر سلامتى از جميع آفات و نقايص و مكاره * ( وَآخِرُ دَعْواهُمْ ) * و آخر دعاى ايشان * ( أَنِ الْحَمْدُ لِلَّه ) * آن باشد كه گويند حمد مر خداى را * ( رَبِّ الْعالَمِينَ ) * كه پروردگار عالميانست در انوار گفته كه چون مؤمنان ببهشت در آمده انوار عظمت و كبريايى حضرت عزت شاهانه مشاهده نمايند زبان بنعت جلال و تسبيح ملك متعال بگشايند و ملائكه با حقتعالى\r\n","description":"","footnote":"","page_name":" 357 ","page_number":357},
  {"content":"\r\nبر ايشان سلام كرده بانواع كرامات و علو مقامات مبشر گردند وظايف حمد و ثناى الهى بجاى آورده ختم كلام بصفة اكرام فرمايند و هر آينه لذت تحميد و تسبيح ايشان را از جميع لذتهاى بهشت خوشتر آيد\r\n\r\nذوق نامش عاشق مشتاق را\r\nاز بهشت جاودانى خوشتر است\r\n\r\nو مرويست كه چون مرغى بر بالاى سر ايشان پرواز كند ايشان آرزوى گوشت كرده گويند * ( سُبْحانَكَ اللَّهُمَّ ) * فى الحال پرها از آن مرغ جدا شده بريان شود در پيش دست ايشان افتد و چون آن را تناول كنند گويند * ( الْحَمْدُ لِلَّه رَبِّ الْعالَمِينَ ) * در حال استخوانهاى مرغ گوشت پيدا كرده بپرواز درآيد هم چنان كه اول بار و تسبيح در جنت بدل تسميه باشد در دنيا و اينروايت از ابن جريح مرويست و حسن و جبائى گفته‌اند كه مراد * ( وَآخِرُ دَعْواهُمْ ) * نه آنست كه بعد از حمد تكلم نكنند بلكه مراد آنست كه ايشان هر گاه ذكر كنند حمد را آخر ذكر خود گردانند و در بعضى تفاسير مذكور است كه بهشتيان آرزوى طعام كنند و به كلمه * ( سُبْحانَكَ اللَّهُمَّ ) * مترنم شوند براى ايشان طعام و شراب از بهشت حاضر كنند بر خوانى نهاده كه طول آن ميلى در ميلى باشد و بر آنجا انواع طعام نهاده چون از آن طعام و شراب فارغ شوند بشكرانه آن بكلمهء * ( الْحَمْدُ لِلَّه رَبِّ الْعالَمِينَ ) * تكلم نمايند آورده‌اند كه كفار به نزول عذاب استعجال ميكردند پس اين آيه نازل شد كه * ( وَلَوْ يُعَجِّلُ اللَّه لِلنَّاسِ ) * و اگر تعجيل كند خداى براى مردمان * ( الشَّرَّ ) * باجابة دعاى بد * ( اسْتِعْجالَهُمْ بِالْخَيْرِ ) * هم چنان كه شتافتن ايشان بدعاى خير * ( لَقُضِيَ إِلَيْهِمْ ) * هر آينه رانده و گذارده شود بسوى ايشان * ( أَجَلُهُمْ ) * اجل ايشان و هلاك شوند وضع استعجالهم بالخير در موضع تعجيله لهم بالخير كه مراد است اشعار است بسرعة اجابة او مر ايشان را در خير بر وجهى كه گوييا استعجال ايشان بخير تعجيل خير است براى ايشان و تنبيه بر آنكه ايشان استعجال شر ميكنند كقولهم فَأَمْطِرْ عَلَيْنا حِجارَةً مِنَ السَّماءِ مؤيد اينست كه نزد بعض مفسران آية درباره نضر بن حارث كه گفت اللَّهُمَّ إِنْ كانَ هذا هُوَ الْحَقَّ مِنْ عِنْدِكَ پس تقدير كلام اينست كه و لو يجعل اللَّه للناس الشر تعجيله الخير حين استعجلوه استعجالا كاستعجالهم بالخير پس حذف آن شده بجهة دلالت باقى بر آن مجاهد گفته كه استعجال دعا بشر آنست كه مرد در وقت دل تنگى بر خود و اهل و مال خود نفرين كند پس حقتعالى ميفرمايد كه اين دعا بتعجيل اجابت نكنم كه دانم كه اين دعا از صميم قلب نميكند و در ثانى الحال پشيمان شوند شهر بن حوشب گفته كه در كتب خواندم كه حق تعالى موكلان را ميگويد كه آنچه بندهء من در حال ضجاره گويد بر او منويسيد و در اين معنى است قوله تعالى وَيَدْعُ الإِنْسانُ بِالشَّرِّ دُعاءَه بِالْخَيْرِ وَكانَ الإِنْسانُ عَجُولًا و قوله * ( فَنَذَرُ الَّذِينَ ) * عطف است بر فعل محذوف كه شرطيه دالست بر آن كانه قيل ( و لكن لا تعجل و لا نقضى فنذرهم )\r\n","description":"","footnote":"","page_name":" 358 ","page_number":358},
  {"content":"\r\nيعنى ما تعجيل نميكنيم و حكم به هلاكت ايشان نميكنيم پس ميگذاريم آنان را كه * ( لا يَرْجُونَ ) * اميد ندارند * ( لِقاءَنا ) * به رسيدن عذاب و ثواب ما يعنى بحشر و احوال متعلقه آن نميگروند گويند رجا بمعنى خوف است يعنى ميگذاريم آنان را كه نميترسند از ما و در روز بعث و نشر * ( فِي طُغْيانِهِمْ ) * در بيراهى خودشان يعنى بطريق استدراج مهلت ميدهيم ايشان را در ضلالت * ( يَعْمَهُونَ ) * سرگردان ميروند بعد از آن خبر ميدهد از قلة صبر انسان بر ضرر و شدايد و ميفرمايد * ( وَإِذا مَسَّ الإِنْسانَ الضُّرُّ ) * و چون برسد بآدمى سختى و رنجى نفسانى يا مالى مراد جميع كفارند يا وليد مغيره و يا عتبة بن ربيعه و يا اكثر آدميان و بر هر تقدير چون برسد بوى ضررى * ( دَعانا ) * بخواند ما\r\nرا باخلاص تمام براى خلاصى از آلام * ( لِجَنْبِه ) * وقتى كه تكيه كرده باشند بر پهلوى خود يعنى صاحب فراش بود از آن رنج * ( أَوْ قاعِداً ) * يا نشسته * ( أَوْ قائِماً ) * يا ايستاده و فايده ترديد تعميم دعا است در جمله احوال يا براى اصناف الام و مضار * ( فَلَمَّا كَشَفْنا ) * پس چون برداريم و ببريم * ( عَنْه ضُرَّه ) * از او رنج و مضرت او را يعنى رنجورى بصحة و درويشى بغنا بدل كنيم * ( مَرَّ ) * برود بر همان راهى كه بوده از كفر و بر آن مستمر شود يا بگذرد از موقف دعا و ديگر به آن رجوع نكند * ( كَأَنْ لَمْ يَدْعُنا ) * گويا كه او نخوانده است ما را * ( إِلى ضُرٍّ مَسَّه ) * بكشف ضرى و دفع رنج كه به دو رسيده بود كان مخفف كانه است كه حذف ضمير شان از او شده كما قال و نحر مشرق اللون كان ثدياه حقان * ( كَذلِكَ ) * مانند اين تزيين * ( زُيِّنَ ) * آراسته شده است يعنى شيطان آراسته * ( لِلْمُسْرِفِينَ ) * مر اسرافكنندگان را كه از حد تجاوز نموده‌اند * ( ما كانُوا يَعْمَلُونَ ) * آنچه هستند كه ميكنند از استغراق در ملاهى و اعراض از قبول اوامر و نواهى يعنى شيطان چنان در نظر ايشان درآمده كه آنچه ميكنند از اعمال قبيحه نيكو است كما قال وَهُمْ يَحْسَبُونَ أَنَّهُمْ يُحْسِنُونَ صُنْعاً حقتعالى در اين آية با امة مرحومه را تحريص فرموده بر آنكه در حين رخا و عافيت بعد از شدت و بليه متذكر حسن صنيعه حقتعالى شوند و بر جزيل نعم او شكر گذارى كنند و ادامه آن را از او سبحانه مسئله نمايند و بر محنت و بليه صبر كنند به جهت قصد اجر و مثوبة بعد از آن اخبار مىكند از آنچه بر امم ماضيه نازل شد از انواع عقوبت تا اين امت از مثل عمل ايشان احتراز كنند پس ميفرمايد كه * ( وَلَقَدْ أَهْلَكْنَا الْقُرُونَ ) * و بدرستى كه ما هلاك كرديم اهل قرنها * ( مِنْ قَبْلِكُمْ ) * پيش از شما اى اهل ملكه\r\n","description":"","footnote":"","page_name":" 359 ","page_number":359},
  {"content":"\r\n* ( لَمَّا ظَلَمُوا ) * آن هنگام كه ستم كردند بتكذيب پيغمبران و عصيان ورزيدند در اطاعت رحمن * ( وَجاءَتْهُمْ ) * و حال آنكه آمده بودند بديشان * ( رُسُلُهُمْ ) * رسولان ايشان * ( بِالْبَيِّناتِ ) * بحجتهاى روشن و معجز هاى ظاهر كه دالند بر صدق ايشان اين جمله فعليه حال است از ضمير ظلموا باضمار قد و ميتواند بود كه عطف باشد بر ظلموا * ( وَما كانُوا لِيُؤْمِنُوا ) * و نبودند ايشان كه ايمان آرند اگر هلاك نشدندى و زنده ماندندى بجهة فرط عناد و توغل ايشان در جحود و انكار و ايراد لام به جهت تاكيد نفى است و ابو على جبائى استدلال كرده بر آنكه بتقيه كافر واجبست اگر علم الهى تعلق گرفته باشد كه در آخر حال ايمان آرند * ( كَذلِكَ ) * همچنين كه ايشان را جزا داديم يا هلاك ايشان به جهت تكذيب برسل و مهلت ايشان نداديم به جهت عدم ترتب فايده بر آن * ( نَجْزِي الْقَوْمَ الْمُجْرِمِينَ ) * جزا خواهيم داد گروه مشركان از اهل مكه را كه تكذيب پيغمبر ما ميكنند وضع مظهر در موضوع مضمر كه آن نجزيكم است به جهت دلالت است بر كمال جرم ايشان * ( ثُمَّ جَعَلْناكُمْ ) * پس ما گردانيديم شما را اى گروهى كه محمد ( ص ) بشما مبعوث شده * ( خَلائِفَ ) * خليفهاى گذشتگان و جانشينان ايشان * ( فِي الأَرْضِ مِنْ بَعْدِهِمْ ) * در زمين بعد از قرونى كه هلاك شدند و مسكن و مقام ايشان را با شما گذاشتيم و شما را بر جاى ايشان رها كرديم لْتَنْظُرْ تا به بينيم در صورت شهادت بعد از آنكه دانسته‌ايم در غيب كه شما * ( كَيْفَ تَعْمَلُونَ ) * چگونه عمل خواهيد كرد از خير و شر تا با شما بمقتضاى آن اعمال شما معامله كنيم ( ان خيرا فخير و ان شرا فشر كيف معمول تعملون ) است چه استفهام حاجبست از آنكه ما قبل آن در او عمل كند و فايده آن دلالتست بر آنكه معتبر در جزا جهات افعال و كيفيات آنست نه من حيث هى و لهذا عمل گاهى متصف بحسن است و گاهى متصف بقبح در مجمع گفته كه ذكر لتنظر به جهت دلالت است بر آنكه معامله حقتعالى با بندگان هم چه معامله مخبريست كه عالم بشيء نباشد تا مجازات دهد او را بر وفق آنچه ظاهر شود از او به آنچه در علم ازلى دانسته بجهة مظاهره در عدل و اطلاق نظر بر معنى حقيقى بر حقتعالى روا نيست زيرا كه آن يا بمعنى تفكر است كه صدور آن از قلب است و يا بمعنى تقليب حدقه پس اطلاق آن بر او سبحانه بر وجه مجاز و اتساع باشد و مراد لازم آنست كه علم است از كلبى مرويست كه\r\nعبد اللَّه بن ابى امية مخزومى و وليد بن مغيره و مكرز بن حفص و عمرو بن عبد اللَّه بن ابى قيس عامرى و عاص بن عامر بن هاشم و امثال ايشان از كفار قريش با حضرت رسالت ( ص )\r\n","description":"","footnote":"","page_name":" 360 ","page_number":360},
  {"content":"\r\nگفتند آيتى بيار كه سادات عرب را از عبادت لات و عزى و منات و هبل بازندارد و ذم بتان در آن نبود حقتعالى اين آيه فرستاد كه * ( وَإِذا تُتْلى ) * و چون خوانده شود * ( عَلَيْهِمْ ) * بر مشركان مكه * ( آياتُنا ) * آيتهاى ما يعنى قرآن * ( بَيِّناتٍ ) * در حالتى كه واضح المعنى است * ( قالَ الَّذِينَ ) * گويند آنان كه * ( لا يَرْجُونَ لِقاءَنَا ) * اميد ندارند رسيدن بعقاب و ثواب ما در روز حساب * ( ائْتِ بِقُرْآنٍ ) * بيار قرآنى * ( غَيْرِ هذا ) * بجز از اين كه بر ما ميخوانى يعنى كتابى كه در او ذكر بعث و حشر و ثواب و عقاب و معايب الهيهء ما نباشد يعنى آنچه ما را بخشم و غضب آرد از امور مذكوره در او نباشد * ( أَوْ بَدِّلْه ) * يا آنكه تبديل كن قرآن را يعنى در موضع آيتى كه مشتمل است بر امور مذكوره آيتى ديگر را وضع كن كه منطوى باشد بر بيان ثواب و مدح الهيهء ما غرض ايشان از اين قول آن بود كه ايشان را بر طريق خودشان باز گذارد و منع ايشان از آن نكند * ( قُلْ ) * بگو اى محمد صلَّى اللَّه عليه و آله در جواب ايشان كه * ( ما يَكُونُ لِي ) * سزاوار نيست مرا * ( أَنْ أُبَدِّلَه ) * آنكه تبديل كنم قرآن را * ( مِنْ تِلْقاءِ نَفْسِي ) * از قبل نفس خود يعنى به خود نمى توانم كه قرآن را تغيير كنم و بزياده و كم در او تصرفى نمايم * ( إِنْ أَتَّبِعُ ) * متابعت نميكنم و از پى نميروم * ( إِلَّا ما يُوحى إِلَيَّ ) * مگر آن چيزى را كه وحى كرده مىشود به من از حقتعالى بى زياد و نقصان اينكلام تعليل عدم تبديل است براى خود چه كسى كه در امرى متبع است به غير خود مستبد و مستقل نيست به تصرف در آن بوجهى از وجوه و جوابست مر نقض به نسخ بعض آيات آن را به بعضى و در تعريض ايشانست مر آن حضرت را از آنكه قرآن از كلام و اختراع او است و لهذا تبديل او را تسميه فرمود بعصيان * ( إِنِّي أَخافُ ) * بدرستى كه من ميترسم * ( إِنْ عَصَيْتُ رَبِّي ) * اگر عاصى شوم به پروردگار خود بتبديل قرآن * ( عَذابَ يَوْمٍ عَظِيمٍ ) * عذاب روز بزرگ را كه قيامت است و در اين ايما است به آنكه ايشان به اين اقتراح مستوجب عذاب عظيماند و آيه دلالت نميكند بر عدم نسخ قرآن بسنت چه آن حضرت در اين صورت از قبل خود نسخ حكم قرآنى نكرده است بسنت بلكه تبديل آن از قبل او سبحانه است بطريق وحى كريمهء وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى شاهد است بر اين بعد از آن تنبيه مىكند ايشان را بر صحت نبوت و دعوى حضرت رسالت صلَّى اللَّه عليه و آله بقوله * ( قُلْ ) * بگو اى محمد صلَّى اللَّه عليه و آله * ( لَوْ شاءَ اللَّه ) * اگر خواستى كه خداى * ( ما تَلَوْتُه عَلَيْكُمْ ) * بخواند مىبر شما آنچه بر من منزل شده\r\n","description":"","footnote":"","page_name":" 361 ","page_number":361},
  {"content":"\r\nاست * ( وَلا أَدْراكُمْ بِه ) * و نه شما را دانا كردى خدا به قرآن پس اثر فضل و رحمت او است كه مرا امر كرد به خواندن و شما را اعلام كرد به آن بر زبان من مراد آنست كه اين امر بمشيت اللَّه است نه بمشيت من تا آن را بنحو متمناى شما و مشتهى خود توانم گردانيد بعد از آن تقرير اينمعنى مىكند بقوله * ( فَقَدْ لَبِثْتُ ) * پس بدرستى كه من درنك كردم * ( فِيكُمْ ) * در ميان شما * ( عُمُراً ) * عمرى دراز كه مقدار چهل سال بود * ( مِنْ قَبْلِه ) * پيش از نزول قرآن يعنى در آن مدت كه مبعوث نبودم نه من قرآن ميخواندم و نه شما دانايان بوديد اين اشاره است به آنكه قرآن معجزه است و خارق عادة چه هر كه ميان جماعتى چهل سال زندگانى كند كه در اينمدت ممارسة علمى و مشاهدهء عالمى نكند و انشاد شعرى و خطبهء ننمايد و بعد از آن كتابى بر ايشان بخواند كه هيچ فصيحى و بليغى به مثل آن اتيان نتواند نمود و بر همه منشور و منظوم فصيحه بليغه فايق باشد و محتوى بر قواعد اصول و فروع بود و مبين اقاصيص اولين و احاديث آخرين باشد بر آن نهجى كه هست هر آينه معلم خواهد بود از جانب خدا * ( أَ فَلا تَعْقِلُونَ ) * آيا چرا در نمييابيد و تعقل نميكنيد در كسى چنين كه چهل سال در ميان شما بوده و ممارسة\r\nعلمى ننموده و با عالمى صحبت نفرموده كلامى بر شما ميخواند كه فصحاى عرب از كمال بلاغت آن حيرانند و بلغاى ديوان الادب از كمال فصاحت آن انگشت تحير در دندان و مع ذلك از احوال ماضى و مستقبل خبر ميدهد كما ينبغى تا دريابيد كه صدور كلامى چنين از مردى چنان خارق عادت است و منزل از جانب جناب عزت\r\n\r\nامى دانا كه بعلم فزون\r\nراند رقم بر و رق كاف و نون\r\n\r\n\r\nبى قلم و كاغذ و آب سياه\r\nمعجزه آورد ز وحى إله\r\n\r\n\r\nبى خط و قرطاس ز علم ازل\r\nمشكل لوح و قلمش گشت حل\r\n\r\nملخص كلام سابق آنست كه من افترا نميكنم بر خداى در تغيير و تبديل قرآن و شما افترا ميكنيد كه قرآن را كلام من ميدانيد * ( فَمَنْ أَظْلَمُ ) * پس كيست ستم كارتر * ( مِمَّنِ افْتَرى ) * از كسى كه افترا كند و بر بندد * ( عَلَى اللَّه كَذِباً ) * بر خدا دروغى و چيزى كه خدا نگفته باشد نسبت به او دهد و بتان را شريك خدا دانسته عبادت ايشان كند و گويد وَاللَّه أَمَرَنا بِها استفهام بر سبيل توبيخ و تقريعست * ( أَوْ كَذَّبَ بِآياتِه ) * يا تكذيب كند آيتهاى او را و بدان كافر شود و يا بگويد كه او را صاحب و شريك و ولد است * ( إِنَّه لا يُفْلِحُ الْمُجْرِمُونَ ) * بدرستى كه نجات نيابند و رستگار نشوند مجرمان يعنى كافران كه غرق جريمه‌اند و مستغرق معصيت اگر گويند هر كه دعوى ربوبيت كند هر آينه ظلم او اعظم از كسى خواهد بود كه مدعى نبوت بود يا تكذيب بعضى از آيات\r\n","description":"","footnote":"","page_name":" 362 ","page_number":362},
  {"content":"\r\nاو كند پس چرا او را ظلم گفته گوئيم مراد بقوله * ( مِمَّنِ افْتَرى عَلَى اللَّه كَذِباً ) * من كفر باللَّه است پس هر كه مدعى ربوبيت باشد و غير او از انواع كفار در آن داخل خواهد بود فكانه قال ( لا احد اظلم من الكافرين ) پس از حال كفار و معبودان ايشان اخبار ميفرمايد كه * ( وَيَعْبُدُونَ ) * و ميپرستند * ( مِنْ دُونِ اللَّه ) * بجز از خداى * ( ما لا يَضُرُّهُمْ ) * آنچه را كه ضرر نرساند بديشان اگر ترك عبادت او كنند * ( وَلا يَنْفَعُهُمْ ) * و سود نرساند بديشان اگر همهء اوقات در پرستش او صرف نمايند زيرا كه معبودان ايشان جماداتند و جماد بر ايصال نفع و ضرر قادر نيست و حال آنكه معبودى بايد كه قدرت او بايقاع ثواب و عقاب متعلق باشد تا بندگان باميد جلب نفع و دفع ضرر او را پرستند * ( وَيَقُولُونَ ) * و مىگويند عبده اصنام * ( هؤُلاءِ ) * اين بتان * ( شُفَعاؤُنا ) * شفيعان مااند * ( عِنْدَ اللَّه ) * نزد خدا يعنى در امور دنيا ما را شفاعت ميكنند و از خداى درخواست مينمايند تا مهمات ما را كفايت كند يا اگر فرضا بعث و حشر باشد چنان كه معتقد اهل اسلام است ما را از خداى درخواست كنند و از عذاب برهانند و اين از فرط جهالت ايشان بود كه ترك كردند عبادت مر خداى را كه عالم و قادر و ضار و نافع است و بعبادت آن چيزى اقدام مينمودند كه هيچ چيزى را در نمىيابد و قادر بر نفع و ضرر نيست بتوهم آنكه شايد كه شفاعت كند بر ايشان نزد خدا و گفته‌اند كه بتان را ميپرستيدند به ظن آن كه ما از مخلوقاتيم و خداى از آن رفيع تر و برتر است كه ما او را عبادت توانيم كرد پس بتان را پرستش ميكنيم كه در مخلوقيت همچه مااند تا وسيلهء قرب ما باشند نزد خداوند و اين ظن خطاى ايشان بود كه عبادت غير او سبحانه را نفع ميدانستند از عبادت او اگر گويند كه حقتعالى چگونه ذم كفار فرموده بر عبادت جماد كه نفى و ضرر نميرسانند و حال آنكه اگر نفع و ضرر از او متصور ميبود عبادت آن جايز نميبود گوئيم عبادت آنكه قادر بر اصول نعم نيست اگر چه قادر بر نفع و ضرر باشد قبيح است پس عبادت آنكه اصلا قدرت بر نفع و ضرر نداشته باشد اقبح و اشنع باشد از اين جهت آن را بذكر مخصوص ساخت و بعد از آن بر سبيل الزام رسول خود را فرمود كه * ( قُلْ ) * بگو اى محمد صلَّى اللَّه عليه و آله * ( أَ تُنَبِّئُونَ اللَّه ) * آيا خبر ميكنيد خداى را * ( بِما لا يَعْلَمُ ) * به آن چيزى كه نميداند * ( فِي السَّماواتِ ) * در آسمانها * ( وَلا فِي الأَرْضِ ) * و نه در زمينها انتفاى علم به جهت انتفاى معلوم است يعنى شما مىگوييد كه خداى را شريك هست اثبات شفاعت بتان ميكنيد و خداى به حق كه عالم است بجميع معلومات اين را نميداند زيرا كه شريك او وجود ندارد تا علم او تعلق به او گيرد و اگر موجود ميبودى هر آينه معلوم او سبحانه بودى كه علم او بجميع معلومات احاطه كرده پس چون كه معلوم او\r\n","description":"","footnote":"","page_name":" 363 ","page_number":363},
  {"content":"\r\nنيست معلومست كه وجود ندارد و هر گاه كه او را شريك نباشد پس شفاعت شريك معقول نباشد در انوار گفته كه فى السماوات الخ حال است از ما يد محذوف در لا يعلم كه مؤكد نهى است و منبه بر آنكه آنچه ايشان ميپرستيدند بدون خدا يا سماويست يا ارضى و\r\nهيچ چيز از موجودات در آسمان و زمين نيست مگر كه آن حادث و مقهور است مانند ايشان پس هيچ چيز لياقت آن نداشته باشد كه شريك او باشد * ( سُبْحانَه ) * پاك است خداى * ( وَتَعالى ) * و بلند مرتبه * ( عَمَّا يُشْرِكُونَ ) * از آنچه ايشان آن را شريك وى ميدانند * ( وَما كانَ النَّاسُ ) * و نبودند آدميان * ( إِلَّا أُمَّةً واحِدَةً ) * مگر امتى يگانه يعنى همه موجود شده بودند بر فطرة اسلام كه\r\nكل مولود يولد على الفطرة فابواه يهودانه و ينصرانه و يمجسانه\r\nو يا متفق بودند بر حق و اين در عهد آدم بود تا آن گه قابيل را بكشت و يا بعد از طوفان نوح * ( فَاخْتَلَفُوا ) * پس اختلاف كردند بعضى كافر شدند و برخى بر ايمان خود ماندند و از ابن عباس روايتست كه ميان آدم و نوح ده قرن بود و ميان ايشان اختلاف واقع نشد تا بعد از طوفان و يا معنى آنست كه عرب بر دين اسماعيل عليه السّلام بودند پس مختلف شدند بسبب عمرو بن يحيى كه در زمان فترت احكام جاهلية اختراع كرد و يا همه مردمان متفق بودند بر كفر در زمان ابراهيم خليل اللَّه پس مختلف گشتند بسبب بعث رسل يعنى بعضى ايمان آوردند و برخى بر كفر اصرار ورزيدند و يا آنكه عرب در زمان فترت بر ملت كفر بودند تا بعثت خاتم الانبياء و اينكه در مصحف ابن مسعود واقع شده كه ( و ما كان الناس الا امة واحدة على هدى فاختلفوا عنه ) مؤيد اتفاق ايشانست بر ملة اسلام * ( وَلَوْ لا كَلِمَةٌ ) * و اگر نه سخنيست كه * ( سَبَقَتْ مِنْ رَبِّكَ ) * پيشى گرفته است از آفريدگار تو يعنى حكم ازل واقع شده بتاخير عذابى كه فاصل و فارق باشد ميان متخلفان تا روز قيامت كه روز فصل و جزاست و اگر نه * ( لَقُضِيَ بَيْنَهُمْ ) * هر آينه حكم كرده شدى ميان ايشان * ( فِيما فِيه ) * در آن چيزى كه ايشان در آن * ( يَخْتَلِفُونَ ) * اختلاف ميكنند يعنى عذاب نازل شدى و مبطل هلاك گشتى و محق بماندى پس از تحكم و تعنت كفار اخبار مىكند كه\r\n* ( وَيَقُولُونَ ) * و ميگويند مقترحات آيات يعنى مشركان مكه * ( لَوْ لا أُنْزِلَ ) * چرا فرستاده نشد * ( عَلَيْه ) * بر محمد صلَّى اللَّه عليه و آله * ( آيَةٌ مِنْ رَبِّه ) * معجزه از پروردگار او يعنى از آن معجزاتى كه ما ميطلبيم كه آن تفجير انهار است و اسقاط شما و بواقى آيات در سوره بنى اسرائيل مذكور خواهد شد * ( فَقُلْ إِنَّمَا الْغَيْبُ لِلَّه ) * پس بگو در جواب ايشان كه غيب مر خدايراست يعنى مختص است بعلم او پس شايد كه علم او تعلق گرفته باشد به آنكه انزال آيات مقترحه از جمله مفسده ايست كه صارفست از انزال آن يعنى چون عالم بمصالح بندگان از اظهار آيات و ابراز آن\r\n","description":"","footnote":"","page_name":" 364 ","page_number":364},
  {"content":"\r\nمخصوص است به او پس شما را نرسد كه اقتراح آيات كنيد چه اگر صلاح شما در آن ميبود انزال آن ميكرد و چون انزال آن نميفرمايد معلوم مىشود كه علم او تعلق گرفته بعدم صلاح آن پس اقتراح شما غير معقول باشد * ( فَانْتَظِرُوا ) * پس شما انتظار بريد نزول مقترحات را * ( إِنِّي مَعَكُمْ ) * بدرستى كه من نيز با شما * ( مِنَ الْمُنْتَظِرِينَ ) * از منتظرانم تا ببينم كه خدا چه خواهد كرد بشما به جهت جحود شما از آنچه نازل شده از آيات عظام و اقتراح شما غير آن را بر وجه تمادى در انكار عناد يا انتظار بريد عقاب خداى را به قهر و قتل در دنيا و عذاب آتش دوزخ را در عقبى كه من منتظرم كه حقتعالى انجاز وعده كند كه به من داده و آن نصرة و غلبية منست بر شما و يا منتظر اذلال كفار باشيد كه من منتظر اعزاز مؤمنانم پس از ذميم افعال ايشان خبر ميدهد كه * ( وَإِذا أَذَقْنَا النَّاسَ ) * و هر گاه بچشانيم مردمان را يعنى اهل مكه را * ( رَحْمَةً ) * صحتى و سعتى * ( مِنْ بَعْدِ ضَرَّاءَ ) * و بعد از بيمارى و قحطى كه * ( مَسَّتْهُمْ ) * رسيده باشد بديشان * ( إِذا لَهُمْ ) * ناگاه مر ايشان را است * ( مَكْرٌ فِي آياتِنا ) * مكر در آيتهاى ما يعنى طعن كنند در آن و دربارهء پيغمبر ما ( ص ) كيد كنند يعنى چون ما ايشان را نعمت داديم سزاوار آن بود كه در مقابل آن شكرگزارى كنند و در حمد و سپاس دارى كوشند ايشان بعوض آن حيله بازى آغاز كردند در دفع آيات ما و در استثناء و تكذيب آن كوشيدند و با رسول ما مكر كردند و مقاتل گفته كه مگر ايشان آن بود كه چون باران نازل شدى گفتندى سقينا بنو كذا سعود و هبوط فلان ستاره ما را باران داد يعنى نسبت باران بنجوم كردند مرويست كه اهل مكه هفت سال به علت قحط و غلا و خشك سالى مبتلا بودند تا آنكه نزديك به هلاكت رسيدند پس حقتعالى بر ايشان رحم كرده باران بر ايشان فرستاد آن قحطى و خشك سالى بفراخى و آبادانى مبدل شد و همه صاحب جمعيت و تنعم گشته زبان طعن برسول ( ص ) دراز كردند و قدح در آيات الهى و معجزات نبوى كردند و بانواع مكايد و حيل تمسك جستند تا ضرر بدنى به آن حضرت رسانند حق تعالى فرمود كه * ( قُلِ اللَّه ) * بگو اى محمد صا كه خداى * ( أَسْرَعُ مَكْراً ) * زودتر است از شما در رسانيدن جزاى مكر بشما يعنى پيش از ظهور كيد شما كه آن اطفاى نور اسلام است بنزول عذاب بر شما امر خواهد كرد و دال بر سرعت مكر ايشان كه مفضل عليه است كلمهء مفاجات است در جواب اذاء شرطيه و مكر اخفاء كيد است و آن از جانب خدا بمعنى استدراج است و يا جزا دادن بر مكر * ( إِنَّ رُسُلَنا ) * بدرستى رسولان ما يعنى ملائكه حفظه * ( يَكْتُبُونَ ) * مىنويسند * ( ما تَمْكُرُونَ ) * آنچه شما مىانديشيد از مكر و هر گاه تدبير خفى شما بر فرشتگان ما پوشيده نيست بر ما كى پنهان خواهد بود مضمون\r\n","description":"","footnote":"","page_name":" 365 ","page_number":365},
  {"content":"\r\nاينكلام تحقق انتقام است و بعد از آن تذكير نعمت خود ميفرمايد كه * ( هُوَ الَّذِي ) * او است آن خدايى كه * ( يُسَيِّرُكُمْ ) * ميراند يعنى تمكين و قدرت ميدهد شما را بوسيله جوارح و آلات در قطع مسافت شما * ( فِي الْبَرِّ ) * در خشكى بر ظهر حيوانات چون اسب و شتر * ( وَالْبَحْرِ ) * و در ترى به ظهر كشتى و زورق * ( حَتَّى إِذا كُنْتُمْ ) * تا چون باشيد * ( فِي الْفُلْكِ ) * در كشتى * ( وَجَرَيْنَ بِهِمْ ) * و كشتيها روان شوند با آنان كه درويند * ( بِرِيحٍ طَيِّبَةٍ ) * ببادى خوش كه نرم وزد و فايده عدول از خطاب بغيبت مبالغه است يعنى گوئيا اين صورت تذكره ايست مر غير مخاطبان را نيز تا متعجب شوند از احوال اينقوم كه در كشتى نشسته‌اند و آن كشتى ببادى كه بر اندازه صلاح آنست ميوزد و\r\nميرود * ( وَفَرِحُوا بِها ) * و شادمان شده‌اند ايشان به آن باد * ( جاءَتْها ) * جواب اذا است يعنى چون باد كشتىها را بر وفق مراد برد ناگاه آيد بدان كشتى * ( رِيحٌ عاصِفٌ ) * بادى سخت كه دريا را شور آورد * ( وَجاءَهُمُ الْمَوْجُ ) * و ببايد بديشان موج دريا * ( مِنْ كُلِّ مَكانٍ ) * از هر مكانى يعنى از چپ و راست و پيش و پس كشتى بموج درآيد * ( وَظَنُّوا ) * و يقين كنند * ( أَنَّهُمْ أُحِيطَ بِهِمْ ) * آنكه فرو گرفته است بلاها مر ايشان را از همه جوانب مانند احاطه عدو بايشان پس مسالك خلاصى بر ايشان مسدود شود * ( دَعَوُا اللَّه ) * بخوانند خداى را بكشف آن بلا از ايشان * ( مُخْلِصِينَ ) * در حالتى كه پاككنندگان باشند * ( لَه الدِّينَ ) * براى خدا دين را يعنى از خوف دين خود را خالص سازند و فطرت اصلى ظهور كند و عوارض نفسانيه و شيطانيه زايل گردد و گويند * ( لَئِنْ أَنْجَيْتَنا ) * اگر ما را نجات دهى * ( مِنْ هذِه ) * از اين احوال و بلايا * ( لَنَكُونَنَّ مِنَ الشَّاكِرِينَ ) * هر آينه باشيم از سپاس دارندگان مر نعمت نجات را * ( فَلَمَّا أَنْجاهُمْ ) * پس چون باز رهاند ايشان را از آن چه ميترسند * ( إِذا هُمْ ) * ناگاه ايشان * ( يَبْغُونَ فِي الأَرْضِ ) * ستم كنند در زمين و شتابند به همان كارها كه كه بران بودند از شرك و فساد و افساد * ( بِغَيْرِ الْحَقِّ ) * در حالتى كه آن بناحق باشد يعنى مبطل باشند در آن اين احتراز است از تخريب مسلمانان ديار كفره را و احراق ذروع ايشان كنند و قلع اشجار ايشان نمايند چه اين افساد حق است مراد آنست كه در زمين بظلم و فساد روند و بعبادت غير او اشتغال نموده خداى را فراموش كنند و گفتار انبياء و اوصياء و واعظان نشنوند و بر كفر و شرك اصرار نمايند * ( يا أَيُّهَا النَّاسُ\r\n","description":"","footnote":"","page_name":" 366 ","page_number":366},
  {"content":"\r\n* ( إِنَّما بَغْيُكُمْ ) * اى مردمان جز اين نيست كه ستم شما * ( عَلى أَنْفُسِكُمْ ) * بر نفسهاى خود بارتكاب معاصى و يا بر امثال و ابناى جنس خودتان * ( مَتاعَ الْحَياةِ الدُّنْيا ) * برخوردارى زندگانى دنيا است يعنى تمتع و منفعت دو سه روزه ناپايدار است لذت آن روز بگذرد و عقوبت آن باقى ماند و گويند * ( عَلى أَنْفُسِكُمْ ) * خبر بغيكم است و * ( مَتاعَ الْحَياةِ الدُّنْيا ) * خبر دوم آن است يعنى ظلم و ستم بر نفسهاى شما است و و بال آن راجع به آنست و آن بغى برخوردارى دنيا است و التذاذ دو سه روزهء آن و حفص متاع را به نصب خوانده و مصدر فعل محذوف داند يعنى برخوردار شوند از زندگانى دنيا بر خوردنى * ( ثُمَّ إِلَيْنا ) * پس بسوى ما * ( مَرْجِعُكُمْ ) * بازگشت شما است در قيامت * ( فَنُنَبِّئُكُمْ ) * پس خبر ميكنم شما را * ( بِما كُنْتُمْ تَعْمَلُونَ ) * به آنچه هستيد كه عمل ميكنيد و مناسب آن پاداش خواهيم داد و چون در ما تقدم ذكر آن چيزى فرمود كه موجب ترغيب است در آخرت و تزهيد در دنيا و آن را منتهى ساخته به آنچه مذكور شد در عقب آن ذكر صفت دارين و حال هر يك مىكند بقوله * ( إِنَّما مَثَلُ الْحَياةِ الدُّنْيا ) * جز اين نيست كه مثل زندگانى دنيا در سرعت انقضاء و ادبار آن بعد از اقبال * ( كَماءٍ ) * مانند اينست يعنى باران كه * ( أَنْزَلْناه ) * فرو فرستاديم آن را * ( مِنَ السَّماءِ ) * از آسمان يا از ابر * ( فَاخْتَلَطَ بِه ) * پس آميخت به آن آب * ( نَباتُ الأَرْضِ ) * گياه رسته از زمين * ( مِمَّا يَأْكُلُ النَّاسُ ) * از آنچه ميخورند آدميان چون حبوب غاذية و ثمار و بقول * ( وَالأَنْعامُ ) * و از آنچه ميخورند چهارپايان چون گياه هاى تر و خشك * ( حَتَّى إِذا أَخَذَتِ الأَرْضُ ) * تا وقتى كه فرا گرفت زمين * ( زُخْرُفَها ) * پيرايه خود را باصناف نباتات و اشكال و الوان مختلفه آن مانند عروس كه متزين و متلبس شود بالوان ثياب * ( وَازَّيَّنَتْ ) * و آراسته شد و با زينت كشت بمحصولات گوناگون و ثمرات رنگارنگ * ( وَظَنَّ أَهْلُها ) * و گمان بردند اهل آن زمين * ( أَنَّهُمْ قادِرُونَ ) * آنكه ايشان قادرند * ( عَلَيْها ) * بر درويدن گياه و چيدن ميوه هاى آن يَأْتِيها ناگاه آمد بدان زمين * ( أَمْرُنا ) * عذاب ما يعنى فرمان ما به خرابى آن در رسيد * ( لَيْلًا ) * در شب * ( أَوْ نَهاراً ) * يا روز * ( فَجَعَلْناها ) * پس گردانيديم كشت و زرع آن زمين را * ( حَصِيداً ) * شبيه به آنچه دروده باشند يا از اصل بركنده * ( كَأَنْ لَمْ تَغْنَ ) * گوئيا كه هيچ لبث نكرده و موجود نگشته و اثر آن پيدا نشده * ( بِالأَمْسِ ) *\r\n","description":"","footnote":"","page_name":" 367 ","page_number":367},
  {"content":"\r\nديروز * ( كَذلِكَ ) * همچنين كه در اين تمثيل تفصيل كرديم * ( نُفَصِّلُ الآياتِ ) * روشن ميسازيم و تفصيل ميدهيم دلايل قدرت خود را * ( لِقَوْمٍ يَتَفَكَّرُونَ ) * براى قومى كه تفكر كنند در آن ضرب المثل و بدان نفع گيرند در انوار گفته كه اين تشبيه مركبست كه حال دنيا را\r\nدر انقراض نعيم و زوال اموال و ظهور ادبار بعد از وفور اقبال تشبيه مىكند به حال گياه زمين كه بعد از تازگى و طراوة خشك و تيره و بى رونق و بى نضارت مىشود چنان كه اول گياه را صفت صفوتست و آخر سمت كدورت مبدء دنيا نيز نوازش دولت است و منتهاى آن گذارش نكبت و حسرت منكر به آنكه روى زمين فصل نوبهار مانند نقش خوانه مانى مزينست شعر\r\n\r\nوقت خزان ببرك رياحين چه بنگرى\r\nمنصف شوى كه لايق بر باد دانى است\r\n\r\nو گفته‌اند كه ممثل به آب بارانست و ممثل مال جهان و در وجه شبه مال دنيا به آب باران از آن وجه است كه باران بحيله و تزوير آدمى از ابر فرو نيايد بلكه بتقدير سبحانى و مشيت ربانى روى نمايد دنيا نيز بجهد و تلبيس و مكر و تزوير مجتمع نگردد بلكه به حكم ازلى و قسمت لم يزلى بدست آيد و در اين معنى گفته اند\r\n\r\nرزق مقسومست از اول مقرر كرده اند\r\nهيچكس را پيش از آن حاصل نميگردد بجهد\r\n\r\n\r\nهر چه مىآيد ز بيش و كم بدان خورسند باش\r\nكان چه خواهى ز آسمان نازل نميگردد بجهد\r\n\r\nو ديگر آنكه آب باران ما دام كه جارى بود به سمت پاكى و پاكيزگى موسوم باشد اما چون در موضعى مكث نمايد و مدتى يك جا بماند رنگ و بوى و طعم آن متغير گشته مواد انقطاع يابد مال دنيا نيز تا بسبب انفاق جوانمردان دست بدست روان گردد پسنديده و مقبول باشد و چون در مضيق بخل و امساك خسيسان بماند نكوهيده و مذموم بود و بالآخره تاراج حادثات بر او تاخته بناى آن را بصرصر نكبت از پاى در آورد و فى المثنوى المعنوى\r\n\r\nمال چون آبست تا باشد روان\r\nفيض مييابند از او اهل جهان\r\n\r\n\r\nچند روزى چون كند يك جا درنك\r\nگنده و بيحاصل است و تيره رنگ\r\n\r\nپس بايد كه قبل از تاخت لشگر نوائب و هجوم عسكر مصائب بر او آن را در طريق خير صرف نمايند تا بالآخره ندامت نبرند\r\n\r\nتوانگرا دل درويش خود بدست آور\r\nكه مخزن زر و گنج و درم نخواهد ماند\r\n\r\nو در عشرات حميدى مذكور است كه وجه مماثله آنست كه چون آب باران باندازه‌ايد و به قدر حاجت نازل گردد سبب آسايش آدميان و آرامش عالميان باشد اما چون از اندازه بگذرد و از حد اعتدال تجاوز نمايد واسطه خرابى عالم و سر گردانى بنى آدم شود مال دنيا نيز تا به مقدار احتياج بدست آيد مقاصد دنيا و دين بنحاج مقرون گردد و فوايد آن بدور و نزديك برسد و چون روى بازدياد نهد و در خزانه و انبار رود موجب ارتكاب ماثم و وسيله معاصى و تفاخر بر ادانى و اقاصى شود كه إِنَّ الإِنْسانَ لَيَطْغى أَنْ رَآه اسْتَغْنى\r\n\r\nتوانگرى كشدت سوى\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nعجب و نخوت و ناز\r\nخوش است فقر كه دارد هزار سوز و نياز\r\n\r\nدر عدة الداعى مذكور است كه اى مؤمن موحد بايد كه از قول كسى كه گويد متنعم شو از دنيا به آن چه حقتعالى بر تو مباح كرد حيث قال قُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ و از جميع متمتعات طيبه و مآكل لذيذه و ملابس سنيه و مراكب فاخره و دور عامره و قصور باهره و مناكح محسنه التذاذ نمايى كه اين امور مباحه مانع دخول جنان نيستند و مثمر سعادت داريناند مغرور نشوى و فريب نخورى كه اموال دنيويه و زخارف فانيه آن مستلزم اخلاق سيئه‌اند و از جمله آن توغل است در فضول دنيا كه مستتبع حرص مهلكست كه موقع صاحب خود است در شبهات و تورط در آن منجر بمحرمات و در روايت آمده كه هر كه از شبهات احتراز ننمايد در مظان آنست كه بدام محرمات افتد و اگر بجهد تمام بجهى از دام حرص چگونه از فظاظة و قساوت قلب و تكبر متحفظ توانى شد و حال آنكه حقتعالى ميفرمايد كه إِنَّ الإِنْسانَ لَيَطْغى أَنْ رَآه اسْتَغْنى از حضرت رسالت صلَّى اللَّه عليه و آله مرويست كه\r\nو اياكم و فضول المطعم فانه يسم القلب بالقسوة\r\nو ديگر توغل در متمتعات دنيويه مخرج حلاوت عبادت و دعاست از قلب و موجب شدت حسرت و ندامت نزد مفارقت از دنيا و فقر به عكس اينست كما روى عن الصادقين عليه السّلام\r\nمن كثر اشتباكه بالدنيا كان اشد حسرة عند مفارقتها\r\nهر كه حرص و تعلق او به دنيا بيشتر باشد حسرت او نزد مفارقت از آن سختتر باشد و ديگر فقرا سابقانند بجنت و اغنيا واقفانند در عرصات براى حساب و از امير المؤمنين عليه السّلام مرويست كه\r\nتخففوا نلحقوا\r\nسبكبار شويد تا باولياء خدا رسيد در سراى رضوان و در روضه جنان و بعضى ديگر در وجه شبه گفته‌اند كه باران چون به نهال گل رسد لطافة و طراوت او بيفزايد و چون بخار بن گذرد حدت و شوكت او زياده گردد و مال دنيا نيز چون بمصلح رسد صلاح او بيفزايد به صرف آن در قربات كه نعم المال الصالح للرجل الصالح و اگر بدست مفسدان افتد مادهء فساد و عناد او روى بازدياد نهد و گفته‌اند كه چون آب باران به زمين رسد قرار نگيرد بلكه به اطراف و جوانب روان گردد و مال دنيا نيز يك جا قرار ندارد و بيك كس آرام نگيرد بلكه به اطراف و جوانب روان گردد هر روزى در دست ديگرى باشد و هر شب با يكى عقد مواصلت بندد نه عهد او را وفائيست و نه وفاى او را بقايى\r\n\r\nگنج امان نيست در اين خاكدان\r\nمغز و وفا نيست در اين استخوان\r\n\r\n\r\nكهنه سرائيست به صد جا گرو\r\nكهنه و اندر كر و نو بنو\r\n\r\nدر تيسير فرموده كه حقتعالى بندگان خود را نمىخواند به دنيا كه محل ابتلا است بلكه بسراى بهشت دعوت مىكند كه منزل سلامتى از مخوفاتست چنان كه فرموده كه * ( وَاللَّه يَدْعُوا ) * و خداى ميخواند بندگان خود را * ( إِلى دارِ السَّلامِ ) * بسوى سراى سلامت از زوال و نقص و كدورت و\r\n","description":"","footnote":"","page_name":" 369 ","page_number":369},
  {"content":"\r\nساير آفات و عاهات و نكبات و بليات مراد جنت نعيم است كه محتويست بر راحت بى محنت و گنج بى رنج و كرامت بى اهانت و نعمت بى انقطاع يعنى دعوت مىكند بعملى كه موجب دخول جنانست و گويند بهشت را دار السلام به جهت آن گفت كه تحيت خدا و تحيت ملائكه بر اهل آن با تحيت بهشتيان بر يكديگر سلام است كقوله سَلامٌ قَوْلًا مِنْ رَبٍّ رَحِيمٍ و قوله وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ و قوله سَلامٌ عَلَيْكُمْ طِبْتُمْ فَادْخُلُوها خالِدِينَ و قوله سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ و قوله تَحِيَّتُهُمْ فِيها سَلامٌ و قوله إِلَّا قِيلًا سَلاماً سَلاماً يا سلام حقتعالى باشد و اضافه بهشت بدان جهت تعظيم آن بود چنانچه اضافه بيت به صاحب به جهت تكريم و در فصول آورده كه حقتعالى بنده را ميخواند از سرايى كه اولش بكاء و اوسطش عناء و آخرش فنا است بسرايى كه مبدعش عطا و اوسطش رضا و آخرش جوار حضرت مولى و گفته‌اند كه ان السلام دعا الانام من دار الملام الى دار السلام فمن ابى قد حولها عليه حرام و من لبى فله الاكرام و الانعام و من دار التكليف الى دار الشريف و من دار البلوى الى جوار المولى و من دار الفناء الى دار البقاء و من دار العناء الى دار الغناء و من دار الزوال الى دار النوال و من دار اولها بكاء و اوسطها عناء و آخرها فناء الى دار اولها عطا و أوسطها غناء و آخرها بقاء و ارباب تحقيق و اصحاب تدقيق گفته‌اند كه كمال الطاف و مرحمت الهى نسبت به بندگان خود از اين معلوم توان كرد كه چون دعوت شريعت متضمن تكاليف نفسانيه و مشاق بدنيه است آن را به خود اسناد نكرده حواله بحبيب خود كرده فرمود كه ( ادعوا الى سبيل ربك ) الاية و در حين دعوت بدار السلام كه از شوائب كلفت و مشقت مبرا است اضافه به خود داد و فرمود كه * ( وَاللَّه يَدْعُوا إِلى دارِ السَّلامِ ) * * ( وَيَهْدِي مَنْ يَشاءُ ) * و راه نمايد در قيامت هر كه را خواهد يعنى اهل ايمان و تقوى را * ( إِلى صِراطٍ مُسْتَقِيمٍ ) * بسوى راه راست كه دار السلام است و يا مراد بصراط مستقيم ايمانست و تقوى كه موصل است بدار السلام يعنى هر كه علم ازلى تعلق گرفته بود كه بلطف و توفيق كه نصب ادله هاديه و حجج واضحه است منتفع خواهد شد و بوسيله آن بطريق نجات خواهد شتافت او را به آن هدايت داد و هر كه را كه ميدانست كه بجهة فرط استكبار و انكار از آن منقفع نخواهد شد او را در وادى خذلان گذاشته تخليه فرموده پس كافر معاند و مشرك جاحد به جهت فرط عناد و جحود و اصرار بر كفر و توغل در شرك از سعادت هدايت محروم است و در وادى شقاوت و ضلالت بىغايت خود سرگردان بعد از آن در صفت اهل دار السلام ميفرمايد كه * ( لِلَّذِينَ أَحْسَنُوا ) * مر آن كسانى را كه نيكويى كردند يعنى ايمان آوردند و مرتكب عمل صالح شدند و از نواهى اجتناب نمودند * ( الْحُسْنى ) * مثوبة حسنى و پاداش نيكوست كه آن نعم جليله دار السلام است * ( وَزِيادَةٌ ) * و افزونى از پاداش كه بطريق تفضل كرامت فرمايد لقوله تعالى * ( وَيَزِيدُهُمْ مِنْ فَضْلِه ) * و گويند حسنى جزاى حسنه است يكى\r\n","description":"","footnote":"","page_name":" 370 ","page_number":370},
  {"content":"\r\nو بيكى زياده آن كه يكى را ده دهد تا هفتصد و بيشتر و يا حسنى مغفرت است و زياده خشنودى حضرت عزت و در مدارك گفته كه زياده محبت است در قلوب عباد و از ابو جعفر عليه السّلام مرويست كه زياده آنست كه آنچه در دنيا عطا فرمايد در آخرت حساب آن نكند و در روايتى واقع شده كه زياده سحابيست كه بر سر اهل بهشت مرور كند و هر چه خواهند بر ايشان ببارد و از ابن عباس مرويست كه مراد باحسان كلمهء لا إله الا اللَّه است و حسنى جنت و زياده غرفه آنكه از يك دانه مرواريد خلق شده و آن را چهار در است و از امير المؤمنين نيز صلوات اللَّه عليه مرويست\r\nكه مراد بزياده غرفه مذكوره است و گويند زياده فضل الهى است كه وقتى بعد از وقتى بايشان فايض گردد و ابو موسى اشعرى و امثال آن گفته‌اند كه زياده نظر است در وجه حقتعالى و چون در علم كلام ببراهين داله ثابت شده كه اين مستحيل است پس حمل آن بر يكى از وجوه سابقه بايد كرد و ديگر آنكه در عرف زياده بر شيء را اطلاق نميكنند مگر كه از جنس آن شيء باشد و كمتر از او بود مبطل قول اخير است * ( وَلا يَرْهَقُ وُجُوهَهُمْ ) * و پوشيده نگرداند رويهاى بهشتيان را مُفْتَرٍ گردى و غبارى يعنى روى ايشان در كمال نضارت و لمعان باشد * ( وَلا ذِلَّةٌ ) * و نه خوارى يعنى اثر مذلت بر بشره ايشان نباشد بر خلاف اهل خلاف كه روى ايشان كدر و تيره باشد از آتش دوزخ و اثر حزن و بد حالى بر آن ظاهر و نمايان * ( أُولئِكَ ) * آن گروه نيكوكاران * ( أَصْحابُ الْجَنَّةِ ) * اهل بهشتند * ( هُمْ فِيها خالِدُونَ ) * ايشان در آن جاويدگانند نه نعمت ايشان زوال يابد و نه دولت از ايشان انتقال پذيرد بخلاف زخارف دنيا و امتعه غرور او كه در صدد فنا و زوالست فضل بن يسار از ابى جعفر عليه السّلام روايت كرده كه آن حضرت فرمود كه رسول صلَّى اللَّه عليه و آله فرموده كه\r\nما من عين زرقت بمائها الا حرم اللَّه ذلك الجسد على النار فان فاضت من خشية اللَّه لم يرهق ذلك الوجه قتر و لا ذلة\r\nيعنى هيچ چشمى نباشد كه ريزان شود به آب مگر كه حقتعالى بدن آن را از آتش دوزخ حرام گرداند اگر از خوف خدا آب از چشم روان شود آن روى را تيرگى و خارى نرسد و با نضارت و خرمى باشد و چون ذكر مؤمنان و مطيعان كرد و بيان پاداش ايشان در عقب آن ذكر كافران مىكند و جز او سزاى ايشان و ميفرمايد كه * ( وَالَّذِينَ كَسَبُوا السَّيِّئاتِ ) * عطف است بر قوله لِلَّذِينَ أَحْسَنُوا الْحُسْنى بر مذهب كسى كه مجوز مثل فى الدار زيد و الحجرة و عمرو است و يا مبتداست بر حذف مضاف بر مذهب ديگر از نجاة اى جزاء الذين و بر هر تقدير ميفرمايد كه پاداش آنان كه كسب كردند بديها را از شرك و نفاق و كفر و طغيان و عصيان * ( جَزاءُ سَيِّئَةٍ ) * پاداش بديست * ( بِمِثْلِها ) * به مانند آن بدى كه كرده‌اند نه زياده بر آن چه زيادتى عذاب بر قدر استحقاق ظلمست و او سبحانه از آن مبراست بخلاف زيادتى بر ثواب كه\r\n","description":"","footnote":"","page_name":" 371 ","page_number":371},
  {"content":"\r\nمحض فضل است و در اين تنبيه است بر آنكه مراد بزياده فضل است * ( وَتَرْهَقُهُمْ ) * و نپوشد ايشان را * ( ذِلَّةٌ ) * خوارى و رسوايى يعنى آثار مذلت بر ايشان هويدا گردد * ( ما لَهُمْ ) * نباشد مر ايشان را * ( مِنَ اللَّه ) * از عذاب خدا * ( مِنْ عاصِمٍ ) * هيچ نگه دارنده يعنى هيچكس عذاب از ايشان باز نتواند داشت و سخط خدا از آنها رفع نتواند كرد و يا ايشان را از جانب خدا و از نزد او عاصمى و حافظى نباشد و تيرگى وجه ايشان بمثابه بود كه * ( كَأَنَّما أُغْشِيَتْ ) * گوئيا پوشيده شده است * ( وُجُوهُهُمْ ) * رويهاى ايشان * ( قِطَعاً مِنَ اللَّيْلِ ) * بپاره هاى از شب * ( مُظْلِماً ) * در حالتى كه آن شب تاريك بود مرا دو صف وجوه ايشانست بكثرت سواد كقوله تعالى وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ يعنى رويهاى ايشان از غم و اندوه و حرارت دوزخ چون شب تيره سياه گردد و اين حال است از ليل و عامل در او اغشيت زيرا كه او عامل است در قطعا كه موصوفست بجار و مجرور و عامل در موصوف عامل است در صفت * ( أُولئِكَ ) * آن گروه كه كاسبان سيئاتند يعنى مشركان و منافقان * ( أَصْحابُ النَّارِ ) * ملازمان آتش دوزخاند * ( هُمْ فِيها ) * ايشان در آتش * ( خالِدُونَ ) * جاويد باشندگانند يعنى هرگز روى رهايى از عذاب ندارند و چون مراد از آية كفارند پس وعيديه را نرسد كه احتجاج نمايند به اين بر آنكه صاحب كبيره مخلد خواهد بود در دوزخ و چون ذكر جزاى كفار و اهل ايمان نمود در عقب آن توقيت جزا ميفرمايد بقوله * ( وَيَوْمَ نَحْشُرُهُمْ ) * و ياد كن روزى را كه حشر كنيم نيكان و بدان را * ( جَمِيعاً ) * همه ايشان يا بترسيد از روزى چنين كه جميع ابرار و فجار در آن محشور گردند * ( ثُمَّ نَقُولُ ) * پس گوئيم * ( لِلَّذِينَ أَشْرَكُوا ) * مر آنان را كه شرك آوردند * ( مَكانَكُمْ ) * بايستيد بر جايهاى خود * ( أَنْتُمْ وَشُرَكاؤُكُمْ ) * شما و شريكان شما كه بدون من پرستيده‌ايد يعنى بتان تا به بينيد كه چه با شما كنيم * ( فَزَيَّلْنا بَيْنَهُمْ ) * پس جدا كنيم ميان كفار و معبودان ايشان و قطع و وصل كنيم آن چيزى را كه ميان ايشان بوده از وسايل و بپرسيم از كافران كه چرا پرستش بتان كرديد گويند ايشان ما را بعبادت خود فرمودند حقتعالى بتان را بسخن در آورد * ( وَقالَ شُرَكاؤُهُمْ ) * و گويند شريكان ايشان يعنى بتان * ( ما كُنْتُمْ ) * نبوديد شما * ( إِيَّانا تَعْبُدُونَ ) * كه ما را پرستيد بلكه شما هواى خود را پرستش ميكرديد چه آن امر شما بود باشراك آنچه شريك ميگردانيديد به خدا و گويند كه مراد بشركا\r\n","description":"","footnote":"","page_name":" 372 ","page_number":372},
  {"content":"\r\nملائكه‌اند و مسيح با شياطين و ميتواند بود كه مراد بقوله * ( قالَ شُرَكاؤُهُمْ ) * مجاز باشد از برائت آنچه عبادت آن ميكردند و در ينابيع آورده كه كافران آغاز جدال كرده گويند نه چنين است بلكه شما ما را بر پرستش خود امر كرديد بتان گويند * ( فَكَفى بِاللَّه شَهِيداً ) * پس كافى و پسنديده است خدا كه گواه باشد * ( بَيْنَنا وَبَيْنَكُمْ ) * ميان ما و شما چه او عالم است بكنه حال همه * ( إِنْ كُنَّا ) * بدرستى كه ما بوديم * ( عَنْ عِبادَتِكُمْ ) * از پرستش شما * ( لَغافِلِينَ ) * بيخبران زيرا كه نميديديم و نميشنيديم و عقل و فهم نداشتيم و يا ملائكه و مسيح گويند نميدانستيم كه شما پرستش ما ميكرديد\r\n* ( هُنالِكَ ) * در آن مقام * ( تَبْلُوا كُلُّ نَفْسٍ ) * بيازمايد يعنى بداند هر نفسى * ( ما أَسْلَفَتْ ) * آنچه از پيش فرستاده از اعمال پس نفع و ضرر آن را معاينه به بيند يا بيابد جزاى كردار ما تقدم خود را * ( وَرُدُّوا ) * و باز گردانيده شوند همهء نفسها * ( إِلَى اللَّه ) * بسوى ثواب و عقاب خدا * ( مَوْلاهُمُ الْحَقِّ ) * كه خداوند و متوالى امر ايشانست بر حقيقت * ( وَضَلَّ عَنْهُمْ ) * و كم گردد و ناپديد شود از كافران * ( ما كانُوا يَفْتَرُونَ ) * آنچه هستند كه افترا ميكنند از شفاعت بتان و دعوى الوهيت ايشان بعد از آن ادله توحيد و بعث را مقارن قول مذكور گردانيده ميگويد كه * ( قُلْ مَنْ يَرْزُقُكُمْ ) * بگو كيست كه شما را روزى ميدهد * ( مِنَ السَّماءِ ) * از آسمان كه باران مىباراند * ( وَالأَرْضِ ) * و از زمين كه گياه ميروياند چه ( ارزاق ) حاصل مىشود باسباب سماويه و مواد ارضيه و گويند من براى بيانست بر حذف مضاف يعنى كيست آنكه روزى مىدهد اهل آسمان و زمين را * ( أَمَّنْ يَمْلِكُ السَّمْعَ ) * آيا كيست خداوندى كه مالك و قادر است آفريدن شنوايى را * ( وَالأَبْصارَ ) * و ديدها را يعنى كه تواند كه سمع و بصر را بيافريند يا حفظ آنها كند از آفات با وجود كثرت آفتها و سرعت انفعال آنها از اندك چيزى * ( وَمَنْ يُخْرِجُ الْحَيَّ ) * و كيست بيرون آورد زنده را كه حيوانست يا نبات * ( مِنَ الْمَيِّتِ ) * از مرده كه نطفه است يا دانه * ( وَيُخْرِجُ الْمَيِّتَ ) * و بيرون آورد مرده را كه نطفه است يا دانه * ( مِنَ الْحَيِّ ) * از زنده كه حيوانست يا نبات * ( وَمَنْ يُدَبِّرُ الأَمْرَ ) * و كيست كه تدبير كند كارهاى عالميان را اين تعميم بعد از تخصيص است و چون اين سؤالها كنى از كافران از غايت وضوح و ظهور نتوانند كه عناد و مكابره كنند * ( فَسَيَقُولُونَ اللَّه ) * پس زود باشد كه گويند در جواب كه اينكه پرسيدى\r\n","description":"","footnote":"","page_name":" 373 ","page_number":373},
  {"content":"\r\nاللَّه است و چون اين اقرار بزرگترين حجتها است در بطلان طريق ايشان كه اتخاذ اصنام است * ( فَقُلْ ) * پس بگو اى محمد صلَّى اللَّه عليه و آله مر ايشان را بعد از اين اقرار كه * ( أَ فَلا تَتَّقُونَ ) * آيا نميترسيد از عقوبت چنين خداى كه بتان را شريك او ميسازيد و شكر نعمت او نمىكنيد و انديشه نميكنيد كه آن را منقطع گرداند و شما را عاجلا يا اجلا مؤاخذه كند * ( فَذلِكُمُ اللَّه ) * پس آنكه او را اين صفات ثابت است اللَّه است * ( رَبُّكُمُ الْحَقُّ ) * كه پروردگار شما است ثابت در ربوبيت ثباتى كه در آن شك مدخل ندارد * ( فَما ذا ) * پس چه چيز است * ( بَعْدَ الْحَقِّ ) * پس از راستى و بيان حق * ( إِلَّا الضَّلالُ ) * مگر گمراهى * ( فَأَنَّى تُصْرَفُونَ ) * پس از كجا گردانيده ميشويد از حق بباطل و از توحيد بشرك استفهام براى انكار است يعنى نيست بعد از حق مگر ضلال پس هر كه در گذرد از حق كه عبادات اللَّه است با چندين دلايل و حجج بر وحدانيت او در ضلالة افتد * ( كَذلِكَ ) * هم چنان كه ربوبيت حق را سزاوار است نه غير او را يا هم چنان كه نيست بعد از حق مگر ضلال يا هم چنان كه كفار مصروفند از حق * ( حَقَّتْ كَلِمَةُ رَبِّكَ ) * سزاوار شده حكم پروردگار تو و واجب گشته * ( عَلَى الَّذِينَ فَسَقُوا ) * از آنان كه بيرون رفته‌اند از دايره استصلاح ايمان و متمردند در كفر * ( أَنَّهُمْ ) * آنكه ايشان * ( لا يُؤْمِنُونَ ) * ايمان نيارند اين بدل كلمه است يعنى علم الهى تعلق گرفته كه ايشان ايمان نيارند و از دايره استصلاح بيرون باشند و بر كفر بميرند و يا آن كه تعليل حقيقت كلمه باشد يعنى عذاب الهى واجب شده بر اهل كفر و عدوان به جهت آن كه ايمان نمىآرند بعد از آن باحتجاج ديگر بيان توحيد و علم بىغاية و قدرت كامله خود مىكند بقوله * ( قُلْ ) * بگو اى محمد صلَّى اللَّه عليه و آله كه اى مشركان معاند و اى كافران جاهد * ( هَلْ مِنْ شُرَكائِكُمْ ) * آيا از شريكان شما يعنى آنهايى كه شريك خداى گرفته‌ايد * ( مَنْ يَبْدَؤُا الْخَلْقَ ) * كسى هست كه بآغاز بيافريند خلق را * ( ثُمَّ يُعِيدُه ) * پس باز زنده سازدش بعد از موت و چون كفار بدار المقر و اعاده را منكر بودند و از روى لجاج و عناد بدان اعتراف نمى كردند حقتعالى بعد از اين فرمود كه اى محمد صلَّى اللَّه عليه و آله اگر اين معاندان جواب دهند كه معبودان ما اين نتوانند كرد و اين جز فعل خدا نتواند بود فهو المراد اگر عناد كنند و جوابى نگويند * ( قُلِ اللَّه ) * بگو مر ايشان را كه خداى به حق اين\r\nصفت دارد * ( يَبْدَؤُا الْخَلْقَ ) * بآغاز آفريند خلق را * ( ثُمَّ يُعِيدُه ) * پس باز زنده گرداند آن را بعد از فنا و چون ايشان را از اين الزام محيصى و مفرى نيست بگو كه * ( فَأَنَّى تُؤْفَكُونَ ) * پس از كجا بر\r\n","description":"","footnote":"","page_name":" 374 ","page_number":374},
  {"content":"\r\nگردانيده مىشود از راه راست و نيز بجهة وضوح حجت و كثرت آن * ( قُلْ ) * بگو ايشان را كه * ( هَلْ مِنْ شُرَكائِكُمْ ) * آيا هست از بتان شما كه شريك نام نهاده‌ايد * ( مَنْ يَهْدِي ) * كسى كه راه نمايد بارسال رسل و انزال كتب و توفيق نظر در دلايل قدرت يعنى نصب حجج و براهين كند تا راه نمايد * ( إِلَى الْحَقِّ ) * بسوى حق تعديه هدايت بالى به جهت تضمين معنى انتها است و اين معاندان ميدانند كه اين صفت از الهه ايشان مسلوب است و اگر لجاج و عناد دامنگير ايشان شد نگذارد كه به اين معترف شوند * ( قُلْ ) * بگو تو كه * ( اللَّه يَهْدِي لِلْحَقِّ ) * خداى به حق راه مينمايد بالطافى كه با بندگان كند از تمكين ايشان در نظر كردن در ادله هاديه و توفيق ايشان در تدبر در حجج حقه و چون نعمت دارين و هدايت از جانب او سبحانه است * ( أَ فَمَنْ يَهْدِي إِلَى الْحَقِّ ) * آيا پس از آنكه راه مينمايد به حق باسباب توفيق و الطاف * ( أَحَقُّ أَنْ يُتَّبَعَ ) * سزاوارتر است كه متابعت كرده شود * ( أَمَّنْ لا يَهِدِّي ) * يا آن كس كه او به خود راه نيابد و بنفس خود مهتدى نشود * ( إِلَّا أَنْ يُهْدى ) * مگر آنكه راهنمايند او را و اين حال اشراف شركا است چون ملائكه و مسيح و عزير پس جمادات بطريق اولى كه شايستهء الوهيت نباشند در تفسير زاهد مذكور است كه بتپرستان بتان را بر چهارپايان مىبستند و از جاى بجاى نقل ميكردند پس حقتعالى فرمود كه آيا برابر بود آن كه ترا راه نمايد يا كسى كه تو او راه نمايى * ( فَما لَكُمْ ) * پس چيست و چه بوده شما را * ( كَيْفَ تَحْكُمُونَ ) * چگونه حكم ميكنيد در سوية ميان كسى كه شما بوى محتاجيد يا كسى كه او به شما محتاج است و يكسان ميشماريد قادر و عاجز را و در بعضى تفاسير واقع شده كه اگر مراد بشركا ملائكه و مسيح و عزيز باشند يا ائمه ضلال چون رؤساى كفر و شياطين پس كلام بر ظاهر خود صحيح خواهد بود و اگر مراد اصنام باشد پس معنى آن خواهد بود كه چون مشركان ايشان را در حكم معبود به حق تصور كرده بودند و در عبادت توجه به آنها نموده پس حقتعالى ايشان را داخل احبا و عقلا گردانيده اسناد اهتدا بايشان كرد كقوله إِنْ تَدْعُوهُمْ لا يَسْمَعُوا دُعاءَكُمْ وَلَوْ سَمِعُوا مَا اسْتَجابُوا لَكُمْ و در آيه دليل است بر عدم جواز تقديم مفضول بر فاضل در امامت و خلافت و رياسة عامة دينيه و دنيويه بعد از آن فرمود * ( وَما يَتَّبِعُ ) * و پيروى نميكنند * ( أَكْثَرُهُمْ ) * بيشتر كفار * ( إِلَّا ظَنًّا ) * مگر گمانى را كه مستند است بخيالات موهومه واهيهء فاسده چون قياس غايب بر شاهد و خالق بر مخلوق بادنى مشاركه موهومه و مراد باكثر جميع است يا كسانى كه بناى مذهب خود را بر تميز و نظر نهاده\r\n","description":"","footnote":"","page_name":" 375 ","page_number":375},
  {"content":"\r\nباشند و راضى بتقليد صرف نشده باشند * ( إِنَّ الظَّنَّ ) * بدرستى كه گمان * ( لا يُغْنِي ) * بى نياز نگرداند كسى را * ( مِنَ الْحَقِّ ) * از علم و اعتقاد راست * ( شَيْئاً ) * چيزى يعنى ظن و تخمين بجاى حق و يقين نتواند بود و گفته‌اند كه ظن كفاران بود كه بتان ايشان را شفاعت خواهند كرد حقتعالى فرمود كه گمان ايشان سود نكند و بازندارد از عذاب خدا چيزى را * ( إِنَّ اللَّه عَلِيمٌ ) * بدرستى كه خدا داناست * ( بِما يَفْعَلُونَ ) * به آنچه ايشان ميكنند از متابعت گمان و اعراض از حجة و برهان و همه را سزا و جزا خواهد داد در آيه دليل است بر آنكه تحصيل علم در اصول واجب است و اكتفاء بتقليد ظن جايز نيست و جواز ظن در جايى است كه علم ممكن نباشد مانند مسائل اجتهاديه بعد از آن در رد قول كفار كه پيغمبر صلَّى اللَّه عليه و آله را گفتند ( ائت بقران غير هذا او بدله ) ميفرمايد كه * ( وَما كانَ هذَا الْقُرْآنُ ) * و نيست و نشايد اين قرآن با وجود دلايل و اعجاز * ( أَنْ يُفْتَرى ) * آنكه بر بافته شود و كسى تواند گفت * ( مِنْ دُونِ اللَّه ) * بجز از خداى يعنى سزاوار نيست كه اين سخن مفتراى بشر باشد * ( وَلكِنْ ) * و ليكن * ( تَصْدِيقَ الَّذِي ) * تصديق كننده آن چه بود * ( بَيْنَ يَدَيْه ) * پيش از وى از كتب مقدمه و موافق و مطابق آن يعنى با وجود اعجاز گواه كتب منزله\r\nنيز هست يا مصدق چيزى است كه در پيش وى است و از بعث و نشور و حسنات و عقاب و ثواب و تصديق منصوب است به آن كه خبر كان محذوف است اى ( و لكن كان تصديق الذى ) و يا علة فعل مقدارى ( انزل اللَّه تصديق الذى ) يعنى انزال قرآن فرمود بجهة تصديق كتب سابقه * ( وَتَفْصِيلَ الْكِتابِ ) * و براى بيان كردن آن چه بر شما نوشته شده است از او امر و نواهى * ( لا رَيْبَ فِيه ) * در حالتى كه نيست شكى در او يعنى شبهه در حقيقت آن نيست اين حال است از كتاب كه در معنى مفعول است و ميتواند بود كه خبر ثالث كان مقدر باشد و يا جمله مستانفه و قوله * ( مِنْ رَبِّ الْعالَمِينَ ) * متعلق است بتصديق يا تفصيل و لا ريب جمله معترضه يعنى تصديق قرآن و يا تفصيل آن منزل است از نزد پروردگار عالميان و ميتواند بود كه خبر رابع باشد و يا حال از كتاب يا ضمير فيه و مساق آية بعد از منع آن اتباع ظن براى بيان آن چيزى است كه واجب است اتباع آن و اقامت برهان و نيز جهة تقرير و الزام حجة بر سبيل انكار و استبعاد كفار ميفرمايد كه * ( أَمْ يَقُولُونَ ) * آيا ميگويند مشركان * ( افْتَراه ) * بر بافته است محمد صلَّى اللَّه عليه و آله اين كلام را از خود * ( قُلْ ) * بگو اى محمد صلَّى اللَّه عليه و آله اگر كسى اين سخن را بر ميتوان\r\n","description":"","footnote":"","page_name":" 376 ","page_number":376},
  {"content":"\r\nبافت چنانچه زعم شما است * ( فَأْتُوا ) * پس بباريد و بربافيد * ( بِسُورَةٍ مِثْلِه ) * سورة مانند آن در بلاغت و فصاحت و قوت معنى چه شما در نظم بليغ و نثر فصيح مشهور زمان و سرآمد دورانيد و اگر به خود معارضه نميتوانيد استعانت نمائيد * ( وَادْعُوا ) * و بخوانيد براى معاونت خود در اتيان سوره مثل قرآن * ( مَنِ اسْتَطَعْتُمْ ) * هر كرا خواهيد توانيد كه از او يارى خواهيد * ( مِنْ دُونِ اللَّه ) * بجز از خداى كه منزل قرآنست تا شما را مددكارى كند و بسازيد مانند قرآن * ( إِنْ كُنْتُمْ صادِقِينَ ) * اگر هستيد راستگويان كه محمد از خود ميسازد اين تعجيز و تحديست * ( بَلْ كَذَّبُوا ) * بلكه به جهت فرط جحود و عناد تكذيب كردند * ( بِما لَمْ يُحِيطُوا بِعِلْمِه ) * به آن چيزى كه فرا رسيدند بدانش آن يعنى مسارعت نمودند در تكذيب آنچه در نيافتند آن را مراد آنست كه بعد از سماع قرآن و قبل از تدبر در آيات آن به جهت آنكه متضمن ذكر بعث و جزاست و ساير آنچه مخالفت دين ايشانست بتكذيب و انكار مشغول شدند * ( وَلَمَّا يَأْتِهِمْ ) * و نيامد بديشان يعنى منكشف نگشت بر ايشان * ( تَأْوِيلُه ) * معنى و حقيقت قرآن در بادِيَ الرَّأْيِ و ذهن ايشان باسرار معانى و دقايق آن نرسيد مراد آنست كه قرآن معجز است از حيثيت لفظ و معنى اما ايشان همه بجهة فرط عناد تكذيب آن كردند و معنى توقع در لما آنست كه اگر چه اول علم به حقيت آن نداشتند اما بالآخره اعجاز آن بر ايشان ظاهر شد در حينى كه تحدى بر ايشان مكرر شد ايشان قواى خود را در معارضه آن صرف كرده نتوانستند و عاجز گشتند و بدانستند كه فوق طوق بشر است و اما به جهت فرط عناد و جحود در تكذيب آن كوشيدند و يا تكذيب كردند آنچه ندانستند در قرآن از ذكر بعث و جزا و وعيد عقوبت و در آخرت حقيقة آن بر ايشان ظاهر گردد بعد از وقوع آن جز ندامت حاصل نخواهند داشت و آن ندامت نفع بايشان نخواهد داد * ( كَذلِكَ ) * همچنين تكذيب كه كفار زمان تو دارند * ( كَذَّبَ الَّذِينَ ) * تكذيب كردند انبياى خود را آنان كه بودند * ( مِنْ قَبْلِهِمْ ) * پيش از اينها * ( فَانْظُرْ ) * پس درنگر و ببين * ( كَيْفَ كانَ عاقِبَةُ الظَّالِمِينَ ) * كه چگونه بود سرانجام ستمكاران و مكذبان پس اينها نيز مثل آنها معذب خواهند گشت در اين آيه تسليه حضرت رسالت صلَّى اللَّه عليه و آله است و تهديد بر اهل كفر و ضلالت\r\n* ( وَمِنْهُمْ ) * و از ايشان كه تكذيب ميكنند * ( مَنْ يُؤْمِنُ بِه ) * كسى هست كه ميگرود به قرآن و تصديق مىكند در نفس خود و ميداند كه حق است و ليكن از روى عناد اظهار\r\n","description":"","footnote":"","page_name":" 377 ","page_number":377},
  {"content":"\r\nنميكند * ( وَمِنْهُمْ مَنْ لا يُؤْمِنُ بِه ) * و از ايشان كس هست كه نميگرود به آن از فرط جهل و غايت نادانى * ( وَرَبُّكَ أَعْلَمُ ) * و پروردگار تو داناتر است * ( بِالْمُفْسِدِينَ ) * بتباه كاران يعنى معاندان كه مصرند بر تكذيب و گفته‌اند كه معنى آنست كه بعضى از قوم تو ايمان آرند به قرآن و از كفر توبه كنند و برخى آن باشند كه از اين سعادت محروم مانده و بر شقاوت كفر بميرند * ( وَإِنْ كَذَّبُوكَ ) * و اگر تكذيب كنند تو را يعنى بر آن اصرار نمايند و تو از جانب ايشان نااميد شوى * ( فَقُلْ ) * پس بگو ايشان را كه * ( لِي عَمَلِي ) * مرا است جزاى كردار من * ( وَلَكُمْ عَمَلُكُمْ ) * و مر شما راست پاداش عمل شما * ( أَنْتُمْ بَرِيئُونَ ) * شما بيزاريد يعنى ذمهء شما بريست * ( مِمَّا أَعْمَلُ ) * از آنچه من ميكنم يعنى شما را به عمل من مؤاخذه نخواهند كرد * ( وَأَنَا بَرِيءٌ ) * و من بيزارم * ( مِمَّا تَعْمَلُونَ ) * از آنچه ميكنيد يعنى ماخوذ به عمل شما نخواهم شد نزد بعضى از علماء اين آيه بآية السيف منسوخ است به جهت آنكه متضمن اعراض است از ايشان و تخليه سبيل ايشان و نظير اينست قوله قُلْ يا أَيُّهَا الْكافِرُونَ الخ و نزد بعضى منسوخ نيست بلكه مراد وعيد است كقوله اعْمَلُوا عَلى مَكانَتِكُمْ * ( وَمِنْهُمْ ) * و از اهل شرك و در زاد المسير گفته كه از اهل يهود * ( مَنْ يَسْتَمِعُونَ ) * كسان هستند كه گوش فرا ميدارند * ( إِلَيْكَ ) * بسوى تو وقتى كه قرآن ميخوانى و امت را احكام شرع مىآموزانى تا استهزا كنند به آن * ( أَ فَأَنْتَ تُسْمِعُ الصُّمَّ ) * آيا تو ميشنوانى كران را يعنى كسانى كه در عدم انتفاع از سماع حق بمنزله كرانند * ( وَلَوْ كانُوا ) * و اگر چه هستند با وجود كرى * ( لا يَعْقِلُونَ ) * در نمييابند استفهام بر سبيل نفى است يعنى تو قادر نيستى بر اسماع كسانى كه با صمم ايشان عدم تعقل انضمام يافته مراد آنست كه اصم عاقل بطريق تفرس از طنين صوتى كه بصلاح و سداد هادى باشد فى الجمله استدلال ميتواند كرد چون سمع و عقل هر دو مفقود باشد باعتبار عدم استعمال هر دو در دريافتن حق پيداست كه حال بر چه وجه باشد * ( وَمِنْهُمْ مَنْ يَنْظُرُ ) * و از ايشان كس باشد كه نظر كند * ( إِلَيْكَ ) * بسوى تو و بر وجه طعن و تعنت دلايل نبوت و نشانهاى صدق ترا مشاهده نمايد و از غاية عناد چنان فرا نمايد كه هيچ چيز از آيات رسالت نديده * ( أَ فَأَنْتَ تَهْدِي الْعُمْيَ ) * آيا تو راه مىنمايى كوران را يعنى آنان را كه در عدم انتفاع از مشاهده آيات مانند كورانند * ( وَلَوْ كانُوا ) * و اگر\r\n","description":"","footnote":"","page_name":" 378 ","page_number":378},
  {"content":"\r\nچه هستند كه با وجود عدم بصر * ( لا يُبْصِرُونَ ) * نمىبينند بديدهء بصيرت يعنى قادر نيستى بر هدايت كسانى كه با عمى بصر ضم عمى بصيرت كرده‌اند مراد آن است كه اعمال مستبصر حدس چيزى مىتوانند كرد كه بصير احمق بادراك آن متفطن نتواند شد و چون ابصار و بصارت هر دو مسلوب باشد باعتبار عدم ادراك حق معلوم است كه حال چگونه خواهد بود چه مقصود از ايصار اعتبار است و استبصار و عمده در آن بصيرت و چون ايشان از اين هر دو معروضند پس گويا كه ديده ظاهر و باطن از ايشان مسلوب است اين تعليل است براى امر به تبرى حضرت و اعراض از ايشان * ( إِنَّ اللَّه ) * بدرستى كه خداى * ( لا يَظْلِمُ النَّاسَ ) * ستم نمىكند بر مردمان * ( شَيْئاً ) * به هيچ چيز از فساد حواس و عقول ايشان و تقويت منافع آن بر ايشان بدون استحقاق و از نقص ثواب از حسنات ايشان و امثال آن و عدم ازاحهء علة و نصب ادله * ( وَلكِنَّ النَّاسَ ) * و ليكن مردمان * ( أَنْفُسَهُمْ يَظْلِمُونَ ) * ستم ميكنند بر نفسهاى خود باقتراب اسباب عذاب و حسن عقل را كه آلت ادراك آيات قدرت است در ملاهى استعمال مىكنند و منافع و فوايد آن مدركات از ايشان فايت مىشود و نعم ما قيل\r\n\r\nچشم از براى ديدن آيات قدرت است\r\nگوش از پى شنيدن اخبار حكمت است\r\n\r\n\r\nهر گه كه حق نبيند و حق نشود كسى\r\nكور و كر است بلكه از آن هم بتر بسى\r\n\r\nو يوم نحشرهم و ياد كن روزى را كه جمع كنيم و حفص بغيبت خوانده يعنى خداى جمع كند كافران را از هول آن روز مدت مكث در دنيا و قبر مر ايشان را كوتاه نمايد بر وجهى كه مبعوث شوند بحالتى * ( كَأَنْ لَمْ يَلْبَثُوا ) * گوئيا درنگ نكرده‌اند در دنيا و يا در قبر * ( إِلَّا ساعَةً مِنَ النَّهارِ ) * مگر اندكى از روز چه مكث در دنيا يا قبر اگر چه طويل باشد اما نسبت بمكث آخرت بمنزله مكث قليل باشد در تفسير زاهد آورده كه معتزله در نفى عذاب قبر بدين آيه استدلال نموده گويند اگر كه كفار در قبر معذب بودندى مدتى بدين درازى ايشان را ساعتى ننمودى و جواب آن آن است كه اين صورت بسبب صعوبت اهوال و شدت احوال قيامت است كه مدت عذاب قبر در جنب آن يك ساعت نمايد و چون از قبر برانگيخته شوند * ( يَتَعارَفُونَ بَيْنَهُمْ ) * آشنايى دهند ميان يكديگر اين بيان قلة مكث است چه تعارف با قل زمان مفارقت بود و ثناگر باطول آن مدت يعنى را هم بشناسند هم چنان كه دو كس كه بجهة قلة زمان مفارقت يكديگر را مىشناسند و اگر مدت طويل است هم را نمىدانند و اين در اول بعث باشد و بعد از آن به سبب تواتر اهوال قيامت آن آشنايى و تعارف انقطاع يابد و از يكديگر فراموش كنند\r\n","description":"","footnote":"","page_name":" 379 ","page_number":379},
  {"content":"\r\n* ( قَدْ خَسِرَ الَّذِينَ ) * بتحقيق كه زيان كردند بر خود در محرومى حظوظ خيرات ابديه آنان كه ايشان * ( كَذَّبُوا بِلِقاءِ اللَّه ) * تكذيب كردند به رسيدن بجزاى خدا در روز حساب و منكر ثواب و عقاب شدند * ( وَما كانُوا مُهْتَدِينَ ) * و نبودند راه يافتگان بايمان بوسيله استعمال حواس و عقول خود در تحصيل معارف حقه بلكه به جهت فرط غفلت و اغترار بحطام دنيا از تدبر در آيات و معجزات غافل شده خود را در مهالك عذاب ابدى انداختند در انوار گفته كه جمله قد خسر الذين الخ براى بيان شهادت ايشان است بخسران خود يا شهادت خدا بر خسران ايشان و تعجب از آن و مىتواند بود كه حال باشد از ضمير يتعارفون بر اداره قول يعنى در حين تعارف ايشان گوئيم كه زيان كرده‌اند اهل تكذيب و نبودند كه مهتدى شوند بطريق راست كه موصل است ببهشت نعيم * ( وَإِمَّا نُرِيَنَّكَ ) * و اگر بنمائيم ترا اى محمد ( ص ) * ( بَعْضَ الَّذِي نَعِدُهُمْ ) * برخى از آنچه وعده داده‌ايم كفار را از عذاب مانند هلاكت جمعى از ايشان در روز بدر پس آن موجب تشفى تو شود و حكم عذاب از قوة بفعل آمده باشد * ( أَوْ نَتَوَفَّيَنَّكَ ) * يا متوفى سازيم تو را قبل از ارائه آن به تو يعنى اگر انتقام بكشيم از ايشان در دينى و تو آن را نبينى * ( فَإِلَيْنا ) * پس بسوى ما است * ( مَرْجِعُهُمْ ) * بازگشت ايشان و تو را در آخرت بنمايم عذاب ايشان را اين جواب نتوفينك است و جواب اما نرينك محذوف است كانه قيل ( اما نرينك بعض الذى نعدهم فى الدنيا فذاك او نتوفينك قبل ان نرى كه فنحن نرى كه فى الآخرة ) * ( ثُمَّ اللَّه ) * پس خداى بعد از اراءة آن يا پس از توفى تو * ( شَهِيدٌ عَلى ما يَفْعَلُونَ ) * گواه است بدانچه ايشان ميكنند و فراخور عمل جزا خواهد داد ذكر شهادت كرده و اراده نتيجه و مقتضاى آن كه عقاب است فرموده و لهذا مرتب ساخته است شهادت را بر رجوع بلفظ ثم كه براى تراخى است كانه قال ( ثم اللَّه معاقب على ما يفعلون ) * ( وَلِكُلِّ أُمَّةٍ ) * و مر هر گروهى را از امم ماضيه * ( رَسُولٌ ) * فرستادهء بود كه ايشان را به حق دعوت ميفرمود * ( فَإِذا جاءَ ) * پس چه آمد بديشان * ( رَسُولُهُمْ ) * رسولى كه مبعوث شده بود بديشان و تكذيب او كردند * ( قُضِيَ بَيْنَهُمْ ) * حكم كرده شد ميان رسول و مكذبان * ( بِالْقِسْطِ ) * براستى يعنى رسول نجات يافت و اهل تكذيب هلاك شدند * ( وَهُمْ ) * و ايشان يعنى رسول و مكذبان * ( لا يُظْلَمُونَ ) * ستم ديده نشوند يعنى از ثواب رسول كم نكنند و در عذاب مكذبان زياده بر استحقاق حكم نفرمايند و گويند\r\n","description":"","footnote":"","page_name":" 380 ","page_number":380},
  {"content":"\r\nمعنى آنست كه مر هر گروهى را در روز قيامت رسولى باشد كه منسوب به او بوده باشد در دنيا و چون رسول ايشان بموقف حساب آيد گواهى دهد بر ايشان بكفر و ايمان و حكم كند ميان ايشان به ثواب مؤمن و عقاب كافر لقوله وَجِيءَ بِالنَّبِيِّينَ وَالشُّهَداءِ وَقُضِيَ بَيْنَهُمْ آورده‌اند كه بعد از نزول آيه وَإِمَّا نُرِيَنَّكَ الآيات كفار\r\nمكه استعجال عذاب كردند اين آيه آمد * ( وَيَقُولُونَ ) * و ميگويند كافران از روى استعجال و استهزاء و استبعاد * ( مَتى هذَا الْوَعْدُ ) * كى باشد اين عذاب موعود و چرا فرو نمىآيد * ( إِنْ كُنْتُمْ صادِقِينَ ) * اگر هستيد راستگويان در اين وعيد خطاب با پيغمبر است و مؤمنان كه اهل شرك را تخويف ميكردند * ( قُلْ لا أَمْلِكُ ) * بگو اى محمد صلَّى اللَّه عليه و آله من مالك نيستم * ( لِنَفْسِي ) * براى نفس خود * ( ضَرًّا ) * زيانى از مرك و بيمارى و قحطى و غم و عذاب و امثال آن * ( وَلا نَفْعاً ) * و نه سودى را از زندگانى و تندرستى و خصب و ثواب يعنى قادر نيستم بر دفع ضر و جر نفع براى خود * ( إِلَّا ما شاءَ اللَّه ) * مگر آنچه خواهد خداى كه من مالك آن شوم يعنى همه در تحت تصرف او است و من بر آن قدرت ندارم مگر كه مرا تمكين و اقتدار فرمايد بر آن پس چگونه استعجال كنم در طلب ضر كه آن نزول عذاب و عقوبتست بر شما و ميتواند بود كه استثنا منقطع باشد يعنى ليكن خداى آنچه اراده او تعلق ميگيرد و مشيت و حكمت او تقاضاى مىكند صدور مييابد * ( لِكُلِّ أُمَّةٍ أَجَلٌ ) * مر هر گروهى را وقتيست معين براى هلاك ايشان * ( إِذا جاءَ أَجَلُهُمْ ) * چون بيايد وقت عذاب ايشان * ( فَلا يَسْتَأْخِرُونَ ) * پس واپس نيايند از اجل خود * ( ساعَةً ) * اندك زمانى * ( وَلا يَسْتَقْدِمُونَ ) * و پيشى نگيرند بر آن بلكه چون آن وقت مقدر در رسد همه مستاصل و هلاك شوند اين متضمن تهديد مشركانست و آنكه ساعت بساعت عذاب الهى بر شما فرود آيد و شامت تكذيب در روزگار شما رسد و بعد از حلول عقوبت اظهار حسرت و ندامت سود ندارد\r\n\r\nتدبير خود امروز كن اى خواجه كه فردا\r\nهر چه كه فرياد كنى سود ندارد\r\n\r\n* ( قُلْ ) * بگو اى محمد صلَّى اللَّه عليه و آله اينجماعت را كه استعجال عذاب ميكنند * ( أَ رَأَيْتُمْ ) * آيا ديديد و دانستيد شما يعنى خبر دهيد مرا كه * ( إِنْ أَتاكُمْ ) * اگر بيايد بشما * ( عَذابُه ) * عذاب خدا كه بنزول آن تعجيل ميكنيد * ( بَياتاً ) * بوقت مشغولى شما بخواب يعنى شب * ( أَوْ نَهاراً ) * يا در روز كه زمان اشتغال شما است به طلب معيشت هر آينه پشيمان شويد از استعجال و چون حال برين منوال است پس * ( ما ذا يَسْتَعْجِلُ ) * چه چيز را شتاب ميكنيد\r\n","description":"","footnote":"","page_name":" 381 ","page_number":381},
  {"content":"\r\n* ( مِنْه ) * از عذاب استفهام براى تهويل و تفظيعست يعنى كدام نوع را از انواع عذاب ميطلبند * ( الْمُجْرِمُونَ ) * گناه كاران كه مشركاناند و حال آنكه همه انواع عذاب ناملايمست و مكروه طبيعت جمله استفهاميه متعلق است بقول أ رأيتم كه در معنى اخبرونى است و قوله المجرمون در موضع ضمير است به جهت دلالت بر آنكه ايشان بسبب جرم خود سزاوار اين وعيد شده‌اند و مستوجب عذاب گشته بعد از آن بر سبيل توبيخ و انكار ميگويد كه * ( أَ ثُمَّ ) * آيا بعد از استعجال * ( إِذا ما وَقَعَ ) * چون واقع شود عذاب و آن را معاينه ببينيد * ( آمَنْتُمْ بِه ) * ايمان آوريد به آن يا به خدا يا به قرآن يعنى بعد از وقوع عذاب كه مستلزم عدم نفع ايمانست ايمان خواهيد آورد و قوله * ( آلآنَ ) * بر ارادة قول است يعنى بعد از وقوع ايشان را گويند كه آيا اكنون كه عذاب نازل شده ايمان مىآوريد * ( وَقَدْ كُنْتُمْ ) * و حال آنكه بوديد شما كه از روى تكذيب و استهزا * ( بِه ) * يعنى بنزول به عذاب آن * ( تَسْتَعْجِلُونَ ) * شتاب مينموديد بر وجه تكذيب و استهزا و نيز به جهت تقريع ميفرمايد كه * ( ثُمَّ قِيلَ ) * پس گفته شود بعد از نزول عذاب * ( لِلَّذِينَ ظَلَمُوا ) * مر آنان را كه ستم كردند بر خود بشرك و تكذيب و در حين ياس و الجاء كه وقت عدم قبول ايمانست ايمان آورند * ( ذُوقُوا ) * بچشيد * ( عَذابَ الْخُلْدِ ) * عذاب جاويدى را كه الم آن بر دوام بود تشبيه كفار بذائقين كه بمعنى جماعتى است كه طلب طعم ميكنند جهت آنست كه حسن فم اشد است پس معنى آنست كه عذاب ايشان بسيار سخت باشد * ( هَلْ تُجْزَوْنَ ) * آيا جزا داده شويد استفهام براى نفى است يعنى جزا ندهد شما را * ( إِلَّا بِما كُنْتُمْ ) * مگر بسبب آنچه بوديد كه * ( تَكْسِبُونَ ) * كسب ميكرديد از كفر و عصيان از ابى جعفر عليه السّلام مرويست كه مراد به اين نزول عذابيست از آسمان بر فسقه اهل قبله در آخر الزمان نعوذ باللَّه منه آورده‌اند كه حى بن اخطب از يهود مدينه قبل از هجرت آن حضرت صلَّى اللَّه عليه و آله بتجارت مكه رفته بود چون بحرم رسيد و طنطنه و شوكت حضرت رسالت صلَّى اللَّه عليه و آله شنيد بمجلس شريف ايشان آمده بعد از استماع قرآن پرسيد كه اى محمد ( ص ) أ جاد أنت ام هازل اين دعوت كه ميكنى بجد است يا بهزل اينكلام كه ميخوانى براستست يا ببازى حقتعالى اين آيه فرستاد كه * ( وَيَسْتَنْبِئُونَكَ ) * و خبر ميپرسند از تو در باب قرآن و ادعاى نبوت * ( أَ حَقٌّ هُوَ ) * آيا حق است و راست اين كلام استفهام بر اصل خود است لقوله * ( وَيَسْتَنْبِئُونَكَ ) * و احق مبتداست و ضمير مرتفع به آن ساد مسد خبر و يا خبر است مقدم بر مبتدا و جمله در موضع\r\n","description":"","footnote":"","page_name":" 382 ","page_number":382},
  {"content":"\r\nنصب است كه مفعول دويم فعل مذكور است و گفته‌اند كه همزه براى انكار مستهزيانست از سؤال وعيد يا بعث يا قرآن كه حق است يا نه جواب آمد كه * ( قُلْ ) * بگو اى محمد صلَّى اللَّه عليه و آله * ( إِي وَرَبِّي ) * آرى به حق پروردگار من * ( إِنَّه لَحَقٌّ ) * بدرستى كه دعوى من يا قرآن يا بعث يا عذاب موعود حق و درستست * ( وَما أَنْتُمْ ) * و نيستيد شما * ( بِمُعْجِزِينَ ) * عاجز كنندگان مر خداى را از عذاب كردن يعنى عجز بقدرت او راه ندارد و نيابد و شما عذاب وى از خويش باز نتوانيد داشت و از قبضه قدرت او بيرون نتوانيد رفت * ( وَلَوْ أَنَّ ) * و اگر باشد * ( لِكُلِّ نَفْسٍ ظَلَمَتْ ) * مر هر نفسى را كه ستم كرده است بر خود بكفر يعنى اگر كافرى را باشد * ( ما فِي الأَرْضِ ) * آنچه در زمين است از جميع مال و متاع و خزاين و دفاين آن * ( لَافْتَدَتْ بِه ) * هر آينه فديه دهد به آن چه داده تا خود را از آن عذاب باز خرد و بر تقدير آنكه قدرت بر اين فديه داشته باشند از ايشان قبول نكنند * ( وَأَسَرُّوا النَّدامَةَ ) * و بپوشند پشيمانى خود را از اتباع و هواداران خود كه مبادا از ايشان سرزنش\r\nو ملامت شنوند و اين از ابى عبد اللَّه عليه السّلام مرويست و يا آنكه مبهوت شوند از هول عذاب و بر نطق قادر نباشند و در تاج التفاسير آورده كه دريا بند الم حسرت و ندامت را در رويهاى خود و يا اسرار بمعنى اخلاص است چه اخفاى ندامت اخلاص آنست يعنى ندامت خود را خالص سازند و بخلوص تمام پشيمانىگرايند و گفته‌اند اسرار بمعنى اظهار است و اين از لغات الاضداد است مضمون آن كه مشركان اظهار ندامت كنند از اعمال خود * ( لَمَّا رَأَوُا الْعَذابَ ) * اين هنگام كه ببينند عذاب را * ( وَقُضِيَ بَيْنَهُمْ ) * و حكم كرده شود ميان مؤمنان و يا كافران يا رؤساى و اتباع يا ظالمان و مظلومان * ( بِالْقِسْطِ ) * بداد و راستى * ( وَهُمْ لا يُظْلَمُونَ ) * و ايشان ستمديده نشوند بنقصان ثواب و افزونى عقاب اين تكرير نيست زيرا كه اول قضا است ميان انبياء و مكذبان ايشان و دوم مجازات مشركانست بر شرك يا حكومت ميان ظالمان و مظلومان ضمير متناول ايشان است به جهت دلالت ظلم بر ايشان بعد از آن در تقدير قدرت خود بر اثابه و تعذيب ميفرمايد كه * ( أَلا إِنَّ لِلَّه ) * بدانيد بدرستى كه مر خداى راست * ( ما فِي السَّماواتِ ) * آنچه در آسمانها است * ( وَالأَرْضِ ) * و آن چه در زمين است پس ايشان مالك چيزى نباشند كه خود را به آن بازخرند و بر تقدير آن او سبحانه بفداى كافر احتياج ندارد و بر ايصال ثواب و عقاب قادر است * ( أَلا إِنَّ وَعْدَ اللَّه ) * بدانيد بدرستى كه وعده خداى در مثوبة و عقوبت * ( حَقٌّ ) * راستست\r\n","description":"","footnote":"","page_name":" 383 ","page_number":383},
  {"content":"\r\nو در آن خلاف ممكن نيست * ( وَلكِنَّ أَكْثَرَهُمْ ) * و ليكن بيشتر اهل كفر و ظلم * ( لا يَعْلَمُونَ ) * نمى دانند به جهت قصور بودن عقل ايشان در ظاهر نعم دنيويه و اغترار ايشان به آن * ( هُوَ يُحيِي وَيُمِيتُ ) * او است كه زنده ميگرداند و ميميراند در دنيا پس قادر باشد بر اين هر دو در عقبا زيرا كه قادر لذاته قدرت از او منفك نمىشود و مادة قابل بالذاتست مر حياة و موت را پس هميشه از او حيات و ممات ممكن باشد * ( وَإِلَيْه تُرْجَعُونَ ) * و بسوى جزاى او در روز بعث باز گردانيده خواهيد شد و چون در ما تقدم ذكر قرآن كرد و آنچه در او است از وعد و وعيد در عقب آن ذكر جلالت موقع قرآن و عظم محل آن در باب ادله ميفرمايد كه * ( يا أَيُّهَا النَّاسُ ) * ندا عام است يعنى اى جميع مردمان * ( قَدْ جاءَتْكُمْ مَوْعِظَةٌ ) * و بدرستى كه آمد بشما پندى * ( مِنْ رَبِّكُمْ ) * از پروردگار شما * ( وَشِفاءٌ ) * و شفائى و دوائى * ( لِما فِي الصُّدُورِ ) * مر آن چيزى را كه در دلها است از امراض جهالت و غوايت * ( وَهُدىً ) * و راه نمونى بسوى حق * ( وَرَحْمَةٌ لِلْمُؤْمِنِينَ ) * و رحمت براى گرويدگان يعنى قرآن كه نازل شده است براى مردمان كتابيست جامع چه مواعظ او كه بمحاسن اعمال ترغيب مىكند و از مقابح افعال تنفير ميفرمايد مشتملست بر حكمت علمى و معانى او كه از امراض شكوك و شبهات و اسقام عقايد فاسده بازميرهاند منطوى بر حكمت نظرى و هر آينه چنين كلامى عين هدايت و محض رحمت خواهد بود و گفته‌اند قرآن موعظه نفوس است و شفاء صدور و هداى ارواح و رحمت اسرار يا موعظه است مر عوام را و شفا است مر خواص را و رحمت است از براى همه كه بدان رحمت هر يك بر مرتبه خود رسيده‌اند حاصل كه به قرآن ناجى ميتوان شد از ظلمات ضلال بنور ايمان و بسبب آن از طبقات نيران نجات يافته بمصاعد درجات جنان ميتوان رسيد و به آن مهتدى ميتوان شد و تنكير در رحمت جهت تعظيمست * ( قُلْ ) * بگو كه شادى كنند * ( بِفَضْلِ اللَّه ) * بفضل خدا كه قرآنست * ( وَبِرَحْمَتِه ) * و رحمت خداى كه دين اسلام و گفته‌اند كه فضل قرآن است و رحمت آنكه ما را از اهل آن گردانيد يا فضل قرآن است و رحمة حضرت رسالت صلَّى اللَّه عليه و آله يا فضل توفيق است و رحمت عصمت و در حقايق سلمى مذكور است كه فضل معرفتست و رحمت توفيق دريافت آن و در عين المعانى آورده كه فضل نعم ظاهره است و رحمت نعم باطنه يا فضل دخول جنان و رحمت نجات از نيران يا فضل كشف عطا است و رحمة كمال قرب به حضرت مولى صاحب كشف الاسرار فرموده كه از روى اشارة ميفرمايد كه اى بنده بر فضل و رحمت من اعتماد كن نه بر طاعت و خدمت خود كه اعتماد\r\n","description":"","footnote":"","page_name":" 384 ","page_number":384},
  {"content":"\r\nنيست جز بر\r\nفضل من و آسايش نيست جز برحمة من هر كس را سرمايه ايست و سرمايهء مؤمنان فضل من هر كس را خزانه ايست و خزانه مؤمنان رحمة من و از امام محمد بن على الباقر منقولست كه مراد بفضل حضرت رسالت صلَّى اللَّه عليه و آله است و برحمت اقرار بولايت سيد اوليا على المرتضى عليه الصلاة و السلم و اين روايت را كلبى نيز از ابى صالح از ابن عباس روايت كرده و بعضى گفته‌اند كه معنى آيه آنست كه بفضل و رحمت من فرود آمده است موعظه و شفا * ( فَبِذلِكَ ) * پس به اين فضل الهى و رحمت نامتناهى حضرت بارى * ( فَلْيَفْرَحُوا ) * پس بايد كه شاد شوند مؤمنان و بدانكه بفضل اللَّه و رحمته متعلق است بفعل محذوف كه اين فعل مفسرانست چه اسم اشاره بمنزله ضمير است و تقدير اينكه بفضل اللَّه و رحمته فليفرحوا بذلك فليفرحوا و فايده تكرير تاكيد است و بيان بعد از اجمال و ايجاب اختصاص فضل و رحمة بفرح و يا آنكه متعلق است بفعلى كه مدلول عليه جاءتكم است و ذلك اشاره است بمصدر آن و تقدير اينكه بمجيئها فليفرحوا و فاء بمعنى شرط است كانه قيل ان فرحوا بشيء فيهما يفرحوا و يا براى ربط است بما قبل آن و يا دلالت بر آنكه مجيئى كتابى كه جامع صفات مذكوره است موجب فرح است و تكرار آن جهت تاكيد است * ( هُوَ ) * آن فضل و رحمت يا قرآن كه متضمن آنست * ( خَيْرٌ ) * بهتر است * ( مِمَّا يَجْمَعُونَ ) * از آنچه ميكنيد از حطام دنيوى كه در معرض زوال و فنا است بعد از آن رسول صلَّى اللَّه عليه و آله را امر ميفرمايد به آنكه خطاب بكفار مكه كند و ميگويد * ( قُلْ ) * بگو مشركان عرب را كه * ( أَ رَأَيْتُمْ ) * خبر دهيد مرا * ( ما أَنْزَلَ اللَّه ) * كه آن چه فرو فرستاده خداى * ( لَكُمْ ) * براى شما * ( مِنْ رِزْقٍ ) * از روزى كه در آسمان تقدير اسباب آن كرد و يا به آب باران بوجود آورد يعنى چهار پايان كه خوردن آن حلالست * ( فَجَعَلْتُمْ ) * پس شما ساختيد و نام نهاديد * ( مِنْه ) * از آن روزى * ( حَراماً وَحَلالًا ) * حرامى و حلال يعنى بعضى از آن را گفتيد كه حلالست و بعضى را حكم كرديد كه حرام است چون بحيره و سايبه و مانند آن و بعضى را گفتيد كه بر جمعى حرام است و بر جمعى حلال كه ما فى بطون هذه الانعام خالصة لذكورنا و محرم على ازواجنا * ( قُلْ ) * بگو * ( آللَّه أَذِنَ ) * آيا خدا دستورى داد * ( لَكُمْ ) * مر شما را در تحريم و تحليل * ( أَمْ عَلَى اللَّه تَفْتَرُونَ ) * يا بر خدا افترا ميكنيد و مىگوييد و اللَّه امرنا بها\r\n* ( وَما ظَنُّ الَّذِينَ ) * و چيست گمان آنها كه * ( يَفْتَرُونَ ) * بر بندند * ( عَلَى اللَّه الْكَذِبَ ) * بر خدا دروغ را در تحليل و تحريم\r\n","description":"","footnote":"","page_name":" 385 ","page_number":385},
  {"content":"\r\nيعنى گمان دارند كه خداى بايشان چه كند * ( يَوْمَ الْقِيامَةِ ) * در روز رستخيز كه روز مكافاتست و در اين ابهام تهديد بزرگ و وعيدى عظيم است مر ايشان را در رسيدن عذاب شديد و عقاب اليم بايشان در اين جهان و در آن جهان * ( إِنَّ اللَّه ) * بدرستى كه خداى * ( لَذُو فَضْلٍ ) * هر آينه خداوند رحمت است * ( عَلَى النَّاسِ ) * بر مردمان باعطاى عقل و هدايت و يا بانزال كتب و ارسال رسل * ( وَلكِنَّ أَكْثَرَهُمْ ) * و ليكن بيشتر ايشان * ( لا يَشْكُرُونَ ) * سپاس دارى نميكنند اين نعمت را و به آن جاحد مىشوند اين كلام تقريعست بر افترا و كذب و اگر چه در صورت استفهام است و گويند كه معنى آنست كه خدا به تحريم امور مذكوره تنك گيرى نكرده بر ايشان بلكه آن را بر ايشان حلال گردانيده و يا خداوند فضل است به ترك معاجله عذاب در دنيا بر كسانى كه افترا ميكنند آيه دليل است بر آنكه هيچكس را روا نيست كه حكمى از احكام شرع را نادانسته حكم كند بلكه از سر ايقان و احتياط تمام حكم نمايد تا از جمله آنها نباشد كه بر خدا افترا كرده‌اند در تحريم و تحليل احكام بعد از آن بيان مىكند كه امهال عذاب ايشان نه به جهت جهل او است به حال ايشان و اهمال آن و ميفرمايد كه * ( وَما تَكُونُ ) * و نباشى تو اى محمد ( ص ) * ( فِي شَأْنٍ ) * در كارى از كارهاى خود * ( وَما تَتْلُوا مِنْه ) * و نخوانى از آنچه فرستاده خدا * ( مِنْ قُرْآنٍ ) * از قرآن در انوار گفته كه ضمير منه راجع است بشان زيرا كه تلاوت قرآن معظم شان رسولست و من براى تبعيض يا مزيده براى تاكيد نفى و يا ضمير منه راجع است به قرآن و اضمار آن قبل از ذكر جهة تفخيم آنست يا راجع بخداست چنان كه به آن مترجم شده قوله * ( وَلا تَعْمَلُونَ ) * تعميم خطابست بعد از تخصيص آن به كسى كه مقتداى همه آدميانست جهت تفخيم شان او يعنى نميكنيد اى جميع آدميان * ( مِنْ عَمَلٍ ) * هيچ كارى از كارها * ( إِلَّا كُنَّا عَلَيْكُمْ ) * مگر كه هستيم ما بر شما * ( شُهُوداً ) * گواهان يا نگاهبانان * ( إِذْ تُفِيضُونَ ) * آن وقت كه خوض ميكنيد و در ميرويد * ( فِيه ) * در آن كار * ( وَما يَعْزُبُ ) * و پوشيده نميشود * ( عَنْ رَبِّكَ ) * از علم پروردگار تو كار تو * ( مِنْ مِثْقالِ ذَرَّةٍ ) * همسنگ مورچه خورد و يا مقدار ذره هوا * ( فِي الأَرْضِ ) * در زمين * ( وَلا فِي السَّماءِ ) * و نه در آسمان يعنى دو وجود و امكان و قوله * ( وَلا أَصْغَرَ ) * كلاميست مستانف براى تقرير قول مذكور يعنى نيست خوردتر * ( مِنْ ذلِكَ ) * از آن ذره * ( وَلا أَكْبَرَ ) * و نه بزرگتر مراد آنست كه نيست هيچ چيز از امور موجوده * ( إِلَّا ) * مگر كه\r\n","description":"","footnote":"","page_name":" 386 ","page_number":386},
  {"content":"\r\nمكتوبست * ( فِي كِتابٍ مُبِينٍ ) * در كتابى روشن يعنى لوح محفوظ و يا مراد كتاب حفظه است كه ملائكه سفره آن را نوشته‌اند و حفظ آن كرده‌اند مخلص معنى آيه آنست كه هيچ فعلى و قولى بر حق سبحانه پوشيده نيست و مكافات خواهد داد هر يك را بر وفق اقوال و افعال پس در ضمن اين كلام وعده است مؤمنان را بكمال مثوبة و وعيد است مشركان را بغايت عقوبت و از صادق عليه السّلام مرويست كه رسول صلَّى اللَّه عليه و آله هر گاه اين آيه تلاوت فرمودى بسيار بگريستى و بعد از ذكر مجازات اهل ايمان و بيان مكافات مشركان ميفرمايد كه * ( أَلا ) * بدانيد بدرستى كه * ( إِنَّ أَوْلِياءَ اللَّه ) * دوستان خداى را كه منقاد جميع اوامر اويند و مجتنب از نواهى او * ( لا خَوْفٌ ) * هيچ ترسى نيست * ( عَلَيْهِمْ ) * بر ايشان از رسيدن مكاره و شدايد * ( وَلا هُمْ يَحْزَنُونَ ) * و نيستند ايشان كه اندوه ناك شوند از فوت مطالب و مقاصد در عين المعانى آورده كه اولياء اللَّه جماعتى باشند كه لقاى ايشان موجب ياد كردن خداى باشد و در بحر الحقايق ذكر كرده كه مراد از * ( أَوْلِياءَ اللَّه ) * آنانند كه اعداء نفوس خود باشند و در كشف الاسرار صفت اولياء بر اين وجه مىكنند كه عنوان شريعتاند و برهان حقيقت ظاهر ايشان به احكام شرع آراسته و باطن ايشان بانوار فقر افروخته و گفته‌اند كه * ( أَوْلِياءَ اللَّه ) * جمعى باشند كه با يكديگر دوستى براى خدا كنند و مؤيد اين قول همين كلام بس كه\r\n( وجبت محبتى للمتحابين فى )\r\nو اين قوم را خوف نيست در مواقف عظام و اندوه گين نشوند و از اهوال يوم القيام ابو سعيد خدرى از رسول صلَّى اللَّه عليه و آله پرسيد كه من اولياء اللَّه فرمود اولياء اللَّه آنانند كه چون مردمان ايشان را ببينند خداى را ياد كنند و بر سمت و طريقه ايشان روند و ديدار ايشان عين لطف الهى باشد و حديث مشهور\r\nالنظر على وجه على عبادة\r\nنيز مصدق اينست و در خبر است كه حضرت رسالت صلَّى اللَّه عليه و آله فرمود كه خداى را بندگان باشند كه ايشان نه شهيدان باشند و نه پيغمبران و مع ذلك انبياء و شهدا را روز قيامت بر ايشان غبطه بود در رفعت و علو درجه از خداى گفتند يا رسول اللَّه ايشان كيستند و عمل ايشان چيست تا ما نيز ايشان را دوست داريم فرمود قومى باشند كه با يكديگر دوستى كنند براى خدا بىآنكه ميان ايشان علاقه دوستى و رحمى بود و بى آنكه مال به يكديگر عطا كنند و اللَّه كه رويهاى ايشان بنور تابنده بود و ايشان بر منبرهاى نور باشند و در وقتى كه مردمان بترسند ايشان نترسند و چون مردمان اندوه گين باشند ايشان اندوهگين نشوند پس اين آيه تلاوت فرمود كه * ( أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ ) * از امير المؤمنين عليه السّلام صفت اولياء پرسيدند فرمود كه كسانىاند كه از فرط بيخوابى در شبها چشمهاى ايشان آب ريزد و از مشاهده كثرت عبره روى ايشان زرد گشته باشد و به جهت كثرت\r\n","description":"","footnote":"","page_name":" 387 ","page_number":387},
  {"content":"\r\nگرسنگى و روزه شكمهاى ايشان باريك شده باشد و از فرط تشنگى لبهاى ايشان خشك و سياه شده و على بن الحسين زين العابدين عليهما السلام فرمود كه اولياء خدا آنانند كه اداء فرائض خدا كنند و بر سنن رسول خدا صلَّى اللَّه عليه و آله و سلَّم مواظبت نمايند و از محارم متورع باشند و در عاجل دنيا زهادت ورزند و آنچه نزد خداست در اجل رغبت كنند و از كسب حلال روزى گذرانند و مال حلال خود را سرمايه تفاخر خود و تكاثر خود سازند و آن را در حقوق واجبه و مندوبه صرف نمايند حقتعالى به جهت اين صفت حسنه در كسب ايشان بركت فرمايد و در آخرت ايشان را در صدر درجات عاليات جاى دهد و در خبر آمده كه از رسول صلَّى اللَّه عليه و آله پرسيدند كه ولى خدا كيست حضرت دست بر كتف امير المؤمنين على عليه السّلام نهاد و گفت\r\nهذا ولى اللَّه\r\nدوست خدا اينست دوستى كن با وى و اگر چه كشنده پدر و برادرت باشد و چون كه آن حضرت جامع جميع صفات مذكوره بود از اين جهت او را ولى اللَّه گفتندى و به جهت سبقت ايمان و كمال تقوى او را امير المؤمنين و امام المتقين گفتند و گويند اولياء اللَّه همه مؤمنان و پرهيزكارانند بدليل آنكه حقتعالى در صفت ايشان ميفرمايد كه * ( الَّذِينَ آمَنُوا ) * اولياء اللَّه آنند كه گرويده‌اند بما جاء من عند اللَّه * ( وَكانُوا يَتَّقُونَ ) * و هستند كه پرهيزكارى ميكنند مما حرمه اللَّه هُمُ الْبُشْرى مر ايشان راست مژدگانىي الْحَياةِ الدُّنْيا در زندگانى دنيا يعنى بشارتى كه به زبان پيغمبر صلَّى اللَّه عليه و آله در باب ايشان گذشته و قرآن به آن ناطق شده كه وَبَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ و قوله يُبَشِّرُهُمْ رَبُّهُمْ بِرَحْمَةٍ مِنْه الايه و اين قول زجاج است و يا مراد رؤياى صالحه است كه مؤمن بيند يا براى او بينند و آن را مبشرات گويند و مصدق اينست روايت عبادة بن صامت از پيغمبر صلَّى اللَّه عليه و آله كه از او پرسيدند ( ما هذا البشرى ) فرمود\r\nالرؤيا الصالحة يراها المسلم او يرى له\r\nيا بشارت ملائكه كه مر ايشان را در وقت نزع گويند أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ و اين مرويست از قتاده و زهرى و ضحاك و جبائى و در تبيان گفته كه بشرى آنست كه مؤمن جاى خود را در بهشت ببيند پيش از مرك و در مدارك آورده كه بشرى محبت مردمانست با ايشان و نام نيكو فِي الآخِرَةِ و مر ايشان راست مژده در آخرت و آن سلام ملائكه است بر ايشان كه سَلامٌ عَلَيْكُمْ طِبْتُمْ فَادْخُلُوها خالِدِينَ و از ابى جعفر عليه السّلام مرويست كه بشارت آخرت آنست كه فرشتگان ايشان را در وقت خروج از قبور مژده دهند و سخنان فرح افزا با ايشان گويند تا آنكه در بهشتشان در آرند و در خبر است كه مؤمن را چون در قبر نهند حقتعالى درى از درهاى بهشت بقبر او بگشايد و او پيش از رفتن او به آن جميع نعم آن را و منزل خود را مشاهده كند و عقبة بن خالد از ابى عبد اللَّه عليه السّلام روايت كرده كه آن حضرت فرموده اى عقبه حقتعالى در روز\r\n","description":"","footnote":"","page_name":" 388 ","page_number":388},
  {"content":"\r\nقيامت قبول هيچ دينى نكند مگر اين دينى را كه شما بر آنيد در بهشت نعمتها بر مؤمن معد و مهيا است كه هيچ چشمى آن را نديده باشد و هيچ گوش نشنيده و در خاطر هيچ كس خطور نكرده و مؤمن آن را نه بيند تا آنكه روح او بر رگ گردن رسد بعد از آن اين آيه تلاوت فرمود كه * ( الَّذِينَ آمَنُوا وَكانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَفِي الآخِرَةِ ) * تَبْدِيلَ نيست بدل كردنكَلِماتِ اللَّه مر سخنان خداى را يعنى مواعيد او خلاف نيست و تغيير و تبديل در اقوال او راه نه لِكَ آن تبشير موعود به وَالْفَوْزُ الْعَظِيمُ آنست رستگارى بزرگ كه بفهم هيچكس در نيايد و عقل هيچكس بكنه آن نرسد اين جمله و جملهء كه قبل از اينست اعتراض است براى تحقق مبشر به و تعظيم شان او و از شرط اعتراض نيست كه بعد از او كلامى واقع شود كه متصل بما قبل او باشد و قوله * ( وَلا يَحْزُنْكَ ) * ظاهر آن نهى است و مراد تسليهء حضرتست از اقوال موذيه كفار يعنى بايد كه اندوهگين نكند تو را اى محمد صلَّى اللَّه عليه و آله * ( قَوْلُهُمْ ) * گفتار كفار در اشراك ربوبيت و تكذيب نبوت و مشاورت بر قتل تو و يا سخنانى كه به آن اهانت تو ميخواهند و قوله * ( إِنَّ الْعِزَّةَ لِلَّه جَمِيعاً ) * استينافست بمعنى تعليل يعنى بدرستى كه همه غلبة مر خدايراست يعنى محزون و اندوهگين مشو از قول ايشان و از آن باكى مدار زيرا كه حقتعالى غالب مطلقست هيچ شيء نيست مگر كه او بر آن قاهر و غالب است پس دين تو را عزيز گرداند و تو را يارى دهد بر ايشان * ( هُوَ السَّمِيعُ ) * و او است شنوا مر اقوال ايشان را اگر بجدى گويند و اگر بهزل * ( الْعَلِيمُ ) * دانا باحوال ايشان در هر عزيمت و نيت كه دارند فراخور آن ايشان را جزا خواهند داد و بعد از ذكر تسليهء حضرت رسالت ( ص ) و تهديد كفار به جهت اظهار وحدانيت و قهاريت خود بيان مىكند كه هيچ چيز و هيچكس از تحت تصرف و قهاريت او بيرون نيست و ميگويد كه * ( أَلا إِنَّ لِلَّه ) * بدانيد كه بتحقيق مر خدايراست * ( مَنْ فِي السَّماواتِ ) * هر كه در آسمانهاست از ملائكه و غير ان * ( وَمَنْ فِي الأَرْضِ ) * و هر كه در زمين است از آدميان و پريان و چون اينها كه اشرف ممكناتند همه از آن او باشند در ربقهء عبوديت پس هيچكس را از ايشان نرسد كه دعوى كنند در ربوبيت و چون ذوى العقول را صلاحيت شركت نباشد پس جمادات را شريك حق ساختن غايت جهل باشد و نهايت ضلال اين كلام در حكم دليل ما بعد است اعنى قوله * ( وَما يَتَّبِعُ ) * و چه چيز را متابعت ميكنند * ( الَّذِينَ يَدْعُونَ ) * آنان كه ميخوانند و ميپرستند * ( مِنْ دُونِ اللَّه ) * بجز از خداى * ( شُرَكاءَ ) * شريكان را يعنى آنها را كه از فرط جهالت و ضلالت شريك خدا مىخوانند\r\n","description":"","footnote":"","page_name":" 389 ","page_number":389},
  {"content":"\r\nاستفهام بر وجه تقبيح و تقريع است و گويند كه ( ما نافيه ) است و معنى آنكه در حقيقت ايشان متابعت اصنام نميكنند و اگر چه آنها را شركا نام نهاده‌اند چه آنها را وسيله عبادة خدا گردانيده و ميتواند بود كه موصوله باشد بمعنى الذى معطوف بر * ( مَنْ فِي السَّماواتِ ) * و شركاء حال باشد از ان\r\nيعنى مر او راست چيزهايى كه تبعيت ميكنند آنها را آنان كه ميخوانند ايشان را در حالتى كه شريكانند * ( إِنْ يَتَّبِعُونَ ) * پيروى نمىكنند در عبادت شركاء * ( إِلَّا الظَّنَّ ) * مگر گمان را يعنى به بتان گمان شركت حق برده‌اند * ( وَإِنْ هُمْ ) * و نيستند ايشان * ( إِلَّا يَخْرُصُونَ ) * مگر كه دروغ ميگويند در نسبت آن شركت و بكذب تقدير شركت ميكنند و بسخن باطل و محال اسناد شركت بايشان مىدهند و بعد از نفى آن شركت تنبيه مىكند بر كمال قدرت و حكمت خود تا بدان استدلال بر فردانيت و وحدانيت او نموده دانند كه استحقاق عبادت او راست و بس پس ميفرمايد كه * ( هُوَ الَّذِي ) * او است آن كسى كه بقدرت كامل * ( جَعَلَ ) * گردانيد يعنى آفريد * ( لَكُمُ اللَّيْلَ ) * براى شما تيره شب را * ( لِتَسْكُنُوا فِيه ) * تا بياراميد در او و از تعب و تردد روز بر آسائيد * ( وَالنَّهارَ مُبْصِراً ) * و روز را روشن كه تا بسرانجام مهمات خود قيام نمائيد وضع مبصرا در مقام لتبصروا فيه كه مقابل * ( لِتَسْكُنُوا فِيه ) * است به جهت تفرقه است ميان ظرف مجرد و ظرفى كه سبب است * ( إِنَّ فِي ذلِكَ ) * بدرستى كه در آفريدن روز و شب و نور و ظلمت ايشان * ( لآياتٍ ) * هر آينه نشانها است بر توحيد صانع حكيم * ( لِقَوْمٍ يَسْمَعُونَ ) * مر گروهى را كه بشنوند شنيدن تدبر و اعتبار و در آن تفكر و تدبر نمايند و به جهت فرط عناد و جحود در آيات داله بر وحدانيت و قدرت كاملة و قهاريت او انديشه نكرده * ( قالُوا اتَّخَذَ اللَّه ) * و گفتند جمعى از بنو مدلج كه فرا گرفت خدا * ( وَلَداً ) * فرزند يعنى ملائكه را بفرزندى گرفت كه الملائكة بنات اللَّه و يا جهودان گفتند عزيز بن اللَّه و يا ترسايان كه قائل شدند به اينكه المسيح ابن اللَّه * ( سُبْحانَه ) * پاك است خداى تعالى از گرفتن فرزند و ميتواند بود كه كلمه سُبْحانَ در اين مقام براى تعجب باشد از كلمه حمقاى آن احمقان * ( هُوَ الْغَنِيُّ ) * علت تنزيه او است از اتخاذ ولد يعنى او بىنياز است از ولد گرفتن چه طلب ولد يا ضعيفى كند تا به دو قوت گيرد يا فقيرى كه تا باعانت او روزگار گذارند يا دليلى بسبب فرزند عزت و شرافت يابد يا حقيرى گم نام تا بسبب ولد اسم و رسمى پيدا كند و مجموع اينها علامت احتياج است پس كسى كه غنى مطلق شد هر آينه اتخاذ ولد از او منفى بود يا گوئيم ولد بعضى از\r\n","description":"","footnote":"","page_name":" 390 ","page_number":390},
  {"content":"\r\nوالد است پس اين صورت مستدعى تركيب باشد و هر مركب ممكن است و هر ممكنى محتاج به واجب الوجود و واجب الوجود غنى مطلق است پس احتياج راه به دو ندارد و بعد از آن تقرير غناى خود ميفرمايد بقوله * ( اللَّه ) * مر او راست از روى مالكيت * ( ما فِي السَّماواتِ ) * آنچه در آسمانها است از نفايس علويات * ( وَما فِي الأَرْضِ ) * و آن چه در زمين است از بدايع سفليات و نفى برهان مىكند بر اين قول محال و مبالغه ميفرمايد در تجهيل ايشان و تحقيق بطلان قول ايشان بقوله * ( إِنْ عِنْدَكُمْ ) * نيست نزديك شما اى مشركان * ( مِنْ سُلْطانٍ ) * هيچ حجتى و برهانى * ( بِهذا ) * به اينكه خداى فرزند فرا گيرد * ( أَ تَقُولُونَ ) * آيا مىگوييد * ( عَلَى اللَّه ) * بر خدا بدروغ و افترا * ( ما لا تَعْلَمُونَ ) * آنچه نميدانيد استفهام براى توبيخ و تقريع است بر جهل و فساد راى ايشان و در اين دليل است بر آنكه هر قولى كه بيدليل باشد جهالتست و عقايد را ناچار است از برهان قاطع و تقليد غير سايغ است * ( قُلْ إِنَّ الَّذِينَ يَفْتَرُونَ ) * بگو اى محمد ( ص ) بتحقيق آنان كه افترا كنند و بربندند * ( عَلَى اللَّه الْكَذِبَ ) * بر خدا دروغ را باتخاذ ولد و اضافه شريك بوى * ( لا يُفْلِحُونَ ) * رستگارى نيابند يعنى هرگز از دوزخ نرهند و ببهشت نرسند و قوله\r\n* ( مَتاعٌ فِي الدُّنْيا ) * خبر مبتدا محذوفست اى افترا و هم متاع يعنى اين افترا و دروغ فرا بستن در آنكه خداى را ولدى هست بر خوردارى اندكست در دنيا تا به آن اقامت رياست خود كنند در كفر يا مبتدائيست محذوف الخبر اى لهم متاع يعنى مر ايشان راست زندگانى محقر در اين جهان كه دو سه روزى بيش در آن مهلت نيابند و آخران را به صد حسرت و ندامت بگذراند * ( ثُمَّ إِلَيْنا ) * پس بسوى ما باشد * ( مَرْجِعُهُمْ ) * بازگشت ايشان يعنى مرجع ايشان شقاوت ابدى باشد * ( ثُمَّ نُذِيقُهُمُ ) * پس بچشانيم ايشان را * ( الْعَذابَ الشَّدِيدَ ) * عذابى سخت از حيثيت كيفيت و كميت يعنى هميشه به عذاب عظيم و عقاب اليم گرفتار باشند * ( بِما كانُوا ) * بسبب آنكه بودند كه بوحدانيت و كتاب پيغمبر ما ( ص ) و روز بعث * ( يَكْفُرُونَ ) * كافر ميشدند بعد از آن رسول را امر مىفرمايد كه قصه قوم نوح بر ايشان خوان تا نظر در سوء عاقبت و بدى خاتمه ايشان كرده از كفر و شرك تبرى نمايند پس ميفرمايد * ( وَاتْلُ عَلَيْهِمْ ) * و بخوان بر ايشان يعنى بر كفار مكه * ( نَبَأَ نُوحٍ ) * خبر نوح پيغمبر علا نبينا و عليه السلام و ياد كن * ( إِذْ قالَ ) * چون گفت نوح * ( لِقَوْمِه ) * مر گروه خود را يعنى آنها كه مشرك بودند * ( يا قَوْمِ ) * اى گروه\r\n","description":"","footnote":"","page_name":" 391 ","page_number":391},
  {"content":"\r\nمن * ( إِنْ كانَ كَبُرَ عَلَيْكُمْ ) * اگر هست كه بزرگ شده و گران گشته بر شما * ( مَقامِي ) * اقامة من يعنى بودن من و طول مكث من در ميان شما و يا قيام من بر دعوت شما در مدت متمادى چه بنص كلام ربانى حضرت نوح ( ع ) كه نهصد و پنجاه سال قوم را به خدا دعوت كرد و جفا و آزار ايشان را تحمل فرمود و چون جفاى قوم بغايت رسيد و در صدد قتل او شدند گفت اى قوم اگر بر شما شاق ميگذرد مكث من در ميان شما * ( وَتَذْكِيرِي ) * و پند دادن من مر شما را * ( بِآياتِ اللَّه ) * بعلامتهاى روشن بر وحدانيت خدا و تصديق نانموده مرا ميرنجانيد * ( فَعَلَى اللَّه تَوَكَّلْتُ ) * پس بر خداى توكل كردم و اعتماد كلى بر او نمودم در دفع كيد شما و نصرت من اعدا و چون اعتماد كلى بر خدا كردم و همه كار خود را به او گذاشته‌ام * ( فَأَجْمِعُوا ) * پس همه باتفاق فراهم آريد * ( أَمْرَكُمْ ) * كار خود را يعنى عزيمت كنيد بر امر خود در هلاك من يا جمع كنيد خداوندان امر را كه مراد رؤساى قومند يعنى پيشوايان خود را فراهم آريد * ( وَشُرَكاءَكُمْ ) * با شريكان خود يعنى آنها كه بزعم خود شركاء حق مىدانيد تا باستعانت شما از ايشان و اعانت ايشان شما را مرا در ورطه هلاكت اندازيد گويند اين عطف است بر امركم بحذف مضاف اى و امر شركائكم يعنى عزيمت كنيد بر امر خود و امر شركاء خود و يا منصوبست بفعل مقدر اى ادعوا شركائكم يعنى تصميم امر خود كنيد و بخوانيد شريكان خود را ملخص معنى آيه آنست كه همه مجتمع شويد و اتفاق نمائيد بر قصد هلاك من * ( ثُمَّ لا يَكُنْ ) * پس بايد كه نباشد * ( أَمْرَكُمْ ) * كار شما در قصد من * ( عَلَيْكُمْ غُمَّةً ) * بر شما پوشيده يعنى در خفيه در هلاكت من كيد مكنيد بلكه بعلانيه و آشكار در هلاك من سعى كنيد و به ظاهر متوجه دفع من شويد * ( ثُمَّ اقْضُوا ) * پس ادا كنيد و برسانيد * ( إِلَيَّ ) * به من آنچه ميخواهيد يعنى آنچه آرزو داريد درباره من بجا آريد * ( وَلا تُنْظِرُونِ ) * و مرا مهلت مدهيد در كار من تا زودتر خلاص شويد از مشقت مقام و محنت كلام من چه من اصلا از آن انديشه ندارم و توكل بر خداوند خود كرده‌ام و كار خود را به او باز گذاشته پس از كيد و مكر و ضرر و ايذاى شما چه انديشه دارم مَنْ يَتَوَكَّلْ عَلَى اللَّه فَهُوَ حَسْبُه اين سخنان دليلست بر آنكه حضرت نوح على نبينا و آله و عليه السلام در مقام توكل ثابت قدم بوده و وثوق تمام بملك علام داشت و از جمله معجزات او اين بود كه با وجود آنكه با او اندك جماعت ضعيف بود اخبار فرمود كه شما بر اهلاك من قدرت نداريد و ميخواست كه قوم او بدين معنى پى برده قدم در طريق متابعت نهند ايشان از\r\n","description":"","footnote":"","page_name":" 392 ","page_number":392},
  {"content":"\r\nفرط عناد و غاية جهالة از قول وى اعراض كردند و چون نوح عليه السّلام اعراض ايشان را دريافت فرمود كه * ( فَإِنْ تَوَلَّيْتُمْ ) * پس اگر روى گردانيديد و از قبول قول من اعراض كرديد * ( فَما سَأَلْتُكُمْ ) * پس نخواستم از شما بر اداى رسالت خود * ( مِنْ أَجْرٍ ) * هيچ\r\nمزدى كه باعراض شما از من فوت شده باشد و يا آن مزد بر شما شاق باشد و يا مرا به آن متهم دانسته‌ايد از قول من اعراض كرده باشيد * ( إِنْ أَجْرِيَ ) * نيست مزد من بر اداى دعوت رسالت * ( إِلَّا عَلَى اللَّه ) * مگر بر خدا و او مرا به آن ثواب خواهد داد خواه شما ايمان آريد و خواه اعراض كنيد * ( وَأُمِرْتُ ) * و فرموده شده‌ام * ( أَنْ أَكُونَ مِنَ الْمُسْلِمِينَ ) * به آنكه باشم از گردن نهادگان مر حكم خدا پس خلاف امرا و نكنم و اجر رسالة خود را از غير او نجويم * ( فَكَذَّبُوه ) * پس بدروغ داشتند قوم نوح مر او را يعنى اصرار كردند بر تكذيب او بعد از الزام حجت بر ايشان و مبين شد كه اعراض ايشان بجهة عناد و تمرد ايشان بود لا جرم مستوجب عذاب شدند * ( فَنَجَّيْناه ) * پس ما نجات داديم نوح را از غرق شدن * ( وَمَنْ مَعَه ) * و آنان كه با او بودند * ( فِي الْفُلْكِ ) * در كشتى و اهل سفينه بقول اصح هشتاد مؤمن بودند از ذكور و اناث * ( وَجَعَلْناهُمْ ) * و گردانيديم آن اهل كشتى را * ( خَلائِفَ ) * پس مانده گان يعنى باشندگان در زمين از پس هلاك شدگان * ( وَأَغْرَقْنَا ) * و غرق كرديم بطوفان * ( الَّذِينَ كَذَّبُوا ) * آنان را كه تكذيب كردند * ( بِآياتِنا ) * بآيتهاى ما كه با نوح بود يعنى معجزات او * ( فَانْظُرْ ) * پس درنگر اى نگرنده بديده عبرت و ببين * ( كَيْفَ كانَ ) * چگونه بود * ( عاقِبَةُ الْمُنْذَرِينَ ) * سرانجام بيم كرده شدگان يعنى مشركان از قوم نوح عليه السّلام در اين آيات هم تسليهء حضرت رسالت است و هم تهديد بر اهل كفر و ضلالت * ( ثُمَّ بَعَثْنا ) * پس برانگيختيم * ( مِنْ بَعْدِه ) * از پس نوح عليه السّلام * ( رُسُلًا ) * فرستادگان * ( إِلى قَوْمِهِمْ ) * بسوى قوم ايشان يعنى هر رسولى را بقومى هود عليه السّلام را بقوم عاد و صالح را بقوم ثمود و ابراهيم عليه السّلام را بقوم بابل و شعيب عليه السّلام را به اصحاب ايكه و اهل مدين * ( فَجاؤُهُمْ ) * پس آمدند رسولان ما بامتان خود * ( بِالْبَيِّناتِ ) * بمعجزهاى روشن و دليلهاى واضح كه مبين صدق دعوت ايشان بود * ( فَما كانُوا لِيُؤْمِنُوا ) * پس نبودند امم رسل كه ايمان آورند بدان پيغمبران فرستاده بر ايشان * ( بِما كَذَّبُوا ) * بسبب آن چيزى كه تكذيب كرده بودند يعنى نگرويدند\r\n","description":"","footnote":"","page_name":" 393 ","page_number":393},
  {"content":"\r\n* ( بِه ) * به آن يعنى دين حق * ( مِنْ قَبْلُ ) * پيش از بعث رسل يعنى تكذيب حق را عادت كرده بودند قبل البعثة پس از بعثت بر همان و تيره سلوك نمودند و به جهت تمرن و تعود بر تكذيب اطاعت رسولان خود نكردند و يا آنكه ايشان مانند قوم نوح بودند در تكذيب و عناد * ( كَذلِكَ ) * مثل آن مهر خذلان و تخليه كه بر دلهاى مكذبان امم ماضيه نهاده بوديم به جهت فرط عناد و اصرار بر كفر و انهماك در ضلالت و عدم تدبر در آيات واضحه هاديه * ( نَطْبَعُ ) * مهر مىنهيم * ( عَلى قُلُوبِ الْمُعْتَدِينَ ) * بر دلهاى از حد در گذرندگان در تكذيب يعنى مكذبان قريش و اضراب ايشان از اين امت و ايشان را تخليه ميكنيم و در وادى خذلان ميگذاريم و يا هم چنان كه علامتى بر دلهاى مكذبان امم ماضيه وضع كرديم كه دال باشد بر آنكه ايمان نياورند و بر كفر بميرند بسبب آن فرشتگان ايشان را هدف تير طعن و لعن كردند با معاندان و جاحدان زمان تو نيز چنين كرديم * ( ثُمَّ بَعَثْنا مِنْ بَعْدِهِمْ ) * پس برانگيختم از پس اين پيغمبران * ( مُوسى وَهارُونَ ) * موسى بن عمران و برادر او هارون را * ( إِلى فِرْعَوْنَ ) * بسوى وليد بن مصعب ابن قابوس كه فرعون آن زمان بود * ( وَمَلَائِه ) * و اشراف قوم او * ( بِآياتِنا ) * بآيتهاى ما يعنى معجز هاى روشن چون عصاويد بيضا و غير آن از آيات تسع * ( فَاسْتَكْبَرُوا ) * پس گردنكشى كردند از قول آن و متابعت موسى و هارون نكردند * ( وَكانُوا ) * و بودند ايشان * ( قَوْماً مُجْرِمِينَ ) * گروهى گناهكاران يعنى معتاد بتكذيب انبيا و تهاون بآيات كبريا و مصر بر اجرام و معاصى و متوغل در مناهى * ( فَلَمَّا جاءَهُمُ الْحَقُّ ) * پس آن هنگام كه آمد بديشان سخن راست و درست * ( مِنْ عِنْدِنا ) * از نزديك ما يعنى چون موسى بديشان آمد و سخن حق بديشان القا كرد و بر وفق آن معجزه بديشان نمود كه مزيح شك و ريب بود * ( قالُوا ) * گفتند از فرط عناد و تمرد و طغيان * ( إِنَّ هذا ) * بدرستى كه اينكه تو آورده و معجزه نام كرده * ( لَسِحْرٌ مُبِينٌ ) * هر آينه جادوييست آشكار يعنى تو در فن سحر فايقى و سحر تو واضح است در ميان جادو هاى ديگران * ( قالَ مُوسى ) * گفت موسى مر قايلان اين قول را * ( أَ تَقُولُونَ ) * آيا مىگوييد شما\r\n* ( لِلْحَقِّ ) * مر سخن راست و معجزه روشن را * ( لَمَّا جاءَكُمْ ) * آن هنگام كه بشما آمد كه اين سحر است حذف مقول قول به جهت دلالت ما قبل است بر آن و نميتواند بود كه قوله * ( أَ سِحْرٌ هذا ) * مقول قول ايشان باشد زيرا كه حكم ايشان بر سبيل قطع و جزم بود بلكه آن استيناف است بانكار آنچه\r\n","description":"","footnote":"","page_name":" 394 ","page_number":394},
  {"content":"\r\nگفته بودند و همزه براى انكار قول ايشان يعنى معجزه را سحر گفتند موسى بر وجه انكار گفت آيا اين سحر است كه بشما مينمايم يعنى اين جادويى است بلكه آيات قاهره الهى است كه بجهة صدق دعوى من بر دست من ظاهر ساخته * ( وَلا يُفْلِحُ السَّاحِرُونَ ) * و فيروزى نيابند ساحران و بمراد نرسند اين نيز از تتمه كلام موسى است بجهة دلالت بر آنكه آنچه از او صادر شده و مىشود سحر نيست چه اگر سحر مىبود مضمحل مىشد بسحر شما زيرا كه سحر سحر را باطل مىكند و نيز كسى كه عالم بعدم فلاح ساحر است سحر نميكند و گويند كه اسحر هذا تا آخر محكى است از مفهوم قول قبطيان و همزه براى تقرير يعنى موسى بر سبيل انكار ايشان را گفت كه شما مىگوييد به من كه اين سحر است كه بما آورده و به آن طلب فلاح ميكنى و حال آنكه ساحران فلاح نيابند * ( قالُوا ) * گفتند اشراف قوم فرعون موسى را * ( أَ جِئْتَنا ) * آيا آمدهء بما * ( لِتَلْفِتَنا ) * تا بگردانى ما را * ( عَمَّا وَجَدْنا عَلَيْه ) * از آنچه يافته‌ايم ما بر آن چيز * ( آباءَنا ) * پدران خود را مراد عبادة اصنام است و يا عبادت فرعون چه فرعون معمر بوده و پدران اهل عصر او او را پرستش كرده بودند يعنى آمدهء تا ما را از پرستش فرعون كه معبود پدران ما بود باز دارى * ( وَتَكُونَ لَكُمَا ) * و تا باشد مر شما هر دو برادر را * ( الْكِبْرِياءُ فِي الأَرْضِ ) * پادشاهى در زمين مصر تسميه ملك بكبرياء بجهة اتصاف ملوكست بكبريا و تكبر بر مردمان باستتباع ايشان * ( وَما نَحْنُ لَكُما ) * و ما نيستيم مر شما هر دو را * ( بِمُؤْمِنِينَ ) * از تصديق كنندگان زعم قبطيان آن بود كه دعوى موسى بجهة اراده سلطنت او است * ( وَقالَ فِرْعَوْنُ ) * و گفت فرعون جمعى را از ملازمان خود كه * ( ائْتُونِي بِكُلِّ ساحِرٍ ) * بياريد به من هر ساحرى * ( عَلِيمٍ ) * كه بسيار دانا باشد در فن سحر تا معارضه كند با موسى پس سحره را جمع كردند و بر وجهى كه در سورهء اعراف گذشت بمواعيد كليه مستظهر ساخته روزى موعود بموضع معلوم معين روى آوردند\r\n* ( فَلَمَّا جاءَ السَّحَرَةُ ) * پس آن هنگام كه آمدند جادويان در مقابله موسى عليه السّلام * ( قالَ لَهُمْ مُوسى ) * گفت مر ايشان را موسى * ( أَلْقُوا ما أَنْتُمْ مُلْقُونَ ) * بيفكنيد شما آنچه افكندگانيد مر آن را از رسنها و عصاها تا حق و باطل از يكديگر ممتاز گردد * ( فَلَمَّا أَلْقَوْا ) * پس چون بيفكندند جادوان حبال و عصاى مجوف پر از زيبق را و بسبب حرارت هوا به حركت آمده در چشم مار نمود * ( قالَ مُوسى ) * گفت موسى مر ايشان را * ( ما جِئْتُمْ بِه ) * آنچه آورده ايد\r\n","description":"","footnote":"","page_name":" 395 ","page_number":395},
  {"content":"\r\nشما * ( السِّحْرُ ) * آن جادوييست نه آنچه فرعون و اصحاب او سحر ميگويند از معجزه قاهره من * ( إِنَّ اللَّه سَيُبْطِلُه ) * بدرستى كه خدا زود باشد كه تباه كند سحر شما و همه آن را تاخير سازد و يا زود باشد كه بطلان آن را بر مردمان ظاهر گرداند * ( إِنَّ اللَّه ) * بدرستى كه خدا * ( لا يُصْلِحُ ) * بصلاح نياورد و تقويت نكند و ثبات ندهد * ( عَمَلَ الْمُفْسِدِينَ ) * كار تباه كاران را بلكه آن را تباه و نابود سازد در اين تنبيه است بر آنكه سحر افساد است و تمويه و هيچ حقيقتى آن را نيست * ( وَيُحِقُّ اللَّه الْحَقَّ ) * و ثابت گرداند خدا يعنى آن چه من آورده‌ام * ( بِكَلِماتِه ) * بسخنان خويش يعنى باوامر و قضاياى خود يا بوعده نصرت و غلبه كه با من فرموده * ( وَلَوْ كَرِه الْمُجْرِمُونَ ) * اگر چه كراهت دارند كافران و دشوار آيد بر ايشان يعنى حقتعالى بوعده نصرت دوستان وفا كند و از خشم و كراهة دشمنان باك ندارد و در آيه دلالتست بر آنكه حقتعالى ناصر جميع اهل حق است و اين بر دو وجه است يكى بحجة و اين مستمر است بر همه حال دويم بغلبه و قهر و اين مختلف مىشود بحسب مصلحة زيرا كه مصلحت گاه هست كه بتخليه است القصه معجزه موسى سحر قبطيان را باطل گردانيد و حق بر باطل غالب شد سحره ايمان بموسى آوردند و قبطيان بر اصرار و عناد خود ماندند و در اول امر كه موسى دعوى نبوت كرد و اظهار معجزه فرمود كه آن يد و بيضا و عصا بود و امثال آن * ( فَما آمَنَ لِمُوسى إِلَّا ذُرِّيَّةٌ مِنْ قَوْمِه ) * پس ايمان نياوردند بموسى در آن حالت مگر فرزندان از قوم موسى نه پدران ايشان و آن چنان بود كه چون موسى از مدين بمصر آمده و بنى اسرائيل را به حق دعوة فرمود پيران و بزرگان اجابة نكردند و بعضى از جوانان ايشان بوى بگرويدند * ( عَلى خَوْفٍ مِنْ فِرْعَوْنَ ) * بر ترس از فرعون * ( وَمَلَائِهِمْ ) * و از گروه خود يعنى از خوف پدران خود و رؤساى قوم * ( أَنْ يَفْتِنَهُمْ ) * تا ايشان را در فتنه اندازد يعنى از دين بر گرداند يا عذاب كند فرعون ايشان را اين بدل خوفست يا مفعول آن و افراد ضمير بجهة دلالتست بر آنكه خوف از گروه بجهة فرعون بود و يا معنى آنست كه جمعى از بنى اسرائيل ايمان آوردند بموسى با آنكه ميترسيدند از فرعون بر كسان خود و بروايت ابن عباس جمعى پيران و بزرگان ايمان نياوردند بجهة ترس فرعون و بزرگان و اركان دولت او و بنا بر اين ضمير راجع بفرعون است و جمع آن بنا بر عادتست در ضمير عظما و گويند مراد كسانىاند كه مادران ايشان از بنى اسرائيل بودند و پدران ايشان از قبط و نزد بعضى مراد قوم فرعون است كه از ايشان هيچ كس ايمان نياورد مگر جمعى\r\n","description":"","footnote":"","page_name":" 396 ","page_number":396},
  {"content":"\r\nاندك كه آسيه بود و حزبيل مؤمن آل فرعون و مشاطه دختر آل فرعون و زن خازن فرعون كه ايمان آوردند بر ترسى كه داشتند از فرعون و گروه خود و بجهة اين اظهار ايمان كردند و بروايتى ديگر از ابن عباس در حينى كه يعقوب با هفتاد و دو مرد بمصر آمد نسل ايشان ششصد هزار شدند و مراد بذريهء مؤمنه اينجماعت بودند * ( وَإِنَّ فِرْعَوْنَ لَعالٍ ) * و بدرستى كه فرعون طاغى و متكبر بود * ( فِي الأَرْضِ ) * در زمين مصر و غالب و قاهر بر اهل آن * ( وَإِنَّه ) * و بدرستى كه بود او * ( لَمِنَ الْمُسْرِفِينَ ) * از حد برندگان در كبر و سركشى تا حدى كه دعوى ربوبيت كرد و بنى اسرائيل را ببندگى گرفت * ( وَقالَ مُوسى ) * و گفت موسى بر سبيل تقويت قلب و استمالت بر آن مؤمنانرا وقتى كه آثار خوف از ايشان مشاهده نمود * ( يا قَوْمِ ) * اى گروه من * ( إِنْ كُنْتُمْ آمَنْتُمْ ) * اگر هستيد شما كه به اعتقاد گرويده‌ايد * ( بِاللَّه ) * به خدا هم - چنان كه اظهار ميكنيد و دانسته‌ايد كه ايصال منافع و دفع مضار بقبضهء اقتدار اوست * ( فَعَلَيْه تَوَكَّلُوا ) * پس\r\nبر او توكل كنيد و كار خود را به او واگذاريد * ( إِنْ كُنْتُمْ مُسْلِمِينَ ) * اگر هستيد شما گردن نهادگان مر احكام قضاى او را چه هر كه به خدا توكل كند همهء مهمات او را كفايت كند و در انوار گفته كه اين نه از قبيل تعليق حكم است بشرطين زيرا كه معلق بايمان وجوب توكل است چه ايما مقتضى آنست و مشروط باسلام خلوص آنچه با تخليط يافت نميشود و نظير اينست كه ( ان دعاك زيد فاجبه ان قدرت ) محققان گويند كه حقيقة توكل اسقاط خوف و رجا است از ما سوى اللَّه بلكه استغراق در بحر شهود مسبب و انقطاع از ملاحظهء اسباب و گفته‌اند كه تعلق دالست بمحبت قادر مطلق و نسيان از غير او يعنى خود را و غير خود را قوت تاثيرى اثبات نكند بلكه منقاد باشد در تحت حكم ازلى بمثابهء ميت در پيش غاسل القصه چون موسى ايشان را بتوكل فرمود * ( فَقالُوا ) * پس گفت * ( عَلَى اللَّه ) * بر خداى نه بر غير او * ( تَوَكَّلْنا ) * توكل كرديم و بلطف او واثق شديم و چون دعاى متوكل باجابت مقترنست به زبان نياز آغاز دعا كردند و گفتند * ( رَبَّنا ) * اى پروردگار ما * ( لا تَجْعَلْنا فِتْنَةً ) * مگردان ما را محل آزمايش بر وجه عذاب * ( لِلْقَوْمِ الظَّالِمِينَ ) * براى گروه ستمكاران يعنى ايشان را بر ما مسلط مساز تا بدست ايشان مفتون و معذب نشويم * ( وَنَجِّنا ) * و خلاصى ده ماه را * ( بِرَحْمَتِكَ ) * بمهربانى و بخشش خود * ( مِنَ الْقَوْمِ الْكافِرِينَ ) * از كيد و قصد گروه ناگرويدگان و استعباد ايشان ما را و اعمال شاقه بما\r\n","description":"","footnote":"","page_name":" 397 ","page_number":397},
  {"content":"\r\nفرمودن و يا از شأمت مشاهدهء ايشان ما را نجات ده و در تقديم توكل بر دعا تنبيه است بر آنكه داعى را سزاوار است كه اول توكل كند تا دعاى او مستجاب شود آورده‌اند كه چون قوم موسى بعد از دعوت به او ايمان آوردند مساجد بنا كرده اوقات خود را صرف عبادت كردند و هميشه در آن مساجد بپرستش و طاعت الهى اشتغال نمودند فرعون فرمود تا مساجد و معابدى كه بر سر محلات و در ميان اسواق ساخته بودند خراب كردند و ايشان را از اداى نماز منع كردند حقتعالى موسى را امر كرد تا درون خانهاى ايشان معابدى مقرر كنند تا كفار بر عبادت ايشان مطلع نگردند چنان كه ميگويد * ( وَأَوْحَيْنا ) * و وحى كرديم ما * ( إِلى مُوسى وَأَخِيه ) * بموسى و برادر او * ( أَنْ تَبَوَّءا ) * آنكه فرا گيريد جاى بازگشت * ( لِقَوْمِكُما ) * براى قوم خود * ( بِمِصْرَ بُيُوتاً ) * در شهر مصر خانهايى كه رجوع كنند به آن جهت پرستش خداى تثنيهء ضمير اشارتست به آنكه تخصيص معابد و تعيين قبلهء آن متعلق است بائمهء قوم و در آن محل امام ايشان موسى بود و هارون * ( وَاجْعَلُوا ) * و ديگر حكم كرديم كه بسازيد شما هر دو برادر و قوم شما * ( بُيُوتَكُمْ ) * خانهاى خود را * ( قِبْلَةً ) * مسجدهاى متوجه قبله يعنى كعبه چه موسى نماز را بجانب كعبه گذاردى سعيد بن جبير گفته كه مراد آنست كه خانهاى خود را در مقابل يكديگر بسازيد * ( وَأَقِيمُوا الصَّلاةَ ) * و بپاى داريد نماز را در آن موضع ضمير جمع بجهة آنست كه اتخاذ مساجد و اقامهء صلاة تعلق به همه دارد * ( وَبَشِّرِ الْمُؤْمِنِينَ ) * و بشارت ده اى موسى مؤمنان را بنجات دنيا و درجات عقبى توحيد ضمير مشير است به آنكه بشارت وظيفه صاحب شريعتست و آن موسى عليه السّلام بود * ( وَقالَ مُوسى ) * و گفت موسى در دعاى خود بعد از آنكه دانست كه قبطيان مستحق خذلانند * ( رَبَّنا ) * اى پروردگار ما * ( إِنَّكَ آتَيْتَ ) * بدرستى كه دادى تو * ( فِرْعَوْنَ وَمَلأَه ) * بفرعون و گروه او * ( زِينَةً ) * چيزى كه به آن آرايش ميكنند از لباس و پيرايه گرانمايه و متاع خانه و مراكب جميله * ( وَأَمْوالًا ) * و دادى ايشان را مالها از نقود و انعام و ضياع * ( فِي الْحَياةِ الدُّنْيا ) * در زندگانى دنيا ابن عباس فرموده كه از فسطاط مصر تا زمين حبشه كوه هاى كه در آن معادن ذهب و فضه و زبرجد بود همه تعلق بفرعون داشت و فرمان او در اينمواضع روان بود بدين سبب مال بسيار بحوزهء تصرف قبط در آمده متمول و متجمل شدند و سبب ضلال و اضلال ايشان گشت پس موسى عليه السّلام بعد از آنكه در دعاى خود گفت اى پروردگار ما فرعون و قوم او را مال بسيار و زينت بيشمار دادهء و ديگر باره براى الحاح در تضرع\r\n","description":"","footnote":"","page_name":" 398 ","page_number":398},
  {"content":"\r\nتكرار كرد * ( رَبَّنا ) * آفريدگار ما ايشان را اينها دادهء * ( لِيُضِلُّوا ) * تا گمراه گردانند بندگان را * ( عَنْ سَبِيلِكَ ) * از راه عبادت تو و بعبادت فرعون خوانند و در انوار\r\nگفته كه ايندعا عليهم است بلفظ امر بجهة آنكه موسى از ممارسة احوال ايشان دانسته بود كه غير اضلال از ايشان صادر نشود كقولك ( لعن اللَّه ابليس و اخزى اللَّه الكفره ) يعنى بار خدايا بر سبيل تخليه و خذلان ايشان را بر ضلالت و اضلال خودشان بازگذار و گويند لام براى عاقبت است و غرض يعنى اموال بسيار به ايشان دادهء كه به آن مشغول و مغرور شده‌اند و عاقبت سر انجام ايشان باضلال مردمان كشيده و احتمال دارد كه براى علت باشد زيرا كه اعطاى نعم بر كفره استدراج است و تثبيت بر اضلال و نيز ايشان چون اموال را سرمايهء ضلال و سبب اضلال خود گردانيده بودند فكانه آن مال را به جهت اضلال بايشان داده پس ربنا تكرير اول باشد براى تاكيد تا تنبيه باشد بر آنكه مقصود و غرض ضلال و كفران ايشانست به جهت تقدم قوله * ( رَبَّنَا اطْمِسْ ) * اى پروردگار ما اثر محو فرست * ( عَلى أَمْوالِهِمْ ) * بر مالهاى ايشان يعنى صورت آن را به صورت ديگر منتقل ساز تا شوكت ايشان بشكند و از قتاده مرويست كه حقتعالى همهء درهم و دينار ايشان را سنگ گردانيد بر همان شكلى و نقشى كه داشت و سدى گفته كه تمام اموال ايشان از نقود و اطعمه و اشجار و اثمار همه سنگ شد و اين يكى از آيات تسع بود و ديگر موسى دعا كرد * ( وَاشْدُدْ عَلى قُلُوبِهِمْ ) * و سخت فراگير بر دلهاى ايشان يعنى به جهت اصرار بر كفر و فرط عناد ايشان مهر خذلان و تخليه بر دل ايشان نهاده آن را قاسى گردان * ( فَلا يُؤْمِنُوا ) * پس ايمان نياورند موسى بوحى معلوم فرموده بود كه ايشان ايمان نخواهند آورد لا جرم دعا كرد كه دل ايشان را سخت ساز تا به ايمان منشرح نشود و ايمان نياورند * ( حَتَّى يَرَوُا الْعَذابَ الأَلِيمَ ) * تا آنكه به بينند عذاب دردناك را كه آن غرقست در بحر قلزم اين جواب دعا است و يا دعا است بلفظ نهى يا عطف بر ليضلوا و ما بينهما دعاى معترض و چون موسى و هارون دعا را باتمام رسانيدند * ( قالَ ) * گفت خداى * ( قَدْ أُجِيبَتْ دَعْوَتُكُما ) * بدرستى كه اجابت كرده شد دعاى شما هر دو برادر آورده‌اند كه موسى دعا ميكرد و هارون امين ميگفت و امين گوينده در دعا شريكست از اين جهت گفت كه دعاى هر دو مستجاب شد * ( فَاسْتَقِيما ) * پس ثابت باشيد بر دعوت و الزام حجت و تعجيل منمائيد كه مطلوب شما در وقت خود بظهور خواهد رسيد گويند بعد از چهل سال اثر اين دعا ظاهر شد * ( وَلا تَتَّبِعانِّ ) * و پيروى مكنيد در تعجيل * ( سَبِيلَ الَّذِينَ ) * راه آنان\r\n","description":"","footnote":"","page_name":" 399 ","page_number":399},
  {"content":"\r\nكه از فرط جهالت * ( لا يَعْلَمُونَ ) * نميدانند كه وعده حقتعالى بوفا مىانجامد در وقت آن مصرع\r\n\r\nكارها موقوت وقت آمد نگه داريد وقت\r\n\r\nعتاب بر وجه ترك ندبست و از ابى عبد اللَّه عليه السّلام مرويست كه حقتعالى در اين آيه موسى و هارون را نهى كرد از آنكه تابع كسانى شوند كه نگرويده‌اند به خدا و او را بوحدانيت نشناخته‌اند و انبياى او را تصديق نكرده‌اند يعنى با كفار مداهنه و مساهله نكنيد و در دعوت خود ثابت قدم باشيد تا به رسيدن وقتى كه مقرر و معين كرده‌ايم براى استيصال ايشان\r\nآورده‌اند كه چون وقت عذاب آن قوم در رسيد وحى آمد بموسى كه با قوم خود از مصر بيرون رو كه قبطيان را هنگام عذاب رسيده * ( وَجاوَزْنا بِبَنِي إِسْرائِيلَ ) * و بگذرانيديم فرزندان يعقوبرا عليه السّلام * ( الْبَحْرَ ) * از درياى قلزم بسلامت * ( فَأَتْبَعَهُمْ ) * پس از پى در آمدند ايشان را * ( فِرْعَوْنُ وَجُنُودُه ) * فرعون و لشگريان او * ( بَغْياً ) * جهت ستم كردن بر بنى اسرائيل * ( وَعَدْواً ) * و به جهت از حد بيرون بردن در جفاى ايشان ميتواند بود كه نصب هر دو بر حاليت باشد اى باغين و غادين و چون بكنار دريا رسيدند اسب فرعون ببوى ماديان كه جبرئيل بر او سوار بود به دريا در آمد و لشگر او متابعت نمودند و همه خود را به دريا افكندند و فرعون نميخواست كه به دريا در آيد اما مركب او را ميبرد * ( حَتَّى إِذا أَدْرَكَه الْغَرَقُ ) * تا آنكه چون دريافت او را غرق شدن و دانست كه هلاك خواهد شد * ( قالَ آمَنْتُ ) * گفت بر وجه الجا و ياس كه ايمان آوردم و بگرويدم * ( أَنَّه ) * به آنكه شان اينست كه * ( لا إِله ) * نيست هيچ معبودى مستحق عبوديت * ( إِلَّا الَّذِي ) * مگر آن خدايى كه بدعوت موسى عليه السّلام * ( آمَنَتْ بِه بَنُوا إِسْرائِيلَ ) * گرويده‌اند به دو بنى اسرائيل * ( وَأَنَا مِنَ الْمُسْلِمِينَ ) * و من از جمله گردننهادگانم حكم او را در مدارك گفته كه فرعون معنى واحد را سه نوبة بسه عبارت تكرار كرد از غايت حرصى كه بر قبول آن داشت و به جهت فوت وقت كه آن بيرون رفتن زمان تكليف بود مقبول نشد در وقت تكليف مرة واحدة كافى باشد و بعد از آنكه فرعون اين سخن گفت حقتعالى فرمود و اصح آنست كه جبرئيل پاره گل برداشت و بر دهن فرعون زد و گفت * ( آلآنَ ) * استفهام بر وجه انكار است و عدم قبول يعنى آيا اكنون كه اختيار نمانده ايمان مىآورى * ( وَقَدْ عَصَيْتَ ) * و حال تو نافرمانى كردى * ( قَبْلُ ) * پيش از اين و فرمان پيغمبر مرسل من نشنيدى * ( وَكُنْتَ مِنَ الْمُفْسِدِينَ ) * و بودى از جمله گمراهان و گمراه كنندگان آورده‌اند كه در آن حين كه\r\n","description":"","footnote":"","page_name":" 400 ","page_number":400},
  {"content":"\r\nموسى عليه السّلام اعلام بنى اسرائيل نمود كه حقتعالى شما را امر فرموده كه از مصر بيرون رويد ايشان حلى و جواهر قبطيان را ببهانه آنكه عروسى دارند بستدند و در شب برخاستند و از شهر بيرون آمدند حقتعالى شبرا دراز گردانيد و خواب بر قبطيان گماشت تا هيچكس از رفتن ايشان خبر نيافتند و بنى اسرائيل شش صد هزار و بيست هزار مرد بودند و هر كه هفتاد ساله و بيست ساله بود در شمار اين عدد نبود و آن شب هيچ سرايى نبود از سراى قبطيان مگر در آن يك كودك و دو كودك مرده بودند و به جهت مشغولى بتجهيز و دفن و عزا كس با كس نميپرداخت و از بنى اسرائيل ياد نكردند تا شب در آمد و بخفتند روز ديگر برخاستند و در سرا هاى ايشان رفتند هيچكس را از ايشان نيافتند فرعون را بر اين صورت مطلع گردانيدند فرعون در غضب شده همه لشگر خود را جمع كرده با هزار هزار و ششصد هزار مرد پى ايشان برگرفت و روان شد محمد بن كعب گفت در لشگر او صد هزار اسب سياه بود غير از رنگهاى ديگر و آن جماعت از خواص فرعون بودند چه شعار فرعون آن بود كه جامهء سياه پوشيدى و اين صد هزار مرد همه با جامهاى سياه و اسبان سياه و رايتهاى سياه بودند و هارون بر مقدمهء لشگر خود بود و موسى بر ساقه چون بنى اسرائيل بكنار درياى قلزم رسيدند مقدمهء لشگر فرعون كه هفتصد هزار مرد بودند در عقب خود مشاهده كردند هر يكى بر اسبى تازى نشسته و خودى بر سر نهاده و حربهء بدست گرفته چون قوم موسى ايشان را بديدند گفتند اى موسى چارهء اين امر چيست از پيش درياى خونخوار و از پس لشگر بيشمار اگر در دريا رويم غرقه شويم و اگر اينجا توقف نمائيم كشته شويم موسى فرمود كَلَّا إِنَّ مَعِي رَبِّي سَيَهْدِينِ پس حق تعالى بموسى وحى كرد كه عصا را بر دريا زن موسى چون عصا بر دريا زد دوازده راه خشك در دريا بديد آمد بعدد اسباط بنى اسرائيل هر سبطى براهى فرو شدند چون پاره راه برفتند گفتند خبر از بنى اعمام خود نداريم مبادا غرقه شده باشند حق تعالى فرمان داد تا آبهاى دريا طاق طاق شدند ايشان يكديگر را مشاهده كردند چون ساقه لشگر موسى به دريا فرو رفت مقدمهء لشگر فرعون كنار دريا رسيد فرعون\r\nچون دريا ديد شكافته و طاق طاق شده و راههاى خشك در آن بديده آمده بترسيد دانست كه آن از آيات خداست لشگر گفتند كه ما نيز فرو رويم فرعون تعلل ميكرد و جرئت نمينمود جبرئيل بر ماديانى نشسته در پيش اسب فرعون راند و در دريا رفت اسب فرعون سركشى كرده پى ماديان گرفت هر چند سر او را ميكشيد فرمان نمىبرد تا آنكه به دريا فرو شد لشگريان چون ديدند كه فرعون به دريا رفت همه بيكبار فرو رفتند حق تعالى همه را غرق ساخت و در مدارك و تبيان و غير آن از تفاسير و غيره آورده‌اند كه روزى جبرئيل به صورت مردى بديوان مظالم فرعون آمده گفت من از راه دور آمده‌ام به جهت مسئله كه از تو استفتا كنم پس صورة فتوى را بفرعون داد فرعون چون مطالعه كرد مضمون آن اين بود كه حكم امير چيست در شان\r\n","description":"","footnote":"","page_name":" 401 ","page_number":401},
  {"content":"\r\nبندهء كه نشو و نما يابد در ميان مال و نعمت خواجه خود و بتربيت او از ساير مماليك ممتاز گردد پس كفران نعمت پيش آورده دعوى خواجگى آغاز كند و فرمان خواجهء خود نبرد فرعون بدست خود در ذيل فتوى او نوشت كه يقول ابو العباس وليد بن مصعب بن ريان جزاء العبد الخارج على سيده ان يغرق فى البحر يعنى ميگويد ابو العباس وليد بن مصعب كه سزاى بندهء كه برسيد خود بيرون آيد و در نعمت او كافر گردد آنست كه او را در دريا غرق سازند جبرئيل آن خط را فرو گرفت و از مجلس او بيرون آمد و در اين محل كه فرعون بگرداب فنا در فتاده اظهار ايمان مينمود جبرئيل اين خط بوى نمود و گفت اين خط تست گفت آرى فرمود كه هم به فتواى تو با تو عمل كرده‌اند * ( فَالْيَوْمَ ) * پس امروز كه حين نزول عذابست بر جزاى كفران تو * ( نُنَجِّيكَ بِبَدَنِكَ ) * ميرهانيم تو را در حالتى كه بدن تو عارى باشد از روح و يا عارى از لباس يعنى همه قوم تو را در قعر بحر بريم و بدن تو را روى آب آريم آورده‌اند كه چون فرعون و قوم او غرق شدند بنى اسرائيل را دغدغه شد كه فرعون هلاك نشده و دم بدم كشتيها ساز كرده لشگر را از دريا بگذراند و از عقب ما در آيد حقتعالى فرعون را به روى آب آورد با زرهى از آهن مزين به طلا كه در برداشت و بدان او را ميشناختند تا بنى اسرائيل تن فرعون را بى روح ديده كه بر روى دريا موج ميزد تا او را بساحل انداخت تسلى يافتند و از اينجا است كه بعضى بدن را در اين آيه بمعنى درع داشته‌اند اى بدرعك المشهور ليعرفونك بها و آمدن آهن بر بالاى آب با آنكه طبع آن مقتضى رسوبست در آب آيتى است از آيات قدرت ربانى و در زاد المسير آورده كه نقباى فرعون كه در مصر بودند غرقه شدن فرعون را مسلم نداشتند و گفتند او با قوم خود در جزاير بحر بصيد مرغ و ماهى مشغولست حقتعالى وحى كرد به دريا كه فرعون را بكنار انداز تا مصريان ببينند پس دريا او را به زمين بلند افكند چنان كه همه كس او را بديدند و از اينجا است كه در معنى ننجيك فرموده‌اند نلقيك على نجدة على الارض يعنى انداختيم ترا بر تلى بلند از زمين * ( لِتَكُونَ ) * تا باشى * ( لِمَنْ خَلْفَكَ ) * براى كسى كه از پس تو باشد * ( آيَةً ) * نشانه كه به تو عبرت گيرد و داند كه مملوك مقهور دور است از دعواى مالكيت و قاهريت و عارف شود به آنكه بنده كه خود را از غرقه شدن دريا و گرداب فنا نرهاند چرا صداى أَنَا رَبُّكُمُ الأَعْلى بسمع جهانيان رساند * ( وَإِنَّ كَثِيراً ) * و بدرستى كه بسيارى * ( مِنَ النَّاسِ ) * از مردمان * ( عَنْ آياتِنا ) * از علامات قدرت ما * ( لَغافِلُونَ ) * بيخبرانند نه در آن فكرى ميكنند و نه از آن عبرتى گيرند على بن ابراهيم بن هاشم باسناد خود از صادق عليه السّلام روايت كرده و هر گاه جبرئيل نزد پيغمبر صلَّى اللَّه عليه و آله مىآمد اندوه گين و غمناك ميبود از حين غرقشدن فرعون اين غم\r\n","description":"","footnote":"","page_name":" 402 ","page_number":402},
  {"content":"\r\nو اندوه داشت تا حينى كه اين آيه را به پيغمبر صلَّى اللَّه عليه و آله آورد مسرور و خندان شد حضرت از او پرسيد اى جبرئيل هرگز نزد من نيامدى كه مسرور بوده باشى بلكه دايم اثر اندوه و غم بر تو ظاهر بود مگر اين نوبت كه تو را فرحناك و خندان ميبينم جواب داد كه يا محمد صلَّى اللَّه عليه\r\nو آله در حينى كه فرعون غرق ميشد گفت آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ من پاره گل سياه در دهن او زدم و گفتم آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ و بعد از آن از اينخايف شدم كه مبادا مرضى الهى نبوده باشد و رحمت الهى او را دريافته باشد پس پيوسته از اين اندوه داشتم تا كه حقتعالى به من امر كرد كه به تو رسانم آنچه بفرعون گفته بودم دانستم كه رضاى الهى به آن تعلق گرفته بود پس به جهت آن مسرور گشتم و اثر آن اندوه و انديشه از من رفع شد بعد از آن بيان حال بنى اسرائيل را مىكند بعد از غرق شدن فرعون و لشكريان او و ميفرمايد كه * ( وَلَقَدْ بَوَّأْنا ) * و بدرستى كه ما جاى داديم * ( بَنِي إِسْرائِيلَ ) * فرزندان يعقوبرا ع بعد از هلاك فرعون و قوم او * ( مُبَوَّأَ صِدْقٍ ) * جايى بجز او شايسته چنان كه سزاوار صدق وعده ما بود و آن بيت المقدس بود و ساير ولايات شام و يا مصر و يا زمين اردن و فلسطين كه زمين بيت المقدس است كه خدا آن را بابراهيم ع داد و فرزندان او و گويند تسميهء آن بصدق جهت دلالتست بر آنكه فضل آن نسبت بساير امكنه مانند فضل صدقست بر كذب و يا به دلالت صادقه كه دال بود به آنچه در آن بود از جلالت نعمت * ( وَرَزَقْناهُمْ ) * و روزى داديم ايشان را * ( مِنَ الطَّيِّباتِ ) * از چيزهاى پاكيزه و لذيذ و بقول بعضى مراد از بنى اسرائيل اينجا يهود عصر پيغمبر صلَّى اللَّه عليه و آله اند كه ايشان را در يثرب جاى داد و خرماى تر و خشك بديشان ارزانى داشت * ( فَمَا اخْتَلَفُوا ) * پس اختلاف نكردند در امر دين خود يعنى در آنچه دانسته بودند در تورية از احكام آن يا در شان محمد ص * ( حَتَّى جاءَهُمُ الْعِلْمُ ) * تا وقتى كه آمد بديشان علم تورات و احكام آن و در آن اختلاف كردند بتاويل يا تا زمانى كه عالم شدند بنعوت احمدى و صفات محمدى صلَّى اللَّه عليه و آله و به تغيير و تحريف آن مشغول گشتند و گفته‌اند كه آن علم قرآنست كه فرود آمده و سبب اختلاف يهود شده و فرا گفته كه مراد بعلم محمد صلَّى اللَّه عليه و آله است زيرا كه آن حضرت معلوم بود نزد ايشان بنعوت و صفات و چون مبعوث شد اختلاف كردند در تصديق او و اكثر ايشان به آن كافر شدند * ( إِنَّ رَبَّكَ ) * بدرستى كه پروردگار تو * ( يَقْضِي بَيْنَهُمْ ) * حكم مىكند ميان ايشان * ( يَوْمَ الْقِيامَةِ ) * روز رستخيز * ( فِيما كانُوا ) * در آن چيزى كه بودند از روى عناد و يا جهل * ( فِيه يَخْتَلِفُونَ ) * در آن چيز اختلاف ميكردند از حكم تورية يا امير پيغمبر صلَّى اللَّه عليه و آله و حكم او در آن روز ميان ايشان بتميز محق باشد از مبطل و نجات مؤمنان و اهلاك\r\n","description":"","footnote":"","page_name":" 403 ","page_number":403},
  {"content":"\r\nكافران بعد از آن در بيان صحت امر محمد صلَّى اللَّه عليه و آله ميفرمايد كه * ( فَإِنْ كُنْتَ فِي شَكٍّ ) * پس اگر هستى تو در شك و گمان بر سبيل فضل و تقدير * ( مِمَّا أَنْزَلْنا إِلَيْكَ ) * از آنچه ما فرستاده‌ايم بر تو از قصص * ( فَسْئَلِ الَّذِينَ ) * پس بپرس از آنان كه * ( يَقْرَؤُنَ الْكِتابَ ) * ميخوانند كتاب را مراد جنس كتب است * ( مِنْ قَبْلِكَ ) * پيش از تو يعنى از اهل كتاب چه اين منزل محقق است نزد ايشان و مثبت در كتب ايشان مراد علماء يهود و نصارىاند چون عبد اللَّه سلام و بحيراء راهب و در انوار گفته كه مراد تحقق اينست و استشهاد به آنچه در كتب متقدمه است و اشعار بر آنكه قرآن مصدق چيزيست كه در آن كتب است يا وصف اهل كتاب است برسوخ در علم به صحت آنچه منزل شده به آن حضرت يا تهيج رسولست يا زيادتى تنبيه و بر هر تقدير مراد امكان وقوع شك نيست و لهذا قال ع\r\nلا اشك و لا اسأل\r\nو گويند مخاطب حضرت است و مراد امت اويند يا خطاب بهر مستمعى است اى ( ان كنت ايها السامع فى شك مما انزلنا على لسان نبيك اليك ) و در اين تنبيه است بر آن كه هر كه را شبههء از امر دين در دل او خلجان كند سزاوار آنست كه مسارعت نكند بحل آن مگر برجوع كردن باهل علم و در زاد المسير آورده كه ما نافيه است يعنى تو در شك نيستى اما براى زيادتى بصيرة سؤال كن از اهل كتاب مانند ابراهيم كه گفت وَلكِنْ لِيَطْمَئِنَّ قَلْبِي و وجهى ديگر آنست كه اين شك مشروط است بسؤال و شرط كه سؤال است بفعل نيامد پس مشروط نيز منتفى باشد و حديث\r\nما كنت شاكا و لا اسال\r\nو قول ابى عبد اللَّه ( ع )\r\nلم يشك و لا يسال\r\nمصدق اينست و در مجمع گفته كه حقتعالى علم داشت به آنكه حضرت رسالت غير شاكست و ليكن كلام بمنزله تقرير و افهام انزال فرموده كما يقول القائل لعبده ان كنت عبدى فاطعنى و لابيه ان كنت والدى فتعطف على و لولده ان كنت ولدى فيربى كه مراد مبالغه است و بسيار است كه به جهت مبالغه كلام را در صورة مستحيل ايراد مىكند كقولهم بكت السماء لموت فلان اى لو كان يبكى سماء على ميت لبكت عليه پس معنى آنست كه لو كنت ممن يشك فسئل الذين الخ * ( لَقَدْ جاءَكَ الْحَقُّ ) * بدرستى كه آمد به تو بيان راست و درست * ( مِنْ رَبِّكَ ) * از پروردگار تو * ( فَلا تَكُونَنَّ مِنَ المُمْتَرِينَ ) * پس مباش از شكآورندگان متزلزل از آنچه بر تو نازل شده از جرم و يقين و اصح اقوال آنست كه در امثال اين مخاطبات صورت خطاب متوجه حضرت رسالت صلَّى اللَّه عليه و آله است اما مخاطب غير او است چه آن حضرت معصوم و محفوظ است از شك و شبهه در آنچه بر وى منزل گشته و از اين قبيل است اينخطاب ديگر كه * ( وَلا تَكُونَنَّ مِنَ الَّذِينَ كَذَّبُوا ) * و مباش از كسانى كه تكذيب كردند * ( بِآياتِ اللَّه ) * مر آيات خداى را كه قرآنست * ( فَتَكُونَ ) * پس باشى اگر تكذيب كنى * ( مِنَ الْخاسِرِينَ ) * از زيان كاران\r\n","description":"","footnote":"","page_name":" 404 ","page_number":404},
  {"content":"\r\nو گويند نيز از باب تهييج و تثبيت است و قطع اطماع از آن حضرت كقوله فلا تكونن ظهيرا للكافرين * ( إِنَّ الَّذِينَ حَقَّتْ ) * بدرستى كه واجب شده است * ( عَلَيْهِمْ ) * بر ايشان * ( كَلِمَتُ رَبِّكَ ) * قول پروردگار تو يعنى قولى كه در لوح محفوظ نوشته كه ايشان بر كفر ميميرند يا در دوزخ مخلد باشند و ملائكه را بدان خبر داده و گفته‌اند كلمه اينست ( و لأملأن جهنم من الناس و لا ابالى ) و بر هر تقدير ميفرمايد كه آنان كه علم ازلى تعلق بعدم ايمان ايشان گرفته * ( لا يُؤْمِنُونَ ) * ايمان نيارند پس اى محمد دل بر ايمان ايشان مبند كه تصديق نكنند * ( وَلَوْ جاءَتْهُمْ ) * و اگر چه آيد بديشان * ( كُلُّ آيَةٍ ) * هر آيتى كه اقتراح مىكند * ( حَتَّى يَرَوُا ) * تا به بينند * ( الْعَذابَ الأَلِيمَ ) * عذابى دردناك را كه نامزد ايشان است و بعد از نزول عذاب ايمان ايشان را نفع نرساند چنانچه قوم فرعون و ساير امم ماضيه را سودى نداشت و بدانكه چون حق سبحانه و تعالى بيان فرمود كه ايمان فرعون مقبول نشد نزد معاينه عذاب در عقب آن بيان قبول ايمان قوم يونس مىكند قبل از نزول عذاب و ميگويد * ( فَلَوْ لا كانَتْ قَرْيَةٌ ) * پس چرا نبودند اهل دهى از ديههاى عاصيه كه * ( آمَنَتْ ) * ايمان آورند قبل از معاينه عذاب * ( فَنَفَعَها ) * پس سود رساند اهل آن ده را * ( إِيمانُها ) * ايمان ايشان و عذاب از ايشان رفع شود * ( إِلَّا قَوْمَ يُونُسَ ) * ليكن قوم يونس * ( لَمَّا آمَنُوا ) * آن هنگام كه ايمان آوردند يعنى در وقت مشاهده امارت عذاب * ( كَشَفْنا عَنْهُمْ ) * برداشتيم و ببرديم از ايشان * ( عَذابَ الْخِزْيِ ) * عذاب رسوايى * ( فِي الْحَياةِ الدُّنْيا ) * در زندگانى دنيا * ( وَمَتَّعْناهُمْ ) * و برخوردار گردانيديم ايشان را * ( إِلى حِينٍ ) * تا هنگام رسيدن اجلهاى ايشان در تبيان آورده كه اكثر نحويان برانند كه و لو اين جا بمعنى ماء نافيه است چه حرف تخصيص متضمن آنست و الا استثناء متصل يعنى نبودند اهل قرى كه در حين نزول عذاب ايمان آوردن نفع بايشان رساند مگر قوم يونس كه چون بعد از مشاهده علامات عذاب ايمان آوردند ما رفع عذاب كرديم از ايشان و متمتع گردانيديم بحياة دنيا تا حين اجل ايشان شبهه نيست كه ايمان قوم يونس بر سبيل اخلاص و اختيار بود نه بر وجه اجبار چه ايشان قبل نزول عذاب ايمان آوردند وقتى كه علامتى از علامات آن را ديدند پس مثل ايشان مثل مريضى است كه در مرض خود توبه كند و اميد عافيت داشته باشد و از موت بترسد و قصه قوم يونس بروايت سعيد بن جبير و سدى و غير هما چنان بود كه حقتعالى يونس عليه السّلام را باهل نينوى فرستاد از ارض موصل و او ايشان را مدتى به خدا دعوت كرد ايشان ابا كردند و ايمان نياوردند و وى را رنجانيدند يونس شكاية را به خدا كرد گفت الهى قوم\r\n","description":"","footnote":"","page_name":" 405 ","page_number":405},
  {"content":"\r\nمرا تكذيب كردند\r\nفانزل عليهم نقمتك\r\nحقتعالى فرمود كه اى يونس قوم خود را خبر ده كه اگر امروز تا سه روز ديگر ايمان نياورديد و بروايتى چهل روز عذاب بر شما فرود آيد و اصح و اشهر قول اولست يونس عليه السّلام ايشان را خبر داد و از ميان قوم بيرون رفته در شكاف كوهى پنهان شد چون روز سيم كه زمان موعود در رسيد حقتعالى به مالك دوزخ خطاب كرد كه به مقدار شعيره از سموم دوزخ بدين قوم فرست مالك فرمان الهى بجا آورد و سموم دوزخ به صورت ابر سياه يا دود غليظ و شراره آتش گرد مدينه نينوى فرو گرفت وهب بن منبه گويد كه ابر سياه يا دود سياه بود كه در شهرهاى ايشان واقع شده در و بام ايشان را سياه كرد چون قوم يونس بامداد برخاستند علامات عذاب را مشاهده كردند خايف و لرزان شده دانستند كه يونس راست گفت روى بملك خود نهادند و چاره اين امر از او طلب كردند و او مردى عاقل بود فرمود كه يونس را بطلبيد اگر در ميان ما است ايمن باشيد كه عذاب نيست و اگر بيرون رفته باشد يقين بدانيد كه اين عذابست پس چندانچه يونس را طلبيدند نيافتند ملك گفت اگر يونس برفت خداى او كه به دو دعوت ميكرد باقيست و دانا و شنواست باحوال و اقوال ما و طلب من او را جهت آن بود تا بوى ايمان آوريم تا شايد كه اين عذاب از ما رفع شود اكنون كه رفته است بيائيد تا جمله بصحرا رويم و بعجز و شكستگى و تضرع و زارى بدرگاه حقتعالى توجه كنيم تا شايد كه بر ما رحم كند پس سر و پاى برهنه شده پلاس پوشيده و رعايا به همين صورت روى بصحرا نهادند على بن ابراهيم بن هاشم از پدر خود از ابن عمير از جميل روايت كرده كه ابو عبد اللَّه فرمود كه چون قوم اطاعت نكردند و ايمان نياوردند يونس ميخواست كه دعا كند مردى عابد نيز در آن عصر بود كه او را مليخا گفتندى وى را گفت كه البته بر ايشان دعاى بد كن و عالمى كه او را وبيل گفتندى منع او كرد و گفت بر ايشان دعاء بد مكن كه حق تعالى دوست نميدارد هلاكت بندگان خود را يونس قول عابد شنيده بر ايشان دعاء كرد و چون عذاب نازل شد عالم گفت اى مردمان همه رو بصحرا نهيد كودكان را از مادران جدا كنيد و چهارپايان را از بچه هاى آنها متفرق سازيد و بناله و زارى مشغول شويد تا باشد كه خدا بر شما رحم كنيد پس مرد و زن و خورد و بزرگ خروش و فرياد در گرفتند كودكان را از مادران جدا كردند همه چهارپايان را به همين دستور بيكبار نيتها خالص كرده آواز برداشتند كه آمن بما جاء يونس و از اول ذا الحجه تا آخر عاشر محرم بر اينوجه ميناليدند و در اين چهل روز از فغان و ناله نياسودند و دردمندى و بيچارگى بموقف عرض ميرسانيدند و به زبان حال مضمون اين مقال ميگفتند\r\n\r\nچاره ما ساز كه بىياوريم\r\nگر تو برانى بكه رو آوريم\r\n\r\n\r\nبى طربيم از همه سازندهء\r\nجز تو نداريم نوازندهء\r\n\r\n\r\nپيش تو گر بى سر و پا آمديم\r\nهم باميد تو خدا آمديم\r\n\r\nپادشاه روى بر خاك مذلت نهاده گفت خداوندا ما خواستيم تا يونس را در رفع اين قضيه وسيله سازيم\r\n","description":"","footnote":"","page_name":" 406 ","page_number":406},
  {"content":"\r\nاكنون او بشآمة گناه از ميان ما بيرون رفت ما بدرگاه تو آمده‌ايم و خود را به تو تسليم كرديم و بصدق تمام بوحدانيت تو گرويديم خدايا برحمت واسعة خودت و به قدر و جاه و منزلت يونس كه بر درگاه تو دارد اين عذاب را از ما دفع كن قومى ميگفتند خدايا يونس ما را گفته بود كه خداى من گفته بندگان را بخريد و آزاد كنيد ما بندگان توايم ما را بكرم عميم خود آزاد فرما جماعتى ديگر مياليدند كه خداوندا ما را يونس خبر داده بود كه تو كه خداوندى فرمودهء كه بيچارگان و دردمندان را دستگيرى كنيد بفضل و كرم خود ما را دستگير بعضى ديگر بعرض ميرسانيدند كه اى پروردگار ما يونس از قول تو ميفرمود كه هر كه بر شما ستم كند از او در گذرانيد خدايا ما بگناه بسيار خود بر خود ستم كرده‌ايم از ما عفو فرما گروهى ديگر بر اين گونه ادا كردند كه خدايا يونس ما را ميگفت كه پروردگار و آفريدگار من گفته است كه سايلان را رد مكنيد و محروم مسازيد ما سايلان بى چيز روى بدرگاه كرم تو آورده‌ايم ما را رد مكن و محروم مساز\r\n\r\nما تهىدستان برآورديم دستى بر دعا\r\nنقد فيضى نه بر اين دست گنه كار همه\r\n\r\n\r\nقاضى حاجات درويشان و محتاجان تويى\r\nپس ادا كن از كرم حاجات بسيار همه\r\n\r\nعبد اللَّه مسعود روايت كرده كه صدق نيت و خلوص طوية ايشان را بر آن داشت كه هر مظالمى و حقى بر يكديگر داشتند رد آن كردند تا آنكه مردى سنگى را كه از مال غير در خانه زير بناى خود نهاده بود خانه خود را منهدم ساخت و آن را بركند به صاحبش داد و رسانيد صالح بن مرى روايت كند كه پيرى در ميان ايشان بود از بقاياى علماء ايشان مراد روبيل است كه مذكور شد ايشان را امر كرد كه همه ايمان آورده خداى را به اين كلمات بخوانيد كه\r\n( يا حى يا قيوم يا حى حين لا حى يا محيى الموتى يا حى لا إله الا انت )\r\nتا عذاب از شما رفع شود ايشان خداى را به اين كلمات بخواندند عذاب برحمت مبدل شد و هر گاه كسانى كه عمر خود را صرف كفر كرده باشند دعا كنند به اين كلمه بزرگوار مستجاب شود پس بلا شبهه اگر بنده مؤمن بابن نامهاى بزرگوار او سبحانه را بخواند حاجات دين و دنياى او باجابت مقرون گردد القصه روز چهلم كه جمعه بود و عاشورا اثر مناجات دلسوز ايشان ظهور نموده برات نجات از ديوان رحمت نوشته شد و ظلمة سحاب مرتفع گشته ابر رحمت بر سر ايشان گسترده شد و يونس از آن رخنه كوه كه متحصن شده بود متوجه نينوى شده ميخواست كه از حال قوم خود خبر گيرد چون بنزديك شهر رسيدند و بر صورت حال مطلع شده ملال بسيار بر او غلبه كرد و با خود گفت من ايشان را به نزول عذاب ترسانيدم و عذاب به رحمت مبدل شد اگر من بر اينشهر روم مرا بكذب نسبت دهند پس بدون اذن الهى كه متضمن ترك ندب بود روى بصحرا نهاده و بجهة اين ترك اولى كه از او بظهور رسيد چهل روز به شكم ماهى محبوس شد بر طريقى كه در سوره انبياء و الصافات\r\n","description":"","footnote":"","page_name":" 407 ","page_number":407},
  {"content":"\r\nسمت تفصيل خواهد يافت و چون روز چهلم ماهى او را از دهن خود بكنار دريا افكند بغايت زار و نزار و ضعيف و نحيف شده بود حقتعالى درخت كدويى بر كنار دريا بيافريد تا در زير آن جايى گرفت و از تاب آفتاب ايمن شد و بز كوهى را امر كرد كه هر روز دو سه نوبت مىآمد و او را شير ميداد تا قوت گرفت و چون اراده الهى تعلق گرفت كه او بميان قوم خود رود و درخت كدو را خشك گردانيد و يونس از آن دلتنك شد خطاب آمد كه اى يونس براى درخت كدو كه خشك شده دلتنك ميشوى و براى صد هزار مرد كه بر ايشان دعاء كردى ايشان را در صحراى هلاكت گذاشتى دلتنگ نگشتى برخيز بجانب ايشان توجه كن كه همه ايمان آورده‌اند و جوياى تواند و مشتاق صحبت تواند يونس برخاست و روان شد چون بدر آن شهر رسيد شبانى او را ديد گفت تو كيستى گفت من يونس بن متى شبان خوشحال شده گفت اى يونس همه شهر مشتاق ملازمت تواند چرا باندرون نميروى گفت تو برو و پادشاه را از اين اخبار كن شبان گفت عادت مردمان اينشهر آنست كه هر كس كه دروغى گفت او را ميكشند اگر از من در اين خبر بينه طلبند چه گويم گفت اين سنك و اين درخت گواه تواند شبان صورت حال را بعرض پادشاه رسانيد پادشاه گفت مدت متمادى شد كه ما وى را ميطلبيم نمىيابيم چرا دروغ مىگويى خود را در مهلكه مياندازى گفت سنگى و درختى بر صدق قول من گواهى ميدهند پادشاه متعجب شده وزير را گفت با جمعى مردمان معروف برويد بنزد آن سنگ و درخت كه شبان ميگويد اگر براستى قول او گواهى ندهند گردن وى را بزنيد ايشان بآنموضع آمدند و شبان بنزد آن درخت و سنگ آمد و گفت بر شما سوگند مىدهم كه يونس اينجا حاضر بود و مرا بملك پيغام داد و برفت درخت و سنگ بر صدق او گواهى دادند و مردمان بازگشتند و صورت حال بعرض رسانيدند پادشاه دست شبان گرفت و بر جاى خودش نشاند و گفت پادشاهى خود را به تو بخشيدم پس برخاست و بطلب يونس روان شده او را دريافت و بقيهء عمر در خدمت او بعبادت بسر برد و آن شبان چهل سال پادشاهى كرد وَالْعاقِبَةُ لِلْمُتَّقِينَ آورده‌اند كه حضرت رسالت ( ص ) بر ايمان قوم بغايت حريص بود چون ايمان نمىآوردند غبار ملال بر آينه دل آن حضرت مينشست حقتعالى بعد از بيان حال قوم يونس ( ع ) اين آيه فرستاد كه * ( وَلَوْ شاءَ رَبُّكَ ) * اگر خواستى پروردگار تو كه باجبار و الجاء مردمان را بر ايمان دارد * ( لآمَنَ ) * هر آينه ايمان آوردند بر وجه الجاء و اضطرار بدون اختيار * ( مَنْ فِي الأَرْضِ ) * هر كه در زمين است * ( كُلُّهُمْ جَمِيعاً ) * همه ايشان * ( أَ فَأَنْتَ تُكْرِه النَّاسَ ) * آيا تو اكراه ميكنى مردمان را * ( حَتَّى يَكُونُوا مُؤْمِنِينَ ) * تا گردند گروندگان استفهام در معنى نفى است يعنى نميتوانى كه مردمان را باكراه بايمان\r\n","description":"","footnote":"","page_name":" 408 ","page_number":408},
  {"content":"\r\nدارى چه اين در تحت قدرت تو نيست و خداى كه بر اين قادر است نيز باكراه و اجبار ايشان را بايمان ندارد زيرا كه منافى حكمت و تكليفست مراد به اين آيه تسليه حضرت رسالتست و تخفيف\r\nحرص او بر ايمان متمردان قريش و در ترتيب اكراه مر مشير بفا و آن را در يلى حرف استفهام كه متضمن انكار است و تقديم ضمير بر فعل جهة دلالتست بر آنكه اكراه خلاف مشية است\r\n* ( وَما كانَ لِنَفْسٍ ) * و نباشد و نشايد هيچ تن را * ( أَنْ تُؤْمِنَ ) * آنكه ايمان آورد * ( إِلَّا بِإِذْنِ اللَّه ) * مگر بتوفيق و لطف خدا كه آن عبادتست از عطاى تمكين و آلات و نصب ادله عقليه و نقليه و ازالة علة تا عقول خود را كار بسته و تدبر و تفكر در آيات قدرت او نموده ايمان آرند چه بدون اعطاى عقول و اقدار بر آلات و نصب ادله و ازالهء علة ايمان آوردن محالست و گويند اذن اينجا بمعنى علم است يعنى هيچكس ايمان نمى آرد مگر كه علم الهى تعلق به آن گرفته در ازل دانسته كه او به اختيار خود ايمان آورد * ( وَيَجْعَلُ الرِّجْسَ ) * و ميگردانيم عذاب يا لعنت و غضب خود را و حفص بيا خوانده يعنى خدا مسلط ميسازد عذاب و غضب خود را * ( عَلَى الَّذِينَ لا يَعْقِلُونَ ) * بر آنان كه تعقل نميكنند در حجج و آيات و تدبر در آن نمينمايند تا بشرف ايمان رسند و حسن گفته كه بر سبيل تخليه و خذلان محكم ميگردانيم كفر را بر كسانى كه تدبر نميكنند و يا حكم ميكنم برجاسة و نجاسة ايشان كما قال إِنَّمَا الْمُشْرِكُونَ نَجَسٌ بعد از آن براى مزيت تنبيه قول و ارشاد ايشان ميفرمايد * ( قُلِ انْظُرُوا ) * بگو اى محمد صلى اللَّه عليه و آله مشركان را كه از تو طلب آيات مقترحه ميكنند كه بنگرند به چشم سر يا ملاحظه كنند بديده سر * ( ما ذا فِي السَّماواتِ ) * تا خود چه چيزها است در آسمانها از عجايب فطرت * ( وَالأَرْضِ ) * و در زمين از بدايع قدرت تا شما را دلالت كند بر كمال صنع الهى و بلاغ حكم و حكمت پادشاهى * ( وَما تُغْنِي الآياتُ ) * و رفع نميكند ديدن آيتها * ( وَالنُّذُرُ ) * و استماع كلام بيم كنندگان يعنى پيغمبران عذاب الهى را * ( عَنْ قَوْمٍ لا يُؤْمِنُونَ ) * از گروهى كه در علم ازلى من واقع است كه نخواهند گرويد ميتواند كه ما استفهاميه باشد و معنى آنكه چه باز دارد و دفع كند عذاب را از گروهى كه نخواهند گرويد و بر صفة كفر خواهند مرد * ( فَهَلْ يَنْتَظِرُونَ ) * پس چشم نميدارند اين مشركان * ( إِلَّا ) * مگر ايامى را يعنى واقعه ها را * ( مِثْلَ أَيَّامِ الَّذِينَ ) * مانند واقعهاى آنان كه * ( خَلَوْا مِنْ قَبْلِهِمْ ) * گذشتند پيش از ايشان چون قوم عاد و ثمود و اصحاب\r\n","description":"","footnote":"","page_name":" 409 ","page_number":409},
  {"content":"\r\nايكه و اهل مؤتفكه مراد نزول عذابست و اطلاق ايام بر وقايع و حوادث در كلام عرب شايع است يقال ايام فلان اى ايام دولته و ايام محنته * ( قُلْ فَانْتَظِرُوا ) * بگو پس انتظار بريد عذاب را كه بر شما نازل خواهد شد * ( إِنِّي مَعَكُمْ ) * بدرستى كه من با شما * ( مِنَ الْمُنْتَظِرِينَ ) * از منتظران هلاك شماام يا شما منتظر هلاك من باشيد كه من منتظر هلاك شماام * ( ثُمَّ نُنَجِّي رُسُلَنا ) * پس ما برهانيديم پيغمبر خود را وقتى كه عذاب بمكذبان ايشان فرود آمد * ( وَالَّذِينَ آمَنُوا ) * و نجات داديم آنان را كه گرويده بودند بديشان بدانكه ثم ننجى عطف است بر فعل محذوف كه الامثل ايام الذين خلو دالست بر آن كانه قيل نهلك الامم ثم ننجى رسلنا و من آمن بهم و اين بر سبيل حكاية حال ماضيه است * ( كَذلِكَ ) * همچنين كه نجات داده‌ايم رسل و متابعان ايشان را * ( حَقًّا عَلَيْنا ) * وعده راست و درست است از ما كه بوقت هلاك مشركان نُنْجِي الْمُؤْمِنِينَ نجات ميدهيم گرويدگان را كه محمد است صلَّى اللَّه عليه و آله و اصحاب و احباب حقا علينا اعتراض است و نصب آن بفعل مقدر است بعد از آن امر مىكند پيغمبر خود را ببراءت از هر معبودى كه غير او سبحانه است و ميفرمايد * ( قُلْ ) * بگو اى محمد صلَّى اللَّه عليه و آله * ( يا أَيُّهَا النَّاسُ ) * اى مردمان خطاب باهل مكه است * ( إِنْ كُنْتُمْ فِي شَكٍّ ) * اگر هستيد شما در گمان * ( مِنْ دِينِي ) * از صحة دين من كه بيان ميكنم آن را از براى شما * ( فَلا أَعْبُدُ الَّذِينَ ) * پس نميپرستم آنان را كه * ( تَعْبُدُونَ ) * ميپرستيد * ( مِنْ دُونِ اللَّه ) * بجز از خدا از اصنام و ملائكه * ( وَلكِنْ أَعْبُدُ اللَّه ) * و ليكن پرستش ميكنم خداى را * ( الَّذِي يَتَوَفَّاكُمْ ) * آن خدايى كه ميميراند شما را تخصيص توفى تهديد است چه وفات اهل شرك ميعاد عذاب ايشان است يعنى خلاصه دين منست در اعتقاد و عمل پس آن را عرض كنيد بر عقل صرف خود و به عين صايب در او نظر كنيد تا بصحة آن عارف شويد و بدانيد كه من نميپرستم آنچه شما آن را تراشيده‌ايد و ميپرستيد و ليكن ميپرستم خالق شما را كه ايجاد شما مىكند و متوفى ميسازد\r\nشما را * ( وَأُمِرْتُ ) * و مأمور شده‌ام * ( أَنْ أَكُونَ ) * به آنكه باشم * ( مِنَ الْمُؤْمِنِينَ ) * از گرويدگان به احكام الهى و اخبار انبيا كه عقل صرف دالست بر آن و وحى ناطق است به آن و حذف جار از آن در كلام عرب مستطرد است * ( وَأَنْ أَقِمْ ) * و ديگر امر كرده‌اند مرا به آنكه راست گردان * ( وَجْهَكَ ) * روى خود را * ( لِلدِّينِ ) * از براى دين حق يعنى عمل خود را موافق دين اسلام گردان و همگى اوقات خود را مصروف دار بر اعياى نبوت و تحمل امر شريعت\r\n","description":"","footnote":"","page_name":" 410 ","page_number":410},
  {"content":"\r\nو يا در نماز روى خود را مستقبل قبله گردان كه آن شعار دين حنيف است بدانكه قوله ان اقم عطف است بر ان اكون الا آنست كه صله اين محكى است به صيغه امر و فرقى ميان خبر و امر نيست در غرض زيرا كه مقصود وصل جمله است به آنچه متضمن معنى مصدر است و جميع صيغ افعال مساوىاند در اين معنى خواه خبر باشد يا طلب و حقيقت معنى آنست كه ( امرت بالاستقامة فى الدين و لا استبداد فيه باداء الفرائض الانتهاء عن القبائح او فى الصلاة باستقبال القبلة ) و قوله تعالى * ( حَنِيفاً ) * حالست از دين يا وجه يعنى روى آور بدين اسلام در حالتى كه آن دين مايل است از همهء اديان بدين اسلام و يا متوجه دين اسلام باش در حالتى كه تو مايل باشى از همهء اديان بدين اسلام * ( وَلا تَكُونَنَّ مِنَ الْمُشْرِكِينَ ) * و مباش از شرك آورندگان اين خطاب متوجه به غير آن حضرتست و همچنين است قوله * ( وَلا تَدْعُ مِنْ دُونِ اللَّه ) * و مخوان بجز از خدا * ( ما لا يَنْفَعُكَ ) * آن چيزى را كه سود نكند تو را خواندن او و پرستيدن آن * ( وَلا يَضُرُّكَ ) * و زيان نرساند به تو فرو گذاشتن آن * ( فَإِنْ فَعَلْتَ ) * پس اگر بكنى يعنى بخوانى آن چنين چيزى را * ( فَإِنَّكَ ) * پس بدرستى كه تو * ( إِذاً مِنَ الظَّالِمِينَ ) * آن هنگام از ظالمان باشى كه وضع دعا در غير موضع آن كنى و بجهة آن ضرر آن را كه عقابست بر خود لازم گردانى اگر گويند ما لا ينفعك و لا يضرك مشعر است به آنكه اگر نفع و ضرر از ايشان آيد عبادت ايشان كن و حال آنكه اين نيز جايز نيست گوئيم معنى آنست كه ( ما لا ينفعك انفع الا له و لا يضرك ضر ) يا آنكه معنى آنست كه ( ان كان عبادة غير اللَّه ممن يضر و ينفع قبيحة فعبادة من لا يضر و لا ينفع اقبح ) * ( وَإِنْ يَمْسَسْكَ اللَّه بِضُرٍّ ) * و اگر برساند خدا به تو مرضى يا شدتى يا فقرى * ( فَلا كاشِفَ لَه ) * پس هيچ دفعكننده و بازدارندهء نيست مر آن را * ( إِلَّا هُوَ ) * مگر او كه اللَّه است * ( وَإِنْ يُرِدْكَ بِخَيْرٍ ) * و اگر خواهد به تو صحت و راحت و غنا * ( فَلا رَادَّ لِفَضْلِه ) * پس هيچ دفع كننده و باز گرداننده نيست مر آن فضل او را وضع فضل در موضع ضمير دليلست بر آنكه حقتعالى متفضل است باراده خير بر بندگان بى استحقاق از ايشان * ( يُصِيبُ بِه ) * مىرساند فضل را * ( مَنْ يَشاءُ ) * به آنكه ميخواهد * ( مِنْ عِبادِه ) * از بندگان خود بر وفق مصلحت و حكمت * ( وَهُوَ الْغَفُورُ ) * و او است آمرزنده پس از غفران او به معصيت او نااميد مشويد * ( الرَّحِيمُ ) * مهربانست پس بطاعة او اميدوار رحمت او باشيد بدانكه ميتواند بود كه\r\n","description":"","footnote":"","page_name":" 411 ","page_number":411},
  {"content":"\r\nذكر اراده با خير و ذكر مس با ضربا وجود تلازم اين هر دو امر بجهة تنبيه باشد به آنكه خير مراد است بالذات و مس ضر بايشان نه به قصد اولست بلكه بواسطهء شآمت افعال ايشان است و عدم ذكر استثنا بجهة آنست كه مراد اللَّه ممكن الرد نيست و بعد از آن ختم سوره مىكند بموعظه حسنه جهة تسليه پيغمبر خود در وعد مؤمنان و وعيد مشركان و ميفرمايد كه * ( قُلْ يا أَيُّهَا النَّاسُ ) * بگو اى مردمان * ( قَدْ جاءَكُمُ الْحَقُّ ) * بدرستى كه كه آمد بشما پيغمبرى به حق با معجزات واضحه بر صدق او يا كلامى درست و راست و يا دين اسلام بادله داله بر صحة آن * ( مِنْ رَبِّكُمْ ) * از نزد پروردگار شما و هيچ عذرى نماند شما را * ( فَمَنِ اهْتَدى ) * پس هر كه راه يافت بايمان بتدبر و تفكر در آن و متابعت نمود * ( فَإِنَّما يَهْتَدِي ) * پس جز اين نيست كه راه مىيابد * ( لِنَفْسِه ) * براى نفس خود يعنى منفعت آن عايد به او است * ( وَمَنْ ضَلَّ ) * و هر كه گمراه شد بانكار تكذيب و عناد * ( فَإِنَّما يَضِلُّ ) * پس جز اين نيست كه گمراه مىشود * ( عَلَيْها ) * بر نفس خود يعنى و بال آن ضلال بر او است * ( وَما أَنَا ) * و\r\nنيستم من * ( عَلَيْكُمْ بِوَكِيلٍ ) * بر شما نگه بان كه امر شما موكول باشد به من و بر من واجب و لازم باشد كه اصلاح فساد شما كنم و شما را مهتدى گردانم و يا حافظ شما باشم در منع عذاب از شما چه بشرى ام مثل شما و بر من همين تبليغ بشارت و نذارت است و آن را رسانيدم دمياطى گفته كه آية السيف ناسخ اينست * ( وَاتَّبِعْ ) * و پيروى كن اى محمد ( ص ) * ( ما يُوحى إِلَيْكَ ) * آن چيزى را كه وحى كرده مىشود بسوى تو بامتثال و تبليغ * ( وَاصْبِرْ ) * و صبر كن بر دعوت و ايذايى كه به تو رسد از آن ممر و شكيبايى ورز * ( حَتَّى يَحْكُمَ اللَّه ) * تا وقتى كه حكم كند خدا بنصرت تو يا امر فرمايد بقتال وثنى و جزيه كتابى * ( وَهُوَ ) * و او است * ( خَيْرُ الْحاكِمِينَ ) * بهترين حكمكنندگان زيرا كه ممكن نيست در حكم او خطا و ميل و ستم باشد يا بجهة آنكه مطلع است بر سراير هم چنان كه مطلع است بر ظواهر و احتياج ببينه و گواه ندارد و حاكمان ديگر بر سراير حال مطلع نيستند و بر ظواهر حكم ميكنند\r\n\r\nاز سفيدى تا سياهى گير و تا لوح و قلم\r\nيك رقم از خط حسنش و هو خير الحاكمين\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nسورة هود عليه السلام\r\nاين سوره مكيست بقول اكثر علماء امت و قتاده آيهء وَأَقِمِ الصَّلاةَ طَرَفَيِ النَّهارِ را مدنى ميداند و باقى مكى و عدد آيات آن صد و بيست و سه است بعدد كوفى و صد و بيست و در نزد شامى و مدنى الاول و صد و بيست و يك نزد بواقى و اختلاف در هفت آيه است بَرِيءٌ مِنَ الْمُشْرِكِينَ كوفى فِي قَوْمِ لُوطٍ غير بصرى و من سجيل مكى و شامى و مدنى الاخير إِنْ كُنْتُمْ مُؤْمِنِينَ حجازى منضود و انا عاملون عراقى و شامى و مدنى الاول مختلفين عراقى و ابى بن كعب از حضرت رسالت ( ص ) روايت كرده كه هر كه اينسوره بخواند حقتعالى بعدد هر كه تصديق بنوح و هود و صالح و شعيب و لوط و ابراهيم و موسى كرده و هر كه تكذيب ايشان كرده ده حسنه براى او بنويسد و در روز قيامت از سعدا باشد و ثعلبى باسناد خود از ابى اسحاق از ابى جحيفه روايت كرده كه پيغمبر صلَّى اللَّه عليه و آله را گفتند كه يا رسول اللَّه ( ص ) ( قد اسرع عليك الشيب ) پيرى زود در تو اثر كرد فرمود\r\nشيبتنى سورة هود و اخواتها\r\nسورهء هود و اشباه آن مرا پير گردانيد و در روايت ديگر از انس بن مالك آمده كه ابو بكر آن حضرت را گفت يا رسول اللَّه عجل اليك الشيب فرمود\r\nشيبتنى سورة هود و اخواتها و الحاقة و الواقعة و عم يتساءلون و هَلْ أَتاكَ حَدِيثُ الْغاشِيَةِ\r\nو عياشى از حسن بن على الوشا از ابن سنان از ابى جعفر عليه السّلام روايت كرده كه آن حضرت فرمود كه هر كه هر جمعه سوره هود بخواند حقتعالى او را در روز قيامت در زمرهء پيغمبران مبعوث گرداند حساب او آسان كند و در آن روز هيچكس بخطيئه او عارف نشود زيد ابن ابان گفت كه من سيد انبيا صلَّى اللَّه عليه و آله و سلَّم را در خواب ديدم و سورهء هود بر او خواندم چون ختم كردم مرا گفت سورهء هود خواندى گريه ات كجا است بدانكه چون حقتعالى ختم سوره يونس كرد بذكر وحى در كريمهء * ( وَاتَّبِعْ ما يُوحى إِلَيْكَ ) * افتتاح اين سوره كرد ببيان تفصيل وحى و فرمود .\r\n* ( بِسْمِ اللَّه الرَّحْمنِ الرَّحِيمِ الر ) * بعضى از علما در حروف مقطعه فرموده‌اند كه آن سر مكتوم است و كس را بر حقيقت آن راه نيست چه آن نسبت باصطلاح وضعى و عرفى مفهوم المراد نيست و مرويست كه شعبى را از معنى مقطعات پرسيدند جواب داد كه سر اللَّه فلا تطلبوه و قول مشهور آنست كه الر بمعنى ان اللَّه ارى است يعنى منم خداى كه مىبينم طاعت مطيعان را و معصيت عاصيان را و هر كس را مناسب عمل او جزا خواهم داد پس اين كلمه مشتملست بر وعد و وعيد و قوله * ( كِتابٌ ) * خبر مبتداى محذوفست يعنى اين كتابيست صفة\r\n","description":"","footnote":"","page_name":" 413 ","page_number":413},
  {"content":"\r\nاو اينكه * ( أُحْكِمَتْ آياتُه ) * استوار كرده شده است آيتهاى او بحجج و دلايل يا منتظم گشته است بنظمى محكم كه اختلاف در نظم و معنى او معترى نشود مانند بناى محكم كه نقص و خللى به دو راه نيابد و يا گردانيده شده است حكم كننده ميان حق و باطل چه او مشتملست بر امهات حكم نظريه و عمليه و بنا بر اين اشتقاق او از حكم باشد بضم كه بمعنى صار حكيما است و ابن عباس فرمود كه محكم است از نسخ يعنى هرگز بكتاب ديگر منسوخ نگردد و تا انقراض عالم باقى باشد بر خلاف كتب سابقه كه به اين كتاب رقم نسخ بر آنها كشيده شده * ( ثُمَّ فُصِّلَتْ ) * پس جدا كرده شده است سوره سوره و آيه آيه يا مفصل و مبين شده در او آنچه بندگان بدان محتاجاند از عقايد و احكام و مواعظ و اخبار و ثم براى تفاوتست در حكم يا براى تراخى در اخبار و قوله * ( مِنْ لَدُنْ حَكِيمٍ خَبِيرٍ ) * صفة بعد از صفة كتابست و يا خبر بعد از خبر و يا صله احكمت يا فصلت و بر هر تقدير معنى آنست كه اين كتاب نازل گشته است و يا محكم شده و يا مفصل شده از نزديك خداوند حكم كننده و يا حكمت بخشنده كه دانا است به همه چيز و ذكر ايندو صفة بجهة تقرير احكام و تفصيل آنست بر اكمل وجه * ( أَلَّا تَعْبُدُوا ) * مجرور است بلام مقدر كه علة انزال قرآن و يا احكام و تفصيل آنست يعنى انزال كتب يا احكام و تفصيل آن براى آنست كه تا نپرستيد * ( إِلَّا اللَّه ) * مگر خداى را و گويند كه ان مفسر است زيرا كه تفصيل كتاب متضمن قولست يعنى اى محمد صلَّى اللَّه عليه و آله و سلَّم بگو كه ميپرستيد مگر خداى به حق را * ( إِنَّنِي لَكُمْ ) * بدرستى كه من شما را * ( مِنْه ) * از جانب او سبحانه و بامر او * ( نَذِيرٌ ) * بيم كننده‌ام بعقوبت شرك و طغيان * ( وَبَشِيرٌ ) * و مژده دهنده بمثوبة بر توحيد و ايمان * ( وَأَنِ اسْتَغْفِرُوا ) * و ديگر انزال يا احكام و تفصيل قرآن براى آنست كه آمرزش طلبيد * ( رَبَّكُمْ ) * از پروردگار خود براى گناهان گذشته * ( ثُمَّ تُوبُوا إِلَيْه ) * پس توبه كنيد و رجوع نمائيد از معاصى به او چه معرض از طريق حق را ناچار است از رجوع به آن و يا استغفار كنيد از شرك و بعد از آن بوسيلهء طاعت رجوع نمائيد به او سبحانه و ميتواند بود كه ذكر ثم براى تفاوت ما بين الامرين باشد حاصل كه ميفرمايد استغفار و توبه كنيد * ( يُمَتِّعْكُمْ ) * تا بر خوردارى دهد شما را * ( مَتاعاً حَسَناً ) * برخوردارى نيكو يعنى عمر دراز ارزانى دارد تا مردمان از شما منتفع شوند يا شما را زندگانى دهد در امنيت و صحة و فراخى نعمت * ( إِلى أَجَلٍ مُسَمًّى ) * تا\r\n","description":"","footnote":"","page_name":" 414 ","page_number":414},
  {"content":"\r\nوقتى كه نام برده شده است و آن آخر عمر مقدر است يعنى پيش از اجل مقدر شما را به عذاب استيصال هلاك نگرداند و ارزاق و اجال اگر چه متعلقاند باعمال لكن نسبت بهر يك از عباد مقسوم و معلوماند پس متغير و متبدل نشوند محققان گفته كه متاع حسن رضا است بر آنچه در دست او است از نعمة و صبر بر آنچه روى نمايد از محنت و در لطايف قشيرى مذكور است كه برخوردارى نيكو آن است كه حاجة مردمان بر دست او گذارده شود * ( وَيُؤْتِ ) * و تا بدهد خداى * ( كُلَّ ذِي فَضْلٍ ) * هر خداوند فضلى را در دين * ( فَضْلَه ) * ثواب و جزاى فضل او هم در دنيا و هم در آخرت اين وعده موحد تايب است بخير دارين ابن مسعود فرموده كه ذو فضل كسيست كه حسنات او فضال باشد بر سيئات او و نيز عبد اللَّه مسعود گفته هر كه او سيئه كند براى او يك سيئه بنويسند و هر كه حسنهء كند ده حسنه براى او بنويسند و اگر بر\r\nآن سيئهء كه كرده باشد در دنيا عقوبتش كنند ده حسنه خالص وى را بماند و اگر نه يك حسنه مقابل يك سيئه برود و نه حسنه بماند و بعد از آن گفت ( هلك من غلب احاده اعشاره ) اى سيئاته حسناته ابن عباس فرمود كه هر كه را حسنات بر سيئاتش بيفزايد به بهشت رود و هر كه را سيئات بر حسناتش بيفزايد بدوزخ رود و هر كه را حسنات و سيئاتش برابر بود از اهل اعراف باشد و مدتى آنجا بماند و بعد از آن ببهشت رود * ( وَإِنْ تَوَلَّوْا ) * و اگر شما اى كافران برگرديد از اسلام يا از متابعت من * ( فَإِنِّي ) * پس بدرستى كه من * ( أَخافُ عَلَيْكُمْ ) * ميترسم بر شما * ( عَذابَ يَوْمٍ كَبِيرٍ ) * از عذاب روز بزرگ كه قيامت است وصف يوم بكبير باعتبار عظم اهوال آن چيزيست كه در او است و در تيسير گويد مراد روز بدر است و گفته‌اند روز شدت و مشقت و آن ابتلاى كفار بود بقحط و غلا تا حدى كه مرده و مردار ميخوردند * ( إِلَى اللَّه ) * بسوى مجازات خدايست * ( مَرْجِعُكُمْ ) * بازگشت شما * ( وَهُوَ عَلى كُلِّ شَيْءٍ ) * و او بر همه چيزى از اعاده و اثابه و تعذيب * ( قَدِيرٌ ) * توانا است پس قادر باشد بر تعذيب ايشان اين تقرير است براى كبر آن روز آورده‌اند كه جمعى مشركان بيباك عداوت حضرت رسالت پناه مىورزيدند و بجهة مصلحت زمان در اخفاى آن ميكوشيدند روزى با يكديگر ملاقات نموده گفتند چون پرده ها فرو گذاريم و خود را بجامها بپوشيم و سينه هاى خود را فراهم گيريم در عداوة محمد صلَّى اللَّه عليه و آله كسى چگونه بر آن اطلاع يابد حقتعالى آيه فرستاد * ( أَلا إِنَّهُمْ يَثْنُونَ ) * بدانيد بدرستى كه در مىنوردند * ( صُدُورَهُمْ ) * سينه هاى خود را بكفر و دو تو ميكنند آن را بر عداوة حبيب من و يا روى از حق گردانيده منعطف ميشوند بر كفر انعطاف صدور عبارتست از پوشيده\r\n","description":"","footnote":"","page_name":" 415 ","page_number":415},
  {"content":"\r\nداشتن راز دل مراد آنست كه دشمنى پيغمبر صلَّى اللَّه عليه و آله را در درون دل ميگيرند * ( لِيَسْتَخْفُوا ) * تا پنهان دارند * ( مِنْه ) * از خداى سر خود را و رسول و مؤمنان را بر آن مطلع نگردانند ابن عباس فرموده كه آية در شان اخنس بى شريق آمده و او مردى بود شيرين منظر و شيرين سخن چون رسول را ديدى سخن نيكو گفتى و مدحها كردى و لاف يك جهتى زدى و در دل خلاف آن انديشيدى و عياشى باسناد خود از ابى جعفر عليه السّلام روايت كرده كه جابر بن عبد اللَّه گفت چون مشركان رسول را ديدندى از غايت نفاق و عداوت سر در پيش افكندندى و جامه بر سر و روى خود بپوشيدندى تا آن حضرترا نه بينند و حضرت ايشان را نه بيند حقتعالى فرمود كه ايشان منعطف ميشوند بر كفر و نفاق و عداوة پيغمبر صلَّى اللَّه عليه و آله تا آن را از خداى بپوشانند * ( أَلا حِينَ ) * بدانيد كه آن هنگام كه ايشان * ( يَسْتَغْشُونَ ثِيابَهُمْ ) * در سر كشند جامهاى خود را و بر فراش خود جاى گيرند * ( يَعْلَمُ ) * خداى ميداند * ( ما يُسِرُّونَ ) * آنچه پنهان ميكنند در سينه ها * ( وَما يُعْلِنُونَ ) * و ميداند آنچه آشكار ميكنند بزبانها و سر و علانيه ايشان نسبت بعلم او يكسانست پس چگونه اخفا ميكنند بر او آنچه ميترسند كه آشكار شود * ( إِنَّه عَلِيمٌ ) * بدرستى كه او دانا است * ( بِذاتِ الصُّدُورِ ) * باسرارى كه در سينه ها است و گويند ذات الصدور دلهااند و حقتعالى مضمرات آن را ميداند الجزء الثانى عشر من الاجزاء الثلاثين بعد از آن در بيان احاطه علم او بامور خفيه مىفرمايد * ( وَما مِنْ دَابَّةٍ فِي الأَرْضِ ) * و نيست هيچ جنبندهء در زمين مراد جميع حيواناتاند * ( إِلَّا عَلَى اللَّه ) * مگر كه بر خداست * ( رِزْقُها ) * روزى آن از روى تفضل و رحمة ايراد لفظ على كه مفيد وجوبست در شرع بجهة تحقق وصول رزق است بمرزوق و حمل بندگان بر توكل بر او و گفته‌اند على بمعنى من است يعنى روزى همه از خداست يا بمعنى الى است يعنى روزى مفوض به حق تعالى است اگر ميخواهد بسط كند و اگر ميخواهد قبض فرمايد * ( وَيَعْلَمُ ) * و ميداند خداى * ( مُسْتَقَرَّها ) * قرارگاه حيوانات را در حين حياة * ( وَمُسْتَوْدَعَها ) * و آرام گاه او را بعد از وفات در كشاف آورده كه مستقر مسكن و مأواى حيواناتست از زمين و آب و هوا و مستودع موضع قرار ايشانست قبل از استقرار چون صلب و رحم و بيضه * ( كُلٌّ ) * همه كه ياد كرده شد از دواب\r\n","description":"","footnote":"","page_name":" 416 ","page_number":416},
  {"content":"\r\nو ارزاق و مستقر و مستودع ايشان\r\nمذكور و مسطور است * ( فِي كِتابٍ مُبِينٍ ) * در كتابى روشن يعنى لوح محفوظ و محتمل است كه مراد بآيات بيان عالميت او تعالى باشد بهمهء معلومات و ما بعد آن اشاره باشد بقادريت او بر همه ممكنات بجهة تقرير توحيد و براى آنچه سابق دانسته شد از وعد و وعيد * ( وَهُوَ الَّذِي ) * و او است آنكه * ( خَلَقَ السَّماواتِ وَالأَرْضَ ) * بيافريد آسمانها و زمينها را با آنچه در او است * ( فِي سِتَّةِ أَيَّامٍ ) * در شش روز از ايام دنيا كه اول آن يكشنبه و آخر آن جمعه بوده با آنكه قادر بود كه بيك لمحهء آنها را خلق فرمايد اما به جهت تعليم بندگان تا در كارها تعجيل نكنند بر سبيل تانى خلق فرمود و نيز دالست بر قدرت او چه ايجاد آن دفعة موهم ايجابست در مجمع آورده كه مراد به شش روز مقدر آنست چه روز عبارتست از ما بين طلوع شمس و غروب آن و در آن حال شمس موجود نبود و جمع سماوات و افراد ارض جهة اختلاف علوياتست بالذات دون سفليات * ( وَكانَ ) * و بود پيش از آفريدن ارض و سماء * ( عَرْشُه عَلَى الْماءِ ) * عرش او بر آب يعنى قبل از سماوات و ارض در زير عرش مخلوقى نبود غير از آب و در اين دليلست بر آنكه عرش و ماء قبل از سماوات و ارض مخلوق شده‌اند و آب اول چيزيست كه حادث شده است بعد از عرش از اجرام اين عالم و گويند عرش بر متن آب بود و آب بر پشت باد و در انوار گفته كه معنى آنست كه حايلى ميان عرش و آب نبود نه آنكه عرش بر متن آب موضوع بود و در بعضى تفاسير آمده كه حقتعالى در مبدء آفرينش ياقوت سبز بيافريد و به نظر هيبت در او نگريست آن جوهر آب شد پس باد را خلق فرمود و آب را بر بالاى آن بداشت و عرش را بر زير آب جاى داد و در وقوف عرش بر آب و استقرار آب بر باد اعتبارى عظيم است مر اهل تفكر را و نزد ابو مسلم مراد بعرش بناى آنست يعنى بناى عرش را بر بالاى آب نهاده و اين ابدع و اعجب است و از ضمره نقل است كه عرش مانند كشتى بر بالاى آب ميرفت بعد از آن لوح و قلم و فرشته خلق فرمود و آن فرشته را امر كرد كه تا جميع كاينات كه موجود خواهد شد در لوح نوشت بعد از آن فرشته هزار سال تسبيح او سبحانه كرد و آن گاه جميع موجودات را بيافريد حاصل كه حقتعالى آسمان و زمين و آب و باد و غير آن خلق فرمود * ( لِيَبْلُوَكُمْ ) * تا بيازمايد شما را يعنى با شما معامله آزمايندگان كند تا ظاهر گردد بر عالميان أَيُّكُمْ كه كدام از شما * ( أَحْسَنُ عَمَلًا ) * نيكوتر است از روى عمل قلب و جوارح يعنى علم و عمل كه بيشتر است مراد آنست كه تا ظاهر شود كه كيست كه بتدبير عالم مىشود بوحدانيت او و در طاعت و عبادت او ميكوشد و كيست كه به جهت عدم تفكر در كفر اصرار مىكند و مرتكب عمل\r\n","description":"","footnote":"","page_name":" 417 ","page_number":417},
  {"content":"\r\nخبرى نميشود چه اين همه اسباب و مواد وجود و معاش شما است و آنچه اعمال شما به آن محتاج است و دلايل و اماراتى است كه به آن استدلال و از آن استنباط ميتوان كرد بر وحدانيت و كمال قدرت و علم او سبحانه در انوار گفته كه جواز تعليق فعل بلوى اعتبار آنست كه بلوى متضمن معنى علم است از حيثيت آن كه طريقست بعلم و ملابس آن هم چنان كه نظر و استماع كه طريق علم است كما تقول انظر ايهم احسن وجها و اسمع ايهم احسن صوتا پس تعليق بلوى راجع باثر باشد نه بمؤثر و ذكر صيغه تفصيل و اختيار كه شامل فرق مكلفين است باعتبار حسن و قبح براى تحريص است بر احاسن محاسن و تخصيص بر كسب مراتب علم و عمل چه مراد به عمل اعم است از عمل قلب و جوارح و لهذا حضرت رسالت صلَّى اللَّه عليه و آله را از معنى اين آيه پرسيدند فرمود\r\nليبلوكم ايكم احسن عملا و اودع عن محارم اللَّه و اسرع فى طاعة اللَّه\r\nپس معنى آنست كه ايكم اكمل علما و عملا جبائى گفته كه در آية دلالتست بر وجود ملائكه قبل از خلق سماوات و ارض زيرا كه وجه حسن خلق عرش بر آب لطف است براى مكلف تا بر آن استدلال كند بر قدرت او سبحانه پس بايد مكلفى در آن هنگام بوده باشد كه در آن تفكر كند و على بن عيسى گفته كه ممتنع نيست كه خبر دادن به اين مصلحت مكلفان باشد تا انديشه نموده در قرار عرش بر آب عارف شوند بوحدانيت و قدرت او پس واجب نباشد كه در حين وقوع عرش بر آب مكلف بوده باشد و سيد مرتضى قدس سره اختيار را بر اين وجه حمل كرده و آن را پسنديده * ( وَلَئِنْ قُلْتَ ) * و اگر گويى تو اى محمد صلَّى اللَّه عليه و آله مرقوم خود را كه * ( إِنَّكُمْ مَبْعُوثُونَ ) * بدرستى كه شما برانگيخته شدگانيد * ( مِنْ بَعْدِ الْمَوْتِ ) * از پس مرگ براى مجازات عمل حن و قبح و حس اعتقاد كه متفرعست بر تدبر و تفكر و عدم آن * ( لَيَقُولَنَّ الَّذِينَ كَفَرُوا ) * هر آينه گويند آنان كه نگرويدند * ( إِنْ هذا ) * نيست اين سخن كه در باب بعث مىگوييد يا قرآن كه متضمن بعث است * ( إِلَّا سِحْرٌ مُبِينٌ ) * مگر مانند سحر آشكار در فريب يا بطلان وجه شبه خدعه و بطلان و عدم حقيقة است يعنى هم چنان كه سحر فريبست و باطل و حقيقتى ندارد اين سخن تو كه نيز در باب بعث مىگويى حقيقتى ندارد و فريب و باطل است * ( وَلَئِنْ أَخَّرْنا ) * اگر تاخير كنيم * ( عَنْهُمُ الْعَذابَ ) * از ايشان عذاب استيصال را كه وعده داده‌ايم * ( إِلى أُمَّةٍ مَعْدُودَةٍ ) * تا هنگامى كه شمرده شده * ( لَيَقُولُنَّ ) * هر آينه گويند بر وجه استهزاء * ( ما يَحْبِسُه ) * چه چيز باز ميدارد عذاب را از نزول و وقوع امة بمعنى جماعتى از اوقاتست و معدودة بمعنى قليله يعنى بعضى از اجزاء وقت كه اندك باشد جبائى گويد كه مراد بامت جمعىاند كه حقتعالى\r\n","description":"","footnote":"","page_name":" 418 ","page_number":418},
  {"content":"\r\nتكليف كند بر ايشان و ايشان عاصى شوند و بجهة آن هلاك شوند يعنى ايمان نيارند تا آنكه بعضى از امت را به بينند كه به عذاب مستاصل شوند و از ابو جعفر و ابو عبد اللَّه عليه السّلام مرويست كه * ( أُمَّةٍ مَعْدُودَةٍ ) * اصحاب مهدىاند كه سى صد و سيزده تن باشند بعدد اصحاب بدر كه در يك ساعت نزد آن حضرت جمع شوند يعنى كفار ايمان نيارند و بوعده عذاب استهزا كنند تا آنكه بدست مهدى و اصحاب او مستاصل شوند * ( أَلا يَوْمَ يَأْتِيهِمْ ) * بدانيد كه آن روزى كه بيايد عذاب بدانها كه روز بدر است * ( لَيْسَ مَصْرُوفاً ) * نباشد آنعذاب باز داشته شده * ( عَنْهُمُ ) * از ايشان يعنى چون وقت آن در رسد به هيچ وجه از ايشان مندفع نگردد دمياطى گفته كه اينعذاب قتل جبرئيل است مستهزيان را چنانچه مضمون إِنَّا كَفَيْناكَ الْمُسْتَهْزِئِينَ از اينخبر ميدهد و در سورة الحجر مذكور خواهد شد بدانكه يوم منصوبست بخير ليس كه مقدم بر او واقع شده و اين دليل است بر جواز تقديم خبر ليس بر آن * ( وَحاقَ بِهِمْ ) * و احاطه كرده خواهد شد بديشان وضع ماضى در موضع مستقبل جهة تحقق وقوع است يعنى گوييا فرا گرفته است جهات ايشان را * ( ما كانُوا ) * آنچه بودند كه از روى جهل و فرط ضلالت * ( بِه يَسْتَهْزِؤُنَ ) * بدان استهزا ميكردند و بوقوع آن استعجال مىنمودند و وضع يستهزؤن در موضع يستعجلون بجهة آنست كه استعجال ايشان بر وجه استهزاء بود * ( وَلَئِنْ أَذَقْنَا الإِنْسانَ ) * و اگر بچشانيم يعنى بدهيم آدمى را * ( مِنَّا رَحْمَةً ) * از نزد خود نعمتى كه دريابد لذت آن را * ( ثُمَّ نَزَعْناها مِنْه ) * پس بازستانيم آن را از او * ( إِنَّه لَيَؤُسٌ ) * بدرستى كه او بسيار نااميد است از فضل بارى بجهة بىصبرى و عدم اعتماد بر كرم الهى * ( كَفُورٌ ) * بسيار ناسپاس است در نعمة گذشته ذكر جمله است در موضع فعليه جهة دلالت اسميه بر دوام و ثبات آدمى بر صفة ياس و كفران يعنى آدمى پيوسته نااميد و ناسپاس است و اين هر دو صفة را از دست نميدهد\r\n* ( وَلَئِنْ أَذَقْناه ) * و اگر بچشانيم او را بر وجه مصلحة * ( نَعْماءَ ) * نيكويى چون صحة و غنا * ( بَعْدَ ضَرَّاءَ ) * پس از سختى كه به او رسيده باشد چون بيمارى و فقر * ( لَيَقُولَنَّ ) * هر آينه گويد * ( ذَهَبَ السَّيِّئاتُ ) * برفت بديها يعنى مصايب و مكاره كه مرا بد مىآمد دور شد * ( عَنِّي ) * از من * ( إِنَّه ) * بدرستى كه ايشان لفرح هرآينه بسيار شادمانست بنعمة و مغرور به آن * ( فَخُورٌ ) * تا زنده و فخر كننده بر مردمان و فرح و فخر او را غافل ساخته از شكر نعمة و قيام به حق آن و در لفظ اذاقه و مس تنبيه است بر آنكه آنچه آدمى ميبايد\r\n","description":"","footnote":"","page_name":" 419 ","page_number":419},
  {"content":"\r\nاز نعم و نقم بمثابه نمونه آن چيز است كه خواهد يافت در آخرت و اشعار بر آنكه او بادنى چيزى در كفر و بطر واقع مىشود زيرا كه ذوق ادراك طعم است و مس مبدء وصول است حاصل كه آدمى يؤس و كفور است نزد نقم و فرحان و فخور نزد نعم * ( إِلَّا الَّذِينَ صَبَرُوا ) * مگر آنان كه شكيبايى نمودند در محنت و بلا و استسلاه كردند به قضا * ( وَعَمِلُوا الصَّالِحاتِ ) * و كردند علمهاى نيكو يعنى بوسيلهء اداء واجبات و مندوبات و اجتناب از مقبحات وظايف شكر بتقديم رسانيدند در نعمة و رخا * ( أُولئِكَ ) * آن گروه كه بصفة شكر و صبر موسومند * ( لَهُمْ مَغْفِرَةٌ ) * مر ايشان راست آمرزش گناهان * ( وَأَجْرٌ كَبِيرٌ ) * و مزد بزرگ كه اقل آن بهشت است و آن نعمة رضا است و كمال تقرب بمولى بدانكه استثنا در آيه از انسانست زيرا كه مراد به آن جنس است و چون محلى بلام واقع شده مفيد استغراق است و كسانى كه حمل انسان بكافر ميكنند جهة سبق ذكر ايشان استثنا را منقطع ميدانند آورده‌اند كه كفار عرب از روى تعصب و عناد اقتراح آيات از حضرت سيد كاينات عليه افضل التسليمات ميكردند و در كلام كريم قرآنى بطريق استهزا سلوك ميكردند و از جمله اقتراحات ايشان آن بود كه چرا گنجى به تو ندادند يا ملكى را به تصديق تو نفرستادند حضرت رسول ( ص ) از عدم قبول دعوت و استهزاء ايشان تنگدل ميشد حقتعالى براى تهييج آن حضرت در اداى رسالت و عدم مبالات او برد و انكار ايشان آيه فرستاد كه * ( فَلَعَلَّكَ تارِكٌ ) * پس شايد كه تو ترك كننده باشى ماتريدى گفته كه استفهام بمعنى نفى است يعنى ترك مكن * ( بَعْضَ ما يُوحى إِلَيْكَ ) * برخى از آنچه وحى كرده شده است به تو يعنى آنچه مخالف راى مشركان است از سب الههء ايشان بجهة مخافة در ايشان و استهزاء ايشان به آن در انوار گفته كه آن توقع وجود آن چيزى كه داعى باشد به آن وقوع آن لازم نمىآيد بجهة وجود صارف كه آن عصمة رسل است از خيانت در وحى و تقيه در تبليغ آن * ( وَضائِقٌ بِه ) * و تنگست باظهار آن * ( صَدْرُكَ ) * سينهء تو * ( أَنْ يَقُولُوا ) * از ترس آنكه گويند * ( لَوْ لا أُنْزِلَ ) * چرا فرستاده نشده است * ( عَلَيْه كَنْزٌ ) * بر او گنجى كه نفقه كند بر مردمان و بسبب آن تابع او شوند هم چنان كه فعل ملوكست * ( أَوْ جاءَ مَعَه ) * يا چرا نيامد به او * ( مَلَكٌ ) * فرشته بجهة گواهى بر نبوت او يعنى بسبب اينمقالات از اداى رسالت باز ممان و باكى از گفتار ايشان مدار ( الكلب ينبح و القواقل يعبر ) * ( إِنَّما أَنْتَ ) * جز اين نيست كه تو * ( نَذِيرٌ ) * بيم كنندهء و بر همين انذار است و تو در آن تقصير نميكنى پس چرا از رد و انكار ايشان تنگدل بايد شد * ( وَاللَّه عَلى\r\n","description":"","footnote":"","page_name":" 420 ","page_number":420},
  {"content":"\r\n* ( كُلِّ شَيْءٍ ) * و خدا بر همه چيزها * ( وَكِيلٌ ) * گواه است يا كار گذار كسى كه كار خود را به او گذارد و نگاه دار آنكه خود را به دو سپارد پس توكل بر او كن و از گفت و شنود هر حسود و عنود باك ندار * ( أَمْ يَقُولُونَ افْتَراه ) * منقطعه است و ها راجع بما يوحى يعنى بلكه ميگويند كافران كه محمد صلَّى اللَّه عليه و آله بر بافته است آنچه ميگويد كه به من وحى ميكنند يعنى قرآن را خود ميسازد * ( قُلْ فَأْتُوا ) * بگو پس بياوريد * ( بِعَشْرِ سُوَرٍ ) * ده سوره * ( مِثْلِه ) * مثل قرآن در بيان و حسن نظم * ( مُفْتَرَياتٍ ) * در حالتى كه بر بافته باشد از نزد شما يعنى زعم شما آنست كه قرآن را نزد خود ميتوان يافت و به من گمان ميبريد كه من از خود ميسازم شما فصحاى عربيد پس بايد كه شما نيز قادر باشيد بر انشاى مثل اين كلام بلكه شما از من قادرتريد جهة وقوف شما بر قصص و اخبار و قعود شما بر انشاء اشعار * ( وَادْعُوا مَنِ اسْتَطَعْتُمْ ) * و\r\nبخوانيد از براى معاونت بر معارضه هر كرا توانيد * ( مِنْ دُونِ اللَّه ) * بجز از خدا * ( إِنْ كُنْتُمْ صادِقِينَ ) * اگر هستيد راست گويان كه اين كلام مختلق و مفتريست و چون ايشان از معارضه بعشر سور عاجز آمدند آيتى ديگر آمد كه فَأْتُوا بِسُورَةٍ مِنْ مِثْلِه و چون نيز اتيان نكردند عجز ايشان بر همه كس ظاهر شد * ( فَإِلَّمْ يَسْتَجِيبُوا لَكُمْ ) * پس اگر اجابت نكردند مر شما را در آنچه گفتيد از اتيان سوره مخاطب حضرت رسالت صلَّى اللَّه عليه و آله است و ضمير جمع براى تعظيم و گفته‌اند مراد مؤمناناند چه ايشان نيز تحدى ميكردند براى حمايت پيغمبر صلَّى اللَّه عليه و آله و تقويت دين اسلام و ميگفتند رسول خداى را مفترى مىگوييد يا مفتراى او معارضه كنيد پس حقتعالى فرمود كه اگر ايشان متعرض جواب نشدند * ( فَاعْلَمُوا ) * پس بدانيد كه * ( أَنَّما أُنْزِلَ ) * آنچه فرو فرستاده شده است * ( بِعِلْمِ اللَّه ) * بعلم خداست يعنى متلبس بعلميت كه خاصهء او است و كسى ديگر بر آن قادر نيست و آن علميست بمصالح عباد و آنچه ايشان را به كار آيد در معاش و معاد * ( وَأَنْ لا إِله ) * و بدانيد كه نيست معبودى بسزا * ( إِلَّا هُوَ ) * مگر او كه عالم است به آنچه غير او نداند و قادر است بر آنچه غير او نتواند * ( فَهَلْ أَنْتُمْ ) * پس آيا هستيد شما * ( مُسْلِمُونَ ) * ثابتان بر اسلام استفهام بمعنى امر نيز ميتواند بود يعنى بر اسلام ثابت باشيد چون اعجاز قرآن نزد شما محقق شد و ميتواند بود كه همه خطاب راجع بمشركان باشد و ضمير در لمن يستجيبوا راجع به من استطعتم يعنى اگر بسبب عجز استجابت شما نكنند آن كسانى كه آنها را بمدد خود ميخوانيد و مظاهره ميكنيد در حالتى كه عارف شده باشيد بقصور انفس خود از معارضه پس بدانكه قرآن نيست\r\n","description":"","footnote":"","page_name":" 421 ","page_number":421},
  {"content":"\r\nمگر ملتبس بعلم الهى و منزل از نزد او و آنچه محمد صلَّى اللَّه عليه و آله بر شما ميخواند در باب توحيد حق است پس چون كه چنين است آيا داخل ميشويد در اسلام بعد از قيام حجت قاطعه و در مثل اين استفهام ايجاب بليغ است آن چيزى را كه در او است از معنى طلب و تنبيه بر قيام موجب و زوال عذر و در مجمع گفته كه در اين دلالت واضحه است بر اعجاز قرآن زيرا كه چون ثابت شد كه پيغمبر صلَّى اللَّه عليه و آله به قرآن تحدى فرموده بعد از آنكه عيب الهه ايشان كرده بود بقتل و اسر ايعاد ايشان كرد و بتواتر ثابت شده كه ايشان احرص مردمان بودند بر ابطال امر قرآن تا بمرتبه كه بذل مهج و اموال خود ميكردند در اين و اگر از اتيان به مثل قرآن قادر ميبودند از آن عدول نميكردند بحرب و قتل و تكلف امور شاقه و اين ادل دلايلست بر عجز ايشان چه اگر قدرت بر معارضه ميداشتند با سهولة آن بر ايشان البته اقدام به آن ميكردند زيرا كه عاقل از امر سهل عدول نميكند بصعب شاق با حصول غرض بهر يك از آن * ( مَنْ كانَ ) * هر كه باشد كه از دنائت همت * ( يُرِيدُ الْحَياةَ الدُّنْيا ) * خواهد زندگانى دنيا * ( وَزِينَتَها ) * و آرايش آن را در مقابل اعمال خير خود مراد منافقانند يا اهل ريا يا يهود و نصارى و در زاد المسير آورده كه عام است مر جميع مردمان را يعنى هر كه از مردمان اعمال حسنه را بوسيله حطام دنيويه و زينت آن گردانيده باشد نه ثواب اخروى * ( نُوَفِّ إِلَيْهِمْ ) * تمام بدهيم و ادا كنيم ايشان را * ( أَعْمالَهُمْ فِيها ) * جزاى كردارهاى ايشان را در دنيا از صحت و رياست و سعة رزق و كثرت اولاد * ( وَهُمْ فِيها ) * و ايشان در دنيا * ( لا يُبْخَسُونَ ) * كاشته نشوند يعنى از مزد دنيوى چيزى كم نكنند * ( أُولئِكَ الَّذِينَ ) * آن گروه آنان كه * ( لَيْسَ لَهُمْ ) * نباشد مر ايشان را * ( فِي الآخِرَةِ ) * در آن سراى ديگر * ( إِلَّا النَّارُ ) * مگر آتش دوزخ چه ايشان استيفاى مزدى نموده‌اند كه صور افعال حسنه مقتضى آنست و نيات فاسده و عزايم باطله ايشان كه موجب عذاب و عقوبتست مانده * ( وَحَبِطَ ) * و تباه گشت * ( ما صَنَعُوا ) * آنچه كرده‌اند در دنيا چه ثواب آخرت متفرع بر اخلاص است و ايشان در عمل مخلص نبوده‌اند و بر وجه ريا به آن اقدام كرده‌اند * ( وَباطِلٌ ) * و ناچيز است در نفس الامر * ( ما كانُوا يَعْمَلُونَ ) * آنچه بودند كه ميكردند از ريا و سمعه و غير آن مسيحى روايت كرده كه در مدينه رفتم مردى را ديدم كه خلقى بسيار بر وى جمع شده بودند\r\nو او براى ايشان از رسول خدا صلَّى اللَّه عليه و آله حديث ميكرد من گفتم اين چه كس است گفتند ابو هريره نزد او رفتم و بنشستم چون از احاديث فارغ شد و مردمان متفرق شدند گفتم من مردى غريبم براى من از رسول خدا صلَّى اللَّه عليه و آله\r\n","description":"","footnote":"","page_name":" 422 ","page_number":422},
  {"content":"\r\nحديثى گوى كه بمشافهه از او شنيده باشى گفت من تو را حديثى كنم كه از لب و دندان مبارك آن حضرت شنيده‌ام در اين خانه كه درويم و غير از من كس ديگر آن را نشنيده چه آن ساعت همين من با رسول خدا بودم و كسى ديگر با من نبود بعد از آن گفت حدثنى حبيبى رسول اللَّه اين بگفت و گريه بر وى افتاد ساعتى بگريست و بار ديگر گفت حدثنى رسول اللَّه و باز بگريه افتاد بار سوم چون نام آن حضرت برد بيهوش شد و ساعتى آن چنان بود چون به هوش آمده گفت مرا حديث كرد رسول خدا صلَّى اللَّه عليه و آله و سلَّم كه چون روز قيامت باشد و خلايق را در زمين قيامت بدارند حقتعالى خلقان را بحكومت خواند و همه بندگان به زانو در افتاده باشند اول گروهى كه ايشان را نزد خداى برند سه كس باشند مردى كه حفظ قرآن كرده باشد و شخصى كه او را در راه خدا كشته باشند و كسى كه او را مالى داده باشند و او بذل كرده باشد صاحب قرآن را گويد نه من تو را توفيق دادم تا قرآن آموختى و ياد گرفتى گويد بلى اى خداوند و مولاى من گويد چه كردى به آن گويد بار خدايا آن را در نماز قرائت كردم و در اناء ليل تلاوت كردم حقتعالى گويد بلى چنين است اما براى من نكردى بلكه قصد تو آن بود كه مردمان گويند كه فلان قاريست و قرآن مىخواند تو را امروز بر من حقى نيست و اجر آن عمل همان مدحت تو بود پس صاحب مال را گويد كه ترا مال بسيار دادم به آن چه گردى گويد بار خدايا نفقه كردم و صدقه دادم گويد چنين است و ليكن قصد تو نه آن بود كه مردمان گويند فلان مردى سخى است پس تو را امروز نصيبى نباشد و مزد تو همان ثناى مردمان بود و به آن شهيد خطاب كند كه نه من تو را قوت و شجاعت دادم گويد بلى به جهت آن در راه تو جهاد كردم تا مرا كشتند گويد قصد تو در جهاد آن بود كه مردمان گويند فلان مردى شجاع است ترا بيش از آن مدحت نصيبى نيست پس بفرمايد تا هر سه را بدوزخ برند بعد از آن دست بر زانوى من زد و گفت اولين كسانى كه بدوزخ روند امثال اين سه كس باشند پس اين آيه تلاوت كرد كه مَنْ كانَ يُرِيدُ الْحَياةَ الدُّنْيا وَزِينَتَها نُوَفِّ إِلَيْهِمْ أَعْمالَهُمْ الاية و حق سبحانه بعد از اين اخبار ميفرمايد از حال مؤمن مخلص كه افعال و اقوال او محض قربت باشد و او را مزيد امتياز ميدهد از منافق مرائى و ميفرمايد كه * ( أَ فَمَنْ كانَ ) * آيا هر كه باشد * ( عَلى بَيِّنَةٍ مِنْ رَبِّه ) * بر برهانى از پروردگار خود كه او را دلالت كند بطريق ثواب * ( وَيَتْلُوه ) * و از پى در آيد برهان او را كه برهان عقليست * ( شاهِدٌ مِنْه ) * گواهى از خداى كه به صحت آن گواهى دهد كه آن قرآنست برابر باشد با كسى كه زينت دنيا طلبد و عمل بر وجه آخرت نكند بلكه براى مدحت دنيوى كند گويند كه صاحب بينه مؤمنان اهل كتابند و يا هر مؤمنى مخلص و شاهد پيغمبر ( ص ) است و يا خداوند بينه پيغمبر است و تابع او و شاهد جبرئيل و يا ملكى كه حافظ او بوده و يا صورت و شمايل\r\n","description":"","footnote":"","page_name":" 423 ","page_number":423},
  {"content":"\r\nحضرت رسالت ( ص ) كه هر كه بديده انصاف در وى نگريستى انوار حق و آثار صدق در بشره او مشاهده كردى و نزد بعضى ديگر بينه قرآنست و يتلوه ماخوذ از تلاوت و يا از تلو و تبعيت و شاهد آن انجيل و در زاد المسير آورده كه انجيل تابع قرآنست بتصديق و بشارت و اگر چه قبل از او نازل شده و بروايت متواتره از مخالف و موافق مراد به صاحب بينه رسولست ( ص ) و بشاهد امير المؤمنين عليه السّلام ( و ثعلبى ) كه امام اصحاب الحديث است در تفسير خود آورده باسناد از كلبى از ابو صالح از عبد اللَّه بن عباس و حبيب بن ياسر نيز از زادان روايت كرده\r\nكه امير المؤمنين عليه السّلام فرمود كه\r\nو الذى فلق الحبة و بئر النسمة\r\nبه حق آن خدايى كه در زير زمين دانه بشكافد و در رحم صورت نگارد كه اگر براى من و سادهء يعنى بالشى بنهند و مرا بر آن نشانند حكم كنم ميان اهل تورية بتورات و ميان اهل انجيل بانجيل و ميان اهل زبور بزبور و ميان اهل قرآن به قرآن و هيچ فردى نيست از قريش الا كه ميدانم آيتى در شان او نازل شده كه دلالت مىكند بر آنكه بهشتى است يا دوزخى مردى بر پاى خواست و گفت آية كدام است يا امير المؤمنين فرمود آيه * ( أَ فَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه ) * ( بينة من ربه ) رسول خدايست كه بر حجت روشن از نزد خداى و ( شاهد منه ) منم كه ازويم و تابع وى در كتاب فصيح الخطيب باسانيد صحيحه آورده كه روزى امير المؤمنين عليه السّلام بر منبر كوفه ميگفت كه\r\nسلونى قبل ان تفقدونى فان العلم يفيض بين جنبى فيضا لو وجد مستفاضا\r\nبپرسيد از من پيش از آنكه مرا نياييد بدرستى كه علم از پهلوهاى من موج مىزند و روان مىشود اگر راهى يابد و شما از هيچ گروهى نپرسيد مگر كه من خبر دهم بهادى ايشان و باغى ايشان و سابق و قايد ايشان تا روز قيامت ابن الكوا بپاى خواست و گفت ( ما ادعى مثله نبى و لا وصى ) چنين دعوى هيچ پيغمبرى ( ص ) و هيچ وصى نكرده دستورى باشد كه از تو مسئله چند بپرسم فرمود\r\nسل تفقها و لا تسئل تعنتا\r\nچيزى كه پرسى بر سبيل تفقه و تعلم پرس نه بر طريق تعنت و خطا جويى گفت جز چيزى نپرسم كه مرا به كار آيد فرمود بپرس گفت اخبرنى ب الذَّارِياتِ ذَرْواً از ذاريات مرا خبر ده فرمود كه آن بادها است گفت فَالْحامِلاتِ وِقْراً فرمود ابر است گفت فَالْجارِياتِ يُسْراً فرمود كشتيها است گفت فَالْمُقَسِّماتِ أَمْراً فرمود فرشتگانند گفت مرا از بيت المعمور خبر ده فرمود خانه ايست در آسمان چهارم كه هر روز هفتاد هزار فرشته در آن داخل ميشوند تا روز قيامة كه نوبة به جماعت اول نميرسد گفت مرا خبر ده از ذو القرنين كه پيغمبر بود يا پادشاه فرمود نه پيغمبر بود نه پادشاه و ليكن بندهء مومن صالح بود حقتعالى را دوست ميداشت و او سبحانه او را دوست ميداشت و براى رضاى الهى بندگان را نصيحت ميكرد و گفت مرا خبر ده از قرنهاى او كه از زر بود يا از سيم فرمود نه از زر بود و نه سيم و ليكن نوبت اول كه بميان قوم آمد و خلقان را به خدا دعوت كرد بر يك جانب سرش زخم زدند برفت نوبت دويم\r\n","description":"","footnote":"","page_name":" 424 ","page_number":424},
  {"content":"\r\nكه دعوت كرد بر جانب ديگرش زخم زدند و مردى كه مانند او است در ميان شما هست گفت مرا خبر ده كه آيه أَ لَمْ تَرَ إِلَى الَّذِينَ بَدَّلُوا نِعْمَتَ اللَّه كُفْراً در حق كيست فرمود\r\nهما الافجران من قريش بنو مغيرة و بنو اميه\r\nگفت مراد به آيه قُلْ هَلْ نُنَبِّئُكُمْ بِالأَخْسَرِينَ أَعْمالًا كيست فرمود اهل حرورايند يعنى خوارج گفت مرا از مجره خبر ده فرمود\r\nاسراج السماء و منها ينبط الماء المنهم\r\nگفت قوس و قزح چيست فرمود كه قزح مگو كه نام ديو است قوس خداى گوى و آن امان است از غرق گفت خبر ده مرا از آن محاق ماه اين آيه بر خواند كه وَجَعَلْنَا اللَّيْلَ وَالنَّهارَ آيَتَيْنِ فَمَحَوْنا آيَةَ اللَّيْلِ وَجَعَلْنا آيَةَ النَّهارِ مُبْصِرَةً گفت خبر ده مرا از اصحاب رسول صلَّى اللَّه عليه و آله گفت از كدام اصحاب گفت از عبد اللَّه مسعود فرمود\r\nقراء القران ثم وقف عنده\r\nقرآن بخواند و بر آن ايستاد گفت مرا خبر ده از ابو ذر فرمود\r\nعالم شحيح على علمه عالم\r\nبخيل بود بر علم خود يعنى علم را جز باهل علم نياموختى گفت خبر ده مرا از سلمان فرمود\r\nادركه علم الاول و الآخر بحر لا ينزح\r\nاو علم اول و آخر دريافت و دريائيست كه آب آن كشيده نميشود يعنى مردم از او مستفيد نميشوند و او لقمان حكيم است و او از ما است كه اهل بيتيم گفت مرا از حذيفه يمانى خبر ده فرمود\r\nكان عرافا بالمنافقين\r\nمنافقان را نيك شناختى و مشكلات از رسول خدا صلَّى اللَّه عليه و آله پرسيدى و اگر از وى پرسيد او را عالم يا بيد گفت خبر ده مرا از عمار ياسر فرمود\r\nخالط الاسلام لحمه و دمه و هو محرم على النار\r\nايمان با گوشت و خون او آميخته است و او حرام است بر آتش دوزخ و هر كجا كه حق رفتى او با حق رفتى گفت ( اخبرنى عن نفسك ) مرا از خود خبر كن گفت قال اللَّه تعالى فَلا تُزَكُّوا أَنْفُسَكُمْ خويشتن را مستائيد ليكن بموجب وَأَمَّا بِنِعْمَةِ رَبِّكَ فَحَدِّثْ بعضى از احوال خود را به تو بگويم تا هادى خود را بشناسى و تابع او شوى و از ضلالت خلاص يافته بطريق مستقيم مهتدى شوى بعد از آن فرمود كه\r\nاول داخل و اخر خارج و كنت اذا سالت اعطيت و اذا سكت ابتديت و بين جوارحى علم\r\nمنم اولين كسى كه پيش رسول صلَّى اللَّه عليه و آله و سلَّم رفتم و آخرين كسى كه بيرون آمدم و چون خواستمى به من دادندى و چون نخواستمى ابتدا كردندى به من به دادن و ميان پهلوى من علم بسيار است گفت از قرآن در حق تو چه آمده فرمود در سوره هود نميخوانى كه * ( أَ فَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه ) * آنكه بر بينه بود از خدا رسول بود و من آن گواهم كه ازويم ابن الكوا گفت ( و حقك لا اتبعت احدا بعدك ) به حق تو كه از پس كسى ديگر نروم مگر از پى تو و اخبار در اينمعنى بسيار است و از جمله يعقوب بن جعفر بن سلمان از طريق اهل سنت روايت مىكند از پدرش و پدرش روايت كرد از پدر خود على بن عبد اللَّه و او از ابن عباس كه مراد از * ( أَ فَمَنْ كانَ عَلى بَيِّنَةٍ مِنْ رَبِّه ) * رسول خدايست صلَّى اللَّه عليه و آله و از * ( شاهِدٌ مِنْه ) * على ابن ابى طالب عليه السّلام و اينخبر را بطريق ديگر حافظ ابو نعمى اصفهانى در حلية\r\n","description":"","footnote":"","page_name":" 425 ","page_number":425},
  {"content":"\r\nالاولياء روايت كرده و مسلم داشته و قدحى در سند اين خبر نكرده و قايل شده كه مراد از * ( يَتْلُوه شاهِدٌ ) * على ابن ابى طالب است و حماد بن سلمه روايت كرده است از انس بن مالك كه گفت مراد از * ( أَ فَمَنْ كانَ عَلى بَيِّنَةٍ ) * حضرت رسالتست صلَّى اللَّه عليه و آله و مراد از\r\n( يتلوه شاهد منه على ابن ابى طالب ع كان و اللَّه لسان رسول اللَّه الى اهل مكة )\r\nو از ابى جعفر و على بن موسى الرضا عليهما السلام روايتست كه\r\nالشاهد منه على بن ابى طالب يشهد للنبى ( ص ) و هو منه\r\nو اينروايت را طبرى باسناد خود از جابر بن عبد اللَّه انصارى روايت كرده و حديث مشهور نبوى صلَّى اللَّه عليه و آله كه\r\nهو منى و انا منه\r\nمؤكد اينحال و مؤيد اينمقالست و تبليغ سورهء برائة باهل مكه و قرائت آن بر ايشان از شواهد اين حكم است و بر فطن لبيب مخفى نيست كه آن كسى كه خداى عز و جل او را شاهد پيغمبر خود صلَّى اللَّه عليه و آله گرداند و بمعاونت و مساعدت او مطالب رسالت و نبوت را اثبات كند او بمزيد فضيلت و كمال اشرف متصف خواهد بود و بر تو باد كه طريق إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُقْتَدُونَ بگذارى در مسالك انصاف اقدام خود را استوار دارى و اقتداء باهل بيت مصطفى صلَّى اللَّه عليه و آله نمايى و ديده دل را بمحبت شاه اوليا بگشايى و منصب امامت و سرير خلافت به او احق و اولى دانى و او را پيشوا و امام و مولاى خود دانى زيرا كه ظواهر آيات قرآن و اخبار و آثار نبوى دالست بر آنكه خلافت به او الصق و امامت به او اليق است وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه وَالسَّلامُ عَلى مَنِ اتَّبَعَ الْهُدى و حقتعالى بعد از آن در صفة تورية كه شاهد است بر حقيت قرآن و پيغمبر آخر الزمان مىفرمايد كه * ( وَمِنْ قَبْلِه ) * و پيش از قرآن يا پيغمبر آخر الزمان ( عليه صلوات اللَّه الملك المنان ) * ( كِتابُ مُوسى ) * كتاب موسى ع بود يعنى تورية كه مصدق قرآن و سيد پيغمبران است و بشارت دهنده به آن * ( إِماماً ) * در حالتى كه آن تورية پيشوا بود مر اهل دين را * ( وَرَحْمَةً ) * و سبب بخشايش و واسطه فيض الهى بر منزل عليهم و در دنيا و آخرت * ( أُولئِكَ ) * اشارتست به * ( أَ فَمَنْ كانَ عَلى بَيِّنَةٍ ) * يعنى آن گروه كه بر بينه‌اند از جانب خداى * ( يُؤْمِنُونَ بِه ) * ميگروند به قرآن يا محمد صلَّى اللَّه عليه و آله * ( وَمَنْ يَكْفُرْ بِه ) * و هر كه كافر شود به قرآن يا محمد صلَّى اللَّه عليه و آله * ( مِنَ الأَحْزابِ ) * از گروه يعنى اهل ملل متفرقه از يهود و نصارى و وثنى و آنان كه منحرفاند بايشان در عداوت پيغمبر صلَّى اللَّه عليه و آله يا مراد اهل مكه‌اند كه معاون يكديگر بودند در عداوت پيغمبر صلَّى اللَّه عليه و آله و نزد فراء مراد جميع كفارند ( لانهم تحزبوا على رسول اللَّه اى اجتمعوا على عداوته ) و بر هر تقدير * ( فَالنَّارُ مَوْعِدُه ) * پس آتش دوزخ وعده گاه او است و لا محاله به دو رسد ابو موسى اشعرى روايت كند كه از رسول صلَّى اللَّه عليه و آله شنيدم كه فرمود هيچ يهود و ترسايى نباشد كه نام من بشنود و به من ايمان نيارد\r\n","description":"","footnote":"","page_name":" 426 ","page_number":426},
  {"content":"\r\nمگر كه جاى او دوزخ باشد من با خود انديشه كردم كه رسول صلَّى اللَّه عليه و آله و سلَّم اين را از قرآن ميگويد و طلب آن بايد كرد پس با خود انديشه كردم اين آيه به ياد من آمد كه * ( وَمَنْ يَكْفُرْ بِه مِنَ الأَحْزابِ فَالنَّارُ مَوْعِدُه ) * گفتم ( صدق اللَّه و صدق رسول اللَّه ) پس خطاب به آن حضرت كرده ميفرمايد كه * ( فَلا تَكُ ) * پس مباش * ( فِي مِرْيَةٍ مِنْه ) * در گمان از اين موعد يا از قرآن ظاهر خطاب بحضرتست و مراد امتاند * ( إِنَّه الْحَقُّ ) * بدرستى كه اينموعد يا قرآن در وعده درست و راستست * ( مِنْ رَبِّكَ ) * از پروردگار تو * ( وَلكِنَّ أَكْثَرَ النَّاسِ ) * و ليكن بيشترين مردمان * ( لا يُؤْمِنُونَ ) * نميگروند به آن و تصديق نميكنند به جهت قلت نظر و تدبر از فرط عناد و جحود * ( وَمَنْ أَظْلَمُ ) * و كيست ستمكارتر يعنى كافرتر * ( مِمَّنِ افْتَرى ) * از آن كه افترا كند و بر بندد * ( عَلَى اللَّه كَذِباً ) * بر خداى دروغ را يعنى نفى وحى او كند يا اثبات تنزيل نمايد براى او * ( أُولئِكَ ) * آن گروه مفتريان * ( يُعْرَضُونَ ) * عرضكرده خواهند شد در موقف * ( عَلى رَبِّهِمْ ) * بر پروردگار خود به اين وجه كه در موقف عرض حبس ايشان كنند و عرض اعمال كنند بر ايشان * ( وَيَقُولُ الأَشْهادُ ) * و خواهند گفت گواهان يعنى حفظه و كرام الكاتبين يا پيغمبران براى هر امتى و يا شهداى هر عصر از ائمه معصومين عليه السّلام يا اعضا و جوارح ايشان گواهى دهند كه * ( هؤُلاءِ الَّذِينَ ) * اين گروه آناناند كه از فرط عناد و جحود * ( كَذَبُوا عَلى رَبِّهِمْ ) * دروغ گفتند بر پروردگار خويش باتخاذ ولد و شريك * ( أَلا لَعْنَةُ اللَّه ) * بدانيد كه لعنت خدا * ( عَلَى الظَّالِمِينَ ) * بر ستم كارانست يعنى كافران و مراد از لعنت دور شدنست از درگاه قرب حق اين تهويل عظيم است از آنچه احاطه كند ايشان را از عظم عذاب و عقاب و روز حساب به جهت ظلم ايشان بكذب و افترا بر\r\nخدا پس در صفت ايشان ميفرمايد كه * ( الَّذِينَ ) * آنان كه از فرط عناد * ( يَصُدُّونَ ) * بازميدارند مردمان را * ( عَنْ سَبِيلِ اللَّه ) * از راه خدا يعنى از دين اسلام كه طريق موصل است برحمت بى غايت او بوسيله اطماع و تهديد و غير آن از اسباب مضله * ( وَيَبْغُونَها ) * و وصف ميكنند راه خداى را * ( عِوَجاً ) * بكجى و انحراف از حق و صواب و يا طلب اهل آن ميكنند تا ايشان را برده از آن راه برگردانند * ( وَهُمْ بِالآخِرَةِ ) * و حال آنكه ايشان بدانسراى * ( هُمْ كافِرُونَ ) * ايشان ناگرويدگانند تكرير ضمير جهت تاكيد كفر ايشان است بآخرت و فرط انكار بعث و نشر و عقاب و ثواب\r\n* ( أُولئِكَ ) * آن گروه كافران * ( لَمْ يَكُونُوا\r\n","description":"","footnote":"","page_name":" 427 ","page_number":427},
  {"content":"\r\n* ( مُعْجِزِينَ ) * نيستند عاجز كنندگان مر خدا را از عذاب خود * ( فِي الأَرْضِ ) * در زمين يعنى در دنيا * ( وَما كانَ لَهُمْ ) * و نيست مر ايشان را * ( مِنْ دُونِ اللَّه ) * بجز از خداى * ( مِنْ أَوْلِياءَ ) * هيچ دوستانى كه عقوبت الهى از ايشان باز دارند ليكن تاخير عقاب از ايشان كرده تا روز قيامت تا عقوبت ايشان اشد و ادوم باشد * ( يُضاعَفُ لَهُمُ الْعَذابُ ) * افزوده شود براى ايشان عذاب يعنى دوباره معذب گردند به جهت ضلالت و اضلال اين استينافست براى بيان شدة عقاب ايشان * ( ما كانُوا ) * نبودند كه در دنيا * ( يَسْتَطِيعُونَ السَّمْعَ ) * توانستندى شنيد يعنى شنيدن حق را چه از شنيدن آن كر بودند * ( وَما كانُوا يُبْصِرُونَ ) * و نبودند كه بديدندى يعنى آيات قدرت را چه از ديدن آن كور بودند يعنى خود را كور و كر گردانيده بودند از ديدن و شنيدن آيات هاديه مراد آنست كه بر وجه تامل و تدبر نظر در آيات نكردند تا به آن مهتدى شوند پس گوييا كور و كر بودند از آن اين علت مضاعفه عذابست و گويند اين بيان آن چيزيست كه نفى آن كرده بود از ولايت الهه بقوله * ( وَما كانَ لَهُمْ مِنْ دُونِ اللَّه مِنْ أَوْلِياءَ ) * چه هر چه نشنود و نه بيند صلاحيت ولايت ندارد و قوله * ( يُضاعَفُ لَهُمُ الْعَذابُ ) * اعتراض است أُولئِكَ الَّذِينَ آن گروه آنانند كه در بازار معامله خَسِرُوا أَنْفُسَهُمْ زيان كردند نفسهاى خود را يعنى زيان ايشان بديشان باز گردد وَضَلَّ عَنْهُمْ و گم شد از ايشان ما كانُوا يَفْتَرُونَ آنچه بودند كه افترى ميكردند از شفاعت بتان و درخواست ملائكه و يا زيان كردند به آنچه بدل كردند و ضايع شد از ايشان آنچه تحصيل كردند پس غير از ندامت و حسرت چيزى ايشان را باقى نماند * ( لا جَرَمَ أَنَّهُمْ ) * بى شك و شبهه ايشان * ( فِي الآخِرَةِ ) * در آن سراى * ( هُمُ الأَخْسَرُونَ ) * ايشاناند زيانكارتر از همه زيان كاران چه پرستش بتان را بپرستش خداى خريده‌اند و متاع دنياى فانى را بر نعيم عقبى اختيار كرده‌اند و بعد از ذكر كفار و عذاب ايشان بيان ابرار و ثواب ايشان مىكند بقوله * ( إِنَّ الَّذِينَ آمَنُوا ) * بدرستى كه آنان كه از روى خلاص گرويده‌اند * ( وَعَمِلُوا الصَّالِحاتِ ) * و كرده‌اند عملهاى شايسته از اداء فرايض و تعبد بنوافل * ( وَأَخْبَتُوا ) * و آرام گرفته‌اند * ( إِلى رَبِّهِمْ ) * بذكر پروردگار خود يا خشوع و خضوع كرده‌اند براى خدا يا از ما سواى او منقطع شده‌اند و يا انابة و تضرع نموده‌اند به او و اشتقاق آن از جنت است بمعنى ارض مطمئن * ( أُولئِكَ أَصْحابُ الْجَنَّةِ ) * آنان ملازمان بهشتند * ( هُمْ فِيها ) * ايشان در جنان * ( خالِدُونَ ) * دايم و باقىاند * ( مَثَلُ\r\n","description":"","footnote":"","page_name":" 428 ","page_number":428},
  {"content":"\r\n* ( الْفَرِيقَيْنِ ) * صفة دو گروه كه مؤمن و كافرند * ( كَالأَعْمى وَالأَصَمِّ ) * مانند كور و كرند * ( وَالْبَصِيرِ وَالسَّمِيعِ ) * و مانند بينا و شنواى ميتواند بود كه مراد تشبيه كافر باشد به اعمى جهة تعامى او از آيات خدا و باصم جهة تصامم او از استماع كلام خدا و تانى او از تدبر در معانى آن و تشبيه مؤمن بسميع و بصير جهة آنست كه امر او بضد كافر است پس هر يك از كافران و مؤمن مباين ديگر باشد باعتبار وصفين متضادين و يا تشبيه كافر است بجامع بين العمى و الصمم و مؤمن بجامع بين السميع و البصير و ذكر عاطف جهة عطف صفة است بر صفة كقوله الصالح فالغانم فالايب و اين از باب لف و طباق است بعد از آن بر وجه انكار ميفرمايد كه * ( هَلْ يَسْتَوِيانِ ) * آيا برابرند اين دو فريق * ( مَثَلًا ) * در صفة و شبه يعنى برابر نيستند * ( أَ فَلا تَذَكَّرُونَ ) * آيا پند نميگيرند بدين مثلها و تامل نميكنند در آن استفهام براى تفريع و توبيخ است و در بحر الحقايق آورده كه اعمى آنست كه حق را باطل و باطل را حق بيند و اصم آنكه باطل را حق و حقرا باطل شنود و بدان عمل كند و بصير كسيست كه ديده بصيرتش بكحل بى يبصر جلا يافته باشد و سميع كسى كه گوش همتش بگوشواره بى يسمع آراسته بود هر كه به خدا بيند جز از خدا نه بيند هر كه به خدا شنود جز از خدا نشنود و بدانكه چون حقتعالى ذكر وعد و وعيد كرد و ترغيب و ترهيب در عقيب آن بيان اخبار انبيا نمود جهة تاكيد آن و تخويف خلقان و تسليه پيغمبر آخر الزمان و ابتدا بقصهء نوح كرد كه شيخ الانبيا است و ايذا و آزار او از پيغمبران ديگر بيشتر بوده و عذاب امة او فضيحتر و\r\nفرمود كه * ( وَلَقَدْ أَرْسَلْنا ) * بدرستى كه ما فرستاديم * ( نُوحاً إِلى قَوْمِه ) * نوح را بسوى قوم او پس گفت مر ايشان را * ( إِنِّي لَكُمْ ) * بدرستى كه من شما را * ( نَذِيرٌ مُبِينٌ ) * بيمكننده‌ام هويدا يا روشن كننده موجبات عذاب و وجه اخلاص آن * ( أَنْ لا تَعْبُدُوا ) * بدل انى لكم است يا مفعول مبين يعنى بيان كننده‌ام آن گه نپرستيد * ( إِلَّا اللَّه ) * مگر خداى را و ميتواند بود كه ان مفسره باشد متعلق بارسلنا يا بنذير يعنى رسالت يا نذارت او به اين وجه بود كه ميپرستيد مگر خداى را كه اگر پرستش او ننمائيد * ( إِنِّي أَخافُ عَلَيْكُمْ ) * بدرستى كه ميترسم بر شما * ( عَذابَ يَوْمٍ أَلِيمٍ ) * عذاب روزى را كه مونست عذاب در وصف يوم باليم از قبيل اسناد مجازيست براى وقوع الم درد و اين لطف است در استدعا كه ادعى باجابت است غالبا * ( فَقالَ الْمَلأُ ) * پس گفتند اشراف و رؤسا * ( الَّذِينَ كَفَرُوا ) * آنان كه كافر بودند * ( مِنْ قَوْمِه ) * از قوم نوح * ( ما نَراكَ ) * نميبينيم تو را * ( إِلَّا بَشَراً مِثْلَنا ) * مگر آدمى مانند ما يعنى مزيتى\r\n","description":"","footnote":"","page_name":" 429 ","page_number":429},
  {"content":"\r\nكه تو را باشد كه سبب تخصيص تو بود بنبوت و بر ما واجب گرداند اطاعة تو از تو نمىبينيم هياكل بشريه ديدند و از درك حقايق ايشان غافل ماندند و نعم ما قال ( المولوى فى المثنوى المعنوى ) شعر\r\n\r\nهمسرى با انبيا برداشتند\r\nاوليا را همچو خود پنداشتند\r\n\r\n\r\nگفت اينك ما بشر ايشان بشر\r\nما و ايشان بسته خوابيم و خور\r\n\r\n\r\nاين ندانستند ايشان از عما\r\nدر ميان فرقى بود بى منتها\r\n\r\n\r\nهر دو كان زنبور خوردند از محل\r\nزين يكى شد زهر و زان ديگر عسل\r\n\r\n\r\nهر دو كان آهو گيا خوردند و آب\r\nزان يكى شد خون و ديگر مشك ناب\r\n\r\n\r\nآن دونى خوردند از يك آب خور\r\nآن يكى خالى و آن ديگر شكر\r\n\r\n\r\nصد هزاران همچنين اشباه بين\r\nفرقشان هفتاد ساله راه بين\r\n\r\nحاصل كه آن قوم ظاهر بين نظرى به صورت كردند و از معنى غافل شده گمان بردند كه رسول بايد كه از جنس مرسل نباشد بجهة اين تعجب كرده گفتند كه اى نوح نيستى مگر مانند ما در احتياج باكل و شرب و ملابس و مناكح و غير آن از امورى كه بشر محتاج است به آن پس تو را چه مزيتى بر ما باشد تا موجب اختصاص نبوت بود به تو بر ما * ( وَما نَراكَ اتَّبَعَكَ ) * و ما نمىبينيم كه متابعت كرده باشند تو را * ( إِلَّا الَّذِينَ ) * مگر آنان كه * ( هُمْ أَراذِلُنا ) * ايشان فرومايگان و خسيسان مااند * ( بادِيَ الرَّأْيِ ) * در ظاهر راى يعنى به تو ايمان آوردند بى تفكر و بى تامل يا متابعان تو اراذلند در بادى الراى يعنى هر كه در ايشان نكرد صفة رذالت در ايشان مشاهده كند اراذل جمع ارذل و آن بغلبه استعمال مانند اسم شده چون اكبر و يا ارذل جمع رذل است و بادى الراى از بدء ماخوذ است بمعنى اول راى و ياء در آن مبدلست از همزه بجهه اين انكسار ما قبل و استرذال قوم نوح مؤمنانرا يا بجهة زعم ايشان بود به آن كه آنها بى تدبر و تعمق نظر بنوح گرويدند و يا بجهة فقر و مسكنة ايشان چون دانستند كه نعم دنيويه را ثباتى و بقايى نيست بجهة اين دست از او باز داشته همت خود را مصروف داشتند بطاعة و عبودية كه سرمايه نعم باقيه اخرويه است و بجهة اين به فقر و فاقه سلوك ميكردند و چون قوم نوح مزية فضل و شرف را بكثرت مال و جاه دنيوى ميدانستند هم چنان كه زعم اهل دنيا است از اين جهة گفتند كه * ( وَما نَرى لَكُمْ ) * و نميبينيم شما را يعنى تو را و پيروان تو را * ( عَلَيْنا مِنْ فَضْلٍ ) * بر ما افزونى كه از كثرت مال و جاه و منزل در دنيا بشرف و حسب بدان متابعة شما بايد كرد و اذعان بنبوت و استحقاق متابعت بايد نمود * ( بَلْ نَظُنُّكُمْ ) * بلكه گمان ميبريم شما را * ( كاذِبِينَ ) * دروغگويان يعنى تو را در دعوى نبوت و پيروان تو را در علم بصدق تو اين كلام ارباب تغليب مخاطب است بر غايبين * ( قالَ ) * گفت نوح * ( يا قَوْمِ أَ رَأَيْتُمْ ) * اى قوم مرا خبر دهيد * ( إِنْ كُنْتُ عَلى بَيِّنَةٍ ) *\r\n","description":"","footnote":"","page_name":" 430 ","page_number":430},
  {"content":"\r\nاگر من باشم بر حجتى هويدا و دليلى روشن و آشكارا * ( مِنْ رَبِّي ) * از نزد پروردگار من كه بر صحت من گواهى دهد * ( وَآتانِي ) * و داده باشد خداى مرا * ( رَحْمَةً مِنْ عِنْدِه ) * بخشايش از نزديك خود كه نبوت است يا بينه واضحه بر آن * ( فَعُمِّيَتْ عَلَيْكُمْ ) * پس پوشيده ماند بر شما و حفص بضم عين و تشديد ميم خوانده يعنى پوشيده گردانيده شود آن حجة بر شما به جهت قلت تدبر شما در آن توحيد ضمير فعميت بجهة آنست كه بينه فى نفسها رحمة است و يا بجهة آن كه خفاى آن موجب خفاى نبوتست و يا تقدير كلام اينست كه فعميت بعد البينة و حذف آن به جهت اختصار است و يا راجع بهر يك از بينه و رحمت است اين كلام جوابست از قول ايشان كه بل نظنكم كاذبين و ملخص معنى اينكه اگر گمان شما چنانست كه من كاذبم پس چگوييد اگر من خلاف ظن شما باشم و بر حجتى و بينتى واضحة از جانب خدايا در اين صورت تصديق من نخواهيد كرد و يا جوابست از ما نَراكَ إِلَّا بَشَراً مِثْلَنا يعنى اگر من كه بشرىام حجتى را بر شما نمايم كه دلالة بر صدق من كند تصديق من نخواهيد نمود و در اين آية دلالتست بر آنكه وضوح رسالت و ظهور نبوة معجزه ايست و معنى بشريت را در آن دخلى نيست و يا جوابست از ما نَراكَ اتَّبَعَكَ إِلَّا الَّذِينَ هُمْ أَراذِلُنا و معنى مراد اينكه اى قوم بحسب حقيقة شما اراذليد نه اين مؤمنان كه بنبوت من تصديق كرده‌اند و يا جوابست از وَما نَرى لَكُمْ عَلَيْنا مِنْ فَضْلٍ و خلاصه معنى آنكه پيروى مال و جاه فانى مكنيد چه آنچه واجبست اتباع حجت و دلالتست و يا جواب باشد از جميع امور مذكوره و قوله * ( وَآتانِي رَحْمَةً مِنْ عِنْدِه ) * رد جميع اقوال مذكوره است بر ايشان حاصل كه نوح فرمود كه اگر حقتعالى مرا آيتى و معجزاتى از نزد خود داده باشد بر صدق نبوت من و بجهة عدم تدبر شما در آن بر شما پوشيده ماند * ( أَ نُلْزِمُكُمُوها ) * آيا آن هنگام الزام كنيم شما را\r\nدر قبول آن و باكراه و اجبار شما را بر آن داريم استفهام بمعنى انكار است و نفى يعنى الزام و اكراه نكنيم شما را بر اهتداى به آن * ( وَأَنْتُمْ لَها كارِهُونَ ) * و حال آنكه شما مر آن حجة را كاره و ناخواهند گانيد چه اكراه و اجبار منافى تكليفست پس بر من همين تبليغ است و اظهار معجزه بر وفق آن شعر\r\n\r\nمن آنچه شرط بلاغ است با تو ميگويم\r\nتو خواه از سخنم پند گير خواه ملال\r\n\r\nپس انكار استثقال ايشان مىكند در تصديق و قبول ايمان بقوله * ( وَيا قَوْمِ ) * و اى گروه من * ( لا أَسْئَلُكُمْ ) * نميخواهم از شما * ( عَلَيْه ) * بر تبليغ رسالت كنايه غير مذكوره است بجهة معلوميت ذكر آن از سوق كلام ما سبق يعنى بر رسانيدن رسالة از شما طلب نميكنم * ( مالًا ) * مالى را كه مزد كار من باشد تا بر شما گران و شاق\r\n","description":"","footnote":"","page_name":" 431 ","page_number":431},
  {"content":"\r\nآيد اگر ادا كنيد يا بر من گران نمايد اگر ابا نمائيد * ( إِنْ أَجرِيَ ) * نيست مزد من * ( إِلَّا عَلَى اللَّه ) * مگر بر خداى كه آن مثوبة آجله است آورده كه اشراف قوم ميگفتند اى نوح اراذل و ادنى ما را از مجلس خود دور كن تا ما با تو مجالسة كنيم چه نشستن ما با اين گروه اراذل موجب ننگ و عار ما مىشود هم چنان كه كفار زمان خاتم الانبيا صلَّى اللَّه عليه و آله نيز همين ميگفتند و آية وَلا تَطْرُدِ الَّذِينَ تا آخر نازل شد القصه نوح عليه السّلام در جواب فرمود * ( وَما أَنَا ) * و نيستم من * ( بِطارِدِ الَّذِينَ آمَنُوا ) * راننده آنها از نزد خود كه گرويده‌اند به خدا و پيغمبر او صلَّى اللَّه عليه و آله * ( إِنَّهُمْ ) * بدرستى كه ايشان * ( مُلاقُوا رَبِّهِمْ ) * ملاقات كننده و رسنده‌اند بجزاى پروردگار خود و بقرب مرتبه نزد او فايز خواهند شد پس چگونه ايشان را برانم و بچه وجه مستحق طرد باشند و يا اگر ايشان را از نزد خود برانم ايشان نزد پروردگار خود خصومت كنند با راننده خود پس بچه وجه ايشان را طرد و منع توان كرد * ( وَلكِنِّي أَراكُمْ ) * و ليكن من ميبينم شما را * ( قَوْماً تَجْهَلُونَ ) * گروهى كه نميدانيد قدر انبيا را بجهة اين التماس طرد ايشان ميكنيد يا علم نداريد به رسيدن شما بسزاى پروردگار خود و يا آنكه بجهة فرط جهالة و سفاهة تسفيه اين جماعت ميكنيد و ايشان را اراذل مىگوييد و يا دانيد از آنكه تفاضل بدين است نه به دنيا * ( وَيا قَوْمِ ) * و اى گروه من\r\n* ( مَنْ يَنْصُرُنِي ) * كيست كه مرا يارى دهد و منع كند * ( مِنَ اللَّه ) * از عذاب و انتقام خدا * ( إِنْ طَرَدْتُهُمْ ) * اگر برانم ايشان را كه به اين مثابه و درجه‌اند نزد خدا * ( أَ فَلا تَذَكَّرُونَ ) * آيا در نمييابيد و انديشه نميكنيد تا بدانيد كه التماس طرد ايشان ناصوابست و عين خطا گفتند تو اين همه مدح ايشان ميكنى و حال آنكه ايشان به ظاهر با تو موافقت دارند و به باطن مخالف تواند نوح عليه السّلام فرمود * ( وَلا أَقُولُ لَكُمْ ) * و نميگويم شما را كه * ( عِنْدِي خَزائِنُ اللَّه ) * نزديك منست خزانهاى خداى * ( وَلا أَعْلَمُ الْغَيْبَ ) * عطف است بر * ( عِنْدِي خَزائِنُ اللَّه ) * و تكرير لا براى مبالغه يعنى نميگويم كه ميدانم غيب را و ميتواند بود كه عطف باشد بر لا اقول يعنى من نميدانم غيب را تا از بواطن مردمان خبر دهم بلكه نظر من بر ظاهر است هر كه قايل مىشود بوحدانيت خدا و نبوت من او را مؤمن ميدانم و حكم بايمان او ميكنم و گويند معنى آيه آنست كه نوح گفت من نميگويم كه خزائن ارزاق و اموال خدا نزد من است تا شما جاحد فضل من شويد و انكار آن كنيد و نميگويم كه عالمم بمغيبات تا بر وجه استبعاد تكذيب من كنيد * ( وَلا أَقُولُ ) * و نميگويم شما را كه * ( إِنِّي مَلَكٌ ) * بدرستى كه من فرشته‌ام تا شما گوئيد كه ما انت الا بشر مثلنا\r\n","description":"","footnote":"","page_name":" 432 ","page_number":432},
  {"content":"\r\n* ( وَلا أَقُولُ ) * و نميگويم * ( لِلَّذِينَ تَزْدَرِي ) * مر آنان را كه بخوارى در ايشان مينگرد * ( أَعْيُنُكُمْ ) * چشمهاى شما و بجهة فقر ايشان را اراذل مىگوييد * ( لَنْ يُؤْتِيَهُمُ اللَّه ) * كه نخواهد داد خدا ايشان را * ( خَيْراً ) * نيكويى چه آن چه حقتعالى براى ايشان آماده كرده به از آنست كه شما را در دنيا داده * ( اللَّه أَعْلَمُ ) * خدا داناتر است * ( بِما فِي أَنْفُسِهِمْ ) * به آنچه در نفسهاى ايشانست از صدق و اخلاص و اگر من حكم باسلام ايشان نكنم در ظاهر * ( إِنِّي إِذاً ) * بدرستى كه من آن هنگام باشم * ( لَمِنَ الظَّالِمِينَ ) * از ستمكاران بر خود چه انبيا را حكم بر ظاهر است بدانكه ازدراء افتعالست ماخوذ از زرى اذا عابه قلب تا بدال شده بجهة تجانس زا در جهر و اسناد آن با عين جهة مبالغه است و تنبيه بر آنكه استرذال قوم نوح ايشان را بادى الراى بود بدون روية و بجهة معاينه وثاثت حال و قلة منال آنها بود نه بر وجه تامل در معانى و كمالات آنها * ( قالُوا ) * گفتند قوم نوح كه * ( يا نُوحُ قَدْ جادَلْتَنا ) * اى نوح با ما مجادله و مخاصمه كردى * ( فَأَكْثَرْتَ جِدلَنَا ) * پس بسيار گردانيدى جدال را با ما و آن را دراز كشيدى و در اين باب از اندازه بيرون رفتى و سخن را كوتاه نكردى * ( فَأْتِنا بِما تَعِدُنا ) * پس بيار آنچه ما را وعده دادى از عذاب * ( إِنْ كُنْتَ مِنَ الصَّادِقِينَ ) * اگر هستى تو از راستگويان در دعوى وعيد خود چه مناظره تو در ما تاثيرى نميكند * ( قالَ ) * گفت نوح عليه السّلام جز اين نيست كه * ( إِنَّما يَأْتِيكُمْ بِه اللَّه ) * بيارد خدا آن را بر شما * ( إِنْ شاءَ ) * اگر خواهد عاجلا يا اجلا يعنى آوردن آن در دست من نيست در هر وقتى كه مشيت او سبحانه بوقوع آن تعلق گيرد البته بفعل آيد و از آن متقدم و متاخر نشود * ( وَما أَنْتُمْ بِمُعْجِزِينَ ) * و نيستيد شما عاجز كنندگان مر خداى را از تعذيب او شما را به آنكه در دفع عذاب او كوشيد يا از او بگريزيد * ( وَلا يَنْفَعُكُمْ نُصْحِي ) * و سود نميدهد شما را نصيحت كردن من * ( إِنْ أَرَدْتُ أَنْ أَنْصَحَ لَكُمْ ) * گر خواهم كه نصيحت كنم مر شما را * ( إِنْ كانَ اللَّه يُرِيدُ ) * اگر هست خدا كه خواهد * ( أَنْ يُغْوِيَكُمْ ) * آنكه غاوى و خايب گرداند شما را از رحمت خود يعنى بجهة فرط كفر و اصرار شرك و عناد شما را از ثواب خود محروم گرداند و شما را معاقب سازد در كلام تقديم و تاخيرى هست و تقرير آن اين است كه ( ان كان اللَّه يريد ان يغويكم فان اردت ان انصح لكم لا ينفعكم نصحى ) يعنى اگر خداى خيبة شما خواسته باشد بجهة فرط عناد شما پس اگر من خواهم كه نصيحت كنم شما را آن نصيحة نفع\r\n","description":"","footnote":"","page_name":" 433 ","page_number":433},
  {"content":"\r\nنرساند و اين در جواب آن چيزيست كه ايشان توهم كرده بودند از آنكه جدال نوح بلا فايده است و دليل است بر آنكه ارادهء الهى تعلق گرفته بود با هلاك ايشان به جهت فرط عناد و جحود ايشان و اصر از ايشان بر كفر و شرك و تنبيه است بر آنكه خلاف\r\nمراد اللَّه محال است و در مجمع آورده كه اغوا در اين مقام مأول است به چند وجه يكى آنكه بمعنى تخييب باشد از رحمت و حرمان ثواب و الزام عقاب و حقتعالى عقاب را غى گفته در كريمه فَسَوْفَ يَلْقَوْنَ غَيًّا اى عذابا دوم مراد عقوبت اغواست اى يريد عقوبتكم على ذلك پس معنى آنست كه حقتعالى جزاى اغواى ايشان دهد و تسميه عقوبت باسم معاقب عليه در كلام عرب شايع است كما فى قوله تعالى وَجَزاءُ سَيِّئَةٍ سَيِّئَةٌ مِثْلُها وَمَكَرُوا وَمَكَرَ اللَّه اللَّه يَسْتَهْزِئُ بِهِمْ سوم معنى آنست كه اگر خدا خواهد كه شما را هلاك گرداند نصيحت من بشما فايده نرساند چه ايمان مقبول نيست نزد نزول عذاب و اين قول حسن است و بنا بر اين اغوا مشتق است از غوى الفضيل غوى اذا بشم فهلك و از بعضى عرب حكايت كرده‌اند كه اغويته فلانا بمعنى اهلكته چهارم آنكه قوم نوح مجبره بودند و اعتقاد ايشان چنان بود كه حقتعالى اضلال ايشان كرده و آنچه ارتكاب مينمايند موافق اراده او است كه اگر اراده او نميبود گمراه نمىشدند و مردمان را گمراه نميگردانيدند بلكه حقتعالى تغيير آن ميداد نوح عليه السّلام بر وجه تعجب و انكار فرمود كه نصيحت من نفع بشما نرساند اگر هم چنان باشد كه شما مىگوييد و اين از جعفر بن حرب محكيست و شرط نصح باراده در كريمه ان اردت ان انصح لكم با وجود وقوع اين نصح به جهت استظهار است در حجت بر ايشان زيرا كه اعتقاد ايشان آن بود كه آن چه نوح ميگويد نصيحت نيست و جايز نيست كه مراد باغوا در آيت فعل كفر باشد و اراده آن هم چنان كه معتقد مجبره است به جهت قيام ادله بر آنكه خلق كفر و اراده آن از حقتعالى از اقبح قبايح است هم چنان كه معتقد مجبره است به جهت قيام ادله بر آنكه خلق كفر و اراده آن از حقتعالى از اقبح قبايح است هم چنان كه امر به آن و هم چنان كه جايز نيست كه حقتعالى اراده كفر كند جايز نيست كه خلق آن كند و ديگر آنكه اگر اضلال مراد اللَّه ميبود جايز مىبود كه بعث كسى كند كه داعى مردمان باشد بضلال و اظهار معجزه نمايد در يد او و بعد از آن نوح عليه السّلام گفت كه * ( هُوَ رَبُّكُمْ ) * او است آفريدگار شما و متصرف در امور شما بر وفق اراده * ( وَإِلَيْه تُرْجَعُونَ ) * و بسوى او باز گرديده خواهيد شد و بر اعمال خود جزا خواهيد يافت ايشان از اين كلام نيز متنبه نشده * ( أَمْ يَقُولُونَ ) * بلكه گفتند كه * ( افْتَراه ) * برمىبند و بر ميبافد نوح وحى را از نزد خود ما نوح را گفتيم كه * ( قُلْ ) * بگو با ايشان * ( إِنِ افْتَرَيْتُه ) * اگر بربافته‌ام وحى را ( فعليّ إجرامي ) پس بر من است و بال گناه كردن من * ( وَأَنَا بَرِيءٌ ) * و من بيزارم * ( مِمَّا تُجْرِمُونَ ) * از گناهى كه ميكنيد و اسناد افترا به من نكنيد مقاتل گفته كه ضمير راجع به حضرت رسالت\r\n","description":"","footnote":"","page_name":" 434 ","page_number":434},
  {"content":"\r\nاست صلَّى اللَّه عليه و آله و قائلان اين قول كفار مكه‌اند يعنى بلكه قريش گفتند كه محمد صلَّى اللَّه عليه و آله آنچه ميگويد از خبر نوح افتراى مىكند و از نزد خود ميگويد ما گفتيم كه اى محمد ( ص ) بگو بايشان كه اگر من خبر نوح را افترا ميكنم و از نزد خود ميگويم پس عقوبت جرم من بر من است و من برىام از گناه شما و و بال آن بر شما است پس اين جمله معترضه مىباشد و بعد از آن فرمود * ( وَأُوحِيَ ) * و وحى كرده شد * ( إِلى نُوحٍ ) * به سوى نوح عليه السّلام * ( أَنَّه لَنْ يُؤْمِنَ ) * آنكه ايمان نخواهند آورد * ( مِنْ قَوْمِكَ ) * از گروه تو * ( إِلَّا مَنْ قَدْ آمَنَ ) * مگر آن كس كه ايمان آورده * ( فَلا تَبْتَئِسْ ) * پس اندوهگين مباش * ( بِما كانُوا يَفْعَلُونَ ) * به آنچه هستند كه ميكنند از تكذيب و ايذا چه ايشان هرگز ايمان نياورند نوح بعد از اين وحى از ايمان ايشان نااميد گشته بر ايشان دعا كرد و گفت رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً حق تعالى دعاى وى را مستجاب كرده به او ندا رسيد كه اى نوح ميان اجتهاد دربند * ( وَاصْنَعِ الْفُلْكَ ) * و بساز كشتى را * ( بِأَعْيُنِنا ) * در حالتى كه ملتبس باشى به نگاه داشت ما تعبير فرموده به عين كه متضمن كثرة إله حسن است كه به آن حفظ شيء ميكنند و به آن مراعات اختلال و دفع مينمايند از مبالغه در حفظ بر طريق تمثيل يعنى كشتى بساز بكمال حفظ و رعايت\r\nكردن ما بدن نفس تو را از شر كفار و گويند مراد از عين ملائكه‌اند و اضافه به جهت تعظيمست يعنى بچشمهاى ملائكه كه ناظر احوال تواند و مددكار تو * ( وَوَحْيِنا ) * و وحى كردن ما به تو در ساختن آن يعنى اگر در ساختن آن خللى از تو صادر شود ما حافظ تو خواهيم بود و به تو وحى خواهيم كرد كه چگونه بايد ساخت ابن عباس فرموده كه نوح نمىدانست كه كشتى را چگونه بسازد وحى آمد كه كشتى را بساز چون سينه مرغ * ( وَلا تُخاطِبْنِي ) * و خطاب مكن با من * ( فِي الَّذِينَ ظَلَمُوا ) * دربارهء آنان كه ستم كردند يعنى از من درخواه مكن در دفع عذاب ايشان * ( إِنَّهُمْ مُغْرَقُونَ ) * بدرستى كه ايشان غرقه شدگانند يعنى محكوم عليهماند بغرق اينغايت وعيد است هم چنان كه ملك بوزير خود گويد لا تذكر حديث فلان بين يدى و گويند مراد نهى شفاعت او است از براى زن و پسر او در خبر آمده كه نوح عليه السّلام چون چوب كشتى مىطلبيد فرمان در رسيد كه تخم درخت ساج را به كار پس نوح عليه السّلام درخت ساج بكاشت و در مدت بيست سال كه درخت رسيده مطلقا هيچ فرزندى از قوم او متولد نشد و در اينمدت اطفال ايشان بالغ شدند و ايشان نيز از متابعت ابا كردند و از قبول دعوت سر كشيدند و على بن ابراهيم از پدر خود از صفوان از ابى عبد اللَّه نقل كرده كه چون حقتعالى ارادهء هلاك قوم نوح فرمود ارحام نسوان ايشان را عقيم گردانيد مدت\r\n","description":"","footnote":"","page_name":" 435 ","page_number":435},
  {"content":"\r\nچهل سال و از ايشان هيچ فرزندى در وجود نيامد پس نوح بساختن كشتى اشتغال فرمود * ( وَيَصْنَعُ الْفُلْكَ ) * و بود كه ميساخت كشتى را * ( وَكُلَّما مَرَّ عَلَيْه ) * و هر گاه كه بگذشتندى بر او * ( مَلأٌ مِنْ قَوْمِه ) * گروه مهتران از قوم او * ( سَخِرُوا مِنْه ) * افسوس كردند بر او و استهزا نمودند بر او چه نوح كشتى را در بيابان ميساخت دور از آب ايشان بر وجه سخريت گفتندى كه اى نوح كشتى ميسازى آب كو و بعضى طعنه زدندى كه اول نبى بودى و آخر نجار شدى از حضرت رسالت صلَّى اللَّه عليه و آله مرويست كه نوح در ميان قوم هزار سال مكث فرمود و در اين مدت قوم را به خدا دعوت كرد و در آخر كار حقتعالى فرمود كه تا درختى بنشاند نوح درخت بنشاند چون بزرگ گشت و تناور شد بفرمان خدا آن را بريد و از وى كشتى ميساخت مردمان بر او ميگذشتند و ميگفتند نوح خانه ميسازد براى زمستان تا از سرما متاذى نشود و ديگرى ميگفت نهانخانه ميسازد و شخصى ديگر ميگفت انبار خانه ميسازد و بنا كرده و جمعى ميگفتند اين مرد ديوانه است كه بر زمين خشك كشتى ميسازد * ( قالَ ) * نوح گفت كه * ( إِنْ تَسْخَرُوا مِنَّا ) * اگر سخريه ميكنيد با ما * ( فَإِنَّا نَسْخَرُ مِنْكُمْ ) * پس بدرستى كه افسوس خواهيم كرد بر شما در حين غرق شما در دنيا و حرق شما در عقبا بر وجه شماتت نه بر طريق شفاهت * ( كَما تَسْخَرُونَ ) * هم چنان كه شما امروز افسوس مىداريد بما در ساختن كشتى بر سبيل سفاهت و يا هم چنان كه شما امروز استجهال ما ميكنيد ما نزد نزول عذاب استجهال شما خواهيم كرد و يا ما جزاى استهزاء شما خواهيم داد * ( فَسَوْفَ تَعْلَمُونَ ) * پس زود بدانيد * ( مَنْ يَأْتِيه ) * آن كس را كه بيايد به دو * ( عَذابٌ يُخْزِيه ) * عذابى كه او را رسوا گرداند در دنيا كه غرقست * ( وَيَحِلُّ عَلَيْه ) * و فرود آيد بر او * ( عَذابٌ مُقِيمٌ ) * عذابى دايم در آخرت كه حرقست از از عبد اللَّه عباس نقلست كه نوح كشتى را در مدت دو سال از چوب ساج بساخت كه طول آن سيصد ذرع بود و گفته‌اند كه هزار و دويست و عرض آن پنجاه ذرع و بقولى شش صد و ارتفاع آن سى ذرع و بقولى سى و سه و آن را بر سه طبقه مرتب ساخت و بقير مطلا گردانيد و به حكم الهى زوجى از هر حيوانات جمع كرد و طيور را در طبقه عليا و سباع و بهايم را در سفلى و آدميان را كه از اهل ايمان بودند با امتعه و اغذيه در وسط جاى مقرر فرمود و در كشاف آورده كه در طبقه اسفل وحوش و سباع و هوام بود و در بطن اوسط دواب و انعام و در طبقه اعلى نوح بود و كسانى كه با او بودند از اهل ايمان و آنچه محتاج اليه ايشان بود از اطعمه و امتعه\r\nو جسد آدم عليه السّلام را نيز در اينطبقه نهاد بر وجهى كه معترض بود ميان مردان و زنان و از حسن\r\n","description":"","footnote":"","page_name":" 436 ","page_number":436},
  {"content":"\r\nنقل كرده كه طول آن هزار و دويست گز بود و عرض آن ششصد و نيز در كشاف آورده كه حواريان عيسى عليه السّلام التماس كردند كه شخصى را كه در زمان نوح مرده باشد زنده كند تا كيفيت كشتى نوح از او معلوم كنند عيسى عليه السّلام ايشان را نزد پشته از خاك آورد و كفى از ان خاك برداشت و فرمود أ تدرون من هذا ميدانيد كه اين خاك كيست گفتند اللَّه و رسوله اعلم فرمود هذا كعب بن حام بن نوح عليه السّلام بعد از آن عصا را بر آن پشته خاك زد و گفت\r\nقم باذن اللَّه\r\nپيرى از آن جابر خاست و خاك از سر خود مىافشاند عيسى او را گفت به اين هيئات مرده بودى گفت نه جوان مردم اما چون آواز تو به گوش من رسيد كه قم گمان بردم كه قيامت قايم شده از هول آن پير شدم فرمود كه از كيفيت و كميت كشتى نوح ما را خبر ده گفت طول آن هزار و دويست گز بود و عرض آن ششصد گز و سه طبقه بود طبقهء براى دواب و وحوش و طبقهء براى طيور و طبقهء از براى حضرت نوح عليه السّلام و كسانى كه با او بودند و چون سرگين چهارپايان بسيار شد و مردمان از آن متاذى شدند حقتعالى از زير دم پيلى يك جفت خوك بيافريد تا آن همه پليديها و سرگينها را بخوردند و چون موش در آن بسيار شد از بينى شير گربه بيافريد و موشان را بخورد و عيسى او را گفت كه نوح چگونه دانست كه همه شهرها خراب شدند گفت كلاغ را گفت كه برو و در اطراف عالم بگرد و خبر بلاد را بما برسان كلاغ برفت و بمردار مشغول شده بسيار دير كرد و نوح بر او نفرين كرد و گفت خدايا او را از طباع مردمان برمان و منزل او را در خرابه ها مقرر فرما و كبوتر را فرستاد و زود بازگشت دعاى خير در حق او بتقديم رسانيد و گفت بار خدايا دل مردمان را به او مألوف گردان و او را در خانها جاى ده حواريان گفتند يا روح اللَّه بفرما تا با ما به شهر آيد عيسى عليه السّلام فرمود كه چگونه با شما بيايد و حال آنكه روزى در زمين ندارد پس او را گفت كه\r\nعد باذن اللَّه كما كنت\r\nفى الحال به خاك پنهان شد و ببايد دانست كه قوله\r\n* ( حَتَّى إِذا جاءَ أَمْرُنا ) * غايت يصنع الفلك است و ما بينها حالست از ضميرى كه در او است و يا حتى ابتدائيه است يعنى نوح عليه السّلام گشتى ميساخت و به تهيه اسباب آن مشغول بود تا وقتى كه آمد عذاب ما يا امر به عذاب ما * ( وَفارَ التَّنُّورُ ) * و بجوشيد آن تنور و آن تنورى بود از سنگ كه حوا رضى اللَّه عنها از آن نان پختى و ميراث بنوح عليه السّلام رسيده بود و آن تنور ميسوخت كه ناگاه آب از آن تنور بر جوشيد و موضع اين تنور در مسجد كوفه است و گويند كه در هند بود يا از زمين جزيره و نزد بعضى مراد از آن وجه ارض است كه كروى است و يا عين ورده از زمين شام و يا مراد از آن ابتدا طوفان است در حين طلوع فجر و ظهور امارات دخول نهار من قولهم نور الصبح تنور و اهل خلاف اين را از امير المؤمنين عليه السّلام نقل كرده اند و نزد قتاده مراد اعلاء بقاع ارض است يعنى آب ببلندترين موضع زمين رسيد و يا مراد از آن بقاع\r\n","description":"","footnote":"","page_name":" 437 ","page_number":437},
  {"content":"\r\nارض است كه آب ببقاع زمين رسيد و يا مراد از آن اشتداد و نور آن غضب الهى است بر قوم نوح و به اسانيد صحيحه ما از ائمه عليه السلام مراد تنور خبازيست كه بر حقيقت خود موضوع است و به صحت پيوسته كه حقتعالى نوح را وحى كرده بود كه هر گاه آب از تنور برجوشد تو با قوم خود در كشتى نشين و چون آب از تنور بيرون آمد زن نوح آن را ديده وى را خبر كرد و با قوم در كشتى در آمد و سدى و شعبى گفته‌اند كه نوح كشتى را در مسجد كوفه ساخت و تنورى كه از آن آب بيرون آمد از جانب راست در مسجد بود و خداى تعالى بيرون آمدن آب را از تنور علامت هلاك قوم او گردانيده بود و مفضل بن عمر از ابى عبد اللَّه عليه السّلام نقل كرده كه تنور در خانه عجوزه مؤمنه بود در جانب راست مسجد كوفه گفتم يا رسول اللَّه صلَّى اللَّه عليه و آله مسجد كوفه در آن روز بود فرمود آرى آن مصلاى انبياء است و مرويست كه در شب معراج چون حضرت رسالت صلَّى اللَّه عليه و آله آنجا رسيد جبرئيل گفت\r\nيا محمد هذا مسجد ابيك آدم و مصلى الانبياء\r\nپس حضرت صلَّى اللَّه عليه و آله فرود آمد و در آنجا نماز بگذارد و بعد از آن جبرئيل او را به آسمان برد و ابو عبيده حذاء از ابى جعفر عليه السّلام روايت كرده كه مسجد كوفه\r\nفانه روضة من رياض الجنة الصلاة فيه بسبعين صلاة صلى فيه الف و سبعون نبيا و فيه و فار التنور و نجرت السفينة هو مجمع الانبياء\r\nيعنى مسجد كوفه روضه ايست از روضهاى بهشت يك نماز در او برابر هفتاد نماز است در غير آن هزار و هفتاد پيغمبر در آن نماز گذارده‌اند و در آن تنور نوح فوران كرد و در آن كشتى نوح تراشيده شده و آن مجمع پيغمبرانست القصه چون علامات عذاب طوفان نازل شد * ( قُلْنَا احْمِلْ ) * گفتيم نوح را كه بردار * ( فِيها ) * در آن كشتى * ( مِنْ كُلٍّ زَوْجَيْنِ ) * از هر نر و ماده كه منتفع بهما باشد * ( اثْنَيْنِ ) * دو تا چه غرض آنست كه تا نسل هر نوع حيوان به آن دو حاصل شود و منقطع نگردند حفص كل بتنوين خوانده يعنى از هر نوع از حيوانات منتفع بهما نر و ماده را كه دو تا باشند * ( وَأَهْلَكَ ) * عطف است بر زوجين يا اثنين يعنى دراور كسان خود را نيز در كشتى و آنها زن و پسران او و زنان ايشان بودند * ( إِلَّا مَنْ سَبَقَ ) * مگر آن كسى را كه پيشى گرفته است * ( عَلَيْه الْقَوْلُ ) * بر او قول ما يعنى علم ازلى ما به هلاكت او تعلق گرفته و به جهت آن حكم ما بغرق شدن او صادر گشته مراد كنعانست و اعله كه پسر و زن نوح عليه السّلام بودند كه كافر بودند * ( وَمَنْ آمَنَ ) * و بر دار در كشتى هر كس را كه ايمان آورده از غير اهل تو * ( وَما آمَنَ ) * و ايمان نياورده بودند و موافقت نكرده * ( مَعَه ) * با نوح * ( إِلَّا قَلِيلٌ ) * مگر اندكى از مردمان كه زوجه مسلمه او بود و سه پسر او حام\r\n","description":"","footnote":"","page_name":" 438 ","page_number":438},
  {"content":"\r\nسام و يافث و زنان ايشان و هفتاد و نه تن ديگر از اهل ايمان و با نوح هشتاد تن بودند و يا هفتاد دو و هفتاد و هشت نيز گفته‌اند و بروايت ابن اسحاق ده تن بودند و بروايت جريح و قتاده هشت و اين از ابو عبد اللَّه ( ع ) نيز مرويست و نزد اعمش هفت بودند القصه نوح ايشان را نزد كشتى آورد سرپوشى كه ترتيب داده بود بر بالاى كشتى پوشيده با پسران گفته بود كه با زنان خود در كشتى خلوت مكنيد حام مخالفت كرده با زن خود مقاربت كرد نوح ع دعا كرد و گفت\r\nاللهم غير نطفته\r\nحقتعالى نطفه او را در رحم زنش سياه گردانيد فرزندى كه از او در وجود آمد سياه بود و نسل او همه سياه بودند و از اين جهت او را ابو السودان گفتند و عرب و روم و فارس و اصناف عجم ولد ساماند و ترك و چين و صفاليه و ياجوج و ماجوج از ولد يافث و گويند كه با اهل بيت نوح شش كس ديگر بيش نمودند مرويست كه چون اطراف و جوانب عالم آب جارى شد جمله حيوان روى زمين روى بنوح آوردند و نوح گفت مرا فرموده‌اند كه از هر جنسى جفتى در كشتى نشانم پس هر جفتى از انواع ايشان بكشتى در آورد ابن عباس فرموده كه اول چيزى كه او را نوح در كشتى در آورد مورچه خورد بود و آخر خر چون دراز گوش خواست كه در كشتى رود ابليس در دنبال او آويخت هر چند دراز گوش را بر آن داشتند كه بكشتى رود امتناع كرد نوح فرمود كه\r\nادخل و ان كان الشيطان معك\r\nدراز گوش در كشتى رفت و ابليس با او بود و اين روايت اهل حديث است چون نوح نگاه كرد و ابليس را بديد گفت بيرون رو يا عدو اللَّه ابليس جزع كرد و زارى نمود نوح وى را بر پشت كشتى نشاند و همچنين روايت كرده‌اند كه مار و كژدم آمدند و گفتند كه ما را در كشتى بر گفت نبرم كه از شما مضرت و ايذا بمردمان و بندگان ميرسد گفتند كه با تو عهد كرديم كه هر كه نام تو برد ما وى را گزند نرسانيم پس به اين شرط ايشان را در كشتى آورد و از اينجهت است كه هر كه از مار و كژدم ترسد اين ايه بخواند كه سَلامٌ عَلى نُوحٍ فِي الْعالَمِينَ إِنَّا كَذلِكَ نَجْزِي الْمُحْسِنِينَ إِنَّه مِنْ عِبادِنَا الْمُؤْمِنِينَ از گزند ايشان ايمن گردد القصه كه در وقتى كه از زمين آب جوشيدن گرفت و از آسمان آب فرود آمدن آغاز كرد حقتعالى خطاب كرد بنوح * ( وَقالَ ) * و گفت اى نوح با قوم خود * ( ارْكَبُوا فِيها ) * سوار شويد در كشتى و آن را ركوب خود گردانيد چه آن در آب همچه مركوبست در زمين در حالتى كه گوئيد * ( بِسْمِ اللَّه ) * بنام خدا يا در حالتى كه نام برندگان خدا باشيد يعنى نام خدا ببريد * ( مَجْراها ) * در وقت راندن كشتى * ( وَمُرْساها ) * و هنگام باز داشتن آن و گفته‌اند معنى آن است كه بنام خدا است رفتن و ايستادن كشتى چه در خبر آمده كه چون خواستندى كه برود بسم اللَّه گفتندى روان شدى و چون خواستندى كه ساكن شود هم بسم اللَّه گفتندى ايستادى پس نوح ايشان را بر اين وجه تعليم تسميه فرمود و نيز حقتعالى گفت كه بگو بايشان كه * ( إِنَّ رَبِّي ) * به درستى كه پروردگار من * ( لَغَفُورٌ ) * هر آينه آمرزنده مؤمنانست * ( رَحِيمٌ ) * مهربان بر ايشان\r\n","description":"","footnote":"","page_name":" 439 ","page_number":439},
  {"content":"\r\nكه از بلاى طوفان ايشان را نجات ميدهد * ( وَهِيَ تَجْرِي بِهِمْ ) * و كشتى ميبرد ايشان را * ( فِي مَوْجٍ ) * در ميان موجها كه از غايت عظمت * ( كَالْجِبالِ ) * مانند كوه ها بودند يعنى در حين طوفان كه عبارتست از ارتفاع آب يا اضطراب آن هر موجه از آن مانند كوهى بود در تراكم و ارتفاع و اينكه گفته‌اند كه آن مطبق شده ميان آسمان و زمين و كشتى در جوف آن جارى بود به صحت نه پيوسته و مشهور آنست كه كشتى از بالاى كوه هاى بلند پانزده گز برآمده بود و بروايت حسن سى گز و گويند كه ابتداى سير كشتى نوح يازدهم رجب بود تا ششماه و در اين مدت گرد تمام زمين بر آمد و در هيچ موضع مستقر نشد تا آنكه به زمين حرم رسيد و در موضع كعبه هفت بار طواف كرد و حقتعالى خانه كعبه را به آسمان برده بود و همچنين سير ميكرد تا بكوه جودى رسيد كه كوهيست در زمين موصل در روز دهم محرم آنجا قرار گرفت و اصحاب ما از ابى عبد اللَّه ع روايت كرده‌اند كه نوح اول رجب بكشتى نشست و به روزه رفت و هر كه با او بود به روزه امر كرد و فرمود كه هر كه امروز روزه دارد آتش از او دور شود و هرگز او را مس نكند و تا يك سال كشتى بر روى آب سيار بود * ( وَنادى نُوحٌ ) * و آواز داد نوح عليه السّلام * ( ابْنَه ) * مر پسر خود را يعنى كنعان و گويند نام او يام بود * ( وَكانَ فِي مَعْزِلٍ ) * در حالتى كه بود بر كرانه از كشتى و دور ايستاده و پدر او را مسلمان ميدانست پس نوح ( ع ) در اول طوفان از فرط شفقت به او گفت * ( يا بُنَيَّ ارْكَبْ مَعَنا ) * اى پسرك من سوار شو در كشتى با ما * ( وَلا تَكُنْ مَعَ الْكافِرِينَ ) * و مباش با ناگرويدگان تا غرق نشوى از حسن مرويست كه آن پسر منافق بود و با پدر اظهار اسلام كردى و با كافران در كيش ايشان متفق بودى و گويند كه نوح ميدانست كه او كافر است پس او را گفت كه اى پسر اسلام آور و با مادر كشتى نشين و با كافران مباش يعنى بر كيش ايشان تا غرق نشوى * ( قالَ ) * گفت در جواب پدر ساوى زود باشد كه باز گردم و پناه برم * ( إِلى جَبَلٍ ) * بسوى كوهى كه از غايت رفعت * ( يَعْصِمُنِي مِنَ الْماءِ ) * نگه دارد مرا از غرقشدن در آب * ( قالَ ) * گفت نوح * ( لا عاصِمَ الْيَوْمَ ) * نگه دارنده نيست امروز كه منع كند و باز دارد چيزى * ( مِنْ أَمْرِ اللَّه ) * از عذاب خدا * ( إِلَّا مَنْ رَحِمَ ) * مگر آن كس كه\r\nميبخشد يعنى خداى و گويند كه فاعل اينجا بمعنى مفعول است پس عاصم بمعنى معصوم باشد چون ماء رافق و عيشة راضية يعنى هيچ كس ممنوع نيست از عذاب مگر آن كس كه خداى بر او ببخشايد و يا الا منقطع است يعنى ليكن آنكه حقتعالى بر او رحم كند و نگه دارد او را از عذاب و بر هر تقدير اين كلام رد قول كنعانست كه ميگفت كوه عاصم من باشد در اثناء اين مكالمه\r\n","description":"","footnote":"","page_name":" 440 ","page_number":440},
  {"content":"\r\nميان پسر و پدر طوفان اشتداد يافت * ( وَحالَ ) * رحايل شد * ( بَيْنَهُمَا الْمَوْجُ ) * ميان پدر و پسر موج طوفان * ( فَكانَ مِنَ الْمُغْرَقِينَ ) * پس گشت از جمله غرقشدگان ابو الفتوح آورده كه ارباب حديث گفته‌اند كه اين مكالمه در مدت چهل روز بود كه آب از زمين بر مىآمد و از آسمان مىآمد و در هوا معلق ميايستاد و بعد از چهل روز آن هر دو بهمرسيدند كما قال فَالْتَقَى الْماءُ عَلى أَمْرٍ قَدْ قُدِرَ كنعان غرق شد و همه عالم را آب گرفت چنان كه آب چهل گز از سر كوه هاى عالم برگذشت و همه عالم خراب شد و هيچ كافرى نماند بر روى زمين و چون قصه طوفان بنهايت انجاميد و كفار غرقشدند امر الهى در رسيد كه * ( وَقِيلَ ) * و گفته شد يعنى حقتعالى گفت * ( يا أَرْضُ ابْلَعِي ) * اى زمين فرو بر * ( ماءَكِ ) * آب خود را كه بيرون داده * ( وَيا سَماءُ أَقْلِعِي ) * و اى آسمان باز گير آبى را كه فرو گذاشتهء در انوار گفته كه ندا به آسمان و زمين و امر به آنها به آن چه ندا كرده و مامور شده بودند براى تمثيل است بر كما قدرت او را و انقياد هر دو مر آن چيزى را كه مشيت الهى تعلق گرفته بود از بلع و اقلاع كه بمعنى نشف و امساكست بامر مطاعى كه او امر كند منقادى را كه مبادرت كند بامتثال حكم او به جهت مهابت عظيمه او و خوف و خشيت از عِقابٍ أَلِيمٍ او و در مجمع نيز مذكور است كه اين كلام اخبار است از نشف زمين آب را و اتساع سحاب و انقطاع مطر باسرع زمان فكانه قال ( لهما ابلعى و اقلعى فبلعت و اقلعت ) كما قال * ( وَغِيضَ الْماءُ ) * و كم كرده شد آب به روى زمين * ( وَقُضِيَ الأَمْرُ ) * و گذارده شد كارى كه حكم حق بدان متعلق بود از هلاك اشرار و نجات ابرار * ( وَاسْتَوَتْ ) * و قرار گرفت كشتى * ( عَلَى الْجُودِيِّ ) * در كوه جودى از موصل يا شام روز عاشورا دهم محرم و در اينحال نوح ( ع ) دعا كرد كه\r\nيا ماريا اتقن\r\nو اين بلغت عربى بمعنى يا رب اصلح است و بروايت ديگر يا رهما اتقن بمعنى يا رب احسن از مجاهد روايتست كه در حين طوفان كوه ها بلند شدند تا آب بايشان نرسد مگر كوه جودى كه سر فرو برد بر سبيل تواضع آب از بالاى كوه ها همه در گذشت و بجودى نرسيد بدانكه نزد بعضى مدت طوفان ششماه بود و نوح در عاشر رجب بكشتى نشست و عاشر محرم بر جودى قرار گرفته فرود آمد و بروايت اهل البيت عليهم السلام هيجدهم ذى الحجة كشتى بر جودى بايستاد و بروايت ديگر دهم ذى الحجة * ( وَقِيلَ ) * و گفته شد * ( بُعْداً ) * دورى و هلاكت باد * ( لِلْقَوْمِ الظَّالِمِينَ ) * مر گروه ستمكاران را يعنى كافران را و نصب * ( بُعْداً ) * بر مصدريه است اى بعد بعدا يقال\r\n","description":"","footnote":"","page_name":" 441 ","page_number":441},
  {"content":"\r\nبعد اذا بعدا بعيدا بحيث لا يرجى عوده و بعد از آن مستعار شده براى هلاكت و مخصوص گشته براى دعا بد و مىتواند بود كه قايل اين قول ملائكه يا نوح يا مؤمنان باشند و چون نوح از كشتى بيرون آمد آن روز را به جهت شكرانه روزه داشت و بدانكه اين آيه در غايت فصاحت و نهايت بلاغت است و در مفتاح و كشاف و دلايل الاعجاز و اسرار البلاغة و غير ان در وجوه فصاحت و بلاغت آن سخنان گفته‌اند و در بيان نظم غريب و اسلوب عجيب نكته ها در ايراد هر كلمه و حسن مواقع آن در سلك تحرير كشيده و از جمله امر است بارض و سما كه جماداتند تا دال باشد بر كمال اقتدار پروردگار و حسن تقابل و ايتلاف الفاظ و حسن بيان در تصور حال و ايجاز بدون اخلال و ايراد اخبار بر بناى مفعول به جهت دلالت بر تعظيم فاعل و تعيين او كه ( فى نفسه ) مستلزم استغناى از ذكر او و عدم توهم غير او و حواله باقى دقايق و نكات آن بكتب معانيست مرويست كه فصحا و بلغاء كفار قريش مجتمع شدند بر آنكه معارضه كنند بقران پس چهل روز خود را از نان گندم و گوشت و انواع اطعمه لذيذه منع كردند و به قوت لا يموت اوقات ميگذرانيدند جهت تصفيه ذهن و ذكار و بعد از مدت مذكوره چون خواستند كه در آن شروع كنند اين آيه را شنيدند از غايت فصاحت و كمال بلاغت آن متحير و فرو ماندند و گفتند ( هذا كلام لا يشبهه شيء من الكلام و لا يشبه كلام المخلوقين ) پس ترك معارضه كردند و متفرق گشتند حاصل كه چون همه كفار هلاك شدند و كنعان نيز به جهت عدم اطاعت پدر غرق شد طوفان فرو نشست * ( وَنادى ) * * ( نُوحٌ ) * و بخواند نوح ( ع ) * ( رَبَّه ) * پروردگار خود را بعد از غرقشدن كنعان يا در حين مشاهده غرقشدن او يا قبل از آن * ( فَقالَ رَبِّ ) * پس گفت اى پروردگار من * ( إِنَّ ابْنِي ) * بدرستى كه پسر من كنعان * ( مِنْ أَهْلِي ) * از اهل من بود و تو فرموده بودى كه اهل تو را نجات دهم و او هلاك شد * ( وَإِنَّ وَعْدَكَ الْحَقُّ ) * و بدرستى كه وعده تو راست است * ( وَأَنْتَ أَحْكَمُ الْحاكِمِينَ ) * و تو حكم كننده ترين حكمكنندگانى و اعلم و اعدل همه يا حكمت تو بيشتر از همه حكما است حكمت در اين چيست ماتريدى گفته كه نوح از كفر پسر خبر نداشت كه اگر خبر داشتى اين سؤال نكردى زيرا حقتعالى به او گفته بود وَلا تُخاطِبْنِي فِي الَّذِينَ ظَلَمُوا و چون اين سؤال فرمود * ( قالَ ) * گفت حقتعالى * ( يا نُوحُ إِنَّه ) * اى نوح بدرستى كه او * ( لَيْسَ مِنْ أَهْلِكَ ) * نبود از اهل تو يعنى اهل دين تو كما قال * ( إِنَّه عَمَلٌ ) * اى ( ذو عمل ) يعنى بدرستى كه او خداوند كرداريست * ( غَيْرُ صالِحٍ ) * نه نيك و ناشايسته و حذف مضاف و اسناد مصدر به او و بدل غير صالح از آن\r\n","description":"","footnote":"","page_name":" 442 ","page_number":442},
  {"content":"\r\nجهت مبالغه است بر فرط فساد و عناد او و انتفاء آن چه موجب نجات او بوده باشد و در مجمع آورده كه مفسران را در قوله * ( إِنَّه لَيْسَ مِنْ أَهْلِكَ ) * چند وجه است يكى آنكه كنعان ولد سلبى نوح بود و معنى آنست كه او از جمله اهل تو نيست كه وعده نجات ايشان داده‌ايم با تو چه او سبحانه بكريمه إِلَّا مَنْ سَبَقَ عَلَيْه الْقَوْلُ از اهل او استثناى آنانى كرده بود كه مشيت الهى تعلق بهلاك ايشان گرفته بود به جهت فرط كفر و اصرار بر آن و كنعان از آن جمله بود و اين قول ابن عباس و سعيد بن جبير و ضحاك و عكرمه است و مختار جبائى دويم آنكه\r\nمراد بقوله ( ليس من اهلك ليس انه على دينك ) يعنى كفر او را بيرون كرده بود از آنكه احكام اهل تو بر او جارى شود و اين قول جمعى از مفسران است و هذا كما\r\nقال النبى صلَّى اللَّه عليه و آله سلمان منا اهل البيت اى على ديننا\r\nو على بن مهزيار از حسن بن على الوشا از على بن موسى الرضا عليه السّلام نقل كرده كه آن حضرت و ابو عبد اللَّه عليه السّلام روايت نموده كه\r\nان اللَّه تعالى قال لنوح ع انه ليس من اهلك لانه كان مخالفا له و جعل من اتبعه من اهله\r\nحقتعالى نوح را گفت كه ( ليس انه من اهلك ) زيرا كه مخالف او بود چه او سبحانه هر كه تابع او بود وى را اهل او گردانيده بود و مؤيد اين است كه بعد از آن بر طريق تعليل فرمود كه * ( إِنَّه عَمَلٌ غَيْرُ صالِحٍ ) * چه اين مبين آنست كه خروج او از اهل به جهت كفر و سوء عمل او بوده از عكرمه نيز مرويست كه كنعان پسر نوح بود و لكن چون مخالف او بود در عمل و نيت حقتعالى فرمود * ( إِنَّه لَيْسَ مِنْ أَهْلِكَ ) * سوم آنكه كنعان حقيقة ولد نوح نبود بلكه ولد فراش او بود و نوح بر حسب ظاهر ابنى گفته حقتعالى اعلام او كرد كه امر بخلاف اينست و تنبيه او كرد بر خيانت زن او و اين قول حسن و مجاهد است و شبهه نيست بر آنكه اين وجهى بعيد است زيرا كه قرآن منافات دارد به آن حيث قال وَنادى نُوحٌ ابْنَه و نيز انبيا واجبست كه منزه باشند از مثل اينحال جهت تعظيم و توقير ايشان و عدم تنفر طباع از ايشان و به جهت امر شنيع و قبيح چنان كه در علم كلام مبين شده و از ابن عباس مرويست كه\r\n( ما زنت امرأة نبى قط و كانت الخيانة من امرأة نوح انها كانت تنسبه الى الجنون و الخيانة من امراة لوط انها كانت تدل على اضيافه )\r\nچهارم آنكه كنعان پسر زن او بود كه از شوهر ديگر حاصل كرده بود و قول معتمد و معول عليه در تأويل آيت دو قول اولست و از اين وجه مبين شد كه * ( لَيْسَ مِنْ أَهْلِكَ ) * مقتضى كذب ( انه من اهلى ) نيست كه منافى عصمت است و چون ضمير انه عمل جايز است كه راجع به اين باشد بر حذف مضاف چنان كه گذشت پس واجب نباشد از ارجاع آن بسؤال كه منافى عصمت است القصه حق تعالى كنعان را به جهت كفر و عمل باطل از اهل نوح اخراج كرد و به جهت تقرير آن فرمود كه * ( فَلا تَسْئَلْنِ ) * پس مپرس از من * ( ما لَيْسَ لَكَ بِه عِلْمٌ ) * آن چه نيست تو را به آن چيز دانشى يعنى از من مطلب چيزى را كه\r\n","description":"","footnote":"","page_name":" 443 ","page_number":443},
  {"content":"\r\nعلم بصلاح و فساد آن ندارى و اين عدم علم او بود بصوب او فساد هلاك كنعان مراد نهى تنزيهيست و تسميه نداء نوح بسؤال به جهت آنست كه ذكر موعد بنجات اهل او متضمن استنجاز بود در شان ولد او و يا استفسار از مانع انجاز در حق او و چون حب ولد او را مشغول ساخت از استثناء در كريمه إِلَّا مَنْ سَبَقَ عَلَيْه الْقَوْلُ و از آن غافل شد از اين جهت حقتعالى او را گفت * ( إِنِّي أَعِظُكَ ) * بدرستى كه من پند مىدهم تو را * ( أَنْ تَكُونَ مِنَ الْجاهِلِينَ ) * آنكه باشى از غافلان * ( قالَ رَبِّ ) * گفت نوح كه اى پروردگار من * ( إِنِّي أَعُوذُ بِكَ ) * بدرستى كه من پناه ميگيرم به تو بعد از اين * ( أَنْ أَسْئَلَكَ ) * از آنكه بپرسم از تو * ( ما لَيْسَ لِي بِه عِلْمٌ ) * آن چيزى را كه نباشد مرا به آن دانايى يعنى بجواز سؤال از آنكه مستلزم ترك ندب است پس بر سبيل انقطاع و غايت خضوع گفت كه * ( وَإِلَّا تَغْفِرْ لِي ) * و اگر نيامرزى مرا * ( وَتَرْحَمْنِي ) * و نبخشايى مرا * ( أَكُنْ مِنَ الْخاسِرِينَ ) * باشم از زيان كاران در نقص ثواب كه از ممر ترك اولى سانح شده باشد علم الهدى در تنزيه الانبياء آورده كه ممتنع نيست كه نوح عليه السّلام منهى شده باشد از سؤال ما لَيْسَ لَكَ بِه عِلْمٌ و اگر چه از او واقع نشده باشد و تعوذ كرده باشد از آن و اگر چه از او صادر نگشته باشد هم چنان كه پيغمبر ما صلَّى اللَّه عليه و آله و سلَّم منهى شد از شرك و كفر و اگر چه از او واقع نشده فى قوله لَئِنْ أَشْرَكْتَ لَيَحْبَطَنَّ عَمَلُكَ و سؤال نجات اين خود باشتراط مصلحت بود نه بر سبيل قطع و چون بر او ظاهر شد كه مصلحت در هلاكت او است نه نجات از آن اعراض كرد و اما قوله إِنِّي أَعِظُكَ أَنْ تَكُونَ مِنَ الْجاهِلِينَ در تقدير اينست كه لان لا تكون منهم و چون وعظ دعوتست بفعل حسن زجر از قبيح بر وجه ترغيب و ترهيب پس وعظ او سبحانه صادق او بوده باشد از جهل و تنزيه او از قبيح و جبائى نيز گفته كه أَنْ تَكُونَ مِنَ الْجاهِلِينَ معناه اعظك لئلا تكون من الجاهلين و در مجمع گفته كه معنى تعوذ به خدا اعتصام است به او جهت طلب نجات و اينجا مراد خضوع و تذلل است مر خداى را تا او را نگه دارد و با نفس خودش نگذارد و همچنين قوله ( و ان لم تغفر لى ) الخ بر سبيل تخشع و استكانتست به او سبحانه و اگر چه از او ذنبى صادر نشده بود و بعد از ذكر عقاب بر ترك ندب مرهم راحت بر جراحت عتاب وى نهاده فرمود كه * ( قِيلَ يا نُوحُ ) * گفته شد يعنى حقتعالى گفت يا ملكى از نزد او كه نوح * ( اهْبِطْ ) * فرود آى از كشتى * ( بِسَلامٍ مِنَّا ) * بسلامتى حاصل از حضرت ما يا بسلام و تحيتى از ما بر تو * ( وَبَرَكاتٍ عَلَيْكَ ) * و بركتهاى بر تو يا زيادتيها در نسل تو تا آدم ثانى باشى در انتساب آدميان به تو قولى آنست كه از اهل كشتى غير نوح عليه السّلام و سه پسر او را عقب نماند و تمام\r\n","description":"","footnote":"","page_name":" 444 ","page_number":444},
  {"content":"\r\nنسب اهل عالم بدين سه كس منتهى مىشود سام پدر عرب و فرس است و يافت پدر اتراك و حام پدر هنود * ( وَعَلى أُمَمٍ ) * و سلام و بركت بر گروهى چند * ( مِمَّنْ مَعَكَ ) * از آنها كه با تواند و تسميهء ايشان بامم بجهة تحرب يا تشعب امم است از ايشان و يا بر آنهايى كه ناشى شوند از جمعى كه با تواند يعنى مؤمنان تا روز قيامت لقوله * ( وَأُمَمٌ ) * و آنها كه با تواند امتى چندند\r\nيعنى از ذريت ايشان اممى ناشى خواهند شد * ( سَنُمَتِّعُهُمْ ) * زود باشد كه برخوردارى دهيم ايشان را در دنيا بفراخى عيش و وسعت رزق * ( ثُمَّ يَمَسُّهُمْ ) * پس برسد ايشان را * ( مِنَّا ) * از جانب ما * ( عَذابٌ أَلِيمٌ ) * عذاب دردناك در آخرت مراد كفارند و گويند مراد قوم هود و لوط و صالح و شعيباند و مراد به عذاب آنچه بر ايشان نازل شد در وسيط از قرظى نقل مىكند كه هيچ مؤمنى و مؤمنه نباشد از آن روز تا روز قيامت الا كه داخل است در اين سلام و بركت و هيچ كافر و كافره نبود الا كه داخل است در اين تمتع و عذاب * ( تِلْكَ ) * آن قصهء نوح كه مذكور شد * ( مِنْ أَنْباءِ الْغَيْبِ ) * از خبرهاى غيب است كه بواسطه جبرئيل عليه السّلام * ( نُوحِيها إِلَيْكَ ) * وحى كرديم آن را بسوى تو كه محمدى * ( ما كُنْتَ تَعْلَمُها ) * نبودى كه بدانى آن را * ( أَنْتَ وَلا قَوْمُكَ ) * نه تو و نه قوم تو كه قريشاند * ( مِنْ قَبْلِ هذا ) * پيش از اين وقت كه وحى كرديم به تو در اين تنبيه است بر آنكه آن حضرت اين را از كسى تعليم نگرفته بود چه او به غير ايشان مخالط نبود و ايشان با وجود كثرت آن را نشنيده بودند پس چگونه از كسى آن را فرا گرفته باشد * ( فَاصْبِرْ ) * پس شكيبايى كن بر مشاق رسالت و بر اذيت قوم هم چنان كه نوح صبر كرد * ( إِنَّ الْعاقِبَةَ ) * بدرستى كه سرانجام نيكو و دنيا بظفر و در آخرت بفوز * ( لِلْمُتَّقِينَ ) * مر كسانى راست كه بپرهيزند از شرك و معاصى\r\nبعد از قصهء قوم هود را بر قصهء قوم نوح عطف كرد و فرمود * ( وَإِلى عادٍ أَخاهُمْ هُوداً ) * عطفست بر قوله * ( نُوحاً إِلى قَوْمِه ) * و هود عطف بيانست يعنى فرستاديم بقوم عاد برادر ايشان هود را ذكر اخوة جهت نسبت است چنان كه در سورهء اعراف گذشته * ( قالَ ) * گفت هود عليه السّلام * ( يا قَوْمِ ) * اى گروه من * ( اعْبُدُوا اللَّه ) * بپرستيد خداى را بيگانگى * ( ما لَكُمْ مِنْ إِله ) * نيست شما را معبودى * ( غَيْرُه ) * بجز از وى و شما مر او را شريك اثبات ميكنيد * ( إِنْ أَنْتُمْ إِلَّا مُفْتَرُونَ ) * نيستيد شما مگر افتراكنندگان بر خداى باتخاذ شركاء * ( يا قَوْمِ ) * اى قوم من * ( لا أَسْئَلُكُمْ ) * نميخواهم از شما * ( عَلَيْه ) * بر تبليغ رسالت * ( أَجْراً ) * مزدى مجموع رسل\r\n","description":"","footnote":"","page_name":" 445 ","page_number":445},
  {"content":"\r\nقوم خود را از بىطمعى خود خبر داده‌اند جهة ازاله تهمت و خلوس نصيحت چه دعوت وقتى نتيجه دهد و موعظه آن زمان فايده رساند كه بمطامع فاسده آلوده نباشد از اين جهت هود فرموده * ( إِنْ أَجْرِيَ ) * نيست مزد من * ( إِلَّا عَلَى الَّذِي ) * مگر بر آن كس كه بمحض قدرت خود * ( فَطَرَنِي ) * بيافريد مرا * ( أَ فَلا تَعْقِلُونَ ) * آيا فهم نميكنيد و عقل خود را كار نميفرمائيد تا محق را از مبطل و حق را از باطل تميز كنيد استفهام بر سبيل تقريع است مرويست كه چون عاديان دعوت هود قبول نكردند حقتعالى بشامت آن سه سال باران از ايشان باز گرفت و زنان ايشان را عاقر و عقيم ساخت و چون اصحاب زراعات بودند و دشمنان نيز داشتند براى زراعة بباران و براى دفع اعادى به اولاد محتاج شدند هود عليه السّلام فرمود كه * ( وَيا قَوْمِ اسْتَغْفِرُوا رَبَّكُمْ ) * و اى گروه من استغفار كنيد و آمرزش طلبيد از پروردگار خود بايمان * ( ثُمَّ تُوبُوا ) * پس باز گرديد * ( إِلَيْه ) * به دو از عبادت غير او و شبههء نيست كه تبرا از غير او بعد از ايمان به او است و رغبت در آنچه نزد او است و وجه ديگر در تقديم استغفار بر توبه در اول سوره مذكور شده حاصل كه هود فرمود كه استغفار و توبه كنيد به خدا * ( يُرْسِلِ السَّماءَ ) * تا بفرستد از آسمان * ( عَلَيْكُمْ ) * بر مزروعات شما * ( مِدْراراً ) * بارانى پيوسته * ( وَيَزِدْكُمْ ) * و بيفزايد و زياد كند * ( قُوَّةً إِلى قُوَّتِكُمْ ) * قوتى با قوة شما يعنى فرزندان دهد شما را تا بمدد ايشان بر دفع اعادى قادر شويد در انوار گفته كه ترغيب ايشان بكثرت مطر و زيادتى قوة به جهت آنست كه ايشان اصحاب زرع و عمارات بودند * ( وَلا تَتَوَلَّوْا ) * و از من بر نگرديد و اعراض منمائيد از پيغام الهى جل جلاله * ( مُجْرِمِينَ ) * در حالتى كه مصر باشيد بر گناهان از حجاب معاويه روايت كرده‌اند كه حسن بن على عليه السّلام را گفتم كه من مردىام كه مرا مال بسيار هست و فرزندى ندارم چيزى مرا تعليم كن تا باشد كه حقتعالى ببركت آن مرا فرزندى دهد فرمود كه عليك بالاستغفار آن مرد هميشه استغفار كردى روزى بود كه هفتصد بار استغفار كردى حقتعالى وى را ده پسر داد خبر بمعاويه رسيد گفت چرا از وى نپرسيدى كه اين را از كجا گفتى اتفاقا روزى آن حضرت نزد معاويه آمد آن مرد منشا آن را از وى بپرسيد فرمود نشنيدهء كه حقتعالى در قصهء هود ميگويد كه * ( وَيَزِدْكُمْ قُوَّةً إِلى قُوَّتِكُمْ ) * و در قصه نوح و يمددكم باموال و بنين القصه چون قوم هود اين نصيحت را از هود بشنيدند * ( قالُوا ) * گفتند * ( يا هُودُ ما جِئْتَنا بِبَيِّنَةٍ ) * اى هود نياوردى بما حجتى كه دلالت كند بر صحت دعوى تو هود با آنكه معجزات بايشان نموده بود اما ايشان بجهة فرط عناد آن\r\n","description":"","footnote":"","page_name":" 446 ","page_number":446},
  {"content":"\r\nرا بحسابى نمىگرفتند و انكار مينمودند هم چنان كه پيغمبر ما صلَّى اللَّه عليه و آله را گفتند كه لو لا انزل عليه آية من ربه * ( وَما نَحْنُ ) * و نيستيم * ( بِتارِكِي آلِهَتِنا ) * ترك كنندگان عبادت خدايان خود * ( عَنْ قَوْلِكَ ) * از گفتار تو كه گويى همين خداى را پرستيد و ترك الههء خود گيريد اين حالست از فاعل تاركى كانه قيل ( و ما نحن نترك آلهتنا صادرين ) عن قولك * ( وَما نَحْنُ لَكَ ) * و نيستيم ما تو را * ( بِمُؤْمِنِينَ ) * گرويدگان به آنچه مىگويى اين اقناط است مر هود را از اجابت و تصديق * ( إِنْ نَقُولُ ) * نميگوئيم ما در شان تو * ( إِلَّا اعْتَراكَ ) * مگر آنكه رسانيده‌اند به تو * ( بَعْضُ آلِهَتِنا ) * برخى از خدايان ما * ( بِسُوءٍ ) * رنجى و گزندى و المى و گويند مراد جنون است يعنى تو چون دم الههء ما ميكنى و دشنام ميدهى ايشان ترا ديوانه ساخته‌اند و بجهة اين سخنان كه نه بر طريق\r\nعقلست از تو شنوده مىشود اعتراك مقول قولست و الا لغو است زيرا كه استثناء مفرغست * ( قالَ ) * گفت هود عليه السّلام * ( إِنِّي ) * بدرستى كه من * ( أُشْهِدُ اللَّه ) * گواه ميگيرم خداى را * ( وَاشْهَدُوا ) * و شما نيز گواه باشيد * ( أَنِّي بَرِيءٌ ) * بر آنكه من بيزارم * ( مِمَّا تُشْرِكُونَ ) * از آنچه شما انباز ميگيريد * ( مِنْ دُونِه ) * بدون خدا يعنى در عبادت او ديگرى را شريك مىسازيد * ( فَكِيدُونِي جَمِيعاً ) * پس كيد كنيد به من همه يعنى مجتمع شويد بر كيد رسانيدن به من مراد آنست كه شما و خدايان شما در اهلاك من اتفاق نمائيد * ( ثُمَّ لا تُنْظِرُونِ ) * پس مرا مهلت ندهيد بلكه هر چه خواهيد در قصد من بكنيد كه من باك ندارم و بحمايت و عصمة الهى از مضرت و معرت شما نه انديشم اين آية جوابست از مقاله باطلهء ايشان به آنكه خداى را گواه گرفت بر برائة او از آلهة ايشان و فراغت قلب او از اضرار ايشان بجهة تاكيد آن و امر كرد ايشان را به آنكه گواهى بر او دهند بجهة استهانت بايشان و اين از جملهء معجزات هود عليه السّلام بود كه تن تنها در مواجهه جمعى كثير از جباران و اهل بطش و سطوت و ارباب شوكت و قوت كه به خون او تشنه بودند اين همه مبالغه نمود كه جمع شويد و اتفاق كنيد و بى مهلت در هلاك من سعى نمائيد و ايشان با وجود شدت و قهر و اقتدار و اختيار از رسانيدن اندك ضررى به دو عاجز شدند و چون هود عليه السّلام بكرم الهى وثوق تام داشت گفت * ( إِنِّي تَوَكَّلْتُ ) * بدرستى كه من توكل كردم * ( عَلَى اللَّه ) * بر خداى * ( رَبِّي وَرَبِّكُمْ ) * كه پروردگار من و پروردگار شما است و مهم خود را به او باز گذاشتم * ( ما مِنْ دَابَّةٍ ) * هيچ جنبندهء نيست * ( إِلَّا هُوَ آخِذٌ ) * مگر كه خدا گيرنده است * ( بِناصِيَتِها ) * موى پيشانى او را اخذ بنواصى تمثيل است بر مالكيت و قادريت او سبحانه بر جميع دواب و تصرف\r\n","description":"","footnote":"","page_name":" 447 ","page_number":447},
  {"content":"\r\nاو در آنها بهر وجه كه خواهد يعنى او قادر و مالك و غالبست بر همه * ( إِنَّ رَبِّي ) * بدرستى كه آفريدگار من * ( عَلى صِراطٍ مُسْتَقِيمٍ ) * بر طريق حق و عدلست هيچ معتصمى نزد او ضايع نميشود و هيچ ظالمى از او فوت نميشود و در بحر الحقايق آورده كه صراط مستقيم آنست كه منتهى به حق باشد نه به غير او كما قال و ان الى ربك المنتهى و در نقد النصوص مذكور است كه ذات متعالى فى الحقيقة مصدر افعال و مؤثر در منفعلاتست به حكم تربيت هر يك را بحسب قابليت بسوى حضرت خود ميكشاند اينست سر * ( آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ ) * * ( فَإِنْ تَوَلَّوْا ) * پس اگر بر گرديد و اعراض كنيد يعنى بر آن ثابت و راسخ باشيد * ( فَقَدْ أَبْلَغْتُكُمْ ) * پس بدرستى كه رسانيدم بشما * ( ما أُرْسِلْتُ بِه ) * آن چيزى را كه فرو فرستاده شده بودم بدان * ( إِلَيْكُمْ ) * بسوى شما يعنى وحى الهى بشما رسانيدم و بر شما نيز حجت گرفتم و چون قبول نكرديد حقتعالى شما را هلاك كند * ( وَيَسْتَخْلِفُ ) * و جانشين شما گرداند * ( رَبِّي ) * آفريدگار من * ( قَوْماً غَيْرَكُمْ ) * گروهى را غير از شما و در انوار گفته كه جملهء فعليه استينافست بوعيد ايشان به آن كه همه را هلاك گرداند و قومى ديگر را در ديار ايشان جاى دهد * ( وَلا تَضُرُّونَه شَيْئاً ) * و زيان نتوانيد رسانيد حق را چيزى باعراض شما از من و يا از قبول دعوة حق * ( إِنَّ رَبِّي ) * بدرستى كه پروردگار من * ( عَلى كُلِّ شَيْءٍ حَفِيظٌ ) * بر همه چيزى نگه بانست يعنى افعال و احوال همه را نگاه ميدارد و مجازات آنها از او فايت نميشود و يا او حافظ و نگه بانست مرا از ضرر شما پس ممكن نيست كه شما ضررى به من توانيد رسانيد و چون كفار قوم هود عليه السّلام بدين سخنان متعظ نشدند حكم ربانى به عذاب ايشان نافذ گشت * ( وَلَمَّا جاءَ أَمْرُنا ) * و هنگامى كه آمد فرمان ما به عذاب ايشان * ( نَجَّيْنا هُوداً ) * نجات داديم هود را * ( وَالَّذِينَ آمَنُوا مَعَه ) * و آن كسانى كه گرويده بودند با او به اين وجه كه گفتيم همه از ميان كفار بيرون رويد تا عذاب بشما نرسد و ايشان چهار هزار بودند كه همه را با هود از ميان كفار بيرون برده برهانيديم * ( بِرَحْمَةٍ مِنَّا ) * ببخشى و بخشايشى از ما يعنى باعطاى لطف و توفيق كه وسيلهء اهتداى ايشان شد و به جهت آن از آن عذاب برهيدند * ( وَنَجَّيْناهُمْ ) * و نجات داديم ايشان را * ( مِنْ عَذابٍ غَلِيظٍ ) * از عذابى درشت يعنى عذابى عظيم و ثقيل تكرير براى بيان آن چيزيست كه ايشان\r\nرا نجات از آن داد و آن سموم دوزخ بود كه بمناخر كفار در آمد و از ديار ايشان بيرون شده اعضاى ايشان را پاره پاره\r\n","description":"","footnote":"","page_name":" 448 ","page_number":448},
  {"content":"\r\nساخت يا مراد بنجات اول عذاب دنيا است و بثانى عذاب آخرت يعنى هم چنان كه نجات ايشان داديم از عذاب دنيا كه بر كفار نازل شد ايشان را نجات ارزانى داشتيم از عذاب آخرت و اين تعريض است به آنكه كفار هم چنان كه در دنيا معذب شدند بسموم معذب باشند و در آخرت به عذاب غليظ * ( وَتِلْكَ عادٌ ) * تانيث اسم اشارة باعتبار قبيله است و يا اشارة بقبور و اثار ايشانست يعنى آن قبيله عاديانست يا آن اثرها كه در ديار احقاف مىبينيد آثار قبيلهء عاد است * ( جَحَدُوا ) * انكار كردند و كافر شدند * ( بِآياتِ رَبِّهِمْ ) * بآيتهاى پروردگار خود * ( وَعَصَوْا رُسُلَه ) * و عاصى شدند در فرستادگان او زيرا كه عاصى شدند در حق رسول خود و عصيان يك پيغمبر مستلزم عصيان همه پيغمبرانست چه هر پيغمبرى امر كرده است امت خود را بطاعت همه پيغمبران و ايمان آوردن بجميع ايشان * ( وَاتَّبَعُوا ) * و پيروى كردند * ( أَمْرَ كُلِّ جَبَّارٍ ) * فرمان هر گردن كشى * ( عَنِيدٍ ) * ستيزه كار را يعنى عاصى شدند در حق كسى كه ايشان را به حق دعوت ميكرد و مطيع گشتند آنان را كه ايشان را بكفر و ضلالت ميخواندند از رؤساى ائمه كفر\r\n* ( وَأُتْبِعُوا ) * و از پى در آمده شدند * ( فِي هذِه الدُّنْيا ) * در اين سرا * ( لَعْنَةً ) * لعنت را كه دورى از رحمت است و هلاكت و يا بر زبان مؤمنان ايشان را لعنت كرده تا روز قيامت * ( وَيَوْمَ الْقِيامَةِ ) * و روز قيامت نيز لعنت در پى ايشان است و عذاب ابدى ملازم ايشان * ( أَلا إِنَّ عاداً ) * بدانيد كه قبيله عاد * ( كَفَرُوا رَبَّهُمْ ) * جاحد و منكر شدند بپروردگار خود يا كفران ورزيدند نعمت او را يا كافر شدند به او بحذف جار * ( أَلا بُعْداً ) * بدانيد كه دوريست * ( لِعادٍ ) * مر عاديان را يعنى از رحمت دورند و در انوار گفته كه اين دعاء عليهم است به هلاكت و مراد به آن دلالتست بر آن كه ايشان مستوجب آن چيزى بودند كه بر ايشان نازل شد و تكرار الا و اعادهء دگر ايشان به جهت تفظيع امر ايشان است و حث بر عبرت گرفتن به حال آنها و قوله * ( قَوْمِ هُودٍ ) * عطف بيان عاد است و فايده آن تميز است از عاد ثانيه كه عاد ارماند و با قوم ثمود هلاك شدند و ايما است باستحقاق ايشان مر بعد را به جهت آن چه جارى شد ميان ايشان و هود * ( وَإِلى ثَمُودَ ) * و فرستاديم بسوى قبيله ثمود * ( أَخاهُمْ صالِحاً ) * برادر ايشان صالح را مراد اخوة نسبى است * ( قالَ ) * گفت صالح * ( يا قَوْمِ اعْبُدُوا اللَّه ) * اى گروه من بپرستيد خداى را و بوحدانيت او بگرويد * ( ما لَكُمْ ) * نيست شما را * ( مِنْ إِله غَيْرُه ) *\r\n","description":"","footnote":"","page_name":" 449 ","page_number":449},
  {"content":"\r\nمعبودى بجزوى * ( هُوَ أَنْشَأَكُمْ ) * او آفريده شما را * ( مِنَ الأَرْضِ ) * از زمين يعنى آدم را كه پدر شما است و مواد شما را كه نطفها است از زمين خلق فرموده و پيدا كرد چه تولد نطفه از غذايست و حصول غذا از زمين * ( وَاسْتَعْمَرَكُمْ ) * و زندگانى داد و بقاى بخشيد شما را * ( فِيها ) * در زمين و در آن شما را معمر گردانيد در مدارك آورده كه سال عمر هر يك از قوم ثمود از سيصد تا هزار بوده يا شما را قوت داد بر عمارت زمين و يا شما را بر عمارت آن ترغيب كرد تا منازل پاكيزه ساختيد و بر حفر انهار و غرس اشجار اشتغال نموديد و گويند اشتقاق استعمار از عمرى است يعنى شما را در ديار خودتان جاى داد در مدت عمرى كه مقرر شده بود براى شما * ( فَاسْتَغْفِرُوه ) * پس آموزش خواهيد از او يعنى ايمان آريد تا شما را بيامرزد * ( ثُمَّ تُوبُوا إِلَيْه ) * پس رجوع كنيد بپرستش او از عبادت غير او * ( إِنَّ رَبِّي ) * بدرستى كه آفريدگار من * ( قَرِيبٌ ) * نزديكست باميدواران برحمت * ( مُجِيبٌ ) * اجابت كننده داعيان بفضل و منت * ( قالُوا يا صالِحُ ) * گفتند قوم كه اى صالح * ( قَدْ كُنْتَ فِينا ) * بدرستى كه تو بودى در ميان ما * ( مَرْجُوًّا ) * اميد داشته شده يعنى به تو اميدها داشتيم در باب خير و صلاح و وصول منافع بما از قبل تو * ( قَبْلَ هذا ) * پيش از اين كه دعوى پيغمبرى كنى يعنى چون نشانه رشد و سداد در جبين حال تو ميديديم و خصال حميده در تو مشاهده ميكرديم اميدوارى داشتيم كه تو را ملك خود و مستشار خود سازيم يا اميد به تو داشتيم كه بدين ما متدين شوى حالا بدين سخن كه مىگويى اميد ما از تو بريده گشت پس بر سبيل انكار گفتند كه * ( أَ تَنْهانا ) * آيا ما را نهى ميكنى * ( أَنْ نَعْبُدَ ) * از آنكه ميپرستيم * ( ما يَعْبُدُ آباؤُنا ) * آن را كه ميپرستيدند پدران ما * ( وَإِنَّنا لَفِي شَكٍّ ) * و بتحقيق كه ما در شكيم * ( مِمَّا تَدْعُونا ) * از آن چه تو مىخوانى ما را * ( إِلَيْه ) * بسوى آن از توحيد و ترك عبادت اصنام * ( مُرِيبٍ ) * شكى در ريبه و تهمة افكنده يا خداوند ريبه يعنى گمانى كه نفس را مضطرب ميسازد و دل را آرام نميدهد و عقل را شوريده ميگرداند چه بيقين پدران ما هرگز بر جهالت و ضلالت نبوده‌اند پس اين سخن تو موجب فلق نفس و مستدعى انتفاى طمانينه و يقين ما است * ( قالَ ) * گفت صالح * ( يا قَوْمِ أَ رَأَيْتُمْ ) * اى قوم من خبر دهيد مرا كه * ( إِنْ كُنْتُ ) * اگر باشم * ( عَلى بَيِّنَةٍ ) * بر حجتى روشن * ( مِنْ رَبِّي ) * از پروردگار خود حرف شك باعتبار مخاطبين است * ( وَآتانِي مِنْه ) * و داده باشد مرا از نزديك خود * ( رَحْمَةً ) * پيغمبرى كه لازم رحمت\r\n","description":"","footnote":"","page_name":" 450 ","page_number":450},
  {"content":"\r\nواسعة او است * ( فَمَنْ يَنْصُرُنِي ) * پس كيست كه يارى كند و بازدارد مرا * ( مِنَ اللَّه ) * از عذاب خدا * ( إِنْ عَصَيْتُه ) * اگر نافرمانى كنم او را در تبليغ رسالت و منع از اشراك * ( فَما تَزِيدُونَنِي ) * پس شما نمى افزائيد مرا * ( غَيْرَ تَخْسِيرٍ ) * جز نسبت دادن زيانكارى به من بابطال و تضييع\r\nشما آنچه حقتعالى به من داده از نبوت و استتباع شما مرا بر دين و ملت پدران خود يا گفتار شما كه أ تنهانا ان نعبد است تا آخر زياده نميگرداند مرا نسبت دادن من زيانكارى را بشما و يا اگر تابع شما شوم و اجابت اقوال شما كنم بمنزله كسى باشم كه خسران را انا فانا زياده گرداند و يا تقليد آباء و اقتدا بايشان نيست مگر زيان كار گردانيدن آن شما را آورده‌اند كه قوم ثمود بعد از جدال بسيار طلب معجزه كردند چنانچه در سوره اعراف سمة ترقيم يافت و بدعاى وى از سنك ناقه بر وفق مطلوب ايشان بيرون آمد و صالح بر ايشان حجت گرفت و در باب ناقه نصيحت آغاز كرد و گفت * ( وَيا قَوْمِ ) * اى گروه من * ( هذِه ناقَةُ اللَّه ) * اين ناقه ايست كه خداى به محض قدرت خود خلق فرموده * ( لَكُمْ ) * براى عبرت شما از آن * ( آيَةً ) * در حالتى كه نشانه ايست بر كمال قدرت او عامل حال معنى اشاره است و لكم حالست از آية و به جهت تنكير مقدم شده * ( فَذَرُوها ) * پس بگذاريد او را * ( تَأْكُلْ ) * تا بخورد يعنى بچرد و آب آشامد * ( فِي أَرْضِ اللَّه ) * در زمين خدا يعنى روزى او بر شما نيست و نفع او مر شما راست * ( وَلا تَمَسُّوها بِسُوءٍ ) * و مرسانيد بوى بدى و آزارى كه اگر ببدى قصد آن كنيد * ( فَيَأْخُذَكُمْ ) * پس فرا گيرد شما را * ( عَذابٌ قَرِيبٌ ) * عذابى نزديك يعنى متعاقب آزار او معذب گرديد و مهلت نيابيد مگر زمانى اندك كه آن سه روز باشد پس ناقه با ولد روزى جميع آب ايشان را ميآشاميدى و همان مقدار شير بايشان مىدادى و روزى براى ايشان مىگذاشت و گرد چشمه نمىگشت چنان چه در سورة الاعراف گذشت ايشان در دفع وى كوشيدند * ( فَعَقَرُوها ) * پس پى كردند آن ناقه را و تفصيل عقر آن در سورة القمر بيايد انشاء اللَّه تعالى و بعد از عقر ناقه بچه او بر بالاى كوهى بر آمده سه بانك كرد و صالح در آن وقت در ميان قوم نبود چون بيامد و حال را به او تقرير كردند * ( فَقالَ ) * پس گفت * ( تَمَتَّعُوا ) * شما بزائيد و برخوريد از حيات * ( فِي دارِكُمْ ) * در سراهاى خود * ( ثَلاثَةَ أَيَّامٍ ) * سه روز كه چهارشنبه و پنج شنبه و جمعه است و روز شنبه بشما عذاب فرود آيد * ( ذلِكَ وَعْدٌ ) * اين وعده ايست * ( غَيْرُ مَكْذُوبٍ ) * نه دروغ اصل كلام\r\n","description":"","footnote":"","page_name":" 451 ","page_number":451},
  {"content":"\r\nمكذوب فيه است پس بر سبيل اتساع جارى مجراى مفعول به شده و يا مصدر است بمعنى كذب چون مجلود و معقول آورده‌اند كه روز چهارشنبه روى ايشان زرد شد و پنجشنبه سرخ گشت و جمعه سياه شد و شنبه عذاب نازل گشت * ( فَلَمَّا جاءَ ) * پس آن هنگام كه آمد * ( أَمْرُنا ) * فرمان ما به عذاب ايشان * ( نَجَّيْنا صالِحاً ) * نجات داديم صالح را * ( وَالَّذِينَ آمَنُوا مَعَه ) * و آنان را كه با او بودند از مؤمنان * ( بِرَحْمَةٍ مِنَّا ) * برحمتى و بخششى از نزديك ما كه آن عطاى لطف و توفيق بود بايشان كه بسبب آن مهتدى شده از عذاب نجات يافتند * ( وَمِنْ خِزْيِ يَوْمِئِذٍ ) * و از رسوايى آن روز كه هلاكت ثمود بود بصيحه و يا از عذاب روز قيامت * ( إِنَّ رَبَّكَ ) * بدرستى كه پروردگار تو * ( هُوَ الْقَوِيُّ ) * او است توانا بر نجات مؤمنان * ( الْعَزِيزُ ) * غالب بر اهلاك دشمنان * ( وَأَخَذَ الَّذِينَ ظَلَمُوا ) * و فرا گرفت آنان را كه ستم كردند بر خود بكفر * ( الصَّيْحَةُ ) * فريادى عظيم مراد بصيحه جبرئيل است در زاد المسير آورده كه در آن سه روز كه وعده حيات داشتند در خانهاى خود ساكن شده قبرها كندند و منتظر عذاب ميبودند و چون روز چهارم آفتاب طالع شد و عذاب نيامد از منازل خود بيرون آمده يكديگر را ميخواندند كه ناگاه جبرئيل بر صورت اصلى خود پايش بر زمين و سر بر آسمان پرهاى خود را نشر كرده از مشرق تا مغرب پايهاى وى زرد و بالهاى سبز و دندانهاى سفيد و براق و پيشانى با جلاء نورانى و رخسار بر افروخته و موى سر وى سرخ و برنك مرجان ظاهر شد و افق را بپوشيد چون قوم ثمود آن حال را مشاهده كردند روى بمساكن خود نهادند و بقبور در آمدند جبرئيل نعره زد كه\r\nموتوا عليكم لعنة اللَّه\r\nبيكبار همه مردند و زلزله در خانهاى ايشان افتاده سقفها بر ايشان فرود آمد * ( فَأَصْبَحُوا ) * پس گشتند * ( فِي دِيارِهِمْ ) * در سراهاى خود * ( جاثِمِينَ ) * مردگان و بر زمين خفتندگان * ( كَأَنْ لَمْ يَغْنَوْا ) * گوييا هرگز نبوده‌اند * ( فِيها ) * در آن سراهاى خود در وسيط آورده كه خداى تعالى بدان صيحه هلاك كرد هر كه را كه از قوم ثمود بود در مشارق و مغارب و سهول و جبال مگر يك مرد كه او را ابو رغال گفتندى و از حضرت رسالت صلَّى اللَّه عليه و آله پرسيدند كه ابو رغال كيست فرمودند پدر قبيله ثقيف * ( أَلا إِنَّ ثَمُودَ ) * بدانيد بدرستى كه ثمود * ( كَفَرُوا رَبَّهُمْ ) * انكار كردند پروردگار خود را * ( أَلا بُعْداً ) * بدانيد كه دوريست از رحمت من * ( لِثَمُودَ ) * مر قوم ثمود را بعد از آن بيان قصهء ابراهيم و لوط عليهم السلام فرمود بقوله * ( وَلَقَدْ جاءَتْ ) * و بدرستى كه آمدند * ( رُسُلُنا ) * فرستادگان ما از ملائكه كه نه بودند يا يازده و يا دوازده و يا هشت يا هفت و دمياطى گفته سه فرشته بودند جبرئيل و ميكائيل و اسرافيل بر صورت\r\n","description":"","footnote":"","page_name":" 452 ","page_number":452},
  {"content":"\r\nجوانان ساده روى صاحب جمال آمدند * ( إِبْراهِيمَ ) * بسوى ابراهيم عليه السّلام * ( بِالْبُشْرى ) * بمژده دادن به فرزند يا بهلاك قوم لوط در حقايق سلمى مذكور است كه آن بشارت بود بدوام خلت و مژده وجود ولد از ساره كه عقيمه بود و يا مژده بظهور رسيد انبياء صلَّى اللَّه عليه و آله و سلَّم از صلب وى و به آنكه او خاتم پيغمبران و صاحب لواى حمد بود و چه بشارتى در مقابل اين تواند بود كه پدرى را چنين پسرى باشد و دمياطى گفته كه جبرئيل به هلاكت قوم لوط آمده و اسرافيل ببشارت ولد ابراهيم را و ميكائيل بمحافظت لوط و اهل وى و اخراج ايشان از مؤتفكات القصه چون نزد خليل آمدند * ( قالُوا سَلاماً ) * گفتند سلام ميكنيم بر تو سلام كردنى * ( قالَ سَلامٌ ) * گفت ابراهيم كه جواب من سلامست بر شما و يا بر شما است سلام رفع سلام به جهت اجابت است با حسن از تحيت ايشان چه جمله اسميه بر دوام و ثباتست بخلاف فعليه و ابراهيم ندانست كه فرشته گانند آورده‌اند كه چون اين فرشته گان بنزديك ابراهيم آمدند به صورت امردانى كه هيچ چشمى نديده با خوى خوش و بوى دلكش و روى نيكو گفتند يا خليل اللَّه مهمان ميخواهى فرمود چرا نخواهم ايشان را پيشگرفت و در مهمان خانه نشاند و ساره را گفت مرا امروز مهمانان عزيز آمده‌اند كه در همه عمر خود از ايشان نيكو روىتر و نيكوخوىتر و خوبتر نديده‌ام براى ايشان طعامى بساز او گفت در اين وقت طعامى نيست و گوشت در خانه نيست كه طعامى از آن توان پخت اما مرا گوساله ايست كه آن را ميپرورم و دست و پاى وى را حنا بسته‌ام و مهره در گردن او كرده از غايت دوستى كه با او دارم ابراهيم بفرمود تا آن را بكشتند و بريان كردند * ( فَما لَبِثَ ) * پس درنك نكرد * ( أَنْ جاءَ ) * تا آن كه آورد * ( بِعِجْلٍ حَنِيذٍ ) * گوساله بريان كرده بر سنگ گرم ان مصدريه است يعنى دير نكرد آوردن آن گوساله را و يا دير نكرد در آوردن آن بحذف فى و يا تاخر نكرد از آوردن آن\r\nپس خوانى بگسترد و ايشان را بطعام خوردن اشاره كرد ايشان دست بطعام دراز نكردند * ( فَلَمَّا رَأى ) * پس آن هنگام كه ديد ابراهيم عليه السّلام * ( أَيْدِيَهُمْ ) * دستهاى ايشان را كه مطلقا * ( لا تَصِلُ إِلَيْه ) * نميرسد به آن گوساله يعنى دست بدان طعام نميكنند * ( نَكِرَهُمْ ) * انكار كرد از ايشان يعنى آنان را منكر شمرد * ( وَأَوْجَسَ ) * و در دل آورد * ( مِنْهُمْ خِيفَةً ) * از ايشان ترسى چه در آن زمان هر كه قصد كسى داشت از طعام او تناول نميكرد و چون ايشان از طعام او نخوردند ترسيد كه دزدان باشند و ضررى بوى رسانند فرشتگان از وى احساس اينمعنى نموده * ( قالُوا ) * گفتند اى ابراهيم * ( لا تَخَفْ ) * مترس * ( إِنَّا أُرْسِلْنا ) * بدرستى كه ما فرشتگانيم فرستاده شده * ( إِلى قَوْمِ لُوطٍ ) * بسوى گروه\r\n","description":"","footnote":"","page_name":" 453 ","page_number":453},
  {"content":"\r\nلوط تا ايشان را عذاب كنيم و اينكه دست بطعام دراز نميكنيم جهت آنست كه ما از طعام مستغنى و بينيازيم و از شان ما طعام خوردن نيست * ( وَامْرَأَتُه ) * وزن ابراهيم ساره بنت هارون * ( قائِمَةٌ ) * ايستاده بود در پس پرده و سخن ملائكه استماع مينمود يا براى خدمت بر سر مهمانان ايستاده بود و به خدمت قيام مينمود چه ساره عمر يافته بود و پير كشته و از كسى روى نميپوشيد همين كه سخن فرشتگان شنيد * ( فَضَحِكَتْ ) * پس بخنديد جهت فرح و سرور او بسبب زوال خوف ابراهيم و يا براى هلاك اهل فساد و گويند خنده او از تعجب او بود و از غفلة قوم لوط با وجود قرب عذاب بديشان يا متعجب بود از تمثيل ملك به صورت بشر و يا تعجب او از خوف ابراهيم از جمعى اندك با وجود بسيارى حشم و خدم خود عكرمه گفت كه ضحكت بمعنى حاضت است و منه ( ضحكت الشجر اذا سال صمغها ) يعنى در آن حال ساره را حيض آمد * ( فَبَشَّرْناها ) * پس بشارت داديم ما او را بر زبان ملائكه * ( بِإِسْحاقَ ) * بوجود فرزندى اسحاق نام * ( وَمِنْ وَراءِ إِسْحاقَ يَعْقُوبَ ) * و از پس اسحاق يعقوب عليهما السلام تخصيص بشارت بساره جهت آن بود كه بهجت و سرور زنان به فرزند بيشتر است و ديگر آن كه ابراهيم از هاجر پسرى داشت اسماعيل نام و ساره را هيچ فرزندى نبود پس چون مژده فرزند شنود * ( قالَتْ يا وَيْلَتى ) * گفت اى عجب اصل اين كلمه در شر است و اطلاق آن در هر امر فظيع و عجيب شايع و ذايع است * ( أَ أَلِدُ ) * آيا من بزايم * ( وَأَنَا عَجُوزٌ ) * و حال آنكه من پيره زنم و در آن وقت نود و نه سال يا نود از عمر وى گذشته بود * ( وَهذا بَعْلِي ) * و اين شوهر منست * ( شَيْخاً ) * در حالتى كه پيريست صد و بيست ساله يا صد و دوازده * ( إِنَّ هذا ) * بدرستى كه آن چيزى كه مىگوييد * ( لَشَيْءٌ عَجِيبٌ ) * چيزى عجيب است استعجاب وى از راه عادت بوده نه بر وجه قدرت و ابداء * ( قالُوا ) * گفتند فرشتگان مر ساره را * ( أَ تَعْجَبِينَ ) * آيا شگفت ميدارى * ( مِنْ أَمْرِ اللَّه ) * از كار خدا چه تعجب باشد در آن كه او سبحانه از صنع بى آلت و فضل بى علت از ميان دو پير فرزندى بيرون آورد * ( رَحْمَتُ اللَّه ) * بخشايش خدا * ( وَبَرَكاتُه ) * و بركتها يعنى زيادتى خيرات او * ( عَلَيْكُمْ أَهْلَ الْبَيْتِ ) * بر شما است اى اهل البيت ابراهيم محققان گفته‌اند كه از بركات الهى آن بود كه اسباط و جميع انبياى بنى اسرائيل از ابراهيم و ساره پيدا شدند و در انوار گفته كه اين كلام براى رفع تعجب ساره است چه خوارق عادات باعتبار اهل بيت نبوة و مهبط معجزات و تخصيص ايشان بمزيد نعم و كرامات بديع و غريب نيست و محل استغراب\r\n","description":"","footnote":"","page_name":" 454 ","page_number":454},
  {"content":"\r\nنه خصوصا كسى را كه پيوسته ملاحظه آيات و معجزات كرده باشد و خوارق عادت از پيغمبر خدا ديده باشد اگر بعد از آن مثل آن ببيند استغراب او بىمحل باشد و در مجمع آورده اينكه ساره را از اهل بيت ابراهيم گردانيده دلالت نميكند كه زوجات رجل از اهل بيت او باشد چه ساره دختر عم ابراهيم بود به جهت اين او را از اهل بيت شمرده مرويست كه امير المؤمنين عليه السّلام بر جمعى بگذشت و بر ايشان سلام كرد ايشان گفتند و عليك السلام و رحمت اللَّه و بركاته و مغفرته و رضوانه فرمود كه\r\nلا تجاوزوا بنا ما قالت الملائكة لابينا ابراهيم ( ع ) و رحمت اللَّه و بركاته عليكم اهل البيت\r\n* ( إِنَّه ) * بدرستى كه خدا * ( حَمِيدٌ ) * ستوده است باعطاى نعم * ( مَجِيدٌ ) * بزرگوار است باظهار كرم يا محمود است بر افعال و يا حمدكننده بندگان بر عبادات و طاعات و مجيد و كريمست باعطاى عطيه قبل از استحقاق يا واسع القدرة و النعمة از سدى مرويست كه ساره از جبرئيل در باب مژده وقوع ولد از او علامتى و نشانه طلبيد جبرئيل چوب خشك بدست گرفت و آن را در ميان انگشتان خود در آورد فى الحال به حركت آمد سبز و خرم گشت * ( فَلَمَّا ذَهَبَ ) * پس آن هنگام كه برفت و زايل شد * ( عَنْ إِبْراهِيمَ الرَّوْعُ ) * از ابراهيم ترس و فزعى كه داشت * ( وَجاءَتْه الْبُشْرى ) * و آمد بوى بشارت ولد * ( يُجادِلُنا ) * مجادله و مباحثه ميكرد با فرشتگان ما * ( فِي قَوْمِ لُوطٍ ) * در شان گروه لوط به جهت استكشاف و استعلام كيفيت هلاك ايشان و يا به جهت تعجب در آنكه چگونه اهل ديه مستاصل شوند كه مؤمنان در ميان ايشان باشند كقوله ان فيها لوطا و يا استخبار از آنكه لا محاله عذاب بر ايشان نازل مىشود و يا آن برحمت بدل خواهد شد و بر تقدير اول ميگفت كه لوط با اهل ايمان بچه وجه خلاصى خواهند يافت و ايشان نيز با وى مباحثه آغاز كردند بر وجه تبيين و توضيح حال و مال ايشان چه مجادله عبارتست از ايراد و سؤال و جواب و تردد در گفتار براى حرص بر يقين مبحوث عنه آورده‌اند كه حضرت خليل صلوات اللَّه الرحمن ملائكه را گفت شما هلاك مىكنيد اهل قريهء را كه در او صد مومن باشد گفتند نه فرمود اگر نود باشند گفتند نه همچنين ده ده كم ميكرد تا بده رسيد و بعد از آن بپنج پس يكى از آن ملائكه گفت در هر ده كه يك مؤمن باشد ما را بهلاك ايشان فرمان نيست ابراهيم عليه السّلام فرمود كه نه لوط و بنات وى در آنجااند گفتند ما لوط و اهل او را بيرون خواهيم آورد از ميان ايشان و بدانكه قوله يجادلنا يا جواب لما است كه بر سبيل حكايت حال مضارع واقع شده و يا آنكه در سياق جواب بمعنى ماضى است مانند جواب لو و يا دليل جواب محذوفست مثل ( اجترء على خطابنا او شرع فى جدالنا ) و يا متعلق است بجواب و قايم مقام او مثل اخذ او اقبل\r\n","description":"","footnote":"","page_name":" 455 ","page_number":455},
  {"content":"\r\n* ( يُجادِلُنا فِي قَوْمِ لُوطٍ ) * * ( إِنَّ إِبْراهِيمَ لَحَلِيمٌ ) * بدرستى كه ابراهيم دايم بردبار بود و تعجيل نداشت در انتقام از بدكاران * ( أَوَّاه ) * بسيار آه زننده از گناه كارى بندگان و تاسف خورنده بر ايشان * ( مُنِيبٌ ) * رجوع كننده به حضرت عزت تعداد اين صفات براى ابراهيم دلالتست بر آنكه حامل بر مجادله ابراهيم با ملائكه رقت قلب و فرط ترحم او بود و اميد داشته كه عذاب قوم در توقف افتد شايد كه توبه كنند ملائكه گفتند كه * ( يا إِبْراهِيمُ أَعْرِضْ ) * اى ابراهيم روى بگردان و در گذر * ( عَنْ هذا ) * از اين جدال و بذكر و فكر خداوند خود مشغول باش * ( إِنَّه قَدْ جاءَ ) * بدرستى كه آمده است * ( أَمْرُ رَبِّكَ ) * فرمان آفريدگار تو به عذاب ايشان و او اعلم است به حال ايشان در استحقاق عذاب * ( وَإِنَّهُمْ آتِيهِمْ ) * و بدرستى كه آينده است بر ايشان * ( عَذابٌ غَيْرُ مَرْدُودٍ ) * عذابى كه باز گرديده نشود بجدال و دعا و غير آن پس ملائكه ابراهيم را وداع كردند و روى بمؤتفكات نهادند و آن پنج شهرستان بود سدوم و عاصورا و داد و ما رضوانيم و مردمان اين شهرها همه كافر بودند و در هر يكى صد هزار مرد شمشير زن بود شهر پنجم صعد او بعضى از اهل آن به لوط گرويده بودند چون بنزديك سدوم رسيدند كه لوط در آنجا بود نگاه كردند ديدند كه وى در زمين خود را زراعت مىكند پيش وى رفتند و سلام كردند و گفتند ما امروز مهمان توايم * ( وَلَمَّا جاءَتْ رُسُلُنا ) * و آن هنگام كه آمدند فرستادگان ما * ( لُوطاً ) * بلوط * ( سِيءَ بِهِمْ ) * اندوه گين شد بايشان يعنى آمدن ايشان به او وى را اندوه ناك ساخت * ( وَضاقَ بِهِمْ ذَرْعاً ) * و تنگدل شد به جهت ايشان ذرع بمعنى صعد است و نصب آن بر تميز و اين كنايه است از شدت انقباض به جهت عجز از مدافعه مكروه و آن كراهت وى نه به جهت مهمان دارى ايشان بود بلكه به جهت آن بود كه ايشان را با رويهاى خوش و صورتهاى دلكش با لباسهاى فاخر ديد كه هيچ چشمى مثل آن صورت نديده بود و از بدى و بيباكى قوم انديشيد و مع ذلك قوم با او شرط كرده بودند كه هيچ\r\nغريب را بمهمانخانه خود نبرد * ( وَقالَ ) * و گفت لوط * ( هذا يَوْمٌ عَصِيبٌ ) * اين روزى سخت است بر من عصيب مشتق است از عصبه اذا شده آورده‌اند كه حقتعالى ملائكه را گفته بود كه تا لوط چهار نوبت ببدى قوم خود گواهى ندهد ايشان را هلاك نكنيد پس لوط بعد از ملاقاة با ايشان گفت بشما نرسيده است خبر اهل اين شهر و كار قبيح ايشان گفتند كار ايشان چيست لوط عليه السّلام را شرم آمد گفت گواهى مىدهم كه بدترين اهل عالماند و در همه روى زمين از اين مردمان مفسدتر و پليد تر نيستند جبرئيل بميكائيل اشارت كرد كه اين يك شهادت پس لوط با ايشان روى به شهر نهاد چون بدروازه\r\n","description":"","footnote":"","page_name":" 456 ","page_number":456},
  {"content":"\r\nشهر رسيد همان سخن تكرار فرمود و چون به شهر در آمد باز اعاده فرمود و چون به خانه رسيدند ديگر باره ادا كرد شهادة اربع وجود گرفت بعضى مردمان مهمانان لوط را ديدند خبر به ديگران رسانيدند و گويند لوط ايشان را براهى به شهر آورد كه كسى ايشان را نديد مگر كسانى كه در سراى وى بودند چون زن لوط ايشان را بديد بر بالاى بام بر آمد و مردمان را خبر داد كه در سراى لوط مهمانانى آمده كه هيچ چشمى مانند جمال ايشان نديده * ( وَجاءَه قَوْمُه ) * و آمدند بلوط عليه السّلام قوم او * ( يُهْرَعُونَ إِلَيْه ) * در حالتى كه بشتاب درآينده ميشدند بسوى او يعنى شيطان و هواى نفس ايشان را ميدوانيد و يا يكديگر را بسرعت ميداشتند براى طلب فاحشه از مهمانان لوط * ( وَمِنْ قَبْلُ ) * و پيش از اين وقت * ( كانُوا يَعْمَلُونَ السَّيِّئاتِ ) * بودند كه عملهاى بد ميكردند از لواطه و كبوتربازى و صفيرزدن در مجالس و بر سر راهها نشستن براى استهزا و بجهة تمرن و عادت ايشان بر فواحش و اتيان به آن نمودند در محافل و مجالس از آن حيا نداشته بيك بار بدر خانه لوط دويدند و گفتند اى لوط مهمان را از سراى خود بدر آر و بدست ما بازده * ( قالَ ) * گفت لوط كه * ( يا قَوْمِ ) * اى گروه من * ( هؤُلاءِ بَناتِي ) * اينها دختران منند ايشان را بخواهيد * ( هُنَّ أَطْهَرُ لَكُمْ ) * ايشان پاكيزه ترند مر شما را تزويج دختران با ايشان به شرط ايمان بوده يا در شريعة او تزويج مؤمنان بكفار جايز بوده چنان كه در بدايت حضرت رسالة صلَّى اللَّه عليه و آله دخترى از دختران خود را بعتبه داد و دخترى ديگر را بابو العاص و بعد از آن اين حكم منسوخ شد و گويند كه لوط دو دختر بيش نداشت زعورا و رثيا با دو كس كه مهتر قوم و مطاع ايشان بودند گفت كه اين دو دختر را بشما مىدهم تا رضاى او حاصل كنند و دفع شر ايشان كنند از مهمانان گويند كه گروه لوط پيش از اين اينها را از لوط خطبه ميكردند و لوط به جهت خبث ايشان از آن امتناع ميكرد و چون ملجاء شد به آن راضى شد تا بفاحشه اقدام ننمايند و بى حرمتى به او نرسانند غرض كه لوط از فرط فتوت و كرم و حميت دختران را فداى مهمانان كرد و گفته‌اند كه مراد وى دختران امت بودند و اضافه ايشان به خود بجهة آنست كه انبيا بمنزله آباءاند در شفقت و مرحمت و حرمت و ازواج ايشان بمنزله امهات و بر هر تقدير لوط بجهة دفع فساد و فواحش ايشان و حميت خود گفت كه به اين دختران متزوج شويد * ( فَاتَّقُوا اللَّه ) * پس بترسيد از خدا به ترك فواحش * ( وَلا تُخْزُونِ ) * و مرا رسوا نكنيد و يا شرمنده مسازيد * ( فِي ضَيْفِي ) * در شان مهمانان من چه اخزاى ضيف اخزاى مضيف است و اخزا يا مشتق است از خزى بمعنى فضيحة و يا از خزايه بمعنى حيا * ( أَ لَيْسَ مِنْكُمْ ) * آيا نيست از شما * ( رَجُلٌ رَشِيدٌ ) * مردى راه يافته كه شما را پند دهد و راه حق نمايد و از\r\n","description":"","footnote":"","page_name":" 457 ","page_number":457},
  {"content":"\r\nعملهاى بد باز دارد * ( قالُوا ) * گفتند ايشان در جواب لوط * ( لَقَدْ عَلِمْتَ ) * بدرستى كه تو ميدانى كه * ( ما لَنا ) * نيست ما را * ( فِي بَناتِكَ ) * در دختران تو * ( مِنْ حَقٍّ ) * هيچ حاجتى * ( وَإِنَّكَ لَتَعْلَمُ ) * و بدرستى كه تو ميدانى * ( ما نُرِيدُ ) * آنچه ما ميخواهيم از اتيان بذكر آن\r\n* ( قالَ ) * فرمود لوط در جواب ايشان كه * ( لَوْ أَنَّ لِي بِكُمْ قُوَّةً ) * كاشكى مرا ميبود بر دفع شما قوتى و ميتواند بود كه لوط بر شرطية خود باقى باشد نه بمعنى تمنى و جواب آن محذوف باشد و معنى اينكه اگر مرا در نفس خود قوتى باشد هر آينه شما را دفع كنم * ( أَوْ آوِي ) * يا پناه گيرم و بازگردم * ( إِلى رُكْنٍ شَدِيدٍ ) * بر كنى سخت يعنى عشيره و قبيلهء كه بمدد ايشان منع شما توانم كرد مرويست كه جبرئيل عليه السّلام چون اين سخن از لوط بشنيد گفت ان ركنك لشديد و در احاديث صحاح وارد است كه حضرت رسالت صلَّى اللَّه عليه و آله فرمود كه\r\nرحم اللَّه اخى لوطا كان يأوي الى ركن شديد\r\nيعنى به خدا پناه گرفت و خدا او را يارى داد چه ملجاء در ماندگان و پناه عاجزان جز درگاه او نيست و آورده‌اند كه لوط در خانه را فرو بسته بود و از پس در با قوم خود مجادله ميكرد ايشان ديوار را بشكافتند و خواستند كه به خانه درآيند لوط بغايت مضطرب شد و اندوه ناك گشت ملائكه چون او را به آن اضطراب و جزع ديدند * ( قالُوا يا لُوطُ ) * گفتند اى لوط * ( إِنَّا رُسُلُ رَبِّكَ ) * بدرستى كه ما فرستادگان پروردگار توايم و بجهة عذاب ايشان نازل شده‌ايم دل قوى دار كه ايشان * ( لَنْ يَصِلُوا إِلَيْكَ ) * نرسند باضرار و ايذاى تو يعنى ضرر ايشان به تو متوجه نشود و قدم از ميان بيرون نه و ايشان را با ما گذار پس لوط در را گشوده ايشان باندرون آمدند و قصد فرشتگان كردند جبرئيل پيش ايشان باز شد و پر خود را بر رويهاى ايشان ماليد همه كور شدند و از خانه لوط بيرون رفتند و ميگفتند حذر كنيد كه مهمانان لوط ساحرند و ما را بسحر كور كردند جبرئيل فرمود كه اى لوط * ( فَأَسْرِ بِأَهْلِكَ ) * پس ببر كسان خود را * ( بِقِطْعٍ مِنَ اللَّيْلِ ) * بپاره از شب يعنى بعد از گذشتن برخى از شب و ابن عباس فرمود كه ببر آنها را در تاريكى شب تا كسى شما را نه بيند * ( وَلا يَلْتَفِتْ ) * و بايد كه واپس ننگرد * ( مِنْكُمْ أَحَدٌ ) * از شما يكى * ( إِلَّا امْرَأَتَكَ ) * استثنا است از قوله * ( فَأَسْرِ بِأَهْلِكَ ) * يعنى همه اهل خود را ببر مكر زن خود را كه او كافره است و ميتواند بود كه استثنا باشد از قوله لا يلتفت مانند ما فَعَلُوه إِلَّا قَلِيلٌ و نصب او نظر باصل استثنا باشد و اگر چه افصح رفع است بر بدليت هم چنان كه قرائت ابن عامر و ابو عمرو است و مؤيد احتمال اخير است اينكه در روايت آمده كه چون لوط با اهل خود از\r\n","description":"","footnote":"","page_name":" 458 ","page_number":458},
  {"content":"\r\nشهر بيرون آمد ايشان را گفت كه بايد هيچ كس از شما باز پس ننگرد تا عذاب به او نرسد چون پاره راه برفتند هده عظيمه و آوازى سخت شنيدند هيچكس بازپس ننگريد مگر زن لوط كه بازپس نگريست و گفت وا قوماه و بر ايشان تاسف خورد فى الحال سنگى بر سر او فرود آمد و هلاك شد و اصح آنست كه لوط زن خود را از شهر بيرون نبرد چنانچه در روايت واقع شده كه حقتعالى به او امر كرد كه زن خود را با قوم خود باز گذارد كه ميل او با ايشانست لوط بجهة اين او را با خود بيرون نبرد و بنا بر لا يلتفت بمعنى لا يتخلف است چنان كه از ابن عباس مرويست و بر قول اول نهى اهل بيت از التفات مستلزم امر با التفات زن لوط نميشود بلكه مراد عدم تعلق نهى التفاتست به او بعد از آن بر طريق استيناف بيان علة مستثنى مىكند بقوله * ( إِنَّه مُصِيبُها ) * بدرستى كه رسنده است او را * ( ما أَصابَهُمْ ) * آنچه رسيد بديشان يعنى او نيز چون باقى كفار هلاك خواهد شد لوط از غايت دلتنگى فرمود كى خواهد بود هلاك شدن ايشان جبرئيل گفت * ( إِنَّ مَوْعِدَهُمُ الصُّبْحُ ) * بدرستى كه هنگام عذاب ايشان صبح است لوط استبطاء كرد و فرمود كه هنوز تا صبح بسيار وقت است جبرئيل گفت چه تعجيل است * ( أَ لَيْسَ الصُّبْحُ بِقَرِيبٍ ) * آيا نيست صبح نزديك يعنى نزديكست * ( فَلَمَّا جاءَ أَمْرُنا ) * پس آن وقت كه آمد فرمان به عذاب ايشان جبرئيل را فرموديم تا پر خود را در زير شهرهاى ايشان درآورده برداشت تا بجايى كه اهل آسمان بانك خروس و او از سك ايشان شنودند پس حكم كرديم تا بيفكند و ما بقدرة كامله * ( جَعَلْنا ) * گردانيديم * ( عالِيَها سافِلَها ) * زير آن شهر را زير آن يعنى سرنگون ساختيم در انوار گفته كه جعلنا جواب لما است و حق آن جعلوا عاليها است يعنى ملائكه آن را زير و زبر كردند و اسناد آن به خود فرمود جهة تعظيم امر و تكريم ملائكه * ( وَأَمْطَرْنا عَلَيْها ) * و ببارانيديم بر آن شهرها بعد از سرنگون شدن آنها * ( حِجارَةً مِنْ سِجِّيلٍ ) * سنگى از گل متحجر سجيل معرب سنگ گل است و آن گليست به آتش پخته شده چون آجر يا سجيل كوهيست در آسمان يا نام آسمان دنيا است يا دريائيست معلق در هوا ميان آسمان و زمين كه از آن حجاره نازل شد يا سجين است كه نام جهنم است يعنى آن سنگباران بر ايشان از آسمان بود يا از دوزخ و آن سنگهايى بود * ( مَنْضُودٍ ) * بر هم نهاده يعنى پى\r\nدر پى در ارسال بعضى متتابع و بعضى ديگر چون اقطار امطار يا معد براى عذاب ايشان ماخوذ از نضد اذا اعد و با ملصق بهم * ( مُسَوَّمَةً ) * در حالتى كه نشان كرده شده بود بخطوط سياه و سفيد يا سياه و سرخ\r\n","description":"","footnote":"","page_name":" 459 ","page_number":459},
  {"content":"\r\nدر زاد المسير گويد بعضى از آن سفيد و بر او نقطهاى سياه و برخى سياه و بر او نقطهاى سفيد يا نام هر كس كه بر او باران ميشد بر آن نوشته بود يا علامة كرده شد براى عذاب * ( عِنْدَ رَبِّكَ ) * از نزد پروردگار تو يعنى در علم او يا در خزاين او و در تفسير زاهدى آورده است كه سنگ بزرگ آن مساوى خمى بود و خورد آن برابر سبويى و قولى آنست كه سنك بر جماعتى باريد از آن قوم كه در ديار خود نبودند پس هر كس از ايشان كه در ديار غير بود سنگى مقرر بنام وى بر سرش آمد و هلاك شد و مقاتل بن سليمان گفته مجاهد را پرسيدم كه وقت نزول عذاب از قوم لوط كسى ماند گفت نه يكى از ايشان كه بحرم در آمد تا چهل روز آن سنگ كه نامزد او بود در هوا معلق بايستاد و همين كه از حرم بيرون رفت بر سر وى آمد و هلاك شد * ( وَما هِيَ ) * و نيست آن سنگ عذاب * ( مِنَ الظَّالِمِينَ بِبَعِيدٍ ) * از ستمكاران دور چه ايشان را استحقاق آن هست كه بر ايشان سنگ بارد انس بن مالك روايت كرده از رسول صلَّى اللَّه عليه و آله كه فرمود من از جبرئيل پرسيدم كه مراد از اين ظالمان چه كسانند گفت ظالمان امت تواند و هيچ ظالمى نيست از ظالمان امت تو الا كه او بمعرض سنگيست از سنگها تا فرود آيد و گفته‌اند كه ضمير هى راجع بقرى است كنايه غير مذكور يعنى ديار قوم لوط از ستمكاران مكه دور نيست چه در اثناى اسفار بدان ميگذرند پس اولى آنكه به نظر اعتبار در آن نگرند از عذاب و عقوبت ترسان شده حال خود را بايمان و احسان باصلاح آرند از ابو سعيد خدرى مرويست كه آنان كه لواطه ميكردند از قوم لوط از سى بيشتر بودند و از چهل كمتر حقتعالى چهل هزار مرد را هلاك كرد جهة آنكه ترك امر بمعروف و نهى از منكر كردند ابو بكر عباس گفت كه از باقر عليه السّلام پرسيدم كه زنان ايشان بگناه مردان مؤاخذ شدند فرمود نه چنانچه مردان بمردان مشغول بودند زنان نيز بزنان مشغول بودند بعد از آن قصهء شعيب را بر قصص سابقه عطف كرده فرمود كه * ( وَإِلى مَدْيَنَ ) * و فرستاديم به اولاد مدين بن ابراهيم يا بساكنان بلدهء مدين * ( أَخاهُمْ شُعَيْباً ) * برادر نسبى ايشان را شعيب بن يثرون بن نويب بن ابراهيم را قال يا قوم اعبدوا اللَّه گفت اى قوم بپرستيد خداى را بيگانگى * ( ما لَكُمْ ) * نيست شما را * ( مِنْ إِله غَيْرُه ) * هيچ خدايى بجز از وى * ( وَلا تَنْقُصُوا الْمِكْيالَ ) * و مكاهيد و كم مكنيد پيمانه را در پيمودن مكيلات * ( وَالْمِيزانَ ) * و تراز و را در سنجيدن موزونات اول ايشان را امر كرد بتوحيد كه ملاك امر است و بعد از آن نهى ايشان كرد از آن چه عادت كرده بودند از بخسى كه منافى عدلست و مخل است بحكمة تعاوض و بعد از آن در بيان علة نهى مذكور گفت * ( إِنِّي أَراكُمْ بِخَيْرٍ ) * بدرستى كه ميبينم شما را با توانگرى و سعة نعمة\r\n","description":"","footnote":"","page_name":" 460 ","page_number":460},
  {"content":"\r\nيعنى درمانده و محتاج نيستيد كه داعى باشد شما را بخيانت بلكه منعم و توانگريد و رسم حق گذارى آنست كه مردمان را از مال خود بهره مند سازيد نه آنكه از حقوق ايشان باز گيريد * ( وَإِنِّي ) * بدرستى كه من * ( أَخافُ عَلَيْكُمْ ) * ميترسم بر شما به اين خيانت كه ميكنيد در مال يكديگر * ( عَذابَ يَوْمٍ مُحِيطٍ ) * عذاب روزى كه گرد آينده شما باشد كه هيچكس از شما از آن نرهد توصيف يوم باحاطه كه صفت عذابست به جهت وقوع آنست در او يعنى در آن روز عذابى گرد شما فرو گيرد كه هيچكس از آن رهايى نيابد مراد عذاب قيامتست يا عذاب استيصال و چون نهى كرد از آن تنقيص كيل و وزن امر كرد بايفاى آن كه ضد آنست بجهة مبالغه در آن و فرمود كه * ( وَيا قَوْمِ ) * و اى گروه من * ( أَوْفُوا الْمِكْيالَ ) * تمام پيماييد مكيل را به پيمانه * ( وَالْمِيزانَ ) * و تمام بسنجيد موزونات را بترازو * ( بِالْقِسْطِ ) * بعدل و سوية بدون زياده و نقصان چه ازدياد ايفاء مندوبست نه مامور به و آن قوم\r\nبا وجود خيانت در كيل و وزن هر چه مىخريدند از ثمر آن چيزى باز ميگرفتند و اطراف درم و دينار را نيز ميبريدند شعيب فرمود كه * ( وَلا تَبْخَسُوا النَّاسَ ) * و كم نكنيد مردمان را * ( أَشْياءَهُمْ ) * چيزهاى ايشان را يعنى ببهاى هر چه ميخريد يا قراضه كه از درم و دينار ميبريد و در انوار گفته كه اين تعميم بعد از تخصيص است چه اين اعم از آنست كه در مقدار باشد يا غير آن و كذا قوله * ( وَلا تَعْثَوْا فِي الأَرْضِ مُفْسِدِينَ ) * و غايت تباهى مجوئيد در زمين شهر خود در حالتى كه تباه كاران باشيد عثو اعم است از تنقيص حقوق و غير آن از انواع فساد و گويند مراد ببخس مكس است چون اخذ عشور از معاملات و عثو سرقت است و قطع طريق و غارت و فايده حال اخراج آن چيزيست كه مقصود به آن اصلاح باشد مانند فعل خضر عليه السّلام چه عثو اعم از آنست كه متضمن افساد باشد يا اصلاح و گفته‌اند معنى آنست كه ( و لا تعثوا فى الارض مفسدين امر دينكم و مصالح آخرتكم ) * ( بَقِيَّتُ اللَّه ) * آنچه خدا باقى گذارد براى شما بعد از ترك حرام * ( خَيْرٌ لَكُمْ ) * بهتر است شما را از آن چه بوجه تطفيف و خيانت جمع ميكنيد * ( إِنْ كُنْتُمْ مُؤْمِنِينَ ) * اگر هستيد باور دارندگان مر قول مرا و يا به شرط آنكه ايمان آريد چه خيريت آن چيز باستتباع ثوابست و نجات و اين مشروط است بايمان و گويند بقية اللَّه طاعتست لقوله تعالى وَالْباقِياتُ الصَّالِحاتُ * ( وَما أَنَا عَلَيْكُمْ ) * و نيستم من بر شما * ( بِحَفِيظٍ ) * نگاهبان كه شما را بجبر و قهر از قبايح باز دارم يا از عذاب محافظت كنم و يا حفظ نعمتى كنم كه بر شما است و نگذارم كه به جهت افساد شما زوال پذير شود بلكه\r\n","description":"","footnote":"","page_name":" 461 ","page_number":461},
  {"content":"\r\nمن رسولىام پيغامرساننده و نصيحتكننده بر من همين رساندن است مرويست كه انبيا بر دو قسم بودند بعضى آنكه ايشان را فرمان حرب بود چون موسى و داود و سليمان عليه السّلام و برخى آنكه ايشان را بحرب نفرمودند و شعيب از آن جمله بود كه رخصت حرب نداشت قوم را همه روز موعظه ميگفت و خود شب همه شب نماز ميگذارد * ( قالُوا يا شُعَيْبُ ) * گفتند قوم بر سبيل استهزا و تهكم كه اى شعيب * ( أَ صَلاتُكَ تَأْمُرُكَ ) * آيا نمازهايى كه ميگذارى ميفرمايد تو را * ( أَنْ نَتْرُكَ ) * به تكليف آن كه ما ترك كنيم * ( ما يَعْبُدُ آباؤُنا ) * آنچه پرستيده‌اند پدران ما از بتان تقدير تكليف به جهت آنست كه مرد مامور بفعل غير خود نميشود * ( أَوْ أَنْ نَفْعَلَ ) * عطفست بر ماء موصوله يعنى يا دست بداريم آن چه ميكنيم * ( فِي أَمْوالِنا ) * در مالهاى خود ما نَشاءُ آنچه ميخواهيم از نقصان كيل و وزن يا باز گرفتن ثمن يا قطع اطراف دراهم و دنانير * ( إِنَّكَ لأَنْتَ الْحَلِيمُ ) * بدرستى كه تو هر آينه بردبارى در امور * ( الرَّشِيدُ ) * راه يافته بزعم خود يا مراد ايشان تهكم بود به اين صفت و قصد صفتى كه ضد حلم و رشد است كه آن سفاهة و غواية است و استبعاد ايشان به آن كه موسوم باشد بحلم و رشدى كه مانع مبادرة است بامتثال اين يعنى چون تو حليم و رشيدى نزد مردمان پس اين نوع سخنان از تو بديع و بعيد است * ( قالَ يا قَوْمِ ) * گفت شعيب اى گروه من * ( أَ رَأَيْتُمْ إِنْ كُنْتُ عَلى بَيِّنَةٍ ) * خبر دهيد مرا اگر باشم بر بصيرتى و حجتى * ( مِنْ رَبِّي ) * از نزد پروردگار خود * ( وَرَزَقَنِي ) * و روزى داده باشد مرا * ( مِنْه ) * از نزد خود * ( رِزْقاً حَسَناً ) * روزى نيكو يعنى نبوت و رسالت يا مال حلالى بىخيانت بخس و تطفيف چه مرويست كه شعيب متمول و صاحب جمعيت بود و خداوند مال و منال بود يا مرا دولت كمال و تكميل ارزانى داشته باشد و سعادت روحانى و جسمانى عطا فرموده روا باشد كه من در وحى او خيانت كنم و در امر و نهى او مخالفت ورزم اين اعتذار است از آن چه انكار ميكردند بر او از تغيير مالوف و نهى از دين آباء * ( وَما أُرِيدُ أَنْ أُخالِفَكُمْ ) * و نميخواهم كه مخالفت كنم شما را و بيابم يعنى شما را از چيزى منع نميكنم تا خود بر طريق استبداء * ( إِلى ما أَنْهاكُمْ عَنْه ) * بسوى آن چيزى كه شما را از آن نهى مىكنم استقلال مرتكب آن شوم بلكه از هر چه شما را باز ميدارم خود نيز از آن باز مىايستم چه حق واعظ و ناصح آنست كه اول خود باز ايستد از آن چه\r\nنهى مردمان از آن كند و اقدام نمايد به آنچه ايشان را فرمايد * ( إِنْ أُرِيدُ إِلَّا الإِصْلاحَ ) * نميخواهم مگر بصلاح آوردن كارهاى شما * ( مَا اسْتَطَعْتُ ) * ما دام كه كه توانم كه اصلاح كنم يعنى غرض من نيست مگر اصلاح دهم يعنى شما بامر بمعروف و نهى از منكر بر قدر\r\n","description":"","footnote":"","page_name":" 462 ","page_number":462},
  {"content":"\r\nو امكان و استطاعت خود اگر صلاح در شما مييافتم نهى شما نميكردم بدان كه در اين اجوبه ثلاثه بر فسق مذكور تنبيه است بر آنكه بر قائل واجبست كه در هر چه اتيان به آن مىكند و ترك مىكند مراعات حقوق ثلثه كند كه اهم و اعلاء آن حق اللَّه است و دوم حق نفس خود و سوم حق الناس * ( وَما تَوْفِيقِي ) * و نيست توفيق عبادت است از هر لطفى كه مكلف نزد آن اختيار طاعت كند * ( عَلَيْه تَوَكَّلْتُ ) * بر وى توكل ميكنم كه قادر است بر همه چيز و غير او عاجزند * ( وَإِلَيْه أُنِيبُ ) * و بسوى او باز ميگردم در هر چه نيت ميكنم اول اشارتست به آن كه اهتدا بدون توفيق و لطف الهى كه آن اقدار و تمكين است و نصب ادله و ازاحه علت حاصل نميشود و دوم اشاره بمحض توحيد كه اقصى مراتب علم است بمبدا و سوم اشارتست بمعرفة معاد و نيز در اين كلمات ثلثه طلب توفيق است از خدا براى اصابه در آن چه اتيان نمايد و ترك كند و استعانه به او در مجامع امور و اقبال بر او من كل الوجوه و حطم طماع كفار و اظهار فراغ از ايشان و عدم مبالات بمعادات ايشان و تهديد ايشان برجوع به خدا براى جزا * ( وَيا قَوْمِ ) * و اى گروه من * ( لا يَجْرِمَنَّكُمْ ) * بايد كه كسب نكند و نيندوزد و يا حاقل نشود و شما را بر آن ندارد * ( شِقاقِي ) * دشمنى و ستيزه كارى من با شما * ( أَنْ يُصِيبَكُمْ ) * آنكه برسد شما را * ( مِثْلُ ما أَصابَ ) * مانند آن كه رسيد * ( قَوْمَ نُوحٍ ) * گروه نوح را از طوفان * ( أَوْ قَوْمَ هُودٍ ) * يا قوم هود را از باد صرصر * ( أَوْ قَوْمَ صالِحٍ ) * يا گروه صالح را از رجفه * ( وَما قَوْمُ لُوطٍ ) * و نيستند گروه لوط * ( مِنْكُمْ بِبَعِيدٍ ) * از شما دور يعنى نزديكند در زمان و مكان شما اگر از امم گذشته عبرت نميگيريد از ايشان عبرت گيريد ان با صله مفعول دوم جرم است چه آن متعدى بيك مفعول و دو مفعول مىشود مانند كسب كه بمعنى جرم است و افراد بعيد به جهت حذف مضافست در مبتدا اى ما اهلاك قوم لوط ببعيد يا تقدير اينست كه ما هم به شىء بعيد و به آنكه چون بعيد بر وزن مصادر است مانند سهيل و شهيق پس تذكير و تانيث در او مساوى باشد\r\n* ( وَاسْتَغْفِرُوا رَبَّكُمْ ) * و طلب مغفرت كنيد از پروردگار خود بايمان * ( ثُمَّ تُوبُوا إِلَيْه ) * پس رجوع كنيد بعبادت او از پرستش غير او و در مجمع گفته كه طلب مغفرت كنيد از او پس متوصل شويد به آن بتوبه يا استغفار كنيد بر ماضى و عازم باشيد در مستقبل يا استغفار كنيد در حال پس مداومت كنيد بر آن يا استغفار كنيد در علانيه پس\r\n","description":"","footnote":"","page_name":" 463 ","page_number":463},
  {"content":"\r\nاضمار ندامت كنيد در دل * ( إِنَّ رَبِّي ) * بدرستى كه پروردگار من * ( رَحِيمٌ ) * بخشنده است بر مستغفران * ( وَدُودٌ ) * دوست دار تايبان و داد خدا با بندگان افاضه لطف و احسان است بايشان هم چنان كه كسى كه مودة غير داشته باشد به او اعطا و احسان مىنمايد و يا رضاى اوست ببندگان و قبول طاعت از ايشان و اثابت بر وفق آن و اين وعد است بر توبه بعد از وعيد بر اضرار و مىتواند بود كه فعول بمعنى مفعول باشد چون مهيب كه بمعنى مهيوب است يعنى بندگان او را دوست دارند و به جهت آن كمال انقياد امر او ميكنند يعقوب چرخى در شرح اسماء اللَّه معنى ودود را بر اين وجه ايراد كرده كه دوست دارنده نيكى به همه خلقان و دوست گرداننده دلها به حق يعنى او نيك را دوست ميدارد و نيكان او را دوست ميدارند از حضرت رسالت صلَّى اللَّه عليه و آله مرويست كه شعيب خطيب انبيا بوده * ( قالُوا ) * گفتند قوم او و وقتى كه از او استماع وعظ و تخويف كردند * ( يا شُعَيْبُ ما نَفْقَه ) * اى شعيب ما فهم نميكنيم * ( كَثِيراً مِمَّا تَقُولُ ) * بسيارى از آن چه مىگويى از وجوب توحيد و حرمت تطفيف و اين بواسطه قلة تعقل و تفكر ايشان بود يا اين سخن بر وجه عناد و استهانة ميگفتند و يا به جهت شدة نفرت ايشان از او اذهان خود را متوجه سخنان او نميگردانيدند تا او را دريابند و بر حقيقت آن مطلع شوند و اگر نه چرا فهم كلام نكردندى و حال آنكه او خطيب الانبيا بود و ديگر گفتند * ( وَإِنَّا لَنَراكَ فِينا ) * ما مىبينم تو را در ميان خود * ( ضَعِيفاً ) * بى قوت در دفع ما يا ضعيف البصر و به جهت اين آزارى به تو نميرسانيم و در لغت حمير ضعيف بمعنى اعمى است و لفظ فينا ابا دارد از حمل ضعف بر عمى بشهادت ذوق سليم و يا تو مهيتى و عزتى ندارى * ( وَلَوْ لا رَهْطُكَ ) * و اگر نه قوم تو بودندى كه بر دين مااند و ما ايشان را عزيز ميداريم * ( لَرَجَمْناكَ ) * هر آينه تو را سنگسار ميكرديم نه آنكه مراد خوف ايشان بوده باشد از شوكت و استيلاى رهط شعيب چه رهط از سه است تا ده و گويند تا هفت و ايشان چندين هزار بودند * ( وَما أَنْتَ عَلَيْنا ) * و نيستى تو بر ما * ( بِعَزِيزٍ ) * ارجمند و مكرم بمرتبهء كه عزت تو مانع رجم يا موجب رحم شود اين كلام از عادت سفيه محجوج است كه در مقابل حجج و آيات زبان بسب و تهديد دراز كند و در ايراد ضمير انت در يلى حرف نفى تنبيه است بر آنكه كلام در فاعل است نه در فعل كه عزة است و اشعار بر آن كه مانع ايشان از ايذاء شعيب عزت قوم او بوده كانه قيل ( و ما انت علينا بعزيز بل رهطك هم الاعزة علينا ) و لهذا * ( قالَ ) * گفت شعيب در جواب ايشان كه * ( يا قَوْمِ أَ رَهْطِي ) * اى گروه من آيا عشيره من * ( أَعَزُّ عَلَيْكُمْ ) * عزيزترند بر شما و دوستترند نزد شما * ( مِنَ\r\n","description":"","footnote":"","page_name":" 464 ","page_number":464},
  {"content":"\r\n* ( اللَّه ) * از خدا * ( وَاتَّخَذْتُمُوه ) * و فرا گرفته‌ايد شما امر خداى را * ( وَراءَكُمْ ) * از پس پشت خود * ( ظِهْرِيًّا ) * هم چه چيزى فراموش شده و انداخته شده در پس پشت يعنى حق تبار من نگاه مىداريد و فرمان پروردگار من در پس پشت مىافكنيد به جهت اشراك شما به او و اهانت برسول او اين كلام احتمال انكار و توبيخ و رد و تكذيب دارد و ظهرى منسوب به ظهر است و كسر آن از تغيرات نسب است چون انسى كه بمعنى منسوب بانس است * ( إِنَّ رَبِّي ) * بدرستى كه پروردگار من يعنى علم او * ( بِما تَعْمَلُونَ ) * به آن چه شما مىكنيد * ( مُحِيطٌ ) * احاطه كننده است بر وجهى كه هيچ چيز بر او پوشيده نيست و شما را بر آن مجازات خواهد بود پس بر سبيل تهديد فرمود كه * ( وَيا قَوْمِ اعْمَلُوا ) * و اى گروه من عمل كنيد * ( عَلى مَكانَتِكُمْ ) * بر حالة و هيئت خود از شرك و بخس * ( إِنِّي عامِلٌ ) * بدرستى كه من نيز عمل كننده‌ام و متمكن در كار خود * ( سَوْفَ تَعْلَمُونَ ) * زود\r\nباشد كه بدانيد * ( مَنْ يَأْتِيه ) * آن كس را بيايد به دو * ( عَذابٌ يُخْزِيه ) * عذابى كه او را رسوا كند و يا بفضيحت تمام او را هلاك كند مثل اين كلام در سورة الانعام مذكور شد و ذكر فا در آن سوره در فَسَوْفَ تَعْلَمُونَ به جهت تصريحست به آن كه اصرار و تمكن بر آن سبب عذاب مخزيست و ترك اين آنجا به جهت آنست كه جواب سايل است كه گويد فما ذا يكون بعد ذلك پس اين ابلغ باشد در تهويل و قوله * ( وَمَنْ هُوَ كاذِبٌ ) * عطف است بر من ياتيه يعنى بدانيد آن كس را كه او دروغ گوى است بزعم شما و به جهت آن به عذاب خزى مؤاخذه شود مراد آنست كه زود باشد كه بدانيد كه من بر حقم نه شما در انوار گفته كه اين عطفست بر من ياتيه نه به جهت آن كه اين قسم از آن باشد مثل ستعلم الكاذب و الصادق بلكه به جهت آن كه ايشان چون تهديد و تكذيب شعيب كردند او گفت سوف تعلمون من المعذب و الكاذب منى و منكم و گويند كه قياس و من هو صادق بود تا اول بايشان راجع باشد و ثانى بشعيب ليكن چون ايشان دعوى كذب او مىكردند فرمود كه و من هو كاذب على زعمهم * ( وَارْتَقِبُوا ) * و انتظار بريد آن را كه من ميگويم از آمدن عذاب * ( إِنِّي مَعَكُمْ رَقِيبٌ ) * بدرستى كه من نيز با شما منتظرم رقيب فعيل است بمعنى راقب چون رحيم و يا بمعنى مراقب چون عشير يا بمعنى مرتقب چون رفيع از امام رضا ( ع ) مرويست\r\nما احسن الصبر و انتظار الفرج اما سمعت فول العبد الصالح و ارتقبوا انى معكم رقيب\r\n* ( وَلَمَّا جاءَ أَمْرُنا ) * و آن هنگام كه آمد عذاب ما * ( نَجَّيْنا شُعَيْباً ) * نجات داديم شعيب را * ( وَالَّذِينَ آمَنُوا مَعَه ) * و آنان را كه ايمان آورده بودند با او\r\n","description":"","footnote":"","page_name":" 465 ","page_number":465},
  {"content":"\r\n* ( بِرَحْمَةٍ مِنَّا ) * ببخشايش از ما كه آن اعطاى توفيق و الطاف بود كه به آن مهتدى شده از عذاب رهيدند ذكر واو اينجا هم چنان كه در قصه عاد و ذكر فا در دو قصه ديگر كه بينهما واقع شده به جهت آنست كه در دو قصهء متوسط سبق ذكر وعدى نشده بود كه متفرع بر آن باشد بخلاف قصه صالح و لوط كه بعد از او واقع شده و ذلك قوله وَعْدٌ غَيْرُ مَكْذُوبٍ و قوله إِنَّ مَوْعِدَهُمُ الصُّبْحُ و لهذا اينجا به فاء سببيه واقع شده * ( وَأَخَذَتِ الَّذِينَ ظَلَمُوا ) * و بگرفت آنان را كه كافر بودند * ( الصَّيْحَةُ ) * آواز جبرئيل كه به صورت مهيب ايشان را گفت موتوا جميعا * ( فَأَصْبَحُوا فِي دِيارِهِمْ ) * پس گشتند در سراهاى خود * ( جاثِمِينَ ) * مردگان و به زمين افتادگان و اصل جثوم لزوم است در مكان يعنى بر جاى خود مردند * ( كَأَنْ لَمْ يَغْنَوْا فِيها ) * گوئيا هرگز اقامت نكرده‌اند در آن ديار * ( أَلا بُعْداً لِمَدْيَنَ ) * بدانيد كه دورى از رحمت خدا و هلاكت مر قوم مدين راست * ( كَما بَعِدَتْ ثَمُودُ ) * هم چنان كه دور شدند از رحمت و هلاك گشتند قوم ثمود و تشبيه كرد مدين را بثمود به جهت آن كه عذاب هر دو قوم صيحه بود و در تيسير آورده كه از ابن عباس نقل است كه هيچ دو امت بيك عذاب هلاك نشدند مگر قوم شعيب و صالح اما قوم ثمود را صيحه از تحت ايشان بود و اهل مدين را از فوق ايشان بعد از آن قصه موسى عليه السّلام را بر قصص انبياء سابق عطف كرده ميفرمايد كه * ( وَلَقَدْ أَرْسَلْنا مُوسى ) * و بتحقيق كه فرستاديم موسى را * ( بِآياتِنا ) * با تورية و معجزهاى خود كه نشانهاى صحة نبوة او بود * ( وَسُلْطانٍ مُبِينٍ ) * و با حجتى ظاهر و واضح و خالص از تلبيس و تمويه كه آن عصا بود افراد آن بذكر جهت فرط وضوح آنست ميتواند بود كه مراد بآيات و سلطان مبين جميع معجزات باشد اى ( و لقد ارسلناه با الجامع بين كونه آياتنا و سلطانا له على نبوته واضحا في نفسه ) و ميتواند بود كه مبين بمعنى موضح باشد چه آيات لازم و متعدى هر دو آمده و فرق ميان آية و سلطان مبين آنست كه آية اعم از امارت و دليل قاطع است و سلطان مبين مخصوص بقاطع كه در آن جلايى و وضوحى باشد زجاج گفته كه سلطان مشتق است از سليط كه بمعنى روغن زيت است كه از او چراغ افروزند و چون مردم بروشنايى حجت خدا مهتدى شدند از اين جهة آن را سلطان گفتند حاصل كه ميفرمايد كه ما موسى را بآيات و حجج بينه فرستاديم * ( إِلى فِرْعَوْنَ وَمَلَائِه ) * بسوى فرعون و گروه اشراف از قوم او * ( فَاتَّبَعُوا ) * پس پيروى كرده‌اند آن گروه * ( أَمْرَ فِرْعَوْنَ ) * فرمان فرعون را در كافر شدن و نگرويدن بموسى يا تابع طريقه فرعون شدند كه منهمك بود در ضلال و طغيان و داعى به\r\n","description":"","footnote":"","page_name":" 466 ","page_number":466},
  {"content":"\r\nآن چه ظاهر الفساد بود بر كسى كه او را اندك فهمى و دركى بود به جهت فرط جهالت و عدم استبصار ايشان * ( وَما أَمْرُ فِرْعَوْنَ ) * و نبود كار فرعون * ( بِرَشِيدٍ ) * راه راست نماينده يا خداوند نهج رشد و صواب بلكه غى محص و ضلال صريح بود و چون امروز فرعون پيش رو ايشان بود و ايشان متابع او فردا نيز * ( يَقْدُمُ قَوْمَه ) * پيش روى كند قوم خود را و ايشان تابع او باشند * ( يَوْمَ الْقِيامَةِ ) * در روز رستخيز * ( فَأَوْرَدَهُمُ النَّارَ ) * پس درآورد ايشان را به آتش دوزخ ايراد ورود به صيغه ماضى با آن كه مراد معنى مستقبل است به جهت دلالت يقدم قومه است بر او * ( وَبِئْسَ الْوِرْدُ الْمَوْرُودُ ) * و بد موردى است در آمده شده در او يعنى آتش دوزخ و ورد در اصل آبشحوريست براى تبريد جگر و تسكين عطش آتش مورديست بر ضد آن و آيه در حكم دليل است بر قوله وَما أَمْرُ فِرْعَوْنَ بِرَشِيدٍ چه هر كه را عاقبت او اين باشد در امر او رشد و صلاح نباشد و يا تفسير آنست كه مراد برشد چيزى باشد كه مامون و حميد العاقبت باشد * ( وَأُتْبِعُوا ) * و از پى درآمده شدند فرعون و قوم او * ( فِي هذِه لَعْنَةً ) * در اين سرا لعنة را كه دورى از رحمة و نزديكى به هلاكت * ( وَيَوْمَ الْقِيامَةِ ) * و در روز قيامت نيز دورى\r\nاز رحمت كه مستلزم عذاب ابدى است و در پى ايشانست * ( بِئْسَ الرِّفْدُ الْمَرْفُودُ ) * بد عطائيست داده شده بديشان يعنى لعنت هر دو جهان و ايراد عطا براى لعنت به جهت آنست كه در مقابله آن چيزيست كه عطا كرده شود باهل جنت از انواع نعم و قتاده گفته كه ( ترافدت عليهم لعنتان من اللَّه لعنة الدنيا و لعنة الآخرة ) و نافع بن ازرق از ابن عباس پرسيد كه ما الرفد الموفود فرمود هو اللعنة بعد اللعنة\r\n* ( ذلِكَ ) * اين خبر * ( مِنْ أَنْباءِ الْقُرى ) * از اخبار ديههاى هلاك شده است * ( نَقُصُّه عَلَيْكَ ) * ميخوانيم قصهء آن را بر تو * ( مِنْها ) * بعضى از آن قرى * ( قائِمٌ ) * باقيست با ابادان مانند زرع قايم ايستاده * ( وَحَصِيدٌ ) * و برخى از آن مفقود است يا خراب شده و در هم گشته چون درويده و گويند قايم آنست كه اثر آن ديده مىشود چون ديار عاد و ثمود و حصيد آن كه آثار آن باقى نيست چون ديار قوم نوح اين جمله مستانفه است و اينكه بعضى گفته‌اند كه حالست از هاء نقصه صحيح نيست به جهت آنكه معرا از واو و ضمير است * ( وَما ظَلَمْناهُمْ ) * و ما ستم نكرديم با اهل ديهها با هلاك ايشان * ( وَلكِنْ ظَلَمُوا ) * و ليكن ايشان ستم كردند * ( أَنْفُسَهُمْ ) * بر نفسهاى خود به ارتكاب آن چه موجب عذاب ايشان شد * ( فَما أَغْنَتْ ) * پس نفع نرسانيدند و قدرت دفع نداشتند * ( عَنْهُمْ ) *\r\n","description":"","footnote":"","page_name":" 467 ","page_number":467},
  {"content":"\r\nاز ايشان * ( آلِهَتُهُمُ الَّتِي ) * آن خدايانى كه از فرط غوايت و جهالت * ( يَدْعُونَ ) * ميخواندند و طلب حوائج از ايشان ميكردند و مىپرستيدند * ( مِنْ دُونِ اللَّه ) * بجز از خداى يعنى الههء باطله ايشان باز نداشتند از ايشان * ( مِنْ شَيْءٍ ) * هيچ چيز * ( لَمَّا جاءَ أَمْرُ رَبِّكَ ) * وقتى كه آمد فرمان پروردگار تو به عذاب ايشان * ( وَما زادُوهُمْ ) * و نيفزود ايشان را * ( غَيْرَ تَتْبِيبٍ ) * جز هلاك گردانيدن و زيان تمام رسانيدن * ( وَكَذلِكَ ) * و مانند اين گرفتن است * ( أَخْذُ رَبِّكَ ) * گرفتن پروردگار تو * ( إِذا أَخَذَ الْقُرى ) * چون بگيرد اهل ديهها را * ( وَهِيَ ظالِمَةٌ ) * و حال آن كه اهل آنها ظالم باشند بر خود بارتكاب كفر و شرك اين حالست از قرى و بحسب حقيقت حالست از اهل آن ليكن قريه قايم مقام اهل واقع شده حكم اهل بر آن جارى شده و فايده ذكر اين جمله حاليه اشعار است با آنكه اخذ ايشان به جهت ظلم ايشان بود و تنبيه است بر انذار هر كسى كه ظالم باشد بر نفس خود يا بر غير او از وخامت عاقبت * ( إِنَّ أَخْذَه ) * بدرستى كه گرفتن خداى تعالى * ( أَلِيمٌ شَدِيدٌ ) * دردناك و سخت است و از آن گرفتن كسى را روى خلاصى و راه رهايى نيست اين مبالغه در تهديد است و تحذير و در صحيحين نقلكرده كه پيغمبر صلى اللَّه عليه و آله فرموده كه\r\nان اللَّه تعالى يمهل الظالم حتى اذا اخذه ثم قرء هذه الايه ان اخذه اليم شديد\r\n* ( إِنَّ فِي ذلِكَ ) * بدرستى كه در اين كه ياد كرديم از نزول عذاب بر امم هالكه يا از قصص ايشان * ( لآيَةً ) * هر آينه عبرتيست * ( لِمَنْ خافَ ) * هر كسى را كه بترسيد * ( عَذابَ الآخِرَةِ ) * از عذاب آن سراى يعنى تامل نمايد در آن تا عالم شود به آنكه آن چه بامم مكه رسيده نمونه آن چيزيست كه حق تعالى براى مجرمان مهيا ساخته در آخرت و يا منزجر شود از موجبات آن به جهت علم او به آن كه صدور آن از خدائيست كه قادر مختار است عذاب مىكند هر كه را ميخواهد و رحم مىكند بر هر كه مىخواهد چه هر كه منكر آخرتست و فناى اين عالم را محال ميگيرد قائل نيست بفاعل مختار و اين وقايع را از اسباب فلكيه مىداند نه به جهت ذنوب هلاك شدگان به آن * ( ذلِكَ ) * روز قيامت * ( يَوْمٌ مَجْمُوعٌ لَه النَّاسُ ) * روزى است جمع كرده شده از براى مردمان يعنى همه خلق را در وى جمع كنند تغيير جمله فعليه باسميه به جهت دلالتست بر اثبات معنى جمع از براى آن روز و وقوع آن لا محاله و تنبيه بر آن كه مردمان از آن منفك نخواهند شد پس اين ابلغست از كريمه يَوْمَ\r\n","description":"","footnote":"","page_name":" 468 ","page_number":468},
  {"content":"\r\nيَجْمَعُكُمْ لِيَوْمِ الْجَمْعِ و معنى جمع براى آن روز جمع مردمانست براى آن آن چه در او است از محاسبه و مجازاة * ( وَذلِكَ ) * و آن روز روزيست * ( يَوْمٌ مَشْهُودٌ ) * حاضر گردانيده شده در وى اهل آسمان و زمين اجراء ظرف در مجراى مفعول به بر سبيل اتساع است * ( وَما نُؤَخِّرُه ) * و بازپس نميداريم آن روز را * ( إِلَّا لأَجَلٍ مَعْدُودٍ ) * مگر براى گذشتن مدت شمرده شده و معين و مقدر نزد ما براى تكليف عباد و لام از براى غرض است يعنى تا آن مدت كه حكمت ما مقتضى آنست منقضى نشود يعنى تا قيامت قايم نگردد * ( يَوْمَ يَأْتِ ) * حذف يا به جهت اكتفاء است بكسره مانند اذا يسر يعنى روزى كه بيايد و واقع شود جزا در او و يا آن روز مشهور چون حادث شود * ( لا تَكَلَّمُ نَفْسٌ ) * سخن نگويد هيچكس سخنى كه او را نفع رساند از جواب يا شفاعت * ( إِلَّا بِإِذْنِه ) * مگر بدستورى خدا كقوله لا يَتَكَلَّمُونَ إِلَّا مَنْ أَذِنَ لَه الرَّحْمنُ و اين در موقفى خاص باشد و موقفى ديگر آن باشد كه در او اجازت سخن گفتن نباشد لقوله هذا يَوْمُ لا يَنْطِقُونَ وَلا يُؤْذَنُ لَهُمْ فَيَعْتَذِرُونَ و قوله لا يُسْئَلُ عَنْ ذَنْبِه إِنْسٌ وَلا جَانٌّ و يا ماذون جوابات حقه باشد و ممنوع از اعذار باطله در خبر است كه روز قيامت چون خلايق را در صعيد سياست بدارند از قبل رب العزت ندا رسد كه همه انبياء و صديقان و شهيدان حاضر آيند فرشتگان صفها كشيده باشند ندا آيد كه\r\nمن عبدنى حق عبادتى\r\nكيست كه مرا پرستيده چنان كه حق پرستيدن منست هيچ كس را زهره آن نباشد كه جواب دهد ديگر باره اين ندا رسد فرشتگانى كه همه عمر خود را از بدايت خلق عالم تا نهايت فناى در يك طاعت بسر برده باشند آواز برآرند و به زبان عجز و مذلت اعتراف كنند كه\r\nسبحانك ما عبدناك حق عبادتك\r\nو اين ملائكه آنها باشند كه همه عمر در يك ركوع يا يك سجود يا يك نوع تسبيح بسر برده باشند و كريمه يُسَبِّحُونَ اللَّيْلَ وَالنَّهارَ اشارت به ايشانست و در تفسير ابو الفتوح آورده كه اين آيه مناقض آيه يَوْمَ تَأْتِي كُلُّ نَفْسٍ تُجادِلُ عَنْ نَفْسِها نيست بدليل الا باذنه چه ممكن است كه حقتعالى ايشان را دستورى داده باشد در مجادلة تا حجت بر ايشان لازم گرداند و يا آنكه آن آيه در وقت خاص باشد و اين آيه در وقت ديگر و بعد از آن فرمود كه * ( فَمِنْهُمْ ) * ضمير راجع باهل موقف است كه مدلول عليه است بقوله لا تكلم نفس و يا راجع باشد بمردمان كه در آيه ذلك يوم مجموع له الناس مذكور است يعنى چون قيامت قائم شود پس بعضى از اهل موقف يا مردمان * ( شَقِيٌّ ) * بدبخت باشند كه بمقتضاى وعيد دوزخ جاى او بود * ( وَسَعِيدٌ ) * و برخى نيكبخت كه بموجب وعده بهشت ماواى او بود پس شقى كسيست كه نااميد باشد از ثواب و مستحق عقاب به جهت كسب در معصيت و سعيد آنكه رستكار از عقاب باشد و فايز به ثواب به جهت كسب طاعت در حقايق سلمى از شقيق\r\n","description":"","footnote":"","page_name":" 469 ","page_number":469},
  {"content":"\r\nبلخى نقل كرده كه علامت سعادت پنج چيز است نرمى دل بسيارى گريه نفرت از دنيا كوتاهى امل و شرمناكى و نشانه شقاوت هم پنج است سختى دل خشگى ديده رغبت دنيا طول امل بيحيايى شيخ ابو سعيد حرار فرموده كه حقتعالى در اين سوره دو امر عظيم بيان كرده يكى سياست جبارى و سطوت قهارى كه دمار از روزگار كفار برآورده و ديگرى حكم بسعادت و شقاوت خلق * ( فَأَمَّا الَّذِينَ شَقُوا ) * پس آنان كه بدبخت شدند * ( فَفِي النَّارِ ) * پس در آتش دوزخ است * ( لَهُمْ فِيها ) * مر ايشان راست در آتش دوزخ * ( زَفِيرٌ ) * فرياد سخت * ( وَشَهِيقٌ ) * و ناله زار و اشتقاق زفير از زفر است بمعنى شدت من قولهم لشديد الخلق هو زفير و شهيق آوازى باشد كه از اندرون بيرون آيد با كشش نفس و اصل آن طول مفرط است من قولهم جبل شاهق و در انوار گفته زفير اخراج نفس است و شهيق رد آن و استعمال زفير در مبدء صوت حمار است و شهيق در آخر آن مستعملست تشبيه فرموده و فرياد اشقيا را بانكر اصوات و يا مراد از زفير و شهيق دلالتست بر شدت كربت و غم ايشان و تشبيه حال ايشان به كسى كه حرارت بر قلب او مستولى شده باشد و روح او منحصر شده و بر هر تقدير اين بدبختان در دوزخ با اين ناله و فغان باشند * ( خالِدِينَ فِيها ) * در حالتى كه جاويد باشند در آن * ( ما دامَتِ السَّماواتُ وَالأَرْضُ ) * ما دام كه آسمانها و زمينها بر جاى خود باشند اين تعبير است از تابيد و مبالغه به آن چه عرب تعبير از آن مىكند بر سبيل تمثيل كقولهم ما اختلف الليل و النهار و ما اذلهم ظلام و ما دام الجديدان و ما حدث الحادثان و ماذر شاة و مثل آن چون در عرف عرب اين كلمات عبارت از تابيد و تخليد است پس دوام دوزخيان بدوام آسمان و زمين باز بسته نبود چه نصوص داله بر تابيد عذاب دوزخيان و انقطاع دوام ارض و سما وارد است و بر تقدير اينكه كلام براى ارتباط باشد لازم نمىآيد از زوال سماوات و ارض زوال عذاب ايشان و نه از دوام آن دوام اين مگر از قبيل مفهوم زيرا كه دوام آسمان و زمين در حكم ملزوم دوام عذابست و اين معنى از مفهوم عبارت معلوم مىشود و مفهوم مقاومت نميكند با منطوق و گويند مراد سماوات آخرت و ارض آخرتست و كريمه يَوْمَ تُبَدَّلُ الأَرْضُ غَيْرَ الأَرْضِ دالست بر اينكه ثابت شده در احاديث صحيحه كه اهل آخرت را مظلى و مقلى باشد مؤيد است بر آن و اين قول خالى از ضعف نيست زيرا كه بنا بر اين تشبيه است به آن چه اكثر خلق علم بوجود دوام آن ندارند و هر كه علم به آن دارد معرفة او به آن چيزيست كه دلالت بر دوام عقاب مىكند پس تشبيه نفعى ندهد گويند مراد بسماوات و ارض فوق و تحت است لقولهم كل ما فوقك فاظلمك فهو سماء و كل ما تحتك فاحملك فهو ارض يعنى هر چه تو را سايه كند پس آن آسمان باشد و هر چه بر دارد تو را پس آن زمين باشد پس معنى آنست كه ما دام كه تحت و فوق باشد\r\n","description":"","footnote":"","page_name":" 470 ","page_number":470},
  {"content":"\r\nاشقيا در دوزخ باشند * ( إِلَّا ما شاءَ رَبُّكَ ) * مگر\r\nآنچه خواهد خداى تو كه مر ايشان را از عذاب نار به عذاب زمهرير معذب سازد يا عذابى ديگر غير از عذاب آتش چه در دوزخ انواع عذاب و عقوبتست و يكى از آنها آنست كه به آتش عذاب كنند پس استثنا از خلود نار باشد در عذاب نار نه از خلود در دوزخ و يا معنى آنست كه كفار معذب باشند بعذابى خاص در كميت و كيفيت الا كه خدا خواهد كه عذاب ايشان را در دوزخ از آن مضاعف سازد و از اينجا است كه فرا ( الا را ) بمعنى واو حمل كرده و گفته معنى آنست كه ( و ما شاء ربك من الزيادة ) و يا آنكه انقطاع عذاب ايشان را معلق بمشيت ساخته و مشيت هرگز به آن متعلق نشود پس همه در دوزخ باشند به جهت آنكه تعليق شيء بامر محال محالست و از قبيل اينست قوله ( حتى يلج الجمل فى سم الخياط ) و يا استثنا بمعنى نقصان نيست از مدة خلود بلكه تنبيه است بر آنكه عذاب و ترك عذاب ايشان بمشيت و اراده الهى باشد و ديگر برابر آن قدرت و تمكن نباشد كقولهم ( و اللَّه لا ضربتك الا ان ارى عذاب غيرك ) و غرض از مستثنى مستثنى منه ضرب باشد و يا مراد باشقيا كفار و فساق اهل ايمان باشند و مستثنى فساق اهل توحيد كه بعد از عذاب ببهشت در ايندو اين قدر كافيست در صحة استثنا زيرا كه در زوال حكم از كل كافيست زوال بعضى از آن و ضحاك از ابن عباس نقل كرده كه مراد باشقيا در اين آيه گروهى مخصوصاند از اهل توحيد كه حقتعالى ايشان را در دوزخ به قدر گناه معذب سازد و بعد از آن ايشان را ببهشت ببرد پس ايشان در حالتى شقى باشند و در وقتى سعيد و يا استثنا از زفير و شفيق است و شيخ ابو جعفر قدس سره و جمعى از اصحاب ما در تفسير اين آيه فرموده‌اند كه ايشان در قبور خود مخلد باشند نه در دوزخ مادامى كه آسمان و زمين باقى باشند و چون منعدم و فانى شوند عقاب ايشان منقطع شود تا بروز بعث و حساب قوله * ( إِلَّا ما شاءَ رَبُّكَ ) * اشارت است بانقطاع عذاب از ايشان در وقت حساب * ( إِنَّ رَبَّكَ ) * بدرستى كه آفريدگار تو * ( فَعَّالٌ لِما يُرِيدُ ) * كننده است مر چيزى را كه خواهد از تعذيب بدون اعتراض معترضى و منع مانعى * ( وَأَمَّا الَّذِينَ سُعِدُوا ) * و اما آنان كه نيكبخت شدند * ( فَفِي الْجَنَّةِ ) * پس ايشان در بهشتاند * ( خالِدِينَ فِيها ) * جاويدان در آن * ( ما دامَتِ السَّماواتُ وَالأَرْضُ ) * ما دام كه باشد آسمانها و زمينها اينجا نيز غرض تابيد و تخليد است و يا مراد آسمان و زمين آخرتست و يا ابقاء فوق و تحت يعنى هميشه در بهشت باشند و يا ما دام كه آسمان و زمين آخرت قائم باشد يا جهت فوق و تحت باشد ايشان در بهشت باشند * ( إِلَّا ما شاءَ رَبُّكَ ) * مگر آنچه خواهد پروردگار تو كه ايشان را از نوع نعيم چنان كه داشته باشند بنوعى ديگر از آن بدل گرداند يا آن مرتبه كه داشته باشند فراخور عمل ايشان بمرتبه از آن بلندتر رسانيده\r\n","description":"","footnote":"","page_name":" 471 ","page_number":471},
  {"content":"\r\nكه زياده بر رتبه ايشان باشد و يا مراد تعليق ( شيء ) باشد بامر محال كه آن مشيت الهى باشد بخروج ايشان از بهشت و يا معنى آنكه اعطاء نعمت بهشت بايشان و ترك آن دريد قدرة او باشد و كسى ديگر بر آن قادر نباشد و يا مراد عدم تابيد ايشان باشد در مبدء حال به اين معنى كه فساق اهل توحيد اول در دوزخ بوده باشند و بعد از آن ببهشت منتقل شوند چه تابيد از مبدء معين منتقص مىشود باعتبار ابتداهم چنان كه انتقاص مىيابد باعتبار انتها پس اين جماعت شقى بوده باشند بعصيان و سعيد باعتبار ايمان و اين قول مرويست از جابر و عبد اللَّه عباس و ابو سعيد خدرى و قتاده و سدى و ضحاك و جمعى ديگر از مفسران اگر گويند بنا بر اين لازم ميآيد كه تقسيم در كريمه فمنهم شقى و سعيد صحيح نباشد زيرا كه از شرط تقسيم آنست كه صفت هر قسمتى منتفى نباشد از قسم خودش گوئيم اين شرط در جائيست كه تقسيم براى انفصال حقيقى باشد و يا ( مانعة الجمع ) و اينجا مراد مانعة الخلو است يعنى اهل موقف از اين دو قسم بيرون نباشند و حال ايشان خالى از شقاوت و سعادت نباشد و اين مانع اجتماع امرين نيست در يك شخص به دو اعتبار و يا مستثنى\r\nمدت لبث ايشان باشد در موقف براى حساب و يا در دنيا و يا برزخ و گويند الا بمعنى سوى است كقولك ( على الف الا الالفان القديمان ) و معنى اينست كه ايشان در دوزخ يا در بهشت باشند ما دام كه آسمان و زمين باشد سواى آنچه خدا خواهد از زياده بر بقاء سماوات و ارض كه آن را انتهايى نباشد و در زاد المسير آورده كه هذا استثناء لا يفعل اين استثنائيست كه حقتعالى آن را بفعل نيارد و در معالم ذكر كرده كه حقتعالى بدين استثنا داناتر است و دال بر عدم حمل استثنا است بر ظاهر خود كه مستلزم انقطاع است در انتها قوله * ( عَطاءً ) * عطا داد خدا اهل بهشت را * ( غَيْرَ مَجْذُوذٍ ) * نه منقطع و بريده يعنى ( ممتد الى غير النهاية ) و ببايد دانست كه وصف عصات و اتقياء بشقاوت و سعادت قبل از دخول ايشان بدوزخ و بهشت باعتبار آنست كه ايشان بر حالىاند كه بسبب آن مستوجب دخول دوزخ و بهشتاند و اينكه حضرت رسالت ( ص ) فرموده كه\r\nالشقى من شقى فى بطن امه و السعيد من سعيد فى بطن امه\r\nمراد آنست كه علم ازلى تعلق گرفته كه فلان به جهت سعى در ارتكاب اعمال قبيحه بدوزخ رود و فلان بسبب سعى در اكتساب اعمال صالحه به بهشت رسد كما يقال لابن الشيخ الهرم ( انه يتيم بمعنى سييتم ) و بدان كه چون حق تعالى بيان قصه كفار كرد و آنچه بر ايشان نازل شد از عذاب دنيا و عقبى در عقب آن جهت تسليت حضرت رسالت صلَّى اللَّه عليه و آله و سلَّم و تهديد كفار مكه ميفرمايد كه * ( فَلا تَكُ فِي مِرْيَةٍ ) * پس مباش در گمان بعد از آنكه از احوال امم سابقه عالم شدى و سوء عاقبت آنها را دانستى ظاهر خطاب با حضرتست و حقيقت راجع بامت است يعنى در شك مباشيد * ( مِمَّا يَعْبُدُ هؤُلاءِ ) * از آنچه ميپرستند اين مشركان در آن كه ضلالتست مؤدى بهلاك\r\n","description":"","footnote":"","page_name":" 472 ","page_number":472},
  {"content":"\r\nيعنى شك مكنيد در آنكه عبادت آنها گمراهيست كه آخر به هلاكت ايشان كشد چنان كه كفر امم ماضيه سبب عذاب ايشان شد و يا شك مكنيد از حال آنكه عبادت آن ميكنند در آنكه ضرر بايشان رساند نه نفع * ( ما يَعْبُدُونَ ) * اين استينافست و معنى آن تعليل نهى است از مزية يعنى نميپرستند اهل شرك بتان را * ( إِلَّا كَما يَعْبُدُ ) * مگر آنچه ميپرستيدند * ( آباؤُهُمْ مِنْ قَبْلُ ) * پدران ايشان پيش از اين از اوثان و بشما رسيده آنچه بايشان لاحق شده از انواع نكال و عقاب پس حال اينها نيز چنان خواهد بود چه تماثل در اسباب مقتضى تماثل است در مسببات و معنى ( كما يعبد كما كان يعبد ) است و حرف آن جهت دلالت ما قبل است بر آن * ( وَإِنَّا لَمُوَفُّوهُمْ ) * و بدرستى كه ما تمام رساننده‌ايم بايشان * ( نَصِيبَهُمْ ) * بهره ايشان را از عذاب هم چنان كه بآباى ايشان رسانيده‌ايم * ( غَيْرَ مَنْقُوصٍ ) * در حالتى كه آن نصيب ناكاسته باشد و ميتواند بود كه مراد توفيه رزق باشد يعنى ما روزى را بر وجه تمام بايشان رسانيده‌ايم و ايشان كفران نموده بعبادت اوثان اشتغال نمودند پس وقوع عذاب بر ايشان لازم باشد و قوله غير منقوص قيد توفيه است به جهت رفع توهم حمل توفيه بر بعضى بر سبيل مجاز چه گاهست كه اطلاق توفيه حق ميكنند بر وفاى بعضى از آن بر سبيل مجاز\r\n* ( وَلَقَدْ آتَيْنا ) * و هر آينه داديم * ( مُوسَى الْكِتابَ ) * موسى را تورية * ( فَاخْتُلِفَ فِيه ) * پس اختلاف كرده شد در آن يعنى قوم او اختلاف كردند بعضى بدان گرويدند و برخى كافر شدند هم چه اختلاف قوم تو در قرآن پس خواطر خود را اندوهگين مگردان و بار غم بر دل خود منه * ( وَلَوْ لا كَلِمَةٌ سَبَقَتْ ) * و اگر نه سخنى است پيشى گرفته * ( مِنْ رَبِّكَ ) * از آفريدگار تو بتاخير عذاب از ايشان تا قيامت به جهت حكمت و مصلحت * ( لَقُضِيَ بَيْنَهُمْ ) * هر آينه حكم كرده شدى در دنيا ميان قوم موسى به ثواب و عقاب تا مبطل به عذاب استيصال مبتلا گشتى و محق از آن نجات يافتى و به جهت آن امتياز ميان حق و باطل واقع شدى * ( وَإِنَّهُمْ ) * و بدرستى كه كفار قوم * ( لَفِي شَكٍّ ) * هر آينه در گمانىاند * ( مِنْه ) * از قرآن * ( مُرِيبٍ ) * گمانى در ريبت افكنده يعنى نفس را مضطرب و عقل را شوريده كننده و زايلسازنده يقين و يا قوم موسى در شكند از نبوت تو يا از قرآن * ( وَإِنَّ كُلًّا ) * و بدرستى كه همه مختلفان كه مؤمناند و كافر خواه از امت موسى و خواه از امت تو * ( لَمَّا لَيُوَفِّيَنَّهُمْ ) * هر آينه از آن كسانى اند كه ايشان را تمام خواهد داد * ( رَبُّكَ ) * پروردگار تو * ( أَعْمالَهُمْ ) * جزاى كردارهاى ايشان\r\n","description":"","footnote":"","page_name":" 473 ","page_number":473},
  {"content":"\r\nان خيرا فخيرا و ان شرا فشرا بدانكه ان مخففه از مثقله است و حفص مثقله ميخواند و لما نزد عاصم بهر در روايت مشدد است و لما در اصل لمن ما بوده و ما بمعنى الذين قلب نون بميم شده بجهة ادغام و بواسطه اجتماع سه ميم حذف اول شده و نزد كسانى كه لما مخفف خوانده‌اند كه لام آن مؤطنه قسم است و تنوين عوض مضاف اليه و ماء زايده و تقديرش اينكه و ان كلهم و اللَّه ليوفينهم يا ان نافيه ميدانند و لما بمعنى الا نيست يعنى هيچكس مگر خداى خواسته است كه جزاى كردارهاى او بر وجهى كه بايد به دو رساند * ( إِنَّه ) * بدرستى كه خداى * ( بِما يَعْمَلُونَ ) * به آنچه ميكنيد * ( خَبِيرٌ ) * دانا است و آگاه است و چيزى از او فوت نشود و اگر چه خفى باشد تا توفيه جزا تواند كردن و چون تبيين فرمود امر مخالفان را در توحيد و نبوت و اطناب كلام كرد در شرح وعد و وعيد در عقب آن رسول خود را ( ص ) فرمود باستقامت در تبليغ رسالة و بيان شرايع بر نهجى كه بر او منزل ساخته و قيام بوظايف عبادات بدون افراط و تفريط كه مفوت حقوق است و فرمود * ( فَاسْتَقِمْ ) * پس مستقيم باش * ( كَما أُمِرْتَ ) * هم چنان كه فرموده شده * ( وَمَنْ تابَ مَعَكَ ) * عطفست بر مستكن و عدم رعايت تاكيد بجهة وقوع فصل است بينهما كه قايم مقام ضمير منفصل است يعنى بايد كه مستقيم شوند آنان كه با تواند يعنى بازگشته از كفر و ايمان آورده‌اند با تو * ( وَلا تَطْغَوْا ) * و بيرون مرويد از حد شرع و از حدود خدا در مگذريد بزياده و نقصان * ( إِنَّه بِما تَعْمَلُونَ ) * بدرستى كه خدا بدانچه شما ميكنيد * ( بَصِيرٌ ) * بينا است پس مجازى شما است بر آن اين در معنى تعليل امر و نهى است يعنى چون او بينا است بر احوال شما پس از او بترسيد و بامر و نهى او منقاد باشيد و نبايد دانست كه مستقيم در طريق دين قويم است كه بر او امر و نواهى او ثابت قدم و راسخ دم باشد و قشيرى گفته كه مستقيم آن كس است كه از راه حق بر نگردد تا بسر منزل وصال برسد و در حقايق از جرجانى نقل مىكند كه طالب كرامت مباش طالب استقامت باش محمد بن فضل فرموده كه آن چيزى كه ببود وى همه نيكوها نيكو شود و بر نبود وى همه زشتيها زشت شود استقامت است بدليل * ( فَاسْتَقِمْ كَما أُمِرْتَ ) * بزرگى را پرسيدند كه كدام عمل فاضلتر است فرمود استقامت ابو على رقاق را از معنى استقامت پرسيدند گفت استقامة آنست كه سر خود را از ما سوى محفوظ دارى چون حقيقت استقامت سلوكست در جميع احوال بر جاده حق بر آن وجه كه مامور و مرضى او سبحانه باشد و به هيچ وجه من الوجوه شايبه اعوجاج و انحراف نداشته باشد و از تطرق افراط و تفريط مصون و محفوظ باشد و چشم و دل از ما سوى بر دوخته بالكليه متوجه مولى باشد و اين در غايت عسر است از اين جهة در جميع قرآن هيچ آيتى ير آن حضرت اشد و اشق از\r\n","description":"","footnote":"","page_name":" 474 ","page_number":474},
  {"content":"\r\nاين نبوده\r\nچنانچه ابن عباس روايت كرده كه ( ما نزلت على رسول اللَّه فى جميع القرآن آية كانت اشد و اشق عليه من هذه الاية ) و لهذا چون از آن حضرت پرسيدند كه ما اسرع الشيب اليك پيرى چه زود به تو شتافت فرمود\r\nشيبتنى سورة هود\r\nسورهء هود مرا پير ساخت و ابو على نسوى گفته كه حضرت رسالت ( ص ) را در واقعه ديدم گفتم سبب شيب تو از سورهء هود چه چيز است فرمود كه * ( فَاسْتَقِمْ كَما أُمِرْتَ ) * واحدى باسناد خود از ابراهيم بن ادهم روايت كرده كه مالك دينار از ابو مسلم خولانى نقل كرده كه رسول خدا ( ص ) فرمود كه\r\nلو صليتم حتى تكونوا كالحنانا و صمتم حتى تكونوا كالأوتار ثم كان الاثنان احب اليكم من الواحد لم تبلغوا حد الاستقامة\r\nو بعد از امر باستقامت نهى مردمان مىكند از مداهنه در امور دينيه و ميل بظلمة و ميفرمايد كه * ( وَلا تَرْكَنُوا ) * ركون بمعنى ميل يسير است يعنى ميل اندك مكنيد * ( إِلَى الَّذِينَ ظَلَمُوا ) * بسوى آنان كه ستم كردند بر خود و بر غير چون تزيى بزى ايشان و تعظيم ذكر ايشان و اختلاط بايشان و اظهار محبت با ايشان و طمع در هداياى ايشان مداهنه كردن و فرمان بردارى ايشان كردن و چه جاى ميل بسيار چون معاونة ايشان نمودن بر بيداد ايشان و راضى شدن به آن و شريك ايشان شدن در ظلم و در خبر است كه پيغمبر خدا ( ص ) فرمود كه\r\nمن دعا ظالما بالبقاء فقد احب ان يقضى اللَّه فى ارضه\r\nهر كه ظالمى را دعا كند ببقاى عمر دوست داشته كه بر خداى عاصى شود در زمين خدا سفيان ثورى فرمود كه هر كه قلمى براى ظلمه بتراشد يا سياهى در دوات ايشان كند و يا كاغذى بدست ايشان دهد تا در او چيزى كه موجب ظلم باشد بنويسند با ايشان شريك باشد حاصل كه حقتعالى از فرط رحمت خود بر بندگان ميفرمايد كه ميل اندك بظلم مكنيد چه جاى بسيار * ( فَتَمَسَّكُمُ النَّارُ ) * پس برسد بشما آتش دوزخ و هر گاه ركون به كسى كه مسماى ظلم از او صادر شود سبب وصولست به نيران پس چگونه باشد حال كسى كه ركون و ميل نمايد به كسانى كه موسوم باشند بظلم و بعد از آن بتدريج ترقى كند تا كه بنفسه مرتكب ظلم شود و متوغل در آن نعوذ باللَّه و نيز از سفيان روايتست كه فى جهنم و او لا يسنكه الا القراء الزايرون للملوك و حكام الجور و بدانكه آيه ابلغ است در نهى از ظلم و تهديد بر آن و خطاب رسول و مؤمنانى كه با او بودند بجهة تثبيت ايشانست بر استقامت كه طريق عدلست چه زوال از استقامت ميل است باحد طرفين افراط و تفريط و ظلم اعم از آنست كه بر نفس خود باشد بارتكاب معصيت يا بر غير خود بر وجه تعدى و نيز بجهة مبالغه در تهديد ركون مىفرمايد كه * ( وَما لَكُمْ ) * و نيست شما را * ( مِنْ دُونِ اللَّه ) * بجز از خدا * ( مِنْ أَوْلِياءَ ) * دوستان كه عذاب از شما باز دارند * ( ثُمَّ لا تُنْصَرُونَ ) * پس شما يارى داده نشويد چه حكمت او موجب تعذيب ظلمه است و لفظ ثم جهة استبعاد نصرت غير او است در دفع عذاب او از ظالمان در خبر است كه چون\r\n","description":"","footnote":"","page_name":" 475 ","page_number":475},
  {"content":"\r\nروز قيامت باشد منادى از قبل رب العزة ندا كند كه اين الظلمه كجااند ظالمان و ياران و ياوران ايشان پس همه را جمع كنند حتى من الاق لهم دواة و برى لهم قلما تا به حدى كه كسى را كه براى ايشان دواة را ليقه نهاده باشد و قلم تراشيده نيز با ايشان حشر كنند پس همه را در تابوتى نهند از آتش دوزخ و در قعر دوزخشان اندازند از اوزاعى مرويست كه ( ما من شيء ابغض الى اللَّه من عالم يزور عاملا ) هيچ چيز نزد خدا دشمنتر از اين نيست كه عالمى به زيارت عمل دارى رود و محمد بن مسلم زيات فرموده كه ( الجلوس على القدرة احسن من قارى على باب هؤلاء ) بر سر مردار نشستن نيكوتر است از آنكه قارى بر در سراى ظلمه و عمال ظلم نشيند از سفيان پرسيدند كه اگر ظالمى در باديه تشنه باشد و بر هلاك مشرف بود او را آب توان داد فرمود نه گفتند اگر آبش ندهند بميرد فرمود دعه يموت او را بگذارد تا بميرد آورده‌اند كه موفق وزير عراق بود در پس امام نماز ميگذارد چون امام آيه * ( وَلا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ ) * تلاوت كرد موفق بى هوش شد و بيفتاد و چون به هوش آمد وى را از اينحالت سؤال كردند گفت ( هذا فيمن ركن الى من ظلم فكيف بالظالم ) اين درباره كسيست كه ميل اندك به ظالم كند پس حال ظالمان چگونه باشد و چون توجه بصلاة مثمر رقت قلب است و خوف و خشيت كه مستلزم ترك ظلم است و ارتكاب قبايح و اكتساب سيئات از اين جهة در عقب اين ميفرمايد كه * ( وَأَقِمِ الصَّلاةَ ) * و بپاى دار نمار را با شرايط و اركان * ( طَرَفَيِ النَّهارِ ) * در دو طرف روز * ( وَزُلَفاً مِنَ اللَّيْلِ ) * و در ساعت از شب كه قريب بنهار است چه آن جمع زلفه است ماخوذ از زلفه اذا اقربه و مراد به نماز در طرف اغلاء روز نماز بامداد است زيرا كه اقرب صلاة است به اول نهار و نماز طرف اسفل ظهر و عصر چه ما بعد زوال عشا است و نماز زلف ليل مغرب و عشا است و در كنز - العرفان مذكور است كه از ابن عباس و حسن و جبائى نقل است كه مراد به طرفى النهار وقت صلاة فجر است و مغرب و مجاهد گفته كه دو وقت صلاة غداة و ظهر و عصر است زيرا كه ما بعد زوال معدود است از عشا و زلفا من الليل عشا و احتمال قول ثالث دارد بنا بر آنكه نهار اسم ما بين صبح ثانيست و ذهاب شفق مغرب و مراد به طرفى النهار هر دو نصف نهار پس صلاة فجر در نصف اول باشد و باقى صلاة فرايض\r\nدر نصف ثانى * ( وَزُلَفاً مِنَ اللَّيْلِ ) * اى قربا منه اى طاعات يتقرب بها فى بعض الليل پس مراد از آن نوافل ليل باشد فحينئذ زلفا عطف باشد بر صلاة نه بر طرفى النهار و بر دو قول اول عطف است بر طرفى النهار آورده‌اند كه ابو اليسير عمرو بن عزيه انصارى روزى خرما مىفروخت زن صاحب جمالى را ديد كه بخرما خريدن آمده بود گفت خرماى خوبتر در خانه دارم همراه من بيا تا آن را به تو دهم چون\r\n","description":"","footnote":"","page_name":" 476 ","page_number":476},
  {"content":"\r\nزن به خانه وى آمد ابو اليسير او را در برگرفت و وى را تقبيل نمود زن گفت اتق اللَّه از خدا بترس او فى الحال پشيمان شده بمجلس حضرت رسالت صلَّى اللَّه عليه و آله آمده گريان گريان بموقف عرض رسانيد كه يا رسول اللَّه چه مىفرمايى در حق مردى كه زن بيگانه به خانه خود آورد و به غير جماع ميانه ايشان ملامسه و تقبيل واقع شود حضرت هيچ جواب نداد و منتظر وحى ميبود تا وقت نماز ديگر در آمد رسول نماز عصر بگذارد جبرئيل آمد و اين آيه آورد كه * ( إِنَّ الْحَسَناتِ ) * بدرستى كه نيكوئيها يعنى نماز پنجگانه * ( يُذْهِبْنَ السَّيِّئاتِ ) * ببرد و محو كند بديها را حضرت از ابو اليسير پرسيد كه نماز عصر با ما گذاردى گفت بلى يا رسول اللَّه حضرت فرمود هى كفارة آن نماز كفاره اين گناه است و مرويست كه حضرت او را امر كرد كه وضويى نيكو بگرفت و دو ركعت نماز بگذارد و بعد از آن فرمود كه * ( إِنَّ الْحَسَناتِ يُذْهِبْنَ السَّيِّئاتِ ) * گفتند يا رسول اللَّه صلَّى اللَّه عليه و آله اينحال مخصوص بويست فرمود نه همه مردمان در اينحكم داخلاند و مؤيد اين قول در حديث ثابت شده كه\r\nمن الصلاة الى الصلاة كفارة ما بينهما ما اجتنب الكباير\r\nاز نمازى تا نمازى كفاره گناهانيست كه ميان آنها واقع شده باشد اگر كبيره نشده باشد واسطى گفته كه انوار طاعات ظلمات ظلم و معاصى را محو ميسازد و در انوار گفته كه در اين آيه دو قولست يكى آنكه صلاة مفروضه لطفست در ترك سيئات كما قال اللَّه تعالى إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ دويم آن كه مكفر خطيئاتيست كه از بنده واقع شده باشد ببركة نماز يوميه حقتعالى بنده را بخطيئات او مؤاخذه نكند و او را معاقب نسازد و احاديث بسيار در اين باب واقع شده احسن روايت ابو حمزه ثمالى است از احدهما عليه السّلام در حديث طويل كه امير المؤمنين عليه السّلام روزى خطاب باصحاب خود كرد و گفت كدام آيه از كلام اللَّه نزد خداى اميدوارترين آيات باشد بعضى گفتند آيه إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ فرمود\r\nحسنة ليست هذه اياها\r\nاين نيكو است اما ارجى اين نيست گفتند يا عِبادِيَ الَّذِينَ أَسْرَفُوا عَلى أَنْفُسِهِمْ فرمود\r\nحسنة و ليست هذه اياها\r\nپس به همه ايشان خطاب كرد كه\r\nما لكم يا معشر المسلمين\r\nگفتند لا و اللَّه ما عندنا شيء به خدا كه نزد ما ديگر آيتى نيست كه دانسته باشيم كه ارجى از جميع آيات باشد فرمود\r\nسمعت حبيبى رسول اللَّه صلَّى اللَّه عليه و آله يقول ارجى آيته فى كتاب اللَّه * ( أَقِمِ الصَّلاةَ طَرَفَيِ النَّهارِ ) *\r\nالخ يعنى فرمود كه شنيدم از حبيب خود رسول خدا صلَّى اللَّه عليه و آله كه فرمود آيه * ( وَأَقِمِ الصَّلاةَ ) * الخ اميدوارترين آيتست در قرآن بخدايى كه مرا بشير و نذير مبعوث گردانيد كه اگر يكى از شما قيام نمايد بوضوء خود ذنوب از اعضاء او متساقط و ريزان شود و بوجه و قلب چون متوجه قبله شود از آن منتقل نشود و از آن بر نگردد تا آن كه جميع گناه از او ريزان شود\r\n","description":"","footnote":"","page_name":" 477 ","page_number":477},
  {"content":"\r\nهيچ گناه بر صحيفه عمل او نماند هم چنان كه روزى كه از مادر متولد شده بود و اگر ما بين لصلاة از صلاة خمس از او ذنوب صادر شده باشد نيز چنين باشد و بعد از آن گفت اى على بدان كه منزله صلاة خمس براى امت من مانند نهريست كه بر در خانه يكى از شما باشد اگر شخصى در جسد او چرك باشد و هر روز پنج بار از آن نهر غسل كند هيچ از آن چرك بر بدن آن مىماند گفتم نه فرمود\r\nو كذلك و اللَّه الصلاة الخمس لامتى\r\nبه خدا كه نمازهاى پنجگانه مر امت مرا نيز چنين است در بحر الحقايق آورده كه انوار ذكر و مراقبت در طرفى النهار و زلف الليل ظلمات اوقاتى را كه بحوائج نفسانى صرف شده دفع مىكند و نزد بعضى حسنات گفتن كلمات اربعه است يعنى سبحان اللَّه و الحمد للَّه و لا إله الا اللَّه و اللَّه اكبر و اول قول اصح و اكثر است از ابن عباس مرويست كه من با سلمان در زير درختى نشسته بوديم سلمان شاخى از آن درخت كه خشك شده بود بجنبانيد همه برگها از او فرو ريخت پس گفت اى ابو عثمان از من نميپرسى كه چرا چنين كردى گفتم سبب اين را بيان كن فرمود كه در وقتى كه با پيغمبر صلَّى اللَّه عليه و آله در زير اين درخت بوديم آن حضرت چنين كرد كه من كردم و بعد از آن مرا گفت از من نمىپرسى كه چرا چنين كردى گفتم يا رسول اللَّه صلَّى اللَّه عليه و آله سبب اين چه بود فرمود مؤمن چون وضو كند بر آن وجهى كه بايد و بعد از آن نمازهاى پنج وقتى شبانه روزى را ادا كند گناهان از او ريزان شود مانند اين برگها از ايندرخت بعد از آن اين آيه تلاوت فرمود كه * ( وَأَقِمِ الصَّلاةَ طَرَفَيِ النَّهارِ وَزُلَفاً ) * تا آخر و اصحاب ما از ابن محبوب نقل كرده‌اند كه ابراهيم كرخى گفت نزد ابو عبد اللَّه عليه السّلام نشسته بودم مردى از اهل مدينه در آمد حضرت از او پرسيد كه از كجا مىآيى گفت از فلان موضع فرمود بايد كه آمد و رفتن تو در شب و روز بر وفق رضاى الهى باشد نه بر وجه معصيت و بدان كه با تو فرشته بزرگوار موكل است كه حفظ عمل تو مىكند مطلعست بر هر چه از مردمان ميپوشى بايد كه هيچ سيئه را حقير ندانى اگر چه صغيره باشد چه آن در روزى به تو بدى رساند و هيچ حسنه را حقير ندانى اگر چه كوچك باشد زيرا كه روزى تو را خشنود گرداند و بدان كه هيچ چيزى نيست كه ندامت آن اسرع باشد و بدى عاقبت آن اصرار معصيت و هيچ چيزى نيست كه آن اسرع باشد در محو خطيئه از حسنه و ذلك قوله تعالى * ( إِنَّ الْحَسَناتِ يُذْهِبْنَ السَّيِّئاتِ ) * * ( ذلِكَ ) * آن امر باستقامت و اقامت صلاة * ( ذِكْرى لِلذَّاكِرِينَ ) * پنديست مر ياد كنندگان را و پند گيرندگان را چه آن سبب ذكر خداست و ذكر سبب دوام فيض رحمت بر عباد حيث قال اذكرونى اذكركم * ( وَاصْبِرْ ) * و صبر كن بر تبليغ دعوة كه متضمن اذيت است از كفار يا بر امتثال اوامر و اجتناب از نواهى * ( فَإِنَّ اللَّه ) * پس بدرستى كه خداى * ( لا يُضِيعُ أَجْرَ\r\n","description":"","footnote":"","page_name":" 478 ","page_number":478},
  {"content":"\r\n* ( الْمُحْسِنِينَ ) * ضايع نميگرداند اجر نيك كاران را عدول از مضمر اشاره به آنست كه شكيبايى از جمله حسناتست * ( فَلَوْ لا كانَ ) * پس چرا نبودند * ( مِنَ الْقُرُونِ مِنْ قَبْلِكُمْ ) * از اهل قرنهاى كه پيش از شما بودند * ( أُولُوا بَقِيَّةٍ ) * خداوندان عقل و راى تسميه راى و عقل به بقيه باعتبار آنست كه مراد استيفاى افضل و اجود آن چيزى مىكند كه اخراج آن مىكند و منه يقال فلان بقية القوم اى من اخيارهم تواند بود كه مصدر باشد چون تقيه بر تقدير مضاف اى ذوو ابقاء على انفسهم و صيانة لها من العذاب يعنى چرا نبوديد باقى گذارندگان نفس خود و نگاه دارندگان خود از عذاب كه از روى جزم و عاقبتبينى * ( يَنْهَوْنَ ) * باز ميداشتند مفسدان را * ( عَنِ الْفَسادِ فِي الأَرْضِ ) * از تباهى در زمين تا عذاب بديشان فرود نيامدى * ( إِلَّا قَلِيلًا ) * ليكن اندكى بودند * ( مِمَّنْ أَنْجَيْنا ) * از آنها كه نجات داديم ايشان را از عقوبت * ( مِنْهُمْ ) * از گذشتگان كه ايشان نهى ميكردند و مراد انبيا و اهل ايمانند * ( وَاتَّبَعَ الَّذِينَ ظَلَمُوا ) * و پيروى كردند آنان كه كافر بودند * ( ما أُتْرِفُوا فِيه ) * آن چيزى را كه متنعم بودند در آن يعنى متابعت آرزوهاى نفس كرده و تمام اهتمام به تحصيل اسباب شهوات مصروف گردانيده از ما وراى آن اعراض نمودند * ( وَكانُوا مُجْرِمِينَ ) * و بودند كافران يعنى سبب استيصال امم سابقه نشو ظلم و اتباع هوا بود و ترك نهى از منكرات و صفت كفر و قوله تعالى و اتبع عطف است بر مضمر كه سوق كلام دالست بر آن زيرا كه معنى آنست كه ( فلم ينهوا عن الفساد و اتبع الذين ظلموا ) و قوله * ( كانُوا مُجْرِمِينَ ) * عطف است بر اتبع يا اعتراضست و در آيه دليلست بر وجوب نهى از منكر * ( وَما كانَ رَبُّكَ ) * و\r\nنبود پروردگار تو يعنى شايسته حكمت و مصلحت او نيست * ( لِيُهْلِكَ الْقُرى ) * كه هلاك كند اهل ديهها را * ( بِظُلْمٍ ) * بشرك و كفر * ( وَأَهْلُها مُصْلِحُونَ ) * و حال آنكه اهل آن بصلاح آرندگان حقوق باشند در ميان يكديگر يعنى رعايت نمايندگان حقوق يكديگر مراد آنست كه به مجرد شرك هلاك نكند تا فساد و ظلم به آن منضم نگردد و از اين جا گفته‌اند كه الملك يبقى مع الكفر و لا يبقى مع الظلم و اين سبب فرط رحمت او است و مسامحه او در حقوق خود و از اينجا است كه فقها در وقت تراجم حقوق حقوق عباد را بر حقوق اللَّه مقدم ميدارند و يا معنى آنست كه حقتعالى بظلم و ستم اهل ديهى را هلاك نكند كه باصلاح باشند و از كفر و فساد مبرا بلكه به جهت ظلم ايشان عذاب بر ايشان نازل ميسازد كما قال ان اللَّه لا يظلم الناس\r\n","description":"","footnote":"","page_name":" 479 ","page_number":479},
  {"content":"\r\nشيئا و يا خدا مؤاخذه ظلم احدى از ايشان نكند باصلاح اكثر ايشان و قول اول از ابن عباس مرويست * ( وَلَوْ شاءَ رَبُّكَ ) * و اگر خواستى خداى تو * ( لَجَعَلَ النَّاسَ ) * هر آينه گردانيدى بجبر و قهر و الجا مردمان را * ( أُمَّةً واحِدَةً ) * يك يك گروه يعنى بر يك دين و يك آئين و ليكن اين منافى تكليفست چه از شروط تكليف اختيار است پس ايشان را تمكين و اختيار داد بعضى به اختيار خود ايمان آوردند و برخى ديگر اختيار كفر كردند * ( وَلا يَزالُونَ ) * و هميشه باشند * ( مُخْتَلِفِينَ ) * اختلاف كنندگان در حق و باطل چون يهود و نصارى و مجوس به جهت عدم تدبر در دلايل واضحه و حجج بينه * ( إِلَّا مَنْ رَحِمَ رَبُّكَ ) * مگر آنكه رحم كرده پروردگار تو او را بلطف و توفيق بواسطه تدبر و نظر در دلايل هاديه مراد اهل ايمانند كه اختلاف اصول دين در ميان ايشان نيست و گويند مراد اختلاف مردمانست در روزى كه بعضى توانگرند و برخى درويش مگر كه خدا او را قناعت دهد * ( وَلِذلِكَ ) * اشارتست به آن چه منطوق كلام دالست بر آن كه تمكين و اختيار است يعنى از براى تمكين و اختيار كه اختلاف از آن ناشى شده * ( خَلَقَهُمْ ) * آفريده است ايشان را تا ثواب دهد اختيار كنندگان حق را به جهت حسن اختيار و معاقب سازد اختيار كننده باطل را به جهت سوء اختيار و يا اشارت برحمت است كه در ضمن من رحم مفهوم مىشود و چون رحمت بمعنى احسانست و يا تانيث او غير حقيقى است پس تانيث اسم اشارت واجب نباشد يعنى حقتعالى براى رحمت كه آن احسان و فضل است ايشان را به جهت حسن اختيار آفريده است يا اشارتست ( الى كونهم امة واحدة مجتمعين على الايمان ) چه حقتعالى خلقان را براى ايمان و طاعت آفريده كما قال و ما خلقت الجن و الانس الا ليعبدون و يا راجع باختلاف باشد و لام براى عاقبت نه غرض يعنى ايشان را آفريد و دانست كه عاقبت ايشان باختلاف كشد كما قال و لقد ذرءنا لجهنم و نميتواند بود كه اشارت باختلاف باشد زيرا كه حقتعالى از آن نهى فرموده و كاره آنست و اكثر ايشان اطاعت نكرده طريق حق را گذاشتند از اينجهت مستوجب عقوبت شدند * ( وَتَمَّتْ كَلِمَةُ رَبِّكَ ) * و تمام شد سخن پروردگار تو يعنى وعيد او يا قول ملائكه كه * ( لأَمْلأَنَّ ) * هر آينه پر سازم * ( جَهَنَّمَ ) * دوزخ را * ( مِنَ الْجِنَّةِ وَالنَّاسِ ) * از ديوان و آدميان * ( أَجْمَعِينَ ) * همه ايشان يعنى از عاصيان ايشان از دو جنس نه از احدهما * ( وَكُلًّا نَقُصُّ عَلَيْكَ ) * و هر خبرى و قصهء كه ما ميخوانيم بر تو * ( مِنْ أَنْباءِ الرُّسُلِ ) * از خبرهاى پيغمبرانست * ( ما نُثَبِّتُ بِه فُؤادَكَ ) * بيان كلا است يا بدل آن يعنى آن چيزى كه ثابت ميگردانيم به آن دل تو را\r\n","description":"","footnote":"","page_name":" 480 ","page_number":480},
  {"content":"\r\nيعنى فايده اين اخبار آنست كه دل تو بيارامد و يقين تو بيفزايد و بر اداى رسالت ثبات نمايى و از ايذاى كفار شكيبا باشى * ( وَجاءَكَ ) * و آمده است به تو * ( فِي هذِه الْحَقُّ ) * در اين سوره آنچه درست و راست است در معالم گفته كه تخصيص اين سوره به حق براى تشريف است و يا باعتبار آنكه بعضى از امور حقه كه در اين سوره است اكد است از بعضى ديگر كه در غير اين سوره است و اگر نه حق در همه سور قرآنست و گفته‌اند كه هذه اشارة باخبار مذكوره است در اين سوره يعنى اين خبرها راست است * ( وَمَوْعِظَةٌ ) * و پندى است * ( وَذِكْرى ) * و ياد بودى * ( لِلْمُؤْمِنِينَ ) * مر گرويدگان را اين اشارتست بساير فوايد عامه * ( وَقُلْ ) * و\r\nبگو اى محمد بر وجه تهديد * ( لِلَّذِينَ لا يُؤْمِنُونَ ) * مر آنان را كه ايمان نمىآورند * ( اعْمَلُوا ) * عمل كنيد * ( عَلى مَكانَتِكُمْ ) * بر حالتى كه بر آن متمكنايد * ( إِنَّا عامِلُونَ ) * بدرستى كه ما نيز عمل كنندگانيم بر همان حالى كه داريم * ( وَانْتَظِرُوا ) * و چشم داريد بما انقلاب زمان و دواير روزگار را * ( إِنَّا مُنْتَظِرُونَ ) * بدرستى كه ما نيز منتظريم نزول عذاب را بر شما * ( وَلِلَّه ) * و مر خداى را ثابتست نه غير او * ( غَيْبُ السَّماواتِ وَالأَرْضِ ) * عالم به آن چه غائب است از آسمانها و زمينها خافيه از آن بر او مخفى نيست و چون كرامات و مغيبات ائمه هدى عليهم السلام متلقى است از پيغمبر ص و آن حضرت از جبرئيل و جبرئيل از حقتعالى پس آن منافى آيه مذكوره نباشد * ( وَإِلَيْه ) * و بسوى او نه غير او * ( يُرْجَعُ الأَمْرُ كُلُّه ) * باز گردد همه كارهاى بندگان و حفص يرجع ميخواند به صيغه مجهول يعنى بازگردانيده شود جميع كارهاى بندگان لا محاله * ( فَاعْبُدْه ) * پس پرستش كن مر او را كه مرجع همه او است * ( وَتَوَكَّلْ عَلَيْه ) * و توكل كن بر وى تقديم عبادت بر توكل اشارتست بر آنكه نفع توكل بعابدان رسد و توكل به مجرد گفتن بى اعتبار بود * ( وَما رَبُّكَ ) * و نيست پروردگار تو * ( بِغافِلٍ عَمَّا تَعْمَلُونَ ) * بى خبر از آن چه بندگان ميكنند و حفص بخطاب ميخواند مخاطب همه مردماناند در تيسير از كعب الاخبار نقل مىكند كه فاتحه تورية اول سورة الانعام و خاتمه آن سوره هود ع ( و الحمد للَّه اولا و اخرا )\r\nپايان جلد چهارم\r\nاميد است خداوند متعال توفيق عنايت فرمايد تا بقيهء مجلدات بطبع برسد\r\n( حسن علمى )\r\n\r\n","description":"","footnote":"","page_name":" 481 ","page_number":481}
  ]