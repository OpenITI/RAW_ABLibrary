[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nناشر برگزيدهء سال 1373\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمحمد بن مرتضى معروف به\r\nمولى محسن كاشانى قدس سره\r\nمتوفى 1091 ه‍ . ق\r\nراه روشن\r\nترجمهء كتاب\r\nالمحجة البيضاء فى تهذيب الإحياء\r\nجلد ششم\r\nترجمهء عبدالعلى صاحبى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفيض كاشانى ، محمد بن شاه مرتضى ، 1006 - 1091 .\r\n[ المحجة البيضاء فى تهذيب الاحياء فارسى 
  ]\r\nراه روشن / محمد بن مرتضى معروف به مولى محسن كاشانى ؛ ترجمهء محمد صادق عارف . - مشهد : بنياد پژوهشهاى اسلامى ، 1379 .\r\n8 ج .\r\nISBN 8 vol set 964 - 444 - 004 - 8\r\n( ج . 6 ) ISBN 964 - 444 - 005 - 6\r\nپشت جلد لاتينى شده : Mawla Muhsen Kashani Rah - i - Rawshan .\r\nفهرستنويسى بر اساس اطلاعات فيپا .\r\nجلد هاى اول ، دوم ، هفتم و هشتم ترجمهء محمدصادق عارف ، جلد هاى سوم و چهارم ترجمهء محمدرضا عطايى ، جلد هاى پنجم و ششم ترجمهء عبدالعلى صاحبى است .\r\nكتابنامه\r\n1 . اخلاق اسلامى . 2 . عرفان اسلامى . الف . عارف ، محمد صادق ، 1299 - ، مترجم . ب . عطايى ، محمدرضا ، 1315 - ، مترجم . ج . صاحبى ، عبدالعلى ، 1312 - ، مترجم . د . بنياد پژوهشهاى اسلامى . ه‍ . عنوان . و . عنوان : المحجة البيضاء فى تهذيب الاحياء فارسى .\r\n3041 م 9 ف / 65 / 247 BP\r\n61 / 297\r\nكتابخانه ملى ايران 3955 - 77 م\r\nبنياد پژوهشهاى اسلامى\r\nآستان قدس رضوى\r\nراه روشن / ج 6\r\nمولى محسن كاشانى قدس سره\r\nترجمهء عبدالعلى صاحبى\r\nويراستهء سيد ابوالحسن هاشمى - اسدالله توكلى\r\nچاپ دوم : 1379\r\n1500 نسخه\r\nچاپ و صحافى : مؤسسهء چاپ آستان قدس رضوى\r\nشابك 6 - 005 - 444 - 964\r\nقيمت : 16500 ريال\r\nحق چاپ محفوظ است\r\nمشهد - ص . پ 366 - 91735 تلفن 5 - 821033\r\nمركز توزيع : شركت به نشر ، دفتر مركزى : مشهد ، تلفن 7 - 8511136 ، دورنگار 97520\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nجلد ششم\r\n\r\nتتمه كتاب نكوهش دنيا\r\n( 1 ) بسم اللّه الرّحمن الرّحيم\r\n\r\nپندهايى در نكوهش دنيا\r\n( 2 ) روزى على ( ع ) ضمن ايراد خطبه فرمود : « بدانيد كه شما مىميريد و پس از مرگ زنده مىشويد و براى پاسخگويى به اعمالتان متوقف مىشويد ، و پاداش و كيفر اعمالتان داده مىشود . زندگى دنيا شما را نفريبد ، زيرا دنيا خانه‌اى است كه اهل آن را از هر سو غم و اندوه در ميان گرفته و به نابودى معروف ، و به مكر و فريب توصيف شده است . هر چه در دنياست رو به زوال است و در ميان اهل خود به نوبت مىگردد ( يك بار به نفع انسان و ديگر بار به ضرر انسان است ) . همواره به يك منوال نپايد و وارد شوندگان دنيا از شر آن سالم نمانند . در همان حال كه اهل دنيا در شادمانى و رفاهند ، ناگهان گرفتار بلا و فريب مىشوند ؛ حالاتش گوناگون است ؛ نوبتهايش همواره در تغيير است ( گلش با خار و نوشش با نيش و . . . توأم است ) . خوشى در آن نكوهيده است و رفاه در آن دوام نيابد ؛ ساكنان دنيا هدف تيرهاى بلايند كه خدنگهاى خود را به سويشان نشانه مىرود و با مرگ نابودشان مىسازد . در دنيا هر جيفه ( روزى انسان ) محترم و مقّدر است و بهرهء انسان از آن بسيار است ؛ بندگان خدا بدانيد كه شما و عيش و نوشى كه در جهان داريد از\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاين جا به راه كسانى مىرويد كه پيش از شما بوده‌اند و بيشتر از شما عمر كرده‌اند . از شما قوىتر و شهرهايشان از شما آبادتر و آثارشان از شما مهمتر بوده است ؛ پس صداهايشان خاموش شد ، پس از آن مدتى طولانى در كارها به ميل خود تصرف كردند ، جسدهايشان پوسيد و شهرهايشان ويران و نشانه‌هايشان نابود شد ؛ كاخهاى استوار و تختها و بسترهاى گسترده را به سنگهاى سخت و گورهاى گلين لحددار تبديل كردند . هر يك از آن گورها به هم نزديك ليكن ساكن آنها غريب و دور است ( نمىتواند از ديگرى ديدن كند ) . در ميان عمارتى هستند كه اهل آن هراسان و در ميان محله‌اى ساكنند كه گرفتارند ؛ با آبادانى انسى ندارند و همانند همسايگان و برادران به هم نمىپيوندند ؛ با اين كه خانه‌هايشان به هم نزديك و همسايه‌اند . چگونه ميانشان پيوند و ارتباط باشد ، در حالى كه پوسيدگى آنها را در زير سينهء خود خرد كرده و سنگ و خاك آنان را خورده است ( نابودشان ساخته ) و پس از زنده بودن مرده‌اند و بعد از تازگى زندگى در هم شكسته و پوسيده شده‌اند و دوستان براى آنها گرد آمده ولى آنان در خاك آرميده و كوچيده‌اند و بازگشت ندارند . دور است دور است ( بازگشتن ) نه چنين است ، بازگشتن ( به دنيا ) سخنى است كه مردگان مىگويند و پشت سرشان برزخى است تا روزى كه برانگيخته شوند . چنين نپنداريد كه شما نيز همانند آنان پوسيده و فرسوده مىشويد و در يك جا خواهيد بود و آن آرامگاه مانند شخص رهن دهنده شما را به گروگان گرفته و در آغوش كشيده است ، حالتان چگونه است اگر كارها بگذرد و مردگان از گورها بيرون آيند و آنچه در سينه‌هاست گرد آيد و براى پاسخ‌گويى ( به اعمال خود ) در برابر خداى بزرگ شما را متوقّف سازند ، و دلها از بيم گناهان گذشته بپرد و پرده‌هاى اسرارتان به درد و عيبها و رازهايتان آشكار شود . آنجا هر كس آنچه را بدست آورده پاداش داده شود .\r\nخداوند مىفرمايد :  لِيَجْزِيَ الَّذِينَ أَساؤُا بِما عَمِلُوا وَ يَجْزِيَ الَّذِينَ أَحْسَنُوا بِالْحُسْنَى  . « 1 »\r\n\r\n\r\n","description":"","footnote":"\r\n( 1 ) نجم / 31 : تا بدكاران را به خاطر اعمال بدشان كيفر دهد ، و نيكوكاران را در برابر اعمال نيكشان پاداش .\r\n","page_name":" 10 ","page_number":10},
  {"content":"\r\n\r\nو نيز فرمود :  وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ  « 2 » . خدا ما و شما را از عمل كنندگان به قرآن و پيروان اوليا و دوستانش قرار دهد تا ما و شما را به لطف خود به بهشت درآورد ، چه او بزرگ و ستوده است . » « 3 » و نيز آن حضرت ( ع ) در خطبه‌اش فرمود : « شما را به تقواى الهى و رها ساختن دنيايى كه شما را رها مىسازد ، اگر چه رها كردن آن را دوست نداريد ، سفارش مىكنم ؛ دنيايى كه بدنهاى شما را فرسوده مىكند اگر چه شما تازه بودن آن را مىخواهيد و همانا حكايت شما در دنيا حكايت مسافرانى است كه راهى را مىپيمايند و چون محدود است زود به آخر راه مىرسند و نشانه‌اى گذاشته‌اند و گويى به آن رسيده‌اند ( شما راه عمر را پيموده و عمر را سپرى شده فرض كنيد و در عمل بكوشيد ) . چه بسيار آرزومند است كسى كه مركب سوارى را بدواند و به آخرين درجهء آرزوى خود برسد ؛ و به چه چيز اميدوار است كه در دنيا بماند كسى كه عمرش در دنيا معيّن است و مرگ با شتاب در پى اوست تا او را از دنيا جدا كند . پس از درد و رنج آن بىتابى نكنيد كه رو به پايان است ، و از نعمتهايش شادمان نشويد چرا كه رو به زوال است ، از دنيا طلبى كه مرگ در پى اوست و از شخص غافل از مرگ كه مرگ از او غافل نيست در شگفتم » . « 4 » مىگويم : در كافى از امام صادق ( ع ) روايت است كه فرمود : « از خطابهاى خداى متعال با موسى ( ع ) اين بود كه : اى موسى به دنيا همانند ستمگران و كسانى كه آن را پدر و مادر دانسته‌اند تكيه مكن ؛ اى موسى اگر تو را به خودت واگذارم كه به دنيا بنگرى دوستى و رونق دنيا بر تو چيره شود ؛ اى موسى در كار خير با نيكوكاران مسابقه بگذار و در كار خير بر آنها سبقت بگير ، زيرا خير مانند نامش ( نيكو ) است ، و آنچه از دنيا كه به\r\n\r\n\r\n","description":"","footnote":"\r\n( 2 ) كهف / 49 : و كتاب ( كتابى كه نامهء اعمال همهء انسانهاست ) در آنجا نهاده مىشود ، امّا گنهكاران را مىبينى كه از آنچه در آن است ترسانند .\r\n( 3 ) اين خطبه را سيد رضى ( ره ) با اختلاف لفظى به شمارهء 224 در نهج البلاغه نقل كرده است .\r\n( 4 ) اين خطبه را سيد رضى ( ره ) در نهج البلاغه به شمارهء 94 ، به صورت مشروحتر ايراد كرده است .\r\n","page_name":" 11 ","page_number":11},
  {"content":"\r\n\r\nآن نياز ندارى رها كن ، و به هر كسى كه فريفتهء دنياست و به خودش واگذار شده است منگر ، و بدان كه سرآغاز هر فتنه‌اى دوستى دنياست . و به فراوانى مال هيچ كس رشك مبر ، زيرا مال بسيار مايهء گناهان بسيار است كه به حقوق واجب مربوط مىشود ؛ و به حال هيچ كسى كه مردم از او خشنودند رشك مبر مگر بدانى كه خدا نيز از او خشنود است .\r\nهمچنين به حال مخلوقى كه مردم از او فرمان مىبرند رشك مبر ، زيرا فرمانبردارى نابجاى مردم از او موجب نابودى او و پيروانش مىشود . » « 5 » از امام صادق ( ع ) روايت شده است كه فرمود : « از پندهاى لقمان به پسرش اين بود كه پسر جان ! مردم پيش از تو براى فرزندانشان اموالى فراهم آوردند ، ولى نه آن اموال فراهم آمده باقى ماند و نه فرزندانى كه برايشان ( مال ) فراهم آوردند . همانا تو بنده مزدورى هستى كه به كارى فرمانت داده‌اند و در مقابلش مزدى وعده داده‌اند . بنابراين كارت را به طور كامل انجام بده و مزد كامل بگير . در اين دنيا همچون گوسفندى مباش كه در ميان كشتزارى سبز افتاده و بخورد تا فربه شود و هلاكتش در هنگام فربهىاش باشد ، بلكه دنيا را مانند پلى بر روى نهرى بدان كه بر آن مىگذرى و آن را رها مىكنى و تا پايان روزگار ( يا عمرت ) به سوى آن باز نمىگردى ، پل را خراب كن و آبادش مكن كه مأمور آباد كردنش نيستى . بدان كه چون فرداى قيامت در برابر خداى متعال بايستى ، از چهار چيز از تو سؤال شود : 1 - جوانىات را در چه راه به پيرى رساندى ؟ 2 - عمرت را در چه راهى تمام كردى ؟ 3 - مالت را از چه راه به دست آوردى ؟ 4 - مال را در چه راه خرج كردى ؟ بنابراين مهيّاى اين جايگاه ( پرسش ) باش و پاسخ آن را آماده كن ، و بر آنچه از دنيا از دست دادى افسوس مخور ، زيرا اندك دنيا را دوام و بقايى نيست و بسيارش از بلا در امان نمىباشد پس آماده و برحذر باش و در كار خود بكوش و پردهء ( غفلت ) از چهره ( دل ) بردار ؛ و متوجّه احسان پروردگارت ( با اعمال نيك ) باش ؛ و در\r\n\r\n\r\n","description":"","footnote":"\r\n( 5 ) كافى ، ج 2 ، ص 135 ، شماره 21 .\r\n","page_name":" 12 ","page_number":12},
  {"content":"\r\n\r\nدلت توبه را تجديد كن ؛ و در زمان آسودگى بشتاب ، پيش از آن كه فرشته مرگ آهنگ تو كند و مرگت فرابرسد و ميان تو و خواسته‌هايت مانع ايجاد شود . » « 6 » از امام صادق ( ع ) روايت شده است كه فرمود : « ابو ذر ( رض ) در سخنرانى خود مىگفت : اى دانشجو ! گويى هيچ چيز از دنيا چيزى نبوده ( به حساب نمىآيد ) جز آنچه خوبش به مردم بهره برساند و بدش زيان ، مگر آن كه را خدا ترحّم كند ( او را بيامرزد ) .\r\nاى دانشجو ! مباد خاندان و مال دنيا تو را از خودت باز دارند ، زيرا روزى كه از آنها جدا شوى همانند مهمانى باشى كه شب را در ميان آنها خوابيده و صبح نزد ديگران رفته‌اى .\r\nدنيا و آخرت مانند منزلى است كه از يكى به ديگرى منتقل شوى و فاصلهء ميان مردن و از گور برخاستن مانند فاصلهء ميان خفتن و بيدار شدن است . اى دانشجو ! براى ايستادن در برابر خداى متعال طاعتى از پيش بفرست ، زيرا در مقابل عملت پاداش مىبينى و اى دانشجو همانطور كه عملى كنى جزا يا بى . » « 7 » غزالى مىگويد : يكى از بزرگان گفته است : اى مردم به آرامى و با مدار عمل كنيد و از خدا بترسيد ، و به آرزو و از ياد بردن اجل فريفته نشويد و به دنيا تكيه نكنيد كه بسيار فريبكار و نيرنگ باز است دنيا با فريبهايش براى شما خود آرايى كرده و با آرزوهايش شما را فريفته است و خود را براى خواستگارانش آراسته است ، و به صورت عروس زيور شده در آورده ، ديدگان به آن مىنگرند و دلها به آن گرفتارند ، و جانها عاشق آنند ، پس چه بسيار عاشقان خود را كه كشته و دل بستگان خود را خوار ساخته است ، بنابراين با چشم حقيقت به آن بنگريد ، زيرا دنيا خانه‌اى است كه آزارش بسيار است و آفريدگارش آن را نكوهش كرده است ، تازهء آن كهنه و فرسوده مىشود و ثروت فانى مىشود ، عزيز دنيا خوار ، و بسيار آن كم مىشود ، زندهء آن مىميرد و خوبى آن از دست مىرود ؛ پس از خواب غفلت بيدار شويد و از خواب برخيزيد پيش از اين كه گفته شود :\r\n\r\n\r\n","description":"","footnote":"\r\n( 6 ) كافى ، ج 2 ، ص 134 ، شمارهء 20 .\r\n( 7 ) همان مأخذ ، همان صفحه ، شمارهء 18 .\r\n","page_name":" 13 ","page_number":13},
  {"content":"\r\n\r\nفلانى بيمار يا مشرف به مرگ است ، پس آيا راهنمايى به دارو ، يا دسترسى به پزشك هست ؟ پزشكان براى ( درمانت ) فراخوانده مىشوند و اميد بهبودت نمىرود . آن گاه بگويند : فلانى وصيّت كرد و مالش محاسبه شد ، آنگاه بگويند : زبانش بند آمده و با برادرانش سخن نمىگويد ، و همسايگانش را نمىشناسد . در اين هنگام عرق بر پيشانىات بنشيند و پياپى بنالى و يقينت ( به مرگ ) ثابت شود و پلكهاى چشمت از هم باز شود و گمانهايت راست آيد و زبانت بند آيد و برادرانت بگريند ، و به تو بگويند : اين پسر فلان است و نتوانى حرف بزنى و بر زبانت مهر بزنند . آنگاه هنگام مرگت برسد و جانت از اعضايت كنده شود ؛ سپس آن را به آسمان بالا برند . در اين هنگام برادرانت گرد آيند و كفنت را حاضر كنند و پس از غسل دادن كفنت كنند ، ديدار كنندگانت از تو جدا شوند ، و حسد ورزانت بياسايند و خانواده‌ات به مالت روى بياورند ، و تو در گرو اعمالت بمانى .\r\nبزرگى به يكى از شاهان گفت : همانا شايسته‌ترين مردم به نكوهش دنيا و دشمن داشتن آن كسى است كه از رفاه برخوردار و در دنيا به حاجت خود رسيده است ، زيرا چنين شخصى بيم دارد كه آفتى مال او را از بين ببرد و محتاج به ديگران شود يا مال گرد آمده‌اش را پراكنده كند يا آفتى پايه‌هاى قدرت او را منهدم سازد يا به بدنش بلايى راه يابد و بيمار شود يا از چيزى ناراحت گردد سپس به دوستانش بخل ورزد ؛ بنابراين دنيا به نكوهش سزاوارتر است كه آنچه را داده مىگيرد ، و از آنچه بخشيده برمىگردد ( پشيمان مىشود ) و در ضمن اين كه دنيادار خندان است ناگاه ديگران به حال او مىخندند ، و در حالى كه دنيا به نفع دنيادار مىگريد ناگاه بر ضرر او مىگريد ، و در همان حال كه دنيا دست خود را به بخشيدن مىگشايد آن را براى پس گرفتن باز مىكند ؛ امروز تاج را بر سر دنيادار مىگذارد و فردا سر او را به خاك مىمالد ( زير خاك مىرود ) ؛ براى دنيا رفتن نعمت دنيادار و ماندن آن برابر است ؛ براى آنچه از دنيادار پس از مرگ مانده است\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nجانشينى مىيابد و براى هر يك از مردگان عوضى برمىگزيند .\r\nوهب بن منبّه گويد : چون خداوند موسى و هارون را به سوى فرعون فرستاد فرمود :\r\n« لباس سلطنتى دنيا كه فرعون پوشيده است شما را نترساند زيرا تمام وجود فرعون در دست قدرت من است و جز با اجازهء من نمىتواند سخن بگويد و نفس بكشد . از نعمتهاى دنيا كه فرعون برخوردار است به شگفت نياييد كه طراوت زندگى دنيا و آرايش اهل رفاه است و اگر بخواهيد كه شما ( موسى و هارون ) را به زيورى از زيورهاى دنيا بيارايم كه فرعون با ديدن آن دريابد كه توان وى كمتر از آن است كه به شما داده‌ام اين كار را خواهم كرد ؛ ليكن من شما را از آن منصرف مىسازم و آن را از شما منع مىكنم ، و با اولياى خود نيز چنان مىكنم و آنان را از نعمتهاى دنيا منع مىكنم ، چنان كه شبان دلسوز و مهربان گوسفندانش را از رفتن به چراگاه هلاكت منع مىكند ؛ و آنها را از زندگى خوش دنيا بر حذر مىدارم چنان كه شبان مهربان شتران خود را از خفتن در محل كثيف باز مىدارد ؛ و اين كار براى خوار بودن آنها در نزد من نيست ، بلكه براى آن است كه به بهرهء كاملى از كرامت من برسند و در امان باشند . اولياى من خود را در برابر من به خوارى و خشوع و خوف مىآرايند و تقوا در دلشان استوار است و اثر آن در بدنهايشان آشكار مىشود ، بنابراين تقوا پوشاك آنها و لباس زبرين آنهاست كه آشكار مىسازند و لباس باطنى آنهاست كه شعار خود قرار مىدهند و وسيلهء رهايى آنهاست كه با آن رستگار مىشوند ، و وسيلهء اميدشان به خداست و نشان بزرگى آنهاست كه به آن افتخار مىكنند ، و چهرهء آنهاست كه با آن شناخته مىشوند . پس هرگاه آنها را ملاقات كردى در برابرشان كوچكى و تواضع كن و به دل و زبان نسبت به آنها خاشع باش ، و بدان كه هر كس دوستى از دوستانم را بترساند به من اعلان جنگ داده است و من در روز قيامت انتقام دوستم را از او مىگيرم . » يكى از حكيمان گويد : روزها تيراند و مردم هدف تيرهايند و روزگار هر روزى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nتيرى به سويت شليك مىكند و با شب و روزش رشتهء عمرت را قطع مىكند تا تمام رشته‌هاى ريسمان عمرت پاره شود ( بميرى ) . پس چگونه ممكن است با گذشتن سريع شبها و روزها بدنت سالم بماند ؟ اگر نقصانى كه روزها در تو پديد مىآورند برايت آشكار شود از هر روزى كه بر تو مىآيد وحشت خواهى كرد و گذشت ساعتها بر تو گران مىآيد ؛ ولى تدبير خدا بالاتر از عبرت‌گيرى است ، و با غفلت و فراموشى از گرفتاريهاى دنياست كه آدمى مزهء لذّتهاى دنيا را مىچشد با اين كه خداى حكيم آن را تلختر از حنظل خلق كرده است . توصيف كنندگان از وصف عيبهاى دنيا از روى كارهاى ظاهرى آن عاجزند ، و شگفتيهايى كه دنيا پديد مىآورد بيشتر از آن است كه واعظ بر آن احاطه يابد ، پس از خدا مىخواهيم كه ما را به حقيقت هدايت فرمايد .\r\nيكى از حكيمان در توصيف دنيا و دوام آن مىگويد : دنياى تو همان زمانى است كه پلك چشمت را بر هم مىنهى ، زيرا زمانى را كه گذشته است نمىتوانى به دست بياورى و زمانى كه نيامده است از آن آگاه نيستى ؛ و روزگار روزى است كه به كام توست و شب آن روز گرفتار مصيبت مىشوى و در ساعتى از آن گرسنه مىمانى و رويدادهاى آن با كاستى و دگرگونى پياپى بر انسان مىگذرد . روزگار مأمور است كه اجتماعات را بپراكند و از بين ببرد و دولتها را زير و رو كند ، در حالى كه آرزو دراز ، و عمر كوتاه است و تمام كارها در دست خداست .\r\nيكى از حكيمان در خطابه‌اش گفت : اى مردم شما براى كارى آفريده شده‌ايد كه اگر آن را تصديق كنيد نادانيد و اگر تكذيب كنيد نابود مىشويد .\r\nمحمد بن حسين گفت : خردمندان و دانشمندان و عارفان و اديبان چون دريافتند كه خداوند دنيا را خوار ساخته است ، و آن را براى اولياى خود نپسنديده و در نزد خدا كوچك و بىمقدار است ، و دانستند كه رسول خدا ( ص ) در دنيا زهد ورزيد و ياران خود را از بلاى دنيا بر حذر داشت و فرمود : « از دنيا عادلانه بخوريد و مقدار زايد آن را پيش\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nفرستيد » ، و لذا از دنيا به مقدار كفايت گرفتند و مقدارى را كه موجب سرگرمى مىشود رها ساختند ؛ فقط جامه‌اى كه ستر عورت كند پوشيدند ؛ و كمترين غذا را كه تنها سدّ جوع كند خوردند ؛ به دنيا به عنوان يك شىء نابود شدنى نگريستند و به آخرت به عنوان يك شىء ماندنى ؛ پس از دنيا به اندازهء شخص سواره توشه برگرفتند ؛ دنيا را خراب و آخرت را با آن آباد كردند و با چشم دل به آخرت نگاه كردند و دانستند كه به زودى با چشم سر به آن خواهند نگريست پس چون دانستند كه به زودى بدنهايشان به سوى آخرت كوچ مىكند با دلهايشان به سوى آخرت كوچيدند ، در دنيا اندكى صبر كردند و مدّتى طولانى از نعمتهاى ( جاودانه ) بهشت برخوردار شدند . تمام اينها به توفيق خدا و مولاى بخشندهء آنها حاصل شد كه دوست داشتند هر چه را خدا برايشان دوست داشت و نپسنديدند هر چه را خدايشان براى آنها نپسنديد .\r\n\r\nشرح توصيف دنيا با مثلها\r\n( 1 ) بدان كه دنيا زود فانى مىشود و گذشت آن نزديك است وعدهء بقا مىدهد و خلف وعده مىكند . به ظاهر آن را ثابت و ساكن مىبينى در حالى كه بسرعت در حركت است و بشدّت در حال كوچ . انسان در حالى كه به آن مىنگرد ، گاه حركت آن را احساس نمىكند در نتيجه به آن مطمئن مىشود و در هنگام گذشتن آن افسوس مىخورد .\r\nحكايت دنيا حكايت سايه است كه در عين حركت ساكن است در حقيقت در حركت است ولى به ظاهر ساكن است و حركت آن با چشم ظاهر ديده نمىشود بلكه با چشم دل ديده مىشود و چون نزديكى از بزرگان از دنيا ياد شد شعرى بسرود و گفت :\r\n احلام نوم او كظل زائل * ان اللبيب بمثلها لا يخدع « 8 » \r\nحسن بن على ( ع ) به اين شعر تمثّل مىجست :\r\n\r\n\r\n","description":"","footnote":"\r\n( 8 ) دنيا به منزلهء خواب يا سايه‌اى بر طرف شونده است و شخص خردمند به آن فريب نمىخورد .\r\n","page_name":" 17 ","page_number":17},
  {"content":"\r\n\r\n يا اهل لذات دنيا لا بقاء لها * ان اغترارا بظل زائل حمق « 9 » \r\nروايت شده كه شعر از خود آن حضرت است و گويند : عربى بيابانى بر گروهى وارد شد . پس غذايى برايش آوردند . غذا خورد و به سايهء خيمه آن گروه رفت و آن جا بخفت . آنها خيمه را برچيدند پس آفتاب به او رسيد و بيدار شد و برخاست در حالى كه مىگفت :\r\n الا انما الدنيا كظل بنية * و لابدّ يوما ان ظلك زائل « 10 » \r\nهمچنين گفته شده است :\r\n و ان أمرا دنياه اكبر همه * لمستمسك منها بحبل غرور « 11 » \r\nمثال ديگرى براى دنيا از لحاظ گول خوردن به خيالات آن و تهيدستى پس از رهايى از آن اين است كه دنيا شبيه به خيالات خواب و خوابهاى پريشان است . رسول خدا ( ص ) فرمود : « دنيا خوابى است و اهل دنيا بر اين خوابها كيفر و مجازات مىشوند » . « 12 » يونس بن عبيد گويد : نفس خود را در دنيا همانند مرد خفته‌اى مىدانم كه در خواب امور ناخوشايند و دوست داشتنى مىبيند و در همان حال بيدار مىشود . مردم نيز چنانند ؛ هر گاه بميرند از خواب بيدار مىشوند و ناگهان دست خود را از آنچه به آن تكيه كرده و به آن شاد بوده‌اند خالى مىبينند .\r\nبه حكيمى گفته شد : چه چيز كاملا به دنيا شبيه است ؟ گفت : خوابهايى كه خفتگان مىبينند .\r\n\r\n\r\n","description":"","footnote":"\r\n( 9 ) اى كسانى كه از لذّتهاى بىدوام دنيا برخورداريد براستى فريب خوردن به سايه‌اى كه مىرود نادانى است .\r\n( 10 ) دنيا همانند سايهء ساختمانى است و روزى ناگزير سايه بر طرف مىشود .\r\n( 11 ) شخصى كه بيشترين تلاش او دنيايش است در دنيا به ريسمان فريب دهنده‌اى چنگ زده است .\r\n( 12 ) عراقى مىگويد : مدركى براى اين حديث نيافتم .\r\n","page_name":" 18 ","page_number":18},
  {"content":"\r\n\r\nمثال ديگرى براى دشمنى دنيا نسبت به دنياداران و نابودى آنهاست :\r\nبدان كه طبيعت دنيا آن است كه اول مهربانى مىورزد و سرانجام آدمى را به هلاكت مىرساند . دنيا مانند زنى است كه خود را براى خواستگاران مىآرايد و چون با او ازدواج كنند آنها را سر مىبرد . روايت شده كه دنيا بر عيسى ( ع ) ظاهر شد ، پس او را به صورت پيرزنى ديد كه دندانهاى پيشين او از ريشه شكسته است و به انواع زيورها آراسته شده . عيسى ( ع ) به او گفت : با چند شوهر ازدواج كرده‌اى ؟ گفت : نمىتوانم آنها را برشمارم ، عيسى ( ع ) گفت : تمامشان را كشته‌اى يا طلاقت داده‌اند ؟ گفت : تمامشان را كشته‌ام . عيسى ( ع ) گفت : بدا به حال بقيّهء شوهرهايت ، چگونه از شوهرهاى گذشته‌ات كه آنها را يكى يكى كشته‌اى عبرت نمىگيرند و از تو دورى نمىكنند ! مثال ديگرى براى دنيا كه باطن آن با ظاهرش مخالف است :\r\nبدان كه ظاهر دنيا آراسته ، ولى باطن آن زشت است و شبيه به پيرزن بزك كرده‌اى است كه مردم را با ظاهر خود فريفته است و هرگاه از باطنش آگاه شوند و پرده از چهره‌اش كنار برود زشتيهاى آن برايشان آشكار شود و از پيروى كردن آن پشيمان و در فريب خوردن به ظاهر آن از بىعقلى خود شرمنده شوند . از ابن عباس نقل شده كه گويد : روز قيامت دنيا به صورت پيرزنى با موهاى سياه و سفيد و چشمانى كه سفيدى آن آشكار است ( به صحراى محشر ) آورده شود ، در حالى كه نيشهاى آن ظاهر و شكل و آفرينش آن زشت است . او را در معرض ديد مردم قرار مىدهند و به آنها مىگويند : آيا اين را مىشناسيد ؟ مىگويند پناه مىبريم به خدا كه اين را بشناسيم ، پس بگويند : اين همان دنيايى است كه به آن بر يكديگر فخر مىفروختيد و با آن قطع رحم مىكرديد و با يكديگر دشمنى و حسد مىورزيديد و هم را فريب مىداديد . آنگاه در دوزخ افكنده شود . سپس فرياد كند پروردگارا پيروانم كجايند ، خداوند مىفرمايد : پيروانش را به او ملحق سازيد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nفضيل بن عياض گويد : به من خبر رسيده كه روح مردى به آسمان بالا برده شد .\r\nپس ناگاه زنى را بر شاهراه ديد كه به تمام زيور آلات آراسته و انواع جامه‌ها پوشيده و هيچ كس از او نمىگذرد مگر كه آن زن زخمى به او مىزند و هرگاه روى برگرداند بهترين موجودى است كه مردم ديده‌اند و چون روى به مردم آورد بدترين موجودى است كه مردم ديده‌اند ؛ پيرزنى است با موهاى سپيد و سياه و چشمانى كه سفيدى آن آشكار است با چشمانى ضعيف كه به طور مداوم از آنها اشك جارى است . مرد گويد :\r\nگفتم : از تو به خدا پناه مىبرم ؛ آن زن گفت : نه به خدا ، از من در پناه خدا نيستى ، مگر درهم را دشمن بدارى ، گفتم : تو كيستى ؟ گفت : من دنيايم .\r\nمثال ديگرى براى دنيا و گذشتن انسان از آن :\r\nبدان كه حالات ( انسان ) سه گونه است : حالتى كه انسان در آن نبوده است و آن حالتى پيش از وجود انسان است تا ازل ( آغاز خلقت ) ؛ و حالتى است كه انسان ، دنيا را نمىبيند و آن حالت پس از مرگ است تا ابد ( انجام خلقت ) ؛ و حالتى متوسط ميان آغاز و انجام خلقت كه دوران زندگى انسان در دنياست . پس به اندازهء طول مدّت آن بينديش و نسبت آن را با دو طرف آغاز و انجام خلقت بسنج تا بدانى كه مدّت آن كمتر از منزلى كوتاه در سفرى طولانى است . از اين رو پيامبر ( ص ) فرمود : « مرا با دنيا چه كار ؛ حكايت من با دنيا حكايت سواره‌اى است كه در روزى گرم مىرود و برايش درختى برافراشته مىشود . پس ساعتى در سايهء آن ، خواب قيلوله مىكند و بيدار شده آن را رها مىكند » . « 13 » و هر كس دنيا را با اين چشم ببيند به دنيا تكيه نمىكند و اهميت نمىدهد كه روزهاى آن چگونه گذشت . آيا در تنگنا و سختى يا در رفاه و وسعت گذشت ، بلكه خشتى بر روى خشتى نمىنهد ؛ پيامبر ( ص ) وفات يافت و خشتى روى خستى ننهاد و\r\n\r\n\r\n","description":"","footnote":"\r\n( 13 ) اين حديث را ابن ماجه در ( سنن ) به شمارهء 4109 ، و ترمذى و حاكم از حديث ابن مسعود نقل كرده‌اند و احمد آن را روايت كرده و حاكم از حديث ابن عباس آن را صحيح دانسته است ، به مجمع الزوائد ، ج 10 ، ص 320 ، رجوع كنيد .\r\n","page_name":" 20 ","page_number":20},
  {"content":"\r\n\r\nيك نى بر روى نيى نگذاشت . « 14 » پيامبر ( ص ) يكى از اصحابش را ديد كه خانه‌اى از گچ مىسازد ؛ حضرت فرمود :\r\n« مرگ را زودتر از اين مىبينم و آن كار را نپسنديد » . « 15 » حضرت عيسى ( ع ) به اين مطلب اشاره كرده آنجا كه فرمود : « دنيا پلى است از آن بگذريد و آن را تعمير نكنيد » ؛ و اين مثال روشنى است ، زيرا زندگى دنيا محل عبور به طرف آخرت است و گهواره ، نخستين نشانهء راه بر روى پل است و گور نشانهء دوم راه است و ميان آن دو نشانه ، مسافت معيّنى است . بعضى از مردم نيمى از پل را مىپيمايند ، و بعضى يك سوم آن را و بعضى دو سوم آن را و بعضى تمام را مىپيمايند و فقط يك گام مىماند و از آن غافلند به هر حال انسان ناگزير است كه از پل بگذرد ، بنابراين خانه ساختن بر روى پل و آراستن آن به زيورهاى گوناگون در حالى كه آدمى از آن مىگذرد كمال نادانى و گمراهى است .\r\nمثال ديگرى براى دنيا در نرم بودن محلّ ورود آن و خشن بودن محل خروج آن :\r\nبدان كه آغاز كارهاى دنيا نرم و آسان به نظر مىآيد و كسى كه در امور دنيوى فرو مىرود گمان مىكند كه شيرينى زندگى آن مانند شيرينى فرو رفتن در آن است و بعيد است كه چنين باشد . بنابراين فرورفتن در دنيا آسان است و به سلامت بيرون آمدن از آن دشوار . على ( ع ) به سلمان فارسى - ( رض ) - مثال دنيا را نوشت و فرمود : « دنيا مانند مار است كه دست كشيدن بر بدن آن نرم و زهر آن كشنده است . « 16 » پس بپرهيز از آنچه از دنيا تو را خوش مىآيد ، چرا كه بسيار كم همراهت خواهد بود ، و غمهايش را كنار\r\n\r\n\r\n","description":"","footnote":"\r\n( 14 ) اين حديث را ابن حبان در الثقات روايت كرده است ، طبرانى در الاوسط از حديث عايشه به سندى ضعيف چنين روايت كرده : من سأل عنى او سرّه ان ينظره الى اشعث شاحب مشّمر لم يضع لبنة على لبنة - تا آخر حديث ، الترغيب ، ج 4 ، ص 187 .\r\n( 15 ) اين حديث را ابو داود در ( سنن ) ، ج 2 ، ص 649 ، از حديث عبد الله بن عمر روايت كرده و ترمذى نيز آن را نقل كرده و صحيح دانسته است .\r\n( 16 ) اين مطلب را سيد رضى ( ره ) در نهج البلاغه ، بخش نامه‌هاى حضرت على ( ع ) به شمارهء 68 چنين نقل كرده است : ليّن مسها قاتل سمّها .\r\n","page_name":" 21 ","page_number":21},
  {"content":"\r\n\r\nبگذار ، زيرا يقين دارى از آن جدا مىشوى و از هر چه در دنيا شاد مىشوى از آن بيشتر بپرهيز ، « 17 » زيرا دنيادار هر چه به دنيا اعتماد كند و به آن خوشحال باشد از آن ناگوارى دريافت مىدارد و السلام . » « 18 » مثال ديگرى براى دنيا و دشوارى رها شدن از پيامدهايش پس از فرو رفتن در آن :\r\nپيامبر ( ص ) فرمود : « همانا حكايت دنيادار حكايت روندهء بر روى آب است آيا مىتواند در آب راه برود كه گامهايش تر نشود » ؛ و اين مثال ، نادانى گروهى را نشان مىدهد كه مىپندارند بدنهايشان در دنيا فرو مىرود و دلهايشان از آن پاك مىماند ، و علاقه دنيا از دلهايشان قطع مىشود ، و اين مكر شيطان است ؛ حتى اگر از رفاهى كه در دنيا دارند محروم شوند از فراق آن سخت ناراحت مىشوند پس همانطور كه راه رفتن در آب ناگزير موجب تر شدن پاهاست همنشينى با دنيا نيز موجب دلبستگى و تاريكى دل مىشود و علاقه قلبى به آن مانع از چشيدن شيرينى عبادت است . عيسى ( ع ) فرمود :\r\n« برايتان به حق مىگويم : همانطور كه بيمار بر اثر شدّت بيمارى به غذا نگاه مىكند و از آن لذّت نمىبرد ، دنيادار نيز از عبادت لذّت نمىبرد و شيرينى آن را با وجود محبّت دنيا در نمىيابد ، برايتان به حق مىگويم : هرگاه كسى بر چهار پا سوار نشود و او را حقير نسازد سركش و بدخو مىشود . دلها نيز چنين است . هرگاه با ياد مرگ و انجام عبادات نرم نشود دچار قساوت و خشونت مىشوند ، برايتان به حق مىگويم : براستى چسبنده‌ترين چيزى كه كنده نمىشود و خشك مىشود احتمالا ظرف عسل است . همچنين است دلها تا شهوتها آنها را محكم نكرده و طمع آنها را آلوده نساخته يا نعمتها آنها را دچار قساوت نكرده‌اند ظروف حكمتند . پيامبرمان ( ص ) فرمود : « بلا و فتنه‌اى از دنيا مانده است و همانا\r\n\r\n\r\n","description":"","footnote":"\r\n( 17 ) در نهج البلاغه چنين آمده است : كلما اطمان فيها الى سرور اشخصته عنه الى محذور .\r\n( 18 ) اين حديث را ابن ابو الدنيا در الزهد و بيهقى در الشعب از روايت حسن نقل كرده است ( المغنى ) .\r\n","page_name":" 22 ","page_number":22},
  {"content":"\r\n\r\nحكايت عمل شما حكايت ظرف است كه هرگاه بالاى آن خوب باشد پايين آن نيز خوب است و هرگاه بالاى آن پليد باشد پايين آن نيز پليد است . » « 19 » مثال ديگرى در مورد آنچه از دنيا مانده نسبت به آنچه گذشته است :\r\nاز پيامبر ( ص ) روايت است : « حكايت اين دنيا حكايت جامه‌اى است كه از اول تا آخرش پاره شده و فقط به نخى در آخرش آويخته باشد ؛ در نتيجه احتمال قطع شدن آن نخ بسيار است . » « 20 » مثال ديگرى براى اين كه بعضى از دلبستگيهاى دنيا به دلبستگى ديگرى مىانجامد تا آدمى را هلاك كند . عيسى ( ع ) فرمود : « حكايت طالب دنيا حكايت كسى است كه از آب دريا مىنوشد ؛ هر چه بيشتر بنوشد بر عطش او افزوده شود تا او را بكشد . » مثال ديگرى براى مخالف بودن آخر دنيا با اول آن ؛ درخشندگى و زيبايى اوايل آن و زشتى فرجامش :\r\nبدان كه خواسته‌هاى دنيا در دل مانند غذا در معده ، گواراست و به زودى بنده در هنگام مرگ تمايلات دنيوى را در قلبش ناخوشايند و بد بو و زشت مىيابد ؛ همچنان كه غذاهاى لذيذ پس از رسيدن به معده و هضم شدن بوى بدى دارد ، هر ميلى كه بر دل گواراتر و لذيذتر و قوىتر باشد بوى آن بيشتر و اذّيت شدن از آن در هنگام مرگ بيشتر است ، بلكه نظير آن در دنيا مشاهده مىشود زيرا كسى كه خانه‌اش به غارت رفته و خاندان و فرزندان و مالش گرفته شده مصيبت و درد و ناراحتىاش نسبت به هر چه از دست داده متناسب و به اندازه‌اى است كه از آنها لذّت مىبرده و به آنها علاقه نشان مىداده و حرص مىورزيده است . پس هر چه بودنش گواراتر با لذّت بيشتر همراه است\r\n\r\n\r\n","description":"","footnote":"\r\n( 19 ) اين حديث را احمد در مسند ، ج 4 ، ص 94 ، از حديث معاويه روايت كرده و نظير آن را ابن شعبه در التحف ، ص 506 - 507 ، نقل كرده است .\r\n( 20 ) اين حديث را ابن حبان در الثواب و ابو نعيم در الحليه و بيهقى از شعب از حديث انس به سندى ضعيف روايت كرده چنان كه در المغنى آمده است .\r\n","page_name":" 23 ","page_number":23},
  {"content":"\r\n\r\nاز دست دادن آن دشوارتر و تلخ‌تر است ، و مرگ يعنى از دست دادن آنچه در دنياست .\r\nاز پيامبر ( ص ) روايت شده كه به ضحاك بن سفيان كلابى گفت : « آيا برايت غذا نمىآورند در حالى كه نمك و ادويه‌جات در آن ريخته‌اند ، آنگاه بر روى آن آب و شير مىنوشى ؟ گفت : آرى ، فرمود : پس سرانجام چه مىشود ؟ عرض كرد : همان مىشود كه مىدانى ، اى رسول خدا ، حضرت فرمود : دنيا به سرانجام طعام انسان تشبيه شده است . » « 21 » پيامبر ( ص ) فرمود : « خداى متعال دنيا را براى خوراك انسان مثلى زده و خوراك انسان را براى دنيا مثل زده است . پس ببين از انسان چه چيز بيرون مىآيد و ادويه‌جات و نمك غذاى او به چه صورتى درمىآيد . » « 22 » گفته شده : شما انسانها را ديده‌ايد كه غذاهاى خود را خوشبو مىكنند ، سپس آن را در جايى مىافكنند كه ديده‌ايد و خداى متعال مىفرمايد :  فَلْيَنْظُرِ الْإِنْسانُ إِلى طَعامِهِ  . « 23 » به يكى از بزرگان گفته شد : هرگاه يكى از ما قضاى حاجت كند و برخيزد مىتواند به مدفوع خود نگاه كند ؟ گفت : آرى همانا فرشته به او مىگويد : اين است مالى كه بخل مىورزيدى . ببين به چه صورتى درآمده است .\r\nمثال ديگرى در نسبتى كه دنيا به آخرت دارد :\r\nپيامبر خدا ( ص ) فرمود : « نسبت دنيا به آخرت مانند آن است كه يكى از شما انگشت خود را در دريا قرار دهد ؛ پس بنگرد چه مقدار آب به او برمىگردد » « 24 » من\r\n\r\n\r\n","description":"","footnote":"\r\n( 21 ) اين حديث را احمد در ( مسند ) ، ج 3 ، ص 452 ، از حديث ضحاك به همين صورت روايت كرده است .\r\n( 22 ) اين حديث را ابن حبان روايت كرده و طبرانى در الكبير از حديث ابّى ( بن كعب ) به سندى حسن روايت كرده چنان كه در الجامع الصغير با كمى اختلاف لفظى آمده است .\r\n( 23 ) عبس / 25 : انسان بايد به غذاى خويش بنگرد .\r\n( 24 ) اين حديث را مسلم در ( صحيح ) و احمد در ( مسند ) ، ج 4 ، ص 229 از حديث مستورد بن شداد روايت كرده است .\r\n","page_name":" 24 ","page_number":24},
  {"content":"\r\n\r\nالأصل . « 25 » مثال ديگرى براى دنيا و دنياداران در مشغول بودنشان به نعمتهاى دنيا و غفلتشان از آخرت و خسارت زيادشان به سبب آن :\r\nبدان كه حكايت غفلت انسانها در دنيا حكايت گروهى است كه بر كشتى سوار شوند و كشتى آنها را به جزيره‌اى ببرد و ملّاح به آنها دستور دهد كه براى قضاى حاجت از كشتى بيرون روند و آنها را از ايستادن و توقّف برحذر دارد و از حركت كشتى بترساند . پس مسافران در اطراف جزيره پراكنده شوند . بعضى از آنها قضاى حاجت كرده به كشتى بازگردند و كشتى را خالى ببينند و فراخترين جا و مناسبترين محلى را كه مىپسندند برگزيند ؛ و بعضى از مسافران در جزيره بمانند و به گلهاى تازه و زيبا و درختهاى در هم پيچيده بنگرند و به نغمه‌هاى دل‌انگيز و هماهنگ پرندگان گوش دهند ، و از جواهر و معدنها و سنگهاى گوناگون و رنگارنگ خوش منظر آن با نقشهاى زيبا بردارند به طورى كه ديدگان ناظران را زيبايى و شگفتيهاى شكل آنها خيره كند ؛ آنگاه به خود آيند و خطر از دست دادن كشتى را احساس كنند و به سوى كشتى برگردند و فقط جايى تنگ كه در فشارند به دست آورند و در آن قرار گيرند ؛ و بعضى از مسافران بر روى آن صدفها و سنگهاى قيمتى به رو درافتند و از زيبايى آنها شگفت زده شوند و به خود اجازه ندهند كه آنها را ناديده بگيرند و با آن اشياى قيمتى به كشتى برگردند و جاى تنگى در كشتى بيابند كه سنگهاى قيمتى بر تنگى جا بيفزايد و بار سنگينى بر گردن ايشان شود . پس از برداشتن آنها پشيمان شود و نتوانند آنها را دور بيندازند و جايى براى نهادنش نيابند . پس آنها را در كشتى بر گردنشان حمل كنند در حالى كه از برداشتن آنها متأسّف‌اند و تأسّف سودى ندارد ؛ و بعضى از مسافران كشتى را از ياد برده و در بيشه فرو\r\n\r\n\r\n","description":"","footnote":"\r\n( 25 ) در تمام نسخه‌هايى كه در اختيار من است من الأصل وجود دارد ولى در احياء العلوم نيست .\r\n","page_name":" 25 ","page_number":25},
  {"content":"\r\n\r\nروند و از تفريحگاه دور شوند تا آنجا كه صداى ملّاح را نشنوند ، چون به خوردن ميوه‌ها و بوييدن آن گلها و تفريح در ميان درختان سرگرم شوند و در عين حال بر جان خود از درندگان بترسند ؛ و بيشه از موارد سقوط و گرفتارى خالى نيست و خارهايى به لباسهايشان فرو مىرود و شاخهء درختان بدنشان را مجروح مىسازد ، گاهى خار در پايشان مىخلد و از صداهاى مهيب مىترسند ، و خارهايى لباسهايشان را مىدرد و عيوبشان را آشكار مىكند و اگر بخواهند برگردند همين موانع راه ايشان را مىبندد و چون صداى سرنشينان كشتى را مىشنوند ، بعضى از آنها با بارهاى سنگينى كه به همراه دارند برمىگردند و در كشتى جايى نمىيابند و در كنار دريا مىمانند تا از گرسنگى مىميرند ؛ و به بعضى از آنها صداى سرنشينان كشتى نمىرسد و كشتى مىرود . بعضى در آنها را درندگان مىدرند بعضى بر روى زمين مىافتند تا هلاك مىشوند و بعضى از لجنزار گرفتار آمده مىميرند ، و بعضى از آنها را مارها مىگزند و بدنهايشان مانند مردارهاى متعفن از هم مىپاشد . امّا آنهايى كه با بار گران گلها و سنگهاى قيمتى به كشتى رسيده‌اند اسير همان اشيا شده براى نگهدارى آنها و از دست ندادنشان گرفتار اندوه مىشوند ، و جا در كشتى بر آنها تنگ مىآيد و پس از اندك زمانى آن گلها پژمرده مىشود و رنگ سنگها مىرود و بوى بد آنها بلند مىشود و علاوه بر تنگى جا از بوى آنها ناراحت‌اند و چاره‌اى ندارند جز اين كه آنها را به دريا ريزند و از آنها بگريزند و مقدارى كه از آنها خورده‌اند در ايشان اثر گذاشته و با بيماريهايى كه از آن گلها و بوها نشأت گرفته به وطن برمىگردند ؛ و كسانى كه زودتر به كشتى برگشته‌اند فقط جاى وسيع را در كشتى از دست داده‌اند و مدّتى از تنگى جا در زحمتند ولى چون به وطن برگردند آسوده مىشوند ؛ و كسانى كه نخستين گروه از بازگشتگان به كشتى هستند جاى وسيعى پيدا كرده و سالم به وطن برمىگردند . اين است داستان اهل دنيا در سرگرمى آنها به بهره‌هاى دنيا و فراموش كردن آخرت و غفلت آنها از فرجام كار خودشان ؛ چه زشت است كسى كه خود\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nرا خردمند و بينا مىداند ولى سنگهاى قيمتى دنيا او را بفريبد . و طلا و نقره و گياهان خشك و خرد شده كه زينت زندگى دنياست و هيچ كدام آنها در هنگام مرگ همراه او نخواهد بود بلكه تمام آنها و بال گردن اوست و او در اين حال سرگرم آن است و از فوت آنها غمگين و ترسان است ، گول بخورد ، و اين حال تمام مردم است مگر كسى كه خداى عزّ و جلّ او را حفظ فرمايد .\r\nمثال ديگرى براى گول خوردن مردم به دنيا و ضعف ايمانشان گفتار خداى متعال در برحذر داشتن آنان از گرفتاريهاى دنياست .\r\nروايت شده كه رسول خدا ( ص ) به اصحابش مىفرمود : « همانا مثل من و شما و دنيا حكايت گروهى است كه بيابان خشك و بىآبى را بپيمايند و ندانند كه آيا بيشتر آن را پيموده‌اند يا باقى مانده است . توشهء سفر را تمام كنند و مركبهاى باركش را از دست بدهند و در وسط بيابان بدون توشه و مركبهاى باركش بمانند و به نابودى خود يقين كنند و در همان حال مردى با لباس نو بر آنها ظاهر شود كه از روى سرش آب بچكد پس آن گروه بگويند به آب و آبادانى نزديك شديم و اين شخص از نزديك آب آمده است ، و چون آن شخص به آنها برسد بگويد : اى گروه ! بگويند : اى فلان او بگويد : شما در چه حال هستيد ؟ بگويند : در حالى كه مىبينى ، بگويد : به اعتقاد خودتان اگر شما را به آبى گوارا و بوستانهايى سرسبز راهنمايى كنم چه مىكنيد ؟ بگويند : در هيچ موردى نافرمانىات نكنيم . او بگويد : با خدا عهد و ميثاق ببنديد ، و آنها با خدا عهد و پيمان ببندند كه در هيچ چيز از او نافرمانى نكنند . پيامبر فرمود : پس آنها را به آبى گوارا و بوستانهايى سرسبز وارد كند و مدّت زيادى در آن جا بمانند . سپس همان راهنما بگويد :\r\nاى گروه ، بگويند : اى فلان ، بگويد : كوچ كنيد ، بگويند : به كجا ؟ بگويد به آبى كه مانند آب دنيا نيست و به بوستانهايى كه مانند بوستانهاى دنيا نيست . پس بيشترشان بگويند :\r\nچنان آب و باغهايى نمىيابيم و از اين زندگى كه داريم بهترى نمىخواهيم و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nگروه كمى بگويند : آيا با اين مرد پيمان نبستيد كه در هيچ موردى از او نافرمانى نكنيد ؟\r\nشما در گفتار اوليّه‌اش او را تصديق كرده‌ايد و بايد در گفتار آخرش نيز او را تصديق كنيد . او با كسانى كه از او پيروى كنند برود و بقيّه سرپيچى كنند در نتيجه دشمن بر آنها شبيخون زده آنها را بكشد و اسير كند . » « 26 » مثال ديگرى براى برخوردارى مردم از زندگى خوب دنيا و ناراحت شدنشان در جدايى از دنيا :\r\nبدان كه حكايت مردم نسبت به نعمتهاى دنيوى كه به آنان داده شده حكايت مردى است كه خانه‌اى مهيّا ساخته و آراسته است و يك يك مردم را به آن خانه دعوت مىكند . پس يك نفر وارد خانه‌اش شود و طبقى طلا كه بر روى آن بخور و بوهاى خوش است بياورد تا ببويد و كنار رود تا ديگر واردين ببويند ، نه اين كه آن را براى خود بردارد ، و صاحب خانه از رسم او بىخبر باشد و گمان كند كه طبق را به او بخشيده است . پس به گمان اين كه ملك خودش است به آن دل ببندد ، و چون از او پس بگيرد ناراحت و دلتنگ شود ، و هر كس از رسم صاحب طبق آگاه باشد از آن بهره گيرد و او را سپاس گزارد و با كمال ميل و سينهء باز طبق را به او برگرداند . همچنين كسى كه سنّت خدا را در دنيا بشناسد مىداند كه دنيا مهمانخانه‌اى است كه در راه خدا از اشخاص رهگذر نه افراد مقيم پذيرايى مىشود تا از آن توشه برگيرند و از آنچه در آن موجود است بهره ببرند ، چنان كه مسافران از اشياى عاريتى بهره مىبرند و به آنها دل نمىبندند تا در هنگام جدايى از آنها به مصيبت بزرگى دچار نشوند .\r\nاين بود مثالهاى دنيا و آفتها و گرفتاريهاى آن .\r\nمىگويم : اينجا مثال ديگرى است كه استاد ما صدوق - رحمه الله - در كتاب اكمال\r\n\r\n\r\n","description":"","footnote":"\r\n( 26 ) اين حديث را ابن ابى الدنيا با همين تفصيل روايت كرده است ، و احمد و بزاز و طبرانى از حديث ابن عباس به گونه‌اى مختصرتر از آن روايت كرده‌اند و اسنادش حسن است ( المغنى ) .\r\n","page_name":" 28 ","page_number":28},
  {"content":"\r\n\r\nالدين و اتمام النعمه « 27 » به نقل از يكى از حكما ذكر كرده و مانعى ندارد كه آن را نقل كنيم .\r\nسخن صدوق اين است :\r\nمثالى ديگر : حال انسان و فريب خوردن او به دنيا و غفلتش از مرگ و وحشتهاى پس از آن و فرو رفتن او در لذّتهاى دنياى فانى كه آميخته به تيرگيهاست چه بسيار شبيه حال شخصى است كه در چاهى آويخته شود و كمر خود را با ريسمانى ببندد . در ته آن چاه اژدهاى بزرگى باشد كه انتظار سقوط او را مىكشد و براى بلعيدن او دهانش را گشوده است و در بالاى چاه دو موش سپيد و سياه همچنان در حال جويدن و بريدن آن ريسمانند و لحظه‌اى از بريدن آن احساس خستگى نمىكنند . شخص ياد شده با اين كه اژدها را ( در ته چاه ) مىبيند و لحظه به لحظه شاهد بريده شدن ريسمان است به اندك عسلى كه به ديوار چاه چسبيده و به خاك آميخته شده و زنبورهاى زيادى گرداگرد آن را گرفته‌اند روى بياورد و به ليسيدن آن سرگرم شود و در آن فرو رود و از آن لذّت ببرد و با زنبورها به ستيز پردازد و تمام توجّهش را به همان عسل معطوف دارد و به خطرى كه در بالا و پايين چاه او را تهديد مىكند توجهى نكند .\r\nدر اين مثال چاه همان دنياست و ريسمان ، عمر آدمى است و اژدهاى دهان گشاده ( ته چاه ) مرگ و آن دو موش سپيد و سياه شب و روزند كه ( ريسمان ) عمر آدمى را مىبرند و عسل آميخته به خاك همان لذّتهاى دنياست كه با كدورتها و دردها آميخته است و زنبورها ( يى كه بر عسل آميخته به خاك گرد آمده‌اند ) عبارت از دنيا طلبانند كه بر سر دنيا با هم در ستيز و دعوايند .\r\nچه بسيار اين مثال بر دنيا و اهل دنيا مطابقت دارد . از خدا مىخواهيم كه ما را هدايت فرمايد و به ما بينش عطا كند و از گمراهى و غفلت به خدا پناه مىبريم .\r\n\r\n\r\n","description":"","footnote":"\r\n( 27 ) اكمال الدين و اتمام النعمه ، ص 327 ، مؤلف نقل به معنى كرده است .\r\n","page_name":" 29 ","page_number":29},
  {"content":"\r\n\r\n\r\nشرح حقيقت دنيا و ماهيّت آن دربارهء بنده ( خدا )\r\n( 1 ) بدان كه تا از ماهيّت دنياى نكوهيده آگاه نشوى و ندانى كه از چه چيز بايد پرهيز كرد و از چه چيز پرهيز نكرد ، تنها شناخت نكوهش دنيا برايت كافى نيست . بنابراين ناگزيريم بيان كنيم دنياى نكوهيده‌اى كه به پرهيز از آن امر شده به خاطر اين كه دشمن انسان است و راه ارتباط با خدا را قطع مىكند كدام دنياست ؟\r\nاز اين رو مىگوييم : دنيا و آخرتت عبارتند از دو حالت از حالات دلت و آن حالتى كه نزديك و پست است دنيا نام دارد كه شامل تمام حالات پيش از مرگ مىشود و حالاتى كه پس از دنيا و مرگ است آخرت ناميده مىشود . پس هر بهره و هدف و لذّت و خواسته‌اى كه پيش از مرگ مىبرى نسبت به تو دنيا به شمار مىآيد ، جز اين كه تمام بهره‌ها و تمايلاتى كه در تو است نكوهيده نيست ، بلكه به سه بخش تقسيم مىشود :\r\nيك بخش بهره‌هايى است كه در دنيا با تو است و نتيجه آن پس از مرگ نيز همراهت است و آن فقط علم و عمل است ؛ و مقصود من از علم ، شناخت و صفات و افعال خدا و فرشتگان و كتابها و پيامبران و باطن زمين و آسمان و علم به دين پيامبر خداست ؛ و مقصودم از عمل عبادتى است كه خالص براى خدا انجام گيرد و گاه عالم چنان به علم انس مىگيرد كه برايش لذيذترين اشيا مىشود و خواب و آميزش با زنان و خوراك را رها مىسازد ، چرا كه لذّت علم از تمام آنها در نظر او بالاتر است و اين بهره‌اى است سريع كه در دنيا به انسان مىرسد . ولى آنگاه كه ما از دنياى نكوهيده سخن مىگوييم اين مورد را هرگز جزء دنياى نكوهيده نمىشماريم ، بلكه مىگوييم : اين مورد جزء آخرت است . همچنين شخص خداپرست گاه به عبادت انس مىگيرد و چنان از آن لذّت مىبرد كه اگر كسى مانع عبادت او شود بزرگترين كيفر را نسبت به او روا مىدارد تا آنجا كه يكى از عابدان گفته است : من از مرگ نمىهراسم ، جز از اين نظر كه ميان من و عبادت شب هنگام جدايى مىافكند ؛ و ديگرى مىگفت : خدايا در قبر هم به من توان\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nنمازگزاردن و ركوع و سجود عطا فرما . نماز براى چنين شخصى از بهره‌هاى دنيوى به شمار مىآيد و بر هر بهرهء دنيوى از آن جهت كه دنيا از دنو ( نزديكى و پستى ) گرفته شده نام دنيا منطبق مىشود ، ولى مقصود ما از دنياى نكوهيده اين مورد نيست . پيامبر ( ص ) فرمود : « از دنياى شما سه چيز محبوب من است بوى خوش ، زنان ، و روشنى چشمم در نماز . » « 28 » پيامبر ( ص ) نماز را از لذّتهاى دنيا شمرده است ، زيرا هر چه محسوس باشد و مشاهده شود از عالم شهادت و دنياست ، و لذّت بردن از به حركت درآمدن اعضاى بدن در حال سجود و ركوع در دنيا انجام مىشود . از اين رو پيامبر ( ص ) آن را به دنيا نسبت داده است ، ولى ما در اين كتاب جز از دنياى نكوهيده سخن به ميان نمىآوريم از اين رو مىگوييم : موارد ياد شده ( لذت بردن از علم و عبادت ) جزء دنيا ( ى نكوهيده ) به شمار نمىآيد .\r\nنوع دوم در مقابل نوع اول و در منتها درجهء تضاد با آن است : هر چه بهرهء دنيوى دارد و براى آخرت هرگز نتيجه‌اى ندارد ، مانند لذت بردن از گناهان و برخوردارى از چيزهاى مباح كه بيش از مقدار لازم است و نيازهايى كه جنبهء رفاهى دارد مانند بهره‌مندى از پوستهاى گاو كه آكنده از طلا و نقره است و اسبان داغ‌دار و دامها و كشت ، و غلامان و كنيزان و اسبها و چهار پايان و قصرها و خانه‌هاى مستحكم ، و جامه‌هاى قيمتى و غذاهاى لذيذ ، كه بهره‌مندى بنده از تمام آنها همان دنياى نكوهيده است ، و دربارهء نعمتهايى كه زائد شمرده مىشود يا مورد نياز است بيشتر بايد تأمل كرد .\r\nنوع سوم حد وسط ميان دو طرف است : هر بهرهء دنيوى كه آدمى را در انجام كارهاى آخرت يارى مىدهد ، مانند برخوردارى از غذا به مقدار قوت ضرورى و يك\r\n\r\n\r\n","description":"","footnote":"\r\n( 28 ) اين حديث را احمد در ( مسند ) ج 3 ، ص 128 ، و نسايى ( در سنن ) ، ج 7 ، ص 71 ، و حاكم در مستدرك و بيهقى در سنن از حديث انس به سندى حسن روايت كرده‌اند چنان كه در الجامع الصغير آمده است\r\n","page_name":" 31 ","page_number":31},
  {"content":"\r\n\r\nجامهء درشت و هر چه براى زنده ماندن و سلامتى انسان ضرورى است و آدمى با آن به علم و عمل مىرسد ، مانند نوع اول جزء دنيا ( ى نكوهيده ) نيست زيرا به نوع اول كمك مىكند و وسيله‌اى براى رسيدن به آن ( علم و عمل ) است و هرگاه بنده از آن برخوردار باشد به قصد اين كه به علم و عمل برسد از دنيا ( ى نكوهيده ) بهره‌مند نشده و از دنيا طلبان محسوب نمىشود و اگر انگيزهء او بهرهء دنيوى باشد ، بىآن كه براى تقوا كمك بگيرد جزء نوع دوم ( دنياى نكوهيده ) محسوب مىشود و با بنده در هنگام مرگ فقط سه خصلت باقى مىماند :\r\nالف : صفاى دل كه مقصود پاكى دل از آلودگيهاى دنياست .\r\nب : انس گرفتن بنده به خدا .\r\nج : محبّت و دوستى بنده نسبت به خدا .\r\nبدان كه صفا و پاكى دل جز با خوددارى از تمايلات دنيوى به دست نمىآيد ، و انس به خدا حاصل نمىشود مگر اين كه بنده خدا را بسيار ياد كند و از آن غفلت نورزد ؛ و دوستى به خدا با شناخت او صورت مىگيرد و شناخت جز با تفكر دائمى به دست نمىآيد . اين سه خصلت است كه پس از مرگ موجب نجات و سعادت مىشود و باقيات الصالحات است . امّا پاكى دل از تمايلات دنيا جزء امور نجات بخش است ، چرا كه سپرى ميان بنده و عذاب خداست ، چنان كه در حديث آمده است : « همانا اعمال بنده ( در روز قيامت ) از او دفاع مىكند و هرگاه عذاب از سوى پاهايش به طرف او بيايد قيام در شب ( براى عبادت ) مىآيد و از او دفاع مىكند و هرگاه از سوى دستهايش بيايد صدقه مىآيد و از او دفاع مىكند تا آخر حديث » . « 29 » امّا انس و دوستى به خدا از امور سعادت بخش است و هر دو بنده را به لذّت جاودانگى و مشاهده ( جمال حق ) مىرسانند و اين سعادت در پى مرگ مىشتابد تا انسان وارد قبر شود و قبر او به صورت باغى از باغهاى بهشت در\r\n\r\n\r\n","description":"","footnote":"\r\n( 29 ) اين حديث را طبرانى از حديث عبد الرحمن بن سمره با همين تفصيل روايت كرده است ( المغنى ) .\r\n","page_name":" 32 ","page_number":32},
  {"content":"\r\n\r\nمىآيد . چگونه چنين نباشد در حالى كه فقط يك محبوب دارد ( خدا ) و موانعى كه جلو او را مىگرفت تا نتواند بطور مستمر خدا را ياد كند و در جمال حضرت حق بنگرد ، با مرگ بر طرف شده است ، و از زندان ( دنيا ) رها شده و پردهء ميان او و محبوبش كنار رفته است . پس شادمان و در امان از موانع و جدايى دوست بر او وارد شود ؛ و چگونه دوستدار دنيا در هنگام مرگ گرفتار عذاب نشود ، در حالى كه جز دنيا محبوبى نداشته و اين محبوب به زور از او گرفته شده و ميان او و محبوبش كه دنياست جدايى افتاده و راههاى چارهء بازگشت به دنيا بر او مسدود شده است ؛ در همين مورد گفته شده است :\r\n ما حال من كان له واحد * غيب عنه ذلك الواحد « 30 » \r\nمرگ فانى شدن نيست و تنها جدا شدن از دوست داشتنيهاى دنيا و وارد شدن بر خداى متعال است . در اين صورت روندهء راه آخرت عوامل اين صفات سه گانه را كه ذكر ، فكر ، و عمل است مدّ نظر دارد ؛ عملى كه او را از تمايلات دنيا مانع مىشود و لذّتهاى آن را مورد خشم او قرار مىدهد و رابطه‌اش را با لذّتها قطع مىكند ، و تمام اين امور ميسّر نمىشود مگر با داشتن بدن سالم ؛ و رسيدن به بدن سالم با غذا و پوشاك و مسكن ميسّر است و هر يك از آنها نياز به عواملى دارد . بنابراين بنده هرگاه از هر كدام از اين سه ( غذا ، پوشاك و مسكن ) به مقدار ضرورت براى آخرت بهره بگيرد از دنيا طلبان نخواهد بود ، بلكه دنيا نسبت به او كشتزار آخرت است . و اگر از آنها به قصد لذّت و بهره بردن نفس استفاده كند از دنيا طلبان و متمايلان به لذّتهاى دنيا خواهد بود ، جز اين كه تمايل به لذّتهاى دنيا دو قسم است : يكى اين كه لذّت ، صاحب لذّت را در قيامت گرفتار عذاب خدا مىكند و آن را حرام مىنامند ديگر لذّتى كه ميان بنده و درجات بلند ( آخرت ) مانع مىشود و او را در معرض حسابرسى طولانى قرار مىدهد چنين لذّتى را لذّت حلال مىنامند و انسان صاحب بصيرت مىداند كه ايستادن زياد در\r\n\r\n\r\n","description":"","footnote":"\r\n( 30 ) چه حالى دارد كسى كه يك محبوب بيش ندارد و آن هم از او دور است .\r\n","page_name":" 33 ","page_number":33},
  {"content":"\r\n\r\nصحراى محشر براى حسابرسى نيز كيفر به شمار مىآيد . پس در حساب هر كسى كه كنجكاوى و دقّت شود رنج مىبرد . « 31 » از اين رو پيامبر ( ص ) فرمود : « حلال دنيا محاسبه مىشود و حرام آن موجب كيفر است » . « 32 » و نيز فرمود : « حلال دنيا هم كيفر دارد » . جز اين كه كيفر حلال از كيفر حرام سبكتر است . اگر حسابرسى نباشد درجات بلندى كه در بهشت از دست انسان مىرود و حسرتى كه بخاطر از دست رفتن آن درجات در برابر لذّت‌هاى پست بىدوام دنيا بر دل انسان وارد مىشود نيز عذابى به شمار مىآيد . اين حالت را با حالت خود در دنيا مقايسه كن كه هرگاه ببينى همگنانت در سعادتهاى دنيوى بر تو سبقت گرفته‌اند چگونه دلت از حسرت پاره پاره مىشود با اين كه مىدانى اين خوشبختيهاى دنيوى دوامى ندارد و با تيرگيهايى كه صفايى ندارد شكسته مىشود ، پس در مورد از دست دادن سعادتهايى كه عظمت آن به وصف درنمىگنجد و زمان و روزگار به كنه آن نمىرسد چه حالى خواهى داشت ، و هر كس در دنيا از نعمتى برخوردار شود ، گرچه شنيدن آواز پرنده‌اى يا نگاه كردن به سبزه‌اى يا نوشيدن آب سردى باشد . چند برابر آن از لذّتهاى اخروى او كاسته مىشود ، و در معرض سؤال و جواب قرار گرفتن خود نوعى ذلّت است و در آن ترس و زحمت و انتظار و ذلّت وجود دارد و تمام اينها جزء كم شدن بهرهء انسان شمرده مىشود . بنابراين كم و زياد و حلال و حرام دنيا ملعون است مگر آن مقدارى كه انسان را بر تقواى الهى يارى دهد ، زيرا اين مقدار بهره‌مندى از دينى جزء دنيا ( ى نكوهيده ) محسوب نمىشود ؛ و هر كسى كه نسبت\r\n\r\n\r\n","description":"","footnote":"\r\n( 31 ) اين حديث را بخارى در صحيح ، ج 8 ، ص 139 ، و مسلم در صحيح ، ج 8 ، ص 164 ، باب اثبات الحساب روايت كرده‌اند .\r\n( 32 ) اين حديث را ابن ابى الدنيا و بيهقى در شعب الايمان از طريق او در حالى كه در على بن ابى طالب ( ع ) متوقّف مىشود با سندى منقطع روايت كرده و در آن نقل آمده است « و مرامها النار » عراقى گويد : من اين حديث را به صورت مرفوع نيافته‌ام . مىگويم : سيد رضى ( ره ) در نهج البلاغه ، به شمارهء 79 از خطبه‌هاى على ( ع ) چنين نقل كرده است « فى حلالها حساب و فى حرامها عقاب » .\r\n","page_name":" 34 ","page_number":34},
  {"content":"\r\n\r\nبه دنيا شناخت بيشترى داشته باشد بيشتر از نعمتهاى دنيا پرهيز مىكند تا آنجا كه عيسى ( ع ) سرش را در هنگام خواب بر روى سنگى نهاد سپس آن سنگ را بدور افكند ، چون شيطان بر او مجسّم شد و گفت : به دنيا مايل شدى . سليمان ( ع ) در دوران سلطنت خود غذاهاى لذيذ و گوارا به مردم مىخورانيد و خود نان جو مىخورد . پس سلطنت را از اين راه بر نفس خود وسيلهء سختى و خوارى قرار داد ، زيرا خويشتندارى از غذاهاى گوارا در حال دسترسى به آنها دشوارتر است . از اين رو خداى متعال دنيا را از پيامبر ما ( ص ) دور ساخت و چند روز گرسنه مىماند و از گرسنگى بر شكم مباركش سنگ مىبست . « 33 » به همين دليل است كه خدا گرفتارى و محنت را بر انبيا و اوليا مسلط ساخت سپس بر افراد برگزيده‌تر و به حق نزديكتر و تمام آن سختيها به خاطر توجه و منّت نهادن بر آنان بود تا از آخرت بهرهء بيشترى ببرند ؛ چنان كه پدر مهربان فرزند خود را به سبب محبّتى كه به او دارد نه از روى بخل از ميوه‌هاى گوارا منع مىكند و او را به رنج رگ زدن و حجامت ملزم مىسازد . از مطالب ياد شده دانستيد كه هر چه براى خدا نباشد جزء دنيا به شمار مىآيد و هر عملى كه براى خدا ( در دنيا ) انجام شود جزء دنيا محسوب نمىشود .\r\nاگر كسى بپرسد : چه كارهايى براى خداست ؟ مىگويم : امور سه نوع‌اند : امورى كه براى خدا نيست و از آن به گناهان و امور ممنوعه تعبير مىشود و انواع نعمتهاى مباح جزء دنياى نكوهيده است . اين بخش هم از نظر صورت و هم از نظر حقيقت جزء دنياست . امور ديگر آن است كه به ظاهر براى خداست و ممكن است براى غير خدا قرار داده شود و آن سه چيز است : انديشيدن ، ياد كردن ، جلوگيرى از شهوات ، اين سه كار اگر در نهان باشد و انگيزهء آن فقط خدا و روز جزا باشد براى خداست و جزء دنيا نيست و اگر هدف از تفكّر طلب دانش باشد تا با آن شرافت به دست بياورد و در ميان مردم با اظهار علم مقبول واقع شود يا غرض از ترك شهوت نگهدارى مال يا تندرستى يا مشهور شدن\r\n\r\n\r\n","description":"","footnote":"\r\n( 33 ) به الترغيب و الترهيب ، ج 4 ، ص 195 ، باب عيش النبى ( ص ) رجوع كنيد .\r\n","page_name":" 35 ","page_number":35},
  {"content":"\r\n\r\nبه زهد باشد در حقيقت جزء دنياست ، اگر چه به ظاهر گمان مىرود براى خداست . امور ديگر به ظاهر براى لذّت بردن نفس است و ممكن است در حقيقت براى خدا منظور شود ؛ مانند خوردن ، آميزش با زنان و هر چه به باقى ماندن انسان و فرزندانش مربوط مىشود .\r\nاگر مقصود لذّت نفسانى باشد جزء دنياست و اگر مقصود كمك گرفتن از آن بر تقواى الهى است در حقيقت براى خداست ، اگر چه ظاهر آن دنياست . پيامبر ( ص ) فرمود : « هر كس حلال دنيا را بطلبد و به آن فخر بفروشد و ببالد خدا را در حالى ملاقات كند كه بر او خشمگين باشد و هر كس حلال دنيا را طلب كند تا از سؤال مصون بماند و نفس خود را حفظ كند روز قيامت بيايد در حالى كه صورتش مانند ماه شب چهارده مىدرخشد » . « 34 » پس بينديش كه امور ياد شده چگونه با نيت فرق مىكند . در اين صورت دنيا لذّت نفسانى دنيوى تو است كه براى كار آخرت به آن نيازى ندارى و از آن به هوى تعبير مىشود و خداى متعال به آن اشاره فرموده است :   وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى   . « 35 » بدان كه تمام اجزاى هوى پنج چيز است كه خداى متعال در اين آيه آنها را گرد آورده است :  أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ  . « 36 » و اشياى خارجى كه از امور پنجگانهء فوق به دست مىآيد هفت چيز است كه در اين آيه گرد آمده است :  زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ الْأَنْعامِ وَ الْحَرْثِ ذلِكَ مَتاعُ الْحَياةِ الدُّنْيا وَ اللَّهُ عِنْدَهُ حُسْنُ الْمَآبِ  . « 37 »\r\n\r\n\r\n","description":"","footnote":"\r\n( 34 ) اين حديث را ابو نعيم در الحليله و بيهقى در الشعب از حديث ابو هريره به سندى ضعيف روايت كرده چنان كه در المغنى است .\r\n( 35 ) نازعات / 40 - 41 : و نفس را از هوى باز داشته ، بهشت جايگاه اوست .\r\n( 36 ) حديد / 20 : زندگى دنيا تنها بازى و سرگرمى ، و تجمّل پرستى و تفاخر در ميان شما ، و افزون طلبى در اموال و فرزندان است .\r\n( 37 ) آل عمران / 14 : محبّت امور مادّى ، از زنان و فرزندان و اموال هنگفت از طلا و نقره و اسبهاى ممتاز ، چهارپايان و زراعت ، در نظر مردم جلوه داده شده است ( تا در پرتو آن آزمايش و تربيت شوند ولى ) اينها ( در صورتى كه هدف نهايى آدمى را تشكيل دهند ) سرمايهء زندگى پست ( مادى ) هستند و سرانجام نيك ( و زندگى عاليتر ) در نزد خداست .\r\n","page_name":" 36 ","page_number":36},
  {"content":"\r\n\r\nپيش از اين دانستيد هر چيزى كه براى خدا باشد جزء دنيا نيست و خوراك مورد نياز و مسكن و پوشاكى كه لازم است اگر به قصد خدا باشد براى خداست ، و فزون خواهى رفاه است و آن براى غير خداست ؛ و ميان رفاه و مقدار ضرورى زندگى يك درجه‌اى است كه از آن به حاجت تعبير مىشود و حالت حاجت دو طرف و يك واسطه دارد : يك طرف حاجت نزديك به حد ضرورت است و زيانى ندارد ، زيرا اكتفا كردن به حدّ ضرورت ممكن نيست و طرف ديگر حاجت نزديك به رفاه است و بايد از آن پرهيز شود و ميان اين دو طرف واسطه‌هاى اشتباه اندازى است ، « و هر كه پيرامون قرقگاه بچرخد ممكن است در آن بيفتد » ؛ و دور انديشى تا جايى كه ممكن است در پرهيز و نگاهدارى و نزديك شدن به حدّ ضرورت است تا از انبيا و اوليا پيروى كرده باشد ؛ زيرا آنان نفوس خود را به حدّ ضرورت برمىگرداندند ، تا آنجا كه خاندان اويس قرنى مىپنداشتند كه او ديوانه است ، چون نفس خود را سخت در تنگنا قرار مىداد .\r\nكسانش براى او خانه‌اى در كنار خانهء خود ساختند . يك سال دو سال و سه سال مىگذشت و او را نمىديدند . او اوّل اذان از خانه بيرون مىرفت و آخر شب به خانه برمىگشت . غذاى او هسته‌هاى خرمايى بود كه جمع مىكرد و اگر خرماى نامرغوبى نصيب او مىشد براى افطارش ذخيره مىكرد و اگر خوراكش از خرماى نامرغوب تأمين مىشد هسته‌هاى خرما را صدقه مىداد و گرنه هسته‌هاى خرما را مىفروخت و چيزى براى خوردن مىخريد و لباس او از كهنه لباسهايى بود كه در مزبله‌ها مىانداختند ، پاره لباسها را برمىداشت و در رود فرات مىشست و به هم مىدوخت و مىپوشيد و گاه به كودكان مىگذشت و به گمان اينكه ديوانه است به او سنگ مىزدند . اويس به آنها\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمىگفت : اى برادران اگر به من سنگ مىزنيد سنگهاى كوچك بزنيد چرا كه مىترسم بدنم را خونين كنيد و وقت نماز برسد و به آب نرسم . « 38 » روش زندگى اويس چنين بود ؛ از اين رو پيامبر خدا ( ص ) به او اهميّت مىداد و در اشاره به او فرمود : « من رايحهء خداوند رحمان را از سوى يمن استشمام مىكنم » . « 39 » عمر بن خطّاب چون به حكومت رسيد گفت : اى مردم هر كدامتان اهل عراقيد به پاخيزيد . پس به پا خاستند ؛ عمر گفت :\r\nبنشينيد مگر اهالى كوفه ؛ پس نشستند و گفت اهالى كوفه بنشينند جز قبيلهء مرّاد . « 40 » نشستند عمر گفت : همه بنشينيد ، مگر كسى كه از طايفهء قرن است . همه نشستند جز يك مرد ، عمر به او گفت : تو از قرن هستى ؟ گفت : آرى ، گفت : آيا اويس بن عامر قرنى را مىشناسى ، و اوصافش را بيان كرد ؛ پس گفت : آرى اى امير المؤمنين ، چرا از او مىپرسى به خدا در ميان طايفهء ما نادان‌تر ، ديوانه‌تر ، ترسوتر و پست‌تر از او نيست . عمر گريست ؛ آنگاه گفت : آنچه را از پيامبر شنيدم مىگويم نه از خودم . پيامبر مىفرمود : « اويس كسانى چون ربيعه و مضر را شفاعت مىكند » . « 41 » هرم بن حيّان مىگويد : چون اين گفته را از عمر شنيدم وارد كوفه شدم و تمام همّتم اين بود كه اويس را بجويم و از او چيزى بپرسم\r\n\r\n\r\n","description":"","footnote":"\r\n( 38 ) اين خرافه و نظاير آن از افسانه‌ها و دروغهايى است كه به دست خيال پردازان فاسد نوشته شده است و سزاوار آن است كه در دفتر قصه پردازان نوشته شود . متأسفم كه يك چنين مطالب خرافى در اين كتاب ارزندهء مهم به چشم مىخورد و مؤلف هيچ اشاره‌اى بدانها نكرده است در حالى كه اويس مردى الهى و پيشگام بود و از راه عدالت و حق منحرف نشد با امير المؤمنين ( ع ) در صفين حاضر بود و به شهادت رسيد چنان كه گروهى از بزرگان مانند نجاشى و ديگران به آن تصريح كرده‌اند .\r\n( 39 ) عراقى مىگويد : براى اين حديث مأخذى نيافتم .\r\n( 40 ) جوهرى گويد : مراد : پدر قبيله‌اى از يمن است ، او مراد بن مالك بن زيد بن كهلان بن سبأ بود . و گويند : نامش يحابر - بر وزن مهاجر - بود پس تمرّد كرد از اين رو ، مراد ناميده شد و بنابراين قول ، مرّاد ، بر وزن فعّال است .\r\n( 41 ) به حديثى طولانى در رجال كشى ، ص 65 ، رجوع كنيد كه در آن آمده پيامبر ( ص ) روزى به اصحابش فرمود : « به مردى از امتم مژده دهيد كه به او اويس مىگويند چرا كه او كسانى چون ربيعه و مضر را شفاعت مىكند » تا آخر حديث و نظير اين حديث در الاختصاص ، ص 7 آمده است .\r\n","page_name":" 38 ","page_number":38},
  {"content":"\r\n\r\nتا به او رسيدم ، در اواسط روز او را ديدم كه در كنار رود فرات نشسته و وضو مىگرفت و لباسهايش را مىشست . هرم گويد از توصيفى كه برايم شده بود او را شناختم . مردى بود پر گوشت و كاملا گندمگون و سر تراشيده با محاسنى انبوه كه عبا و شلوارى پشمين بر تن داشت و براستى رنگ چهره‌اش تغيير كرده ، وحشت آور و بد منظر بود . هرم گويد : بر او سلام كردم ، جوابم داد و به من نگريست . حيران شدم و گفتم : خدا تو را زنده بدارد ، و دستم را دراز كردم تا با او مصافحه كنم ؛ از مصافحه با من خوددارى كرد . پس گفتم : اى اويس خدا تو را بيامرزد حالت چگونه است ؟ آنگاه به خاطر محبّتى كه به او داشتم و دلسوزىام بر او گريه گلوگيرم شد ؛ چون او را در حال بدى ديدم ، تا آنجا كه من و او هر دو گريستيم . سپس گفت : حيّاك الله اى هرم بن حيّان برادرم تو چطورى و چه كسى تو را به من راهنمايى كرد ؟ گفتم : خدا ، پس گفت : جز خداى يگانه خدايى نيست ؛ پاك و منزّه است ، خدا همانا وعدهء پروردگار ما شدنى است . هرم گويد : هنگامى كه مرا شناخت به شگفت آمدم به خدا پيش از اين او را نديده بودم و او نيز مرا نديده بود . گفتم : از كجا نام و نام پدرم را دانستى با اين كه پيش از امروز تو را نديده‌ام ؟ گفت : خداى دانا و آگاه به من خبر داد آنگاه كه نفسم با نفست سخن گفت روح من روح تو را شناخت . همانا ارواح مانند بدنها نفس دارند و مؤمنان يكديگر را مىشناسند و با هم به روح خدا دوستى مىورزند ، اگر چه يكديگر را ملاقات نكرده باشند ؛ يكديگر را مىشناسند و با هم سخن مىگويند اگر چه منازل و خانه‌هايشان از هم دور باشد . هرم گويد : گفتم : خداى رحمتت كند ، از رسول خدا برايم حديث نقل كن كه از تو بشنوم گفت : اى هرم بن حيّان من پيامبر خدا ( ص ) را درك نكرده‌ام ، پدر و مادرم به فداى رسول خدا با او همنشينى نداشته‌ام ولى مردانى را ديده‌ام كه با آن حضرت همنشين بوده و همان مقدار حديث كه از پيامبر به تو رسيده به من نيز به وسيلهء ياران پيامبر رسيده است و دوست ندارم كه باب نقل حديث و قضاوت و فتوا را بر خودم بگشايم . در نفس خود سرگرميى دارم كه مرا از\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nسرگرم شدن با مردم باز مىدارد . گفتم : برادرم آيه‌اى از قرآن برايم بخوان تا از تو بشنوم و برايم دعا كن و به من وصيّتى كن كه از تو حفظ كنم ، چرا كه من تو را براى خدا سخت دوست مىدارم . هرم گفت : پس به پا خاست و دستم را در كنار فرات گرفت و گفت :\r\nاعوذ باللّه السّميع العليم من الشّيطان الرّجيم . آنگاه گريست ، و گفت : پروردگارم فرموده - و گفتار پروردگارم حق است و راست‌ترين سخن است . آنگاه اين آيه را قرائت كرد :   وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ   « 42 » تا به -  إِنَّهُ هُوَ الْعَزِيزُ الرَّحِيمُ  رسيد .\r\nپس صيحه‌اى زد كه گمان بردم غش كرده است . سپس گفت : اى پسر حيّان پدرت حيان در گذشت و تو نيز مىميرى و به بهشت يا دوزخ مىروى ، و پدر و مادرت آدم و حوّا مردند ، و نوح و ابراهيم خليل الرحمن و موسى نجىّ الرحمن و داود و خليفة الرحمن همه مردند و محمّد ( ص ) كه فرستاده پروردگار جهانيان بود درگذشت ، و ابو بكر و عمر مردند . آنگاه گفت : و اعمراه . هرم گويد : به اويس گفتم خدا تو را بيامرزد عمر نمرده است ، گفت : پروردگارم مرا از مرگ عمر آگاه ساخت و نفسم نيز خبر داد . سپس گفت :\r\nمن و تو نيز جزء مردگانيم كه گويى مرگمان واقع شده ؛ آنگاه بر پيامبر ( ص ) درود فرستاد و برايم پنهانى دعاهايى كرد و گفت : اين وصيت من است به تو اى هرم بن حيّان كتاب خدا ( قرآن ) و روش مؤمنان صالح را در نظر داشته باش ، از مرگ خودم و مرگ تو خبر مىدهم به تو سفارش مىكنم كه همواره مرگ را به خاطر داشته باشى تا هستى ياد مرگ از دلت نرود و چون به سوى قوم خود بازگشتى آنان را از خدا بترسان و خيرخواه تمام امّت باش و بپرهيز كه به اندازهء يك وجب از جماعت جدا شوى كه دينت از تو جدا مىشود و تو از آن آگاه نشوى در نتيجه روز قيامت وارد دوزخ شوى . براى من و خودت\r\n\r\n\r\n","description":"","footnote":"\r\n( 42 ) دخان / 38 - 39 : ما آسمانها و زمين و آنچه در ميان اين دو است بىهدف نيافريديم . ما آن دو را فقط به حق آفريديم ، ولى اكثر آنها نمىدانند .\r\n","page_name":" 40 ","page_number":40},
  {"content":"\r\n\r\nدعا كن . آنگاه گفت : خدايا اين هرم مىپندارد كه به خاطر تو مرا دوست دارد و براى رضاى تو به ديدارم آمده است . پس در بهشت او را به من معرّفى كن و او را با من به دار السلام در آور ، و تا در دنيا زنده است هر جا كه هست او را حفظ كن ، و در دنيا ملك و زمين كشاورزى كمى به او بده و هر چه در دنيا به او داده‌اى برايش راحت قرار بده و او را از سپاسگزاران نعمتهاى خود گردان و از سوى من بهترين پاداشها را به او مرحمت فرما . آنگاه گفت : اى هرم بن حيّان با تو وداع مىكنم . درود و رحمتها و بركتهاى خدا بر تو باد از امروز به بعد مرا نخواهى ديد خدايت رحمت كند ؛ در جستجوى من مباش چرا كه من شهرت را دوست ندارم و به تنهايى علاقه‌مندم ، من تا زنده‌ام با اين مردم سخت در غم و اندوهم ؛ از من جويا مشو و در طلب من مباش و بدان كه تو از من آسوده‌اى ، اگر چه تو را نبينم و تو مرا نبينى . پس مرا ياد كن و برايم دعا كن كه من نيز به ياد تو و دعا گويت هستم انشاء الله تو به آن راه برو تا من به اين راه بروم . پس سخت اظهار علاقه كردم كه ساعتى همراهش راه بروم ؛ او خوددارى كرد و از او جدا شدم . پس گريست و مرا به گريه آورد من از پشت سر به او نگاه مىكردم تا وارد يكى از كوچه‌ها شد ، سپس از حال او جويا شدم و هيچ كس را نيافتم كه از حال او به من خبرى بدهد ، خدايش رحمت كند و بيامرزد . « 43 » روش فرزندان آخرت كه از دنيا روى گردانده‌اند چنين بوده است . پيش از اين در شرح نكوهش دنيا و از سيرهء انبيا و اوليا دانستيد كه حدّ دنيا تمام آن چيزى است كه آسمان بر آن سايه افكنده و زمين آن را پوشانيده است ، مگر آن مقدار از دنيا كه براى خدا باشد ضدّ دنيا آخرت است و آن هر چيزى است كه در آن خدا قصد شود و آنچه از دنيا به مقدار ضرورت و براى نيرو گرفتن بر بندگى خداى عزّ و جلّ باشد از دنيا به شمار نمىآيد ؛ و اين مطلب با يك مثال روشن مىشود : مثلا اگر زائر خانهء خدا سوگند ياد كند\r\n\r\n\r\n","description":"","footnote":"\r\n( 43 ) اين سخن با اين طول و تفصيل داستانى است خرافى كه بعضى از صوفيان آن را به هم بافته‌اند .\r\n","page_name":" 41 ","page_number":41},
  {"content":"\r\n\r\nكه در راه حج به كارى غير از حجّ مشغول نشود ، بلكه فقط به كار حجّ بپردازد ؛ آنگاه سرگرم نگهدارى توشه و علوفهء شتر و دوختن مشك و به تمام چيزهايى كه در حج مورد نياز اوست بپردازد بر خلاف سوگندش عمل نكرده و به غير حج مشغول نشده است ( چون تمام كارهاى ياد شده مربوط به حج بوده ) بدن نيز مركب سوارى نفس است كه با آن مسافت عمر را مىپيمايد ؛ بنابراين توجّه به بدن آن اندازه كه بتواند راه علم و عمل را بپيمايد از آخرت است نه از دنيا . آرى هرگاه قصدش لذّت بردن بدن از وسايل ياد شده و رفاه طلبى باشد از آخرت منحرف شده و بيم آن مىرود كه در دلش قساوت ايجاد شود طنافسى گويد : در مسجد الحرام هفت روز بر باب بنى شيبه شكم خالى بماندم پس در شب هشتم بين خواب و بيدارى صداى مناديى را شنيدم كه مىگفت : به هوش باشيد ، هر كس از دنيا بيش از مورد نيازش بردارد خدا چشم دلش را كور مىكند ، اين است شرح حقيقت دنيا .\r\n\r\nشرح ماهيّت دنيا بر حسب ذات آن\r\n( 1 ) و سرگرميهاى دنيا كه تمام همّتهاى مردم را به خود مشغول ساخته تا آنجا كه خود و آفريننده و مبدأ و مقصد خود را از ياد برده‌اند بدان كه دنيا عبارت است از اشياى موجود در خارج و انسان از آن بهره مىبرد و سرگرم اصلاح آنها مىشود و آنها سه چيز است كه گاه گمان مىرود دنيا يكى از آن سه چيز است در حالى كه چنان نيست . امّا اشياى خارجى موجود كه دنيا عبارت از آنهاست زمين و اشياى موجود در آن است . خداى متعال مىفرمايد :  إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا  . « 44 » بنابراين زمين بستر آدميان و گاهواره و قرارگاه و\r\n\r\n\r\n","description":"","footnote":"\r\n( 44 ) كهف / 7 : ما آنچه را روى زمين است زينت آن قرار داديم ، تا آنها را بيازماييم كدامينشان بهتر عمل مىكنند .\r\n","page_name":" 42 ","page_number":42},
  {"content":"\r\n\r\nمحلّ سكونت است ، و آنچه در روى زمين موجود است براى انسان پوشاك و خوراك و نوشيدنى و ازدواج است . تمام آنچه در زمين وجود دارد سه قسم است : معدنيات ، گياهان ، حيوانات . انسان معدنيات را براى ابزار و ظروف مىخواهد مانند مس و سرب و براى نقدينگى مانند طلا و نقره و براى ديگر اهداف ، امّا گياه را براى قوت قرار دادن و درمان ( دردها ) مىطلبد . امّا حيوان به انسان و چهارپايان تقسيم مىشود . چهارپايان را براى خوردن گوشتشان و سوار شدن بر پشتشان و زيور مىطلبند و گاه انسان مىخواهد ديگر انسانها را به خدمت بگيرد و بر آنها مسلّط شود مانند غلامان يا از آنها بهره‌مند گردد مانند زنان و كنيزان و مىخواهد دلهاى مردم را تملّك كند و تعظيم و احترام در دلها ايجاد كند كه از آن به مقام تعبير مىكنند ، زيرا معناى جاه و مقام مالك شدن دلهاى آدميان است ، اين است موجودات خارجى كه از آنها به دنيا تعبير مىكنند و همهء آنها را خداوند در اين آيه گرد آورده است :  زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ  ؛ و اين انس گرفتن است :  وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ  ؛ و اين از جواهر و معدنهاست و در آن توجّه دادن به ديگر مرواريدها و ياقوتهاست ؛  وَ الْخَيْلِ الْمُسَوَّمَةِ وَ الْأَنْعامِ  كه چهارپايان و حيوانات است ؛  وَ الْحَرْثِ  « 45 » كه گياهان و كشتزارهاست . اين است موجودات خارجى دنيا ، جز اين كه بنده نسبت به آن موجودات دو نوع علاقه دارد :\r\nاول علاقهء قلبى كه دوست داشتن موجودات خارجى و متوجّه ساختن همّت خود به آنهاست تا آنجا كه دل آدمى مانند برده يا كسى شود كه دنيا را بسيار دوست مىدارد و تمام صفات دل كه وابسته به دنياست جزو اين علاقه است مانند تكبّر ، حيله‌گرى ، حسد ، خودنمايى و شهرت و بدگمانى و چرب زبانى و علاقه به ستايش و فخر فروشى و ثروت زياد ؛ و اين است دنياى درونى . امّا دنياى ظاهرى همان موجودات خارجى است كه ياد\r\n\r\n\r\n","description":"","footnote":"\r\n( 45 ) آل عمران / 14 : محبّت امور مادى ، از زنان و فرزندان و اموال هنگفت از طلا و نقره و اسبهاى ممتاز و چهارپايان و زراعت . . . . تا آخر .\r\n","page_name":" 43 ","page_number":43},
  {"content":"\r\n\r\nكرديم . دوّم علاقه و ارتباط اشياى خارجى با بدن است ، بدين صورت كه آدمى سرگرم اصلاح اين اشيا گردد تا شايستهء بهره‌ورى خود و ديگران شوند و شامل تمام صنعتها و شغلهايى مىشود كه مردم به آن اشتغال دارند و همين دو علاقه ( علاقهء دل به محبّت و علاقهء بدن به شغل ) موجب شده كه مردم خود و محل بازگشت خود ( معاد ) را از ياد ببرند . و اگر انسان خودش و پروردگارش را بشناسد و حكمت و راز دنيا را درك كند خواهد دانست كه اين موجودات خارجى كه دنيا ناميده‌ايم فقط براى تغذيه مركب روح كه بدن است آفريده شده ، مركبى كه با آن به سوى خدا حركت مىكند ، زيرا قوام بدن به خوردنى و آشاميدنى و پوشاك و مسكن است ، چنان كه قوام و بقاى شتر در راه حج به آب و علوفه و پالان و جهاز است . حكايت بنده در فراموش كردن نفس و مقصد خود حكايت آن حاجى است كه در منزلهاى بين راه توقّف مىكند و همواره به علوفه دادن و پذيرايى و نظافت شتر خود مىپردازد و لباسهاى رنگارنگ بر او مىپوشاند و انواع گياهان خشك بر آن بار مىكند و برايش آب سرد تهيه مىكند تا از كاروان بماند ، در حالى كه از حج و عبور قافله غافل است و نمىداند كه خود و شترش در بيابان طعمهء درندگان مىشوند ، ولى حاجيان بينا به كار شتر نمىپردازند ، مگر آن اندازه كه توان رفتار داشته باشد و در حالى كه به شتر مىپردازند دل به كعبه و حجّ دارند و به مقدار ضرورت به شتر خود توجه مىكنند . همچنين كسى كه به سفر آخرت بيناست به مقدار لازم به بدن مىپردازد ، چنان كه فقط هنگام ضرورت براى خالى كردن معده مىرود و فرقى ميان ريختن غذا در معده و بيرون ريختن آن از بدن وجود ندارد . چيزى كه مردم را بيش از هر چيز ديگر از خدا باز مىدارد شكم است ، زيرا خوردن غذا لازم است و كار و پوشاك و مسكن آسانتر است و اگر مردم علت نيازمندى به اين امور را مىدانستند و به همان مقدار اكتفا مىكردند كارهاى دنيا تمام وقت آنها را نمىگرفت ولى چون به دنيا و فلسفهء آفرينش آن و بهرهء خود از دنيا آگاهى ندارند و دچار غفلت شده‌اند كارهاى دنيا وقتشان\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nرا گرفته است و همچنان بىوقفه آنها را سرگرم كرده و اين كارها به هم مرتبط شده تا بىنهايت گرفتار شده و بر اثر كار زياد سرگشته و حيران شده‌اند و مقصد اصلى ( معاد ) را فراموش كرده‌اند ما سرگرميها و شغلهاى دنيا و چگونگى نيازمند شدن مردم به آنها و اشتباه كردن مردم نسبت به مقاصدشان را به تفصيل ياد خواهيم كرد تا براى شما روشن شود كه چگونه كارهاى دنيا مردم را از خدا منصرف ساخته و چگونه مردم فرجام كارهاى خود را از ياد برده‌اند .\r\nپس مىگوييم : سرگرميهاى دنيوى همان شغلها و هنرها و اعمالى است كه مىبينى مردم به آن روى مىآورند و انگيزهء فراوانى شغلها اين است كه آدمى به سه چيز محتاج است : خوراك و پوشاك و مسكن . خوراك براى زنده ماندن و تغذيه و لباس براى بر طرف ساختن گرما و سرما و مسكن نيز براى دفع سرما و گرما و دفع اسباب نابودى از مال و خاندان است ؛ خداوند خوراك و مسكن و پوشاك را به گونه‌اى نيافريده است كه انسان در به دست آوردن آن بىنياز از شغل باشد ، آرى خداوند چهارپايان را بدون نياز به شغل آفريده است ، زيرا گياه غذاى حيوان است و به پختن نياز ندارد و گرما و سرما نيز در بدن آنها اثر نمىكند . بنابراين از ساختمان بىنيازند و بيابان براى آنها كافى است .\r\nحيوانات به لباس نياز ندارند و پوست و موى آنها لباس آنهاست ، در حالى كه انسان چنين نيست . از اين رو آدمى به پنج شغل كه سرچشمه و اساس همهء شغلهاى دنياست نياز دارد كه عبارتند از : كشاورزى ، چرانيدن ، شكار كردن ، رشتنى و بافتنى و دوزندگى به پوشاك مربوط است و كشاورزى براى تهيهء خوراك است و چرانيدن گاو و گوسفند و شتر نيز براى تهيه غذا و مركب سوارى است و منظور از شكار كردن به دست آوردن چيزهايى است كه خداوند آفريده است كه عبارتند از : شكار كردن يا دستيابى به معدن يا علوفهء خشك يا هيزم . بنابراين كشاورزان گياهان را به دست مىآورد ، و شبان حيوانات را حفظ\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمىكند و موجب زياد شدن و زاد و ولد آنها مىشود و شكارچى آنچه خود از زمين روييده يا به وجود آمده است و انسان در آن هيچ گونه دخالتى ندارد به دست مىآورد و شغلها و هنرهاى بسيارى جزء اين شاخه به شمار مىآيد و اين شغلها نياز به ابزار و لوازم دارد مانند پارچه‌بافى و كشاورزى و ساختمان‌سازى و شكار و ابزار نيز يا از گياهان تهيه مىشود ، مانند چوب يا از معدنها مانند آهن و سرب و ديگر فلزات يا از پوست حيوانات ساخته مىشود در اين صورت نياز به سه شغل ديگر فلزات يا از پوست حيوانات ساخته مىشود در اين صورت نياز به سه شغل ديگر پديد مىآيد كه درودگرى و آهنگرى و خرّازى ( سوراخ كردن و دوختن پوست حيوانات ) است و اينان به كار گيرندهء ابزارهايند . مقصودمان از نجّار هر انسانى است كه به نوعى روى چوب كار مىكند و منظور از آهنگر هر انسانى است كه بر روى مواد معدنى كار مىكند ، حتّى مسگر و فروشندهء مس و سوزن و جز آنها ، و مقصودمان از ذكر اين شغلها جنس آنهاست . امّا تك تك حرفه‌ها بسيار است ، و مقصودمان از خرّاز هر انسانى است كه بر روى پوست حيوانات و اجزاى آن كار مىكند ، به اين ترتيب شغلهاى ياد شده ما در تمام شغلهاست .\r\nوانگهى آدمى به گونه‌اى آفريده شده كه نمىتواند به تنهايى زندگى كند ، بلكه ناگزير است با همنوعان خود به صورت گروهى زندگى كند و دو دليل بر اين كار هست : يكى نياز به نسل تا جنس آدمى باقى بماند و آن جز با جمع شدن نر و ماده و زندگى آنها با هم ميسّر نمىشود ؛ دوّم همكارى در فراهم آوردن وسايل از قبيل خوراك و پوشاك و مسكن و تربيت فرزندان ، زيرا لازمهء اجتماع جنس نر و ماده فرزنددار شدن است و يك نفر نمىتواند هم فرزند را نگاه دارد و هم وسايل خوراكى را فراهم آورد ، و تنها اجتماع انسان در منزل با خانواده و فرزندانش كفايت نمىكند ، بلكه نمىتواند به اين صورت زندگى كند و بايد گروه بسيارى گرد هم آيند تا هر كدام به شغلى بپردازند . يك نفر به تنهايى نمىتواند امور كشاورزى را در حالى كه نياز به ابزارهاى زيادى دارد انجام دهد و ساخت ابزار نيز به آهنگر و درودگر نياز دارد و غذا به آرد كننده و نانوا محتاج است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nهمچنين چگونه يك نفر به تنهايى مىتواند لباس و پوشاك تهيه كند ، در حالى كه نياز به كشت پنبه و ابزار دوختن و كارهاى بسيار ديگر دارد ؟ از اين روست كه زندگى انفرادى انسان محال است و بشر به اجتماع نيازمند مىشود . آنگاه اگر افراد بشر در بيابان بدون سقف و سايه‌بان گرد هم آيند ، به يقين از گرما و سرما و باران و دزدان در رنج خواهند بود . بنابراين به ساختمانهاى محكم و منزلهايى نيازمند خواهند شد تا هر خانواده‌اى در خانه‌اى زندگى كند و خانه نيز به اثاث و ابزار نياز دارد و اين منزلهاست كه مانع از گرما و سرما مىشود و آزار همسايگان و دزدان و ديگر خطرها را دور مىكند . ولى گاه گروهى از دزدان در بيرون منزلها آهنگ خانه‌ها مىكنند . بنابراين ساكنان منزلها نياز به تعاون و كمك به يكديگر دارند و لازم است خود را به وسيلهء بارويى كه پيرامون تمام خانه‌ها كشيده مىشود از خطر حفظ كنند و اين ضرورت موجب پديد آمدن شهرها شده است . و هرگاه مردم در شهرها و خانه‌ها جمع شوند و به داد و ستد بپردازند ميانشان نزاعهايى به وجود مىآيد . در زندگى اجتماعى رياست و سرپرستى شوهر بر زن و پدر و مادر بر فرزندان پديد مىآيد ، زيرا فرزند ضعيف است و نياز به سرپرست دارد و هرگاه كسى سرپرست شخص عاقلى شود به دشمنى و نزاع مىانجامد ، در صورتى كه سرپرستى بر حيوانات چنين نيست چون اگر به حيوانات ستم هم بشود توان دشمنى و نزاع با انسان را ندارند . امّا زن با شوهر و فرزند با والدين نزاع مىكند ، اين در محيط خانه است . امّا اهل شهر نيز در مورد نيازهاى خود با هم داد و ستد مىكنند و در معاملات به نزاع مىپردازند و اگر به حال خود رها شوند يكديگر را مىكشند و هلاك مىشوند . وضع شبانها و زارعان نيز بدين منوال است . آنها به چراگاهها و زمينها و آبها وارد مىشوند و در صورتى كه براى نيازهايشان كافى نباشد ناگزير نزاع خواهند كرد و گاه بعضى از آنها بر اثر پيرى يا بيمارى يا نابينايى توان انجام امور كشاورزى و صنعت را ندارند يا عوارض گوناگون ديگر اين توان را از آنها مىگيرد . پس اگر به حال خود رها شوند به هلاكت مىرسند و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاگر سرپرستى اين افراد به همهء مردم واگذار شود يكديگر را مخذول مىسازند و اگر بدون دليل سرپرستى آنها به يك شخص واگذار شود از او فرمان نمىبرند و ناگزير از اين عوارضى كه در اجتماع پديد مىآيد صنعتها و حرفه‌هاى ديگرى پديد مىآيد . از آن جمله است حرفهء اندازه‌گيرى زمين براى احداث بنا كه با آن اندازه‌هاى زمين معين مىشود تا بتوان آن را ميان زارعان عادلانه تقسيم كرد ، و نيز حرفهء لشكريان براى پاسدارى از شهر با شمشير و دفع كردن دزدان از آنها ، و ديگر ، شغل داورى و ميانجيگرى ميان مردم براى فيصله دادن نزاع است و ديگرى نياز به فقه و شناخت قانونى است كه لازم است مردم به وسيلهء آن حفظ شوند و در حدود آن متوقف شوند تا نزاع بسيار نشود ؛ يعنى در داد و ستدها و شروط آن حدود الهى را بشناسند . امور سياسى كه اجتماع از آن ناگزير است همينهاست و تنها كسانى به آن مىپردازند كه صفات ويژه‌اى از قبيل قدرت بر تشخيص و دانش و هدايت داشته باشند و هرگاه سرگرم به آن كارها شوند فرصت پرداختن به ديگر صنايع را ندارند و محتاج به تأمين هزينهء زندگى هستند و مردم شهر نيز به آنان محتاجند ، چرا كه اگر اهل شهر به جنگ با دشمنان مشغول شوند جريان امور صنعتى متوقف مىشود و اگر جنگجويان و نيروهاى مسلّح براى به دست آوردن روزى به امر صنايع بپردازند پاسدارى از شهرها مختل مىشود و مردم ضرر مىكنند ؛ از اين رو احساس نياز مىشود كه اگر اموال بدون مالك وجود دارد به مصرف زندگى و روزى آنها برسد يا اگر در جنگ با كافران غنايمى به دست آمد براى امرار معاش آنها مصرف شود .\r\nبنابراين اگر اين نيروها ديندار و پارسا باشند به اندكى از اموال ياد شده قناعت مىكنند ، و اگر بخواهند در رفاه به سر برند ناگزير نياز به خود يارى اهالى و كمك مردم دارند تا در برابر آن كمكها از آنها پاسدارى كنند . در اين جاست كه نياز به خراج و ماليات احساس مىشود و در نتيجه نياز به آن صنايع ديگرى پديد مىآيد ، زيرا به وجود كسانى نياز است كه ماليات كشاورزان و مالداران را معيّن كنند كه به آنها كارگزاران مالياتى مىگويند و نيز\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبه كسانى نياز است كه با مدارا از آنها ماليات بگيرند كه همان جمع‌آورندگان خراج و مالياتند ، و نيز به انباردار براى حفظ مالياتها احتياج است و نيز به كسانى كه ماليات را در ميان مردم عادلانه تقسيم كنند و حالات مردم را زير نظر داشته باشند . اگر اين كارها را افراد متعدّدى سرپرستى كنند و اين امور زير نظر فرد واحدى صورت نگيرد ، نظام جامعه فرو مىپاشد . از اين رو به سلطانى نيازمندند كه كارهايشان را تدبير كند و به اميرى محتاجند كه براى هر كارى شخصى را معيّن سازد ؛ و براى هر كسى كار مناسب او را برگزيند ؛ و در گرفتن ماليات و بخشش آن و به كارگيرى لشكر در جنگ و تقسيم سلاحهايشان و سازماندهى جنگ ، و گماشتن فرمانروا و فرمانده براى هر گروهى از لشكر ، و ديگر كارهايى كه مربوط به سلطان است انصاف را رعايت كند . بنابراين پس از وجود لشكريان مسلح و سلطانى كه با چشمانى بيدار از مردم مراقبت كند نياز به نويسندگان و خزانه‌داران و حسابرسان و گردآورندگان خراج و كارگزاران پديد مىآيد .\r\nگروه ياد شده نيز به زندگى نيازمندند و نمىتوانند به حرفه‌اى بپردازند ؛ از اين رو نياز به مال فرعى همراه با مال اصلى به وجود مىآيد كه فرع ماليات نام دارد . در اين صورت مردم در انجام كارها به سه گروه تقسيم مىشوند : 1 - كشاورزان ، شبانان ، پيشه‌وران 2 - لشكريان كه با شمشير از مردم حمايت مىكنند 3 - آنهايى كه در ميان دو گروه ياد شده با گرفتن و بخشيدن در رفت و آمدند كه كارگزاران و گردآورندگان ماليات و نظاير آنهايند . بنابراين ببينيد چگونه كار از نياز انسان به غذا و مسكن و پوشاك آغاز مىشود و به كجا مىانجامد . همچنين هر درى از كارهاى دنيا كه گشوده مىشود ده باب ديگر را مىگشايد و اين كار تا بىنهايت ادامه مىيابد . كارهاى دنياگويى همانند چاهى است كه ژرفايش بىپايان است و هر كس در چاهى بيفتد از آن چاه به چاه ديگرى سقوط كند و پياپى چنان است . صنايع و حرفه‌ها همينهاست جز اين كه كامل شدن آنها با مالها و ابزارهاست . بنابراين مال عبارت از اعيان زمين و منافع آنهاست كه از زمين به دست\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمىآيد و برترين آنها غذاها ، آنگاه خانه‌هايى است كه آدمى در آنها مسكن مىگزيند ؛ سپس محلهايى است كه مركز تلاش براى ادارهء زندگى است ، مانند مغازه‌ها ، بازارها ، كشتزارها . پس از آن پوشاك و اثاث و لوازم خانه سپس ابزار ثانوى كه گاه حيوان است ، مانند سگ كه وسيلهء شكار است ، و گاو كه وسيله زراعت است و اسب كه وسيلهء جنگ است . پس از آن نياز به خريد و فروش پديد مىآيد ، چرا كه كشاورز گاه ساكن دهى است كه در آن وسيلهء كشاورزى نيست و آهنگر و درودگر ساكن دهى هستند كه نمىتوانند در آن كشاورزى كنند . بنابراين كشاورز به آهنگر و درودگر محتاج است و آن دو به كشاورز نيازمندند و هر يك از آنها بايد هر چه دارند مبادله كنند جز اين كه نجّار هرگاه بخواهد از كشاورز در ازاى ابزار نجارى آذوقه بگيرد ممكن است كشاورز در همان حال به ابزار نياز نداشته باشد و با او معامله نكند و نيز كشاورز هرگاه از نجّار در ازاى آذوقه‌اش ابزار بخواهد ممكن است نجّار در آن زمان به آذوقه محتاج نباشد در نتيجه به هدفهايشان نمىرسند ، از اين رو ناگزيرند دكانى داشته باشند كه تمام ابزار صنعتى در آن جا گرد آيد و صاحب مغازه در انتظار باشد تا نيازمندان به ابزار مراجعه كنند و نيز به انبارى محتاجند كه فرآورده‌هاى كشاورزان در آن گرد آيد و انباردار بخرد و منتظر بماند تا به مشتريان بفروشد ، علت پيدايش بازارها و انبارها همين است . بنابراين كشاورز محصولات خود را براى فروش حمل مىكند ، و هرگاه به نيازمندى برخورد نكرد به قيمت ارزانى مىفروشد و انبارداران به انتظار نيازمندان به ارزاق و به طمع بهره آنها را انبار مىكنند و در مورد تمام كالاها و مالها وضع بدين منوال است . پس ناگزير ميان شهرها و روستاها رفت و آمد برقرار مىشود . مردم از روستاها آذوقه و از شهرها ابزارهاى صنعتى مىخرند و به روستا حمل مىكنند و از اين راه زندگى مىكنند تا بدان وسيله كارهاى مردم در شهرها منظّم شود . چه بسا كه در هر شهرى هر نوع ابزارى يافت نشود و در هر روستايى هر آذوقه‌اى نباشد . بنابراين بعضى به بعض ديگر محتاج مىشوند\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nو نياز به نقل و انتقال و سفر پديد مىآيد كه تاجران عهده‌دار آن مىشوند و انگيزه‌شان حرص به گردآورى مال است . از اين رو در طول شب و روز رنج سفر را تحمل مىكنند كه ديگران ( وارثانشان ) به هدف برسند و بهرهء خودشان از اين تلاش جمع آورى ثروتى است كه ناگزير ديگران خواهند خورد يا راهزن يا سلطان ستمگرى خواهد گرفت ولى خداوند نادانى و بىخبرى آنها را وسيله‌اى براى نظم شهرها و مصلحت بندگان قرار داده است . حتّى تمام كارهاى دنيا به وسيله غفلت و دون همّتى ( مردم ) منظّم مىشود و اگر مردم مىانديشيدند و بلند همّت مىبودند البتّه در دنيا زهد مىورزيدند و اگر چنين مىكردند زندگيها مختل و مردم به هلاكت مىرسيدند و زاهدان نيز نابود مىشدند .\r\nاز آنجا كه بشر توان حمل و نقل اموال را ندارد نياز به چهارپايان باركش دارد ، و گاه صاحب مال مالك حيوان باركش نيست ، از اين رو بين صاحب مال و كسى كه مالك حيوان است معامله‌اى صورت مىگيرد كه اجاره ناميده مىشود . اجاره و كرايه خود نوعى كسب به شمار مىرود . آنگاه به سبب كالاهاى تجارتى نياز به طلا و نقره پديد مىآيد ، زيرا اگر كسى بخواهد در ازاى جامه و پوشاك غذايى بخرد مشخص نيست كه چه مقدار غذا بايد به صاحب لباس بدهد ، از طرفى داد و ستد در مورد اجناس گوناگونى است كه هيچ تناسبى ميان آنها نيست چنان كه گاهى جامه‌اى با طعامى و گاه حيوانى با جامه‌اى معامله مىشود . از اين رو لازم است حاكم عادلى باشد كه ميان خريدار و فروشنده وساطت كند و دو جنس را با هم ميزان و برابر سازد . پس به مالى نياز است كه پردوام باشد ، چرا كه نياز به آن هميشگى است و با دوام‌ترين مالها فلزّات است بدين سبب نقدينه‌ها از طلا و نقره و مس فراهم شده ؛ از اينجاست كه به سكّه زدن و نقش و اندازهء آن يعنى ضرابخانه و صرّافى محتاج مىشويم . همچنين بعضى شغلها و كارها برخى شغلهاى ديگر را ايجاب مىكند و تا آن جا پيش مىرود كه مشاهده مىكنيد . اين است شغلها و وسايل زندگى انسانها و هيچ يك از اين حرفه‌ها را در آغاز بدون آموزش و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nتحمّل رنج نمىتوان انجام داد . در ميان مردم كسانى هستند كه در دوران كودكى از آموختن آن غفلت مىكنند و به آن حرفه مشغول نمىشوند يا چيزى مانع از اشتغال آنان مىشود ، در نتيجه چنين كسانى توان كسب ندارند و بايد از دسترنج ديگران ارتزاق كنند .\r\nاز اين رو دو شغل پست دزدى و گدايى پديد مىآيد و مردم از دزدان و گدايان پرهيز و اموالشان را از آنها حفظ مىكنند . بدين سبب هر دو گروه نياز پيدا كرده‌اند كه عقلشان را به كار انداخته و چاره انديشى و تدبير كنند . گروه اول كه دزدان هستند ؛ بعضى از آنها كه از نظر بدنى نيرومندند از ديگران كمك مىگيرند و گرد هم آمده و به راهزنى مىپردازند مانند عربهاى بيابانگرد و كردها . امّا بعضى از دزدان ضعيف به حيله و نيرنگ پرداخته براى دستبرد زدن يا نقب مىزنند يا اگر فرصتى پيش آيد از ديوار خانه‌ها بالا مىروند يا ناگهان مالى را از كسى مىربايند و مىبرند ؛ و ديگر انواع دزدى كه بر اثر به كارگيرى نيروى تفكّر سارقين پديد مىآيد . امّا گروه دوّم يعنى گدايان هرگاه مالى از دسترنج ديگران بخواهند به آنها گفته شود : برويد مانند ديگران كار كنيد و عمرتان را هدر ندهيد و چيزى به آنها ندهند . از اين رو نياز به حيله‌گرى دارند تا عذرشان را موجّه جلوه دهند و مالى به دست بياورند . از اين رو براى توسّل به عجز و ناتوانى دست به حيله مىزنند . اين افراد يا حقيقتا عاجزند مانند گروهى كه خود و فرزندانشان را به خاطر مكر و حيله نابينا مىسازند تا به سبب كورى معذور باشند و از اين راه از مردم مال دريافت مىكنند ، يا خود را به نابينايى و فلجى و ديوانگى و بيمارى مىزنند و با انواع نيرنگها اين نقصها را به رخ مردم مىكشند با توضيح اين نكته كه اين نقصها رنجى است كه بدون استحقاق به آنان رسيده و بدين وسيله ترحم ديگران را به خود جلب مىكنند . گروهى دست به كارهاى شگفتى مىزنند و سخنان عجيبى را بر زبان مىرانند به طورى كه با مشاهدهء آنها دلهاى مردم شاد مىشود و در حال سرخوشى چيزى از مال خود را به آنان مىبخشند ، و گاه پس از بر طرف شدن حالت سرخوشى انسان از دادن مال پشيمان مىشود در حالى كه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nپشيمانى سودى ندارد . كارهاى شگفت‌آور ياد شده گاه تمسخر و تقليد از ديگران و شعبده بازى و كارهاى خنده‌آور مانند جلو و عقب رفتن و كارهاى حيرت‌انگيز ديگر و گاهى اشعار عجيب يا آوردن نثر مسجّع با آواز خوش است ، زيرا شعرى كه داراى وزن است در نفس تأثير بيشترى دارد بويژه هرگاه از تعصّب مذهبى برخوردار باشد ؛ مانند اشعارى كه در منقبت صحابه و فضايل اهل بيت ( ع ) گفته شده يا شعرى كه انگيزهء عشق را در ميان انسانهاى بىشرم تحريك مىكند ؛ مانند كار هرزه‌هايى كه در بازارها هستند ، يا دادن چيزى كه به نظر مىآيد در عوض پول دريافتى است ، در حالى كه عوض نيست ، مانند فروختن تعويذها ( طلسمها ) و حشيشها به كسى كه گمان مىكند دواست و با اين كار كودكان و نادانان را مىفريبند ، و مانند صاحبان قرعه و فال و نهيبى كه منجّمان مىزنند . و از اين قبيل است كار واعظانى كه بر روى منبرها مطالبهء پول مىكنند چون مايهء علمى ندارند و هدفشان به دست آوردن دلهاى مردم و گرفتن اموال آنهاست . انواع گدايى بيش از هزار و دو هزار نوع است و انسان تمام آنها را براى تأمين زندگى خود با انديشهء دقيق دريافته است . اين است شغلها و كارهايى كه مردم به آنها گرفتارند و نياز به خوراك و پوشاك آنها را به اين كارها كشانده است ، ولى در اين ميان خود و هدف و بازگشت خويش را از ياد برده و گمراه و سرگشته شده‌اند و خيالهاى فاسد به عقلهايشان راه يافته ، پس از اين كه رنج كارهاى دنيا عقول آنها را ضعيف كرده است ؛ از اين رو مذهبهايشان تقسيم شده و آراى آنان به چندين صورت درآمده است . بر گروهى نادانى و غفلت غالب شده و چشمشان باز نمىشود تا به فرجام كار خود بنگرند و مىگويند :\r\nهدف همين زندگى چند روزهء دنياست و بايد تلاش كنيم تا غذايى براى خوردن به دست بياوريم و بتوانيم به كسب بپردازيم و كسب كنيم براى خوردن ؛ پس مىخورند تا كاسبى كنند و كاسبى مىكنند تا بخورند . اين روش كشاورزان و صاحبان حرفه و كسانى است كه بهره‌اى از نعمتهاى دنيا ندارند و به دين نيز بىتوجهند . اينان روز زحمت\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمىكشند تا شب بخورند و شب مىخورند تا روز زحمت بكشند و حكايت آنها مانند شتر آبكش است كه همواره در حركت است . اينها در سفرى هستند كه جز با مرگ قطع نمىشود .\r\nگروه ديگرى بر اين پندارند كه با هوشيارى به حقيقتى دست يافته‌اند و آن اين كه مقصود از زندگى انسان اين نيست كه با كار كردن خود را رنج دهد و از نعمتهاى دنيا بهره نبرد ؛ بلكه سعادت در اين است كه از شهوتهاى دنيا يعنى شكمبارگى و همخوابگى برخوردار شود ، اينان گروهى هستند كه خود را از ياد برده و تمام همّت خويش را صرف دستيابى به زنان و گرد آوردن غذاهاى گوارا مىكنند و همانند چهارپايان مىخورند و مىپندارند كه هرگاه شكمشان تأمين شود به آخرين درجهء سعادت رسيده‌اند و اين كار آنها را از خداى متعال باز مىدارد و چون سر در آخور دارند آخرت را فراموش مىكنند .\r\nگروهى مىپندارند كه سعادت در بسيارى ثروت و بىنيازى از مردم و اندوختن گنجهاست و شب و روز خود را به گردآورى مال سپرى مىكنند ؛ در طول شب و روز در سفرها رنج مىبرند و كارهاى دشوار انجام مىدهند و به كسب و جمع مال مىپردازند و چون بخل مىورزند كه مبادا ثروتشان كم شود فقط به مقدار ضرورت مىخورند و لذّتشان همين است و تا لحظهء مرگ عادت و حركتشان بدين منوال است . بنابراين گنجهايشان يا در زير زمين مىماند يا به دست كسانى مىافتد كه در شهوترانى و لذّت مصرف مىكنند و رنج و گناهش بر گردآورنده است و لذّت و حسابش با مصرف كننده .\r\nگرد آورندگان ثروت در ميان نظاير خود اين وضع را مىبينند امّا عبرت نمىگيرند .\r\nگروهى گمان مىكنند كه سعادت در تظاهر به خوشنامى و تجمّل‌گرايى و داشتن مروّت است به طورى كه ديگران زبان به ستايش آنها بگشايند ، اينان در به دست آوردن روزى زحمت مىكشند و در خوردنى و نوشيدنى بر خود سخت مىگيرند ، و تمام ثروت خود را به مصرف لباسهاى خوب و مركبهاى گرانبها مىرسانند و درهاى خانه‌هايشان و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nهر چه را كه در معرض ديد مردم است تزيين مىكنند تا مردم بگويند : فلانى ثروتمند است ؛ و گمان مىكنند سعادت همين است ، از اين رو شب و روز تلاش مىكنند كه نظر مردم را به خود جلب كنند .\r\nگروه ديگرى گمان مىكنند كه سعادت در مقام و محترم بودن ميان مردم و اطاعت كردن مردم از آنها از روى تواضع و تعظيم است . از اين رو همّت خود را در به اطاعت كشيدن مردم صرف و در به دست آوردن مقام و عهده‌دار شدن كارهاى دولتى كوشش مىكنند تا بدان وسيله فرمان خود را بر گروهى از مردم تنفيذ كنند . اينان معتقدند كه هر گاه محدودهء حكومتشان توسعه يابد و رعيّت مطيع آنها شوند به سعادتى بزرگ رسيده‌اند و آخرين خواستهء آنان همين است . و بيشتر تمايلات و شهواتى كه بر دلهاى مردم غافل چيره شده همين است و سرگرمى اينان علاقه به تواضع مردم در برابر آنهاست به جاى تواضع در برابر خدا و پرستش او و انديشيدن در آخرت و معادشان . غير از اينها گروههاى ديگرى بالغ بر هفتاد و چند فرقه هستند كه برشمردن آنها به طول مىانجامد و تمامشان گمراهند و ديگران را از راه راست منحرف كرده‌اند ، و عاملى كه آنها را به تمام اين كارها كشانده است نياز به غذا و پوشاك و مسكن است و از ياد برده‌اند كه هدف از اين سه چيست و مقدارى كه كفايت مىكند چقدر است و اهداف فرعى آنان را از اهداف اصلى باز داشته است ، و ايشان را به چاههايى درافكنده است كه نمىتوانند از آنها خارج شوند ؛ بنابراين كسى كه علّت نياز به اين اسباب و شغلها را بشناسد و هدف نهايى از آنها را بداند فقط زمانى به شغل و حرفه و يا كارى مىپردازد كه هدف خود را بداند و از بهره‌اش از آن كار آگاه باشد ، و هدف نهايى از آنها حفظ بدن به وسيلهء غذا و پوشاك است تا از هلاكت مصون بماند و اگر راه اكتفا كردن به كمترين پوشاك و غذا را در پيش بگيرد ، سرگرميها از او دفع و دل آسوده مىشود و ياد آخرت بر او غلبه مىكند و همّت خود را صرف مهيّا شدن براى آخرت مىكند . اگر از مقدار ضرورت تجاوز كند سرگرميها\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبسيار مىشود و بعضى كارها او را به كارهاى ديگر فرامىخواند و تا بىنهايت ادامه مىيابد و از آن رنج بسيار حاصل مىشود و هر كسى كه رنجها او را در درّه‌هاى عميق دنيا درافكنده است خدا اهميت نمىدهد كه وى در كدام درّه هلاك مىشود . اين است كار كسانى كه در كارهاى دنيا فرو روند .\r\nگروهى از اين نكته آگاه شده و از دنيا روى گردانده‌اند ، در نتيجه مورد حسد شيطان واقع شده‌اند پس شيطان آنها را رها نساخته و گمراهشان كرده است تا آنجا كه به گروههايى تقسيم شده‌اند . گروهى پنداشته‌اند كه دنيا خانهء بلا و گرفتارى است و آخرت براى هر كسى كه به آن برسد خانهء سعادت است ، چه در دنيا خدا را بپرستد يا نپرستد ، و حق را در اين مىدانند كه براى رهايى از رنج دنيا خودكشى كنند ؛ گروههايى از عابدان هند به اين راه رفته‌اند آنان خود را در آتش مىسوزانند و گمان مىكنند كه راه رهايى از رنجهاى دنيا همين است . گروه ديگر پنداشته‌اند كه كشتن موجب رهايى نيست ، بلكه بايد صفات بشرى را مىراند و بكلّى از نفس ريشه كن ساخت . آنها سعادت را در قطع شهوت و غضب مىدانند . لذا به مجاهده روى آورده و بر خود سخت گرفته‌اند ، تا آنجا كه بعضى از آنها از سختى رياضت هلاك شده‌اند و بعضى دچار تباهى عقل و جنون شده‌اند ، و بعضى بيمار شده و راه عبادت بر آنها بسته شده است . برخى نتوانسته‌اند بكلّى صفات ياد شده را از ريشه بركنند و پنداشته‌اند كه عمل به تكاليف شرعى محال است و دين ، فريبكارى است و اساسى ندارد از اين رو دچار الحاد و بىدينى شده‌اند ؛ و به نظر بعضى رسيده است كه تمام رنجهايى كه انسان در عبادات متحمّل مىشود براى خداست و خدا از عبادت بندگان بىنياز است و معصيت گنهكار چيزى از او نمىكاهد و عبادت عابد چيزى بر او نمىافزايد . اينان به شهوتها روى آورده و از مسلك اباحه پيروى كرده‌اند و بساط دين و احكام را در هم پيچيده‌اند و پنداشته‌اند كه از صفاى توحيد برخوردارند چون معتقدند كه خدا از عبادت بندگان بىنياز است . گروه ديگر پنداشته‌اند\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nكه هدف عبادات جهاد با نفس است . تا بنده با آن به خداشناسى برسد و هرگاه شناخت حاصل شود به وصال خدا مىرسد و پس از وصال به حق از وسيله ( عبادت ) و چاره‌جويى بىنياز است . از اين رو تلاش و عبادت را رها كرده و پنداشته‌اند كه در شناخت خداوند سبحان برتر از آنند كه خود را با انجام تكاليف خوار سازند و تكليف فقط براى مردم عامى است ، غير از اين مذاهب نيز مذهبهاى باطل و فرقه‌هاى ضالّه و صاحبان خيالات وجود دارند كه شمارش آنها به طول مىانجامد تا به هفتاد و چند فرقه مىرسد ، و تنها يك فرقهء آنها اهل نجات است و آن فرقه‌اى است كه پيروان آن به راه پيامبر ( ص ) و اصحابش رفته‌اند و آن راه اين است كه نه بكلّى دنيا را رها سازد و نه بكلّى شهوتها را از ريشه بركند ، بلكه از دنيا به اندازهء توشه‌اش برگيرد . و امّا در مورد شهوات آن مقدار كه خارج از اطاعت عقل و شرع است بايد سركوب شود . بنابراين نه از هر شهوتى پيروى مىشود و نه همهء شهوات بكلّى ترك مىگردد ، بلكه از حدّ وسط و عدالت پيروى مىشود و نيز نبايد هر چيزى از دنيا ترك شود و نه آن كه هر چيزى مطلوب واقع شود ، بلكه انسان بايد هدف تمام آنچه را در دنيا خلق شده‌اند بداند و آن را در همان حدّ خود حفظ كند . بنابراين از غذا به مقدارى استفاده كند كه بدن توان عبادت داشته باشد ، و از مسكن آن اندازه كه او را از گرما و سرما و دزدان محافظت كند ، و در لباس نيز همين منوال تا آنجا كه هر زمان دل از كارهاى بدن آسوده شود ، با تمام تلاش به خدا روى بياورد و در تمام عمر به ياد و انديشهء خدا مشغول شود و همواره تمايلات خود را سركوب كند و مراقب آن باشد كه از حدود و تقوا و ديندارى تجاوز نكند و از تفصيل و شرح آن فقط در صورتى آگاه مىشود كه از فرقه ناجيه پيروى كند .\r\nمىگويم : در كتاب قواعد العقائد از بخش عبادات معناى فرقهء ناجيه را شناختيد .\r\nغزالى مىگويد : فرقهء ناجيه روش ميانه‌اى داشتند و در راهى بودند كه پيش از اين شرح داديم ، چرا كه آنان دنيا را براى دنيا نمىخواستند بلكه دنيا را براى دين\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمىخواستند ، و دنيا را بكلّى ترك نكرده و رهبانيّت اختيار نمىكردند ، و در كارها افراط و تفريط نداشتند بلكه در ميان اين دو حالت استوار بودند كه همان حالت اعتدال و حد وسط ميان دو طرف است كه خدا آن را از همهء كارها بيشتر دوست دارد ، چنان كه در چند جا ياد كرديم و يارى خواستن از خداست پروردگارى جز او نيست و درود خداوند بر محمد ( ص ) و آلش باد .\r\nاين آخر كتاب نكوهش دنيا از بخش مهلكات كتاب محجة البيضاء فى تهذيب الاحياء است و به خواست خدا پس از آن كتاب ذمّ مال خواهد آمد و در آغاز و انجام و ظاهر و باطن ستايش از آن خداست و خدا بر محمد و آلش درود فرستد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nكتاب و نكوهش مال\r\n( 1 ) بسم اللّه الرّحمن الرّحيم ستايش از آن خداوندى است كه با روزى گسترده‌اش شايستهء ستايش است ، و گشايندهء رنج پس از نوميدى است خدايى كه آفريدگان را بيافريد ، و روزى را گسترد ، و انواع ثروتها را به جهانيان بخشيد ، و آنان را به دگرگونى حالات در آن ثروتها بياموزد ، و بشر را در اموال ميان موارد زير مردّد ساخت : سختى و گشايش ، بىنيازى و تهيدستى ، طمع و نوميدى ، ثروت و ورشكستگى ، ناتوانى و توانمندى ، حرص و قناعت ، بخل و بخشش ، شادمانى به آنچه موجود است ، تأسف بر آنچه از دست رفته ، ايثار و بخشش مال ، وسعت در زندگى و تنگدستى ، و بيش از اندازه مال دادن و سخت‌گيرى در خرج ، خشنودى به كم ، ناچيز شمردن بسيار . تمام موارد ياد شده براى آزمودن آنهاست كه كدامشان نيكوكارتر است ، و كدامين آنها دنيا را بر آخرت ترجيح مىدهند ، و آخرت را به عنوان امرى ناپايدار مىطلبند و دنيا را به عنوان ذخيره و خدمتكار مىگيرند .\r\nدرود بر محمد ( ص ) كه با دين خود اديان را نسخ كرد ، و با شريعت خود ديگر\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاديان و مذاهب را در هم پيچيد ، و درود و سلام فراوان بر خاندان و اصحاب آن حضرت كه با رغبت به راه پروردگار خويش رفتند .\r\nاما بعد به راستى فتنه‌هاى دنيا دامنه‌ها و صورتهاى بسيار دارد ، و اطراف و اكناف آن گسترده است ، ولى فتنه و گرفتارى مال بيشتر و بزرگتر است . بزرگ‌ترين فتنه اين است كه هيچ كس از مال بىنياز نيست و آنگاه كه مال به دست آورد از آن در امان نيست ، و اگر مال نداشته باشد دچار فقرى است كه ممكن است به كفر بيانجامد ، و اگر مال بدست بياورد موجب طغيانى مىشود كه فرجام كارش ضرر و زيان است . خلاصه مال هم فايده دارد و هم ضرر . فوايدش رهايى بخش و آفات و ضررهايش هلاك كننده است ، و تشخيص خير و شرّ دنيا از مشكلاتى است كه فقط در قدرت و توان كسانى است كه در دين بصيرت دارند و آنها علماى راسخ در دين‌اند نه فريب خوردگان و آنان كه به ياد دنيايند . شرح فوايد و آفات مال بتنهايى مهم است ، زيرا آنچه در كتاب نكوهش دنيا نقل كرديم نظر ويژه‌اى به مال نبوده بلكه عموما در مورد نكوهش دنيا بوده است ، چرا كه دنيا شامل تمام بهره‌هاى دنيوى مىشود و مال يكى از اجزاى دنياست ، و مقام يكى است و پيروى از شكمبارگى و شهوت همخوابگى جزء ديگرى است و انتقام‌جويى به حكم حسد و خشم يكى از آنها ، و تكبر و برترىجويى يكى ديگر از آنهاست و اجزاى دنيا بسيار است و همهء آنها در بهره‌هاى دنيوى انسان جمع است .\r\nما اكنون در اين كتاب تنها به بحث دربارهء مال توجّه داريم ، چرا كه در مال آفتها و گرفتاريهايى است و اگر انسان مال نداشته باشد فقير و اگر داشته باشد غنى است ، و دو حالتى است كه با آن امتحان صورت مىگيرد . آنگاه براى كسى كه مال ندارد دو حالت است : حالت قناعت و حرص كه يكى نكوهيده و ديگرى ستوده است . حريص نيز دو حالت دارد : يكى طمع كردن به مال مردم يا همّت گماشتن به حرفه و صنعت با نوميدى از مردم ، و طمع بدترين آن دو حالت است . براى شخص ثروتمند نيز دو حالت است :\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nخوددارى از بخشيدن و صرف مال به خاطر بخل و حالت بخشش و صرف آن يكى از آن دو حالت نكوهيده و ديگرى ستوده است .\r\nبخشنده نيز دو حالت دارد : يكى حالت زياده‌روى در دادن مال و حالت ميانه‌روى و ميانه‌روى ستوده است . امور ياد شده متشابه‌اند و پرده‌بردارى از مشكلات آن مهمّ است و ما آن را در چهارده فصل شرح مىدهيم : و آن شرح نكوهش مال آنگاه ستايش مال ، سپس شرح بهره‌ها و ضررهاى مال ، و شرح نكوهش حرص و طمع ، آنگاه درمان آن دو ، سپس فضيلت بخشش ، و داستانهاى بخشندگان پس از آن نكوهش بخل ، و داستانهاى بخيلان ، سپس ايثار و فضيلت آن ، آنگاه تعريف بخشندگى و بخل ، سپس درمان بخل و مجموع وظايفى كه انسان نسبت به مال دارد و سرانجام ، نكوهش ثروت و ستودن فقر است .\r\n\r\nشرح نكوهش مال و زشتى محبت به آن\r\n( 1 ) خداى متعال فرمود :  يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ وَ مَنْ يَفْعَلْ ذلِكَ فَأُولئِكَ هُمُ الْخاسِرُونَ  « 1 » و نيز خداى متعال فرمود :  إِنَّما أَمْوالُكُمْ وَ أَوْلادُكُمْ فِتْنَةٌ وَ اللَّهُ عِنْدَهُ أَجْرٌ عَظِيمٌ  . « 2 » و نيز فرمود :  مَنْ كانَ يُرِيدُ الْحَياةَ الدُّنْيا وَ زِينَتَها  الآيه . « 3 » و فرمود :   أَلْهاكُمُ التَّكاثُرُ   . « 4 » پيامبر خدا ( ص ) فرمود : « علاقه به مال و شرف نفاق مىروياند چنان كه آب گياه\r\n\r\n\r\n","description":"","footnote":"\r\n( 1 ) منافقون / 9 : اى كسانى كه ايمان آورده‌ايد اموال و فرزندانتان شما را از ياد خدا غافل نكند ، و هر كس چنين كند زيانكار است .\r\n( 2 ) تغابن / 15 : اموال و فرزندانتان وسيلهء آزمايش شما هستند ، و اجر و پاداش عظيم نزد خداست .\r\n( 3 ) هود / 15 : كسانى كه زندگى دنيا و زينت آن را طالب باشند - تا آخر آيه .\r\n( 4 ) تكاثر / 2 : تفاخر و تكاثر شما را به خود مشغول داشته ( و از خدا غافل كرده ) .\r\n","page_name":" 61 ","page_number":61},
  {"content":"\r\n\r\nمىروياند » ؛ « 5 » و فرمود ( ص ) : « فسادى كه حبّ مال و مقام در دين شخص مسلمان ايجاد مىكند بيش از فساد دو گرگ گرسنه‌اى است كه بر آغل گوسفندان حمله‌ور شوند » ؛ « 6 » و فرمود ( ص ) : « آنها كه مال بيشترى دارند هلاك شدند ، مگر كسى كه از مال خود به بندگان خدا چنين و چنان بدهد ( از هر سو ببخشد ) و آنان اندك‌اند » . « 7 » عرض شد : اى رسول خدا بدترين امتت كدام گروهند فرمود : « ثروتمندان » . « 8 » و فرمود ( ص ) : « پس از شما گروهى خواهند آمد كه غذاهاى گوارا و رنگارنگ مىخورند و با زيباترين زنان و انواع مختلف آنها ازدواج مىكنند ؛ و نرمترين لباسهاى رنگارنگ را مىپوشند ، و بر انواع اسبهاى سرمست سوار مىشوند . شكمهايى دارند كه از كم سير نمىشود ، و نفوسى دارند كه به بسيار قانع نمىشوند . پيرامون دنيا اقامت دارند و صبح و شام به سوى دنيا مىروند ؛ دنيا را به جاى پروردگارشان خدا و پروردگار برگزيدند ؛ از اوامر دنيا فرمان مىبرند و از خواهشهاى دنيا پيروى مىكنند ؛ از اين رو خواست قطعى محمّد بن عبد الله ( ص ) است كه هر كس از اخلاف شما اين زمان را درك كند بر دنيا پرستان سلام نكند و بيمارانشان را عيادت نكند و در پى جنازهء مردگانشان نرود و بزرگانشان را تعظيم نكند و هر كس خلاف اين خواستهء پيامبر ( ص )\r\n\r\n\r\n","description":"","footnote":"\r\n( 5 ) عراقى گويد : اين حديث را با اين عبارت نيافته‌ام سپس به جاى « شرف » لفظ « جاه » را ذكر كرده است .\r\n( 6 ) اين حديث را ترمذى در ( سنن ) ج 9 ، ص 223 ، از حديث مالك انصارى روايت كرده و آن را صحيح دانسته است و در روايت او « شرف » و نيز « جائعان » به جاى « ضاريان » آمده است ، و نسايى در السنن الكبرى همين گونه روايت كرده است ولى كلمهء « فى زريبة » در روايت او نيست ، و طبرانى در الاوسط از حديث ابو سعيد روايت كرده : « ماذئبان ضاريان فى زريبة غنم ، تا آخر حديث » در سند حديث طبرانى خالد بن يزيد عمرى هست و او كذّاب است ، همين حديث را طبرانى از ابو هريره با كمى اختلاف به سند ديگرى كه خوب و جيّد است روايت كرده ، چنان كه در مجمع الزوائد ، ج 10 ، ص 251 ، آمده است .\r\n( 7 ) به صحيح بخارى ، ج 8 ، ص 116 ، و مسند احمد ، ج 2 ، ص 428 ، و ج 3 ، ص 52 ، رجوع كنيد .\r\n( 8 ) اين حديث را در هيچ مأخذى با اين عبارت نيافته‌ام .\r\n","page_name":" 62 ","page_number":62},
  {"content":"\r\n\r\nعمل كند به نابودى اسلام كمك كرده است » . « 9 » پيامبر ( ص ) فرمود : « دنيا را براى طالبان آن واگذاريد و هر كس بيش از مقدار كفايتش از دنيا بگيرد دست به نوعى خودكشى زده و خود نمىداند . » « 10 » و فرمود ( ص ) : « فرزند آدم مىگويد : مالم ، مالم ، و آيا مالى دارى جز همان كه با ميل و رضايت صدقه دادى ، يا خوردى و از بين بردى ، يا پوشيدى و كهنه كردى ؛ » « 11 » مردى گفت : « اى رسول خدا مرا چه شده كه مرگ را دوست ندارم ؟ فرمود : آيا مالى دارى ؟ عرض كرد : « آرى اى رسول خدا ، فرمود : مالت را پيشاپيش خود بفرست ، چرا كه دل مؤمن همراه مال خويش است . اگر آن را جلوتر بفرستى ( صدقه بدهى ) دوست دارى به آن ملحق شوى ( بميرى ) و اگر نگاه دارى دوست دارى كه همراه آن ( زنده ) بمانى . » « 12 » و فرمود ( ص ) : « دوستان فرزند آدم سه گروهند : يكى تا قبض روح همراه اوست ، دوم تا قبر با اوست و سوم تا رستاخيز همراهش است . آن كه تا قبض روح همراه اوست مال و ثروتش است ، و آن كه تا قبر با اوست خاندانش‌اند ، و آن كه تا محشر همراه اوست عملش است . » « 13 »\r\n\r\n\r\n","description":"","footnote":"\r\n( 9 ) اين حديث را بزاز از ابو امامه چنين روايت كرده : سيكون رجال من امّتى يأكلون الوان الطعام و يشربون الوان الشراب و يلبسون الوان الثياب و يتشدّقون فى الكلام فاولئك شرار امّتى الذين غذوا بالنّعيم و نبتت عليه اجسامهم ، و در طريق اين حديث عبد الرحمن بن زياد بن نعم آفريقايى هست و او در حفظ ضعيف است چنان كه ابن حجر گفته است با اين حال توثيق شده است ولى بيشتر محدّثان او را تضعيف كرده‌اند چنان كه در مجمع الزوائد ، ج 10 ، ص 250 ، آمده است و براى بقيه حديث مأخذى نيافته‌ام .\r\n( 10 ) اين حديث را ابو بكر بن لال از حديث انس به سندى ضعيف روايت كرده چنان كه در جامع الصغير ، ج 2 ص 16 آمده است ، و بزار آن را روايت كرده و گفته است : جز من به همين صورت روايت نشده چنان كه در الترغيب ، ج 4 ، ص 160 آمده است .\r\n( 11 ) اين حديث را حاكم در مستدرك ، ج 4 ، ص 322 ، و ترمذى در ( سنن ) ، ج 9 ، ص 207 روايت كرده و پيش از اين گذشت .\r\n( 12 ) عراقى گويد : بر اين حديث آگاهى نيافتم .\r\n( 13 ) اين حديث را طبرانى در الكبير به سندهايى روايت كرده كه از آنها صحيح است ، و در الاوسط آن را به عبارت ديگرى روايت كرده است ، به الترغيب ، ج 4 ، ص 171 ، و مجمع الزوائد ، ج 10 ، ص 251 - 252 ، رجوع كنيد .\r\n","page_name":" 63 ","page_number":63},
  {"content":"\r\n\r\nحواريّون به عيسى بن مريم ( ع ) عرض كردند چرا تو بر روى آب راه مىروى و ما نمىتوانيم ؟ عيسى ( ع ) به آنان فرمود : « دينار و درهم در نظرتان چه جايگاهى دارد ؟\r\nگفتند : جايگاه خوبى ؛ فرمود : ولى طلا و نقره در نزد من با خاك برابر است . » سلمان به ابو درداء نوشت : برادرم از جمع كردن دنيايى كه شكرش را به جا نمىآورى بپرهيز چرا كه من از رسول خدا ( ص ) شنيدم كه مىفرمود : « دنيادارى كه خدا را در دنيا عبادت كرده است به محشر مىآورند در حالى كه مالش در مقابلش است ، هر چه صراط او را در رفتن مىلرزاند مالش به او مىگويد : برو حقّ خدا را از من پرداخته‌اى .\r\nآنگاه دنيادارى را مىآورند كه در مورد آن اموال خداى را اطاعت نكرده است در حالى كه مال خود را بر دوش مىكشد ، هر چه صراط او را در رفتن مىلرزاند مالش به او مىگويد : واى بر تو چرا حق خدا را از من نپرداختى ، و همچنان خواهد بود تا به مرگ و نابودى خوانده شود . » « 14 » تمام آنچه در كتاب زهد و فقر در نكوهش ثروت و ستايش فقر نقل كرديم به نكوهش مال برمىگردد . بنابراين با تكرار آن مطلب را طولانى نمىكنيم ، همچنين تمام آنچه در نكوهش دنيا نقل كرديم به طور عام شامل نكوهش مال هم مىشود ، چرا كه مال از بزرگترين اركان دنياست . اكنون آنچه در خصوص مال رسيده است نقل مىكنيم :\r\nپيامبر ( ص ) فرمود : « هر گاه بنده مىميرد فرشتگان مىگويند : چه پيش فرستاده است . و مردم مىگويند : چه بر جاى گذاشته است » ؛ « 15 » و فرمود ( ص ) : « براى خود زمين و ملك نگيريد كه دنيا را دوست خواهيد\r\n\r\n\r\n","description":"","footnote":"\r\n( 14 ) عراقى گويد : اين حديث از سلمان نيست بلكه از حديث ابو درداء است و اوست كه به سلمان نوشته است ، بيهقى در الشعب چنين روايت كرده و به جاى ( الدنيا ) ( المال ) گفته است ولى حديث منقطع است .\r\n( 15 ) - اين حديث را بيهقى در الشعب از حديث ابو هريره به سندى ضعيف روايت كرده چنان كه در جامع الصغير آمده است .\r\n","page_name":" 64 ","page_number":64},
  {"content":"\r\n\r\nداشت . » « 16 » روايت شده كه على ( ع ) درهمى را در كف دستش نهاد ، آنگاه فرمود : « تا تو از دستم نروى برايم نفعى ندارى » .\r\nگويند : نخستين بار كه سكهء طلا و نقره زده شد ، ابليس آنها را برداشت و بر پيشانى خود نهاد ؛ آنگاه آنها را بوسيد و گفت : هر كس شما را دوست بدارد براستى بندهء من است .\r\nيحيى بن معاذ گفت : درهم عقرب است پس اگر نمىتوانى از آن بهره بگيرى آن را نگير ، چرا كه اگر تو را بگزد زهرش تو را مىكشد . سؤال شد : خوب بهره گرفتن از درهم چيست ؟ گفت : از حلال به دست بياورى و در جاى مناسب مصرف كنى .\r\nو نيز گفته است : انسان در حال مرگش در مورد مالش دو مصيبت دارد كه اوّلين و آخرين مانند آن را نشنيده‌اند . گفته شد : آن دو مصيبت چيست ؟ گفت : تمام مال از او گرفته مىشود و دربارهء تمام مال از او سؤال مىشود .\r\nگفته شده : هيچ كس را درهم به عزّت نرساند ، مگر اين كه خوار ساخت .\r\nعلاء بن زياد گفت : دنيا برايم مجسّم شد در حالى كه به تمام زيورها آراسته بود .\r\nگفتم : از شرّ تو به خدا پناه مىبرم ، گفت : اگر شادمان مىشوى كه خدا تو را از شرّ من نگاه دارد درهم و دينار را دشمن بدار . زيرا درهم و دينار تمام دنياست و انسان به وسيلهء آنها به تمام دنيا مىرسد ، بنابراين هر كس خود را از آن دو نگاه دارد از دنيا نگاه داشته است ؛ از اين رو گفته است :\r\n انى وجدت فلا تظنوا غيره * ان التورع عند هذا الدرهم\r\nفاذا قدرت عليه ثم تركته * فاعلم بان تقاك تقوى المسلم . « 17 » \r\n\r\n\r\n","description":"","footnote":"\r\n( 16 ) اين حديث را ترمذى در ( سنن ) ، ج 9 ، ص 301 ، از حديث ابن مسعود روايت كرده و در آن اين جمله آمده است « فترغبوا فى الدنيا » .\r\n( 17 ) من به درهم دست يافتم و جز اين گمان مبريد براستى پارسايى در مقابل درهم معلوم مىشود هر گاه به درهم دست يا بى و از آن صرف نظر كنى بايد بدانى كه همانند يك مسلمان تقوا پيشه‌اى .\r\n","page_name":" 65 ","page_number":65},
  {"content":"\r\n\r\nشاعر ديگرى گفته است :\r\n لا يغرنك من المرء قميص رقعه * او ازار فوق عظم الساق منه رفعه\r\nاو جبين لاح فيه اثر قد خلعه * اره الدرهم فانظر حبه او ورعه « 18 » \r\n\r\nستايش مال و جمع ميان ستايش و نكوهش آن\r\n( 1 ) بايد بدانيم كه خداى سبحان در چند جا از مال به خير تعبير كرده و فرموده است :\r\n إِنْ تَرَكَ خَيْراً  الآيه . « 19 » و پيامبر خدا ( ص ) فرمود : « چه نيكوست مال شايسته براى مرد شايسته » . « 20 » و هر چه در مورد ثواب صدقه و حج وارد شده است ستايش از مال است ، چرا كه جز با مال نمىتوان به اين ثوابها رسيد . خداى متعال فرمود :  وَ يَسْتَخْرِجا كَنزَهُما رَحْمَةً مِنْ رَبِّكَ  . « 21 » خداوند در حالى كه بر بندگانش منّت مىنهد فرموده است :\r\n وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ وَ يَجْعَلْ لَكُمْ أَنْهاراً  . « 22 » پيامبر ( ص ) فرمود : « فقر ممكن است به كفر بيانجامد » . « 23 » و اين سخن ستايش مال است ، و از علت جمع ميان ستايش و نكوهش آگاه نمىشويد مگر اين كه فلسفهء مال و هدف آن و آفتها و گرفتاريهايش را بشناسيد تا بر شما آشكار شود كه مال از يك نظر خير و از يك نظر شرّ است ، و از آن نظر كه خير است ستوده و از آن نظر كه شرّ است نكوهيده است ؛ چرا كه\r\n\r\n\r\n","description":"","footnote":"\r\n( 18 ) جامهء مرقع كسى يا لباس كه تا بالاى استخوان ساق پا مىرسد تو را نفريبد يا از پيشانى شخصى كه اثر سجده در آن آشكار است فريب نخورى به او سكه‌هاى درهم نشان بده و ببين ميزان محبت او به درهم و پرهيز از آن چگونه و تا چه اندازه است .\r\n( 19 ) بقره 180 / : اگر چيز خوبى از خود به جاى گذارده .\r\n( 20 ) عراقى گويد : اين حديث را احمد و طبرانى در الكبير و الاوسط از حديث عمرو بن عاص به سندى صحيح و بالفظ ( نعما ) روايت كرده و هر دو « للمرء » گفته‌اند .\r\n( 21 ) كهف / 82 : و گنجشان را استخراج كنند ، اين رحمتى از پروردگارت بود .\r\n( 22 ) نوح 12 / : و باغهاى سر سبز و نهرهاى جارى در اختيارتان قرار دهد .\r\n( 23 ) اين حديث را ابو نعيم در الحليه ، از حديث انس به سندى ضعيف روايت كرده چنان كه در جامع الصغير آمده است .\r\n","page_name":" 66 ","page_number":66},
  {"content":"\r\n\r\nمال نه شرّ محض است و نه خير محض ، بلكه وسيله براى هر دو است و هر چيزى كه چنين صفتى داشته باشد ناگزير يك بار ستوده و ديگر بار نكوهيده است . ولى انسان بينا و صاحب تشخيص درمىيابد كه مال ستوده غير از مال نكوهيده است و شرح آن توجه به مطالبى است كه در كتاب شكر نقل كرديم و كارهاى خير را شرح داديم و درجات نعمتها را مفصل بيان كرديم . اما اندازه‌اى كه بايد به آن قناعت شود ، اين است كه هدف افراد زيرك و صاحبان بصيرت خوشبختى آخرت است ، كه همان نعمتهاى هميشگى و حكومت پايدار است و خوى اشخاص بزرگوار و زيركان رسيدن به اين نوع زندگى است ، زيرا به رسول خدا ( ص ) عرض شد : بزرگوارترين و باهوش‌ترين مردم كيست ؟\r\nفرمود : « آن كه بيش از همه به ياد مرگ باشد و بيش از همه براى مرگ آماده شود » ؛ « 24 » و در دنيا جز با سه وسيله نمىتوان به اين سعادتها رسيد كه عبارتند از : 1 - فضايل نفسانى مانند علم و خوشخويى ، 2 - فضايل بدنى مانند تندرستى و سلامتى ، 3 - فضايل خارج از بدن مانند مال و ديگر عوامل و درجات آنها به ترتيب ، عوامل نفسانى ، آنگاه عوامل بدنى و سپس عوامل خارجى است و پست‌ترين آنها عوامل خارجى است ، و مال از جمله عوامل خارج از بدن است و پست‌ترين آنها طلا و نقره است ، چرا كه آن دو در خدمت انسانند و انسان در خدمت آنها نيست و مقصود ذاتى نيستند ، بلكه مقصود براى رسيدن به امور ديگرند ، چرا كه جوهر ارزنده‌اى كه سعادت آن مطلوب است جوهر نفس است كه در خدمت علم و معرفت و كرامتهاى اخلاقى است تا اين فضايل صفت ذاتى نفس شود ، ولى بدن به وسيلهء حواس و اعضاء در خدمت نفس است ، و خوراك و پوشاك در خدمت بدن است .\r\nپيش از اين گفته شد كه مقصود از خوراك بقاى بدن و مقصود از ازدواجها بقاى نسل است و مقصود از بدن كامل شدن و تزكيه نفس و آراسته شدن آن به علم و اخلاق\r\n\r\n\r\n","description":"","footnote":"\r\n( 24 ) اين حديث را ابن ابى الدنيا در باب مرگ به سندى نيكو روايت كرده چنان كه در المغنى آمده است .\r\n","page_name":" 67 ","page_number":67},
  {"content":"\r\n\r\nاست . هر كس اين ترتيب را بداند ارزش مال بر او معلوم شود و بداند كه مال از آن نظر ارزش دارد كه براى تهيهء خوراك و پوشاك لازم است و آن براى بقاى بدن لازم است و بقاى بدن براى كامل شدن نفس كه برتر از بدن است ضرورت دارد ، و هر كس از فايده و هدف و مقصد چيزى آگاه شود ، و آن را در هدف به كار گيرد و به آن توجّه كند و هدف را از ياد نبرد كار خوب كرده و بهره مىبرد و آنچه موجب رسيدن به هدف است دربارهء او ستوده خواهد بود . در اين صورت مال ابزار و وسيله‌اى است كه براى رسيدن به هدفى صحيح به كار گرفته مىشود و مىتواند ابزار و وسيله‌اى براى رسيدن به اهداف فاسد باشد كه مانع از سعادت آخرت و راه علم و عمل است . لذا مال هم ستوده و هم نكوهيده است ، نسبت به هدف پسنديده ستوده و نسبت به مقصد زشت ، نكوهيده است ، پس هر كس از دنيا بيش از مقدار كفايتش بردارد ندانسته اقدام به مرگ خود كرده ، چنان كه در حديث آمده است ، و چون طبيعت آدميان تمايل به پيروى از شهواتى دارد كه مانع راه خداست و چون مال دستيابى به اين شهوتها را آسان مىكند و وسيلهء آن است بيش از مقدار كفايت بسيار خطرناك است . از اين رو پيامبران از شرّ مال به خدا پناه برده‌اند تا آنجا كه پيامبر ما ( ص ) به درگاه خدا عرض كرد : « بار خدايا روزى آل محمد ( ص ) را به اندازهء كفايت قرار بده » « 25 » و از دنيا مالى كه خيلى خالص نباشد طلب نكرد ، و عرض كرد : « بار خدايا مرا مسكين زنده بدار و مسكين بميران . » « 26 » حضرت ابراهيم صلوات الله عليه به خدا پناه برد عرض كرد :  وَ اجْنُبْنِي وَ بَنِيَّ أَنْ نَعْبُدَ الْأَصْنامَ  . « 27 » در بعضى از تفاسير آمده كه مقصود آن حضرت از اصنام طلا و نقره\r\n\r\n\r\n","description":"","footnote":"\r\n( 25 ) حديث مورد اتفّاق محدثان است ، ابن ماجه آن را در ( سنن ) به شمارهء 4139 ، از حديث ابو هريره روايت كرده است .\r\n( 26 ) اين حديث را ترمذى در ( سنن ) ج 9 ، ص 213 ، ابواب زهد ، در حديثى از انس روايت كرده و گفته است : اين حديث عجيبى است . ابن ماجه آن را به شمارهء 4126 ، روايت كرده است .\r\n( 27 ) ابراهيم 35 / : و من و فرزندانم را از پرستش بتها دور نگاه دار .\r\n","page_name":" 68 ","page_number":68},
  {"content":"\r\n\r\nبوده است ، زيرا مقام نبوّت برتر از آن است كه بر آن بيم اعتقاد به خداى اين سنگ ( طلا و نقره ) برود ، چرا كه پيش از نبوّت عبادت طلا و نقره در حال كودكى كافى است بلكه معناى عبادت اين سنگها دوستى آنها و فريب خوردن و اعتماد به آنها است ؛ پيامبر ما ( ص ) فرمود : « بندهء درهم به رو درافتاد ( هلاك شد ) و بندهء دينار به رو درافتاد و هرگاه خارى در بدنش فرو رود نمىتواند بيرون بياورد » . « 28 » بنابراين روشن است كه هر كس طلا و نقره را دوست بدارد آنها را پرستيده و هر كس سنگى را بپرستد بت‌پرست است ، بلكه هر كس بندهء غير خدا باشد بت‌پرست است ، يعنى هر كس را كه طلا و نقره از خدا و اداى حق او باز دارد مانند بت پرست است و نوعى شرك ؛ جز اين كه شرك دو نوع است :\r\nشرك خفى كه موجب مخلّد شدن در آتش نيست و كمتر مىشود كه مؤمنان گرفتار اين شرك نشوند ، چرا كه شرك پنهانتر از حركت مورچه است و شرك جلّى و آشكار كه موجب مخلّد شدن در آتش است .\r\n\r\nشرح آفتهاى مال و فوايد آن\r\n( 1 ) بايد دانست كه مال همانند مارى است كه هم زهر دارد و هم پاد زهر . فوايد مال پادزهر آن و گرفتاريهاى آن زهر آن است . پس هر كس گرفتاريها و فوايد مال را بشناسد مىتواند از شرّ آن بپرهيزد و از خير آن بهره‌مند شود .\r\n\r\nفوايد مال به دنيوى و دينى تقسيم مىشود\r\n( 2 ) : فوايد دنيوى مال نياز به ذكر ندارد ، چرا كه مشهور است و تمام طبقات مردم مىدانند و اگر نمىدانستند در طلب آن خود را به هلاكت نمىافكندند . اما فوايد دينى تمامش منحصر در سه نوع است :\r\nنوع اوّل : اين است كه براى خودش خرج كند يا در راه عبادت يا كمك گرفتن بر\r\n\r\n\r\n","description":"","footnote":"\r\n( 28 ) اين حديث را بخارى در ( صحيح ) ، ج 4 ، ص - 41 - 42 ، در حديثى از ابو هريره روايت كرده است .\r\n","page_name":" 69 ","page_number":69},
  {"content":"\r\n\r\nعبادت مانند استفاده از مال براى حجّ و جهاد ؛ چرا كه فقط با مال مىتوان آنها را انجام داد و هر دو از عبادات مهمّ است ، و شخص فقير از فضيلت آنها محروم است . اما آنچه موجب تقويت انسان بر عبادت مىشود خوراك و پوشاك و مسكن و ازدواج و ضروريّات زندگى است ، زيرا هرگاه اين نيازها فراهم نشود دل سرگرم چاره‌انديشى آنها مىشود و دل براى توجه به دين آسوده نيست و هر چه آدمى با آن به عبادت مىرسد خود عبادت است ( مقدمه واجب نيز عبادت است ) . پس كسانى كه از دنيا به مقدار كفايت بهره‌مند مىشوند تا براى دين كمك بگيرند از فوايد دينى دنيا برخوردارند . اما برخوردارى فراوان و بيش از نياز از نعمتها جزء فوايد دينى مال دنيا نيست ، چرا كه فقط از بهره‌هاى دنياست .\r\nنوع دوّم : مالى است كه براى مردم مصرف مىشود و چهار بخش است : صدقه ، مروّت ، حفظ آبرو ، و مزد خدمتكاران . اما صدقه ، ثوابش بر كسى پوشيده نيست و آتش خشم پروردگار را خاموش مىكند . و ما فضايل آن را نقل كرديم . اما مقصودمان از مروّت خرج كردن مال براى اشراف و ثروتمندان در مهمانى ، هديه ، كمك و نظاير آن است . اين مورد مصداق صدقه نيست ، بلكه صدقه چيزى است كه به فرد محتاج داده مىشود ، جز اين كه اين مورد نيز از فوايد دينى است زيرا با انجام اين كارها انسان دوست و برادر به دست مىآورد و به صفت سخاوت متّصف و در زمرهء بخشندگان قرار مىگيرد فقط كسى به بخشندگى متّصف مىشود كه مىبخشد و راه جوانمردى و مروّت را مىپيمايد ، اين قسم نيز بسيار ثواب دارد ؛ در مورد هديه‌ها ، مهمانيها ، غذا دادن بدون اينكه در مصرف آنها فقر و نادارى مصرف كنندگان شرط باشد ، روايات فراوانى آمده است . اما مقصودمان از حفظ آبرو با مال بخشش آن براى جلوگيرى از هجو شاعران و دشنام و سرزنش نادانان و بستن زبان آنها و دفع شرّشان است . اين قسم نيز با حتمى بودن فايده‌اش در دنيا از بهره‌هاى دينى است . رسول خدا ( ص ) فرمود : « مالى كه شخص با آن\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nآبرويش را حفظ كند صدقه به شمار مىآيد » . « 29 » و چرا چنين نباشد در حالى كه غيبت كننده را از معصيت غيبت بازمىدارد و از سخن او كه دشمنى برمىانگيزد و شخص را به تلافى و انتقام و تجاوز از حدود دين وادار مىكند برحذر مىدارد . اما استفاده از مال براى به خدمت گرفتن ديگران اين است كه آدمى براى فراهم ساختن نيازمنديهاى خود كه بسيار است احتياج به استخدام ديگران دارد و اگر خود عهده‌دار تمام آنها بشود وقتش ضايع مىگردد و رفتن به راه آخرت با انديشه و ذكر خدا كه بالاترين مقامات رهروان است بر او مشكل مىشود ، و هر كه مال ندارد بايد خريد ما يحتاج خود و جاروب كردن خانه و حتّى نسخه بردارى از كتاب مورد نياز خود را شخصا به عهده بگيرد . و كارى كه ديگرى بتواند براى انسان انجام دهد و به وسيلهء او به هدفش برسد در صورتى كه خود انجام دهد موجب رنج و زحمتش خواهد شد ؛ زيرا آدمى وظايفى مانند علم و عمل و تفكّر و ياد خدا را بر عهده دارد كه ديگرى نمىتواند آن را انجام دهد . بنابراين هدر دادن وقت در غير آن وظايف زيان و خسران است .\r\nنوع سوّم : مالى است كه خرج شخص معينى نمىشود ، ولى نفع همگانى دارد ؛ مانند ساختن مساجد ، پلها ، بيمارستانها ، و نصب كردن حباب در راهها و ديگر موقوفاتى كه براى خيرات مهيّا مىشود اين موارد از امور خيريهء دائمى است كه پس از مرگ به انسان مىرسد و در طول زمان دعاى صالحان را به صاحب خيرات مىرساند و همين خير آدمى را بس است . اين است تمام فوايد مال از نظر دينى سواى آنچه به بهره‌هاى دنيا مربوط مىشود كه عبارت است از رهايى از ذلّت و فقر و رسيدن به عزّت و مجد در ميان مردم و داشتن برادران و ياران و دوستان بسيار و بزرگوارى و وقار در دلها . تمام موارد ياد شده از بهره‌هاى دنيوى است كه مقتضاى داشتن مال است .\r\n\r\n\r\n","description":"","footnote":"\r\n( 29 ) اين حديث را ابو يعلى از حديث جابر روايت كرده و دارقطنى و خرائطى و بيهقى نيز در شعب الايمان در حديثى از جابر به سندى حسن روايت كرده‌اند چنان كه در المغنى آمده است ، و حاكم در مستدرك به سندى ضعيف روايت كرده چنان كه در جامع الصغير آمده است .\r\n","page_name":" 71 ","page_number":71},
  {"content":"\r\n\r\n\r\nامّا آفات مال ، دينى و دنيوى است\r\n( 1 ) : آفات دينى سه نوع است :\r\n1 - مال انسان را به ارتكاب گناهان مىكشاند ، چرا كه بعضى از شهوتها بر بعضى برترى دارد و گاه ناتوانى بر انجام گناه ميان شخص و معصيت مانع ايجاد مىكند و از جملهء موارد مصون ماندن از گناه نداشتن قدرت است ؛ و هرگاه انسان از نوعى معصيت نوميد شود انگيزهء حركت به طرف آن گناه را از دست مىدهد و هرگاه احساس قدرت بر گناه كند انگيزهء گناه برانگيخته مىشود . داشتن مال نوعى قدرت است كه انسان را به ارتكاب گناهان و معاصى تحريك مىكند و اگر به آنچه مايل است عمل كند هلاك مىشود و اگر صبر كند به سختى مىافتد ؛ چرا كه صبر كردن بر معصيت به هنگام قدرت دشوارتر است و فتنهء برخوردارى از نعمت از فتنهء تنگدستى بزرگتر است .\r\nدوّم اينكه مال انسان را به برخوردارى از اشياى مباح مىكشاند و اين نخستين درجه است . پس هرگاه صاحب مال بتواند نان جو بخورد و جامهء درشت بپوشد و غذاهاى لذيذ را ترك كند چنان كه سليمان ( ع ) در عين سلطنت بر آن قدرت داشت ، در اين صورت بهترين حالت انسان آن است كه از مباحات دنيا برخوردار باشد و نفس خود را به آن عادت دهد . اما برخوردارى از نعمت در نزد او محبوب و عادى مىشود و نمىتواند در برابر نعمتها خويشتن‌دارى كند و در نتيجه بعضى از نعمتها او را به نعمت ديگرى مىكشاند ، و هرگاه علاقه‌اش به نعمت زياد شود نمىتواند با كسب حلال به آن برسد از اين رو وارد در كسبهاى شبهه‌دار مىشود و در رياكارى و حيله‌گرى و دروغ و نفاق و ديگر اخلاق پست فرو مىرود تا با آن كار دنيايش را منظّم سازد و بتواند از نعمتها برخوردار شود ، زيرا كسى كه مال بسيار دارد نيازش به مردم بيشتر مىشود و هر كه به مردم محتاج باشد ناچار است كه با آنها منافقانه رفتار كند و براى بدست آوردن رضايت آنها معصيت خدا كند . پس اگر انسان از آفت اوّل سالم بماند از اين بلا هرگز سالم نمىماند . از نيازمندى به مردم دشمنى و دوستى برانگيخته مىشود همچنين حسد و كينه و\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nريا و تكبّر و دروغ و غيبت و سخن‌چينى و ديگر گناهان مخصوص دل و زبان از نياز به مردم نشأت مىگيرد و از تجاوز به ديگر اعضاى بدن خالى نيست ، و تمام اينها از شومى مال و نياز به نگهدارى و اصلاح آن لازم مىآيد .\r\nآفت سوّم كه هيچ كس از آن جدا نيست اين است كه رسيدگى به مال هر كسى را از ياد خداى متعال باز مىدارد و هر چيزى كه بنده را از خدا باز دارد خسران و زيان است ، از اين رو عيسى ( ع ) فرمود : مال سه آفت دارد اگر از غير حلال به دست آيد عرض شد : اگر در از حلال به دست بياورد ، فرمود : آن را در جاى خودش مصرف نكند . عرض شد : اگر در جاى خود مصرف كند ، فرمود : رسيدگى به مال او را از ياد خدا باز مىدارد ، و اين همان دردى است كه مصرف درمان آن مشكل است ، زيرا ياد خداى متعال و تفكّر در عظمت او اصل و چكيده و سرّ عبادات است و آن دلى آسوده مىخواهد در حالى كه مالك زمين صبح و شام در انديشهء نزاع با كشاورز و حسابرسى او ، و دشمنى با شريكها و نزاع با آنها دربارهء آب و حدود ( زمينها ) ، و دشمنى با ياوران شاه در مورد ماليات ، و نزاع با كارگران كه در آبادانى كوتاهى كرده‌اند ، و نزاع با كشاورزان در خيانت و دزديهايشان است ؛ و بازرگان در انديشهء خيانت شريك خويش و اختصاص بهره به خودش و كوتاهى او در عمل و هدر دادن مال است . همچنين است وضع گله‌داران و باقى انواع مالها ؛ و مالى كه سرگرمى و گرفتارىاش كمتر است طلا و نقره‌اى است كه در زيرزمين مدفون است . در عين حال صاحب گنج همواره در فكر آن و چگونه حفظ كردن آن است و بيم آن دارد كه كسى به آن دست يابد ، و در فكر است كه طمع مردم را از آن دور سازد ، بنابراين ميدانهاى افكار دنياداران بىنهايت است و كسى كه روزى روزش را دارد از تمام اين انديشه‌ها در امان است . اين است تمام آفات دينى مال و اين آفات غير از رنجهايى است كه مالداران در دنيا تحمّل مىكنند كه عبارت است از ترس و اندوه و رنج در دور ساختن حسودان و تحمّل سختيها در نگاهدارى اموال و به دست آوردن آن . در اين صورت مالى كه حالت\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nپادزهر دارد برداشتن از آن به مقدار قوّت و به مصرف رساندن بقيهء آن در كارهاى خير است و غير از آن زهر و آفت است .\r\n\r\nدر نكوهش حرص و طمع و ستايش قناعت و نوميدى از آنچه در دست مردم است .\r\n( 1 ) بايد دانست كه فقر ستوده است ، چنان كه در كتاب فقر نقل كرديم ولى شايسته است كه فقر قانع باشد و از مردم قطع طمع كند ، و توجّهى به مال آنها نداشته باشد و در به دست آوردن مال حريص نباشد . چگونه مىتواند به كسب مال حريص باشد در حالى كه توان آن كار را ندارد و بايد به مقدارى از خوراك و پوشاك ضرورى قناعت كند ، و به كمترين مقدار و نازلترين نوع غذا و لباس اكتفا نمايد ، و خواسته‌هايش را به مخارج يك روز يا يك ماه منحصر سازد و دلش را سرگرم به مخارج ماه بعد نكند . بنابراين اگر به مال زياد و آرزوى دراز علاقمند شود ، عزّت قناعت را از دست مىدهد و ناچار آلوده به طمع و ذلّت حرص مىشود و حرص و طمع او را به اخلاق نكوهيده و ارتكاب كارهاى زشت كه خلاف مروّت است مىكشاند . انسان بر اساس فطرت طمع كار و حريص است و كمتر قناعت مىكند ، پيامبر خدا ( ص ) فرمود : « اگر براى فرزند آدم دو درّه طلا باشد درّهء سومى را مىخواهد ؛ و شكم فرزند آدم را جز خاك پر نمىكند و خداوند به كسى كه توبه كند رجوع مىكند » . « 30 » از ابو واقد ليثى روايت شده كه گويد : هرگاه به پيامبر ( ص ) وحى مىرسيد به خدمتش مىآمديم و وحى نازل شده را به ما تعليم مىداد . روزى خدمت آن حضرت آمدم ، پيامبر ( ص ) فرمود : « خداى عزّ و جلّ مىفرمايد : ما مال را براى برپا داشتن نماز و دادن زكات فرستاديم ، اگر فرزند آدم يك ذرّه طلا داشته باشد دوست دارد كه دوّمين آن\r\n\r\n\r\n","description":"","footnote":"\r\n( 30 ) اين حديث را بخارى در ( صحيح ) ، ج 8 ، ص 115 ، روايت كرده است .\r\n","page_name":" 74 ","page_number":74},
  {"content":"\r\n\r\nرا داشته باشد ، و اگر به دومى برسد دوست دارد كه سوّمين را مالك شود ، و شكم فرزند آدم را جز خاك پر نمىكند و خدا توبهء هر توبه كننده‌اى را مىپذيرد . « 31 » » پيامبر ( ص ) فرمود : « دو گرسنه‌اند كه سير نمىشوند : گرسنهء علم و گرسنهء مال » « 32 » و نيز فرمود ( ص ) : « فرزند آدم پير مىشود و دو صفت با او جوان مىشود : آرزو و دوستى مال » . « 33 » چون مال دوستى در طبيعت انسان است و غريزه‌اى است كه آدمى را گمراه و هلاك مىكند و خداى متعال و رسولش قناعت را ستوده و پيامبر ( ص ) فرموده است :\r\n« خوشا به حال كسى كه به اسلام هدايت يافت و زندگيش به مقدار كفاف بود و به آن قناعت كرد » . « 34 » و فرمود ( ص ) : « هيچ ثروتمند و فقيرى نيست جز اين كه در روز قيامت دوست دارد كه ( كاش ) در دنيا به اندازهء قوتش به او داده مىشد » . « 35 » پيامبر ( ص ) فرمود : « بىنيازى به زيادى مال دنيا نيست ؛ همانا بىنيازى ، بىنيازى نفس است » . « 36 »\r\n\r\n\r\n","description":"","footnote":"\r\n( 31 ) اين حديث را احمد در مسند خود ، ج 5 ، ص 219 ، روايت كرده و ابن ماجه نظير آن را از ابو هريره به شمارهء 4235 ، روايت كرده است .\r\n( 32 ) اين حديث را طبرانى در الكبير به سندى ضعيف از حديث ابن مسعود به لفظ ديگرى روايت كرده چنان كه در مجمع الزوائد ، ج 1 ، ص 135 ، آمده است .\r\n( 33 ) اين حديث را بخارى در ( صحيح ) ، ج 8 ، ص 110 ، با كمى اختلاف لفظى روايت كرده و نسايى و احمد نيز از حديث انس به سندى صحيح نقل كرده‌اند .\r\n( 34 ) اين حديث را ترمذى در صحيح خود ، ج 9 ، ص 211 ، روايت كرده و گفته است : روايت حسن و صحيح است .\r\n( 35 ) اين حديث را ابن ماجه در ( سنن ) به شمارهء 4140 به سندهايش از نفيع از انس روايت كرده است ؛ سيوطى گفته است : اين حديث را ابن جوزى در الموضوعات روايت كرده و آن را عليل دانسته چون نفيع در سند بوده و نفيع متروك است ، و در مسند احمد روايت شده و شاهدى از حديث ابن مسعود دارد كه خطيب ( بغدادى ) در تاريخ خود روايت كرده است .\r\n( 36 ) اين حديث را بخارى در ( صحيح ) ، ج 8 ، ص 118 ، از حديث ابو هريره روايت كرده است .\r\n","page_name":" 75 ","page_number":75},
  {"content":"\r\n\r\nپيامبر ( ص ) از حرص زياد و زياده‌روى در طلب مال نهى كرده و فرموده : « اى مردم به هوش باشيد و در طلب مال روش نيك در پيش بگيريد ، چرا كه رزق هر بنده‌اى مشخّص شده است ، و هيچ بنده‌اى از دنيا نمىرود تا آنچه از روزى دنيا برايش مقدر شده است به او مىرسد در حالى كه دنيا از وى روى گردان است » . « 37 » روايت شده كه موسى ( ع ) از پروردگارش پرسيد : « كدام بنده‌ات غنىتر است ؟\r\nفرمود : آن كه به داده من از همه قانعتر باشد . عرض كرد : كدام بنده‌ات عادلتر است ؟\r\nفرمود : كسى كه خودش نسبت به ديگران منصف باشد . » ابن مسعود گويد : پيامبر خدا ( ص ) فرمود : « روح القدس در روحم دميد كه هيچ كس نمىميرد تا از روزىاش بطور كامل بهره ببرد . پس تقواى الهى پيشه كنيد و در طلب مال نيكو عمل كنيد » . « 38 » از پيامبر ( ص ) روايت شده است : « هرگاه سخت گرسنه شديد به گرده‌اى نان و كوزهء آبى قناعت كنيد و بر دنيا نابودى باد » . « 39 » از پيامبر ( ص ) روايت شده است : « ديندار باش تا عابدترين مردم باشى ، و قانع باش تا سپاسگزارترين مردم باشى و آنچه براى خود دوست مىدارى براى مردم نيز دوست بدار تا مؤمن باشى » . « 40 » پيامبر ( ص ) در روايتى كه ابو ايّوب انصارى از آن حضرت روايت كرده از طمع نهى فرموده است . روايت اين است كه عربى بيابانى به محضر پيامبر آمد و عرض كرد :\r\n\r\n\r\n","description":"","footnote":"\r\n( 37 ) نظير اين حديث را حاكم در مستدرك ، ج 2 ، ص 4 ، و بيهقى در سنن ، ج 5 ، ص 264 ، روايت كرده است .\r\n( 38 ) اين حديث را حاكم در مستدرك ، ج 2 ، ص 4 ، و ابن ابى الدنيلا در باب قناعت روايت كرده‌اند .\r\n( 39 ) اين حديث را ابن عدى و بيهقى در الشعب ، از ابو هريره به سندى ضعيف روايت كرده‌اند چنان كه در جامع الصغير آمده است .\r\n( 40 ) اين حديث را ابن ماجه در ( سنن ) به شمارهء 4217 ، از حديث ابو هريره به سندى حسن روايت كرده است .\r\n","page_name":" 76 ","page_number":76},
  {"content":"\r\n\r\nاى رسول خدا مرا موعظه كن و به اختصار بگو ، پيامبر فرمود : « هرگاه نماز مىخوانى مانند شخص وداع كننده نماز بخوان و سخنى مگو كه فردا از آن عذر بخواهى ، و از آنچه در دست مردم است بكلّى مأيوس باش » . « 41 » عوف بن مالك گويد : نه نفر يا هشت يا هفت نفر در محضر پيامبر ( ص ) بوديم .\r\nحضرت فرمود : آيا با پيامبر خدا بيعت نمىكنيد ؟ عرض كرديم : آيا با شما بيعت نكرديم ؟ آنگاه فرمود : آيا با رسول خدا بيعت نمىكنيد ؟ پس دست دراز كرده و با آن حضرت بيعت كرديم . يكى از ما عرض كرد : ما با شما بيعت كرده‌ايم پس اكنون بر چه چيز با شما بيعت كنيم ؟ فرمود : بيعت كنيد كه خدا را بپرستيد و هيچ چيز را شريك او قرار ندهيد و نمازهاى پنجگانه را به جاى آوريد و بشنويد و اطاعت كنيد - و كلمه‌اى را پنهانى گفت - از مردم چيزى نخواهيد . راوى گويد : تازيانهء بعضى از اين افراد بر زمين مىافتاد و از هيچ كس نمىخواستند كه آن را بردارد و به آنها بدهد » . « 42 »\r\n\r\nسخنان بزرگان\r\n( 1 ) : به يكى از حكيمان گفتند : بىنيازى چيست ؟ گفت : كمى آرزو و خشنودى به آنچه تو را بس است .\r\nابن مسعود گويد : هر روز فرشته‌اى فرياد مىكند ، اى پسر آدم ، اندكى كه تو را كفايت كند بهتر از بسيارى است كه موجب سركشى تو شود .\r\nبه حكيمى گفته شد : مالت چيست ؟ گفت : آراستگى ظاهرى ، و ميانه روى باطنى و نوميدى از آنچه در دست مردم است .\r\nروايت شده كه خداى عزّ و جلّ فرموده است : « اى فرزند آدم اگر تمام دنيا از تو باشد هيچ چيز جز خوراك از آن تو نيست و در صورتى كه من خوراكت را به تو داده‌ام و حساب آن را بر ديگرى قرار داده‌ام به تو احسان كرده‌ام . »\r\n\r\n\r\n","description":"","footnote":"\r\n( 41 ) اين حديث را ابن ماجه در ( سنن ) به شمارهء 4171 ، روايت كرده و نظير آن را حاكم در ( مستدرك ) ج 4 ، ص 326 ، از حديث سعد بن ابى وقاص روايت كرده است .\r\n( 42 ) اين حديث را ابن ماجه در ( سنن ) ، به شمارهء 2867 ، روايت كرده است .\r\n","page_name":" 77 ","page_number":77},
  {"content":"\r\n\r\nبه يكى از حكيمان گفته شد : چه چيز عاقل را بيشتر شاد مىكند ، و كدام چيز به دفع غم بيشتر كمك مىكند ؟ گفت : عمل صالحى كه عاقل انجام دهد بيش از هر چيز او را شاد مىكند ، و خشنودى وى به مقدّر حتمى بيش از هر چيز به دفع غم كمك مىكند .\r\nيكى از حكيمان گويد : طولانىترين اندوه ، اندوه حسود را يافتم ؛ و گواراترين زندگى ، زندگى افراد قانع است ؛ و شخص حريص در هنگام طمع بيش از هر كس ديگرى در مقابل آزار از خود شكيبايى نشان مىدهد ؛ هر كسى كه بيشتر دنيا را طرد كند ، زندگى بهتر دارد ، و پشيمانى عالم افراط كار بيش از همه است .\r\nشاعرى گفته است :\r\n ارفه ببال فتى امسى عالى ثقة * ان الذى قسّم الارزاق يرزقه\r\nفالعرض منه مصون لايد نسّه * و الوجه منه جديد ليس يخلقه\r\nانّ القناعة من يحلل بساحتها * لم يلق فى دهره شيئا يودقّه « 43 » \r\nعربى بيابانى برادرش را به حريص بودن سرزنش كرد و گفت : برادرم تو هم طالبى و هم مطلوب . آنچه از دست نداده‌اى تو را مىطلبد و به تو مىرسد ، و تو مىطلبى آنچه را بيش از نيازت است و هر چه از نظرت غايب است براى تو آشكار شده است . و آنچه دارى از آن گذشته‌اى . گويى اى برادرم شخص حريصى را كه محروم باشد و زاهدى را كه مرزوق باشد نديده‌اى و شاعرى گفته است :\r\n اراك يزيدك الإثراء حرصا * على الدنيا كانك لا تموت\r\nفهل لك غاية ان صرت يوما * اليها قلت حسبى قدر رضيت « 44 » \r\n\r\n\r\n","description":"","footnote":"\r\n( 43 ) قلب جوانى را كه به شب درمىآيد در حالى كه مطمئن است مقسّم ارزاق ( خدا ) او را روزى مىدهد آرام و مطمئن ببين . آبروى او محفوظ و به چيزى آلوده نشده و صورتش تازه و ( طمع ) صورتش را كهنه و بىآب نكرده است كسى كه به ميدان قناعت وارد شود ، در زندگى دنيا با چيزى مواجه نمىشود كه خواب شبانه‌اش را پريشان سازد .\r\n( 44 ) مىبينيم كه ثروت زياد بر حرص تو نسبت به دنيا مىافزايد و گويى نمىميرى . آيا اگر روزى به دنيا برسى برايت پايانى هست كه بگويى مرا بس است و راضى هستم ؟\r\n","page_name":" 78 ","page_number":78},
  {"content":"\r\n\r\nشعبى گويد : نقل شده كه مردى گنجشكى شكار كرد . گنجشك گفت : مىخواهى با من چه كنى ؟ گفت : سرت را مىبرم و تو را مىخورم . گنجشك گفت : به خدا من مرض گوشتخوارى تو را درمان نمىكنم و گرسنگىات را بر طرف نمىسازم ، ولى سه خصلت به تو مىآموزم كه از خوردنم بهتر است يكى را اكنون كه در دست تو هستم به تو مىآموزم ، خصلت دوّم را زمانى كه بر روى درخت پريدم و خصلت سوّم را زمانى كه روى كوه پريدم . مرد گفت : خصلت اوّل را بگو ، گنجشك گفت : بر آنچه از دستت رفت افسوس مخور . او را رها ساخت و چون بر روى درخت پريد گفت : خصلت دوّم را بگو ؛ گفت : امر محال را تصديق مكن . آنگاه پريد و بر روى كوه رفت و گفت : اى بدبخت اگر سرم را مىبريدى از چينه‌دانم دو مرواريد بيرون مىآوردى كه هر كدام بيست مثقال وزن داشت . گويند : مرد لبانش را گزيد و تأسّف خورد و گفت : خصلت سوّم را بگو . گنجشك گفت : دو خصلت اول را از ياد بردى چگونه سوّمى را به تو خبر دهم . مگر نگفتم : بر آنچه از دست دادى افسوس مخور و آنچه محال است تصديق مكن ، آگاه باش تمام گوشت و خون و پر و بال من بيست مثقال نيست . بنابراين چگونه در چينه‌دانم دو مرواريد است كه هر كدام بيست مثقال وزن دارد ؟ آنگاه پريد و رفت . اين حكايت مثالى براى بسيار بودن طمع آدمى است ، چرا كه طمع بسيار انسان را از درك حق ناتوان مىسازد ، تا آنجا كه امر محال را ممكن مىداند .\r\nعبد الله بن سلام به كعب گفت : علم را از دلهاى دانشمندان پس از حفظ و تعقّل آن چه چيز مىبرد ؟ گفت : طمع و حرص نفس و درخواست نيازها ، مردى به فضيل گفت :\r\nگفتار كعب را برايم تفسير كن او گفت : ( منظور اين است كه ) انسان در چيزى طمع مىكند ، پس آن را مىطلبد و دين خود را در طلب آن از دست مىدهد و حرص نفس در مورد اين و آن تا آنجاست كه دوست ندارد چيزى از دستش برود . انسان حوائج زيادى دارد و چون ديگرى آنها را برآورد ، لگام بر دهانت مىزند و هر جا كه بخواهد مىكشد و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبر تو مسلّط مىشود و در برابرش خضوع مىكنى . بنابراين به خاطر محبّت به دنيا هرگاه بر او بگذرى سلام مىدهى و هر گاه بيمار شود از او عيادت مىكنى . براى خدا بر او سلام نمىدهى و براى خدا عيادتش نمىكنى . پس اگر به او محتاج نبودى برايت بهتر بود .\r\nسپس گفت : اين سخن از صد حديثى كه از فلان و فلان بشنوى برايت بهتر است .\r\nيكى از حكيمان گويد : از امور شگفت‌آور انسان اين است كه اگر به او خبر دهند كه همواره در دنيا مىمانى نيروى حرص او بر گردآورى مال بيشتر از آنچه در مدّت كوتاه عمر و انتظار زوال آن وجود دارد ، نخواهد بود .\r\nعبد الواحد بن زيد گويد : بر راهبى گذشتم و به او گفتم : از كجا مىخورى ؟ گفت : از خرمن خداوند بخشنده و خبير كه سنگ آسيا را آفريد و آذوقه براى خرد شدن به آن آسيا مىآيد ، و با دستش به دندانهاى آسياى خود اشاره كرد . [ به گفتهء سعدى : هر آن كس كه دندان دهد نان دهد - م . 
  ]\r\n\r\nشرح درمان حرص و طمع و دارويى كه با آن صفت قناعت به دست مىآيد\r\n( 1 ) بايد دانست كه اين دارو سه ركن دارد : صبر ، علم ، عمل و مجموع آن پنج چيز است :\r\nاوّل عمل است . منظور از عمل ميانه‌روى در زندگى و مدارا در انفاق است . پس هر كس بخواهد به عزّت قناعت برسد لازم است كه درهاى خرج را تا آنجا كه امكان دارد بر خويشتن مسدود سازد و خويشتن را به مخارج ضرورى ملزم كند ؛ زيرا كسى كه خرجش زياد شود و بسيار ببخشد نمىتواند قناعت كند ، بلكه اگر تنهاست لازم است به يك جامهء خشن و به هر غذايى كه پيش آيد قناعت كند و تا مىتواند از خورشت بكاهد و نفس خود را به پذيرش آن وادار كند و اگر داراى عائله است هر كدام را به همان اندازه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nملزم سازد ؛ چرا كه اين مقدار با كمترين تلاش فراهم مىآيد و مىتواند كمتر به طلب مال بپردازد بنابراين ميانه‌روى در زندگى يكى از اصول قناعت است و مقصودمان از رفق و مدارا در انفاق و ترك تصرّف نابجا در مال همين است .\r\nپيامبر خدا ( ص ) فرمود : « خدا رفق و مدارا در تمام كارها را دوست دارد » . « 45 » پيامبر ( ص ) فرمود : « كسى كه ميانه‌روى كند تهيدست نمىشود . » « 46 » و نيز فرمود : « سه خصلت رهايى بخش است : ترس از خدا در نهان و آشكار ، و ميانه‌روى در بىنيازى و فقر ، و رعايت عدل در خشنودى و خشم . » « 47 » روايت شده كه مردى ابو درداء را ديد كه دانه‌اى را از زمين برداشت و مىگفت :\r\nبراستى كه از فهم انسان صرفه‌جويى در زندگى است . ابن عباس گويد : پيامبر ( ص ) فرمود : « ميانه‌روى و راه خوب و هدايت صالح يك جزء از بيست و چند جزء نبوّت است . » « 48 » و در حديث است « تدبير نيمى از زندگى است . » « 49 » پيامبر ( ص ) فرمود : « هر كه ميانه‌روى كند خدا او را بىنياز كند و هر كه اسراف كند\r\n\r\n\r\n","description":"","footnote":"\r\n( 45 ) اين حديث مورد اتفّاق است و پيش از اين نقل شد .\r\n( 46 ) اين حديث را احمد در مسند عبد الله بن مسعود به سندى حسن روايت كرده چنان كه در جامع الصغير آمده است .\r\n( 47 ) اين حديث را ابو الشيخ در التوبيخ و طبرانى در الاوسط از حديث انس به سندى ضعيف روايت كرده چنان كه در جامع الصغير آمده است .\r\n( 48 ) اين حديث را ابو داوود در ( سنن ) ، ج 2 ، ص 548 ، از ابن عباس روايت كرده و در معناى آن حديث گفته شده : راه درست و خوبى هيأت و ميانه‌روى در كارها از امورى است كه خداى متعال به پيامبرانش بخشيده پس در آن امور به پيامبران اقتدا كنيد و از آنها پيروى نماييد . معناى حديث اين نيست كه نبوّت چند جزء مىشود يا در هر كس اين خصلتها گرد آيد در او جزئى از نبوّت هست چرا كه نبوّت اكتسابى نيست ، و تنها كرامتى از سوى خداست براى بندگانى كه خداوند بخواهد به آنها اين كرامت را بفرمايد و اين كرامت در محمد صلى الله عليه و آله ختم شد . طبرانى نيز اين حديث را در الكبير از ابن سرخس به سندى حسن روايت كرده چنان كه در جامع الصغير ، آمده است .\r\n( 49 ) اين حديث را ديلمى در الفردوس از حديث انس به سندى حسن روايت كرده چنان كه در جامع الصغير آمده است .\r\n","page_name":" 81 ","page_number":81},
  {"content":"\r\n\r\nخدا او را فقير سازد و هر كه خداى را ياد كند خدا او را دوست بدارد . » « 50 » پيامبر ( ص ) فرمود : « هرگاه قصد انجام كارى كردى ، بايد كه با تأنّى و بدون شتابزدگى باشد تا خدا برايت گشايش و راه خروجى قرار دهد . » « 51 » و تأنّى در خرج كردن از مهمترين كارهاست .\r\nدوّم آن كه هرگاه در حال حاضر برايش به مقدار زندگى فراهم آمده نبايد براى آينده سخت نگران باشد ؛ و كوتاهى آرزو در اين كار به او كمك مىكند و محقّق شدن آرزوى كوتاه به اين است كه بداند روزى مقدّر شده‌اش ناچار به او مىرسد ، اگر چه حرص بسيار هم نورزد ؛ چرا كه حرص بسيار عامل رسيدن به روزى نيست ، بلكه لازم است به وعدهء خداى متعال مطمئن باشد كه فرموده است :  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها  . « 52 » دليل آن كه لازم است به وعدهء خدا اعتماد كند ، اين است كه شيطان به او وعدهء فقر مىدهد و به كارهاى زشت امر مىكند و مىگويد : اگر در گردآورى و اندوختن مال حرص نورزى ممكن است بيمار و ناتوان شوى و محتاج به تحمّل ذلّت سؤال شوى ، و همچنان در طول عمر او را از بيم به زحمت افتادن در طلب مال رنج مىدهد و در تحمّل اين رنج حاضر بر او مىخندد ، با اين كه از خدا غافل شده به خيال اين كه در آينده دچار زحمت مىشود و بسا كه به زحمت هم نيفتد . در اين مورد گفته شده است :\r\n و من ينفق السّاعات فى جمع ماله * مخافة فقر فالذى فعل الفقر « 53 » \r\n\r\n\r\n","description":"","footnote":"\r\n( 50 ) اين حديث را بزاز از طلحة بن عبيد الله به سندى ضعيف روايت كرده و جمله ( من ذكر الله احبه الله ) در آن نيست چنان كه در جامع الصغير آمده است .\r\n( 51 ) اين حديث را ابن مبارك در باب برّ و صله روايت كرده كه در المغنى آمده است و بخارى آن را در ادب المفرد بيهقى در الشعب از مردى به سندى ضعيف روايت كرده چنان كه در جامع الصغير آمده است .\r\n( 52 ) هود 6 / : هيچ جنبنده‌اى در زمين نيست ، مگر اين كه روزى او بر خداست .\r\n( 53 ) كسى كه از بيم فقير شدن ساعتهاى عمر خود را صرف جمع آورى مال مىكند ، خود اين عمل عين فقر است .\r\n","page_name":" 82 ","page_number":82},
  {"content":"\r\n\r\nپسران خالد بر رسول خدا ( ص ) وارد شدند . پيامبر به آنها فرمود : « تا سرهايتان در حركت است از روزى نااميد نشويد ، زيرا انسان را مادرش برهنه و بدون لباس به دنيا مىآورد آنگاه خداى متعال روزىاش مىدهد . » « 54 » پيامبر ( ص ) بر ابن مسعود گذشت ، در حالى كه غمگين بود . پيامبر به او فرمود :\r\n« زياد غمگين مباش آنچه خدا مقدر كرده خواهد شد و آنچه روزى توست به تو مىرسد . » « 55 » پيامبر ( ص ) فرمود : « اى مردم در طلب مال روش نيكو داشته باشيد ، زيرا براى بنده همان روزيى كه مقدّر شده مىرسد و هيچ بنده‌اى از دنيا نمىرود تا آنچه در دنيا برايش مقدّر شده به او برسد ، در حالى كه دنيا از وى روى گردان است . » « 56 » آدمى از حرص جدا نمىشود ، مگر اين كه به تدبير الهى در مقدّر فرمودن روزى بندگان اطمينان داشته باشد و اين كه روزى ناچار با طلبيدن به روش نيكو به دست مىآيد ، بلكه لازم است بداند كه روزى دادن خدا به بندگان از جايى كه گمان ندارند بيشتر است . خداى متعال فرمود :\r\n  وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ   . « 57 » پس هرگاه درى كه از آن انتظار روزى داشت بسته شود ، نبايد دلش به خاطر آن پريشان شود ، پيامبر ( ص ) فرمود « خدا نمىخواهد بندهء مؤمنش روزى داده شود ، مگر از جايى كه گمان روزى ندارد » . « 58 »\r\n\r\n\r\n","description":"","footnote":"\r\n( 54 ) اين حديث را ابن ماجه در ( سنن ) به شمارهء 4165 ، روايت كرده و پسران خالد ، حبه و سواء بوده‌اند .\r\n( 55 ) اين حديث را ابو نعيم در الحليه از حديث خالد بن رافع روايت كرده چنان كه در المغنى آمده است .\r\n( 56 ) اين حديث پيش از اين از حاكم و ديگران نقل شد .\r\n( 57 ) طلاق / 2 - 3 : و هر كس تقواى الهى پيشه كند خداوند راه نجاتى براى او فراهم مىكند . و او را از جايى كه گمان ندارد روزى مىدهد .\r\n( 58 ) اين حديث را ابن حبان در الضعفا روايت كرده و مقدسى گويد : اين روايت را احمد بن داوود روايت كرده و در سندش عبد الغفّار كه جاعل حديث بوده موجود است ، به تذكرة الموضوعات ، ص 8 ، رجوع كنيد .\r\n","page_name":" 83 ","page_number":83},
  {"content":"\r\n\r\nيكى از بزرگان گويد : تقوا پيشه كن كه هيچ پرهيزگارى را نيازمند نديدم يعنى شخص پرهيزگار آنچه براى زندگيش ضرورى است به وى مىرسد ، بلكه در دلهاى مؤمنان مىاندازد كه روزىاش را به او برسانند .\r\nفضيل گويد : به عربى بيابانى گفتم : زندگىات از كجا تأمين مىشود ؟ گفت : از نذورات زائران خانهء خدا . گفتم : هرگاه حاجيان رفتند ( چه مىكنيد ؟ ) پس گريست و گفت : اگر زندگى نكنيم جز از جايى كه مىدانيم زندگى نخواهيم كرد .\r\nابو حازم گويد : دنيا را دو چيز يافتم : يكى از آن دو مال من است . پس اگر پيش از زمان خودش شتاب كنم به من نمىرسد ، اگر چه با قدرت آسمانها در زمين آن را بطلبم ؛ و يكى از آن دو مال ديگرى است كه گذشته‌اش به من نمىرسد و به باقيمانده‌اش اميد نمىبندم . آنچه از آن ديگرى است از رسيدن من به آن جلوگيرى مىشود ، چنان كه آنچه از آن من است از رسيدن آن به ديگرى جلوگيرى مىشود . پس در كدامين آن دو ، عمرم را فانى كنم ؟ اين دارويى است كه شناخت آن زمانى كه شيطان انسان را از فقر مىترساند براى دفع وى لازم است .\r\nسوّم آن كه از عزّت بىنيازى كه در قناعت و ذلّتى كه در طمع است آگاه باشد و چون اين آگاهى و شناخت محقّق شد ميل او به قناعت برانگيخته مىشود ، چرا كه حرص بدون رنج و طمع بدون ذلّت نيست ، ولى در قناعت فقط زحمت صبر در برابر تمايلات و چيزهاى زائد است و از اين درد جز خدا هيچ كس آگاه نيست و داراى ثواب اخروى است . حرص و طمع از امورى است كه توجّه مردم به آن جلب مىشود ، در حالى كه گناه و گرفتارى دارد . آنگاه انسان به خاطر آن دو عزّت نفس و توان پيروى از حق را از دست مىدهد ، زيرا كسى كه بسيار حريص و طمعكار باشد بيشتر به مردم محتاج مىشود و نمىتواند آنان را به حق دعوت كند و همواره نيرنگ مىزند ، و اين عمل دينش را بر باد مىدهد و هر كس عزّت نفس را بر شهوت شكم ترجيح ندهد عقلش سبك و ايمانش\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nناقص است . پيامبر ( ص ) فرمود : « عزّت مؤمن بىنيازى او از مردم است » . « 59 » بنابراين در قناعت احترام و عزّت است . از اين رو گفتهء شده : از هر كس خواهى بىنياز باش تا مانند او باشى ، و به هر كس خواهى محتاج باش تا اسيرش شوى ، و به هر كس بخواهى نيكى كن تا فرمانروايش باشى .\r\nچهارم آن كه در برخوردارى يهود ، نصارا ، مردمان پست ، نادانان كرد و عربهاى بيابانى و بىدينان و نابخردان ، از نعمتهاى دنيا زياد بينديشد سپس در حالات پيامبران و اولياى خدا و به هيأت صحابه و تابعين بنگرد ؛ و سخنان آنها را بشنود و احوال آنان را مطالعه كند ؛ و عقل خود را مخيّر سازد ميان اين كه شبيه پست‌ترين مردم شود يا به عزيزترين طبقات مردم در نزد خدا تأسّى جويد ، تا بدان وسيله صبر بر تنگناهاى زندگى و قناعت به كم بر او آسان شود . چرا كه اگر منظور وى از نعمتهاى خوردنى سير كردن شكم باشد الاغ بيش از او مىخورد و اگر از نعمت آميزش با زنان لذّت ببرد خوك در درجه‌اى برتر از اوست ، و اگر به پوشاك و اسبان سوارى آراسته شود در ميان يهود و نصارا كسانى هستند كه در درجه بالاترى قرار دارند و اگر به كم قناعت كند و به آن خشنود باشد درجه‌اى دارد كه فقط انبيا و اولياى خدا با او شريكند .\r\nپنجم آن است كه خطر گردآورى مال را درك كند ، چنان كه در آفتهاى مال نقل كرديم و گفتيم در مال بيم دزدى و غارت و هدر رفتن وجود دارد و انسان تهيدست از امنيت و آسودگى برخوردار است . علاوه بر آفات مال در اين بينديشد كه روز قيامت تا پانصد سال از در بهشت رانده مىشود ، چرا كه هرگاه به مقدار كفايت قناعت نكند در\r\n\r\n\r\n","description":"","footnote":"\r\n( 59 ) اين حديث را حاكم در مستدرك ، ج 4 ، ص 325 ، روايت كرده و سندهايش را صحيح دانسته است و ابو الشيخ در كتاب الثواب و ابو نعيم در الحليه ، همگى از حديث سهل بن سعد روايت كرده‌اند كه جبرئيل آن را در ضمن حديثى به پيامبر ( ص ) گفت ، در اين حديث زفر بن سليمان از محمّد بن عينيه نقل كرده و هر دو ( از نظر اعتبار ) مورد اختلافند و قضاعى در مسند الشهاب آن را از قول پيامبر ( ص ) قرار داده ، چنان كه در المغنى آمده است .\r\n","page_name":" 85 ","page_number":85},
  {"content":"\r\n\r\nزمرهء ثروتمندان داخل مىشود و نامش از دفتر تهيدستان حذف مىگردد و حالت قناعت وقتى كامل مىشود كه هميشه در دنيا به پايين‌تر از خود بنگرد نه به بالاتر از خود ؛ زيرا شيطان همواره نظر انسان را در امور دنيا به كسى كه بالاتر از خودش است متوجّه مىسازد و مىگويد : چرا در طلب دنيا سستى مىكنى ؟ در حالى كه صاحبان ثروت از خوراك و پوشاك بهره‌مند مىباشند ؟ ولى شيطان در امور دينى نظر انسان را به پائين‌تر از خودش متوجّه مىكند و مىگويد : چرا بر خودت سخت مىگيرى و از خدا مىترسى ؟ در حالى كه فلانى داناتر از تو است و از خدا نمىترسد و تمام مردم سرگرم بهره‌ورى از نعمتهاى دنيايند ، پس چرا مىخواهى از آنها جدا باشى ؟ ابوذر مىگويد : دوستم پيامبر ( ص ) به من وصيّت كرد كه به پايين‌تر از خودم بنگرم نه به كسى كه بالاتر از خودم است . « 60 » يعنى در كارهاى دنيا به پايين‌تر از خود نگاه كنم .\r\nاز پيامبر ( ص ) روايت شده است : « هرگاه يكى از شما كسى را ببيند كه خدا او را در مال و آفرينش بر ديگران برترى داده است بايد به كسى بنگرد كه پايين‌تر از خودش است » . « 61 » و با توجّه به اين امور است كه مىتواند صفت قناعت را به دست بياورد و اساس كار شكيبايى و كوتاهى آرزوست و بداند كه نتيجهء صبر چند روزهء او در دنيا بهره‌مندى روزگارى دراز [ در آخرت 
  ] است . پس حالت او مانند مريضى است كه بر تلخى دوا صبر مىكند ، براى اين كه سخت انتظار بهبودى دارد .\r\n\r\nدر فضيلت بخشندگى\r\n( 1 ) بايد دانست كه اگر انسان مال نداشت بجاست كه قناعت ورزد و از حرص خود بكاهد و اگر مال در اختيار دارد شايسته است كه حالت ايثار و بخشندگى و برگزيدن\r\n\r\n\r\n","description":"","footnote":"\r\n( 60 ) اين حديث را احمد در مسند ، ج 5 ، ص 155 ، روايت كرده است .\r\n( 61 ) اين حديث را احمد و بخارى و مسلم به سندى صحيح از ابو هريره روايت كرده‌اند چنان كه در جامع الصغير آمده است .\r\n","page_name":" 86 ","page_number":86},
  {"content":"\r\n\r\nكارهاى خير و دورى از بخل داشته باشد ، چرا كه بخشندگى از اخلاق پيامبران و اصلى از اصول نجات است . و پيامبر ( ص ) از بخشندگى سخن گفته آنجا كه فرموده است :\r\n« بخشندگى درختى از درختهاى بهشت است كه شاخه‌هاى آن به طرف زمين آويخته است و هر كس شاخه‌اى از آن بگيرد آن شاخه وى را به بهشت رهنمون مىشود . » « 62 » جابر مىگويد : پيامبر خدا ( ص ) فرمود : « جبرئيل گفت : خداى متعال فرموده است :\r\nدين اسلام دينى است كه آن را براى خود پسنديده‌ام و جز بخشندگى و خوشخويى چيزى آن را اصلاح نمىكند . پس تا مىتوانيد اسلام را با آن دو صفت محترم بداريد » . و در روايتى است : « پس اسلام را تا با آن هستيد به اين دو صفت محترم بداريد » . « 63 » از پيامبر ( ص ) روايت شده است : « خدا سرشت اولياى خود را فقط بر بخشندگى و خوشخويى قرار داده است » . « 64 » از جابر روايت شده گويد كه عرض شد : اى رسول خدا برترين اعمال كدام است ؟\r\nفرمود : « شكيبايى و بخشندگى » . « 65 » از پيامبر ( ص ) روايت شده است : « دو خلق است كه خداى عزّ و جلّ آنها را دوست مىدارد و دو خلق است كه خدا دوست ندارد : خدا خوشخويى و بخشندگى را دوست مىدارد ، و بدخويى و بخل را دوست نمىدارد ، و هرگاه خدا خير بنده‌اى را بخواهد او را در برآوردن حاجات مردم به كار مىگيرد » . « 66 »\r\n\r\n\r\n","description":"","footnote":"\r\n( 62 ) اين حديث را دارقطنى در الافراد ، و بيهقى در الشعب از على ( ع ) و ابن عدى از ابو هريره و ابو نعيم در الحليه از جابر و خطيب از ابو سعيد و ابن عساكر از انس و ديلمى در الفردوس از معاويه به سندى حسن روايت كرده‌اند چنان كه در جامع الصغير آمده است .\r\n( 63 ) اين حديث را طبرانى در الاوسط روايت كرده چنان كه در مجمع الزوائد ، ج 5 ، ص 20 ، آمده است .\r\n( 64 ) اين حديث را ابو الشيخ ابن حبان در كتاب الثواب روايت كرده چنان كه در الترغيب ، ج 3 ، ص 383 ، آمده است .\r\n( 65 ) اين حديث را بيهقى در الزهد ، به سندهاى صحيح با زيادتى ، روايت كرده چنان كه در المغنى آمده است .\r\n( 66 ) اين حديث را اصفهانى با سلسله روات تا ابن عمر نقل نموده است . و ديلمى از حديث انس به صورت زير روايت كرده است ( اذا اراد اللّه بعبده خيرا صير حوائج الناس اليه ) چنان كه در جامع الصغير آمده است ، عراقى گويد : در سند اين حديث يحيى بن شبيب است و ابن حبان او را ضعيف شمرده است .\r\n","page_name":" 87 ","page_number":87},
  {"content":"\r\n\r\nمقدام بن شريح از پدرش از جدّش روايت كرده گويد : عرض كردم : اى رسول خدا مرا به كارى راهنمايى فرما كه بدان وسيله وارد بهشت شوم . فرمود : « همانا يكى از عوامل آمرزش غذا دادن ، بلند سلام كردن و خوش گفتار بودن است . » « 67 » از پيامبر ( ص ) روايت است : « خداى متعال مىفرمايد : از بندگان مهربان من بخشندگى بخواهيد و در سايهء ( بخشش ) آنها زندگى كنيد ، زيرا خشنودى خودم را در آنها قرار دادم ، و از انسانهاى سنگدل و بىرحم طلب بخشش نكنيد زيرا غضبم را در آنها قرار داده‌ام . » « 68 » از ابن عبّاس روايت شده كه گويد : پيامبر خدا ( ص ) فرمود : « از گناه شخص بخشنده در گذريد زيرا هرگاه بلغزد خدا دستش را مىگيرد . » « 69 » ابن مسعود گفت : پيامبر ( ص ) فرمود : « روزى به مكان غذا خورنده نزديكتر از كارد به بالاى گلوى شتر است و همانا خداى متعال بر فرشتگان به محل غذا خوردن ( مهمانيها ) مباهات مىكند » . « 70 » پيامبر ( ص ) فرمود : « همانا خدا بخشنده است و شخص بخشنده را دوست دارد و\r\n\r\n\r\n","description":"","footnote":"\r\n( 67 ) اين حديث را طبرانى به سندى حسن روايت كرده چنان كه در مجمع الزوائد ، ج 8 ، ص 29 ، آمده است .\r\n( 68 ) اين حديث را خرائطى در مكارم الاخلاق از ابو سعيد به سندى ضعيف روايت كرده چنان كه در جامع الصغير آمده است .\r\n( 69 ) اين حديث را دارقطنى در الافراد و طبرانى و ابو نعيم و بيهقى از ابن مسعود با لفظ « تجاوزوا » به سندى ضعيف روايت كرده‌اند چنان كه در جامع الصغير آمده است و كلينى در كافى ، ج 4 ، ص 28 ، روايت كرده و لفظ او « اجيزوا » است .\r\n( 70 ) اين حديث را ابن ماجه در ( سنن ) ، به شمارهء 3357 ، بدون ( و ان اللّه الخ ) از حديث ابن عباس روايت كرده است ، و از حديث ابن مسعود آن را نيافته‌ام .\r\n","page_name":" 88 ","page_number":88},
  {"content":"\r\n\r\nاخلاق و الا را دوست دارد و اخلاق پست را نمىپسندد » . « 71 » انس مىگويد : « همانا رسول خدا ( ص ) در راه اسلام مورد سؤال واقع نشد ، مگر به سائل بخشيد . پس مردى به خدمتش آمد و از او چيزى خواست . حضرت دستور داد گوسفندهاى زيادى از گوسفندهاى زكات كه ميان دو كوه بودند به او دادند . پس آن مرد به نزد قومش برگشت و گفت : اى قوم مسلمان شويد زيرا محمد ( ص ) همانند كسى مىبخشد كه از تنگدستى بيم ندارد » . « 72 » از پيامبر ( ص ) روايت شده است : « همانا براى خدا بندگانى است كه آنها را به نعمتها اختصاص داده تا مردم بهره ببرند . پس هر كس به آن منافع بر بندگان بخل ورزد خداوند آن نعمتها را از او مىگيرد و به ديگرى منتقل مىكند » . « 73 » از هلالى روايت شده كه گويد : اسيرانى را از بنى عنبر به خدمت رسول خدا ( ص ) آوردند . پيامبر به قتل آنها فرمان داد و تنها يك مرد را بخشيد ، علىّ بن ابى طالب ( ع ) عرض كرد : « اى رسول خدا ، خدا يكى دين يكى ، چرا در ميان اسيران تنها اين شخص بخشوده مىشود ؟ پيامبر ( ص ) فرمود : جبرئيل بر من نازل شد گفت : آنها را بكش و اين مرد را رها كن زيرا سخاوتمند است و خدا بخشندگى او را ارج نهاد » . « 74 » پيامبر ( ص ) فرمود : « براى هر چيزى ثمره و نتيجه‌اى است ، و ثمرهء احسان شتاب\r\n\r\n\r\n","description":"","footnote":"\r\n( 71 ) اين حديث را بيهقى در الشعب از طلحة بن عبيد الله و ابو نعيم در الحليه از حديث ابن عباس به سندى حسن روايت كرده چنان كه در جامع الصغير آمده است .\r\n( 72 ) - اين حديث در جلد چهارم در اخلاق پيامبر ( ص ) گذشت و مسلم آن را در [ صحيح 
  ] ج 7 ، ص 74 ، روايت كرده است .\r\n( 73 ) - اين حديث را طبرانى در الكبير و الاوسط و ابو نعيم روايت كرده‌اند و در سند آن محمد بن حسان ستى وجود دارد و در او [ در نقل حديث 
  ] نرمشى هست و ابن معين او را موثّق دانسته و آن را از استادش ابو عثمان عبد الله بن زيد حمصى روايت مىكند و ازدى آن را ضعيف شمرده چنان كه در مجمع الزوائد ، ج 87 ، ص 192 ، آمده است .\r\n( 74 ) - اين حديث را علامه مجلسى - رحمه الله - در بحار جزء دوم از جلد پانزدهم ، ص 21 ، از فقه الرضا به صورت مرسل نقل كرده است .\r\n","page_name":" 89 ","page_number":89},
  {"content":"\r\n\r\nدر كار خير است » . « 75 » و از آن حضرت ( ص ) روايت شده كه : « غذاى شخص بخشنده دواست و غذاى شخص بخيل مرض است » . « 76 » و آن حضرت ( ص ) فرمود : « هر كس كه نعمت خدا در نزدش فراوان باشد ، بار مردم بر دوش وى سنگين‌تر خواهد بود ؛ هر كس اين بار را بر دوش نكشد ، آن نعمت را در معرض نابودى قرار مىدهد . » « 77 » و عيسى ( ع ) فرمود : « كارى را فراوان انجام دهيد كه آتش آن را نمىبلعد . سئوال شد : آن كار چيست ؟ گفت : « كار نيك » .\r\nو از حضرت رسول ( ص ) نقل شده است كه : « بهشت ، خانه سخاوتمندان است » . « 78 » و نيز از آن حضرت روايت شده است كه : « انسان بخشنده ، به خدا و مردم و بهشت نزديك و از آتش دوزخ دور است و بخيل از خدا و مردم و بهشت دور و به آتش نزديك است ؛ و جاهل سخاوتمند در نزد خدا محبوبتر از عالم بخيل است و دردناكترين درد بخل است . » « 79 » و نيز آن حضرت ( ص ) فرمود : « كار نيك را هم براى اهلش انجام ده و هم براى\r\n\r\n\r\n","description":"","footnote":"\r\n( 75 ) - عراقى گويد براى اين حديث مأخذى نيافتم مىگويم : كلينى در كافى ، ج 4 ، ص 30 ، روايت كرده است .\r\n( 76 ) - كتاب الامامة و التبصره چنان كه در جلد پانزدهم بحار جزء دوم ، ص 21 ، آمده است . و ابن عدى و دارقطنى در غرائب مالك و ابو على صدفى در عوالى خود ، روايت كرده‌اند .\r\n( 77 ) - اين حديث را ابن ابى الدنيا در قضاء الحوائج از حديث عايشه و بيهقى در الشعب از حديث معاذ با سندى ضعيف نقل كرده است چنان كه در الجامع الصغير نيز چنين است با اين لفظ « ما عظمت نعمة اللّه . . . تا آخر حديث » .\r\n( 78 ) - اين حديث را ابن عدى و دارقطنى با سندى ضعيف در المستجاد ذكر كرده‌اند ؛ چنان كه در المغنى نيز آمده است و در ص 112 جامع الاخبار به صورت مرسل نقل شده است .\r\n( 79 ) - اين حديث را ترمذى در جلد 8 ص 140 از حديث ابو هريره نقل كرده و گفته است : اين حديثى عجيب است .\r\n","page_name":" 90 ","page_number":90},
  {"content":"\r\n\r\nكسى كه شايستهء آن نيست ، پس اگر به اهل آن رسيدى كه چه بهتر و اگر به اهلش نرسيدى تو خود از جملهء آنان هستى . » « 80 » و رسول اكرم ( ص ) فرمود : شرفاى امت من نه به سبب نماز وارد بهشت مىشوند و نه به سبب روزه ، بلكه با سخاوت نفس و سلامت دل و خير خواهى براى مسلمانان وارد آن مىشوند . » « 81 » از آن حضرت ( ص ) روايت است : « خداوند گروهى از آفريدگانش را براى احسان كردن قرار داده است . خداوند ، احسان و انجام آن را در نظرشان محبوب مىسازد و طالبان احسان را به سوى آنها متوجه مىكند و بخشش ( به ديگران ) را براى آنان آسان مىسازد ، چنان كه باران در سرزمينهاى خشك جارى مىشود و آن را زنده مىكند و اهالى آنها را به باران حيات مىبخشد » . « 82 » پيامبر ( ص ) فرمود : « هر احسانى صدقه است ، و هر چيزى كه مرد بر خود و خاندانش انفاق كند برايش صدقه نوشته مىشود ؛ و آنچه شخص آبروى خود را با آن\r\n\r\n\r\n","description":"","footnote":"\r\n( 80 ) - دارقطنى اين حديث را در المستجاد از حديث جعفر بن محمد ( ع ) استخراج كرده است كه آن حضرت نيز از پدرش و جدش به صورت مرسل نقل مىكند . كلينى نيز آن را در كافى ج 4 ص 27 با شمارهء 6 و 9 از جملهء احاديث امام صادق عليه السلام روايت كرده است . البته اين روايت بايد بر مواردى حمل شود كه انسان بطور يقين نداند فرد دريافت كننده احسان ، اهل احسان نيست و به عبارت ديگر وضعش در نزد احسان كننده ناشناخته باشد و گرنه اين روايت با آنچه كلينى به صورت مسند از امام صادق ( ع ) نقل كرده است ، منافات دارد ، آن حضرت ( ص ) به مفضل فرمود : « هر گاه بخواهى بدانى كه كسى شقى است يا سعيد ، به بخشش او نگاه كن و ببين به چه كسى احسان مىكند ، اگر به اهل احسان نيكى كند بدان كه به سوى خير و نيكى متمايل است اما اگر به نااهل نيكى كند بدان كه در نزد خداوند هيچ خيرى ندارد » . نيز در حديثى ديگر فرمود : « اگر مىخواهى بدانى كه انسان به سوى خير گام برمىدارد يا به سوى شرّ و زشتى ، بنگر كار نيكش را در كجا مىنهد اگر به اهل احسان ، نيكى كند بدان كه به سوى خير مىرود و اگر براى افراد ناشايسته ، كار نيك انجام دهد بدان كه در آخرت هيچ بهره و نصيبى ندارد » . ر ك به : الكافى ج 5 ص 31 .\r\n( 81 ) - ابو بكر بن لال در المكارم و دار قطنى در المستجاد با سند ضعيف از حديث انس روايت كرده است ، همچنان كه در المغنى نقل شده است .\r\n( 82 ) - اين حديث را دار قطنى در المستجاد نقل و حاكم در مستدرك ، ج 4 ، ص 321 از حديث على ( ع ) روايت كرده است ، و آن را صحيح دانسته است و كلينى در كافى ، ج 4 ، به شمارهء 2 ، روايت كرده است .\r\n","page_name":" 91 ","page_number":91},
  {"content":"\r\n\r\nحفظ كند برايش صدقه حساب مىشود ، و مرد هر چه انفاق كند بر خدا است كه نعمتى را جايگزين آن سازد » . « 83 » پيامبر ( ص ) فرمود : « هر احسانى صدقه است و كسى كه ديگرى را به كار خير راهنمايى كند چنان است كه خود آن را انجام داده است ، و خدا فريادرسى اندوهگينان را دوست مىدارد » . « 84 » پيامبر ( ص ) فرمود : « هر احسانى كه نسبت به ثروتمند يا فقيرى انجام دهى صدقه است » . « 85 » روايت شده كه خدا به موسى ( ع ) وحى كرد : « سامرى را نكش چرا كه او بخشنده است » .\r\nجابر گويد : پيامبر خدا ( ص ) گروهى را به مأموريتى فرستاد كه رأس آنان قيس بن سعد بن عباده بود . پس جهاد كردند و قيس براى آنها نه شتر نحر كرد . آن خبر را به عرض پيامبر ( ص ) رساندند . پيامبر فرمود : « بخشندگى اخلاق اين خانواده است » . « 86 » على ( ع ) فرمود : « هر گاه دنيا به تو روى آورد ، از آن انفاق كن چرا كه از بين نمىرود و هر گاه دنيا از تو روى برگرداند از آن ببخش چرا كه دنيا باقى نمىماند » و اين شعر را خواند : « در حالى كه دنيا به تو روى آورده بخل نكن كه اسراف و تبذير [ در انفاق 
  ] از آن نمىكاهد » . پس اگر دنيا روى بگرداند سزاوارتر است كه آن را ببخشى ، دنياى پسنديده دنيايى است كه هر گاه روى بگرداند جانشين داشته باشد .\r\n\r\n\r\n","description":"","footnote":"\r\n( 83 ) - اين حديث را ابن عدى و دارقطنى و خرائطى و بيهقى در الشعب از حديث جابر به سندى حسن روايت كرده چنان كه در المغنى است حاكم در مستدرك به سندى ضعيف روايت كرده چنان كه در جامع الصغير است .\r\n( 84 ) - كلينى در كافى ، ج 4 ، ص 27 ، به شمارهء 4 ، و دارقطنى در المسجاد روايت كرده‌اند .\r\n( 85 ) - اين حديث را خطيب در الجامع از حديث جابر و طبرانى از ابن مسعود به سندى ضعيف روايت كرده چنان كه در جامع الصغير است .\r\n( 86 ) - اين حديث را دارقطنى از ابو حمزه حميرى از جابر روايت كرده و نام و حال او شناخته نيست .\r\n","page_name":" 92 ","page_number":92},
  {"content":"\r\n\r\nمعاويه از حسن بن على ( ع ) دربارهء مروّت و نجده و كرم پرسيد ، حضرت فرمود :\r\n« امّا مروّت اين است كه مرد دين خود را حفظ كند و نفس خود را نگاه دارد و به خوبى از مهمان پذيرايى كند و با آنچه ناخوشايند است خوب مبارزه كند . امّا نجده دفاع كردن از همسايه و صبر در ميدانهاى جنگ است و امّا كرم ، احسان كردن بدون عوض پيش از درخواست و اطعام بجا ، و مهربانى به سائل است با بخشيدن هر چه دارد » . « 87 » مردى به حسن بن على ( ع ) نامه‌اى داد ، حضرت فرمود : حاجتت برآورده است ، به او عرض شد : اى پسر رسول خدا اگر در نامهء شخص متقاضى مىنگريستى آنگاه به مقدار تقاضا پاسخ مىدادى بهتر نبود ؟ حضرت فرمود : خداوند از اين كه وى در برابرم بايستد تا نامه‌اش را بخوانم مؤاخذه‌ام خواهد كرد .\r\nعلى بن الحسين ( ع ) فرمود : كسى كه بخشيدن مال خود را براى طالبان آن توصيف كند بخشنده نيست ، فقط بخشنده كسى است كه به پرداخت حقوق خداى متعال در ميان بندگان مطيع خدا آغاز كند و سپاس در مقابل بخشش را دوست نداشته باشد ، هرگاه اعتمادش به پاداش خدا كامل باشد .\r\nامام جعفر صادق ( ع ) فرمود : « هيچ مالى پرفايده‌تر از عقل و هيچ مصيبتى بزرگتر از نادانى ، و هيچ پشتيبانى مانند مشورت نيست . « 88 » به هوش باشيد كه خداى سبحان مىفرمايد : من بخشنده و كريم هستم و هيچ فرومايه‌اى مجاور من نمىشود . و فرومايگى بخشى از كفر است و كفر در آتش است ، و بخشش و كرم بخشى از ايمان است و ايمان در بهشت است » .\r\nاصمعى مىگويد : حسن بن على ( ع ) به حسين بن على ( ع ) نامه نوشت و او را به سبب\r\n\r\n\r\n","description":"","footnote":"\r\n( 87 ) - تحف العقول ، ص 225 ، و حلية الاولياء تأليف ابو نعيم ، ج 2 ، ص 36 ، فصول المهمّه ابن صبّاغ ، ص 164 ، البداية و النهاية ابن كثير ، ج 8 ، ص 39 ، و در تمام اين منابع اين مسائل را امير المؤمنين ( ع ) از امام حسن ( ع ) سؤال كرده است .\r\n( 88 ) - تا همين جا كلينى در كافى ، ج 1 ، 29 ، به همين صورت روايت كرده است .\r\n","page_name":" 93 ","page_number":93},
  {"content":"\r\n\r\nبخشيدن مال به شعرا سرزنش كرد . حضرت به برادرش نوشت بهترين مال آن است كه آبرو را نگاه دارد .\r\nشخصى در نزد عبد الله بن جعفر به اين دو بيت تمثل جست :\r\n ان الصنيعة لا تكون صنيعة * حتى يصاب بها طريق المصنع\r\nفاذا اصطنعت صنيعه فاعمد بها * للله او لذوى القرابة اودع « 89 » \r\nسپس عبد الله بن جعفر گفت : اين دو بيت مردم را بخيل بار مىآورد ، بلكه باران احسان را فرو ريز ؛ پس اگر به بزرگواران رسيد شايستهء آن هستند و اگر به فرومايگان رسيد تو شايسته بخشش و احسانى .\r\nحذيفه گويد : بسا كسى كه در دين خود گنهكار است و در زندگانى خود سرگردان و حيران . ولى بر اثر بخشندگى وارد بهشت مىشود .\r\nاحنف بن قيس مردى را ديد كه درهمى در دستش داشت ، گفت : اين درهم از آن كيست ؟ گفت : از خودم ، گفت : آگاه باش كه از تو نيست ، مگر آن را از دستت خارج كنى ، و در اين معنى گفته شده :\r\n انت للمال اذا امسكته * فاذا انفقته فالمال لك « 90 » \r\nو اصل بن عطاء از آن رو غزّال ناميده شد كه در كنار دو زن ريسنده مىنشست و هر گاه يكى را ضعيف مىديد به او چيزى مىداد .\r\nابن سمّاك گفت : در شگفتم از كسانى كه بردگان را با مال خود مىخرند و آزادگان را به احسان خود نمىخرند .\r\nاز عربى سؤال شد : سرورتان كيست ؟ گفت : هر كس دشنام ما را تحمل كند ، و به سائل ما ببخشد ، و از نادان ما چشم بپوشد .\r\n\r\n\r\n","description":"","footnote":"\r\n( 89 ) - همانا بخشش ، بخشش ( واقعى ) نيست ، مگر با آن به راه صحيح بخشش برسى . پس هر گاه بخششى كردى براى خدا ببخش يا براى ( اداى حق ) خويشاوندان ببخش يا از آن صرف نظر كن .\r\n( 90 ) - هر گاه مال را نگاه دارى تو براى ( حفظ ) مال هستى و هر گاه آن را انفاق كنى مال از آن توست .\r\n","page_name":" 94 ","page_number":94},
  {"content":"\r\n\r\nيكى از بزرگان گفت : تلاش در بخشيدن موجود كمال بخشندگى است .\r\nبه يكى از حكيمان گفته شد : محبوبترين مردم نزد تو كيست ؟ گفت : كسى كه بخشش او به من بيشتر باشد . سؤال شد : اگر نبود ؟ گفت : كسى كه بخشش من به او بيشتر باشد .\r\nيكى از بزرگان گفته است : هر گاه شخصى به من اجازه دهد كه به او ببخشايم پس بخشش او در نزد من مانند بخشش من در نزد اوست .\r\n\r\nداستانهاى بخشندگان\r\n( 1 ) گويند : على ( ع ) روزى گريست ؛ به او عرض شد : چه چيز تو را مىگرياند ؟ فرمود :\r\nهفت روز است كه مهمانى براى من نيامده است ؛ مىترسم خدا مرا خوار ساخته باشد .\r\nمردى از حسن بن على ( ع ) حاجتى خواست . حضرت به او فرمود : اى فلان حق سؤالت از من در نزدم بزرگ است ، و معرفتم به آنچه بر تو واجب است بر من گران ؛ و دستم عاجز است كه به آنچه شايستهء آنى به تو برسد و بسيار در برابر ذات پروردگار اندك است و در تملّك من چيزى كه وافى به شكر تو باشد نيست ؛ پس اگر كم را از من قبول مىكنى و زحمت تحمّل و همت گماشتن به پرداخت حق واجبت را كه بدان مكلّفم از من برمىدارى ، حاجتت را برمىآورم . « 91 » پس عرض كرد : اى پسر رسول خدا ،\r\n\r\n\r\n","description":"","footnote":"\r\n( 91 ) - در هيچ منبعى از منابع معتبر بر اين سخن دست نيافتم مگر به صورتى كه اربلى در كشف الغمه به نقل از كنجى شافعى صاحب مطالب السؤول به صورت مرسل روايت كرده است . و از غزّالى عجيب است كه پيش از اين سخن ، نقل كرده كه مصعب بن زبير گفت : معاويه حجّ بگزارد و در برگشت از مدينه عبور كرد حسين بن على ( ع ) به برادرش حسن ( ع ) گفت : به ملاقات و سلام او نرو . پس چون معاويه از مدينه بيرون شد حسن ( ع ) گفت : دينى بر گردن ماست و ناگزير بايد بپردازيم پس سوار شد و در پى معاويه رفت و به او رسيد و سلام كرد و او را از دين خود آگاه ساخت پس شترى كه هشتاد هزار دينار بر او بار شده و خسته شده بود و گروهى آن را مىراندند بر معاويه عبور دادند . معاويه گفت : اين چيست ؟ جريان را برايش نقل كردند ، معاويه گفت : شتر را با همان بارش به حسن بن على برگردانيد . پايان . اى كاش مىدانستم چگونه اين دو قصّه با هم سازگارند .\r\n","page_name":" 95 ","page_number":95},
  {"content":"\r\n\r\nروى مىآورم و بخشش شما را سپاس مىگزارم و از آنچه نيست پوزش مىخواهم . امام حسن ( ع ) وكيل خود را فراخواند و مخارج خود را از او حسابرسى مىكرد تا تمام شد .\r\nپس فرمود : سيصد هزار درهم اضافى را بياور . پس پنجاه هزار درهم آورد ، فرمود :\r\nپانصد دينار را چه كردى ؟ گفت : در نزد خودم است ، فرمود : بياور پس آورد و حضرت دينار و درهمها را به آن مرد داد و فرمود : بده به كسى كه برايت ببرد . پس دوبار برآورد و امام حسن ( ع ) عباى خود را براى كرايهء باربرها به او داد . غلامان حضرت به او گفتند : به خدا ما يك درهم نداريم ، فرمود : ولى اميدوارم كه در پيشگاه خدا پاداشى بزرگ داشته باشم .\r\nابو الحسن مدائنى گويد : حسن و حسين و عبد الله بن جعفر به قصد حجّ از خانه بيرون شدند و بارهايشان را از دست دادند و گرسنه و تشنه شدند . پس از پيرزنى كه در خيمه‌اى بود ، گذشتند و گفتند : آيا نوشيدنى دارى ؟ گفت : آرى ، پس بر او وارد شدند و او كه در خيمه چيزى جز يك گوسفند لاغر نداشت ، گفت : آن را بدوشيد و شيرش را بخوريد ، چنان كردند . آنگاه به او گفتند : آيا غذايى دارى ؟ گفت : جز اين گوسفند ندارم ؛ يكى از شما آن را ذبح كند تا هر چه مىخوريد برايتان مهيّا سازم يكى از آنها برخاست و گوسفند را كشت و پوست كرد . پيرزن براى مهمانان غذايى مهيّا كرد پس خوردند و ايستادند ، تا سرد شدند . چون كوچ كردند به او گفتند : ما چند نفر از قريش هستيم ، قصد مكّه داريم و چون سالم برگشتيم بر ما وارد شو كه ما به تو خوبى خواهيم كرد . سپس كوچ كردند . شوهر زن آمد و زن خبر آن گروه و گوسفند را به شوهر خود داد . مرد به خشم آمد و گفت : واى بر تو گوسفندم را براى گروهى كه آنها را نمىشناسى ذبح مىكنى ، آنگاه مىگويى ، چند نفر از قريش بودند ؟ ناقل گويد : پس از مدتى نياز آن دو را مجبور ساخت وارد مدينه شوند . پس سرگين دامها را به آن جا مىبردند و مىفروختند و با پول آن زندگانى مىكردند ، پس آن پيرزن در يكى از كوچه‌هاى مدينه مىگذشت . حسن بن\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nعلى ( ع ) كه جلو در خانهء خود نشسته بود ، پيرزن را شناخت ولى زن او را نشناخت .\r\nحضرت غلام خود را فرستاد و پيرزن را فراخواند و به او گفت : اى كنيز خدا مرا مىشناسى ؟ گفت : نه گفت : فلان روز من مهمان تو بودم . پيرزن گفت : پدر و مادرم به فدايت تو همانى ؟ فرمود : آرى . سپس امام حسن امر كرد براى پيرزن از گوسفندهاى زكات هزار گوسفند خريدند و دستور داد هزار دينار به او دادند و او را با غلام خود نزد امام حسين ( ع ) فرستاد . امام حسين ( ع ) به او گفت : برادرم چقدر به تو داد ؟ گفت : هزار گوسفند و هزار دينار ، امام حسين نيز دستور داد همان مقدار بدهند . سپس او را با غلام خود نزد عبد الله بن جعفر فرستاد . عبد الله گفت : حسن و حسين چه مقدار به تو دادند ؟ گفت : دو هزار گوسفند و دو هزار دينار پس عبد الله بن جعفر دستور داد و هزار گوسفند و دو هزار دينار به او بدهند و به پيرزن گفت : اگر اول نزد من مىآمدى موجب زحمت حسن و حسين نمىشدى . پس پيرزن با چهار هزار دينار و چهار هزار گوسفند نزد شوهرش برگشت . « 92 » قاريان بصره نزد ابن عباس در حالى كه او عامل بصره بود گرد آمدند و گفتند :\r\nهمسايه‌اى داريم كه بسيار روزه مىگيرد و نماز مىخواند و هر يك از ما آرزومنديم كه مانند او باشيم او دختر خود را به پسر برادرش تزويج كرده در حالى كه فقير است و چيزى ندارد كه جهازيهء دخترش كند . عبد الله بن عباس برخاست و دست آنها را گرفت و وارد خانهء خود ساخت و صندوقى را گشود و از آن شش كيسهء زر بيرون آورد ، و گفت :\r\nببريد پس بردند ، پس ابن عباس گفت : ما نسبت به او منصفانه رفتار نكرديم ، چيزى به او داديم كه او را از نماز و روزه‌اش باز مىدارد ، نزد ما برگرديد تا شخصا براى تهيهء جهاز دخترش به او كمك كنيم . دنيا آن اندازه ارزش ندارد كه مؤمنى را از عبادت پروردگارش بازدارد و در ما تكبرى نيست كه به اولياى خدا خدمت نكنيم . پس ابن عباس به وعدهء\r\n\r\n\r\n","description":"","footnote":"\r\n( 92 ) - مطالب السؤول باب جود و كرم امام حسن ( ع ) ص 66 ، و در كشف الغمه ، ص 166 .\r\n","page_name":" 97 ","page_number":97},
  {"content":"\r\n\r\nخود عمل كرد و آنان نيز عمل كردند .\r\nابو طاهر بن كثير شيعى بود ، مردى به او گفت : به حقّ علىّ بن ابى طالب ( ع ) كه درخت خرمايى را كه در فلان جا دارى به من ببخش . گفت : بخشيدم و به حقّ علىّ ( ع ) درخت خرماى پشت سر آن را نيز به تو خواهم بخشيد و آن چند برابر چيزى بود كه آن مرد خواسته بود .\r\nابو مرثد يكى از بخشندگان بود . پس يكى از شاعران او را ستود . او به شاعر گفت : به خدا چيزى ندارم به تو بدهم ، امّا مرا پيش قاضى ببر و ادّعا كن كه ده هزار درهم از من طلبكارى تا من به آن اقرار كنم . آنگاه مرا زندانى كن ، چرا كه خاندانم مرا در زندان نخواهند گذاشت . شاعر آن كار را كرد و شب نشده ده هزار درهم به او دادند و ابو مرثد را از زندان بيرون آوردند .\r\nمعن بن زايده در بصره عامل عراقين بود . پس شاعرى بر درگاهش حاضر شد و مدّتى ماند و خواست وارد بر معن شود ولى برايش ميسّر نشد . روزى به يكى از خادمان معن گفت : هر گاه امير وارد باغ شود ، مرا آگاه ساز ؛ و چون امير به باغ درآمد خادم به شاعر اعلام كرد . پس شعرى بر روى چوبى نوشت و در آبى انداخت كه وارد باغ معن مىشد . در آن هنگام امير بر سر آب بود . چون چوب را ديد آن را گرفت و خواند ديد در آن نوشته شده :\r\n ايا جود معن ناج معنا بحاجتى * فما لى الى معن سواك شفيع « 93 » \r\nناقل گويد : معن گفت : صاحب اين چوب ( شعر ) كيست ؟ مرد را فراخواندند معن به او گفت : چگونه اين شعر را گفتى ؟ پس آن را گفت ؛ معن دستور داد ده كيسهء زر به او بدهند .\r\nشاعر آن را گرفت و معن چوب را زير بساطش نهاد . چون روز دوّم شد آن را از زير بساط بيرون آورد و خواند و شاعر را فراخواند و صد هزار درهم به او داد . آن مرد چون پول را\r\n\r\n\r\n","description":"","footnote":"\r\n( 93 ) - اى جود معن حاجتم را به معن بگو چرا كه جز تو شفيعى در پيش معن ندارم .\r\n","page_name":" 98 ","page_number":98},
  {"content":"\r\n\r\nگرفت به فكر فرو رفت و بينديشيد كه آنچه را به دو داده‌اند بازستانند ، و از قصر خارج شد . چون روز سوّم شد معن آنچه در چوب نوشته شده بود خواند و شاعر را فراخواند در جستجويش رفتند و او را نيافتند ، معن گفت : بر من سزاوار بود كه آن اندازه به او بدهم كه در خزانه‌ام درهم و دينارى باقى نماند .\r\nعبد الله بن عامر بن كريز از مسجد به قصد منزلش بيرون شد در حالى كه تنها بود . نوجوانى از قبيلهء ثقيف با او برخاست و در پهلوى او به راه افتاد . عبد الله به او گفت :\r\nآيا حاجتى دارى ؟ گفت : خير و رستگارىات را مىخواهم . ديدم تنها مىروى ، گفتم با جانم تو را حفظ كنم و به خدا پناه مىبرم كه به جنابتان امر ناخوشايندى عارض شود .\r\nعبد الله دست او را گرفت و او را با خود به منزلش برد . سپس دستور داد هزار دينار آوردند و به او داد و گفت : اين پول را خرج كن ؛ خانواده‌ات تو را خوب تربيت كرده‌اند .\r\nنقل شده كه گروهى از عربها براى زيارت يكى از بخشندگانشان در كنار قبرش فرود آمدند . آنها از سفر دورى مىآمدند . پس شب در كنار قبر آن بخشنده خوابيدند .\r\nمردى از آن گروه صاحب قبر را در خواب ديد كه مىگفت : آيا شترت را با نجيب ( شتر اصيل ) من مبادله مىكنى - و آن مرده نجيبى ( شتر اصيل ) بر خود بر جاى نهاده بود كه به اسم او معروف بود و مردى كه خواب ديده بود شترى فربه داشت - مرد گفت : آرى و در خواب شترش را به نجيب شخص مرده فروخت و چون ميان آن دو معامله واقع شد اين مرد به طرف شتر خود رفت و در خواب آن را نحر كرد آنگاه از خواب بيدار شد و ناگهان ديد كه از نحر شترش خون مىچكد پس برخاست و شتر را نحر كرد و گوشتش را تقسيم كرده و پختند و حاجتشان برآمد سپس كوچ كردند و رفتند چون روز دوم فرارسيد در حالى كه در راه بودند سوارانى به استقبالشان آمده و مردى از آنها گفت : فلان پسر فلان كيست ؟ - و نام همان مرد را برد - پس گفت : منم ، گفت : آيا به فلانى - صاحب قبر - چيزى فروختى - گفت : آرى شترم را در خواب به نجيب او فروخته‌ام و داستان را نقل\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكرد پس گفت : بگير اين نجيب اوست ، سپس آن شخص گفت : صاحب قبر پدر من است و او را در خواب ديدم كه مىگفت : اگر پسر منى ( شتر اصيل ) نجيب مرا به فلان بن فلان بده و نام تو را بر زبان آورد .\r\nمردى از قريش از سفرى وارد شد و در راه خانه به مردى از عربها رسيد ، در حالى كه روزگار او را زمين‌گير ساخته و بيمارى او را خانه نشين كرده بود . پس گفت : اى فلان به ما كمكى كن . آن مرد به غلامش گفت : هر چه از خرجى مانده به او بده . پس غلام چهار هزار درهم در دامن آن عرب بيابانى ريخت . وى خواست برخيزد ولى از ضعف نتوانست . پس گريست ، مرد بخشنده به او گفت : از چه مىگريى شايد بخشش ما را كم مىدانى ؟ گفت : نه ولى به ياد آوردم كه زمين دست بخشنده‌ات را مىخورد . پس اين خاطره مرا گرياند .\r\nعبد اللّه بن عامر از خالد بن عقبة بن ابى معيط خانه‌اى را كه در بازار داشت به نود هزار درهم خريد و چون شب فرارسيد گريهء خاندان خالد را شنيد به خانواده‌اش گفت : اينان را چه شده ؟ گفتند : براى خانه‌شان مىگريند ؛ گفت : اى غلام نزد آنها برو به آنان اعلام كن كه خانه و مال همه از آن شماست .\r\nگويند هارون الرشيد پانصد دينار براى مالك بن انس فرستاد . اين خبر به ليث بن سعد رسيد . ليث براى مالك هزار دينار فرستاد . هارون خشمگين شد و گفت : من به او پانصد دينار مىبخشم و تو هزار دينار در حالى كه تو از رعيّتهاى منى . ليث عرض كرد :\r\nاى امير مؤمنان درآمد غله هر روز من هزار دينار است شرمم آمد كه به شخصى چون انس كمتر از درآمد يك روزم را بدهم و نقل شده كه زكات بر ليث واجب نشد با اين كه درآمد هر روز او هزار دينار بود .\r\nروايت شده كه زنى از ليث كمى عسل خواست . پس دستور داد به او مشكى عسل بدهند به ليث گفتند آن زن به كمتر از اين مقدار قناعت داشت . گفت : آن به اندازه\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنيازش درخواست كرد و ما به مقدار نعمتى كه خدا بر ما ارزانى داشته به او داديم .\r\nليث بن سعد هر روز تا به سيصد و شصت مسكين صدقه نمىداد سخن نمىگفت .\r\nاعمش گويد : گوسفندى كه داشتم بيمار شد و خثيمة بن ابى عبد الرحمن صبح و شام از او خبر مىگرفت و از من مىپرسيد : آيا به طور كامل علوفه‌اش را خورده است ؟ و از روزى كه كودكان شير آن را از دست داده‌اند چگونه صبر مىكنند ؟ در زير من پشمينه فرشى بود كه بر رويش مىنشستم . چون خثيمه از خانه بيرون رفت گفت : آنچه در زير فرش است بردار تا آنجا كه بر اثر بيمارى گوسفند بيش از سيصد دينار از احسان او به من رسيد و آرزو مىكردم كه گوسفند بهبود نيابد .\r\nگفته شده : قيس بن سعد بن عباده بيمار شد . پس برادرانش در رفتن نزد او تأخير كردند ، به او گفتند : آنان بر اثر قرضى كه نسبت به تو دارند شرم دارند . پس گفت : خدا خوار سازد مالى كه برادران را از ديدار انسان منع كند . آنگاه دستور داد يك نفر فرياد كند هر كس به قيس بدهكار است قيس او را حلال كرده است . پس در هنگام شام درجه و مقامش بر اثر بسيارى ديدار كنندگان رفيع شد .\r\nشيخ ابو سعد خركوشى نيشابورى مىگفت : شنيدم كه محمد بن محمد بن حافظ مىگفت : شنيدم شافعى مجاور مكّه مىگفت : در مصر مردى بود كه معروف بود چيزى براى فقرا جمع مىكند . پس يكى از فقرا صاحب فرزندى شد . آن فقير گفت نزد او رفتم و به او گفتم : برايم فرزندى متولّد شده و چيزى ندارم . پس با من برخاست و بر گروهى وارد شد و گشايشى برايش نشد . مرد مصرى به كنار قبر مردى آمد كه او را مىشناخت و كنار قبرش نشست و گفت : خدايت رحمت كند تو كار نيك مىكردى و من امروز حركت كردم و گروهى را تكليف كردم كه براى نوزادى چيزى بدهند و چيزى به دستم نيامد . مرد فقير گفت : مرد مصرى از كنار قبر برخاست و يك دينار بيرون آورد آن را دو نيم كرد ، نيمى را به من داد و گفت : اين قرض است تا برايت گشايشى شود . فقير گفت :\r\nنيم دينار را گرفتم و برگشتم و با آن مشكلم را حل كردم . فقير گويد : شخص محتسب كه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nنيم دينار به من داده بود همان شب صاحب قبر را در خواب ديد . صاحب قبر گفت : تمام آنچه گفتى شنيدم ، اما ما مردگان اجازهء جواب دادن نداريم ، ولى در منزلم حاضر شو و به اولادم بگو تا جاى آتش افروختن ( اجاق ) را بكنند و صندوقى را بيابند كه در آن پانصد دينار است و آن را به مرد فقير بده . شافعى گويد : چون فردا شد مرد محتسب به منزل شخص مرده آمد و براى خانواده‌اش آن داستان را نقل كرد . آنها به او گفتند : داخل شو ، و آن محل را كندند و دينارها را بيرون آوردند و در برابرش نهادند . محتسب گفت : اين مال شماست و خواب من در مورد آن حكمى را ثابت نمىكند . آنها گفتند : شخص مرده مىبخشد و ما كه زنده‌ايم نبخشيم و چون خاندان مرده بر بردن دينارها اصرار ورزيدند محتسب آنها را برداشت و نزد مرد فقير صاحب نوزاد آمد و داستان را برايش تعريف كرد . محتسب گويد : مرد فقير يك دينار از پانصد دينار برداشت و دو نيم كرد و نيمى كه از من قرض كرده بود به من داد و نيم ديگر را برداشت ، و گفت : همين نيم دينار مرا بس است . اين دينارها را بر فقرا صدقه كن . ابو سعد گفت : نمىدانم كدامين نفر از اشخاص ياد شده بخشنده‌تر بوده‌اند .\r\nمردى نزد دوستى آمد و در خانه‌اش را كوبيد . دوست گفت : براى چه كارى نزد من آمدى ؟ گفت : چهارصد دينار قرض دارم ، پس آن دوست چهارصد دينار را وزن كرد و براى او جدا كرد و به او داد و گريان برگشت . زنش به او گفت : در صورتى كه پرداخت اين مبلغ بر تو دشوار بود ، چرا به او دادى [ كه گريه كنى 
  ] ؟ او گفت : مىگريم براى اين كه جوياى حال او نشدم تا او آنقدر محتاج شد كه از من درخواست كند .\r\n\r\nشرح نكوهش بخل\r\n( 1 ) قال اللّه تعالى :  وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ *  « 94 » و قال تعالى :\r\n\r\n\r\n","description":"","footnote":"\r\n( 94 ) حشر / 10 : كسانى كه خداوند آنها را از بخل و حرص نفس خويش بازداشته رستگارند .\r\n","page_name":" 102 ","page_number":102},
  {"content":"\r\n\r\n وَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِهِ يَوْمَ الْقِيامَةِ  « 95 » و قال تعالى :  الَّذِينَ يَبْخَلُونَ وَ يَأْمُرُونَ النَّاسَ بِالْبُخْلِ وَ يَكْتُمُونَ ما آتاهُمُ اللَّهُ مِنْ فَضْلِهِ  . « 96 » پيامبر خدا ( ص ) فرمود : « از بخل بپرهيزيد ، زيرا كسانى را كه پيش از شما بودند هلاك ساخت ، آنها را واداشت كه خونهاى خود را بريزند و محارم خود را حلال شمارند » . « 97 » و نيز فرمود ( ص ) : « بخيل و حيله‌گر ، خيانتكار و بدخو وارد بهشت نمىشود » و در روايتى است - « و نه ستمگرى » - و در روايتى است - « و نه منّت گذارى » . « 98 » پيامبر ( ص ) فرمود : « سه چيز هلاك كننده است : بخلى كه اطاعت شود و هوايى كه پيروى گردد و خود پسندى شخص » . « 99 » پيامبر ( ص ) فرمود : « خدا سه نفر را دشمن مىدارد : پير زناكار ، بخيل منّت‌گذار ، عائله‌مند متكبّر . » « 100 »\r\n\r\n\r\n","description":"","footnote":"\r\n( 95 ) آل عمران / 180 : آنها كه بخل مىورزند و آنچه را خدا از فضل خود به آنان داده انفاق نمىكنند ، گمان نكنند براى آنها خير است ، بلكه برايشان شر است ، به زودى در روز قيامت آنچه را دربارهء آنان بخل ورزيدند همانند طوقى به گردن آنها مىافكنند و ميراث آسمانها و زمين از آن خداست و خداوند از آنچه انجام مىدهيد آگاه است .\r\n( 96 ) نساء / 37 : آنها كسانى هستند كه بخل مىورزند و مردم را نيز به بخل دعوت مىكنند و آنچه را كه خداوند از فضل « و رحمت » خود به آنها داده كتمان مىكنند .\r\n( 97 ) اين حديث را احمد در مسند و بخارى در الادب المفرد و مسلم در صحيح خود و بيهقى از حديث جابر بن عبد الله در حديثى روايت كرده است چنان كه در درّ المنثور ، ج 6 ، ص 196 ، روايت كرده است .\r\n( 98 ) اين حديث را احمد در مسند ابو بكر روايت كرده به همين عبارت بدون « و لا منان » و ترمذى در [ سنن 
  ] ج 8 ، ص 141 - 142 ، و در سنن ابن ماجه ، به شمارهء 3691 « لا يدخل الجنّة سيئى الملكة » آمده است .\r\n( 99 ) پيش از اين چند بار نقل شده است .\r\n( 100 ) در هيچ مأخذى بر آن دست نيافتم جز اين كه طبرانى در الاوسط از حديث على ( ع ) روايت كرده :\r\n« ان الله ليبغض الغنىّ الظلوم و الشيخ الجهول و العائل المختال ، خدا ثروتمند ستمكار و پيرمرد نادان و عائله‌مند متكبر را دوست ندارد » .\r\n","page_name":" 103 ","page_number":103},
  {"content":"\r\n\r\nپيامبر ( ص ) فرمود : « حكايت بخشنده و بخيل مانند حكايت دو مرد است كه دو زره آهنين بر تن دارند كه از سينه تا گلوگاه آنان را فراگرفته ، اما شخص بخشنده چيزى نمىبخشد مگر اين كه زره گسترش يافته و زياد مىشود و تمام پوست بدنش را فرا مىگيرد تا سر انگشتانش پوشيده مىشود ، اما شخص بخيل قصد انفاق چيزى نمىكند ، مگر اين كه حلقه‌هاى سپر جمع شده و به پوست بدنش مىچسبد تا گلوگاه او را فراگيرد و شخص بخيل مىخواهد آن را باز و گسترده كند ولى باز و گسترده نمىشود . » « 101 » پيامبر ( ص ) فرمود : « دو خصلت است كه در هيچ مؤمنى جمع نمىشود : بخل و بد خلقى » « 102 » و نيز فرمود ( ص ) : « خدايا از بخل به تو پناه مىبرم ، و از جبن و ترس به تو پناه مىبرم و پناه مىبرم به تو كه به پست‌ترين ( مراحل ) عمر برسم » . « 103 » و فرمود ( ص ) : « از ظلم بپرهيزيد چرا كه ظلم تاريكيهاى روز قيامت است ؛ و از دشنام بپرهيزيد زيرا خدا شخص دشنام دهنده و بد گفتار را دوست ندارد ؛ و از بخل بپرهيزيد كه انسانهاى پيش از شما را هلاك ساخته است . بخل آنها را به دروغگويى وادار كرد و دروغ گفتند ؛ آنها را به ستم فرمان داد و ستم كردند ؛ و به قطع رحم دستور داد و قطع رحم كردند » . « 104 » پيامبر ( ص ) فرمود : « بدترين صفتى كه در مرد است بخل همراه با بىتابى و ترس\r\n\r\n\r\n","description":"","footnote":"\r\n( 101 ) حديث مورد اتفاق صحيحين است - و در صحيح بخارى ، ج 2 ، ص 143 ، و صحيح مسلم ، ج 3 ، ص 89 با كمى اختلاف لفظى نقل شده و احمد آن را در ( سنن ) ، ج 2 ، ص 256 ، 389 و 522 ، از حديث ابو هريره روايت كرده است .\r\n( 102 ) اين حديث را ترمذى در ( سنن ) ، ج 8 ، ص 141 ، از حديث ابو سعيد روايت كرده و گفته است اين حديث غريب است .\r\n( 103 ) اين حديث را نسائى در [ سنن 
  ] ، ج 8 ، ص 256 ، از حديث سعد روايت كرده و مورد اتّفاق است .\r\n( 104 ) اين حديث را حاكم ( در مستدرك ) ، ج 1 ، ص 11 ، با كمى اختلاف لفظى از حديث ابن عمر روايت كرده است .\r\n","page_name":" 104 ","page_number":104},
  {"content":"\r\n\r\nزياد است » . « 105 » در زمان پيامبر ( ص ) شخصى كشته شد . پس زنى بر او گريست و گفت : وا شهيدا .\r\nپيامبر ( ص ) فرمود : « چه مىدانى كه او شهيد است شايد سخنى گفته است كه به او مربوط نبوده يا نسبت به مالى بخل ورزيده كه چيزى از او نمىكاسته است . » « 106 » جبير بن مطعم گويد : در برگشت از غزوهء حنين كه همراه پيامبر حركت مىكرديم و مردم همراهش بودند عربها به پيامبر درآويختند و از او دربارهء غنايم مىپرسيدند تا او را مجبور كردند كنار درختى بايستد پس عبايش ربوده شد . حضرت ايستاد و فرمود : عبايم را بدهيد سوگند به خدايى كه جانم در قبضهء قدرت اوست اگر به تعداد اين بوته‌هاى خار ، شتر داشتم آنها را ميان شما تقسيم مىكردم تا مرا بخيل و دروغگو و ترسو نمىيافتيد . » « 107 » عمر گويد : پيامبر ( ص ) مالى را تقسيم كرد . من عرض كردم : ديگران سزاوارتر از اينها به اين مال بودند . پيامبر فرمود : « آنها مرا مخيّر مىسازند كه با دشنام از من مال بخواهند يا مرا به بخل وا دارند و من بخيل نيستم . » « 108 » ابو سعيد گويد : دو مرد بر پيامبر ( ص ) وارد شدند و بهاى شترى را از او خواستند پيامبر به آنها دو دينار داد و از محضرش بيرون رفتند . عمر بن خطاب آنها را ملاقات كرد .\r\nآن دو مرد پيامبر را ستودند و سخن خوب گفتند و از احسانى كه به آنها شده بودند سپاسگزارى كردند . عمر به محضر رسول خدا وارد شد و حضرت را از گفته آنها خبر داد .\r\nپيامبر ( ص ) فرمود : « به فلانى بين ده تا صد دينار دادم و اين سخنان را نگفت . يكى از\r\n\r\n\r\n","description":"","footnote":"\r\n( 105 ) اين حديث را ابو داوود در [ سنن 
  ] ، ج 2 ، ص 12 ، روايت كرده است .\r\n( 106 ) حديث را ابو يعلى از حديث ابو هريره به سندى ضعيف روايت كرده . و پيش از اين نقل شده بيهقى نيز از حديث انس با كمى اختلاف روايت كرده چنان كه در در المنثور ، ج 6 ، ص 196 ، آمده است .\r\n( 107 ) اين حديث را بخارى روايت كرده و پيش از اين نقل شده و نسائى در [ سنن 
  ] ، ج 6 ، ص 263 ، روايت كرده است .\r\n( 108 ) اين حديث را مسلم در [ صحيح 
  ] ، ج 3 ، ص 103 ، از حديث عمر روايت كرده است .\r\n","page_name":" 105 ","page_number":105},
  {"content":"\r\n\r\nشما درخواستى از من مىكند و خواسته‌اش برآورده مىشود و آنچه را گرفته در حالى كه آتش زير بغل مىگيرد » . عمر عرض كرد : اگر بخشش شما آتش است چرا به آنها مىدهيد ؟ پيامبر فرمود : « آنها از من درخواست مىكنند و خدا مرا از بخل منع كرده است » . « 109 » از ابن عباس روايت شده كه گويد : پيامبر خدا ( ص ) فرمود : « بخشندگى از جود خداى متعال است . پس ببخشيد تا خداى متعال به شما ببخشد . به هوش باشيد كه خدا جود را به صورت مردى آفريد و ريشه‌اش را در ريشهء درخت طوبى استوار ساخت و شاخه‌هايش را به شاخه‌هاى درخت سدرة المنتهى ببست و بعضى از شاخه‌هايش را به سوى دنيا آويخت و هر كس به شاخه‌اى از آن دست درآويزد خدا او را وارد بهشت مىكند . به هوش باشيد كه بخشش از ايمان است و ايمان در بهشت است و بخل را از خشم خود آفريد و ريشهء آن را در ريشهء درخت زقّوم استوار ساخت و بعضى از شاخه‌هايش را به سوى دنيا آويخت پس هر كس به شاخه‌اى از آن دست بياويزد خدا او را وارد دوزخ سازد ، به هوش باشيد كه بخل از كفر است و كفر در آتش است » . « 110 » پيامبر ( ص ) فرمود : « بخشندگى درختى است كه در بهشت مىرويد و جز شخص بخشنده وارد بهشت نمىشود ، و بخل درختى است كه در دوزخ مىرويد و جز بخيل وارد دوزخ نمىشود . » « 111 »\r\n\r\n\r\n","description":"","footnote":"\r\n( 109 ) اين حديث را احمد و ابو يعلى و بزار به همين صورت روايت كرده‌اند ، ولى احمد نگفته است كه آن دو « سألاه ثمن بعير . » از پيامبر بهاى شتر مىخواستند و بزار از روايت ابو سعيد از عمر روايت كرده و رجال سندهاى آنها موثق‌اند ( المغنى ) و در النهايه گفته : در حديث آمده است « اما و اللّه انّ احدكم ليخرج بمسألته من عندى يتأبطها » يعنى آن را در زير بغلش قرار مىدهد .\r\n( 110 ) اين حديث را ديلمى در الفردوس روايت كرده ولى پسرش در مسند الفردوس روايت نكرده است ، ( المغنى كنوز الحقايق مناوى . )\r\n( 111 ) نظير اين حديث پيش از اين نقل شد و صاحب الفردوس به همين لفظ از حديث على ( ع ) نقل كرده و پسرش در مسند الفردوس روايت نكرده است ( المغنى ) و نظير اين حديث را بيهقى از حديث ابو هريره روايت كرده چنان كه در در المنثور ، ج 6 ، ص 197 ، آمده است .\r\n","page_name":" 106 ","page_number":106},
  {"content":"\r\n\r\nاز آن حضرت ( ص ) روايت شده كه فرمود : « اى بنى سلمه سرورتان كيست ؟\r\nگفتند سرور ما جدّ بن قيس است ، جز اين كه وى مردى بخيل است ، پيامبر ( ص ) فرمود :\r\nو چه دردى درمان ناپذيرتر از بخل است ، ولى سرور شما عمرو بن جموح است . » « 112 » در روايت ديگرى است كه « آنها گفتند : سرور ما جدّ بن قيس است پيامبر فرمود : به چه چيز او را سرور خود قرار داده‌ايد ؟ او بيش از ما مال دارد و با اين وصف او را به بخل متهم مىسازيم . پيامبر ( ص ) فرمود : چه دردى بىدرمان‌تر از بخل است ، او سرورتان نيست گفتند : اى رسول خدا پس چه كسى سرور ماست ؟ فرمود : سرورتان بشر بن براء بن معرور است . » « 113 » على ( ع ) مىگويد : پيامبر ( ص ) فرمود : « خدا شخصى را كه در زنده بودنش بخيل بوده و در هنگام مرگ بخشنده مىشود دوست نمىدارد . » « 114 » از آن حضرت ( ص ) روايت است كه : « بخشندهء نادان در پيشگاه خدا محبوبتر از خدا پرست بخيل است . » « 115 » از آن حضرت ( ص ) نيز روايت است : « بخل و ايمان در دل بنده‌اى جمع نمىشود . » « 116 » و نيز پيامبر ( ص ) فرمود : « دو خصلت است كه در مؤمن جمع نمىشود بخل و\r\n\r\n\r\n","description":"","footnote":"\r\n( 112 ) اين حديث را طبرانى در الاوسط روايت كرده و در سندش ابو ربيع سمان است و او ضعيف است چنان كه در مجمع الزوائد ، ج 3 ، ص 126 ، نقل شده است .\r\n( 113 ) مستدرك حاكم ج 3 ، ص 219 ، و حاكم گفته است اين روايت بنابر شرايط مسلم صحيح است و كلينى در كافى ج 4 ، ص 44 آن را نقل كرده است .\r\n( 114 ) اين حديث را حاكم ( مستدرك ) ، ج 3 ، ص 219 ، به اختصار روايت كرده و گفته است بنا بر شروط مسلم صحيح است ولى شيخين روايت نكرده‌اند . و كلينى در كافى ، ج 4 ، ص 44 ، روايت كرده است .\r\n( 115 ) اين حديث را خطيب در تاريخ خود روايت كرده چنان كه در جامع الصغير آمده است .\r\n( 116 ) اين حديث را ترمذى در [ سنن 
  ] ، ج 8 ، ص 140 ، چنين روايت كرده است « لجاهل سخىّ احبّ . . . تا آخر حديث » .\r\n","page_name":" 107 ","page_number":107},
  {"content":"\r\n\r\nبد خلقى » « 117 » و فرمود ( ص ) : « براى مؤمن سزاوار نيست كه بخيل و ترسو باشد . » ؛ « 118 » و فرمود ( ص ) : « گويندهء شما مىگويد : بخيل معذورتر از ظالم است ولى چه ظلمى در نزد خدا بدتر از بخل است ، خدا به عزّت و عظمت و جلالش سوگند ياد كرده كه حريص و بخيل وارد بهشت نمىشود . » « 119 » روايت شده كه رسول خدا ( ص ) در خانهء كعبه طواف مىكرد . ناگاه مردى را ديد كه به پرده‌هاى كعبه درآويخته و مىگويد : به احترام اين خانه كه گناهم را بيامرزى پيامبر خدا ( ص ) فرمود : گناهت چيست ؟ برايم توصيف كن ، گفت : گناهم بزرگتر از آن است كه برايت توصيف كنم . فرمود : واى بر تو گناهت بزرگتر است يا زمينها ؟ عرض كرد اى رسول خدا گناهم بزرگتر است . فرمود : واى بر تو گناهت بزرگتر است يا كوهها ؟ عرض كرد : گناهم . پيامبر فرمود : گناهت بزرگتر است يا درياها ؟ عرض كرد : گناهم . فرمود :\r\nگناهت بزرگتر است يا آسمانها ؟ عرض كرد : گناهم . فرمود : گناهت بزرگتر است يا عرش ؟\r\nعرض كرد : گناهم . فرمود : گناهت بزرگتر است يا خدا ؟ گفت : خدا بزرگتر و والاتر است . پيامبر فرمود : واى بر تو گناهت را وصف كن .\r\nعرض كرد : اى رسول خدا من مردى ثروتمندم و آنگاه كه سائل براى درخواستى نزد من مىآيد گويى شعله‌اى از آتش به استقبالم مىآيد . پيامبر ( ص ) فرمود : از من دور شو كه مرا در آتش خود نسوزانى . سوگند به خدايى كه مرا به هدايت و كرامت برانگيخت اگر ميان ركن و مقام بايستى و دو ميليون سال نماز بگزارى و آن قدر گريه\r\n\r\n\r\n","description":"","footnote":"\r\n( 117 ) اين حديث را حاكم روايت كرده و آن را صحيح دانسته است و نيز ابن ابى شيبه و نسايى و بيهقى در الشعب ، از حديث ابو هريره روايت كرده‌اند چنان كه درّ المنثور ، ج 6 ، ص 196 ، آمده است .\r\n( 118 ) اين حديث را ترمذى در [ سنن 
  ] ، ج 8 ، ص 141 ، روايت كرده و پيش از اين نقل شده و در اين باب تكرار شده است .\r\n( 119 ) عراقى گويد : براى اين حديث مأخذى نيافتم و مىگويم : مضمون اين حديث پيش از اين گذشت .\r\n","page_name":" 108 ","page_number":108},
  {"content":"\r\n\r\nكنى كه نهرها از اشكهايت جارى شود و درختها از آن سيراب شود آنگاه بميرى در حالى كه بخيل و فرومايه‌اى . خدا تو را به رو در آتش مىافكند . واى بر تو ، مگر نمىدانى كه بخل كفر است و كفر در آتش است ؛ واى بر تو آيا نمىدانى كه خدا مىفرمايد :  وَ مَنْ يَبْخَلْ فَإِنَّما يَبْخَلُ عَنْ نَفْسِهِ  . « 120 »  وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ *  . « 121 » على ( ع ) در خطبه‌اش فرمود : « به زودى زمانى سخت بر مردم بيايد كه ثروتمند بر آنچه در اختيار دارد سخت مىگيرد در حالى كه بدان مأمور نشده است . خداى متعال مىفرمايد :  وَ لا تَنْسَوُا الْفَضْلَ بَيْنَكُمْ  . « 122 » على ( ع ) فرمود : « هيچ بخشنده‌اى هرگز به حق كامل خود نمىرسد . خداى متعال مىفرمايد :  عَرَّفَ بَعْضَهُ وَ أَعْرَضَ عَنْ بَعْضٍ  . « 123 »\r\n\r\nسخنان بزرگان\r\n( 1 ) : ابن عباس گويد : چون خدا بهشت عدن را آفريد به آن فرمود :\r\nخود را بياراى . پس خود را بياراست آنگاه به بهشت فرمود : نهرهايت را آشكار كن . پس چشمهء سلسبيل و چشمهء كافور و چشمهء تسنيم را آشكار ساخت . پس از آن چشمه‌ها در بهشت نهرهاى شراب و عسل و شير جوشيد . سپس به بهشت فرمود : تختهاى سلطنتى و حجله‌ها و تختها و زيورها و حورالعينهاى خود را آشكار كن . بهشت آنها را آشكار ساخت . خداوند به بهشت توجّه كرد و فرمود : سخن بگو بهشت گفت : خوشا به حال كسى كه وارد من شود . خداى متعال فرمود : به عزّت و جلالم سوگند شخص بخيل در تو ساكن نخواهد شد . »\r\n\r\n\r\n","description":"","footnote":"\r\n( 120 ) محمد / 38 : و هر كس بخل كند نسبت به خود بخل كرده است .\r\n( 121 ) حشر / 10 : كسانى كه خداوند آنها را از بخل و حرص نفس خويش باز داشته رستگارند . عراقى گويد : اين حديث طولانى بىاساس است .\r\n( 122 ) اين سخن از خطبه‌هاى على ( ع ) نيست و از سخنان كوتاه و حكمتهاى آن حضرت است كه سيد شريف رضى - رحمه اللّه - در نهج البلاغه باب مختار از حكم آن حضرت به شمارهء 468 ، نقل كرده است و آيه در بقره / 238 ، است : و گذشت و نيكوكارى را در ميان خود فراموش نكنيد .\r\n( 123 ) / 4 : ( پيامبر ) قسمتى از آن راز را براى او ( حفصه ) بازگو كرد و از قسمت ديگر خوددارى فرمود .\r\n","page_name":" 109 ","page_number":109},
  {"content":"\r\n\r\nبرخى گفته‌اند : اگر بخل پيراهنى بود آن را نمىپوشيدم و اگر راهى بود آن را نمىپيمودم .\r\nگفته شده : حكيم هند و فيلسوف روم بر انوشيروان وارد شدند . انوشيروان به حكيم هندى گفت : سخن بگو ، گفت : بهترين مردم كسى است كه بخشنده باشد و در هنگام خشم سنگين و در گفتار متين و در بلند مرتبگى فروتن و نسبت به هر خويشاوندى مهربان باشد فيلسوف رومى برخاست و گفت : هر كس بخيل باشد مالش را دشمنش به ارث مىبرد ، و هر كس كم شكر كند به پيروزى نمىرسد ، و دروغگويان نكوهيده‌اند ، و سخن‌چينان فقير مىميرند ، و هر كس رحم نكند خدا كسى را بر او مسلط سازد كه به او رحم نكند .\r\nضحّاك در آيهء  إِنَّا جَعَلْنا فِي أَعْناقِهِمْ أَغْلالًا  « 124 » مىگويد : اين آيه در مورد بخيلان است كه خدا دستهايشان را از انفاق در راه خود نگه داشته و بينش هدايت يافتن ندارند .\r\nكعب گويد : در هر بامداد خداوند دو فرشته را مأمور مىكند ، تا فرياد بزنند خدايا مال شخص ممسك و گرفته را در معرض تلف قرار بده و براى مالى كه بخشنده انفاق مىكند جايگزينى برگزين .\r\nاصمعى گويد : از عربى بيابانى در حالى كه مردى را توصيف مىكرد شنيدم كه گفت : فلانى در چشم من كوچك است ، چون دنيا در نظرش بزرگ است و چون سائل و گدا را مىبيند گويى ملك الموت را ديده است .\r\nجاحظ گويد : از لذّتها جز سه چيز باقى نمانده است : نكوهش بخيلان ، خوردن گوشت خشكيده و زدودن زنگ شمشير ( يا خاراندن زخم گرى ) .\r\nبشر بن حارث گويد : بخيل غيبت ندارد ( غيبت او جايز است ) . پيامبر ( ص ) فرمود :\r\n« تو در اين صورت بخيلى » .\r\n\r\n\r\n","description":"","footnote":"\r\n( 124 ) يس / 8 : ما در گردنهاى آنها غلهايى قرار داديم .\r\n","page_name":" 110 ","page_number":110},
  {"content":"\r\n\r\nزنى در محضر پيامبر ( ص ) ستوده شد . پس گفتند : زنى است بسيار روزه‌گير و نمازگزار جز اين كه بخيل است . پيامبر فرمود : « در اين صورت چه خيرى دارد . » « 125 » بشر گويد : « نگاه كردن به بخيل قساوت قلب مىآورد و ديدن بخيلان موجب اندوه دل مؤمنان است » .\r\nيحيى بن معاذ گويد : دل ، بخشندگان را دوست دارد اگر چه گنهكار باشند و بخيلان را دشمن مىدارد اگر چه نيكوكار باشند .\r\nابن معتزّ گويد : هر كه نسبت به مالش بخيلتر است نسبت به آبرويش بخشنده‌تر است .\r\nيحيى بن زكريّا ( ع ) ابليس را به صورت اصلى وى ديد و به او گفت : اى ابليس به من خبر بده محبوبترين و مبغوض‌ترين مردم در نظرت كيست ؟ گفت : محبوبترين مردم در نزد من مؤمن بخيل است و مبغوض‌ترين مردم در نزد من فاسق بخشنده است . يحيى از شيطان پرسيد چرا ؟ گفت : براى اين كه بخل بخيل براى من كافى است ولى مىترسم كه خدا به فاسق بخشنده بر اثر بخشندگىاش توجّه كند و او را ببخشايد ، آنگاه روى برگرداند در حالى كه مىگفت : اگر تو يحيى نبودى به تو خبر نمىدادم .\r\n\r\nداستانهاى بخيلان\r\n( 1 ) گويند : در بصره مردى ثروتمند و بخيل بود . يكى از همسايگانش او را دعوت كرد و برايش غذايى از گوشت و تخم‌مرغ آورد . پس بسيار از آن خورد و مرتّب آب مىنوشيد تا شكمش ورم كرد و به حالت مرگ افتاد و به خود مىپيچيد و چون وضعش وخيم شد حال خود را براى پزشك تعريف كرد . پزشك گفت : باكى بر تو نيست آنچه خورده‌اى قى كن . شخص بخيل گفت : آيا گوشت و تخم‌مرغ را قى كنم ؟ به خدا مىميرم\r\n\r\n\r\n","description":"","footnote":"\r\n( 125 ) اين حديث در آفات زبان گذشت .\r\n","page_name":" 111 ","page_number":111},
  {"content":"\r\n\r\nولى آنها را قى نمىكنم .\r\nگويند : عربى بيابانى در طلب مردى به وى روى آورد در حالى كه در برابر آن مرد انجير بود . پس انجير را با عبايش پوشاند . آن عرب نشست ؛ مرد به او گفت : آيا از قرآن چيزى مىدانى ؟ گفت : آرى و خواند و الزّيتون و طور سينين . مرد گفت : و التّين چه شد ؟\r\nعرب گفت : تين ( انجير ) در زير عباى توست .\r\nيكى از بخيلان برادرش را دعوت كرد و تا عصر به او غذايى نداد آن مرد سخت گرسنه شد و جنون گرسنگى به او دست داد . پس صاحب خانه عود ( آلت موسيقى ) را برداشت و به او گفت : به جانم قسم چه آوازى را مىخواهى كه برايت بنوازم ؟ گفت :\r\nآواز ماهى تابه .\r\nنقل شده كه محمّد بن يحيى بن خالد بن برمك بخيل بود و سخت بخل مىورزيد ؛ از يكى از خويشاوندانش راجع به او سؤال شد - خويشاوند با او انس داشت - و كسى به او گفت : سفرهء محمّد بن يحيى را برايم توصيف كن . گفت سفره‌اش يك وجب در يك وجب است و كاسه‌هاى او از دانهء خشخاش كنده كارى شده است . گفت : چه كسى بر سر آن سفره حاضر مىشود ؟ گفت : كرام كاتبين ( فرشتگانى گرامى كه مىنويسند ) . پرسيد :\r\nآيا كسى با او غذا مىخورد ؟ گفت : آرى مگسها . پس گفت : بدا بر تو ، آن سفره ويژه تو باشد در حالى كه جامه‌ات پاره است . گفت : به خدا من يك سوزن ندارم كه آن را بدوزم .\r\nگفت : از محمّد بن يحيى عاريه مىگرفتى ؟ گفت : اگر محمّد خانه‌اى پر از سوزن مىداشت كه از بغداد تا نوبه امتداد مىداشت ، آنگاه جبرئيل و ميكائيل مىآمدند و يعقوب ( ع ) به همراهشان بود و ضمانت او مىكردند و از او مىخواستند كه به آن دو فرشته سوزنى عاريه بدهد تا با آن پيراهن يوسف را كه از پشت پاره شده بدوزند عاريه نمىداد .\r\nگويند : مروان بن ابى حفصه بخيل بود و از روى بخل گوشت نمىخورد تا سخت به\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nگوشت اشتها پيدا مىكرد ؛ و هرگاه مايل به گوشت خوردن مىشد ، غلام خود را مىفرستاد و غلام برايش كلّه‌اى مىخريد و آن را مىخورد . به او گفتند : مىبينيم كه زمستان و تابستان جز كلّه چيزى نمىخورى ، به چه دليل آن را برگزيده‌اى ؟ گفت : كلّه خيلى خوب است قيمتش را مىدانم و از خيانت كردن غلام در امانم و نمىتواند مرا مغبون كند و گوشتى نيست كه غلام بپزد و بتواند از آن بخورد و اگر به چشم يا گوش يا صورت آن دست بزند از آن آگاه مىشوم و با خوردن كلّه گوشتهاى رنگارنگى مىخورم ، چشم آن رنگى و گوش آن رنگى و ميان سر و گردنش رنگى و مغز آن رنگى و زبان آن رنگى است و خودم از عهدهء خرج پختن آن برمىآيم بنابراين براى من در خوردن كلّه منافع و بهره‌هايى نهفته است .\r\nروزى محمّد بن يحيى از خانه به قصد ديدار خليفه مهدى عباسى بيرون رفت . زنى از خاندانش به او گفت : اگر با جايزه برگردى سهم من چقدر است ؟ گفت : اگر صد هزار درهم به من بدهد يك درهم به تو مىدهم . پس شصت هزار درهم به او داده شد و او به آن زن چهار ششم درهم داد . يك بار با يك درهم گوشتى خريد . پس يكى از دوستانش دعوتش كرد او گوشت را با كم كردن يك ششم درهم به قصّاب پس داد و گفت : از اسراف خوشم نمىآيد .\r\nاعمش همسايه‌اى داشت كه همواره او را به منزل خود دعوت مىكرد و مىگفت : بيا تكّه‌اى نان با نمك بخور و اعمش خوددارى مىكرد . روزى او را به خانه فراخواند و چون گرسنه بود موافقت كرد . پس وارد منزلش شد . صاحب خانه تكه نانى و نمكى نزد او آورد . پس گدايى آمد و صاحب خانه به او گفت : خدا به تو خير دهد ، دوباره تكرار كرد و صاحب خانه گفت : خدا به تو خير دهد . چون بار سوّم تكرار كرد به او گفت : برو و گرنه با عصا به خدمتت مىرسم ، اعمش گدا را صدا زد و گفت : واى بر تو برو به خدا سوگند راستگوتر از صاحب اين خانه نديده‌ام ( با عصا به سراغت مىآيد ) مدّتى است كه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمرا به نمك و نان دعوت كرده و به خدا چيزى بر آنها نيفزوده است .\r\n\r\nشرح ايثار و فضيلت آن\r\n( 1 ) بايد دانست كه بخشندگى و بخل هر كدام به درجاتى تقسيم مىشوند . پس بالاترين درجات بخشندگى ايثار است ، و آن بخشيدن مال با وجود نياز به آن است و سخاوت بخشش چيزى كه مورد نياز نيست به نيازمند يا غير نيازمند است و بخشيدن چيزى در حالى كه بدان نياز است مهمّتر است . همانطور كه سخاوت گاه به آنجا منتهى مىشود كه آدمى در عين نياز داشتن به ديگرى ببخشد ، بخل نيز گاه به آنجا مىانجامد كه با نياز داشتن به خودش بخل مىورزد ، و چه بسا بخيلى كه مال را نگاه مىدارد و بيمار مىشود و خود را درمان نمىكند . و ميل به غذا دارد و فقط بخل از پرداخت بهاى غذا مانع از خوردن غذا مىشود و اگر رايگان به دست آورد آن را مىخورد . پس بخيل با داشتن نياز به خودش بخل مىورزد و بخشندهء ديگرى را بر خود ترجيح مىدهد با اين كه به آنچه مىبخشد محتاج است . پس ببين ميان دو مرد تا چه حد تفاوت وجود دارد ، زيرا اخلاق از بخششهاى الهى است كه خدا به هر كس بخواهد آنها را مىدهد ، در سخاوت بالاتر از ايثار درجه‌اى نيست و خدا صحابه را به آن ستوده و فرموده است :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  . « 126 » پيامبر ( ص ) فرمود : « هر مردى كه ميل به خوردن غذايى داشته باشد و از خوردن آن صرف نظر كند و ديگرى را بر خود ترجيح دهد خداى او را بيامرزد . » « 127 » عايشه گويد : پيامبر ( ص ) سه روز پىدرپى از غذا سير نشد تا از دنيا رفت و اگر\r\n\r\n\r\n","description":"","footnote":"\r\n( 126 ) حشر / 10 : و آنها ( مهاجران ) را بر خود مقدّم مىدارند هر چند شديدا فقير باشند .\r\n( 127 ) اين حديث را ابن حبان در الضعفاء و ابو الشيخ در الثواب از حديث ابن عمر روايت كرده و پيش از اين گذشت .\r\n","page_name":" 114 ","page_number":114},
  {"content":"\r\n\r\nمىخواستم مىتوانستم سير شويم ، ولى ما ديگران را بر خود ترجيح مىداديم . « 128 » مهمانى بر پيامبر خدا ( ص ) وارد شد و در نزد خانوادهء آن حضرت غذايى وجود نداشت . پس مردى از انصار بر پيامبر وارد شد و مهمان پيامبر را به خانهء خود برد و غذا در برابرش نهاد و به زنش دستور داد چراغ را خاموش كند . صاحب خانه دستش را به طرف غذا مىبرد ، گويى غذا مىخورد ولى غذا نمىخورد تا مهمان غذا را خورد . چون صبح شد ، پيامبر خدا ( ص ) به او فرمود : خدا از رفتار شما در شب گذشته نسبت به مهمانتان خشنود شد و اين آيه نازل شد :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  . « 129 » بنابراين سخاوت از اخلاق خداى متعال است و ايثار بالاترين درجات سخاوت است و ايثار عادت رسول خدا ( ص ) بود تا خدا اخلاق او را عظيم ناميده و فرمود :  وَ إِنَّكَ لَعَلى خُلُقٍ عَظِيمٍ  . « 130 » سهل بن عبد اللّه گويد : موسى ( ع ) عرض كرد : پروردگارا بعضى از درجات حضرت محمّد ( ص ) و امتش را به من بنما . خداوند فرمود : اى موسى توان ديدن آن را ندارى . امّا يكى از مقامات بزرگ او را كه به سبب آن او را بر تو و تمام آفريدگانم برترى داده‌ام به تو مىنمايانم . راوى گفت : خداوند باطن آسمانها را بر او گشود . پس به مقامى از مقامات آن حضرت نگريست كه نزديك بود از انوار آن و نزديكىاش به خدا جان بدهد . پس عرض كرد : پروردگارا به چه چيز او را به اين بزرگوارى رساندى ؟ فرمود : به اخلاقى كه آن را در ميان آفريدگانم به آن حضرت اختصاص دادم و آن اخلاق ايثار است ، اى موسى هيچ يك از آفريدگانم نزد من نيايد كه زمانى از عمرش ايثار كرده باشد ، مگر اين كه شرم دارم اعمال او را محاسبه كنم و در هر جاى بهشتم كه بخواهد او را جاى مىدهم .\r\n\r\n\r\n","description":"","footnote":"\r\n( 128 ) پيش از اين بارها نقل شده است .\r\n( 129 ) صحيح بخارى ، ج 6 ، ص 180 .\r\n( 130 ) قلم / 5 : و تو اخلاق عظيم و برجسته‌اى دارى .\r\n","page_name":" 115 ","page_number":115},
  {"content":"\r\n\r\nگويند : عبد اللّه بن جعفر به قصد ملكى كه داشت از خانه بيرون رفت و بر نخلستان گروهى وارد شد كه در آن غلامى سياه كار مىكرد و غذايش را برايش آوردند . در اين حال سگى وارد نخلستان شد و نزديك غلام آمد . غلام گردهء نانى را به طرف او انداخت .\r\nسگ نان را خورد پس دوّمى و سوّمى را انداخت و سگ خورد و عبد اللّه نگاه مىكرد .\r\nپس گفت : اى غلام هر روز غذايت چه اندازه است ؟ گفت : همان مقدارى كه ديدى ( سه گردهء نان ) عبد اللّه گفت : پس چرا اين سگ را بر خود ترجيح دادى ؟ غلام گفت : در اين جا سگى نيست ؛ اين سگ از راه دورى آمده است و دوست نداشتم او را نااميد كنم .\r\nعبد اللّه گفت : امروز چه مىكنى ؟ گفت : امروز گرسنه مىمانم . عبد اللّه بن جعفر گفت : بر سخاوت نكوهش مىشوم . همانا اين غلام از من بخشنده‌تر است . پس نخلستان و غلام و متعلّقات آن را خريد و غلام را آزاد كرد و نخلستان را به غلام بخشيد .\r\nگويند : به مردى از اصحاب رسول خدا ( ص ) سر گوسفندى هديه شد . وى گفت :\r\nبرادرم از من به آن محتاج‌تر است . پس آن را نزد او فرستاد و همچنان يكى براى ديگرى مىفرستاد تا در هفت خانه چرخيد و به خانهء اوّل برگشت .\r\nعلىّ بن ابيطالب ( ع ) در بستر رسول خدا خوابيد . خدا به جبرئيل و ميكائيل ( ع ) وحى كرد : من ميان شما دو فرشته برادرى برقرار كردم و عمر يكى از شما را طولانىتر از عمر ديگرى قرار دادم ، اكنون كدامين شما در زنده بودن برادرش را بر خود ترجيح مىدهد پس هر دو زنده بودن را برگزيده و آن را دوست داشتند . خدا به آن دو وحى كرد .\r\nآيا شما مانند على بن ابى طالب نبوديد . من ميان او و پيامبر محمّد برادرى قرار دادم و على ( ع ) بر بستر محمّد خوابيد و خود را فداى او كرد و زنده ماندن او را بر زنده ماندن خود ترجيح داد . به زمين فرود آييد و على را از دشمنش حفظ كنيد . پس جبرئيل كنار سر على و ميكائيل كنار پاهاى حضرت قرار گرفتند و جبرئيل فرياد مىزد . آفرين بر تو باد اى پسر ابو طالب . خدا در مقابل فرشتگان به تو مباهات مىكند . پس خداى متعال اين آيه را نازل كرد :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n بِالْعِبادِ  . « 131 » از ابو الحسن انطاكى روايت است كه سى و چند نفر نزد وى جمع شدند و آنها در قريه‌اى نزديك رى بودند و تعدادى گردهء نان داشتند كه تمامشان سير نمىشدند . پس گرده‌هاى نان را شكستند و چراغ را خاموش كردند و براى غذا خوردن نشستند ، چون سفره جمع شد ديدند غذا به همان حال باقى است و هيچ يك از آنها به سبب ترجيح دادن رفيقش بر خودش چيزى نخورده است .\r\nروايت شده كه گدايى نزد شعبه آمد و او چيزى نداشت پس چوبى از سقف خانه‌اش كند و به او داد و از او پوزش خواست .\r\nحذيفهء عدوى گويد : در روز جنگ يرموك در جستجوى پسر عمويم بوديم و كمى آب همراهم بود . و مىگفتم : اگر رمقى داشته باشد او را آب بدهم و بر روى صورتش بپاشم . ناگهان او را يافتم كه رمقى داشت ، گفتم : آبت دهم با اشاره به من گفت آرى و چون خواست آب بنوشد نالهء مردى بلند شد . پسر عمويم به من اشاره كرد كه به طرف او بروم . نزد او رفتم ديدم هشام بن عاص است . گفتم : آبت بدهم پس نالهء ديگرى را شنيد .\r\nهشام اشاره كرد كه نزد او بروم و رفتم و متوجه شدم كه مرده است پس بر سر هشام برگشتم و او را مرده يافتم و نزد پسر عمويم برگشتم او نيز مرده بود .\r\nعباس بن دهقان گويد : هيچ كس مانند روز ورودش به دنيا ( دست خالى ) از دنيا بيرون نرفت ، جز بشر بن حارث چرا كه مردى در بيمارى او به نزدش آمد و اظهار نياز كرد . بشر پيراهنش را بيرون آورد و به او داد و جامه‌اى عاريه گرفت و در همان جامه از دنيا رفت .\r\n\r\n\r\n","description":"","footnote":"\r\n( 131 ) بقره / 207 : بعضى از مردم ( با ايمان و فداكار همچون على ( ع ) در ليلة المبيت به هنگام خفتن در جايگاه پيامبر « ص » جان خود را در برابر خشنودى خدا مىفروشند و خداوند نسبت به بندگانش مهربان است . ثعلبى در تفسير خود اين روايت را نقل كرده و ابن عقبه در ملحمه خود و ابو السعادت در فضايل العشره و گروهى از اصحاب ما ( اماميّه ) مانند ابن بابويه و كلينى و شيخ طوسى و ابى رافع و هند بن ابى هاله ، روايت كرده‌اند . به تفسير البرهان ذيل آيه ، رجوع كنيد ، و ابن سعد در طبقات ، 7 ج 1 ، ص 228 ، چاپ بيروت ، 1376 ، به آن اشاره كرده است .\r\n","page_name":" 117 ","page_number":117},
  {"content":"\r\n\r\nيكى از صوفيان گفت : در طرطوس بوديم و گروهى جمع شديم و به باب جهاد رفتيم . سگى از شهر در پى ما آمد و چون به باب جهاد رسيديم چهارپايى مرده يافتيم . ما روى بلندى رفتيم و نشستيم . چون سگ مردار را ديد به شهر برگشت و پس از ساعتى با بيست سگ بازگشت . آن سگ به طرف مردار آمد و در گوشه‌اى نشست و سگهاى ديگر به خوردن مردار مشغول شدند و همچنان آن را مىخوردند و آن سگ نشسته بود و به آنها نگاه مىكرد تا مردار خورده شد و استخوانهايش ماند و سگها به شهر برگشتند . آن سگ برخاست و به طرف استخوانها آمد و اندك گوشتى كه در لابلاى استخوانها مانده بود خورد و رفت ما در كتاب فقر و زهد مقدارى از خبرهاى مربوط به ايثار و حالات اولياى خدا را نقل كرديم و از تكرار آن خوددارى مىكنيم . « 132 »\r\n\r\nحدّ بخشندگى و بخل و حقيقت آنها\r\n( 1 ) شايد بگويى : از شواهد شريعت معلوم شد كه بخل از هلاك كننده‌هاست ولى حدّ بخل چيست ؟ و به چه چيزى انسان بخيل مىشود ؟ هر انسانى خود را بخشنده مىداند و بسا كه ديگران او را بخيل بدانند ، و گاه كارى از انسان سر مىزند و مردم نسبت به آن نظريات گوناگون دارند . گروهى مىگويند : اين بخل است و ديگران مىگويند : اين مصداق بخل نيست ؛ هر انسانى مال را دوست دارد از اين رو آن را حفظ مىكند و نگاه مىدارد . پس اگر با نگاه داشتن مال بخيل شود ، در اين صورت همه بخيلند و اگر نگاه داشتن مال به طور كلى موجب بخل نيست ، پس بخل معنايى جز امساك و نگاه داشتن ندارد . بنابراين بخلى كه موجب هلاكت مىشود چيست ، و سخاوتى كه بنده با آن\r\n\r\n\r\n","description":"","footnote":"\r\n( 132 ) صحيح آن بود كه گفته شود « فلا نتعرض لذكرها ، احوال اولياء را بيان نمىكنيم » چرا كه كتاب فقر و زهد پس از اين مىآيد و از اين عبارت معلوم مىشود كه مؤلف ( غزالى ) كتاب فقر و زهد را پيش از كتاب ايثار و احوال اوليا تصنيف كرده بوده و در هنگام مرتّب ساختن كتاب ، كتاب فقر و زهد را كتاب چهارم از بخش منجيات قرار داده است .\r\n","page_name":" 118 ","page_number":118},
  {"content":"\r\n\r\nشايستهء داشتن صفت سخاوت و ثواب آن مىشود كدام است ؟\r\nپس مىگوييم : گروهى گفته‌اند : حدّ بخل نپرداختن واجب است و هر كس واجبات خود را بپردازد بخيل نيست و اين تعريف كافى نيست ؛ زيرا كسى كه مثلا گوشت را به قصّاب و نان را به نانوا پس مىدهد با كم كردن يك حبّه يا نصف حبّه به اتفاق عقلا بخيل به شمار مىآيد . همچنين كسى كه مقدار نفقه‌اى را كه قاضى براى عائله‌اش معيّن كرده به آنان بدهد ، آنگاه مضايقه كند كه لقمه‌اى يا يك خرما بيش از آن از مالش مصرف نمايند ، بخيل شمرده مىشود ؛ و هر كس در برابرش گرده‌اى نان باشد و شخصى به حضورش بيايد كه احتمال مىدهد و با او غذا خواهد خورد ، اگر گردهء نان را پنهان سازد بخيل محسوب مىشود . گروهى در تعريف بخل گفته‌اند : بخيل كسى است كه به سختى مىبخشد . اين تعريف نيز نارساست ، زيرا اگر مقصودشان اين است كه هر بخششى بر بخيل دشوار است درست نيست ، بسا بخيلى كه بخشيدن يك حبّه يا نزديك به آن بر او دشوار نيست و بيش از آن دشوار است و اگر مقصودشان اين است كه بعضى از بخششها بر بخيل سخت است بر بخشندگان و اشخاص با جود نيز گاه بعضى از بخششها دشوار است و آن در صورتى است كه بخواهد تمام مالش يا بخش مهمّى از آن را بدهد در اين جا نبخشيدن موجب بخل نيست . همچنين دربارهء جود گفته‌اند : جود بخشش بدون منّت و برآوردن حاجت بدون درنگ است . گفته شده : جود ، بخشيدن بدون پرسيدن است به اعتقاد اين كه آنچه را مىبخشد اندك است ، و گفته شده : جود خوشحال و شادمان كردن وى با مال در حدّ امكان است . برخى گفته‌اند : جود بخشيدن با اين اعتقاد است كه مال از خداى متعال و شخص مورد بخشش بندهء خداست و مال خدا را به بنده‌اش مىدهد بىآن كه اعتقاد به فقير بودن او داشته باشد ؛ و گفته شده : هر كس مقدارى را ببخشد و مقدارى را براى خود نگاه دارد سخى است و هر كس كه بيشتر را ببخشد و براى خود مقدارى نگاه دارد جواد است . هر كس تحمّل زحمت كند و ديگرى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nرا بر خود در نعمت موجود برترى دهد ايثارگر است ، هر كس چيزى نبخشد بخيل است .\r\nتمام اين سخنان در تعريف بخل حقيقت بخل و جود را برنمىگيرد ، بلكه مىگوييم : مال براى حكمت و غرضى آفريده شده كه آن دفع نياز مردم است و ممكن است انسان از خرج كردن آن در مواردى كه براى آن آفريده شده خوددارى كند و در مواردى صرف كند كه پسنديده نيست . و ممكن است كه عادلانه در آن تصرّف كند ، يعنى آنجا كه حفظ مال لازم است آن را حفظ كند و آنجا كه بخشيدن لازم است ببخشد ، بنابراين خوددارى از صرف مال در جايى كه بخشيدن لازم است بخل ، و بخشيدن در جايى كه نبايد خرج كند تبذير است ؛ و حدّ وسط آن دو ستوده است . شايسته است كه سخا و جود همان حدّ وسط باشد ، زيرا پيامبر فقط به سخا مأمور شده و به او گفته شده :\r\n لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ  « 133 » خداى متعال فرمود :  وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً  . « 134 » بنابراين جود حدّ وسط ميان تنگ گرفتن بر عائله و بىرويّه خرج كردن و گرفتگى و دست و دل بازى است ، به اين معنى كه بخشش و خوددارى از انفاق مال را به اندازه لازم اندازه‌گيرى كند و بخشش از دل و جان و با طيب خاطر باشد و دل مخالف نباشد و تنها به بخشش با اعضاى بدن اكتفا نكند . پس اگر در جايى كه بخشيدن لازم است ببخشد و در باطن مخالف باشد و نفس خويش را به شكيبايى وادار سازد خود را به زحمت به بخشندگى واداشته و بخشنده نيست ، بلكه شايسته است كه دلش به مال وابسته نباشد ، مگر در آن جهتى كه هدف از مال است و آن خرج كردن مال در مواردى است كه لازم\r\n\r\n\r\n","description":"","footnote":"\r\n( 133 ) اسراء / 29 : هرگز دستت را بر گردنت زنجير مكن ( و ترك انفاق و بخشش مكن ) و بيش از اندازه آن را مگشا .\r\n( 134 ) فرقان / 67 : آنها كسانى هستند كه هر گاه انفاق كنند نه اسراف مىكنند و نه سخت‌گيرى ، بلكه ميان اين دو حدّ اعتدالى دارند .\r\n","page_name":" 120 ","page_number":120},
  {"content":"\r\n\r\nمىباشد .\r\nاگر بگويى : بخشيدن مال منوط به اين شد كه موارد وجوب انفاق مال را بدانيم پس صرف آن در چه مواردى لازم است ؟ مىگويم : دو نوع واجب داريم : واجب شرعى و واجبى كه به مروّت و عادت مربوط است . بخشنده كسى است كه از واجب شرعى و واجب مربوط به مروّت خوددارى نكند . و اگر از يكى از آنها سر باز زند بخيل است ؛ ولى كسى كه از بخشيدن واجب شرعى امتناع ورزد بخيلتر است مانند كسى كه از پرداخت زكات و مخارج اهل و عيالش سر باز زند يا آن را با دشوارى بپردازد . چنين شخصى طبيعتا بخيل است و با زحمت خود را به بخشش وا مىدارد ؛ يا كسى كه به عمد از مال نامرغوب خود مىبخشد و بر او گوارا نيست كه از بهترين اموال يا اموال متوسط خود ببخشد . تمام اين موارد بخل است . اما مواردى كه بخشش بر حسب مروّت واجب است سخت نگرفتن و كنجكاوى نكردن نسبت به جزئيات است ، زيرا اين كار زشت است و زشتى آن به تناسب اشخاص و احوال مختلف است . برخى از سخت گيريها از جانب ثروتمند زشت است و از فقير زشت نيست ؛ و سخت‌گيرى انسان در برخى از امور نسبت به خاندان و خويشان و بزرگان زشت است كه در همان امور نسبت به بيگانگان زشت نيست . سخت‌گيرى در بعضى از امور نسبت به همسايه زشت است كه نسبت به بيگانه زشت نيست ، در مهمانى سخت‌گيرى زشت است و كمتر از آن در خريد و فروش زشت نيست . بنابراين زشتى در موارد ياد شده و آنچه مورد سخت‌گيرى است .\r\nمانند خوراك و پوشاك مختلف است ، زيرا آن سخت‌گيرى كه در مورد خوراكيها زشت است در مورد ديگر اشياء زشت نيست ، و آن سخت‌گيرى كه در خريدن كفن يا قربانى يا خريد نان صدقه زشت است در خريدهاى ديگر زشت نيست . همچنين زشتى سخت گيرى نسبت به اشخاص فرق مىكند كه دوست ، برادر ، خويشاوند ، همسر ، فرزند باشد ، يا بيگانه باشد و نيز كسى كه مضايقه مىكند متفاوت است مثلا كودك ، زن ثروتمند يا فقير\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nباشد پير ، جوان ، عالم ، جاهل باشد . بخيل كسى است كه از بخشيدن دريغ مىكند ، آنجايى كه به حكم شرع يا مروّت نبايد دريغ كند و نمىتوان مقدار آن را بروشنى بيان كرد . شايد تعريف بخل خوددارى از انفاق مال در هدفى است كه مهمتر از حفظ مال است ، زيرا حفظ دين از حفظ مال مهمّتر است . بنابراين كسى كه زكات و مخارج عائله‌اش را نمىدهد بخيل است و حفظ مروّت مهمتر از حفظ مال است و كسى كه در جزئيات نسبت به شخصى كه سخت‌گيرى با او ناپسند است به سبب مال دوستى سخت مىگيرد . پردهء مروّت را مىدرد بخيل است و يك درجه مانده است و آن اين كه مرد حقوق واجب خود را مىپردازد ولى به حكم مروّت نمىبخشد با اين كه مال بسيارى جمع كرده است و به نيازمندان نمىدهد و در صدقه هم مصرف نمىكند . پس با هدف حفظ مال كه كمك به رفع مشكلات زندگى است مخالفت ورزيده و با هدف ثواب نيز كه بالا بردن درجهء آخرت است مخالفت كرده است . بنابراين خرج نكردن مال در اين اهداف نزد هوشمندان بخل محسوب مىشود و در نزد مردم عامى بخل نيست ؛ چون عوام فقط به لذتهاى دنيا توجّه دارند و نگاه داشتن مال را براى رفع مشكلات روزگار مهمّ مىدانند و بسا باشد كه عوام نيز شخصى را كه از بخشش به همسايهء فقير خود امتناع كند - و بگويد زكات واجبم را پرداخته‌ام و بيش از آن بر من واجب نيست - بخيل بنامند و زشتى اين عمل به تناسب ثروت اشخاص و نياز نيازمند و استحقاق او و حفظ دينش تفاوت مىكند ؛ پس كسى كه واجب دينى و آنچه بر حسب جوانمردى در خور وى بر او واجب شده بپردازد از بخل مبرّاست . آرى تا بيش از اين مقدار به قصد ثواب و رسيدن به درجات نبخشد به صفت جود و سخا متّصف نمىشود ؛ و هرگاه به انسانى ببخشد در جايى كه دين بخشيدن مال را واجب نكرده و بر حسب عادت نكوهشى هم متوجهش نمىشود ، جواد است به تناسب مقدار كم يا زيادى كه به آسانى مىبخشد و مراتب و درجات آن قابل شمارش نيست . البته بعضى از مردم بخشنده‌تر از بعضى هستند . بنابراين برگزيدن\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاحسان غير از آن چيزى است كه عادت ايجاب مىكند . مروت همان جود است به اين شرط كه با طيب خاطر باشد و از روى طمع ، اميد به خدمت ، تلافى يا ستايش نباشد .\r\nكسى كه در جود خود طمع سپاس و ستايش دارد تاجر است نه جواد ، چرا كه با مال خود ستايش را مىخرد و ستايش لذيذ است و غرض او همان لذّت ستايش است در حالى كه جود بخشيدن مال بدون عوض است . اين حقيقت جود است و جز در مورد خداى متعال تصوّر شدنى نيست و اطلاق جواد بر آدمى مجاز است ، چون مال را بدون غرض و هدف نمىبخشد . ولى اگر هدفش ثواب آخرت يا كسب فضيلت جود و پاك كردن نفس از پستى بخل باشد جواد ناميده مىشود و اگر انگيزهء بخشش او ترس از هجو يا نكوهش مردم يا انتظار دريافت نفعى از شخص مورد بخشش باشد از موارد جود به شمار نمىآيد ، زيرا اين انگيزه‌ها او را مجبور به بخشش كرده است ، و پاداشهايى است كه به زودى به او برمىگردد ؛ پس قرض داده و بخشنده نيست ؛ چنان كه از يك زن خداپرست نقل شده كه در برابر حبّان بن هلال كه با يارانش نشسته بود توقف كرد و گفت : در نزد شما بخشش و سخاوت چيست ؟ گفتند : دادن ، بخشيدن ، ايثار ؛ زن گفت : اين بخشش در دنياست ، پس بخشش در دين چيست ؟ گفتند : اين است كه خدا را با طيب خاطر و با ميل بپرستيم ، زن گفت : بر اين كار ثواب ميخواهيد ؟ گفتند : آرى ، پرسيد : چرا ؟ گفتند : چون خدا به ما وعده داده كه هر كار نيكى را ده نيكى مانند آن پاداش دهد ، زن گفت : سبحان الله هرگاه يكى بدهيد و ده تا بگيريد چه بخشنده‌اى هستيد ؟ به او گفتند : خدايت رحمت كند به اعتقاد تو سخاوت چيست ؟ گفت : سخاوت به اعتقاد من اين است كه خداى را بپرستيد و از پرستش لذّت ببريد و از اين كار اكراه نداشته باشيد و اجر و مزد هم نخواهيد تا مولايتان هر كارى بخواهد نسبت به شما انجام دهد . آيا از خدا شرم نداريد كه از دلهايتان آگاه شود و بداند كه شما چيزى را در مقابل چيزى مىخواهيد ؟ اين كار در دنيا زشت است . يكى از زنان خداپرست گفت : آيا مىپنداريد كه سخاوت تنها در درهم و دينار است ؟ سؤال\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nشد : پس در چيست ؟ گفت : سخاوت به اعتقاد من در خون دادنهاست . محاسبى گويد :\r\nبخشندگى در دين اين است كه جانت را ببخشى و در راه خدا فدا سازى و دلت با بخشيدن خون و ريختن آن در راه خدا سخىّ باشد و اين كار را با ميل انجام دهى و قصد پاداش دنيوى و اخروى نداشته باشى ، اگر چه به پاداش هم نيازمندى ولى با ترك گزينش چيزى در برابر خدا بر گمانت كمال سخاوت غالب تا مولايت همان خدايى باشد كه نسبت به تو كارى انجام دهد كه اگر تو براى خود انتخاب كنى خوب نباشد .\r\n\r\nشرح درمان بخل\r\n( 1 ) بايد دانست كه دوستى مال موجب بخل مىشود و دوستى مال دو عامل دارد :\r\nعامل اوّل تمايلاتى است كه جز با مال به آنها نتوان رسيد ، به همراه آرزوى دراز .\r\nاگر انسان بداند كه يك روز بعد مىميرد ، بسا كه به مالش بخل نورزد ، چون مقدارى كه در يك روز يا يك ماه يا يك سال به آن نياز دارد نزديك است ؛ و اگر آرزوى دراز ندارد ولى فرزندانى دارد ، آنان جانشين آرزوى دراز مىشوند ، زيرا ماندن آنها را مانند ماندن خود فرض مىكند و براى آنها مال نگاه مىدارد ؛ از اين رو پيامبر ( ص ) فرمود : « فرزند ، آدمى را به بخل ، ترس و نادانى فرامىخواند » « 135 » و هرگاه ترس نادارى و اعتماد نداشتن به رسيدن روزى هم به آن اضافه شود ناگزير بخل قوّت مىگيرد .\r\n2 - عامل دوّم اين است كه عين مال را دوست دارد . ممكن است در ميان مردم كسى يافت شود كه مالش بر حسب عرف و عادت براى مخارج بقيّهء عمرش كافى است و صدها برابر آن نيز دارد ، پير و بدون فرزند هم هست ولى به خود اجازه نمىدهد كه زكات بپردازد و در هنگام بيمارى خود را درمان كند ، بلكه دوست و عاشق پول است و\r\n\r\n\r\n","description":"","footnote":"\r\n( 135 ) اين حديث را ابو يعلى از حديث ابو سعيد به سندى ضعيف روايت كرده چنان كه در جامع الصغير آمده است .\r\n","page_name":" 124 ","page_number":124},
  {"content":"\r\n\r\nاز اين كه آن را در اختيار دارد لذت مىبرد و آن را در زير زمين دفن مىكند با آن كه مىداند كه مىميرد و آن مال هدر مىرود يا دشمنانش مىگيرند ، با اين وصف نه مىخورد و نه صدقه مىدهد . اين براى دل يك بيمارى بزرگ و درمان ناپذير است بويژه در پيرى كه بيمارى مزمن مىشود و اميدى به درمانش نيست . حكايت چنين بخيلى حكايت مردى است كه به معشوقش عشق ورزد و پيك معشوق را به خاطر او دوست بدارد و معشوق را از ياد ببرد و سرگرم پيك او شود . زيرا پول پيكى است كه آدمى را به نيازهاى خود مىرساند و از آن جهت محبوب است ، چون مقدّمهء لذيذ ، لذيذ است ، و گاه نيازها را فراموش مىكند و طلا در نزد او محبوب مىشود و اين كمال گمراهى است ؛ بلكه هر كس ميان طلا و سنگ فرق بگذارد نادان است ، مگر از آن جهت كه پول رفع نياز مىكند . بنابراين بيش از مقدار نياز با سنگ برابر است . اين بود انگيزه‌هاى دوستى مال ، و درمان هر مرضى فقط مخالفت با انگيزهء آن است . بنابراين درمان تمايلات شكيبايى و قناعت كردن به اندك است ؛ درمان آرزوى دراز بسيار ياد كردن مرگ و توجه به مرگ همگنان و رنج مستمر آنها در گردآورى مال و نابودى مال پس از آنهاست ؛ درمان توجّه دل به فرزند آن است كه بداند روزى او با خدايى است كه او را آفريده است .\r\nبسا فرزندانى كه از پدر ارثى نبرده‌اند و وضع و حالشان از كسى كه ارث نبرده نيكوتر است ؛ و اين كه بداند مال را براى فرزندش جمع مىكند به اين نيّت كه فرزند صالحى باشد ولى برعكس مىشود ، همچنين بداند اگر فرزندش پرهيزكار و صالح باشد خدا او را كفايت مىكند ، و اگر فاسق باشد از مال او براى معصيت كمك مىگيرد و گناهش به او برمىگردد و نيز دلش را درمان كند به تفكّر در روايات رسيده در نكوهش بخل و ستايش سخاوت و كيفر سختى كه خدا به بخيل وعده داده است . يكى از داروهاى مفيد ، دقّت بسيار در احوال بخيلان و منفور بودن آنهاست و اين كه مردم آنها را زشت مىشمارند زيرا هر شخص بخيل ديگر بخيلان را زشت مىشمارد و ياران بخيلش بر او گران\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىآيند . پس بداند همانطور كه ديگر بخيلان بر قلب او گران مىآيند او نيز در دلهاى مردم گران و زشت مىباشد ، و نيز دلش را با انديشيدن در هدف از آفرينش مال درمان كند ، و از مال جز به مقدار نيازش نگاه ندارد و بقيّه را با بخشيدن و كسب ثواب براى آخرتش ذخيره كند . اين بود داروها از نظر علم و معرفت ، پس هرگاه با نور بصيرت دريافت كه بخشيدن مال برايش در دنيا و آخرت بهتر از نبخشيدن است اگر عاقل باشد به بخشيدن ميل مىكند و اگر انگيزهء بخشش فراهم شد شايسته است كه درنگ نكند و ببخشد ، چرا كه شيطان به او وعدهء فقير شدن مىدهد و او را مىترساند و مانع از بخشش مىشود .\r\nابو الحسن بوشنجى روزى در توالت بود . شاگردش را فراخواند و گفت : جامه‌ام را بيرون بياور و به فلانى بده . گفت : چرا صبر نكردى كه بيرون شوى ؟ گفت : هم اكنون به دلم گذشت كه آن را ببخشم و مطمئن نبودم كه نفسم تغيير نكند . صفت بخل فقط وقتى از بين مىرود كه شخص با زحمت خود را به بخشيدن وادارد ، چنان كه عشق از بين نمىرود جز اين كه عاشق با مسافرت كردن از محل سكونت معشوق از او جدا شود و با سفر كردن و با زحمت جدا شدن و مدّتى شكيبايى كردن دلش از عشق او آرام بگيرد .\r\nهمچنين كسى كه مىخواهد بخل را درمان كند شايسته است كه مال را ببخشد و با زحمت از آن جدا شود ، بلكه اگر مال را در آب بيفكند از نگاه داشتن مال و دوستى آن سزاوارتر است « 136 » . يكى از حيله‌هاى ظريف در اين رهگذر آن است كه خود را به خوشنامى و شهرت يافتن به سخاوت بفريبد و ريا كارانه مال ببخشد تا به خودش اجازه دهد براى طمع در شكوه بخشش ، مال ببخشد بدين ترتيب پليدى بخل از نفس او بر طرف مىشود و پليدى ريا را كسب مىكند . اما پس از آن از ريا منصرف مىشود و آن را درمان كند . نامخواهى براى نفس در هنگام جدايى از مال نوعى دلدارى است ، همان\r\n\r\n\r\n","description":"","footnote":"\r\n( 136 ) اين عمل شرعا حرام است .\r\n","page_name":" 126 ","page_number":126},
  {"content":"\r\n\r\nطور كه كودك را هنگام جدا كردن از پستان به وسيلهء بازى كردن با گنجشكها و نظير آن دلدارى مىدهند نه به منظور بخل ورزى از شير دادن يا بازى ، ليكن براى اين كه او را از پستان جدا كنند سپس او را به غذاى ديگرى برگردانند . همچنين شايسته است كه بعضى از اين صفات زشت بر بعضى غالب آيد ، چنان كه شهوت بر خشم مسلط مىشود و قدرت خشم با آن مىشكند و خشم بر شهوت غالب مىشود و با آن استحكامش شكسته و سست مىشود ؛ ليكن اين عمل دربارهء كسى مفيد است كه غلبه بخل از رياكارى و دوستى مقام در قلب او بيشتر باشد . پس صفت قوىتر را به ضعيفتر مبدّل مىسازد .\r\nبنابراين اگر مقام نيز مانند مال در نزد او محبوب باشد هيچ فايده‌اى ندارد چرا كه يك بيمارى را ريشه كن مىكند و بر بيمارى ديگر مىافزايد و علامت آن اين است كه به خاطر رياكارى بخشيدن بر او گران نيايد و با آن عمل روشن مىشود كه رياكارى بر او غالبتر است و اگر بخشيدن با ريا بر او دشوار است شايسته است ببخشد ؛ چرا كه دشوارى بخشش دالّ بر اين است كه بيمارى بخل بر قلبش غالبتر است . مثال رفع بعضى از اين صفات به وسيلهء بعضى ديگر مثلى است كه دربارهء مرده زده‌اند : تمام بدن مرده تبديل به كرمهايى مىشود ؛ سپس بعضى از كرمها بعضى ديگر را مىخورند تا تعدادشان كم و باقى مانده كرمها بزرگ مىشوند . آنگاه بعضى بعض ديگر را مىخورند تا دو كرم بزرگ و نيرومند مىمانند و آن دو همچنان مىجنگند تا يكى بر ديگرى غالب مىشود و او را مىخورد و چاق مىشود سپس تنها و گرسنه مىماند تا مىميرد . صفات زشت آدمى نيز چنين است يعنى مىتواند بعضى از آنها بر بعضى مسلّط شود تا آن را ريشه كن سازد و ضعيفتر را غذاى قوىتر قرار دهد تا يكى باقى بماند . آنگاه بايد به نابودى آن توجّه كند و با مجاهده آن را از بين ببرد ، يعنى به آن غذا ندهد و غذا ندادن به صفات نكوهيده اين است كه به مقتضاى آنها عمل نكند ، چرا كه ناگزير اين صفات اعمالى را اقتضا مىكنند و هرگاه مخالفت شود آن صفات ضعيف شده و از بين مىروند مانند بخل كه اقتضايش\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنگاه داشتن مال است و هرگاه جلو خواسته‌اش گرفته شود و با زحمت چند بار مال انفاق گردد صفت بخل از بين مىرود و صفت بخشش خوى انسان مىشود و رنج بخل از بين مىرود ؛ در اين صورت درمان بخل با علم و عمل است بازگشت علم به شناخت آفت بخل و فايدهء بخشش است و بازگشت عمل به تكلّف بخشيدن مال است . اما گاه بخل بطورى قوى مىشود كه آدمى را كور و كر مىكند و مانع از آن مىشود كه انسان آفت آن را بشناسد و چون شناخت محقّق نشود ميل به عمل تحريك نمىشود و نمىتواند كارى بكند و بيمارى به صورت مزمن باقى مىماند ؛ مانند مرضى كه مانع از شناخت دوا و امكان استعمال آن است . اينجاست كه تا دم مرگ چاره‌اى جز صبر كردن ندارد . عادت بعضى از اساتيد صوفيه در درمان بيمارى بخل مريدانشان اين بود كه آنان را از اختصاص يافتن به گوشه‌هايى كه داشتند منع مىكردند و استاد هرگاه كه مىپنداشت مريدى از زاويهء خود و متعلّقات آن شادمان است او را گوشهء ديگرى منتقل مىكرد و گوشهء او را به مريد ديگر مىداد و او را از هر چه مالك بود محروم مىكرد ، و هرگاه مىديد كه مريد به لباس نو يا سجّاده‌اى توجه دارد و به آن دلخوش است به او دستور مىداد كه به ديگرى بدهد و لباس كهنه بپوشد كه قلبا به آن رغبت ندارد ، اين عمل و نظاير آن دلها را از كالاى دنيا دور مىسازد و هر كس اين راه را در پيش نگيرد به دنيا انس مىگيرد و آن را دوست مىدارد و اگر هزار كالا داشته باشد ، برايش حكم هزار محبوب را دارد . از اين رو هرگاه يكى از آنها به سرقت برود به اندازهء محبّتى كه به آن دارد رنجيده مىشود و چون بميرد يك جا هزار مصيبت به او مىرسد ، چرا كه تمام آنها را دوست مىداشته و از دستش رفته است ، حتى در زمان زنده بودنش نيز در معرض خطر مصيبت از دست دادن و نابودى آنهاست .\r\nكاسه‌اى از جنس فيروزه و جواهرنشان براى يكى از شاهان بردند كه نظير آن را نديده بود و از ديدن آن سخت شادمان شد . شاه به يكى از حكيمانى كه نزدش بود گفت :\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nعقيده‌ات دربارهء اين كاسه چيست ؟ گفت : به اعتقاد من مصيبت يا فقر است . گفت :\r\nچطور ؟ گفت : اگر بشكند مصيبت جبران ناپذير است ، و اگر سرقت شود به آن محتاج مىشوى و مانند آن را نمىيابى و حال آن كه پيش از آوردن آن از دو مصيبت ياد شده در امان بودى . سپس روزى بر حسب اتفاق كاسه شكست و شاه سخت دچار مصيبت شد و گفت : حكيم راست گفت اى كاش آن را نزد ما نمىآوردند . تمام امتعهء دنيا چنين است ؛ زيرا دنيا دشمن دشمنان خداست چون آنها را بر طرف آتش سوق مىدهد ، و دشمن دوستان خداست ، زيرا آنها را با صبر كردن در برابر دنيا و نعمتهايش غمگين مىسازد ؛ و دشمن خداست ، چون راه خدا را بر بندگانش قطع مىكند ؛ و با خودش نيز دشمن است ، چرا كه خود را مىخورد ، زيرا مال جز با پاسبانان و نگاهدارى در گنجينه‌ها حفظ نمىشود ، و به كار گرفتن پاسبانان و نگهدارى گنجينه‌ها جز با مال ممكن نيست و بايد پول خرج كرد پس مال خودش را مىخورد و با خودش در تضادّ است تا از بين برود و هر كس از آفتهاى مال آگاه شود به آن انس نمىگيرد و شاد نمىشود و جز به مقدار نيازش از آن برنمىدارد ؛ و هر كس به مقدار نيازش قناعت كند بخل نمىورزد ، زيرا آنچه براى نياز خود نگاه مىدارد بخل نيست و به مقدارى كه مورد نيازش نيست خودش را در حفظ آن به زحمت نمىاندازد و آن را مىبخشد ، بلكه مال براى او مانند آب كنار دجله است كه هيچ كس به آن بخل نمىورزد ، چون مردم به مقدار نياز قناعت مىكنند .\r\n\r\nمجموع وظايف بنده نسبت به مال خود\r\n( 1 ) بايد دانست مال چنان كه توصيف كرديم از جهتى خير و از جهتى شرّ است .\r\nحكايت مال حكايت مارى است كه افسونگر او را مىگيرد و از آن پادزهر بيرون مىآورد و شخص غافل او را مىگيرد و زهرش از آنجا كه نمىداند او را مىكشد ، و فقط كسى از زهر مال ايمن است كه پنج وظيفه را انجام دهد : 1 - هدف از مال و آفرينش آن\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nرا بداند و تا به دست نياورد به آن محتاج نمىشود و به اندازهء نيازش بيشتر نگاه ندارد و بيش از آن مقدار كه شايسته است براى جمع مال تلاش نكند .\r\n2 - مراقب باشد كه مال از چه راهى كسب مىشود و از مال حرام محض بپرهيزد ، و از مالى كه بيشتر آن حرام است مانند مال شاهان ، و از راههاى مكروه كه به مروّت آسيب مىزند مانند هديه‌هايى كه شائبه رشوه در آن است اجتناب كند و از سؤالى كه موجب خوارى و نابودى مروّت است و نظاير آنها دورى كند .\r\n3 - مواظب مقدارى باشد كه كسب مىكند . پس نه بسيار كسب كند ، نه كم ؛ بلكه به مقدار واجب ؛ و معيار واجب مقدارى است كه نياز دارد و نياز عبارت است از لباس ، مسكن و غذا و هر كدام سه درجه دارد : پايين ، متوسط ، بالا ؛ و تا زمانى كه به طرف كمى مايل باشد و به حدّ لازم نزديك شود سبكبار خواهد بود و در زمرهء سبكباران به شمار آيد ، و اگر از اين حالت تجاوز كند در چاهى بيفتد كه عمق آن بىنهايت است . ما شرح اين درجات را در كتاب زهد « 137 » بيان كرده‌ايم .\r\n4 - مواظب راه مصرف بوده و در انفاق ميانه‌رو باشد چنان كه ذكر كرديم اسراف و سخت‌گيرى نكند و آنچه را از راه حلال كسب كرده در جاى خودش قرار دهد نه در جاى ناحق ؛ چرا كه گناه كسب مال از راه نادرست با خرج كردن مال در راه نادرست يكسان است .\r\n5 - در گرفتن و ترك و انفاق و نگاه داشتن مال نيّت خوب داشته باشد . پس آنچه را برمىدارد براى كمك به عبادت باشد و آنچه را رها مىكند به قصد پست شمردن مال و بىميلى به آن باشد و هرگاه چنان كند داشتن مال به او ضرر نمىرساند ؛ از اين رو على ( ع ) فرمود : « اگر شخصى تمام مالهاى روى زمين را به دست آورد و براى خدا باشد\r\n\r\n\r\n","description":"","footnote":"\r\n( 137 ) به خواست خدا در جلد 7 ، خواهد آمد .\r\n","page_name":" 130 ","page_number":130},
  {"content":"\r\n\r\nزاهد است . و اگر تمام مالهاى روى زمين را رها سازد و قصدش خدا نباشد زاهد نيست . » پس بايد تمام حركات و سكنات تو براى خدا و منحصر به عبادت يا به كارى باشد كه در عبادت به تو كمك مىكند . زيرا دورترين حركتها از عبادت خوردن و قضاى حاجت است و هر دو به عبادت كمك مىكنند و هرگاه مقصودت از آن دو عمل يارى جستن بر عبادت باشد براى تو عبادت به شمار مىرود همچنين شايسته است كه نيّت دربارهء هر چه تو را حفظ مىكند مانند لباس و فرش و ظرف ، چنين باشد ، زيرا تمام اينها از چيزهايى است كه گاه در دين مورد نياز است و بايد قصد انسان در مازاد بر نيازش نفع بردن بندگان خدا باشد و هرگاه بنده‌اى به آنها نياز داشت نبايد او را منع كند و هر كس آن كار را بكند از مال كه مانند مار است پادزهر گرفته و از زهرش پرهيز كرده و بسيارى مال به او ضرر نمىرساند . امّا اين كار فقط براى كسى ممكن است كه در دين ثابت قدم و علمش در دين زياد باشد و شخص عامى هرگاه خود را در بسيارى مال شبيه به عالم سازد و گمان كند كه به صحابه ثروتمند شبيه است ، كار او همانند كار كودكى است كه مىبيند شخص نيرومند ماهرى مار را مىگيرد و در آن تصرّفاتى مىكند تا پادزهر آن را بيرون بياورد . كودك به او تأسّى مىجويد و بىدرنگ مار او را مىكشد . با اين تفاوت كه كشتهء مار مىداند كه كشته چيست و كشتهء مال گاه نمىداند كه كشته چيست ، زيرا دنيا به مار تشبيه شده و گفته‌اند :\r\nهى دنيا كحيّة تنفث السّم و ان كانت المجسّة لانت « 138 » همانطور كه محال است نابينا در پيمودن قلّه‌هاى كوه و كرانه‌هاى دريا و راههاى خاردار شبيه به شخص بينا شود همچنين محال است كه شخص عامى در داشتن مال شبيه به عالم كامل شود .\r\n\r\n\r\n","description":"","footnote":"\r\n( 138 ) دنيا همانند مارى است كه زهر از دهان مىريزد اگر چه بدنش نرم است .\r\n","page_name":" 131 ","page_number":131},
  {"content":"\r\n\r\n\r\nدر نكوهش ثروت و ستايش فقر\r\n( 1 ) بايد دانست كه مردم در برترى دادن ثروتمند سپاسگزار بر فقير شكيبا اختلاف نظر دارند و ما آن را در كتاب فقر و زهد متذكر شده و در آن تحقيق شايسته كرده‌ايم ؛ ولى در اين كتاب راهنمايى مىكنيم به اين كه فقر به طور اجمال برتر و بالاتر از ثروت است .\r\nبدون اين كه در آن به شرح احوال بپردازيم و تنها به داستانى اكتفا مىكنيم كه حارث محاسبى ( ره ) در يكى از كتابهايش در ردّ بر يكى از علماى ثروتمند به تفصيل نقل كرده ، آنجا كه آن عالم به صحابهء ثروتمند و بسيارى ثروت بعضى از آنها استدلال و خود را به آنها تشبيه كرده است . محاسبى خود در علم معامله مهارت دارد و سابقه‌اش از اغلب كسانى كه دربارهء عيبهاى نفس و آفات اعمال و تأمل در عبادتها به بحث و پژوهش پرداخته‌اند بيشتر است ؛ از اين رو سزاوار است كه عين سخنانش نقل شود او پس از سخن گفتن در ردّ علماى بد مطالبى به شرح زير گفته است : به ما خبر رسيده كه عيسى ( ع ) گفته است : « اى علماى بد نماز مىخوانيد ، روزه مىگيريد و صدقه مىدهيد و آنچه را به آن مأمور شده‌ايد انجام نمىدهيد و به آنچه تدريس مىكنيد عمل نمىكنيد . چه زشت حكم مىكنيد ؛ در مرحلهء گفتار و آرزو توبه مىكنيد و از روى هوى عمل مىكنيد ؛ پاكى ظاهر در حالى كه دلهايتان آلوده است شما را بىنياز نمىكند ، به حق به شما مىگويم :\r\nمانند الك آرد بيز نباشيد كه آرد خالص از آن بيرون مىآيد . و سبوس در آن باقى مىماند همچنين شما حكم و فرمان را بر زبان مىآوريد و كينه در سينه‌هايتان باقى مىماند . اى بندگان دنيا چگونه آخرت را درمىيابد كسى كه ميل دنيوىاش تمام نمىشود و تمايلش به دنيا قطع نمىگردد ؟ به حق به شما مىگويم : دلهايتان از كردارهايتان مىگريد ، دنيا را در زير زبانهايتان قرار داده‌ايد و عمل را زير قدمهايتان به حق به شما مىگويم :\r\nآخرتتان را با درست كردن دنيايتان تباه كرديد و درستى دنيا در نظر شما محبوبتر از درستى آخرت است . پس كدام گروه از مردم از شما زيانكارتر است ، اگر بدانيد واى بر\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nشما تا كى راه را براى آنها كه در شب راه مىروند وصف مىكنيد و خود در جاى حيرت زدگان مىايستيد ؟ گويى شما اهل دنيا را دعوت مىكنيد تا دنيا را براى شما بگذارند . آرام باشيد ، آرام ! واى بر شما ، خانهء تاريك را چه چيز روشن مىكند كه چراغ روى خانه نهاده در حالى كه درونش خراب و تاريك است . همچنين براى شما كافى نيست كه نور دانش در دهنهايتان باشد ، حال آن كه دلهايتان از آن خالى و معطّل است .\r\nاى بندگان دنيا به مانند بندگان پرهيزگار هستيد و نه مانند آزادگان بزرگوار . نزديك است كه دنيا شما را ريشه كن سازد و شما را برو در خاك بيفكند : آنگاه گناهانتان موهاى بالاى پيشانيهايتان را مىگيرد سپس علم شما را از پشت سر بلند مىكند تا برهنه و تنها به خداوند ديّان تسليم كند . « 139 » پس خداوند شما را از بديهايتان آگاه مىسازد و در برابر كارهاى بدتان كيفرتان مىدهد .\r\nآنگاه حارث مىگويد : برادرانم ، اين دانشمندان بد شيطانهاى انسى و موجب گرفتارى مردمند ؛ آنها به كالاى دنيا و بلندى مقام آن ميل كردند و آن را بر آخرت ترجيح دادند و دين را براى دنيا خوار ساختند ، از اين رو آنها در دنيا موجب ننگ و در آخرت زيانكارند . يا اين كه خداوند كريم به احسان خود ببخشد . پس از اين سخنان من معتقدم شخص هلاك شونده‌اى كه دنيا را بر آخرت ترجيح داده شادمانىاش آميخته با تيرگى است و از دنيا انواع غمها و گناهان منشعب مىشود و عاقبت ، وى را نابود و فانى مىسازد . شخص هالك به اميدش شاد است و دنيايش برايش باقى نمىماند و دينش برايش سالم نمىماند ؛ در دنيا و آخرت زيانكار است و اين زيانى آشكار است .\r\nپس به چه مصيبت بزرگى و بلاى عظيمى گرفتار شده است ! برادرانم خدا را در نظر بگيريد و شيطان و دوستان انسى او شما را با دلايلى كه در پيشگاه خدا باطل است\r\n\r\n\r\n","description":"","footnote":"\r\n( 139 ) اين حديث را ابن شعبه در التّحف ، با كمى اختلاف نقل كرده است و در آن « حتى يسلماكم » آمده يعنى گناهان پيشانى گنهكاران را مىگيرد ، و علم از پشت سر مىگيرد تا آنان را به خداوند تسليم كنند .\r\n","page_name":" 133 ","page_number":133},
  {"content":"\r\n\r\nنفريبند ، زيرا دوستان شيطان در مورد دنيا همچون سگان به جان يكديگر مىافتند ؛ سپس براى خودشان دلايل و عذرهايى مىتراشند و معتقدند كه براى اصحاب حضرت محمد ( ص ) مالهايى بوده . پس آنهايى را كه با نام صحابه فريب مىخورند با ذكر آنها مىآرايند تا مردم در جمع كردن مال آنها را معذور بدارند ، در حالى كه شيطان آنها را فريفته است و خود نمىدانند . واى بر تو اى فريفته كه گمان دارى جمع كردن مال حلال برتر از جمع نكردن آن است ، با اين كه مىدانى محمد ( ص ) و پيامبران خدا ميلشان به دنيا كم بود و به اين كار يعنى جمع مال كه تو و يارانت به آن مايليد ، بىميل بودند . تو با اين عمل خود آنها را تحقير كرده و به جهل نسبت داده‌اى ؛ چون آنها مانند تو مال جمع نكردند ، و هرگاه گمان كنى كه جمع كردن مال حلال برتر از ترك آن است . با اين گمان خود پنداشته‌اى كه پيامبر خدا ( ص ) خير خواهى امّت نكرده ، چرا كه آنها را از جمع كردن مال حلال نهى فرموده اين كه مىدانسته جمع كردن مال به صلاح و خير امّت است . پس به گمان تو پيامبر به امّت خيانت كرده . چون آنها را از اين كار نهى فرموده است . سوگند به پروردگار آسمان كه بر پيامبر دروغ بستى ، زيرا پيامبر ( ص ) خيرخواه امّت و نسبت به آنها دلسوز و مهربان بوده است . و هرگاه گمان كنى كه جمع كردن مال براى آنها خوب است يا گمان كنى كه خداوند نمىدانسته كه جمع كردن مال فضيلت دارد ، از اين رو انسانها را از آن نهى كرده و تو از خوبى و برترى مال آگاهى از اين رو به افزون‌طلبى رغبت كردى ، در صورت چنين پندارى گويا تو به مواضع خوبى و فضيلت از پروردگارت داناترى در حالى كه خداوند برتر از اين نادانيهاى توست . اى فريفته بينديش در آنچه شيطان تو را فريب داده آنگاه كه استدلال به مال صحابه را برايت آراسته است ؛ واى بر تو استدلال به مال عبد الرّحمن بن عوف سودى به حالت ندارد . شايد ابن عوف در قيامت دوست بدارد كه در دنيا جز به اندازهء خوراكش به او داده نمىشد . به من خبر رسيده كه چون عبد الرّحمن بن عوف\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدرگذشت ، « 140 » گروهى از اصحاب پيامبر خدا ( ص ) گفتند : ما بر ثروتى كه عبد الرحمن از خود بر جاى گذاشته مىترسيم . كعب گفت : سبحان الله ! چرا بر عبد الرّحمن مىترسيد از حلال به دست آورد و در راه حلال بخشيد و مال حلال باقى گذاشت . اين خبر به ابوذر ( رض ) رسيد . خشمگين به قصد كعب بيرون شد و بر استخوان فكّ شترى گذر كرد آن را به دست گرفت سپس در جستجوى كعب به راه افتاد . به كعب گفتند : ابوذر در جستجوى توست . پس گريخت تا نزد عثمان رسيد و به او استغاثه كرد و جريان را به او خبر داد . پس - ابوذر ( ره ) - روى آورد و كعب را مىجست تا به خانهء عثمان رسيد و چون وارد خانه شد كعب برپا خاست و پشت سر عثمان نشست ، در حالى كه از ابوذر گريزان بود . ابوذر به او گفت : اى پسر زن يهودى ، مىپندارى در مالى كه عبد الرحمن بن عوف باقى گذارده باكى نيست ؟ پيامبر خدا ( ص ) روزى به طرف احد بيرون شد و من همراهش بودم پس فرمود : اى ابوذر ! عرض كردم : لبيك اى رسول خدا ؛ فرمود :\r\n« ثروتمندان در روز قيامت از همه كم سرمايه‌ترند مگر كسى كه از راست و چپ انفاق كند و اين گونه افراد كم‌اند ؛ سپس فرمود : اى ابوذر ! عرض كردم : آرى اى رسول خدا پدر و مادرم به فدايت ، فرمود : شاد نمىشوم كه به اندازهء كوه احد طلا داشته باشم و در راه خدا ببخشم و در روز مرگم دو قيراط باقى بگذارم . عرض كردم يا دو قنطار اى رسول خدا ؟ فرمود : بلكه دو قيراط ، سپس فرمود : اى ابوذر تو بيشتر قصد كردى و من كمتر » .\r\nپس رسول خدا چنين قصدى داشت و تو اى - پسر زن يهودى - مىگويى به آنچه عبد الرّحمن بن عوف از خود بر جاى نهاده باكى نيست ؟ دروغ مىگويى و هر كس سخن تو را بگويد دروغگوست . كعب جواب ابوذر را نداد تا بيرون شد . « 141 » و بسيارى جاى\r\n\r\n\r\n","description":"","footnote":"\r\n( 140 ) به مجمع الزوائد ، ج 10 ، ص 239 ، رجوع كنيد .\r\n( 141 ) عراقى گويد : حديث مورد اتّفاق است و بدون اين زيادتى كه در اوّل حديث از قول كعب نقل شده و پيش از اين گذشت كه وى پس از مرگ عبد الرحمن بن عوف گفت : « كسب طيّبا و ترك طيبا » و زشت شمردن ابوذر آن عمل را از عبد الرّحمن ، ولى من بر اين زيادتى جز در قول حارث محاسبى آگاهى نيافتم كه به من رسيده چنان كه مصنّف ( غزالى ) نقل كرده ، و احمد و ابو يعلى مختصرتر از اين روايت كرده است و لفظ كعب :\r\nاذا كان قضى عنه حق الله فلا بأس به فرفع ابو ذر عصاه فضرب كعبا و قال سمعت رسول الله ( ص ) يقول : « ما احب لو كان هذا الجبل لى ذهبا . . تا آخر حديث » و در سند اين حديث ابن لهيعه است .\r\n","page_name":" 135 ","page_number":135},
  {"content":"\r\n\r\nشگفتى است براى هر فريفته‌اى كه در حرام و امور شبهه‌دار غوطه مىزند و همچون سگان به اموال كثيف مردم حمله مىكند و در شهوتها و آرايش و فخر فروشى و فتنه‌هاى دنيا فرو مىرود ، آنگاه به صحابه استدلال مىكند . به جانم سوگند بعضى از صحابه مال داشتند و قصد بخشش در راه خدا داشتند ؛ پس از راه حلال مال به دست آوردند و عادلانه انفاق كردند و آنچه زائد بر مخارجشان بود پيشاپيش فرستادند و بخل نورزيدند و از پرداخت حقوق آن مالها امتناع نورزيدند ، بلكه بيشتر آنها را در راه خدا بخشيدند و بعضى از آنها تمام مال خود را بخشيدند و در حال سختى خداى متعال را بر خود ترجيح دادند . تو را به خدا تو چنينى ، براستى كه هيچ شباهتى به آن صحابه ندارى . بعلاوه صحابهء برگزيده فقر را دوست مىداشتند و از بيم فقير شدن در امان بودند و در رزقشان به خدا اعتماد داشتند و به مقدّرات الهى شادمان بودند و در گرفتارى خشنود ، و در رفاه سپاسگزار ، و در سختى شكيبا ، و در هنگام سرور ستايشگر ، و در برابر خدا فروتن ، بودند و از برترىجويى و افزون‌طلبى مبرّا . از دنيا جز به مقدارى كه برايشان مباح بود نرسيدند و به همان مقدارى كه رسيدند راضى بودند و دنيا را به دور افكندند و بر ناگواريهاى آن صبر كردند و تلخيهاى آن را چشيدند ، و در برابر نعمتهاى دنيا و درخشش آنها زهد ورزيدند ، به خدا سوگند تو چنانى ؟ با اين كه خبر به ما رسيده كه هرگاه دنيا به اصحاب پيامبر روى مىآورد غمگين مىشدند و مىگفتند : اين گناهى است كه خداوند آن را زود كيفر مىدهد و هرگاه فقر به آنها روى مىآورد مىگفتند : آفرين به شعار صالحان . به ما خبر رسيده كه يكى از صحابه هرگاه در بامدادان نزد عائله‌اش چيزى ( مال دنيا ) مىديد غمگين و افسرده مىشد و هرگاه چيزى نداشتند خوشحال مىشد . به او گفته شد : مردم\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nهرگاه نزدشان چيزى نباشد غمگين مىشوند و هرگاه چيزى باشد خوشحال و تو چنان نيستى . او گفت : ( من هرگاه به صبح وارد شوم و چيزى نداشته باشم شاد مىشوم ) ، زيرا محمد ( ص ) اسوه و سرمشق من بوده و هرگاه عيالم چيزى داشته باشند غمگين مىشوم ، ( زيرا آل محمد اسوه و الگوى من نبوده‌اند ) ، و نيز به ما خبر رسيده كه صحابهء پيامبر ( ص ) هرگاه در رفاه بودند غمگين مىشدند و مىگفتند : ما را با دنيا و اهداف دنيوى چه كار . گويى آنان بر بال ترس قرار داشتند ، و هرگاه گرفتار بلا بودند شاد مىشدند ، و مىگفتند : اكنون با پروردگارمان تجديد پيمان كرديم . اين است احوال پيشينيان و نعمت آنها و فضيلت آنان بيش از آن است كه توصيف شود . به خدا آيا تو چنانى ؟ تو هيچ شباهتى به آنها ندارى و به زودى اى فريفته دنيا ، احوال تو را كه مخالف با احوال صحابه است توصيف مىكنم ، و آن حالت اين است كه در هنگام بىنيازى طغيان مىكنى و در رفاه سرمست مىشوى و در حال شادى متكبّر ، و از شكر نعمتها غفلت مىكنى و در هنگام سختى نااميد و در گرفتارى خشمگين مىشوى و به قضاى الهى راضى نيستى . آرى فقر را دشمن مىدارى و از تهيدستى بدت مىآيد ، در حالى كه فقر افتخار پيامبران مرسل است و تو از آنچه موجب افتخار آنهاست بدت مىآيد و مال مىاندوزى و از بيم فقر به جمع كردن مال مىپردازى و اين كار به خاطر بدگمانى تو به خداى متعال و يقين نداشتن به ضمانت خداست و همين گناه بس است ؛ و شايد مال را جمع مىكنى براى رسيدن به نعمتها و لذّتها و تمايلات دنيوى ، در حالى به ما خبر رسيده كه پيامبر خدا ( ص ) فرمود : « بدترين امّتم كسانى هستند كه از نعمتها تغذيه كنند و از آن بدنهايشان رشد كنند . » « 142 » و به ما خبر رسيده كه يكى از اهل علم گفت : در روز قيامت گروهى مىآيند كه حسناتشان را مطالبه مىكنند . پس به آنها گويند :\r\n\r\n\r\n","description":"","footnote":"\r\n( 142 ) اين حديث را حاكم ( مستدرك ) ، به سندى صحيح روايت كرده و پيش از اين گذشت .\r\n","page_name":" 137 ","page_number":137},
  {"content":"\r\n\r\n أَذْهَبْتُمْ طَيِّباتِكُمْ فِي حَياتِكُمُ الدُّنْيا وَ اسْتَمْتَعْتُمْ بِها  . « 143 » در حالى كه تو در غفلتى و بر اثر برخوردارى از نعمتهاى دنيا از نعمتهاى آخرت محروم شده‌اى . پس افسوس و مصيبت براى توست ، آرى شايد براى فزونى جستن و باليدن و برترىجويى و زينت در دنيا به جمع‌آورى مال مىپردازى ، در حالى كه به ما خبر رسيده كه هر كس دنيا را به قصد فزونى جستن با فخرفروشى طلب كند ، خداى را ملاقات كند در حالى كه بر او خشمگين باشد ، و تو آنگاه كه از مال قصد برترىجويى و افزون‌طلبى دارى به خشم خدا كه بر تو وارد مىشود اهميّت نمىدهى . آرى شايد ماندنت در دنيا از انتقال به جوار خدا در نزد تو محبوبتر باشد و از لقاى خدا كراهت داشته باشى ولى خداوند از ديدار تو بيشتر كراهت دارد و تو غافلى ؛ و شايد بر آنچه از مال دنيا از دستت برود متأسف شوى در حالى كه به ما خبر رسيده كه رسول خدا ( ص ) فرمود : « هر كس بر دنياى از دست رفته‌اش متأسّف شود به اندازه فاصلهء يك سال راه به آتش نزديك مىشود . » « 144 » در حالى كه تو بر آنچه از دنيا از دست داده‌اى متأسّف مىشوى ولى از نزديك شدنت به عذاب خدا اهميّت نمىدهى ، آرى ، شايد بر اثر بسيارى مال دنيا از دين خود خارج شوى و از روى آوردن دنيا به تو شادمان گردى و از شادمانى خود احساس راحتى كنى ، در حالى كه به ما خبر رسيده كه پيامبر ( ص ) فرموده : « هر كس دنيا را دوست بدارد و به آن شاد شود ترس آخرت از قلبش رخت بربندد » « 145 » و به ما خبر رسيده كه يكى از اهل علم گفت : به خاطر غمگين بودن بر آنچه از دست داده‌اى محاسبه مىشوى و نيز به خاطر شادمانىات به دنيا هرگاه بر دنيا دست يا بى محاسبه مىشوى ، زيرا در حالى به دنياى خود شادمان مىشوى كه ترس از خدا از تو سلب شده است ، و شايد به امور دنيوى خود چند برابر امور آخرتت\r\n\r\n\r\n","description":"","footnote":"\r\n( 143 ) احقاف / 20 : از طيّبات و لذايذ ، زندگى دنياى خود استفاده كرديد و از آن بهره گرفتيد .\r\n( 144 ) اين حديث را رازى در مشيخه خود از ابن عمرو به سندى ضعيف روايت كرده چنان كه در جامع الصغير آمده است .\r\n( 145 ) از حارث بن اسد محاسبى است چنان كه منصف آن را ذكر كرده است .\r\n","page_name":" 138 ","page_number":138},
  {"content":"\r\n\r\nاهميّت بدهى ، و شايد غم تو در برابر گناهانى كه موجب نقصان درونيت مىشود بر تو آسانتر باشد از غم نقصان در دنيايت . آرى بيم تو از رفتن مالت بيشتر از بيم تو از گناهان است ، ممكن است تمام مالهاى حرامى را كه جمع كرده‌اى براى برترى جويى و بلندى مقام دنيوى خرج مردم كنى ، و ممكن است با خشمگين ساختن خداى متعال موجب خشنودى مردم شوى تا مورد احترام قرار بگيرى . واى بر تو ! گويى كوچك شمردن خدا در قيامت بر تو آسانتر از كوچك شمردن مردم است . بسا كه بديهايت را از مردم پنهان دارى و بر آگاه شدن خدا از آنها اهميّت ندهى ؛ گويى رسوايى در پيشگاه خدا بر تو آسانتر از رسوايى نزد مردم است ؛ و گويى بندگان در نزد تو ارجمندتر از خدا هستند . خدا والاتر از اين جهل و نادانى توست ، پس چگونه در نزد خردمندان سخن مىگويى و حال آن كه اين عيبها در تو موجود است ، اف بر تو در كثافتها آلوده مىشوى و به مال نيكان استدلال مىكنى ؟ اين كار از تو بعيد است چرا كه تو با پيشينيان بسيار فاصله دارى ؛ به خدا سوگند به من خبر رسيده كه پيشينيان در آنچه خدا بر آنها حلال كرده زاهدتر از شما بودند نسبت به آنچه خدا بر شما حرام كرده است براستى چيزى كه شما نسبت به انجام آن باكى نداريد در نزد آنان هلاك كننده محسوب مىشده است و كوچكترين لغزش بر ايشان بزرگتر از گناهان كبيرهء شما بوده است . اى كاش پاكترين و حلال‌ترين مال تو مانند مالهاى مشتبه آنها مىبود و اى كاش از گناهانت مىترسيدى ، چنان كه آنها بر قبول نشدن حسناتشان مىترسيدند ؛ كاش روزهء تو مانند افطار آنها مىبود ، و اى كاش تلاش تو در عبادت مانند سستى و خواب آنها بود ، و اى كاش تمام حسنات تو مانند يكى از حسنات آنها مىشد ، در حالى كه به من خبر رسيده كه يكى از صحابه گفت : غنيمت صدّيقان چيزى است كه از دنيايشان فوت شده است و تمايل شديد آنها چيزى است كه از آن محروم شده‌اند . پس هر كس چنين نباشد نه در آخرت با آنهاست و نه در دنيا . سبحان اللّه ! چقدر تفاوت ميان دو گروه وجود دارد ، گروهى از نظر بلندى مقام در پيشگاه خدا\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبهترين صحابه‌اند و گروهى مانند تو در پستىاند ، يا خداوند كريم به لطف خود تو را عفو كند . پس اگر گمان مىكنى كه در گردآورى مال به صحابه تأسّى مىكنى به منظور عفاف و بخشيدن در راه خدا ، پس در كار خود بينديش واى بر تو ! آيا همانطور كه آنها در زمان خودشان مال حلال مىيافتند تو در زمان خودت مال حلال مىيابى يا مىپندارى كه مانند آنها در جمع آورى مال احتياط مىكنى ؟ همانا به من خبر رسيده است كه يكى از صحابه گفت : ما هفتاد در از درهاى روزى حلال را رها مىكرديم ، از بيم آنكه در يك در از درهاى حرام روزى واقع نشويم . آيا از نفس خويش انتظار چنين احتياطى را دارى ؟ نه سوگند به پروردگار كعبه تو را چنين نمىپندارم واى بر تو يقين داشته باش كه جمع كردن مال براى كارهاى نيك مكر شيطان است تا به سبب نيكى تو را در به دست آوردن شبهه‌هايى كه آميخته به حرام است بيندازد ، در حالى كه به ما خبر رسيده كه رسول خدا ( ص ) فرمود : « هر كس در به دست آوردن امور مشتبه جرى باشد احتمال افتادن او در حرام مىرود » . « 146 » اى انسان فريب خورده آيا نمىدانى كه اگر از افتادن در شبهه‌ها بترسى ارزش تو در پيشگاه خدا برتر و والاتر از به دست آوردن مال مشتبه و بخشيدن آن در راه خدا و راه خير است ؟ اين مطلب از عالمى به ما رسيده كه گفت : اگر از يك درهم دست بردارى از بيم آن كه حلال نباشد ، برايت بهتر از آن است كه هزار دينار مشتبه را صدقه بدهى كه نمىدانى كه برايت حلال است يا حرام ؛ و اگر گمان دارى كه تو ديندارتر و با تقواتر از آنى كه در شبهات بيفتى و به گمان خود به جمع مال حلال مىپردازى تا در راه خدا ببخشى ، واى بر تو اگر همانطور باشى كه مىپندارى به ديندارى رسيده‌اى و مورد محاسبه واقع نمىشوى . همانا بهترين صحابه از سؤال و جواب\r\n\r\n\r\n","description":"","footnote":"\r\n( 146 ) اين حديث را بخارى در ( صحيح ) ، ج 3 ، ص 70 ، در حديثى چنين روايت كرده است : « و من اجتراء على ما يشك فيه من الاثم او شك ان يواقع ما استبان و المعاصى حمى اللّه من يرتع حول الحمى يوشك ان يواقعه » . و مسلم در ( صحيح ) ، ج 5 ، ص 50 ، چنين روايت كرده « فمن اتّقى الشبهات استبراء لدينه و عرضه و من وقع فى الشبهات وقع فى الحرام كالراعى يوعى حول الحمى يوشك آن يرتع فيه » .\r\n","page_name":" 140 ","page_number":140},
  {"content":"\r\n\r\nو محاسبه مىترسيده‌اند ، و به ما خبر رسيده كه يكى از صحابه گفت : من شادمان نمىشوم كه در هر روزى هزار دينار از حلال به دست آورم و در راه خدا ببخشم ؛ و كسب مال مرا از نماز جماعت بازندارد . گفتند : خدا تو را بيامرزد ، چرا ؟ گفت : چون در اين صورت آسوده‌ام از اين كه در قيامت بايستم و پروردگار بگويد : بنده‌ام ، مال را از كجا به دست آوردى و در چه چيز انفاق كردى ؟ اين پرهيزكاران در اختيار اسلام بودند و مال حلال در نزدشان بود و مال را از بيم حساب و ترس اين كه بهترين مال جانشين بدترين آن نشود رها مىكردند و تو از باقى ماندهء امّتى و حلال در زمان تو وجود ندارد . همچون سگان در به دست آوردن مال حرام با ديگران مىستيزى و گمان مىكنى كه در زمان خودت مال حلال به دست مىآورى واى بر تو مال حلال كجاست كه آن را جمع كنى ، وانگهى اگر حلال در نزد تو موجود است ، آيا نمىترسى كه در هنگام بىنيازى قلبت دگرگون شود ، برخى از صحابه مال حلالى را كه به ارث مىبردند رها مىكردند از بيم آن كه مبادا قلبشان فاسد شود آيا طمع دارى كه قلبت پاكتر از دلهاى صحابه باشد و در كار و احوال خود از حق منحرف نمىشوى ؟ اگر اين گمان را داشته باشى به نفس امّاره‌ات كه بسيار به بدى فرمان مىدهد حسن ظنّ دارى . واى بر تو من خيرخواه توام و به صلاح تو مىدانم كه به مقدار كفاف زندگى قانع باشى و براى كارهاى خوب مال جمع نكنى و خود را در معرض حساب قرار ندهى ، چرا كه به ما از رسول خدا خبر رسيده كه فرموده :\r\n« كسى كه با دقّت محاسبه شود كيفر مىشود . » « 147 » و فرمود ( ص ) : « مردى در روز قيامت آورده مىشود ، كه مال حرام جمع كرده در راه حرام خرج كرده است » گفته مىشود : او را به دوزخ ببريد ، و مردى را بياورند كه از حرام مال جمع كرده و در راه حلال خرج كرده است به او گفته مىشود : او را به دوزخ ببريد ، و مردى را بياورند كه از حلال مال جمع كرده است ، به او گفته شود :\r\n\r\n\r\n","description":"","footnote":"\r\n( 147 ) حديث مورد اتفاق است از حديث عايشه و بارها پيش از اين نقل شده است .\r\n","page_name":" 141 ","page_number":141},
  {"content":"\r\n\r\nبايست ، شايد در به دست آوردن اين مال به واجبات خود مانند نماز اول وقت ضرر زده باشى يا در ركوع و سجود و وضوى آن تفريط كرده باشى . پس مىگويد : پروردگارا از حلال به دست آوردم و در حلال خرج كردم و آنچه را بر من واجب كردى ضايع نكردم .\r\nپس گفته مىشود شايد به بعضى از اين مال مانند مركب سوارى فساد كرده‌اى يا لباسى كه به آن باليده‌اى پس بگويد : نه ، پروردگارا به هيچ چيز از مالم مباهات نكردم . پس گفته شود : شايد حق خويشاوندان و يتيمان و مسكينان و ابن السبيل را كه بخشش به آنها را دستور دادم منع كرده باشى ؟ عرض مىكند : نه ، پروردگارا از حلال به دست آوردم و در راه حلال خرج كردم و چيزى از آنچه بر ما واجب فرمودى ضايع نساختم و به مالم مباهات نكردم و حق كسانى را كه دستور فرمودى به آنها ببخشم تضييع نكردم . پيامبر فرمود : گروههاى زياد شده مىآيند و با او به ستيز مىپردازند و مىگويند : پروردگارا به او مال داده و بىنيازش كردى و او را در ميان ما قرار دادى و به او امر كردى كه به ما ببخشد .\r\nپس اگر به آنها بخشيده باشد و در عين حال هيچ يك از واجبات را ضايع نساخته و به مالش افتخار نكرده باشد به او گفته مىشود : اكنون توقّف كن و هر نعمتى را كه از خوردنى و نوشيدنى يا لقمه يا لذّتى نصيبت شده شكر كن و همچنان مورد سؤال قرار مىگيرد . » « 148 » واى بر تو چه كسى خود را در معرض اين سؤالاتى قرار مىدهد كه براى اين مرد بود ؟ و يا اين كه وى مال را از راه حلال كسب كرده و تمام حقوق را ادا كرده و واجبات را با تمام حدودش به جا آورده است ، اين چنين دقيق محاسبه مىشود . پس معتقدى كه حال امثال ما چه خواهد بود كه در فتنه‌هاى دنيا و شبهه‌ها و مالهاى مخلوط به حرام و زيور و تمايلات دنيوى غرق شده‌ايم واى بر تو ، پرهيزكاران به خاطر اين سؤال و جواب مىترسند كه به دنيا آلوده شوند از اين رو به مقدار كفاف از دنيا راضى شده و به جاى به دست آوردن مال انواع نيكيها را انجام دادند . واى بر تو اگر اين نيكوكاران الگو و\r\n\r\n\r\n","description":"","footnote":"\r\n( 148 ) عراقى گويد : به مأخذ اين حديث دست نيافتم .\r\n","page_name":" 142 ","page_number":142},
  {"content":"\r\n\r\nسر مشق تو نباشند . پس اگر آن را قبول ندارى و مىپندارى كه در تقوا و ديندارى به درجهء آخر رسيده‌اى و به گمان خود فقط براى عفاف و بخشش در راه خدا مال جمع كرده‌اى و مال حلال را فقط به حق انفاق كرده‌اى و به سبب مال از آنچه خدا دوست دارد قلبت تغيير نكرده و خدا بر هيچ چيز از نهان و آشكارت خشم نگرفته است ، واى بر تو اگر تو چنينى - در حالى كه آن چنان كه وصف شد نيستى - پس سزاوار است كه به مقدار كفاف خشنود بشوى و از ثروتمندان آنگاه كه براى سؤال بايستند عبرت بگيرى و همراه مردان نخستين در رديف محمّد مصطفى ( ص ) قرار بگيرى و تو را در قيامت براى سؤال و جواب و محاسبه متوقف نسازند . پس يا امان يافتن و سلامت است يا هلاكت و نابودى است ، زيرا به ما خبر رسيده كه رسول خدا ( ص ) فرمود : « مهاجران فقير و نيازمند پانصد سال پيش از ثروتمندانشان وارد بهشت مىشوند . » « 149 » اى گروه در مسابقه با سبكبارانى كه در زمرهء پيامبرانند سبقت بگيريد و از تخلف و جدايى از رسول خدا ( ص ) بترسيد ، چنان كه پرهيزكاران ترسيدند . پس واى بر تو ، اگر در قيامت از محمّد مصطفى ( ص ) تخلّف كرده باشى به مناظر وحشتناكى خواهى نگريست كه فرشتگان و پيامبران در برابر آن تاب نياورند ، و اگر در مسابقه كوتاهى كنى پيوستن تو به همراهان طولانى خواهد شد . و اگر مال بسيار مىخواهى حساب دشوارى خواهى داشت و اگر به كم قناعت نكنى بايد مدت زيادى در قيامت توقف كنى و آه و نالهء بلند سر دهى . مگر نمىدانى كه سرگرم نشدن به مال و آسوده دلى به وسيلهء ياد خدا و انديشيدن و عبرت گرفتن ، بيشتر موجب سلامتى دين است و براى محاسبه آسان‌تر و سؤال و جواب سبك‌تر و از وحشتهاى روز قيامت ايمن‌تر و ثواب بيشتر و ارج تو در پيشگاه خدا بيشتر و بدنت آسوده‌تر و رنجت كمتر و زندگىات بهتر و دلت آسوده‌تر و اندوهت كمتر است پس در جمع آورى مال چه\r\n\r\n\r\n","description":"","footnote":"\r\n( 149 ) اين حديث را ترمذى در ( سنن ) ، ج 9 ، ص 213 ، و ابن ماجه به شماره 4123 و 24 ، از حديث ابو سعيد و ابن عمر به لفظ « فقرا » به جاى « صعاليك » روايت كرده‌اند .\r\n","page_name":" 143 ","page_number":143},
  {"content":"\r\n\r\nعذرى دارى ، اگر تو مال را رها سازى بهتر از كسى هستى كه در طلب مال براى انجام كارهاى نيك است . آرى اشتغالت به ذكر خدا بهتر از مال بخشيدنت در راه خداست پس براى خود راحت دنيا با سلامتى و برترى در آخرت را جمع كن ؛ وانگهى اگر در گردآورى مال فضيلتى بزرگ باشد بر تو لازم است كه در مكارم اخلاقى به پيامبرت ( ص ) تأسى بجويى و به آنچه آن حضرت در دورى از دنيا براى خود برگزيد خشنود باشى . واى بر تو ، در آنچه شنيدى بينديش و يقين داشته باش كه خوشبختى و رستگارى در دورى از دنياست . پس همراه پرچم محمّد مصطفى ( ص ) برو و به جنّة المأوى سبقت بگير ؛ چرا كه به ما خبر رسيده كه رسول خدا ( ص ) فرمود : « سرور مؤمنان در بهشت كسانىاند كه چون نهار بخورند شام نيابند ، و هرگاه وام بخواهند وامى نيابند و لباس به مقدار پوشش دارند و توان به دست آوردن مالى كه بىنيازشان كند ندارند و در عين حال وارد صبح و شام مىشوند و از پروردگارشان خشنودند  « فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً »  . « 150 » آگاه باش اى برادرم پس هرگاه پس از اين توضيح مال جمع كنى ادّعاى خود را كه براى فضيلت و كارهاى نيك مال جمع مىكنى باطل كرده‌اى . چنين نيست بلكه از بيم فقر مال جمع مىكنى و براى رفاه و از نعمت و زيور و افتخار و فزون طلبى و برترى جويى و ريا كارى و بزرگى به جمع مال مىپردازى ، آنگاه گمان مىكنى كه براى كارهاى نيك مال جمع مىكنى . واى بر تو اى فريب خورده خدا را در نظر بگير و از اين ادّعايت شرم كن . واى بر تو اگر به دوستى مال دنيا فريفته باشى . پس اقرار كن كه خير و فضيلت در راضى بودن\r\n\r\n\r\n","description":"","footnote":"\r\n( 150 ) نساء / 70 : همنشين كسانى خواهد بود كه خدا نعمت خود را بر آنها تمام كرده ، از پيامبران و صديقان و شهدا و صالحان و آنها رفيقهاى خوبى هستند .\r\nحديث را صاحب مسند الفردوس از روايت ابو حازم از ابو هريره به اختصار با اين عبارت به طبرانى نسبت داده است . « سادة الفقرا فى الجنّة . . تا آخر حديث » و عراقى گويد : اين حديث را در معجمهاى طبرانى نديده‌ام .\r\n","page_name":" 144 ","page_number":144},
  {"content":"\r\n\r\nبه مقدار كفاف و دورى از مال بيش از حد است . آرى در هنگام جمع‌آورى مال از بيم حساب ، نفس خويش را خوار ساز و به بدى خود اقرار كن اين عمل نجات بخش‌تر و نزديكتر است به فضيلت از دليل آوردن براى جمع آورى مال . اگر بپذيريد شما را پند دادم و پند پذيران اندكند . خداوند به رحمت خود ما و شما را براى هر عمل خيرى موفق بدارد - پايان سخن حارث محاسبى .\r\nسخنانى كه بيان شد براى برترى فقر بر ثروت كافى است و سخنى بيش از آن وجود ندارد . شاهد بر آن تمام رواياتى است كه در كتاب ذمّ دنيا و كتاب فقر و زهد ذكر كرديم و نيز آنچه از ابو امامه باهلى روايت شده گواه بر آن است . ثعلبة بن حاطب گفت « 151 » اى رسول خدا ، خداى را بخوان كه به من مال روزى كند ؛ اى ثعلبه مال اندكى كه شكرش را ادا كنى بهتر از مال بسيار است كه نتوانى شكرش را به جاى آورى . عرض كرد : اى رسول خدا ، خداى را بخوان تا به من مالى عطا كند ؛ فرمود : اى ثعلبه آيا از من الگو و سرمشق نمىگيرى ؟ آيا راضى نيستى كه مانند من باشى ؟ آگاه باش سوگند به خدايى كه جانم در قبضهء قدرت اوست اگر بخواهم كه كوهها به صورت طلا و نقره همراهم حركت كنند حركت خواهند كرد . عرض كرد : سوگند به خدايى كه تو را به حق مبعوث به رسالت فرموده است ، اگر دعا كنى كه خداى به من مالى بدهد حقّ هر صاحب حقّى را مىدهم و حتما اين كار را خواهم كرد . پيامبر خدا ( ص ) به درگاه خدا عرض كرد : « خدايا به ثعلبه مالى روزى فرما . » پس گوسفندى گرفت و زياد شد چنان كه كرم رشد مىكند ، از اين رو مدينه بر او تنگ آمد و از آنجا دور شد و در درّه‌اى از درّه‌هاى مدينه فرود آمد و نماز ظهر و عصر را به جماعت مىگزارد و در نمازهاى ديگر شركت نمىكرد . سپس\r\n\r\n\r\n","description":"","footnote":"\r\n( 151 ) اين حديث را بغوى ، بارودى ، ابن قانع ، ابن سكن ، و ابن شاهين از ابو امامه از ثعلبّه بن حاطب به سندى صحيح روايت كرده چنان كه در جامع الصغير ، ج 2 ، ص 88 ، آمده است . و حسن بن سفيان ، ابن منذر ، ابن ابى حاتم ، ابو الشّيخ و عسكرى در الأمثال ، ابن منده ، ابو نعيم در معرفة الصّحابه ، ابن مردويه و بيهقى در الدلائل و ابن عساكر از ابو امامه روايت كرده‌اند ، به درّ المنثور ، ج 3 ، ص 260 ، رجوع كنيد .\r\n","page_name":" 145 ","page_number":145},
  {"content":"\r\n\r\nگوسفندهايش زياد شد و از مدينه دور شد تا آن جا كه نماز جماعت را ترك كرد و فقط در نماز جمعه شركت مىكرد . پس گوسفندانش همانند كرم رشد كردند تا نماز جمعه را هم ترك كرد و بر سر راه كاروان شركت كننده در نماز جمعه مىايستاد و جوياى اخبار ( مدينه ) مىشد و پيامبر ( ص ) نيز مىپرسيد و مىفرمود : ثعلبه بن حاطب چه مىكند ؟\r\nعرض شد : اى رسول خدا گوسفندانى گرفت و مدينه بر او تنگ آمد و تمام جريان او را به عرض پيامبر رساندند . پس فرمود : واى بر ثعلبه واى بر ثعلبه ! و خداى متعال اين آيه را نازل فرموده :  خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها وَ صَلِّ عَلَيْهِمْ إِنَّ صَلاتَكَ سَكَنٌ لَهُمْ  « 152 » در اين آيه خداى دستور اداى صدقه واجب ( زكات ) را نازل فرمود : پس پيامبر ( ص ) مردى از جهينه و مردى از بنى سليم را براى گرفتن زكات فرستاد و براى آن دو نامه‌اى مبنى بر گرفتن آن نوشت و به آنها امر كرد كه خارج شوند و از مسلمانان زكات بگيرند و فرمود : نزد ثعلبه بن حاطب و فلان مرد از بنى سليم برويد و زكات آنها را بگيريد . آنها بيرون شدند تا نزد ثعلبه آمدند و از او مطالبه زكات كردند و نامهء پيامبر ( ص ) را خواندند ثعلبه گفت : اين فقط جزيه است ، اين فقط جزيه است ، اين نظير جزيه است .\r\nبرويد تا از جمع كردن زكات فراغت يابيد ، بعد نزد من برگرديد . آن دو به طرف سليمى رفتند . پس سخن آنها را شنيد و بهترين شترانش را براى زكات جدا كرد و آنها را نزد مأموران رسول خدا آورد و چون آن شترها را ديدند ، گفتند : پرداخت اين شتران بر تو واجب نيست و قصد نداريم آنها را از تو بگيريم . پس گفت : بگيريد با كمال ميل آنها را مىدهم و اين شترها براى گرفتن است ، و چون از دريافت زكات فراغت يافتند برگشتند تا به ثعلبه برخوردند و از او مطالبه زكات كردند . پس گفت : نامه‌تان را به من نشان دهيد و در آن نگريست و گفت : اين نظير جزيه است برويد تا بينديشم . پس رفتند تا به خدمت\r\n\r\n\r\n","description":"","footnote":"\r\n( 152 ) توبه / 105 : از اموال آنها صدقه‌اى ( زكات ) بگير تا به وسيله آن آنها را پاك سازى و پرورش دهى ، و به آنها ( هنگام گرفتن زكات ) دعا كن كه دعاى تو مايهء آرامش آنهاست .\r\n","page_name":" 146 ","page_number":146},
  {"content":"\r\n\r\nرسول خدا رسيدند . چون حضرت آنها را ديد پيش از اين كه آنها سخنى بگويند فرمود :\r\nواى بر ثعلبه و براى سليمى دعا كرد . آنان پيامبر را از كار ثعلبه و سليمى خبر دادند . پس خداوند دربارهء ثعلبه آيهء ،    وَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحِينَ فَلَمَّا آتاهُمْ مِنْ فَضْلِهِ بَخِلُوا بِهِ وَ تَوَلَّوْا وَ هُمْ مُعْرِضُونَ فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ وَ بِما كانُوا يَكْذِبُونَ    . « 153 » را نازل فرمود در حالى كه يكى از خويشان ثعلبه در محضر پيامبر ( ص ) بود و آنچه را خدا درباره ثعلبه فرموده بود شنيد . او بيرون شد و نزد ثعلبه آمد ، و گفت : اى ثعلبه ، بىمادر ! خدا راجع به تو چنين و چنان نازل كرده . پس ثعلبه بيرون شد تا خدمت رسول خدا ( ص ) آمد و از پيامبر درخواست كرد زكاتش را بپذيرد . پيامبر ( ص ) فرمود : « خدا مرا از پذيرفتن زكاتت منع فرموده ، » پس خاك بر سر مىريخت . رسول خدا ( ص ) به او فرمود : « اين است نتيجه كار تو ، به تو امر كردم از من اطاعت نكردى » ؛ و چون پيامبر از قبول زكات ثعلبه خوددارى كرد وى به خانه خود برگشت و هنگامى كه پيامبر رحلت فرمود زكاتش را نزد ابو بكر آورد او نيز قبول نكرد ؛ آن را نزد عمر آورد وى هم نپذيرفت ، سپس در زمان خلافت عثمان درگذشت . اين است طغيان و شومى مال كه از اين حديث شناختى و به خاطر بركت داشتن فقر و شومى ثروت بود كه رسول خدا ( ص ) براى خود و حتى خاندانش فقر را برگزيد .\r\nاز عمران بن حصين روايت شده كه گفت : من در نزد پيامبر ( ص ) موقعيّت و مقامى داشتم . پس فرمود : اى عمران بن حصين تو در نزد ما موقعيّت و مقامى دارى ؛ آيا دوست دارى فاطمه دختر رسول خدا را عيادت كنى ؟ عرض كردم : آرى پدر و مادرم به فدايت .\r\nپس پيامبر برخاست و من نيز با او برخاستم تا بر در خانه فاطمه ( س ) توقّف كرد و در\r\n\r\n\r\n","description":"","footnote":"\r\n( 153 ) توبه / 75 - 76 : اما هنگامى كه از فضل خود به آنها بخشيد بخل ورزيدند ، و سرپيچى كردند ، و روى گردان شدند ، اين عمل ( روح ) نفاق را در دلهايشان تا روزى كه خدا را ملاقات كنند برقرار ساخت ، اين بدان خاطر است كه از پيمان الهى تخلّف جستند و دروغ گفتند .\r\n","page_name":" 147 ","page_number":147},
  {"content":"\r\n\r\nرا كوبيد و گفت : درود بر شما آيا وارد شوم فاطمه گفت : پدر و مادرم به فدايت اى رسول خدا وارد شو ؛ فرمود : من و شخص همراهم داخل شويم عرض كرد : اى رسول خدا با شخصى كه همراه است وارد شويد . عمران گويد فاطمه عرض كرد : سوگند به خدايى كه تو را به حق به نبوّت مبعوث فرموده ، جز يك روپوش ( چادر ) لباسى ندارم . پيامبر فرمود :\r\nآن را چنين و چنان كن ( به خودت بپيچ ) و با دستش اشاره كرد و عملا گفت چه كار بكند فاطمه ( س ) عرض كرد : بدنم را اين گونه مىپوشانم سرم كه برهنه است چكنم . پيامبر ( ص ) يك لنگ كهنه به طرف او انداخت و گفت : آن را بر سرت ببند آنگاه اجازهء ورود به پيامبر داد . پيامبر وارد شد و گفت : درود بر تو اى دخترم ، حالت چطور است ؟ عرض كرد : به خدا داخل صبح شدم ، در حالى كه دردمندم و نداشتن غذا بر دردم افزوده و گرسنگى مرا به زحمت انداخته است . پس پيامبر خدا ( ص ) گريست و فرمود : دخترم بىتابى نكن به خدا من هم سه روز است غذايى نخورده‌ام و من در پيشگاه خدا احترام بيشترى از تو دارم و اگر از خدا درخواست غذا مىكردم مرا غذا مىداد ولى من آخرت را بر دنيا برگزيده‌ام . سپس دست مبارك را بر شانهء فاطمه زد و به او گفت : مژده ، به خدا كه سرور زنان اهل بهشتى . فاطمه عرض كرد : پس آسيه زن فرعون و مريم دختر عمران چه منزلتى دارند ؟ حضرت فرمود : آسيه سرور زنان زمان خود و مريم سرور زنان عصر خود و خديجه سرور زنان دورهء خود بودند و تو سرور زنان زمان خود هستى شما همه در خانه‌هايى از زبرجد مرصّع به ياقوت هستيد كه در آنها آزار و فريادى نيست . سپس به فاطمه فرمود : به پسر عمويت على ( ع ) وفادار باش به خدا تو را به كسى تزويج كرده‌ام كه در دنيا و آخرت سرور است . « 154 » اينك به حال فاطمه پارهء تن رسول خدا ( ص ) بنگر كه چگونه فقر را برگزيده و مال دنيا را رها كرده است . و هر كس در احوال انبيا و\r\n\r\n\r\n","description":"","footnote":"\r\n( 154 ) اين حديث را احمد در ( سنن ) ، ج 5 ، ص 26 ، از حديث معقل بن يسار به اختصار روايت كرده است . عراقى مىگويد : من آن را در حديث عمران نيافتم .\r\n","page_name":" 148 ","page_number":148},
  {"content":"\r\n\r\nگفتارشان و آثار و خبرهايى كه از آنها رسيده بنگرد شك نمىكند كه نداشتن مال از داشتن آن بهتر است ، اگر چه مال در راه خير صرف شود ؛ چون كمترين ضرر مال با پرداخت حقوق و پرهيز از شبهه‌ها و مصرف كردن در كارهاى خير ، سرگرم شدن به اصلاح مال است كه آدمى را از ياد خدا باز مىدارد ، چون ياد خدا فقط با فراغت ميسر است و با مشغول بودن دل فراغتى نيست .\r\nاز جرير از ليث روايت شده است كه گفت : مردى با عيسى بن مريم رفيق شد و گفت : با تو هستم و رفاقت ميكنم . پس رفتند تا به كنار نهرى رسيدند . آنگاه به نهار خوردن نشستند در حالى كه سه گردهء نان داشتند . دو گردهء نان خوردند و يك گردهء نان باقى ماند . عيسى ( ع ) به طرف نهر رفت و آب نوشيد و برگشت ولى گردهء نان را نيافت .\r\nبه آن مرد گفت : نان را كه برداشت گفت : نمىدانم عيسى ( ع ) و به همراه رفيق خود رفت . ماده آهويى با دو برّهء آهو ديد . يكى از آنها را صدا زد بره آهو آمد و عيسى ( ع ) آن را سر بريد و بريان كرد و با آن مرد خوردند . سپس به بره آهو گفت : به فرمان خدا به پا خيز . آن حيوان ايستاد و رفت عيسى ( ع ) به آن مرد گفت : به خدايى كه اين معجزه را به تو نشان داد چه كسى گردهء نان را برداشت ؟ گفت : نمىدانم ، راوى گفت : پس عيسى ( ع ) و رفيقش به رودخانه‌اى رسيدند آن حضرت دست وى را گرفت و بر روى آب گذشتند ، عيسى ( ع ) فرمود به خدايى كه اين معجزه را به تو نشان داد گردهء نان را چه كسى برداشت ؟ گفت : نمىدانم با هم رفتند تا به بيابان بىآب و علفى رسيدند و نشستند عيسى ( ع ) مقدارى خاك يا ريگ بيابان جمع كرد ، سپس فرمود : به اذن خدا طلا شو .\r\nپس طلا شد پس سه قسمت كرد و فرمود : يك سوم مال من و يك سوم مال تو و يك سوّم از آن كسى كه گردهء نان را برداشته است . آن مرد گفت : من نان را برداشته‌ام .\r\nعيسى ( ع ) فرمود : تمام طلا مال تو و از او جدا شد . پس دو مرد در بيابان بىآب و علف به او رسيدند در حالى كه طلا با او بود پس خواستند طلاها را از او بگيرند و او را بكشند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمرد گفت : در ميان خود سه قسمت مىكنيم پس يك نفر به روستا برود و غذايى تهيه كند . يكى از سه نفر براى تهيه غذا فرستادند . او با خود گفت : چرا آنها در اين طلاها شريك باشند ؟ در غذا زهر مىريزم و آن دو را كشته مال را خودم تنها برمىدارم . راوى گفت : مأمور خريد غذا در غذا زهر ريخت ولى آن دو مرد ( در غياب او ) گفتند : چرا يك ثلث مال را به او بدهيم . وقتى كه برگشت او را مىكشيم و مال را بين خودمان تقسيم مىكنيم . راوى گفت : چون مأمور خريد غذا برگشت . آن دو نفر او را كشته و غذا را خوردند و مردند و آن طلاها در بيابان بىآب و علف باقى ماند در حالى كه كشتهء آن سه نفر در آن جا بود . عيسى ( ع ) بر آنها گذشت و به يارانش فرمود : اين است ( عاقبت ) دنيا از آن بپرهيزيد .\r\nنقل شده كه ذو القرنين بر يكى از امتها وارد شد كه از مالهاى دنيا كه مورد بهره‌بردارى مردم است در نزد آنها نبود و قبرهايى را كنده بودند و چون وارد صبح مىشدند به آن گورها رفته آب و جاروب مىزدند و در كنار آنها نماز مىخواندند و مانند حيوانات سبزى و گياه مىخوردند . خداوند روزى آنان را از گياهان زمين قرار داده بود ، پس ذو القرنين كسى را نزد سلطانشان فرستاد كه به او بگويد : دعوت ذو القرنين شاه را اجابت كن . او گفت : به ذو القرنين نيازى ندارم . پس ذو القرنين نزد او آمد و به او گفت : در پى تو فرستادم كه نزدم بيايى و خوددارى كردى ؛ اينك من آمدم . سلطان آن قوم گفت :\r\nاگر به تو محتاج مىبودم البته نزدت مىآمدم . ذو القرنين به او گفت : چه شده كه شما را به حالتى مىبينم كه تا كنون هيچ امّتى را به اين حالت نديده‌ام ؟ گفت : آن حالت چيست ؟\r\nذو القرنين گفت : شما پولى و چيزى نداريد آيا شما طلا و نقره نمىگيريد كه از آن بهره‌مند شويد ؟ گفتند ، بدان سبب از طلا و نقره بيزاريم كه هر كس به طلا و نقره رسيد ، نفسش مشتاق به آن شد و اشتياق او را به مال بيشتر فرا خواند . اسكندر گفت : شما را چه شده كه گورها كنده‌ايد و چون وارد صبح مىشويد به آن جا مىرويد و آنها را تميز و\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nجاروب مىكنيد و در كنار آنها نماز مىگزاريد ؟ گفتند : مىخواهيم هرگاه به آن گورها بنگريم و آرزوى دنيا كنيم گورها مانع آرزوى ما شود . ذو القرنين گفت : مىبينم كه جز گياه زمين غذايى نداريد ، آيا حيوانات را در اختيار نمىگيريد تا شير آنها را بدوشيد و بر آنها سوار شويد و از آنها بهره ببريد ؟ گفتند : نمىخواهيم شكمهايمان گور حيوانات شود و گياه زمين ما را بس است و ساده‌ترين غذا براى فرزند آدم كافى است و هر غذايى كه از گلو پايين رفت هر چه باشد ديگر طمعى ندارد . آنگاه سلطان آن سرزمين دست خود را به پشت سرش دراز كرد و جمجمه‌اى را برداشت و گفت : اى ذو القرنين ، آيا مىدانى صاحب اين جمجمه كيست ؟ گفت نه ، او كيست ؟ گفت : شاهى از شاهان زمين كه خدا سلطنت بر اهل زمين را به او داد ؛ پس مال رعيت را غصب و به آنها ستم و تجاوز كرد و چون خداوند اين عمل را از او ديد با مرگ وى سلطنت او را قطع كرد و مانند سنگى بر زمين افتاد و خدا عملش را برشمرده تا در آخرت او را كيفر دهد . سپس جمجمهء پوسيده ديگرى برداشت و گفت : اى ذو القرنين ، آيا مىدانى اين كيست ؟ گفت : نه ، او كيست ؟\r\nگفت : اين سلطانى است كه خدا پس از اولى او را به قدرت و سلطنت رساند و رفتار شاه قبل با رعيّت را مىديد كه به آنها ستم مىكند و مالشان را به غصب مىگيرد . پس در برابر خدا تواضع كرد و دستور داد با اهل مملكتش به عدالت رفتار شود . پس مىبينى كه چگونه خاك شده است و خدا عملش را برشمرده تا در آخرت پاداشش بدهد . سپس به طرف جمجمهء ذو القرنين سر فرود آورد و گفت : اين جمجمه گويى مانند اين دو جمجمه است پس بينديش اى ذو القرنين چه مىكنى . ذو القرنين به او گفت : آيا ممكن است با من رفاقت كنى و تو را در اين مال و ثروتى كه خدا به من داده برادر و وزير و شريك خود سازم ؟ گفت : صلاح نيست كه من و تو در يك جا باشيم و نه با هم . ذو القرنين گفت :\r\nچرا ؟ گفت : براى اين كه تمام مردم دشمن تو و دوست منند ، گفت : چرا ؟ گفت : براى سلطنت و مال و دنيايى كه دارى تو را دشمن مىدارند ، ولى كسى را نمىيابم كه دشمن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمن باشد چون من دنيا را به دور افكنده‌ام و براى اين كه محتاجم و چيزى ندارم . راوى گفت : ذو القرنين شگفت‌زده در حالى كه از او پند گرفته بود به راه خود رفت .\r\nاين حكايتها با آنچه قبلا نقل كرديم شما را به آفتهاى ثروت راهنمايى مىكند و توفيق دهنده خداست كه جز او پروردگار و معبودى نيست .\r\nاين آخر كتاب نكوهش دنيا از بخش هلاك كننده‌هاى كتاب محجة البيضاء فى تهذيب الاحياء است و به خواست خدا پس از آن كتاب در نكوهش مقام و ريا خواهد آمد و در آغاز و انجام سپاس از آن خداست .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nكتاب نكوهش ريا كارى و جاه طلبى\r\n( 1 ) اين هشتمين كتاب از بخش هلاك كننده‌هاى كتاب محجة البيضاء فى تهذيب الاحياء است .\r\nبسم اللّه الرّحمن الرّحيم سپاس از آن خداست كه داناى غيبهاست ، و از دلها آگاه است ، خدايى كه از گناهان كبيره مىگذرد ، و به عيبهاى پوشيده‌اى كه در دلها پنهان مىدارند داناست و به نيتهاى پنهان بينا ، خدايى كه فقط اعمال كامل و خالص از آلودگيهاى شرك و ريا را مىپذيرد . چرا كه تنها مقتدر و مالك اوست . پس او بىنيازترين بىنيازها در شريك داشتن است ، و درود و سلام فراوان بر محمد و خاندان و اصحابش كه از خيانت و گناه مبرايند .\r\nاما بعد رسول خدا ( ص ) فرمود : « بيشترين چيزى كه بر امتم بيم دارم ريا و تمايلات پنهانى است . » « 1 » ريا از تمايلات پنهانى است كه از حركت مورچهء سياه بر روى\r\n\r\n\r\n","description":"","footnote":"\r\n( 1 ) اين حديث را ابن ماجه در ( سنن ) ، به شمارهء 4205 ، روايت كرده و در آن بجاى « الرّياء » « الشرك » آمده و آن را به ريا تفسير كرده است .\r\n","page_name":" 153 ","page_number":153},
  {"content":"\r\n\r\nتخته سنگ سخت در شب تاريك پنهان‌تر است ؛ از اين رو علماى بزرگ از آگاهى بر خطرهاى آن عاجز شده‌اند ، چه رسد به عامهء خداپرستان و پرهيزگاران . ريا از واپسين بلاهاى نفس و مكرهاى پنهان آن است ؛ و همانا علما و خداپرستانى كه همت گماشته و براى سلوك راه آخرت كوشايند به آن گرفتار مىشوند ؛ زيرا آنها هرگاه نفوس خود را مغلوب ساخته و به مجاهده با نفس مىپردازند و آن را از شهوتها منع و از موارد شبهه حفظ مىكنند و به زور آن را به انجام انواع عبادتها وادار مىكنند نفوس آنها از طمع كردن در گناهان آشكار كه به وسيلهء اعضاى بدن انجام مىشود عاجز مىگردد ؛ بنابراين نفس با تظاهر به كار خير و اظهار علم و عمل خواستار استراحت مىشود و راه فرارى از زحمت جهاد با نفس به لذّت مقبوليت خود نزد مردم ، مىيابد و مىبيند كه با ديده احترام و تعظيم به او مىنگرند . پس به اظهار بندگى مىشتابد و به اطلّاع مردم مىرساند و تنها به اطلّاع خالق از عبادات او قناعت نمىكند و از ستايش مردم شاد مىشود و تنها به سپاس خدا قانع نمىشود ؛ و نفس مىداند كه هرگاه مردم بدانند كه وى تمايلات را رها ساخته است و از موارد شبهه خويشتن را حفظ و عبادتهاى سخت را تحمّل مىكند ، زبان به مدح و ثنايش مىگشايند ، و در ستايش او مبالغه مىكنند و به ديدهء احترام و تعظيم به دو مىنگرند و به ديدار او تبرّك مىجويند و به دعاى او راغب مىشوند و بر پيروى او حريص مىشوند و جلوتر از همه به او سلام و خدمت مىكنند ، و در مجالس بسيار احترامش مىكنند ، و در معاملات و خريد و فروش نسبت به او گذشت مىكنند و در مجالس او را جلو مىاندازند و در خوراك و پوشاك او را بر خود ترجيح مىدهند و به تواضع در برابرش كوچكى مىكنند و در اهدافش مطيع او مىشوند و او را احترام مىدارند . پس نفس در اين موارد به بزرگترين لذّتها و اغلب شهوتها دست مىيابد و ترك گناهان و لغزشها در نظرش كوچك مىآيد و سختى مواظبت بر عبادتها به نرمى و راحت طلبى مبدّل مىشود ، چون بهترين لذّتها و شهوتها را در درون خود ( تمايلات درونى ) ادراك\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمىكند و مىپندارد كه زندگى او در راه خدا و عبادات پسنديده مىگذرد و حال آن كه زندگى او در طريق اين تمايلات پنهانى سپرى مىشود كه خردهاى نافذ و نيرومند از درك آن عاجزند در حالى كه اعتقاد دارد در بندگى خدا مخلص است و از محرّمات خدا دورى مىكند ، غافل از اين كه نفس اين شهوت را براى خودآرايى در برابر بندگان و مردم پنهان مىدارد و از مقام و احترام و حال و اقبال خوبى كه به دست آورده شادمان است ، در حالى كه با آن عمل ثواب عبادتها و پاداش اعمال خود را هدر داده و نام خود را در دفتر منافقان ثبت كرده است .\r\nبا اين حال خود را مقرب درگاه خدا مىپندارد ، و اين مكر و حيلهء نفس است كه جز صدّيقان كسى از آن در امان نيست و مقام بلندى است كه جز مقرّبان كسى بدان پايه نمىرسد از اين رو گفته شده : آخرين چيزى كه از سر صدّيقان بيرون مىرود حبّ رياست است ، چون ريا دردى است نهانى كه بزرگترين تور شياطين مىباشد ، لازم است گفتارى مبسوط در انگيزه و حقيقت ، درجات ، اقسام ، راه درمان ، و پرهيز از آن ، داشته باشيم و اين غرض از ترتيب كتاب كه دو بخش است روشن مىشود . در بخش اول مطالب زير بيان شده است : دوستى مقام و شهرت ، نكوهش شهرت و نشر آوازه ، فضيلت گمنامى ، نكوهش جاه و مقام ، معناى جاه و حقيقت آن ، علّت اين كه مقام از مال محبوبتر است .\r\nبيان اين كه جاه و مقام كمال خيالى است نه حقيقى ، دوستى آن اندازه از مقام كه ستوده است و آن مقدار كه نكوهيده است ، علت دوستى مدح و ستايش و بد آمدن از نكوهش ، درمان حبّ مقام ، درمان حبّ ستايش ، درمان بد آمدن از نكوهش ، اختلاف احوال مردم در نكوهش و ستايش كه دوازده فصل است و معانى ريا از آنها نشأت مىگيرد و ناگزير بايد آنها را جلوتر بيان كنيم .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nدر نكوهش شهرت و منتشر شدن آوازه\r\n( 1 ) بايد دانست كه اصل جاه و مقام همان منتشر شدن شهرت و آوازه است . و آن مذموم است ، بلكه گمنامى ستوده است ، مگر كسى كه خدا او را بدون اين كه خودش را به قصد مشهور شدن به زحمت بيندازد براى منتشر ساختن دينش مشهور سازد . انس مىگويد : رسول خدا ( ص ) فرمود : « در بدى مرد همين بس كه مردم با انگشت به دو اشاره كنند مگر كسى كه خدا او را محفوظ بدارد » . « 2 » جابر بن عبد الله گويد : پيامبر خدا ( ص ) فرمود : « در بدى مرد همين بس كه مردم در امور دين و دنيا با انگشت به او اشاره كنند ، مگر كسى كه خدا او را از بدى حفظ كند ؛ همانا خدا به چهره‌هايتان نمىنگرد بلكه به دلها و اعمالتان مىنگرد . » « 3 » حسن براى حديث تأويلى كرده است كه قابل ذكر است ، زيرا اين حديث را روايت كرد و به او گفتند : اى ابو سعيد مردم هرگاه تو را مىبينند با انگشتان به تو اشاره مىكنند . او گفت : پيامبر اين را قصد نكرده همانا قصدش كسى بوده كه بدعت گذارد در دين و فاسق در دنياى خود باشد .\r\nعلى ( ع ) فرمود : « خودآرايى و شهرت طلبى را رها كن ، بلند آوازه مشو ، براى تذكّر و آموختن شخص خويش را بالا نبر ، گمنام بمان و سكوت كن تا سالم بمانى و با اين كار نيكان را شاد و بدكاران را به خشم آورى . » ابراهيم بن ادهم گفت : كسى كه شهرت را دوست دارد خدا را تصديق نكرده است .\r\nايّوب گفته است : سوگند به خدا بنده‌اى تصديق نكرده خدا را مگر اين كه شادمان\r\n\r\n\r\n","description":"","footnote":"\r\n( 2 ) اين حديث را طبرانى در الاوسط به سندى كه عبد العزيز بن حصين در آن هست روايت كرده و او ضعيف است چنان كه در مجمع الزوائد ، ج 10 ، ص 296 ، آمده است و بيهقى آن را در الشعب روايت كرده چنان كه در مشكات المصابيح ، ص 455 ، و در المصابيح بغوى ، ج 2 ، ص 181 با كمى اختلاف نقل شده است .\r\n( 3 ) عراقى گويد : از حديث جابر معروف نيست و از حديث ابو هريره معروف است ، طبرانى در الاوسط و بيهقى در الشعب به سندى كه ضعف دارد آن را روايت و به بخش اوّل حديث اكتفا كرده‌اند و مسلم نيز آن را روايت و به زيادتى كه در آخر حديث هست اكتفا كرده است .\r\n","page_name":" 156 ","page_number":156},
  {"content":"\r\n\r\nشود كه مقامش معلوم نباشد . از خالد بن معدان نقل است كه هرگاه شركت كنندگان در مجلسش زياد مىشدند وى از بيم شهرت برمىخاست . از ابو العاليه نقل شده كه هرگاه بيش از سه نفر نزد او مىنشستند برمىخاست . از حسن نقل است كه گفت : روزى ابن مسعود از منزلش بيرون شد ؛ پس گروهى در پى او رفتند . ابن مسعود به آنها روى آورد و گفت : براى چه در پى من مىآييد ! به خدا اگر بدانيد كه از اين كار چه سختى مىكشم دو مرد از شما در پى من نمىآيد . حسن گويد : براستى كه صداى كفشها پيرامون مردها دلهاى نادانان را ( به خاطر مقام و منصب ) استوار نمىدارد . روايت شده كه مردى در سفرى رفيق ابن محيريز شد و چون از او جدا شد ، گفت : به من سفارشى كن . گفت : اگر بتوانى كه تعريف كنى و تعريف نشوى و به سوى ديگرى به روى و به سويت نيايند و سؤال كنى و سؤال نشوى ، چنان كن . ايّوب به سفرى بيرون رفت ، پس افراد زيادى پشت سرش به راه افتادند . وى گفت : اگر نمىدانستم كه خدا از دلم آگاه است كه من از اين كار بدم مىآيد . مىترسيدم كه مورد خشم خدا قرار بگيرم . معمّر گويد : ايّوب را بر بلندى جامه‌اش سرزنش كردم . پس گفت : شهرت در گذشته به بلندى جامه بود ولى امروز به كوتاهى آن است . نورى گويد : بزرگان از دو شهرت نفرت دارند : جامه‌هاى خوب و لباسهاى پست ، زيرا چشمها به هر دو دوخته مىشود . مردى به بشر بن حارث گفت : مرا سفارشى كن . بشر گفت : گمنام باش ، و غذاى پاك و حلال بخور . حوشب مىگريست و مىگفت : نامم به مسجد جامع رسيده است . بشر گفت : مردى را نمىشناسم كه شهرت را دوست بدارد ولى دينش بر باد نرود و رسوا نشود ؛ و نيز گفت : شيرينى آخرت را نمىچشد مردى كه دوست بدارد مردم او را بشناسند .\r\n\r\nدر فضيلت گمنامى\r\n( 1 ) رسول خدا ( ص ) فرمود : « بسا انسان ژوليده موى گرد آلودى كه دو كهنه پيراهن\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبيش ندارد و به او اهميّت داده نمىشود و اگر به خدا سوگند ياد كند به يقين خدا به او نيكى مىكند . از جملهء آنهاست براء بن مالك . » « 4 » ابن مسعود گويد : رسول خدا ( ص ) فرمود : « بسا انسانى كه دو كهنه جامه دارد و به او اهميت داده نمىشود ، اگر به خدا سوگند ياد كند خدا به او نيكى فرمايد ، اگر بگويد :\r\nخدايا از تو درخواست بهشت دارم به يقين خدا به او خواهد بخشيد با آن كه از دنيا چيزى به او نداده است . » « 5 » پيامبر ( ص ) فرمود : « آيا شما را به اهل بهشت راهنمايى كنم ؟ هر ضعيفى كه مردم او را ضعيف مىشمارند كه اگر به خدا سوگند ياد كند به يقين به او نيكى فرمايد ، و اهل دوزخ هر شخص متكبّرى است كه خرامان راه برود . » « 6 » از پيامبر ( ص ) روايت است : « به راستى اهل بهشت هر شخص ژوليده موى غبار آلودى است كه دو كهنه جامه دارد و به او اهميّت داده نمىشود . آنها كه هرگاه از اميران اذن بخواهند به آنها اذن ندهند ، هرگاه زن خواستگارى كنند با آنها ازدواج نكنند ، و هرگاه سخن بگويند به گفتارشان گوش ندهند . نيازهاى بعضى از آنها در سينه‌هايشان است اگر در روز قيامت نور او بر مردم تقسيم شود تمامشان نورانى مىشوند » . « 7 » پيامبر ( ص ) فرمود : « بعضى از امّتم كسانى هستند كه اگر يكى از آنها نزد يكى از\r\n\r\n\r\n","description":"","footnote":"\r\n( 4 ) اين حديث را مسلم در ( صحيح ) ، ج 8 ، ص 36 و 154 ، از حديث ابو هريره روايت كرده است .\r\n« ربّ اشعث مدفوع بالابواب لو اقسم على الله لأبره » و در روايت حاكم است « ربّ اشعث اغبر ذى طمرين تنبوا عنه اعين الناس لو اقسم الله لأبره » و گفته است : سندهاى حديث صحيح است و از ابو نعيم در الحليه از حديث انس به سندى ضعيف روايت شده « ربّ ذى طمرين لا يؤبه له لو اقسم على الله لابره منهم البرا بن مالك » و در نزد حاكم نظير روايت ابو نعيم با همين زيادتى است و گفته است : سندهاى حديث صحيح است عراقى در المغنى گفته است : حديث ضعيف است .\r\n( 5 ) به مجمع الزوائد ، ج 10 ، ص 264 ، رجوع كنيد ؛ عراقى گويد : اين حديث را ابو منصور ديلمى در مسند الفردوس به سندى ضعيف روايت كرده است .\r\n( 6 ) حديث را مسلم در ( صحيح ) ، ج 8 ، ص 154 ، از حديث حادثهء بن وهب روايت كرده و طبرانى در الاوسط از استاد خود عبد الله بن محمد بن ابى مريم روايت كرده و او ضعيف است .\r\n( 7 ) اول اين روايت پيش از اين گذشت و در هيچ مأخذى بر آخر حديث دست نيافتم .\r\n","page_name":" 158 ","page_number":158},
  {"content":"\r\n\r\nشما بيايد و از او دينارى بخواهد به او نمىدهد و اگر درهمى بخواهد به او نمىهد و اگر يك فلس بخواهد به او نمىدهد ، ولى اگر بهشت را از خدا درخواست كند البته به او خواهد داد ؛ و اگر از خدا دنيا را بخواهد به او ندهد و خدا دنيا را از او دريغ نداشته ، مگر براى اين كه دنيا نزد خدا خوار و پست است . وى دو كهنه جامه دارد و به او اهميت داده نمىشود ، اگر به خدا سوگند ياد كند به يقين خدا به او نيكى فرمايد » . « 8 » از پيامبر ( ص ) روايت شده : « مقدار كمى از ريا شرك است ، و خدا پرهيزكارانى را كه پنهانند دوست مىدارد . آنها كه هر گاه غايب شوند آنها را نجويند و هر گاه حاضر شوند شناخته نشوند ؛ دلهايشان چراغهاى هدايت است و انسانها را از هر تيرگى و تاريكى نجات مىدهند » . « 9 » محمّد بن سويد گويد : اهل مدينه دچار قحطى شدند و در آنجا مرد درستكارى بود كه به او اهميّتى داده نمىشد و همواره در مسجد رسول خدا بود و در همان حالى كه مردم دعا مىكردند مردى نزد آنها آمد كه دو جامهء كهنه پوشيده بود . پس دو ركعت نماز به اختصار خواند . سپس دستش را بلند كرد و گفت : پروردگارا به تو سوگند ياد مىكنم كه همين ساعت بر ما باران ببارى و هنوز دستش را پايين نياورده و دعايش تمام نشده بود كه آسمان پر از ابر شد و باران باريد تا آنجا كه اهل مدينه از بيم غرق شدن به فرياد آمدند . پس گفت : خدايا اگر مىدانى كه باران آنها را بس است آن را قطع كن . پس باران ايستاد ، محمد بن سويد از پى آن ژنده‌پوش روان شد تا منزلش را بشناسد آنگاه صبح زود نزد او رفت . ژنده پوش از خانه بيرون آمد . محمّد بن سويد به او گفت : براى حاجتى\r\n\r\n\r\n","description":"","footnote":"\r\n( 8 ) اين حديث را طبرانى در الاوسط روايت كرده و رجال حديث همان رجال صحيح است چنان كه در مجمع الزوائد ، ج 10 ، ص 264 ، آمده است .\r\n( 9 ) حديث را طبرانى و حاكم روايت كرده‌اند و عبارت از حاكم است و مىگويد : سندهاى حديث صحيح است ، و ابن ماجه در سنن ، به شمارهء 3989 ، روايت كرده است ، و در سندهايش عبد الله بن لهيعه است و او ضعيف است .\r\n","page_name":" 159 ","page_number":159},
  {"content":"\r\n\r\nنزد تو آمده‌ام . پرسيد چه حاجتى است ؟ گفت : دعايى به من بياموز . گفت : سبحان الله تو با اين مقامى كه دارى از من درخواست دعا مىكنى ؟ سپس گفت : چه چيز تو را به مقامى كه من ديدم رسانده است ؟ گفت : خدا را در آنچه به من امر و نهى فرمود اطاعت كردم پس از خدا درخواست كردم خدا هم به من بخشيد .\r\nابن مسعود گويد : سرچشمه‌هاى دانش ، چراغهاى هدايت ، خانه‌نشين ، چراغهاى شب ، دل زنده ، و ژنده پوش باشيد ، تا در ميان اهل آسمان معروف و در ميان اهل زمين پنهان و ناشناخته شويد .\r\nابو امامه گويد : پيامبر خدا ( ص ) فرمود : « همانا در ميان دوستان من از همه بيشتر به بندهء مؤمنى رشك مىبرند كه گناهش كم است و از نماز بهره‌مند است ؛ به بهترين صورت پروردگارش را مىپرستد و در نهان و آشكار او را اطاعت مىكند و در ميان مردم پنهان و گمنام است ؛ با انگشتان به او اشاره نمىشود و بر اين حالت صبر مىكند . راوى گفت : سپس رسول خدا ( ص ) دست بر هم زد و فرمود : مرگش زود مىرسد و ميراثش كم و گريه كنندگان اندكند . » « 10 » فضيل گويد : به من خبر رسيده كه خداى متعال در بعضى امور كه به آن بر بنده‌اش منّت نهاده مىفرمايد : آيا به تو نعمت ندادم ؟ آيا تو را پوشيده نداشتم ؟ آيا تو را گمنام قرار ندادم ؟\r\nخليل بن احمد مىگفت : خدايا مرا در پيشگاه خودت از والاترين آفريدگانت و در نزد نفس خودم از پست‌ترين مخلوقاتت ، و در نزد مردم از آفريدگان متوسّط خود قرار بده .\r\nبنابراين اخبار و آثار نقل شده نكوهش شهرت و برترى گمنامى را به شما\r\n\r\n\r\n","description":"","footnote":"\r\n( 10 ) اين حديث را ابن ماجه ، به شمارهء 4117 ، روايت كرده است . و كلينى در كافى ، ج 2 ، ص 141 ، به شمارهء 6 ، با اختلافى كه در آن هست ، روايت كرده است .\r\n","page_name":" 160 ","page_number":160},
  {"content":"\r\n\r\nمىشناساند و آنچه از شهرت و آوازه مطلوب است همان وجاهت و مقام در دلهاست و دوستى مقام سرچشمهء تمام فسادهاست .\r\nاگر كسى بگويد : كدام شهرت بيشتر از شهرت پيامبران و پيشوايان عالم است و چگونه آنها فضيلت گمنامى را از دست داده‌اند ؟\r\nبايد بدانى آنچه نكوهيده است شهرت طلبى است ، امّا اگر بدون اين كه بنده به خود زحمت بدهد از سوى خداوند سبحان مشهور شود نكوهيده نيست . آرى براى افراد ضعيف شهرت بلاست ولى براى نيرومندان بلا نيست و او بسان غرق شده ضعيف است كه هرگاه با او گروهى غرق شده باشد براى او بهتر است كه هيچ كدام او را نشناسند ، چون به او درمىآويزند و در برابر آنها ضعيف است . در نتيجه همراه آنها هلاك مىشود . امّا غرق شده‌اى كه قوى است بهتر است غرق شدگان او را بشناسند تا به او درآويزند و آنها را نجات دهد و از انجام آن كار ثواب ببرد .\r\n\r\nنكوهش حبّ جاه\r\n( 1 ) خداى متعال مىفرمايد :  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً  . « 11 » خداوند ميان قصد فساد و برترى جويى و ميان اين كه خانهء آخرت براى كسى است كه از هر دو قصد تهى باشد ، جمع كرده و فرموده است :   مَنْ كانَ يُرِيدُ الْحَياةَ الدُّنْيا وَ زِينَتَها نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ . أُولئِكَ الَّذِينَ لَيْسَ لَهُمْ فِي الْآخِرَةِ إِلَّا النَّارُ وَ حَبِطَ ما صَنَعُوا فِيها وَ باطِلٌ ما كانُوا يَعْمَلُونَ   . « 12 » اين آيات كه عام است شامل جاه دوستى مىشود ، چرا كه حبّ جاه\r\n\r\n\r\n","description":"","footnote":"\r\n( 11 ) قصص / 83 : ( آرى ) اين سراى آخرت را تنها براى كسانى قرار مىدهيم كه ارادهء برترى جويى در زمين و فساد را ندارند ، و عاقبت نيك براى پرهيزگاران است .\r\n( 12 ) هود / 15 - 16 : كسانى كه زندگى دنيا و زينت آن را طالب باشند اعمالشان را در اين جهان بىكم و كاست به آنها مىدهيم ! ( ولى ) آنها در آخرت جز آتش ( سهمى ) نخواهند داشت و آنچه را در دنيا ( براى نيل به مقاصد مادّى و براى غير خدا ) انجام دادند بر باد مىرود و اعمالشان باطل مىشود .\r\n","page_name":" 161 ","page_number":161},
  {"content":"\r\n\r\nبزرگترين لذّت از لذّتهاى زندگى دنيا و بيشترين زينت آن است .\r\nپيامبر ( ص ) فرمود : « دوستى جاه و مال در دل نفاق را مىروياند ، چنان كه آب گياه را مىروياند » . « 13 » و فرمود ( ص ) : « دو گرگ درنده‌اى كه به آغل گوسفندان حمله كنند فسادشان بيشتر از دوستى جاه و مال در دين مرد مسلمان نيست » . « 14 » پيامبر ( ص ) به على ( ع ) فرمود : « همانا مردم با پيروى از هواى نفس و دوستى ستايش هلاك مىشوند » . « 15 » مىگويم : از طريق شيعه در كتاب كافى از عبد الله بن مسكان روايت شده است :\r\nشنيدم كه حضرت صادق ( ع ) مىفرمود : « از اين رئيسها كه رياست طلبند بپرهيزيد . به خدا صداى كفشها پشت سر مردى بلند نشد ، جز اين كه خود هلاك شد و ديگران را نيز هلاك كرد » . « 16 » از امام صادق ( ع ) روايت است كه فرمود : « ملعون است كسى كه رياست طلب باشد ؛ ملعون است كسى كه به آن همّت گمارد ؛ ملعون است كسى كه به آن حديث نفس كند » . « 17 » از امام صادق ( ع ) روايت شده است : « هر كس رياست بخواهد هلاك مىشود » . « 18 » از ابو ربيع شامى از امام باقر ( ع ) روايت شده كه گفت : امام باقر ( ع ) به من فرمود :\r\n« واى بر تو اى ابو ربيع رياست طلب و گرگ مباش و به وسيلهء ما از مردم ارتزاق مكن كه\r\n\r\n\r\n","description":"","footnote":"\r\n( 13 ) در همين كتاب ، صفحهء 40 ، نقل شد .\r\n( 14 ) در صفحهء 41 ، گذشت ، و كلينى در كافى ، ج 2 ، ص 297 ، روايت كرده است .\r\n( 15 ) عراقى گويد : حديث فوق را با اين لفظ نديده‌ام .\r\n( 16 ) كافى ، ج 2 ، ص 297 .\r\n( 17 ) همان مأخذ ، ص 298 .\r\n( 18 ) همان مأخذ ، ص 298 .\r\n","page_name":" 162 ","page_number":162},
  {"content":"\r\n\r\nخدا تو را فقير سازد و دربارهء ما آنچه ما دربارهء خودمان نمىگوييم مگو ؛ چرا كه ناگزير ( در قيامت ) متوقّف شده و مورد سؤال قرار مىگيرى . پس اگر راستگو بودى تو را تصديق و اگر دروغگو باشى تو را تكذيب مىكنيم » . « 19 » از محمّد بن مسلم روايت است كه گفت : شنيدم امام صادق ( ع ) مىفرمود : « آيا معتقدى كه خوبان شما را از بدانتان باز نمىشناسم ؟ آرى به خدا بدهاى شما كسى است كه دوست بدارد كه پشت سر او راه بروند چرا كه ناگزير چنين شخصى دروغگو يا در رأى دادن عاجز است » . « 20 » در حديث صحيح از معمّر بن خلاء از امام هشتم ( ع ) روايت شده كه معمّر از مردى نام برد و به حضرت عرض كرد كه آن مرد رياست را دوست دارد . حضرت فرمود : « دو گرگ درنده در ميان گوسفندانى كه شبانهايشان متفرق شده‌اند زيانبارتر از رياست ، در دين مسلمان نيست . » « 21 »\r\n\r\nمعناى جاه و حقيقت آن\r\n( 1 ) بايد دانست كه جاه و مال دو ركن دنيايند و مال عبارت است از مالكيّت اعيانى كه از آن نفع عايد مىشود و معناى جاه مالكيّت بر دلهايى است كه تعظيم و بندگى آنها مطلوب است . همانطور كه ثروتمند كسى است كه مالك نقره و طلاست ، يعنى آنها را در اختيار دارد تا به وسيله آنها به اهداف خود و بر آوردن تمايلات و ديگر لذتهاى\r\n\r\n\r\n","description":"","footnote":"\r\n( 19 ) همان مأخذ ، ص 298 .\r\n( 20 ) كافى ، ج 2 ، ص 299 ، مؤلف در وافى گويد : معناى حديث اين است كه هر كس دوست بدارد كه مردم پشت سر او راه بروند ناگزير است دروغگو يا ضعيف الرأى باشد چرا كه تمام سؤالاتى را كه از او مىشود نمىداند ، پس اگر تمام سؤالاتى را كه از او مىشود پاسخ دهد ناگزير است دروغ بگويد و اگر به آنچه نمىداند پاسخ ندهد در رأى دادن عاجز است ، يا معنايش اين است كه ناگزير در روى زمين دروغگويى هست كه رياست طلب است و شخص ناتوانى است كه از دروغگو پيروى كند .\r\n( 21 ) اين حديث را كشّى روايت كرده است ، به رجال كشّى ، ص 313 ، رجوع كنيد .\r\n","page_name":" 163 ","page_number":163},
  {"content":"\r\n\r\nنفسانى برسد ، صاحب مقام نيز كسى است كه مالك دلهاى مردم است ، يعنى مىتواند در دلها تصرّف كند تا به وسيله آن صاحبان دلها را در اهداف و كارهايش به كار گيرد و همانطور كه انسان مالها را با حرفه‌ها و هنرهاى گوناگون به دست مىآورد صاحب مقام نيز دلهاى مردم را با رفتارهاى مختلف به دست مىآورد و دلها جز با معارف و اعتقادات مسخّر نمىشوند ؛ بنابراين هر كسى كه دلش معتقد به وجود صفتى از صفتهاى كمال در شخصى باشد ، به تناسب نيروى اعتقاد خود و درجه آن كمال ، در نزد او مطيع و مسخّر مىشود و شرط نيست كه آن صفت ذاتا كمال باشد ، بلكه كافى است به اعتقاد طرف كمال باشد و گاه چيزى را كه كمال نيست كمال مىداند و قلبش در برابر كسى كه آن صفت را دارد بر حسب اعتقادات و دانشها و تخيّلات دلهاست و همانطور كه دوستدار مال مىخواهد مالك بردگان شود ، طالب جاه و مقام نيز مىخواهد كه آزادگان را برده و بندهء خود سازد و با مالك شدن دلهايشان آنها را به تملّك خود درآورد ، بلكه برده‌اى كه صاحب مقام طالب آن است بالاتر است ، زيرا مالك بنده را به قهر مالك مىشود ، در حالى كه بنده بر حسب طبيعت از آن امتناع دارد و اگر او را آزاد بگذارند از بندگى سرباز مىزند ، ولى صاحب مقام از روى رغبت فرمانبردارى مىخواهد و سزاوار است كه آزادگان با رغبت و ميل بندهء او باشند و از آن بندگى و اطاعت كه صاحب جاه مىخواهد شادمان باشند بيش از آنچه صاحب برده از برده مىخواهد . در اين صورت معناى جاه موقعيّت داشتن در دلهاى مردم است ، يعنى دلها به صفتى از صفات كمال كه در طرف هست معتقد شود و به اندازه‌اى كه مردم به آن كمال معتقدند دلهايشان به برترى او اقرار مىكند و او به اندازهء اقرار دلها ، بر صاحبان آنها تسلّط مىيابد و شادى و جاه دوستى او به اندازهء تسلّط او بر دلهاست اين است معناى جاه و حقيقت آن و داراى نتايجى چون ستايش و زياده روى در مدح است زيرا كسى كه به كمالى معتقد است آن\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nرا بازگو مىكند و مىستايد و مانند خدمت و كمك چون از فداكارى در فرمانبردارى او به مقدار اعتقادش بخل نمىورزد و مانند بنده در اهدافش مسخّر اوست و مانند ايثار و ترك نزاع و بزرگداشت او با سلام كردن به او و واگذار كردن صدر مجلس در مجالس و مقدّم داشتن وى در تمام مقاصد ؛ اينها آثارى است كه از جايگزين شدن مقام در دل حاصل مىشود ؛ و معناى جايگزينى جاه در دل آن است كه دلها به صفات كمال در شخصى معتقد باشد يا به علم يا عبادت ، يا خوشخويى يا تبار يا حكومت يا زيبايى چهره يا نيروى بدنى يا چيزهاى ديگرى كه مردم آن را كمال مىدانند ، چرا كه تمام اين صفات در دلها موقعيت بزرگى دارد و سبب جايگزينى جاه و مقام ( در دل ) مىشود .\r\n\r\nطبيعى بودن جاه طلبى براى آدمى و انگيزهء آن تا آنجا كه فقط با سخت كوشى دل از آن تهى مىشود\r\n( 1 ) بايد دانست همان عاملى كه موجب محبوبيّت طلا و نقره و ديگر مالها مىشود عينا موجب محبوبيّت مقام مىشود بلكه موجب مىشود كه در نظر انسان مقام محبوبتر از مال باشد ، چنان كه همان عامل موجب مىشود كه طلا محبوبتر از نقره باشد در صورتى كه در اندازه برابر باشند و مىدانيد كه خود طلا و نقره محبوبيّت ذاتى ندارند ، چون نه مىتواند غذا و پوشاك انسان شود و نه زن ؛ و با سنگريزه برابر است و محبوبيّت آنها از آن نظر است كه وسيله‌اى براى رسيدن به تمام دوست داشتنيها و برآوردن خواسته‌هاست . جاه و مقام نيز چنين است چون معناى جاه مالك شدن دلهاست و همانطور كه مالك شدن طلا و نقره به انسان قدرتى مىبخشد كه آدمى با آن به اغراض ديگرش مىرسد ، مالك شدن دلهاى آزادگان و توانايى بر تسخير آنها نيرويى به انسان مىبخشد كه بدان وسيله به تمام اهدافش مىرسد .\r\nبنابراين مشترك بودن در علّت موجب مشترك بودن در محبّت است و برترى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمقام بر مال موجب مىشود كه مقام محبوبتر از مال باشد . مالكيّت بر دلها بر مالكيت اموال از سه نظر برترى دارد :\r\n1 - از طريق جاه به مال رسيدن آسانتر از رسيدن به جاه از طريق مال است .\r\nبنابراين ، عالم يا زاهدى كه برايش موقعيّتى در دلها مقرّر شده اگر قصد به دست آوردن مال كند برايش آسان است ، زيرا اموال صاحبان دلها مسخّر دلهاست و به كسى بخشيده مىشود كه به كمال او معتقد است ؛ اما مرد پستى كه هيچ صفت كمالى ندارد هرگاه گنجى بيابد و جاه و موقعيّتى نداشته باشد ، مال خود را نمىبخشد و مىخواهد با مال به موقعيّت برسد ولى برايش ممكن نمىشود . در اين صورت جاه و موقعيت وسيله‌اى است براى دستيابى به مال و هر كس صاحب مقام و موقعيت شود صاحب مال نيز مىشود ، و هر كس صاحب مال باشد به هر حال صاحب مقام نمىشود ؛ از اين رو جاه و موقعيّت محبوبتر از مال است .\r\n2 - مال در معرض فنا و نابودى است ، چون به سرقت مىرود و غصب مىشود و شاهان و ظالمان در آن طمع مىكنند و نياز به نگهدارى و پاسدارى دارد و خطرهاى بسيارى بر آن وارد مىشود . اما هرگاه دلها تصرّف شود در معرض اين آفتها نيست و به يقين دلها گنجينه‌هاى اعتقاد است كه دزدان توان دزديدن آن را ندارند و دست غاصبان به آن نمىرسد . با دوام‌ترين مالها زمين و املاك كشاورزى است و انسان در آن از غصب و ظلم در امان نيست و از نگهدارى و مراقبت نيز بىنياز نمىباشد ، اما گنجينه‌هاى دلها خود محفوظند و صاحب مقام از غصب و دزدى آنها در امان است . آرى دلها با دگرگون شدن و بد حالى و تغيير يافتن اعتقاد به صفات كمالى كه آن را تصديق كرده غصب مىشود و آن از امورى است كه دفعش آسان است و براى كسى كه اقدام به انجام آن كند به آسانى فراهم نمىشود .\r\n3 - حكومت بر دلها گسترش و توسعه مىيابد و نياز به رنج و زحمت ندارد ، زيرا\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nهرگاه دلهاى مردم به شخصى اعتقاد داشته باشد و به كمال علمى يا عملى يا غير آن معتقد شوند ، زبانها ناگزير به آنچه در دل دارند گشوده مىشوند و اعتقادى را كه نسبت به مراد خود دارند براى ديگران وصف مىكنند و دل شنونده را نيز براى مراد خود به دست مىآورند . براى همين است كه انسان بر حسب فطرت شهرت و آوازه را دوست مىدارد ، چرا كه هرگاه شهرتش در اطراف پيچيد دلها را به خود جلب مىكند و آنها را به اقرار و تعظيم ( نسبت به آن شخص ) فرا مىخواند و همچنان از يكى به ديگرى سرايت مىكند و رو به فزونى مىنهد و راه معيّنى براى بازگرداندن ( براى كاستن ) آن وجود ندارد امّا كسى كه مقدارى مال به دست مىآورد فقط مالك همان مال است و نمىتواند آن را رشد دهد ، مگر زحمت بكشد بنابراين جاه و مقام همواره خود رشد مىكند و كسى جلوش را نمىتواند بگيرد ، در حالى كه مال ثابت است . از اين رو هرگاه موقعيّت بزرگ شد و شهرت در عالم پيچيد و زبانها به ستايش گشوده شد اموال در برابر آن ناچيز است .\r\nاگر كسى به اعتراض بگويد : در مال و مقام هر دو اشكال هست و شايسته نيست انسان آن دو را دوست بدارد ، آرى مقدارى از مال كه آدمى با آن لذتها را جلب و ضررها را از خود دفع مىكند دوست داشتن آن بدون اشكال است ؛ مانند كسى كه محتاج به پوشاك و خوراك و مسكن است يا كسى كه گرفتار بيمارى يا عقوبتى است ، هرگاه جز با مال و مقام قادر به دفع عقوبت از خويشتن نباشد دوستى او نسبت به مال و مقام روشن است ، زيرا هر چيزى كه تنها با آن آدمى به محبوب مىرسد محبوب است . امّا در طبيعت آدميان امر عجيبى جز اين وجود دارد و آن عشق به جمع كردن مال و پنهان ساختن گنجها و ذخيره كردن اندوخته‌ها است و افزون خواهى گنجها سواى تمام نيازهاست ، تا آنجا كه اگر براى بنده‌اى دو درّهء طلا باشد علاوه بر آنها طالب سوّمى خواهد بود . و همچنين انسان دوست دارد كه مقامش توسعه يابد و آوازه‌اش به دور دست‌ترين شهرها برسد ، شهرهايى كه يقين دارد هرگز قدم در آنها نمىگذارد و اهل آنجا را نمىبيند تا او را تعظيم\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nكنند يا با مال به او نيكى كنند يا در يكى از اهدافش به او كمك دهند و با اين كه از آن اغراض نااميد است در عين حال سخت از شهرت جهانى لذّت مىبرد و محبّت آن در طبيعت او ثابت است ؛ و به نظر مىرسد كه علاقهء به چنين شهرتى نادانى است ، چون دوستى چيزى است كه نه فايده دنيوى دارد نه فايده اخروى .\r\nمىگوييم : آرى اين دوستى از دلها جدا نمىشود و دو عامل دارد :\r\n1 - عاملى آشكار كه تمام مردم آن را درك مىكنند .\r\n2 - عاملى پنهان كه مهمّترين آن دو عامل است ، ولى دقيقترين و پنهان‌ترين آنهاست و حتى تيزهوشان آن را نمىفهمند چه رسد به افراد كم هوش ؛ چون اين عامل از درون وجود انسان ريشه مىگيرد و خويى است كه در طبيعت جايگزين شده است و جز شناوران در درياى علوم ، كسى از آن آگاه نمىشود . عامل اوّل دفع رنج ترس است ، زيرا كسى كه به بد گمانى دچار شود حريص مىشود و آدمى اگر چه مىتواند به موجودى حاضر اكتفا كند . امّا آرزوهاى طولانى دارد و گمان مىكند مالى كه مورد احتياج اوست ممكن است نابود شود و به مال ديگر نياز پيدا كند و چون اين مطلب به دلش خطور مىكند بيم به دلش راه مىيابد و رنج ترس را فقط ايمنى حاصل از بودن مال ديگر دور مىسازد ، تا در صورتى كه به اين مال موجود صدمه‌اى رسيد به آن مال ديگر پناه ببرد ؛ و انسان به سبب علاقه به خود و دوست داشتن زندگى ، مدّت و طول زندگى را اندازه‌گيرى مىكند و تهاجم نيازها را نيز برآورده مىكند و امكان راهيابى آفتها را به مال بررسى و از آن احساس ترس مىكند و در جستجوى دفع ترس برمىآيد كه مال بسيار است تا اگر به قسمتى از مالش آسيبى برسد به وسيلهء مال ديگر خود بىنياز شود و اين ترسى است كه در برابر مقدار معيّنى از مال از بين نمىرود ، بدين سبب علاقه‌اش به مال پايانى ندارد تا مالك تمام دنيا شود . از اين رو پيامبر ( ص ) فرمود : « دو گرسنه‌اند كه سير نمىشوند گرسنهء دانش و گرسنهء مال » « 22 » پيامد اين علّت آن است كه دوست دارد موقعيّت و مقام او\r\n\r\n\r\n","description":"","footnote":"\r\n( 22 ) حديث را طبرانى در الاوسط از حديث ابن عباس روايت كرده و در بحث علم نقل شد .\r\n","page_name":" 168 ","page_number":168},
  {"content":"\r\n\r\nدر دلهاى كسانى كه از وطن و شهر او دورند جايگزين شود ، چون ممكن است عاملى او را از وطن دور سازد و به وطن آنها ببرد يا آنها را از وطنشان به وطن او منتقل كند . و محتاج به كمك گرفتن از آنها شود و هر گاه اين پيشامد ممكن باشد و محتاج شدن او به افراد دور از شهر او به ظاهر محال نباشد ، نفس از جايگزين شدن موقعيّت او در دلهاى آنها شاد مىشود و لذّت مىبرد چون اين موقعيّت او را از اين ترس ايمن مىسازد .\r\nاما سبب دوّم كه قوىتر از اوّلى است اين است كه روح امرى است الهى و خداى متعال آن را توصيف كرده و فرموده است :  يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  . « 23 » معناى الهى بودن روح اين است كه روح از اسرار مربوط به علم مكاشفه است و اظهار آن مجاز نيست ، زيرا رسول خدا ( ص ) آن را آشكار نكرده است ولى شما پيش از شناخت روح مىدانيد كه دل به صفات حيوانى مانند خوردن و همخوابگى و صفات درندگى مانند كشتن و زدن و آزار دادن و به صفات شيطانى چون فريب و نيرنگ و گمراه كردن تمايل دارد و نيز به صفات الهى مانند بزرگى و عزّت و قدرت و برترى جويى متمايل است ، زيرا از ريشه‌هاى گوناگونى تركيب يافته كه شرح و تفصيل آنها موجب طولانى شدن سخن است . بنابراين انسان از آن جهت كه امرى الهى ( روح ) در وجود اوست بر حسب طبيعت ربوبيّت را كه يگانه بودن در كمال و مستقل بودن در وجود است دوست مىدارد و اين كمال كه از صفات ربوبى است بر حسب طبيعت محبوب آدمى است و يگانه بودن در وجود را دوست دارد ، چرا كه شريك بودن با ديگران در وجود نقص است . بنابراين كمال خورشيد در يگانه بودن اوست و اگر خورشيد ديگرى وجود مىداشت نوعى كاستى براى خورشيد بود ، چرا كه در كمال خورشيد بودن يگانه نبود در حالى يگانگى در وجود ويژه خداى متعال است زيرا به همراه او جز او موجودى نيست و هر چه غير از خداست نشانى از قدرت اوست و به ذات خود قوام ندارد ، بلكه قوام و\r\n\r\n\r\n","description":"","footnote":"\r\n( 23 ) اسراء / 88 : از تو دربارهء روح سؤال مىكنند ، بگو : روح از فرمان پروردگار من است .\r\n","page_name":" 169 ","page_number":169},
  {"content":"\r\n\r\nپايدارى او به خداست . پس به موازات موجوديّت خدا موجودى نيست ، چرا كه اگر به موازات خدا موجودى باشد بايد در درجه با خدا برابر باشد و اگر چنين باشد نقصانى در كمال خدا خواهد بود ؛ بلكه موجود كامل آن است كه در رتبهء خود نظيرى نداشته باشد و همانطور كه تابش نور خورشيد در كرانه‌هاى عالم نقصانى براى خورشيد نيست بلكه از جملهء كمالات آن است و تنها نقصان خورشيد در اين است كه خورشيد ديگرى در رتبهء برابر با آن موجود باشد به طورى كه از خورشيد اولى بىنياز باشد ، همچنين وجود هر چه در عالم هست به تابش انوار قدرت الهى باز مىگردد . بنابراين پيرو است نه پيروى شده و در اين صورت معناى ربوبيت يگانگى در وجود و كمال مىباشد و هر انسانى بر حسب طبيعت خود دوست دارد كه در كمال يگانه باشد از اين رو يكى از اساتيد صوفيّه مىگويد : در باطن هر انسانى ربوبيّتى وجود دارد كه فرعون آن را به صراحت بر زبان آورد و گفت :  أَنَا رَبُّكُمُ الْأَعْلى  ، ولى فرصت اظهار آن برايش فراهم نمىشود و سخن اين گوينده صحيح است ، چرا كه بندگى موجب مقهور شدن نفس است ولى ربوبيّت بر حسب طبيعت محبوب است و علّتش همان نسبت ربّانيتى است كه خداى متعال در گفتهء خود بدان اشاره فرموده است :  قُلِ الرُّوحُ مِنْ أَمْرِ رَبِّي  ، ولى چون نفس از درك آخرين درجهء كمال ناتوان شود تمايلش به كمال از بين نمىرود ؛ بنابراين نفس آدمى دوستدار و خواستار و كمال است و ذاتا از آن لذّت مىبرد و جز رسيدن به كمال هدفى ندارد . لذا هر موجودى ذات خود و كمال آن را دوست دارد و هلاكت را كه نابودى ذات يا صفات كمال اوست دوست نمىدارد و پس از آنى كه در وجود يگانه نشد كمالش در اين است كه بر تمام موجودات مسلّط شود ، چرا كه بالاترين كمالات اين است كه وجود ديگران به تو وابسته باشد و اگر چنين نشد كمال به اين است كه بر ديگران مسلّط شوى ، در اين صورت تسلّط بر تمام انسانها بر حسب طبيعت محبوب انسان است چرا كه تسلّط نوعى كمال است و هر موجودى كه خود را بشناسد ذات و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nكمالات ذاتى خود را دوست دارد و از آن لذّت مىبرد ، جز اين كه تسلّط بر چيزى به اين است كه بتواند در آن تأثير بگذارد و بر حسب ميل خود آن را تغيير دهد و مسخّر او باشد و هرطور بخواهد در آن تصرّف كند . بنابراين آدمى دوست دارد كه بر اشياى موجود تسلّط يابد . امّا بايد توجه داشت كه موجودات به سه بخش تقسيم مىشوند :\r\n1 - موجوداتى كه ذاتا دگرگونى نمىپذيرند ، مانند ذات و صفات خدا .\r\n2 - موجوداتى كه تغيير پذيرند امّا بشر نمىتواند بر آنها مسلّط شود ، مانند كرات ، ستارگان ، باطن آسمانها و نفوس فرشتگان ، جنّ ، شياطين ، كوهها ، درياها و آنچه در زير كوهها و درياهاست .\r\n3 - موجوداتى كه با قدرت انسان تغيير پذيرند ؛ مانند زمين و اجزاى آن و معدنها و گياهان و حيوانهاى موجود در زمين از جمله دلهاى مردم ، چرا كه دلهاى مردم مانند كالبدهايشان و كالبدهاى حيوانات تغيير پذير است و در اين صورت آدمى دوست دارد كه به وسيلهء علم بر كرات مسلّط و از اسرار آنها آگاه شود و علم به آنها خود نوعى تسلّط است ، زيرا آنچه بر انسان معلوم شود و بر آن احاطه يابد چنان است كه زير سلطهء اوست و شخص عالم مانند اين است كه بر او مسلّط شده است . از اين رو آدمى دوست دارد كه خدا و فرشتگان و كرات و ستارگان و تمام شگفتيهاى آسمان و درياها و كوهها و ديگر اشيا را بشناسد چرا كه اين شناخت نوعى تسلّط بر آنهاست و تسلّط نوعى كمال است و اين شبيه به كسى است كه نمىتواند صنعت شگفت‌آورى را فرا بگيرد ، لذا علاقه‌مند مىشود كه راه فراگيرى آن را بشناسد مانند كسى كه از وضع كردن شطرنج عاجز است .\r\nوى دوست دارد كه بازى با آن و چگونگى وضع شدن آن را بداند ، يا مانند كسى است كه در هندسه يا شعبده يا جرثقيل يا جز آن هنر عجيبى را مىبيند و در خود احساس عجز و قصور از ياد گرفتن آن مىكند ؛ امّا علاقه دارد كه از چگونگى آن آگاه شود . بنابراين از ناتوانى كه نقص است ناراحت مىشود و از عالم شدن به آن اگر بداند لذّت مىبرد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nامّا قسم دوّم كه مربوط به زمين و محتويات آن است و بشر مىتواند در آن دگرگونيهايى ايجاد كند ، آدمى بر حسب طبيعت دوست دارد كه با قدرت تصرف در آن به دلخواه خود بر آن سلطه يابد و زمين و محتوياتش دو بخش است : مادّى و غير مادّى .\r\nمادّى همان طلا و نقره و كالاهاست و آدمى دوست دارد كه بر آنها مسلّط باشد و هرطور كه مىخواهد در آن تصرّف كند ، بردارد ، بگذارد - بدهد ، ندهد ، چرا كه اين تصرّفات قدرت است و قدرت ، كمال است و كمال از صفات ربوبى است و ربوبيّت بر حسب طبيعت محبوب است . از اين رو است كه ( آدمى ) مال را دوست دارد اگر چه در پوشاك و خوراك و تمايلات نفسانىاش به آن محتاج نباشد ؛ بدان جهت است كه مىخواهد بردگان را مالك شود و آزادگان را بندهء خود سازد اگر چه با زور و چيرگى باشد تا با مسخّر ساختن آنها در كالبد و اشخاص آنها تصرّف كند اگر چه بر دلهايشان تسلّط نيابد ، چرا كه گاهى تا محبوب دلها نشود و با سلطهء اجبارى موقعيّت او در دلها تثبيت نشود خود را كامل نمىداند . شكوه اجبارى نيز لذّت بخش است ، چون در آن قدرت هست .\r\nقسم سوّم دل و جان انسانهاست كه ارزشمندترين اشياى روى زمين هستند . انسان دوست دارد كه بر جان و دل آنها تسلّط يابد و مسخّرش باشند و به خواست و فرمانش در آنها تصرّف كند ، چرا كه در آن كمال سلطه جويى و شباهت به صفات ربوبى وجود دارد ، و دلها با محبّت تسخير مىشوند و چيزى محبوب آدمى نيست ، مگر معتقد به كمال آن باشد ؛ زيرا هر كمالى محبوب است از آن نظر كه كمال از صفات الهى است و به خاطر همان ربوبيّتى كه در صفات خداوند است تمامش فطرتا محبوب انسان است و جنبهء معنوى دارد و با مرگ از بين نمىرود و خاك آن را نابود نمىسازد . قلب جايگاه ايمان و معرفت است ، و همان دل است كه به ديدار خدا مىرسد و به درگاه او مىشتابد ؛ در اين صورت معناى جاه و مقام مسخّر ساختن دلهاست و دلها براى هر كس مسخّر شود بر آن مسلّط مىشود و تسلّط و قدرت كمال و از صفات ربوبى است ؛ بنابراين بر حسب\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nطبيعت خود كمال كه نشأت گرفتهء از علم و قدرت است محبوب دل است ، و مال و مقام از عوامل قدرت است و نه معلومات پايانى دارد و نه آنچه تحت قدرت درمىآيد ؛ و تا معلوم و مقدورى وجود دارد شوق آدمى آرام نمىشود و نقصان بر طرف نمىگردد . از اين رو پيامبر ( ص ) فرموده : « دو گرسنه‌اند كه سير نمىشوند » در اين صورت قلب طالب كمال است و كمال هم به علم و قدرت است و تفاوت درجات در آن بىشمار است . لذا شادمانى و لذّت هر انسانى به مقدار كمالى است كه درمىيابد و علّت محبوب بودن علم و مال و مقام همين است ، و اين غير از محبوبيّت علم براى رسيدن به تمايلات است ، چرا كه اين علّت گاه با از بين رفتن تمايلات باقى مىماند بلكه انسان دانشهايى را دوست دارد كه با آن نمىتواند به اهدافش برسد ، حتّى موجب از دست دادن بخشى از اهداف و تمايلاتش مىشود . امّا طبيعت آدمى تقاضاى دانش طلبى در تمام شگفتيها و مشكلات را دارد ، چرا كه در علم تسلّط بر معلوم است و آن نوعى كمال است كه از صفات ربوبى مىباشد و بر حسب طبيعت ( آدمى ) محبوب است ، جز اين كه در دوست داشتن كمال ناشى از علم و قدرت اشتباهاتى وجود دارد كه توضيح آن لازم است .\r\n\r\nكمال حقيقى و كمال خيالى\r\n( 1 ) پيش از اين دانستيد كه اگر كمال يگانه بودن در وجود از دست برود ، پس از آن كمالى جز در علم و قدرت وجود ندارد ؛ ليكن كمال حقيقى با كمال خيالى مشتبه مىشود توضيح آن اين است كه كمال علم از آن خداى متعال است به سه دليل :\r\n1 - معلومات در جهان هستى بسيار و گسترده است ، و فقط علم خداوند است كه به تمام اين معلومات احاطه دارد از اين رو هر چه علوم بندگان بيشتر باشد به خداى متعال نزديك‌ترند .\r\n2 - از آن جا كه علم خدا به معلوم همانطور كه هست تعلّق مىگيرد و معلوم به\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nطور كامل مكشوف است ، چرا كه معلومات براى خداوند سبحان در كاملترين انواع كشف و ظهور و چنان كه هست مكشوف است ، هرگاه دانش بنده روشنتر ، محكمتر ، صادقتر ، و با معلوم و جزئيات صفات آن بهتر هماهنگ باشد ، او به خداى متعال نزديكتر است .\r\n3 - از آن جا كه علم الهى براى هميشه جاويد است و زوال و دگرگونى در آن راه ندارد چرا كه علم خداى متعال جاودانه است و زوال و دگرگونى آن قابل تصور نيست ، هرگاه علم بنده شامل معلوماتى شود كه تحوّل و تغيير نپذيرند او به خداى متعال نزديك‌تر مىشود . معلومات دو قسم است : زوال پذير و هميشگى . معلومات تغيير پذير مانند علم به اين كه زيد در خانه است ولى ممكن است از خانه بيرون رود و انسان همچنان معتقد باشد كه او در خانه است و علمش تبديل به جهل شود و نقص شود نه كمال . بنابراين به هر چه اعتقاد مطابق با واقع داشته باشى و احتمال دگرگونى در مورد آنچه معقتدى تصوّر شود كمال تو تبديل به نقص و علم تو تبديل به جهل مىشود و تمام آنچه در عالم تغيير پذير است مشمول همين مثال است مانند علم آدمى به بلندى يك كوه و مساحت زمينى و به تعداد شهرها و فاصلهء فرسنگهاى ميان آنها و ديگر چيزهايى كه در راهها و مملكتها نقل مىشود و همچنين علم به لغاتى كه اصطلاحند و با دگرگونى عصرها و امّتها و عادتها دگرگون مىشوند و اينها علومى است كه معلومات آنها مانند جيوه كه از حالتى به حالتى ديگر تغيير مىكند ، كمال آنى دارند و با دگرگون شدن كمالى نمىماند . قسم دوّم معلومات هميشگى است ؛ مانند جواز امور جايز و وجوب واجبات و محال بودن محالات كه اين معلومات هميشگى است ، زيرا واجب هرگز تبديل به جايز و جايز تبديل به محال نمىشود و محال به واجب مبدل نمىگردد و تمام اين اقسام در شناخت خداى متعال و آنچه براى او لازم است و صفاتى كه بر خداوند محال و افعالى كه بر او رواست ، داخل مىباشد . بنابراين علم به خدا و صفات و افعال و حكمتش در\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nملكوت آسمان و زمين و تنظيم دنيا و آخرت و وابسته‌هاى به آن ، كمال حقيقى است كه هر كس به آنها متّصف شود به خداى متعال نزديك مىشود . پس از مرگ كمال نفس است كه باقى مىماند و اين معرفت پس از مرگ براى عارفان نورى است كه در برابر و سمت راست آنها حركت مىكند و آنان عرض مىكنند : پروردگارا ، نور ما را كامل فرما ؛ يعنى اين معرفت سرمايه‌اى است كه انسان را به كشف آنچه در دنيا كشف نشده مىرساند ؛ چنان كه اگر كسى به همراه خود چراغى كم نور داشته باشد مىتواند سبب زياد شدن نور به وسيلهء چراغ ديگر باشد كه از آن نور مىگيرد و اين نور با آن نور اندك به عنوان مكمّل ، كاملتر مىشود و هر كس اصل چراغ را به همراه نداشته باشد ، طمعى به افزايش نور نخواهد داشت . پس كسى كه اصل معرفت خداى سبحان را نداشته باشد طمعى به داشتن نور نخواهد داشت و مانند كسى است كه در تاريكيها گرفتار شده و نمىتواند از آن بيرون آيد ؛ سرگردان مىماند بلكه مانند تاريكيهايى در دريايى ژرف است كه موجى آن را بپوشاند كه از فراز آن موجى است و بر فراز آن ابرى است ، تاريكيهايى است كه پاره‌اى از آنها بر فراز پاره‌اى است . « 24 » در اين صورت سعادت منحصر بشناخت خداى متعال است و جز معرفت خدا ديگر معارف يا هرگز فايده‌اى ندارد مانند : شعرشناسى و شناخت نسبهاى عرب و غير عرب ، و يا بعضى معارف بهره دارد و به شناخت خدا كمك مىكند ؛ مانند شناخت لغت عرب و تفسير و فقه و روايات ؛ زيرا شناخت لغت عرب به شناخت تفسير قرآن كمك مىكند و شناخت تفسير به شناخت محتواى قرآن از قبيل چگونگى عبادات و كارهايى كه موجب تزكيه نفس است كمك مىكند و شناخت راه تزكيه نفس موجب مىشود كه نفس به شناخت خدا راه يابد ؛ چنان كه خداوند فرموده است :  قَدْ أَفْلَحَ مَنْ زَكَّاها  « 25 » و فرمود :\r\n\r\n\r\n","description":"","footnote":"\r\n( 24 ) اقتباس از سورهء نور / 40 : يا همچون ظلماتى است در يك درياى پهناور ، كه موج آن را پوشانيده و بر فراز آن موج ديگرى است و بر فراز آن ابرى تاريك ، ظلمتهايى است يكى بر فراز ديگر . . تا آخر .\r\n( 25 ) شمس / 10 : هر كس نفس خود را تزكيه كرد رستگار شد .\r\n","page_name":" 175 ","page_number":175},
  {"content":"\r\n\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  . « 26 » تمام اين معارف وسيلهء شناخت خداست و كمال فقط در شناخت خدا و صفات و افعال اوست ؛ و تمام معارفى كه احاطهء به موجودات دارد در معرفت خدا نهفته است ، چرا كه تمام موجودات افعال الهى هستند و هر كس آنها را از آن نظر كه فعل خدايند و مرتبط به قدرت و اراده و حكمت الهىاند بشناسد مكمّل معرفت خداى متعال است و اين است حكم كمال بودن علم كه بيان كرديم ، اگر چه مناسب با احكام مقام و موقعيّت و رياكارى نبود و نقل آن براى اين بود كه تمام اقسام كمالات را بيان كرده باشيم .\r\nامّا بنده در قدرت كمال حقيقى ندارد ، بلكه علم حقيقى دارد ولى قدرت حقيقى تنها از آن خداى متعال است و آنچه پس از اراده كردن و قدرت و حركت بنده پديد مىآيد خداوند پديد مىآورد چنان كه در كتاب صبر و شكر و توكّل و چند جا در بخش مهلكات بيان كرديم . بنابراين كمال علم پس از مرگ همراه بنده هست و او را به خداى متعال مىرساند ، امّا كمال قدرت چنين نيست . آرى بنده نسبت به زمان حال از جهت اين كه قدرت دارد ، داراى كمال است و اين قدرت برايش وسيله‌اى است كه به كمال علم برسد ، مانند سلامتى اعضاى بدن و نيروى دستش براى برداشتن اشيا و پايش براى راه رفتن و حواس او براى درك كردن اين نيروها ابزارى است كه با آن به حقيقت كمال علم مىرسد و گاه براى تكميل اين نيروها نيازمند است ، كه از نظر مال و مقام نيرومند شود تا با آن به غذا و لباس و مسكن برسد ؛ آن هم به اندازه معيّنى ؛ و اگر آن را براى رسيدن به معرفت خدا به كار نبرد ، بدون ترديد خيرى در آن نيست ، لذّت بردن آنى كه زود سپرى مىشود ؛ و هر كس لذّت زود گذر را كمال بداند نادان است ؛ بدين جهت تمام مردم در گرداب اين جهل هلاك مىشوند : آنها گمان مىكنند كه دستيابى بر پيكر انسانها\r\n\r\n\r\n","description":"","footnote":"\r\n( 26 ) عنكبوت / 69 : و آنها كه در راه ما با ( خلوص نيّت ) جهاد كنند قطعا هدايتشان خواهيم كرد و خدا با نيكوكاران است .\r\n","page_name":" 176 ","page_number":176},
  {"content":"\r\n\r\nبا مغلوب ساختن حشمت ، و بر اموال به وسيله گستردگى ثروت ، و بر احترام دلها به گسترش مقام و موقعيت كمال است ، و چون به كمال بودن آن معتقدند آن را دوست دارند و چون دوست دارند آن را مىطلبند و به آن سرگرم مىشوند و به هلاكت مىرسند و كمال حقيقى يعنى علم و آزادگى را كه موجب نزديكى به خدا و فرشتگان است از ياد مىبرند . امّا در ( كمال بودن ) علم چنان كه ياد كرديم موجب شناخت خداست و كمال بودن آزادگى به رهايى آدمى از اسارت تمايلات و غمهاى دنيا و تسلّط بر شهوات ، با غلبه بر آنهاست از باب شباهت به فرشتگان كه شهوت آنها را پريشان و خشم آنها را سرگشته نمىسازد . بنابراين دور كردن آثار خشم و شهوت از نفس ، كمالى است كه از صفات فرشتگان است ، و محال بودن دگرگونى و تأثير پذيرى از صفات كماليهء خداست ، بنابراين هر كس از دگرگونى و تأثير پذيرى عوارض دور تر باشد به خدا نزديكتر و به فرشتگان شبيه‌تر و مقامش در پيشگاه خدا بالاتر است . اين سومّين كمال است و غير از كمال علم و قدرت است ، و دليل ذكر نكردن آن در اقسام كمال اين است كه حقيقت اين كمال به عدم و نقصان برمىگردد و دگرگونى نقصان است ، زيرا عبارت از نداشتن صفتى است كه وجود دارد و نيز نابودى آن است و هلاكت و نابودى در صفات كمال و لذّتها نقصان است . در اين صورت اگر دگرگون نشدن به وسيلهء شهوتها و اطاعت نكردن از آنها را مانند كمال علم و حريّت ، كمال بدانيم كمالات سه قسم مىشود . مقصود از كمال بودن حريّت اين است كه انسان شهوت پرست نباشد و به اسباب دنيوى تمايل نشان ندهد و كمال قدرت راهى براى بنده به كسب كمال علم و كمال حريّت است و آدمى پس از مرگ راهى براى كسب قدرت ماندنى ندارد ، زيرا با مردن تسلّطش بر اموال و مسخّر ساختن دلها و بدنها قطع مىشود ولى خداشناسى و آزادگىاش با مرگ نابود نمىشود بلكه به صورت يك كمال در او باقى مىماند و وسيله‌اى براى نزديكى به خداى متعال است .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nپس ( اى انسان ) بينديش كه چگونه نادانان واژگون شدند و همانند نابينايان رو به خاك در افتادند و در طلب كمال قدرت به مال و مقام روى آوردند و حال آن كه كمالى است ناسالم و اگر سالم هم باشد دوام ندارد . آنان از كمال حريّت و علم كه اگر به دست آيد هميشگى است و قطع نمىشود ، اعراض كردند ؛ اينان همانهايى هستند كه زندگى دنيا را با دادن آخرت خريده‌اند و ناگزير در كيفر آنان تخفيفى نيست و يارى هم نمىشوند ؛ و آنان كسانى هستند كه گفتار خداى متعال را درك نكرده‌اند :  الْمالُ وَ الْبَنُونَ زِينَةُ الْحَياةِ الدُّنْيا وَ الْباقِياتُ الصَّالِحاتُ خَيْرٌ عِنْدَ رَبِّكَ  . « 27 » بنابراين علم و حريّت همان باقيات صالحاتى است كه به صورت كمالى در نفس باقى مىماند . ولى مال و مقام كمالى است كه زود سپرى مىشود و چنان است كه خداى متعال مثال زده آنجا كه فرموده است :  إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ  « 28 » و آنچه با مردن انسان بادها آن را پراكنده و نابود مىسازند شكوفه زندگى دنياست ، و آنچه مرگ آن را قطع نمىكند از باقيات صالحات است . بنابراين روشن شد كمالى كه از قدرت مال و مقام باشد كمال خيالى است و ريشه‌اى ندارد و هر كس وقت خود را منحصر به طلب آن سازد گمان كند كه مال و مقام هدف است نادان است ، مگر به مقدارى كه انسان را به كمال حقيقى برساند .\r\n\r\nشرح جاه دوستى ستوده و نكوهيده\r\n( 1 ) هرگاه مشخص گرديد كه معناى جاه مالك شدن دلها و تسلّط بر آنهاست ، پس در حكم اموال خواهد بود ؛ چه آن كه مال از عوارض زندگى دنياست و جاه نيز مانند مال با\r\n\r\n\r\n","description":"","footnote":"\r\n( 27 ) كهف / 45 : مال و فرزندان زينت حيات دنيا هستند ، و باقيات صالحات ( ارزشهاى پايدار و شايسته ) ثوابش نزد پروردگارت بهتر و اميد بخش‌تر است .\r\n( 28 ) يونس / 25 : زندگى دنيا همانند آبى است كه از آسمان نازل كرده‌ايم كه بر اثر آن گياهان گوناگون مىرويد .\r\n","page_name":" 178 ","page_number":178},
  {"content":"\r\n\r\nمرگ قطع مىشود . از طرفى دنيا كشتزار آخرت است ، و مىتوان از آنچه خدا در دنيا آفريده زاد و توشه‌اى براى آخرت برداشت . همانطور كه مختصر مالى براى خوراك و لباس لازم است ، براى زندگى كردن در ميان مردم نيز اندك مقامى لازم است ؛ و همانطور كه آدمى از خوردن غذا بىنياز نيست و مىتواند غذا يا مالى را كه با آن غذا مىخرد دوست بدارد ، از خدمتگزار و رفيقى كه به او كمك كند و استادى كه راهنمايش باشد ، و سلطانى كه پاسداريش كند و ظلم اشرار را از او دفع كند بىنياز نيست . بنابراين اگر دوست بدارد كه در دل خدمتگزار خود جايگاهى داشته باشد كه او را به خدمت به مولا وادار كند نكوهيده نيست و نيز اگر دوست بدارد كه جايگاهى در دل رفيق خود داشته باشد كه با او حسن سلوك و رفاقت داشته باشد و به او كمك كند مذموم نيست ؛ و نيز اگر دوست بدارد كه در دل استاد خود موقعيّتى داشته باشد كه خوب به او توجّه كند و به تعليم و ارشاد او بپردازد نكوهيده نيست ؛ و اگر دوست بدارد كه در دل شاه جايگاهى داشته باشد كه او را بر دفع شرّ از او وادار كند مذموم نيست ، زيرا جاه و مقام مانند مال وسيله‌اى براى رسيدن به اهداف است ، و با هم فرقى ندارد ، جز اين كه تحقيق مطلب اين است كه مال و مقام در نظر انسان محبوبيّت ذاتى نداشته باشند ، بلكه نظير آن است كه انسان دوست بدارد در خانه‌اش طهارتگاه داشته باشد تا قضاى حاجت كند و دوست بدارد كه حاجتش بدون طهارتگاه برآورده شود تا به آن محتاج نباشد چنين شخصى محققا خود طهارتگاه را دوست ندارد . بنابراين هر چيزى كه قصد شود با آن به محبوب برسد محبوب نيست ، بلكه هدفى كه به آن مىرسد محبوب است ، و تفاوت دو مورد با يك مثال درك مىشود : مثلا گاه مردى همسر خود را دوست مىدارد از آن نظر كه وسيلهء دفع شهوت است ، چنان كه با رفتن به طهارتگاه موادّ زايد را دفع مىكند و اگر شهوت خود را بتواند از راه ديگرى دفع كند همسرش را ترك خواهد كرد ، همانطور كه اگر بتواند بدون طهارتگاه قضاى حاجت كند به آنجا وارد نمىشود ؛ و گاه همسرش را\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nذاتا دوست دارد و به او عشق مىورزد و اگر شهوت را از راه ديگر دفع كند همچنان زناشويى خود را با همسرش ادامه مىدهد . بنابراين دوستى واقعى نسبت به همسر اين قسم است نه دوستى اوّل . جاه و مال نيز چنين است . گاه انسان هر يك از آن دو را به اين دو صورت دوست مىدارد ، بدين ترتيب دوستى مال و جاه براى رسيدن به نيازهاى ضرورى بدن نكوهيده نيست و دوستى عين مال و جاه زائد بر نيازهاى ضرورى و ديگر نيازهايش نكوهيده است ، ولى تا مال و جاه او را به گناه وادار نكند يا در به دست آوردن آن به دورغ و نيرنگ متوسل نشود و حرامى مرتكب نشود و يا در عبادت ريا كارى نكند ، به فسق و گناه متّصف نمىشود ، چرا كه با عبادتهاى ريايى به جاه و مال رسيدن جنايتى است نسبت به دين و حرام مىباشد .\r\nاگر كسى اشكال كند و بگويد : اگر كسى بخواهد كه در دل استاد و خدمتگزار و رفيق و سلطان زمان خود و اطرافيان آنها مقام و جايگاهى داشته باشد ، بطور كلّى مباح است ؟ يا تا حدّ معيّنى و به صورت مخصوص مباح است ؟\r\nمىگويم : در اين جا سه حالت وجود دارد كه دو صورت آن مباح و يك صورت آن ممنوع است . صورت ممنوع اين است كه بخواهد در دل آنها جايگاهى بيابد با معتقد ساختن ايشان به صفاتى در خويش مانند علم و ديندارى و تباركه در او نيست ، مثلا خود را در نظر آنها علوى جلوه دهد يا عالم و ديندار در حالى كه آن چنان نيست . اين حالت حرام است زيرا دروغ و نيرنگ در گفتار يا كردار است . امّا يكى از دو مورد مباح آن است كه جايگاهى بخواهد با صفتى كه در او وجود دارد مانند گفتهء يوسف ( ع ) :  اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ  . « 29 » زيرا يوسف جايگاهى در دل عزيز مصر خواست به دليل آن كه امانت نگهدارد و دانا بود و عزيز مصر به او محتاج و در گفتارش راستگو بود ، مورد دوّم اين كه بخواهد يكى از عيبها يا گناهانش را بپوشاند تا شخص\r\n\r\n\r\n","description":"","footnote":"\r\n( 29 ) يوسف / 54 : ( يوسف ) گفت : مرا بر گنجهاى زمين بگمار كه من نگهبانى دانشمند و آگاهم .\r\n","page_name":" 180 ","page_number":180},
  {"content":"\r\n\r\nمورد نظرش از آن آگاه نشود و موقعيّتش از بين نرود ، اين حالت نيز مباح است ، زيرا پوشاندن كار زشت جايز است و پرده‌درى و آشكار ساختن كار زشت جايز نيست و اين عمل نيرنگ نيست ، بلكه بستن راه آگاهى از چيزى است كه آگاهى از آن بىفايده است . مانند كسى كه شرابخوارى خود را از سلطان پنهان مىدارد ولى نزد او خود را ديندار معرّفى نمىكند ، زيرا اگر بگويد ديندارم نيرنگ است ولى اقرار نكردن او به شرابخوارى موجب معتقد شدن سلطان به ديندارى او نمىشود ، بلكه مانع از علم به شرابخوارى او مىشود ؛ از موارد ممنوع اين است كه در برابر سلطان خوب نماز بخواند به طورى كه به او اعتقاد خوب پيدا كند ، چرا كه اين عمل رياكارى و مرتكب آن حيله‌گر است زيرا خود را در خيال او از مخلصان و خاشعان نسبت به خدا نشان مىدهد در حالى كه در كار خود ريا كار است و چگونه مىتواند مخلص باشد . بنابراين جاه طلبى از اين راه و به وسيلهء هر گناهى حرام است و با به دست آوردن مال از راه حرام هيچ فرقى ندارد و همانطور كه جايز نيست با نيرنگ بازى در عوضى كه مىدهد ، مال ديگران را مالك شود همچنين جايز نيست با نيرنگ و تزوير در دل كسى جاى بگيرد ، چرا كه مالك شدن بر دلها مهمتر از مالك شدن اموال است .\r\n\r\nشرح انگيزهء ستايش دوستى و آرامش نفس به مدح و تمايل طبيعت آدميان به آن و تنفّر از نكوهش\r\n( 1 ) بايد دانست كه ستايش دوستى و لذّت بردن قلب از آن ، چهار عامل دارد :\r\n1 - عامل نخست كه از همه قوىتر است آن است كه نفس كمال را درك مىكند زيرا بيان كرديم كه كمال دوست داشتنى است و درك هر دوست داشتنى لذّت‌بخش است و هرگاه نفس احساس كمال بكند آرامش مىيابد و به حركت درمىآيد و لذّت مىبرد ، و ستايش موجب مىشود كه شخص ستايش شده احساس كمال كند ؛ زيرا صفتى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه به آن ستوده شده يا آشكار است يا مشكوك . اگر آشكار و محسوس باشد لذت آن كمتر است ، امّا لذّت دارد مانند ستايش از شخصى به بلند قامت بودن و سفيد پوست بودن وى ، چرا كه اين نوعى كمال است ولى نفس از آن غافل است و هرگاه آن را احساس كند لذّت مىبرد ؛ و اگر صفتى باشد كه ترديد در آن راه دارد لذّت بيشتر است ، مانند ستايش شخص به علم و ديندارى كه كمال است يا به نيكويى مطلق ، زيرا انسان گاه در كمال نيكويى و علم و ديندارى خود ترديد دارد و مشتاق است كه اين شكّ بر طرف شود و يقين پيدا كند كه در اين صفات بىنظير است ، چون ستايش موجب آرامش نفس او مىشود . و هرگاه ديگرى آن را ياد كند موجب مىشود آرامش و اعتمادى به احساس آن كمال بكند در نتيجه لذّتش زياد مىشود و اين لذّت در صورتى زياد مىشود كه ستايش از كسى سر بزند كه به اين صفات آگاه است و بينش دارد و جز از روى تحقيق سخنى نمىگويد ؛ مانند شاد شدن شاگرد از ستايش استادش به زيركى و تيز هوشى و دانش بسيار ؛ اين ستايش موجب كمال لذّت است . پس اگر شخص گزافه گو ستايش كند يا در صفتى كه ممدوح را بدان مىستايد بينش نداشته باشد لذّت كمتر است به همين دليل است كه از نكوهش نيز خشمگين مىشود و آن را نمىپسندد ، چون در خود احساس نقص مىكند و نقص ضدّ كمال دوست داشتنى است ، از اين رو خشمگين مىشود و از احساس آن ناراحت مىگردد به همين جهت است كه هرگاه نكوهش از شخص بصير و مورد اعتماد سر بزند بيشتر درد آور است ، چنان كه در ستايش بيان كرديم .\r\nعامل دوّم آن است كه ستايش دليل بر اين است كه قلب ستايشگر در تصرّف ممدوح است و ستايشگر مريد شخص ستايش شده است و به او معتقد و مسخّر خواست اوست ، و تملّك دلها محبوب است و احساس حصول آن مالكيت لذّت‌بخش است .\r\nبدين سبب است كه لذّت بسيار مىشود ، هرگاه ستايش از جانب كسى باشد كه بر قدرت\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nانسان مىافزايد و از شكار كردن دل او بهره مىبرد ، مانند شاهان و بزرگان ؛ و لذّت كم مىشود ، هرگاه ستايشگر از كسانى باشد كه به او اهميّتى داده نمىشود و بر هيچ چيزى قدرت ندارد زيرا تسلّط بر او با مالك شدن دل او تسلّط بر امرى ناچيز است بنابراين ستايش تنها بر قدرتى اندك دلالت مىكند و به همين دليل است كه نكوهش را نيز نمىپسندد و دلش از آن متألّم مىشود ، و هرگاه نكوهش از بزرگان باشد شكست آن بيشتر است چون آنچه از دست مىرود مهم‌تر است .\r\nعامل سوّم آن است كه ستايش ستايشگر وسيله‌اى براى شكار كردن دل هر كسى است كه ستايش را مىشنود به ويژه هرگاه ستايش كننده كسى باشد كه به گفتار و ستايش او توجّه مىشود ، و اين مخصوص ستايشى است كه در حضور مردم مىشود و ناگزير هر چه جمعيّت زيادتر و ستايشگر بيشتر مورد توجّه باشد ستايش لذّت‌بخش‌تر و نكوهش بر نفس ناگوارتر است .\r\nعامل چهارم آن است كه ستايش بر بزرگى ستايش شده دلالت مىكند ، و نيز بر خوارى ستايشگر كه يا از روى ميل يا به جبر زبان به مدح گشوده است دلالت دارد ؛ و چون در حشمت و شكوه غلبه و قدرت هست لذّت‌بخش است و اين لذّت به دست مىآيد اگر چه ستايشگر به سخن خود در باطن معتقد نباشد ولى همين كه از روى ناچارى او را مدح مىكند خود نوعى تسلّط بر ممدوح است و ناگزير لذّت ممدوح به اندازه بزرگى و قدرت ستايشگر است ، از اين رو لذّت ستايش شخص نيرومندى كه امتناع دارد با ستايش به ديگرى تواضع كند لذّت بخش‌تر است اين چهار عامل گاه در ستايش يك ستايشگر جمع مىشود و لذّت آن بسيار است و گاه عوامل ياد شده پراكنده مىشود و از لذّت كاسته مىشود . امّا عامل اوّل كه همان احساس كمال است دفع مىشود به اين كه ممدوح بداند كه ستايشگر در ستايش خود راستگو نيست ، چنان كه هرگاه او را به داشتن تبار ، سخاوت ، علمى يا پرهيز از محرّمات بستايد و ممدوح بداند كه فاقد آن\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاست پس لذّتى كه عاملش احساس كمال است از بين مىرود و فقط لذّت تسلّط بر قلب و زبان ستايشگر و ديگر لذّتها باقى مىماند و اگر ممدوح بداند كه ستايشگر به گفته‌اش معتقد نيست و خود از آن صفات خالى باشد لذّت دوم كه تسلّط بر قلب ستايشگر است باطل و لذّت تسلّط و قدرت بر مجبور بودن ممدوح به ستايش باقى مىماند و اگر ستايش ستايشگر از روى ترس نباشد بلكه بازيچه باشد تمام لذّتها باطل و هيچ لذّتى در ستايش باقى نمىماند چون عوامل سه‌گانهء لذّت از دست رفته است . اين است آنچه از علّت لذّت بردن نفس از ستايش و متألّم شدن آن از نكوهش ، پرده برمىدارد ، و از آن نظر اين عوامل را نقل كرديم تا انسان راه درمان جاه دوستى و ستايش دوستى و ترس از نكوهش را بشناسد زيرا اگر عامل دردى شناخته نشود درمانش ممكن نيست ، چون درمان عبارت از گشودن عوامل بيمارى است .\r\n\r\nشرح درمان جاه دوستى\r\n( 1 ) بايد دانست كه دوستى مقام بر قلب هر كس چيره شود همّت خود را منحصر به مراعات مردم مىكند و از دوستى نسبت به آنها و رياكارى به خاطر آنها شادمان مىشود ، و همچنان متوجّه گفتار و كردار و اعمال خويش است و به امورى توجّه دارد كه مقامش را در نزد آنان بزرگ گرداند و اين گونه رفتار تخم نفاق مىافشاند و ريشهء فساد است و ناگزير آدمى را به سستى در عبادات و رياكارى در آنها مىكشاند و براى شكار كردن دلها وارد كارهاى ممنوع مىشود . از اين رو رسول خدا ( ص ) دوستى مال و منال و فساد آنها را براى دين ، به دو گرگ گرسنه تشبيه فرموده است و نيز فرموده : « دوستى مال و منال نفاق را مىروياند ، چنان كه آب سبزى را » « 30 » ؛ زيرا نفاق عبارت از مخالف بودن ظاهر با باطن در گفتار و كردار است و هر كس بخواهد در دل مردم جايگاهى داشته باشد ناگزير است\r\n\r\n\r\n","description":"","footnote":"\r\n( 30 ) پيش از اين گذشت .\r\n","page_name":" 184 ","page_number":184},
  {"content":"\r\n\r\nبا آنها دو رو باشد و به صفات ستوده كه ندارد تظاهر كند و آن عين نفاق است . در اين صورت جاه دوستى جزء نابود كننده‌هاست و درمان و بر طرف ساختن آن از دل لازم است ، زيرا خويى است كه دل بر آن سرشته شده چنان كه به مال دوستى سرشته شده است و درمانش با علم و عمل ميسّر است . منظور از علم شناسايى عاملى است كه به خاطر آن مقام را دوست دارد و آن تسلّط كامل يافتن بر شخصيت مردم و دلهايشان است و توضيح داديم كه اگر قدرت خالص و سالم باشد پايان آن مردن است ، و از باقيات صالحات نيست ؛ بلكه اگر تمام كسانى كه در روى زمين هستند از خاور و باختر در برابرت سجده كنند با گذشت پنجاه سال نه سجده كننده مىماند نه سجده شده ، و حال تو مانند حال صاحبان مقام با خاكساران در مقابل آنها خواهد بود كه پيش از تو درگذشته‌اند ، و شايسته نيست كه به خاطر آن ، دينى را كه زندگى هميشگى است و پايان ندارد رها سازى ، و هر كس كمال حقيقى و خيالى را - چنان كه گذشت - درك كند ، مقام در نظرش كوچك مىآيد ؛ البتّه در نظر كسى كه به آخرت مىنگرد و گويى آن را مىبيند و دنيا را كوچك مىشمارد ، مثل اين كه مرگ نزد او حاضر است ؛ ولى چشمان بيشتر مردم ناتوان و متوجّه دنياست و نورش امتداد ندارد كه فرجامها را بنگرد . از اين رو خداى متعال فرموده :   بَلْ تُؤْثِرُونَ الْحَياةَ الدُّنْيا وَ الْآخِرَةُ خَيْرٌ وَ أَبْقى   « 31 » و نيز فرموده :\r\n  كَلَّا بَلْ تُحِبُّونَ الْعاجِلَةَ وَ تَذَرُونَ الْآخِرَةَ   « 32 » و ديگر آيات . پس هر كسى اين تعريف در مورد او صدق مىكند شايسته است قلبش را در مال دوستى با آگاه شدن از آفتهاى دنيا ، درمان كند ، يعنى در خطرهايى كه صاحبان مقام دنيوى را هدف قرار مىدهد بينديشد ، چرا كه هر صاحب مقامى مورد حسد و هدف آزار است و همواره مىترسد كه مقامش را از دست بدهد و از اين كه جايگاهش در دلها دگرگون شود پرهيز مىكند ، زيرا دلها بيشتر\r\n\r\n\r\n","description":"","footnote":"\r\n( 31 ) اعلى / 16 - 17 : بلكه شما حيات دنيا را مقدّم مىداريد . در حالى كه آخرت بهتر و پايدارتر است .\r\n( 32 ) قيامت / 22 - 23 : چنين نيست كه شما مىپنداريد ( و دلايل معاد را مخفى مىشمريد ) بلكه شما دنياى زودگذر را دوست داريد ( و هوسرانى بىقيد و شرط را ) . و آخرت را رها مىكنيد .\r\n","page_name":" 185 ","page_number":185},
  {"content":"\r\n\r\nاز ديگها در جوشيدن خود زير و رو مىشود ؛ در نتيجه جاه و مقام همچنان ميان روى آوردن و روى گرداندن دلها در رفت و آمد است ، و هر چه بر روى دلهاى مردم پايه گذارى شود شبيه ساختمانى است كه بر روى موجهاى دريا ساخته شود كه دوام و ثبات ندارد و سرگرمى به جلب دلها و حفظ مقام و دفع كردن آزار دشمنان ، بازماندن از راه خداست و موجب قرار گرفتن در معرض خشم او در دنيا و آخرت است . تمام اين امور رنجهايى در دنيا است كه لذّت جاه را تيره مىسازد و در دنيا نيز اميدش با ترسش برابرى نمىكند چه رسد به آنچه از آخرت از دست مىدهد . به اين دليل شايسته است كه بينش ضعيف را درمان كند ، امّا كسى كه تيزبين و ايمانش قوى باشد به دنيا توجّه نمىكند . اين درمان از لحاظ علم و آگاهى است .\r\nامّا از لحاظ عمل ( درمان ) به اين است كه خود را از دلهاى مردم بيندازد و كارهايى انجام دهد كه بر آن نكوهش شود تا از چشمان مردم بيفتد و از لذّت مقبول مردم بودن محروم شود و به گمنامى خو بگيرد و مخلوق را رد كند و به مقبول بودن در نزد خدا قانع شود ؛ و اين روش ملامتيّه است ، زيرا آنان به ظاهر مرتكب گناهان مىشوند تا از چشم مردم بيفتند و از آفت جاه و مقام در امان بمانند ، اين عمل بر افرادى كه مقتدايند جايز نيست ، چون دين را در دلهاى مردم سبك مىسازد ؛ همچنين براى افرادى كه مقتداى ديگران نيستند جايز نيست كه براى افتادن از چشم مردم به عمل ممنوعى اقدام كنند ، بلكه مىتوانند كارهاى مباحى را انجام دهند كه از ارزش آنان در نزد مردم بكاهد ؛ چنان كه روايت شده كه يكى از شاهان آهنگ ديدار زاهدى كرد چون زاهد از نزديك شدن سلطان آگاه شد غذا و سبزى خواست و با حرص و طمع به خوردن شروع كرد و لقمه‌هاى بزرگ برمىداشت و چون شاه به او نگريست زاهد از چشم او افتاد و برگشت . پس زاهد گفت : سپاس خدا را كه تو را از من برگردانيد ؛ بعضى از زاهدان نوشيدنى حلال را در جامى مىنوشيدند كه به رنگ شراب بود تا ديگران چنان پندارند كه آنها شراب\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمىنوشند و از چشمها بيفتند ، و در جواز اين كار از نظر فقه تأمّل است ، جز اين كه صاحبان حال ( عرفا ) هرگاه بخواهند دلهايشان را اصلاح كنند گاه نفوس خود را به چيزهايى درمان مىكنند كه فقيه به آن فتوا نمىدهد ، سپس آنچه را در اصلاح دلشان از دست داده‌اند به خاطر تقصير كردن جبران مىكنند ؛ چنان كه يكى از كسانى كه به زهد معروف شده بود هنگامى كه مردم به او روى آورده بودند ، وى وارد حمّام شد و لباس ديگرى را بر تن كرد و بيرون شد و در راه ايستاد تا او را شناختند . پس او را گرفته كتك زدند و لباسها را از او باز پس گرفتند و گفتند : دزد است و او را ترك كردند . بهترين راه در قطع كردن مقام كناره‌گيرى از مردم و هجرت به موضع گمنامى است ، زيرا منزوى شدن كسى در خانه و در شهرى كه در آنجا مشهور است از محبت مقامى كه بر اثر انزوا در دلها رسوخ مىكند خالى نيست و بسا كه او پندارد كه او چنان مقامى را دوست ندارد در حالى كه گول خورده است ، و دليل آرامش نفس او اين است كه به هدفش رسيده است و اگر اعتقاد مردم نسبت به او تغيير كند و او را نكوهش كنند يا به كارى نسبت دهند كه شايستهء او نيست بيتابى مىكند و متألّم مىشود و چه بسا كه از آن عمل پوزش بخواهد تا آن غبار و كدورت را از دلشان بزدايد ، و بسا كه در بر طرف ساختن آن حالت از دلهايشان محتاج به دروغگويى و نيرنگ شود و به ارتكاب آن اهميّت ندهد آنگاه برايش روشن مىشود كه جاه دوست است ، و جاه دوست مانند مال دوست است بلكه بدتر از اوست ، چرا كه گرفتارى جاه بيشتر است ، و تا طمع به مردم دارد نمىتواند جاى داشتن در دلهاى مردم را دوست نداشته باشد ، و هرگاه روزى خود را از كسبش يا راه ديگرى به دست بياورد بكلّى از مردم قطع طمع كند تمام مردم نزد او مانند افراد پست مىشوند و اهميّت نمىدهد كه در دلهاى آنان جايگاهى دارد يا ندارد ، چنان كه به منزلت نداشتن در دلهاى كسانى كه در دورترين نقاط مشرق ساكنند اهميّت نمىدهد چون آنها را نمىبيند و به آنها طمع ندارد . بريدن طمع از مردم تنها با قناعت ممكن است ، و هر كس قناعت كند از\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمردم بىنياز مىشود و پس از بىنيازى دلش سرگرم مردم نمىشود و جايگاه داشتن در دلهاى مردم پيش او ارزشى نخواهد داشت و ترك جاه و مقام تنها با قطع طمع و قناعت كامل مىشود . و براى تمام آن موارد مىتوان از اخبارى كمك گرفت كه در نكوهش جاه و ستايش گمنامى و خوارى وارد شده است ، مانند گفتار بزرگان : « مؤمن از خوارى ، بيمارى يا كمى مال خالى نيست . » و نيز در احوال پيشينيان بنگرد كه خوارى را بر عزّت ترجيح مىدادند و به پاداش آخرت توجّه داشتند .\r\n\r\nراه درمان دوست داشتن ستايش و دوست نداشتن نكوهش\r\n( 1 ) بايد دانست كه نابودى بيشتر مردم فقط از بيم نكوهش خلق و علاقه به ستايش شدن است ؛ از اين رو تمام حركات آنها به اميد ستايش و بيم نكوهش به گونه‌اى است كه دلخواه آنان باشد و اين دو صفت از مهلكات است . بنابراين شناختن راه درمان و بررسى عواملى كه به خاطر آنها انسان ستايش را دوست دارد و از نكوهش بيزار است ، لازم است .\r\n\r\nامّا عامل اول : احساس كمال كردن به سبب گفتهء ستايشگر\r\n( 2 ) راه درمان آن است كه به عقل خويش رجوع كنى و به خود بگويى : اين صفتى كه ستايشگر مرا به داشتن آن مىستايد آيا در من هست يا نه ؟ و اگر آن صفت را دارى آيا صفتى است كه با آن انسان استحقاق مدح دارد مانند علم ، و يا صفتى است كه آدمى با داشتن آن سزاوار مدح نيست ، مانند ثروت و مقام و ديگر بهره‌هاى دنيوى . پس اگر از بهره‌هاى دنيوى است شادى به داشتن آنها مانند شاد شدن به گياه زمين است كه به زودى خشك و در هم شكسته مىشود و باد آن را پراكنده مىسازد ؛ و دلخوش كردن به آن از كم خردى است ، بلكه شخص عاقل مىگويد :\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n اشدّ الغم عندى فى سرور * تيقّن عنه صاحبه ارتحالا « 33 » \r\nبنابراين شايسته نيست كه آدمى از كالاهاى دنيا و ستايش ستايشگر به آنها و بودنشان شاد شود ، در حالى كه مدح علّت بودن آنها نيست ، و اگر صفتى كه بدان مدح مىشود از صفاتى است كه شايسته شادى است مانند علم و ديندارى سزاوار آن است كه به آن صفات نيز شاد نشود ، چرا كه آخر كار نامعلوم است . علم و ديندارى به اين دليل اقتضاى شادمانى دارد كه انسان را به خدا نزديك مىكند در حالى كه خطر آخر كار وجود دارد . بنابراين بيم از بدفرجامى آدمى را از شاد شدن به تمام آنچه در دنياست باز مىدارد ، بلكه دنيا خانهء غمهاست نه خانهء شادى و سرور . حال اگر از داشتن اين صفات به اميد عاقبت به خير شدن شاد مىشوى شايسته آن است كه شاديت از لطف خدا باشد كه به تو علم و تقوا داده است نه شادى به ستايش ستايشگر ؛ زيرا لذت در احساس كمال كردن است و كمال در لطف خدا وجود دارد نه در مدح ، بلكه مدح تابع لطف خداست .\r\nبنابراين شايسته نيست كه به ستايش شاد شوى در حالى كه ستايش بر فضيلت تو نمىافزايد .\r\nامّا اگر صفتى كه به آن ستايش شده‌اى در وجودت نيست شادى از مدح كمال نادانى است و حكايت تو حكايت كسى است كه شخصى او را مسخره مىكند و به او مىگويد : سبحان اللّه چه بسيار معطّر است محتواى روده‌هايش و چه خوشبوست بوهايى كه در هنگام قضاى حاجت ( خالى كردن معده ) از آن بر مىخيزد ، در حالى كه شخص خود مىداند كه محتواى روده‌هاى او كثيف و بدبوست ، آنگاه از تعريف شخص تمسخر كننده خوشحال شود ؛ همچنين هرگاه تو را به ديندارى و درستكارى بستايند و از آن شاد شوى در حالى كه خدا از پليديهاى باطنت و صفات زشت تو آگاه است اين شاديت كمال نادانى است ، در اين صورت اگر ستايشگر راست بگويد بايد شادمانىات به\r\n\r\n\r\n","description":"","footnote":"\r\n( 33 ) سخت‌ترين اندوه در نزد من شادمانى است ، چرا كه صاحب آن غم به رفتن آن يقين دارد .\r\n","page_name":" 189 ","page_number":189},
  {"content":"\r\n\r\nصفاتى باشد كه خدا به لطف خود به تو داده و اگر دروغ مىگويد شايسته آن است كه غمگين شوى نه شادمان .\r\n\r\nامّا عامل دوّم : ستايش دليل بر تسخير دل ستايشگر است\r\n( 1 ) و آن خود عامل تسخير دلهاى ديگران است و بازگشت آن به جاه دوستى و منزلت يافتن در دلهاست و پيش از اين راه درمانش را گفتيم كه بريدن طمع از مردم و منزلت خواستن در پيشگاه خداست ، و دانستن اين نكته است كه منزلت در دلهاى مردم و شادمانى به آن ، منزلت انسان را در پيشگاه خدا از بين مىبرد ؛ پس چگونه از آن شاد مىشود ؟\r\n\r\nامّا عامل سوّم : آنچه ستايشگر را به ستايش ناگزير ساخته شكوه ممدوح است\r\n( 2 ) و آن نيز به قدرتى بر مىگردد كه دوام ندارد و شايسته نيست انسان به آن شاد شود ، بلكه شايسته است ستايش ستايشگر تو را غمگين كند و از آن به خشم آيى همانطور كه اين مطلب از بزرگان پيشين نقل شده ، زيرا آفت ستايش بر ممدوح بسيار است چنان كه در كتاب آفت زبان آن را بيان كرديم . يكى از پيشينيان گفته است : هر كس از مدحى شاد شود به شيطان امكان داده تا به دل او وارد شود .\r\nيكى از پيشينيان گويد : هر گاه به تو گفته شود : خوب مردى هستى ؛ و در نزد تو محبوب‌تر از آن باشد كه بگويند : بد مردى هستى ، به خدا بد مردى هستى .\r\nدر بعضى اخبار مطلبى نقل شده كه اگر صحيح باشد كمرشكن است : مردى در محضر رسول خدا ( ص ) مردى را ستود . پس پيامبر فرمود : « اگر رفيقت حاضر مىبود و از ستايش تو خشنود مىشد و با آن حال مىمرد به دوزخ مىرفت . » « 34 » پيامبر ( ص ) يك بار به يك ستايشگر فرمود : « واى بر تو ( با ستايش خود ) كمرش را شكستى و اگر ستايش تو را مىشنيد تا روز قيامت رستگار نمىشد . » « 35 »\r\n\r\n\r\n","description":"","footnote":"\r\n( 34 ) عراقى گويد : براى اين حديث مأخذى نيافتم .\r\n( 35 ) اين حديث را مسلم در ( صحيح ) ، ج 8 ، ص 227 ، و بخارى در ج 8 ، ص 22 ، به الفاظ مختلف نقل كرده‌اند و پيش از اين نقل شد .\r\n","page_name":" 190 ","page_number":190},
  {"content":"\r\n\r\nپيامبر ( ص ) فرمود : « به هوش باشيد و يكديگر را نستاييد ، و هر گاه ستايشگران را ديديد خاك به صورتشان بپاشيد . » « 36 » از اين رو صحابه از ستايش و فتنهء آن و شادمان شدن دل از آن ، سخت مىترسيدند . دليل ناخوشآيندى مدح در نظر آنها بيم آن بود كه از ستايش مردم شاد شوند در حالى كه در پيشگاه خدا مورد خشم باشند و سرگرمى دلهايشان به حالاتى كه در پيشگاه خدا داشتند موجب مىشد كه از ستايش مردم به خشم آيند ، زيرا آنچه در حقيقت ستوده است چيزى است كه آدمى را به خدا نزديك كند و آنچه در حقيقت نكوهيده است آن است كه انسان را از خدا دور سازد و آدمى را با افراد شرور در دوزخ بيفكند . بنابراين شخص ستايش شده اگر در پيشگاه خدا از دوزخيان باشد چه بسيار نادان است كه از ستايش ديگران شاد شود و اگر بهشتى است شايسته نيست كه جز به لطف خدا و ستايش او به چيز ديگر شاد شود ، زيرا كار انسان به دست مردم نيست و هر گاه بداند كه اجلها و روزيها به دست خداست توجّهش به ستايش و نكوهش مردم كم مىشود و دوستى ستايش از دلش بيرون مىرود و به كارهاى مهم دينى خود سرگرم مىشود .\r\n\r\nدرمان بيزارى از نكوهش\r\n( 1 ) پيش از اين گفته شد كه علّت دوست نداشتن نكوهش ضد علّت حبّ ستايش است بنابراين درمانش نيز از آن درك مىشود ؛ و كوتاه سخن در اين مورد آن است كه هر كس تو را نكوهش كند از سه حال بيرون نيست :\r\nيا در گفته‌اش راستگوست و قصدش دلسوزى و خير خواهى است يا راستگوست ولى قصد سرزنش و آزار دارد يا دروغگوست .\r\n\r\n\r\n","description":"","footnote":"\r\n( 36 ) حديث را احمد در مسند ، و طبرانى در الكبير بدون اين گفته : « الا لا تمادحوا » روايت كرده‌اند و رجال آن همان رجال صحيح از حديث ابن عمر است كه پيش از اين گذشت .\r\n","page_name":" 191 ","page_number":191},
  {"content":"\r\n\r\nاگر راستگوست و قصد خيرخواهى دارد شايسته نيست كه او را ملامت كنى و بر او خشمگين شوى و كينه‌اش را به دل بگيرى ، بلكه شايسته است كه منّت او را بپذيرى ، چرا كه هر كس عيبهايت را به تو بگويد تو را به ( خصلت ) نابود كننده‌اى توجّه داده تا از آن بپرهيزى ؛ و شايسته است از آن نكوهش شاد شوى و آن صفت نكوهيده را در صورت امكان از نفس خويش بزدايى . اگر به سبب آن نكوهش غمگين و ناراحت شوى و نكوهش‌گر را ملامت كنى ، كمال نادانى است . و اگر قصد ملامتگر سرزنش باشد ، از گفته‌اش بهره مىبرى چون تو را از عيبت آگاه كرده كه ممكن است از آن بىخبر بوده‌اى ؛ و اگر از آن غفلت داشتى عيبت را به يادت آورده است ، يا در چشم تو زشت نشان داده تا بر زدودن آن حريص شوى ، اگر آن را نيكو مىدانستى . تمام اينها عوامل خوشبختى تو است كه از ملامتگر استفاده كرده‌اى . بنابراين سرگرم سعادت طلبى شو كه اسباب آن به سبب شنيدن نكوهش نكوهشگر برايت فراهم آمده است . مثلا هرگاه بخواهى بر شاه وارد شوى در حالى كه جامه‌ات آلوده به كثافت باشد و خودت نمىدانى و اگر به آن حال بر سلطان وارد شوى بيم آن دارى كه به خاطر آلوده ساختن مجلس ، گردنت را بزند و گوينده‌اى به تو گويد : اى كسى كه به كثافت آلوده‌اى خود را پاك كن ، شايسته است از آن سخن شاد شوى زيرا آگاه شدن تو از گفتهء آن شخص برايت غنيمتى است كه تمام خوهاى بد در آخرت هلاك كننده است و آدمى آن بديها را از گفتهء دشمنان خود مىشنود و شايسته است آن را مغتنم بشمارد . امّا اين كه دشمن قصد سرزنش دارد ظلمى است كه به دين خود كرده و نعمتى است كه از او به تو مىرسد پس چرا از گفته‌اى كه بهره مىبرى و گوينده زيان مىبرد بر او خشمگين شوى ؟\r\nحالت سوّم : تهمتى به تو بزند كه در پيشگاه خدا از آن برى هستى ، در اين صورت شايسته است كه از آن دلگير و سرگرم نكوهش نكوهشگر نشوى بلكه به سه چيز بينديشى :\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n1 - اگر آن عيب را ندارى نظاير آن در تو موجود است و عيبهايت را كه خدا پوشانده است بيشتر است . بنابراين خدا را شكر كن كه او را بر عيبهايت آگاه نساخته و او را به ذكر كردن عيبى كه از آن برى هستى دفع كرده است .\r\n2 - اين نكوهش كفّارهء ديگر بديها و گناهانت مىشود . گويا عيبى بر تو گرفته است كه از آن بدورى ولى تو را از گناهانى كه به آنها آلوده‌اى پاك كرده است . هر كس تو را غيبت كند حسنات خود را به تو اهدا كرده و هر كس تو را بستايد پشتت را شكسته است ، پس تو را چه مىشود كه از شكستن پشت خود شاد مىشوى و از دادن حسناتى كه تو را به خدا نزديك مىكند غمگين مىشوى در حالى كه تو مىپندارى نزديكى به خدا را دوست مىدارى :\r\n3 - نكوهشگر بيچاره به دين خود ستم كرده و از نظر خدا افتاده و با تهمت زدن و قرار گرفتن در معرض كيفر دردناك خدا خود را هلاك ساخته است و در حالى كه خدا بر او خشمگين شده است شايسته نيست تو بر او خشمگين شوى و بگويى « خدايا نابودش كن ! » ؛ بلكه شايسته است كه بگويى : « خدايا او را اصلاح كن ، خدايا توبه‌اش را بپذير و او را بيامرز » چنان كه پيامبر ( ص ) آن گاه كه قومش او را زدند به درگاه خدا عرض كرد : « خدايا قوم مرا بيامرز چرا كه نادانند » « 37 » ابراهيم بن ادهم براى كسى كه سرش را شكست آمرزش خواست . علتش را پرسيدند گفت : دانستم كه بر اثر شكستگى سر مأجور هستم و از ضارب به من خبرى رسيده است ، و راضى نيستم كه وى به سبب شكستن سر من كيفر شود ، از چيزهايى كه ناخوشايندى نكوهش را بر تو آسان مىكند بريدن طمع است ، زيرا نكوهش كسى كه از وى بىنياز ، بسيار در دلت اثر نمىگذارد ، و قناعت اصل دين است و طمع به مال و جاه با آن قطع مىشود و تا طمع پايدار است جاه\r\n\r\n\r\n","description":"","footnote":"\r\n( 37 ) اين حديث را بيهقى در دلايل النبوّه روايت كرده و حديث در واقع اين است كه پيامبر ( ص ) آن را به نقل از يكى از پيامبران فرموده است آنگاه كه قوم آن پيامبر وى را زدند ( المغنى ) .\r\n","page_name":" 193 ","page_number":193},
  {"content":"\r\n\r\nدوستى و ستايش در دل كسى كه به او طمع دارى غلبه دارد و طالب مال و مقام و ستايش دوست و آن كسى كه از نكوهش بدش مىآيد نبايد طمع به سالم ماندن دينش داشته باشد ، چرا كه اين امر بسيار بعيد است .\r\n\r\nگوناگونى احوال مردم در ستايش و نكوهش\r\n( 1 ) بايد دانست كه مردم نسبت به نكوهشگر و ستايشگر چهار حالت دارند :\r\n1 - انسان از ستايش شاد مىشود و ستايشگر را سپاس مىگويد و از نكوهش خشمگين مىشود و نسبت به نكوهشگر كينه به دل مىگيرد ، و نكوهش او را تلافى مىكند يا تلافى كردن را دوست دارد . اين قسم حال بيشتر مردم است و منتهى درجهء گناه در اين مورد همين است .\r\n2 - در دل نسبت به نكوهشگر دشمن مىشود ولى زبان و اعضاى خود را تلافى كردن نگاه مىدارد ، و از ستايشگر در دل شاد مىشود ولى از اظهار شادمانى خوددارى مىكند و اين حالت نشان نقص است امّا نسبت به حالت قبل كمال است .\r\n3 - ستايشگر و نكوهشگر در نظر او يكسانند و اين نخستين درجهء كمال است پس نكوهش او را غمگين و ستايش او را شادمان نمىكند . گاه بعضى از بندگان گمان مىبرند كه چنين‌اند و در صورتى كه خود را با نشانه‌هايى كه براى اين حالت است نيازمايند ، فريب مىخورند نشانه‌هاى اين حالت آن است كه هرگاه نكوهشگر پيش او بسيار نشست در خود احساس سنگينى بيش از نشستن ستايشگر نكند ، و در بر آوردن حوائج ستايشگر بيش از نكوهش‌گر احساس نشاط و آرامش نكند ، و اگر نكوهشگر مجلس او را ترك كرد براى او راحت‌تر از ترك ستايشگر نباشد ، و مرگ ستايشگر از مرگ نكوهشگر قلب او را بيشتر نياز دارد ، اندوهش در مصيبت ستايشگر و آنچه از دشمنان به او مىرسد بيش از مصيبت نكوهشگر نباشد ، و لغزش ستايشگر بر دل و چشم او سبك‌تر\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاز لغزش نكوهشگر نباشد . پس هرگاه از هر جهت نكوهشگر همانند ستايشگر بر دلش سبك و برابر باشد به اين درجه ( سوّم ) رسيده است و چه بسيار بعيد است كه انسان به اين حالت برسد و چه بر دلها سخت است . بيشتر بندگان از مدح مردم شاد مىشوند و شادى خود را در دل حفظ مىكنند و خود نمىدانند ، چرا كه خودشان را به اين نشانه‌ها نمىآزمايند .\r\nچه بسا شخص عابد احساس مىكند كه قلبش به ستايشگر متمايل است و به نكوهشگر تمايل ندارد ، شيطان آن را در نظرش مىآرايد و به او مىگويد : نكوهشگر با نكوهش تو معصيت خدا كرده است و ستايشگر با ستايش تو اطاعت خدا ، بنابراين چگونه آن دو را برابر مىدانى با اين كه احساس تنفّر نسبت به نكوهشگر نشان خالص بودن دين تو است . ولى اين سخن شيطان نيرنگ خالص است ، زيرا اگر عابد بينديشد خواهد دانست كه در ميان مردم كسانى هستند كه بيش از نكوهشگر مرتكب گناهان كبيره شده‌اند ، در حالى كه از آنها اظهار تنفّر نمىكند و مىداند ستايشگرى كه او را ستايش مىكند چنان نيست كه ديگران را نكوهش نكند ، ولى عابد نسبت به ستايشگر خود كه ديگران را نكوهش مىكند احساس تنفر نمىكند ، چنان كه براى نكوهش خود احساس تنفّر مىكند ، در حالى كه نكوهش از نظر گناه بودن تفاوتى ندارد كه نكوهش شده چه كسى باشد . در اين صورت عابد كه فريب خورده خشمگين مىشود و براى خواهش نفس خود نكوهشگر را دشمن مىدارد . آنگاه شيطان آيت توهّم را در او ايجاد مىكند كه اين كار جزء دين است تا او را با هواى خود بر خداوند مغرور و بيشتر از خدا دور سازد ، و هر كس از فكرهاى شيطان و آفات نفس آگاه نباشد بيشتر عبادتهايش زحمتى هدر رفته است كه موجب از دست رفتن دنيا و خسران شخص در آخرت است و خداوند دربارهء آنان فرموده است ؛   قُلْ هَلْ نُنَبِّئُكُمْ بِالْأَخْسَرِينَ أَعْمالًا . الَّذِينَ ضَلَّ  \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n  سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً   . « 38 » 4 - صداقت در عبادت آن است كه ستايش را نپسندند و نسبت به ستايشگر خشمگين شود ، زيرا مىداند كه مدح برايش فتنه‌اى است كمرشكن ، و به دين او زيان مىزند و نكوهشگر را دوست بدارد ، زيرا مىداند كه وى عيبهايش را به او هديه كرده و او را به كار مهمّش راهنمايى كرده و حسناتش را به او هديه داده است . پيامبر ( ص ) فرمود : « اصل تواضع اين است كه از ياد شدنت به نيكى و تقوا كراهت داشته باشى . » « 39 » در بعضى اخبار مطلبى روايت شده كه اگر صحيح باشد كمر امثال ما را مىشكند . روايت شده كه پيامبر ( ص ) فرمود : « واى بر روزه‌گير ، واى بر قيامت كننده به نماز واى بر صاحب لباس پشمينه مگر كسى كه . . پس عرض شد : مگر چه كسى ؟ حضرت فرمود :\r\nمگر كسى كه نفسش از دنيا پاك شود و ستايش را دشمن بدارد و نكوهش را برگزيند . » به راستى كه « 40 » اين كار دشوار است ، و امثال ما نهايت چيزى كه طمع داريم حالت دوّم است و آن پنهان داشتن شادمانى و كراهت در برابر نكوهشگر و ستايشگر و اظهار نكردن آن دو حالت در گفتار و كردار است .\r\nامّا حالت سوّم كه ميان ستايشگر و نكوهشگر فرقى نگذاريم در آن طمع نداريم ، و اگر از نفس خود نشانه‌هاى حالت دوّم را مطالبه كنيم به آن وفا نمىكند ، زيرا ناگزيريم كه در گراميداشت ستايشگر و برآوردن حاجتهايش بشتابيم و در گراميداشت نكوهشگر و ستايش او و برآوردن حاجتهايش تأمّل كنيم و نمىتوانيم در كردار ظاهرى ميان آن دو يكسان رفتار كنيم ، چنان كه در باطن نمىتوانيم مساوات را رعايت كنيم . هر كس بتواند\r\n\r\n\r\n","description":"","footnote":"\r\n( 38 ) كهف / 103 - 104 : بگو آيا به شما خبر دهيم كه زيانكارترين ( مردم ) كيانند . آنها كه تلاشهايشان در زندگى دنيا گم ( و نابود ) شده با اين حال گمان مىكنند كار نيك انجام مىدهند .\r\n( 39 ) عراقى گويد : براى اين حديث مأخذى نيافتم .\r\n( 40 ) عراقى گويد : حديث را اين چنين نيافته‌ام ولى صاحب الفردوس از حديث انس آن را نقل كرده است ، « ويل لمن لبس الصّوف فخالف فعله قوله » ولى فرزند صاحب كتاب الفردوس در مسند الفردوس آن را روايت نكرده است .\r\n","page_name":" 196 ","page_number":196},
  {"content":"\r\n\r\nميان ستايشگر و نكوهشگر در كردار ظاهر رعايت مساوات كند چنين شخصى اگر پيدا شود سزاوار است كه در اين زمان به عنوان پيشوا انتخاب شود و مانند كبريت احمر است كه دربارهء آن سخن گويند ، ولى ديده نمىشود . پس چگونه دو حالت و درجهء بعدى ممكن است در كسى موجود باشد ، و در هر يك از درجات ياد شده درجاتى هست . امّا درجات موجود در ستايش ، اين است كه بعضى از مردم آرزوى ستايش و شهرت دارند و براى رسيدن به آن به هر كار ممكنى اقدام مىكنند ، تا آنجا كه در عبادات ريا مىكنند و از انجام محرّمات براى به دست آوردن دل مردم واداشتن زبانشان به ستايش باكى ندارند و اين گروه از هلاك شوندگانند . بعضى از مردم ستايش دوست و شهرت طلب‌اند ؛ امّا به وسيلهء امور مباح آن را طلب مىكنند نه به عبادات و كارهاى حرام ، اين گروه بر لب پرتگاهند ، زيرا تعيين ضابطه براى حدود سخنى كه دلها به آن مايلند و حدود كارها ، ممكن نيست و ممكن است انسان براى رسيدن به ستايش در كار حرام افتد . به راستى كه چنين شخصى به هلاك شوندگان نزديك است . ممكن است يك نفر ستايش خواه نباشد و در طلب آن نكوشد ؛ امّا هرگاه ستايش شود شادى وارد دلش شود . لذا هرگاه با مجاهده به مقابلهء با آن برنخيزد و با زحمت خود را به كراهت داشتن از ستايش وادار نكند چه بسا كه از شادى بسيار به درجهء پيشين كشانده شود ؛ و اگر در اين مورد با نفس خود مبارزه كند و قلب خود را به كراهت از مدح وادار سازد و با انديشيدن در آفتهاى ستايش شادمانى در نظرش مبغوض آيد ، در آستانهء جهاد خواهد بود . در نتيجه گاه پيروز مىشود و گاه شكست مىخورد . بعضى از مردم هرگاه ستايش بشنوند به آن شاد نمىشوند و هرگاه نكوهش بشنوند غمگين نمىشوند و در ايشان اثرى ندارد . اين اشخاص بر خيراند اگر چه اخلاص هنوز بر عهدهء آنان است . همچنين ممكن است كسى وقتى ستايش را بشنود بدش آيد ، ولى نه به آن اندازه كه بر ستايشگر خشم و بر او عيب بگيرد ، و آخرين درجهء بد آمدنش آن است كه بدش آيد و خشم بگيرد و خشم را صادقانه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاظهار كند ، نه اين كه اظهار كند ولى دلش آن را دوست بدارد ، چرا كه اين عمل عين نفاق است زيرا او مىخواهد از خود اخلاص و صداقت نشان دهد در حالى كه ندارد . همچنين دربارهء نكوهشگر كه ضدّ ستايشگر است احوال انسانها متفاوت است . نخستين درجات آن اظهار كردن خشم و آخرينش اظهار كردن شادى است . شادى و اظهار آن فقط در كسى ديده مىشود كه در دل بر نفس خود كينه دارد چون نفس وى سركشى كرده و عيبهاى زيادى داشته و وعده‌هاى دروغى داده و نيرنگهاى كثيفى به كار برده است . و صاحب نفس همانند دشمن نسبت به نفس كينه دارد و آدمى از كسى كه دشمنش را نكوهش كند شاد مىشود و اين شخصى است كه نفس او دشمن اوست و هرگاه نكوهش آن را بشنود شاد مىشود و نكوهشگر را بر آن نكوهش سپاس مىگويد . اين شخص زيرك و باهوش است ، چون بر عيبهاى نفس آگاه شده و اين كارهايش نوعى انتقامجويى از نفس خويش است و براى او غنيمت به شمار مىآيد ، هرگاه با نكوهش در چشم مردم پست‌تر شود تا به فتنهء مردم گرفتار نشود و هرگاه حسناتى برايش فراهم آيد كه در آن كوششى نكرده بسا كه موجب جبران عيبهايش شود كه از دور ساختن آنها عاجز است و اگر مريد در تمام طول عمر در مورد همين يك خصلت كه نكوهشگر و ستايشگر در نزد او برابر باشد و با نفس خود مبارزه كند كارى وقت‌گير است كه مجال كار ديگر را نخواهد داشت ؛ و ميان او و سعادت راه‌هاى دشوارى ( گردنه‌هايى ) است كه اين مبارزه يكى از آنهاست و فقط مبارزه‌اى سخت و مستمر در طول عمر براى پيمودن آنها مفيد خواهد بود .\r\n\r\nجاه طلبى به وسيلهء عبادات كه همان رياكارى است\r\n( 1 ) در اين بخش مطالب زير بيان شده است :\r\nنكوهش ريا و معناى حقيقى آن و رياكارى و درجات ريا ، رياى خفى ، و اعمالى كه\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبا ريا باطل مىشود و باطل نمىشود ، و دارو و درمان ريا ، اجازه در آشكار ساختن عبادات ، اجازه در پنهان كردن گناهان ، ترك عبادات از بيم ريا و آفتها ، مواردى كه بنده مىتواند با ديدن مردم در عبادت اظهار نشاط كند ، مواردى كه بر مريد لازم است كه پيش از عبادت و بعد از آن قلب خويش را به آن ملزم كند كه جمعا يازده فصل مىشود .\r\n\r\nشرح نكوهيدگى ريا\r\n( 1 ) بايد دانست كه ريا حرام است و شخص رياكار در پيشگاه خدا مغضوب و آيات و روايات و سخنان بزرگان بر آن گواه است .\r\nامّا آيات ؛ خداى متعال فرمود :     فَوَيْلٌ لِلْمُصَلِّينَ . الَّذِينَ هُمْ عَنْ صَلاتِهِمْ ساهُونَ . الَّذِينَ هُمْ يُراؤُنَ وَ يَمْنَعُونَ الْماعُونَ     « 41 » و گفتهء خداوند متعال :  وَ الَّذِينَ يَمْكُرُونَ السَّيِّئاتِ لَهُمْ عَذابٌ شَدِيدٌ وَ مَكْرُ أُولئِكَ هُوَ يَبُورُ  . « 42 » مجاهد گويد : منظور آيهء ريا كاران است .\r\nخداى متعال فرموده :  إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً  « 43 » خداوند مخلصان را به اين صفت ستوده كه در كارهاى خود جز خدا را در نظر نياورند و ريا ضدّ آن است ( انجام كار براى غير خدا ) و نيز فرموده :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  . « 44 » اين آيه دربارهء كسانى نازل شد\r\n\r\n\r\n","description":"","footnote":"\r\n( 41 ) ماعون / 5 - 8 : پس واى بر نمازگزارانى كه نماز خود را به دست فراموشى مىسپارند . آنها كه ريا مىكنند . و ديگران را از ضرورّيات زندگى منع مىكنند .\r\n( 42 ) فاطر / 10 : و آنها كه نقشه‌هاى سوء مىكشند ، عذاب شديد براى آنهاست و مكر ( و تلاش افساد گرانه ) آنها نابود مىشود ( و به جايى نمىرسد ) .\r\n( 43 ) انسان / 10 : مىگويند ما شما را براى خدا اطعام مىكنيم ، و هيچ پاداش و تشكّرى از شما نمىخواهيم .\r\n( 44 ) كهف / 110 : پس هر كس اميد لقاى پروردگارش را دارد بايد عمل صالح انجام دهد ، و كسى را در عبادت پروردگارش شريك نكند . و آن حديثى است كه عبد الرزّاق و ابن ابى الدنيا در الاخلاص و ابن ابى حاتم و طبرانى و حاكم در مستدرك ، ج 4 ، ص 330 ، از طاووس روايت كرده ، و بيهقى در شعب الايمان به صورت موصول از طاووس از ابن عبّاس روايت كرده‌اند ، به درّ المنثور ، ج 4 ، ص 255 رجوع كنيد .\r\n","page_name":" 199 ","page_number":199},
  {"content":"\r\n\r\nكه در برابر عبادتها و اعمال خود و جز آن پاداش و سپاس مىخواهند .\r\nامّا روايات : آنگاه كه مردى از پيامبر ( ص ) پرسيد و عرض كرد اى رسول خدا :\r\nنجات در چيست ؟ آن حضرت فرمود : « نجات در اين است كه بنده در عبادت خدا مردم را در نظر نگيرد » . « 45 » و حديث آن سه نفر را كه - يكى در راه خدا كشته شد و ديگرى از مال خود صدقه داد و سوّمى قرآن خواند - در كتاب اخلاص نقل كرديم . در اين حديث خداى متعال به هر يك از آن سه نفر مىفرمايد : « دروغ مىگويى قصدت در جنگ اين بود كه بگويند : فلانى شجاع است ، و نيّت تو از صدقه دادن اين بود كه بگويند فلانى بخشنده است و قصد تو اين بود كه بگويند : فلانى قارى قرآن است . پيامبر ( ص ) خبر داد كه آنها ثواب نبردند و رياكارى آنان اعمالشان را هدر داد » . « 46 » از پيامبر ( ص ) روايت شده است : « هر كس ريا كند خدا با او ريا كند و هر كس عملى انجام دهد كه ديگران بشنوند خدا او را بدنام و رسوا سازد » . « 47 » در حديث طولانى ديگر آمده است : « خداى متعال به فرشتگان مىفرمايد : اين بنده در عمل خود مرا قصد نكرده است پس او را در سجّين قرار دهيد » . « 48 »\r\n\r\n\r\n","description":"","footnote":"\r\n( 45 ) براى اين حديث مأخذى نيافتم جز آنچه صدوق ( ره ) در امالى خود از رسول خدا ( ص ) روايت كرده است « انه سئل فيما النجاة غدا ؟ پس فرمود : انّما النّجاة فى ان لا يخادعوا الله فيخدعكم فانه من يخادع الله يخدعه و يخلع منه الايمان و نفسه يخدع لو يشعر فقيل له : و كيف يخادع الله ؟ قال : يعمل بما امر الله به ثم يريد غيره فاتّقوا الله و اجتنبوا الرّيا فانّه شرك بالله ، انما المرائى يدعى يوم القيامه باربعة اسماء : يا كافر ، يا فاجر ، يا غادر ، يا خاسر ، حبط عملك و بطل اجرك و لاخلاق لك اليوم فالتمس اجرك ممن كنت تعمل له » پايان سخن پيامبر ( ص ) .\r\n( 46 ) اين حديث را مسلم و نسائى و ترمذى در ( سنن ) ، ج 9 ، ص 230 روايت كرده و آن را حسن دانسته ، ابن حبّان در صحيح خود نقل كرده ، به الترغيب ، ج 1 ، ص 52 ، رجوع كنيد .\r\n( 47 ) اين حديث را بخارى در ( صحيح ) ، ج 8 ، ص 130 ، از حديث جندب روايت كرده و در آن به جاى « رأى » « يرائى » است .\r\n( 48 ) اين حديث را ابن مبارك در باب زهد روايت كرده و ابن ابى الدنيا در باب اخلاص از طريق او نقل كرده و ابو الشيخ در كتاب العظمة از روايت حمزة بن حبيب به صورت مرسل روايت كرده ( المغنى ) و كلينى آن را در كافى ، ج 2 ، ص 294 ، به شمارهء 7 ، روايت كرده چنان كه با توضيح كلينى خواهد آمد .\r\n","page_name":" 200 ","page_number":200},
  {"content":"\r\n\r\nپيامبر ( ص ) فرمود : « بيشترين چيزى كه بر شما بيم دارم شرك اصغر است . عرض كردند : اى رسول خدا شرك اصغر چيست ؟ فرمود : ريا ، خداى متعال در روز قيامت آنگاه كه پاداش اعمال مردم را مىدهد ( به رياكاران ) مىفرمايد : نزد كسانى برويد كه در دنيا اعمالتان را به رخ آنها مىكشيديد و ببينيد آيا در نزد آنها پاداشى مىيابيد » . « 49 » پيامبر ( ص ) فرمود : « از حبّ حزن به خدا پناه ببريد ، عرض شد : اى رسول خدا حبّ حزن چيست ؟ فرمود : درّه‌اى است در دوزخ كه براى قاريان رياكار مهيّا شده است » . « 50 » پيامبر ( ص ) فرمود : « خداى متعال مىفرمايد : هر كس عملى انجام دهد كه ديگرى را با من در آن عمل شريك سازد تمام عمل براى ديگرى است و من از آن بيزارم و من از شرك از همه بىنيازترم » . « 51 » حضرت عيسى ( ع ) فرمود : « هرگاه يكى از شما روزى روزه مىگيريد سر و ريش و لبان خود را روغنى كنيد تا مردم نبينند كه روزه داريد و هرگاه كسى با دست راست چيزى مىدهد دست چپش آگاه نشود و هرگاه نماز مىگذارد پرده در خانه‌اش را بيندازد ، زيرا خدا ستايش را تقسيم مىكند ، چنان كه روزى را تقسيم مىكند » .\r\nپيامبر ما ( ص ) فرمود : « خدا عملى را كه به اندازهء ذره‌اى ريا در آن باشد قبول نمىكند » . « 52 »\r\n\r\n\r\n","description":"","footnote":"\r\n( 49 ) اين حديث را احمد در ( مسند ) ، ج 5 ، ص 428 ، از حديث محمود بن لبيد روايت كرده است .\r\n( 50 ) اين حديث را ترمذى در ( سنن ) ، ج 9 ، ص 230 ، روايت كرده و گفته است : اين حديث حسن و غريب است .\r\n( 51 ) اين حديث را ابن ماجه در ( سنن ) به شمارهء 4203 ، از حديث ابو سعيد خدرى روايت كرده است .\r\n( 52 ) عراقى گويد : حديث را به اين صورت نيافته‌ام .\r\n","page_name":" 201 ","page_number":201},
  {"content":"\r\n\r\nاز آن حضرت ( ص ) روايت است : « كمترين ريا شرك است » . « 53 » پيامبر ( ص ) فرمود : « بيشترين چيزى كه بر شما بيم دارم ريا و شهوت پنهان است » . « 54 » بازگشت شهوت پنهان نيز به ريا كاريهاى پوشيده است .\r\nپيامبر ( ص ) فرمود : « در روزى كه جز سايهء خدا سايه‌اى نيست مردى در سايهء عرش است كه با دست راستش صدقه داده و از دست چپش پنهان داشته است » . « 55 » از اين رو در روايت وارد شده : « عمل خير در نهان هفتاد برابر عمل خير آشكار فضيلت دارد » . « 56 » پيامبر ( ص ) فرمود : « روز قيامت رياكار را صدا مىزنند : اى فاجر ، اى حيله‌گر ، اى رياكار عملت گمراه و اجرت هدر رفت . برو و مزدت را از كسى بگير كه براى او كار مىكردى » . « 57 » شدّاد بن اوس مىگويد : « پيامبر ( ص ) را گريان ديدم و عرض كردم : چه چيز شما را مىگرياند ؟ » فرمود : « بر امّتم از شرك بيم دارم آگاه باش آنها بت و خورشيد و ماه و سنگى را نمىپرستند اما در كارهايشان ريا مىكنند » . « 58 » پيامبر ( ص ) فرمود : « چون خداوند زمين را آفريد ، اهل زمين را چرخانيد پس\r\n\r\n\r\n","description":"","footnote":"\r\n( 53 ) اين حديث را حاكم در ( مستدرك ) ج 3 ، ص 270 ، روايت كرده و آن را صحيح دانسته است . و بيهقى در شعب از معاذ بن جبل روايت كرده گويد : شنيدم پيامبر ( ص ) در حديثى مىفرمود : « ان يسيرا من الريا شرك . . . تا آخر حديث » ، به در المنثور ، ج 4 ، ص 257 ، رجوع كنيد .\r\n( 54 ) اين حديث را ابن ماجه روايت كرده و در اول كتاب نقل شد .\r\n( 55 ) اين حديث را مسلم در ( صحيح ) ، ج 3 ، ص 93 ، در حديثى از ابو هريره روايت كرده است .\r\n( 56 ) اين حديث را بيهقى در الشعب از حديث ابودردا با كمى اختلاف روايت كرده و مضمونش يكى است .\r\n( 57 ) عراقى گويد : اين حديث را ابن ابى الدنيا از روايت جبلة اليحصبى از يك صحابى كه نام برده نشده روايت كرده و افزوده است « يا كافر ، يا خاسر » ولى « يا مرائى » نگفته است و سندهايش ضعيف است تا آخر .\r\nمىگويم : مضمون اين حديث اندكى قبل در پاورقى گذشت .\r\n( 58 ) اين حديث را حاكم در ( مستدرك ) ، ج 4 ، ص 330 ، با كمى اختلاف روايت كرده ، و ابن ماجه در سنن به شمارهء 4205 ، همانند حاكم نقل كرده است .\r\n","page_name":" 202 ","page_number":202},
  {"content":"\r\n\r\nكوهها را آفريد و آنها را ميخهاى زمين قرار داد . فرشتگان عرض كردند : پروردگار ما آفريده‌اى محكم‌تر از كوهها نيافريده است . پس خدا آهن را آفريد و كوه را بريد ، آنگاه آتش را آفريد و آهن را آب كرد . سپس خداى متعال به آب امر كرد آتش را خاموش كند و باد را فرمان داد و آب را تيره ساخت . فرشتگان ( دربارهء محكمترين مخلوق ) با هم اختلاف كردند و گفتند : از خدا مىپرسيم . عرض كردند : پروردگارا استوارترين آفريدگانت چيست ؟ خداى متعال فرمود : هيچ چيز نيافريده‌ام كه محكم‌تر از قلب آدم باشد ، آنگاه كه با دست راست خود صدقه مىدهد و آن را از دست چپش پنهان مىدارد - اين محكمترين آفريده‌اى است كه خلق كرده‌ام » . « 59 » عبد الله بن مبارك به سندهايش از مردى روايت كرده كه او به معاذ گفت : حديثى كه از رسول خدا ( ص ) شنيده‌اى برايم نقل كن . راوى گويد : معاذ گريست تا آن اندازه كه پنداشتم از گريه آرام نمىگيرد ، آنگاه آرام شد و گفت : شنيدم كه رسول خدا ( ص ) به من فرمود : اى معاذ ، عرض كردم : لبيك پدر و مادرم به فدايت فرمود : حديثى برايت مىگويم كه اگر آن را حفظ كنى سود مىبرى و اگر آن را ضايع سازى و ضبط نكنى روز قيامت در پيشگاه خدا حجّتى نخواهى داشت . اى معاذ خداى متعال پيش از آفرينش آسمانها و زمين هفت فرشته آفريد ، آنگاه آسمانها را خلق كرد و براى هر يك از هفت آسمان فرشته‌اى را نگهبان قرار داد كه شكوهى با عظمت به او داده است . پس مأموران حفظ و ضبط اعمال با اعمالى كه بنده از صبح تا شب انجام داده بالا مىروند و اين اعمال همانند خورشيد نورانى است تا آن كه اين اعمال را به آسمان دنيا بالا مىبرند آن را تزكيه كرده و در نتيجه زياد مىشود . فرشتهء نگهبان آسمان دنيا به ضبط كنندگان اعمال مىگويد : اين عمل را به صورت صاحبش بزنيد ، من مأمور رسيدگى به غيبت هستم و\r\n\r\n\r\n","description":"","footnote":"\r\n( 59 ) اين حديث را ترمذى در ( سنن ) ، ج 12 ، ص 263 ، با كمى اختلاف روايت كرده است . و گفته است : حديث غريب است و جز به همين صورت آن را نمىشناسيم .\r\n","page_name":" 203 ","page_number":203},
  {"content":"\r\n\r\nپروردگارم به من فرمان داده كه نگذارم عمل كسى كه غيبت مردم را كرده از حدود مأموريت من به حوزهء مأموريت ديگرى عبور كند . پيامبر فرمود : آنگاه حافظان اعمال عمل صالحى از اعمال بنده را مىآورند و مىگذرد ؛ پس آن را تزكيه كرده و زياد مىكنند تا آن را به آسمان دوم مىرسانند . فرشتهء نگهبان آسمان دوم به حافظان مىگويد : بايستيد و اين عمل را به صورت صاحبش بزنيد غرض او از اين عمل بهرهء دنيوى بوده و پروردگارم به من امر كرده كه نگذارم عمل او از حوزهء مأموريتم به حوزهء مأموريت ديگرى عبور كند . صاحب اين عمل در مجالس مردم به آن مىباليد . پيامبر فرمود :\r\nحافظان ، عمل بنده‌اى را كه از آن نور مىدرخشيد و زكات و نماز و روزه بود و نگهبانان از آن شگفت زده بودند به آسمان سوّم مىبرند . فرشتهء مأمور آن آسمان به آنها مىگويد :\r\nبايستيد و اين عمل را به صورت صاحبش بزنيد . من فرشتهء تكبّرم و پروردگارم به من امر كرده كه نگذارم عمل او از حوزهء مأموريتم به جاى ديگر عبور كند . صاحب اين عمل در مجالس مردم بر آنها تكبّر مىورزيد . گفت : حافظان عمل بنده را بالا مىبرند كه همانند ستارگان مىدرخشد و در آن زمزمه‌اى از ذكر و نماز و حجّ و عمره است تا به آسمان چهارم مىگذرند . فرشتهء مأمور آن آسمان به حافظان مىگويد : بايستيد و اين عمل را به صورت صاحبش بزنيد آن را بر پشت و شكمش بزنيد . من صاحب عجب و خودپسندىام . پروردگارم به من امر كرده كه نگذارم عمل او از محدودهء مأموريتم به جاى ديگر عبور كند . صاحب اين عمل در عمل خود دچار عجب مىشد ، گفت : حافظان عمل بنده را بالا برده و از آسمان پنجم مىگذرند كه آن عمل همانند عروسى است كه خود را براى شوهرش آراسته است . پس فرشتهء مأمور آن آسمان به حافظان مىگويد :\r\nبايستيد و اين عمل را به صورت صاحبش بزنيد و روى شانه‌اش بگذاريد من فرشتهء حسدم ، صاحب اين عمل به مردمى كه چيزى مىآموختند و همانند عمل او را انجام مىدادند حسد مىورزيد و به هر كس كه عبادت بيشترى مىكرد حسد مىبرد و از آنها\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبدگويى مىكرد . پروردگارم مرا امر كرده كه نگذارم عمل او از حوزهء مأموريتم به جاى ديگرى عبور كند ، گفت : حافظان عمل بنده را كه نماز و حج و عمره و روزه است بالا برده و آن را از آسمان ششم عبور مىدهند . پس فرشتهء مأمور آن آسمان به فرشتگان حافظ مىگويد : بايستيد و اين عمل را به صورت صاحبش بزنيد . صاحب اين عمل هرگز به هيچ يك از بندگان خدا كه بلايى به او رسيده بود رحم نمىكرد بلكه او را شماتت مىكرد ، من فرشتهء رحمتم و پروردگارم به من امر كرده كه نگذارم عمل او از حوزهء مأموريتم به جاى ديگر برود . گفت : حافظان عمل بنده را كه روزه و نماز و زكات و جهاد و ورع است به آسمان هفتم مىبرند كه آن اعمال همانند رعد مىغرّد و همچون خورشيد نورانى است و به همراه آن سه هزار فرشته است و آن عمل را از آسمان هفتم عبور مىدهند . فرشته مأمور آن آسمان به حافظان مىگويد : بايستيد و اين عمل را به اعضاى بدن صاحبش بزنيد و قلبش را مهر كنيد . من مانع عملى مىشوم كه براى غير خدا انجام شود زيرا او اين عمل را براى ديگرى انجام داده است . قصدش اين بوده كه در نزد فقها درجهء والايى داشته باشد و در نزد علما ياد شود و در شهرها مشهور گردد . پروردگارم به من امر فرموده كه نگذارم عمل او از محدودهء من به جاى ديگر بگذرد و هر عملى كه خالص براى خدا نباشد رياست و خدا عمل شخص رياكار را نمىپذيرد . گفت : حافظان عمل بنده‌اى را كه نماز و زكات و روزه و حج و عمره و خوشخويى و سكوت و ياد خداست ، بالا مىبرند و فرشتگان آسمان آن عمل را همراهى مىكنند تا از تمام حجابها گذشته و در برابر پروردگار مىايستند و گواهى مىدهند كه عمل آن بنده ، شايسته و خالص براى خداست ، خدا به آنها مىگويد : شما اعمال بنده‌ام را ضبط مىكرديد و من مواظب نفس او بودم . او اين عمل را براى من انجام نداده بلكه براى ديگرى انجام داده است . نفرين من بر او باد ، پس تمام فرشتگان مىگويند : نفرين تو و نفرين ما بر او باد ، و تمام آسمانها مىگويند نفرين خدا و نفرين ما بر او باد و هفت آسمان و ساكنان آنها بر او\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nنفرين مىكنند . معاذ گفت : اى رسول خدا تو پيامبر خدايى و من معاذم ، حضرت فرمود :\r\nبه من اقتدا كن و اگر در عملت تقصيرى هست زبانت را از بدگويى برادران قرآن خوانت نگاهدار و گناهانت را بر خودت حمل كن نه بر آنها ، و با مذمّت آنها خود ستايى مكن و خودت را از آنان برتر مدان و عمل دنيا را در عمل آخرت داخل مكن و در مجلس خود تكبّر مكن كه مردم از بدخويىات بپرهيزند ، در حالى كه مردى نزد تو است با مرد ديگر نجوا مكن ؛ بر مردم بزرگى نفروش كه خير دنيا از تو قطع شود ، و ( پردهء ) مردم را مدركه سگان جهنّم در روز قيامت تو را ندارند . خداى متعال مىفرمايد :  وَ النَّاشِطاتِ نَشْطاً  « 60 » ، اى معاذ مىدانى آنها كيانند ؟ عرض كردم پدر و مادرم فدايت شوند آنها كيستند ؟ فرمود :\r\nسگانى هستند در دوزخ كه گوشت و استخوان را مىگزند . عرض كردم : اى رسول خدا پدر و مادرم به فدايت كيست كه طاقت رعايت اين خصلتها را داشته باشد و چه كسى از آنها نجات مىيابد ؟ فرمود : اى معاذ رعايت اين خصلتها بر كسى كه خدا برايش ميسّر سازد آسان مىشود . راوى گفت : هيچ كس را نديدم كه بيشتر از معاذ قرآن بخواند ، براى اين كه از گرفتاريهاى ياد شده در اين حديث بدور باشد . « 61 » على ( ع ) فرمود : « رياكار سه نشانه دارد : چون تنها باشد ( در عبادت ) كسل است ، و هرگاه در ميان مردم باشد در عبادت نشاط دارد ؛ هرگاه ستوده شود بر عمل مىافزايد و هرگاه نكوهش شود از عمل مىكاهد » . « 62 » مىگويم : رواياتى در اصول كافى از طريق شيعه از حضرت صادق ( ع ) روايت شده\r\n\r\n\r\n","description":"","footnote":"\r\n( 60 ) نازعات / 2 : و فرشتگانى كه ارواح مؤمنان را با مدارا و نشاط جدا مىسازند .\r\n( 61 ) اين حديث را با همين تفصيل ابن مبارك در الزهد از مردى كه او را نام نبرده از معاذ روايت كرده است و ابن حبّان در غير صحيح و حاكم و غير آن دو روايت كرده‌اند ، و منذرى آن را در الترغيب ، ج 1 ، ص 6 ، روايت كرده و گفته است : نشانه‌هاى جعلى بودن حديث در تمام طرق آن و در تمام الفاظش آشكار است ، و ابن جوزى نيز آن را در الموضوعات روايت كرده است .\r\n( 62 ) حديث را كلينى در كافى ، ج 2 ، ص 295 ، روايت كرده و در آن به جاى « و تنقيص اذاذم » « و يحبّ ان يحمد فى جميع اموره » آمده است . و به زودى خواهد آمد .\r\n","page_name":" 206 ","page_number":206},
  {"content":"\r\n\r\nكه گفت : « خداى متعال فرمود : هر كس عملى انجام دهد و با من ديگرى را در آن عمل شريك سازد من بهترين شريكم و آن عمل را نمىپذيرم ، مگر آن كه خالص براى من باشد » . « 63 » از حضرت صادق ( ع ) روايت است كه گفت : « رسول خدا ( ص ) فرمود : به زودى زمانى بر مردم بيايد كه براى طمع در دنيا باطنهايشان پليد و ظاهرشان خوب باشد ، و آنچه در نزد پروردگارشان است نمىخواهند ، دينشان رياست ، ترسى ( از خدا ) ندارند خداوند تمام آنها را كيفر مىدهد و همانند غرق شدگان خدا را مىخوانند و خدا دعايشان را مستجاب نمىكند » . « 64 » از حضرت صادق ( ع ) روايت است كه گفت : « پيامبر خدا ( ص ) فرمود : فرشته عمل بنده را در حالى كه از آن شادمان است به آسمان بالا مىبرد و هرگاه حسنات او را بالا برد خداى متعال مىفرمايد : آن اعمال را در سجّين قرار دهيد او در اين اعمال مرا قصد نكرده است . » « 65 » و نيز از حضرت صادق ( ع ) روايت شده كه گفت : « امير مؤمنان ( ع ) فرمود : رياكار سه نشانه دارد : هرگاه مردم را ببيند نشاط عبادت مىيابد و هرگاه تنها باشد در عبادت كسل است و دوست دارد كه در تمام كارهايش ستايش شود » . « 66 » از حضرت صادق ( ع ) روايت است كه گفت : « امير مؤمنان ( ع ) فرمود : از خدا بترسيد بدون اين كه گناهى كرده باشيد و براى خدا عمل كنيد كه در آن سمعه ( شنيدن ديگران ) و ريا نباشد ، زيرا هر كس براى غير خدا عمل كند خدا او را به عمل خودش واگذارد » . « 67 »\r\n\r\n\r\n","description":"","footnote":"\r\n( 63 ) كافى ، ج 2 ، ص 295 ، به شمارهء 9 .\r\n( 64 ) همان مأخذ ، ص 296 ، به شمارهء 14 .\r\n( 65 ) همان مأخذ ، ص 295 ، به شمارهء 7 .\r\n( 66 ) همان مأخذ همان صفحه ، به شمارهء 8 .\r\n( 67 ) همان مأخذ ، ص 297 ، به شمارهء 17 .\r\n","page_name":" 207 ","page_number":207},
  {"content":"\r\n\r\nاز پدرش حضرت باقر ( ع ) روايت است كه فرمود : « حفظ عمل سخت‌تر از خود عمل است ، عرض شد : حفظ عمل چيست ؟ فرمود : شخص در نهان صلهء رحم يا در راه خداى يكتا انفاقى مىكند و برايش ثبت مىشود . سپس آن را بر زبان مىآورد ؛ ثواب عمل نهانى محو و ثواب عمل آشكار برايش ثبت مىشود ( ثوابش كم مىشود ) سپس آن را نقل مىكند ، پس محو مىشود و يك عمل ريايى برايش ثبت مىشود » . « 68 » از حضرت صادق ( ع ) روايت است كه در مسجد به عبّاد بن كثير بصرى فرمود :\r\n« واى بر تو اى عبّاد از ريا بپرهيز ، چرا كه هر كس عملى را براى غير خدا انجام دهد ، خدا او را به كسى كه عمل را براى او انجام داده حواله مىكند . » « 69 » از حضرت صادق ( ع ) روايت است : « اعمالتان را براى خدا قرار دهيد نه براى مردم ، زيرا هر عملى براى خدا باشد از آن خداست و هر عملى كه براى مردم باشد به سوى خدا بالا نمىرود . » « 70 » از امام صادق ( ع ) روايت است : « هر ريايى شرك است ، هر كس براى مردم كار كند پاداش او بر مردم است و هر كس براى خدا كار كند پاداش او بر خداست . » « 71 » از امام صادق ( ع ) در مورد گفتار خداوند :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  « 72 » سؤال شد ، فرمود : شخص ثوابى مىكند كه قصدش خدا نيست و فقط مىخواهد مردم او را خوب بدانند ، و مىخواهد كه كار خير او به گوش مردم برسد ، از اين رو در پرستش پروردگارش مشرك شده است » . آنگاه فرمود :\r\n« هيچ بنده‌اى نيست كه عمل خيرى را در نهان انجام دهد و همچنان روزها سپرى شود ،\r\n\r\n\r\n","description":"","footnote":"\r\n( 68 ) كافى ، ج 2 ، ص 296 ، به شمارهء 16 .\r\n( 69 ) همان مأخذ ، همان صفحه ، به شمارهء 1 .\r\n( 70 ) همان مأخذ ، ص 293 ، به شمارهء 2 و 3 .\r\n( 71 ) همان مأخذ ، ص 293 ، به شمارهء 2 و 3 .\r\n( 72 ) كهف / 110 : پس هر كس اميد لقاى پروردگارش را دارد بايد عمل صالح انجام دهد و كسى را در عبادت پروردگارش شريك نكند .\r\n","page_name":" 208 ","page_number":208},
  {"content":"\r\n\r\nمگر اين كه خدا خوبى آن را برايش آشكار مىسازد ، و هيچ بنده‌اى نيست كه عمل بدى را در نهان انجام دهد و روزها سپرى شود ، مگر اين كه خدا بدى او را آشكار سازد . » « 73 » از امام صادق ( ع ) روايت است كه فرمود : « چرا بعضى از شما كار نيك را آشكار و كار بد را پنهان مىداريد ؟ آيا به خويشتن رجوع نمىكنيد كه بدانيد كار نيك همچون كار بد نيست و خداى متعال مىفرمايد :  بَلِ الْإِنْسانُ عَلى نَفْسِهِ بَصِيرَةٌ  ، باطن هرگاه درست باشد ظاهر را تقويت مىكند . » « 74 » از حضرت صادق ( ع ) روايت است كه فرمود : « هر كس در عمل اندكش قصد خدا كند خدا بيش از آن كه قصد كرده عملش را آشكار مىسازد و هر كس در عمل بسيار خود قصد مردم كند و بدنش را زحمت دهد و شب زنده‌دارى كند خدا آن عمل را در چشم كسى كه آن را شنيده اندك جلوه مىدهد . » « 75 » از حضرت رضا ( ع ) روايت است كه به محمد بن عرفه فرمود : « اى ابن عرفه واى بر تو ! در كارها ريا و سمعه مكن ، چرا كه هر كس براى غير خدا عمل كند خدا او را به كسى واگذارد كه براى او عمل كرده است ؛ واى بر تو هيچ كس عملى را انجام ندهد ، مگر اين كه خدا آن عمل را مانند ردايى بر او بپوشاند ؛ اگر خير باشد به او خير برگردد و اگر شرّ باشد شرّ » « 76 » غزالى مىگويد : امّا سخنان گذشتگان : ابو امامه مردى را در مسجد ديد كه در سجده‌اش مىگريست . پس گفت : تو اگر در خانه‌ات چنين باشى براستى عابدى .\r\nمردى به عبادة بن صامت گفت : با شمشيرم در راه خدا مىجنگم و قصدم خدا و ستايش مردم است . گفت : ثوابى ندارى ، پس سه بار پرسيد و در هر سه بار مىگفت :\r\n\r\n\r\n","description":"","footnote":"\r\n( 73 ) كافى ، ج 2 ، ص 293 ، به شمارهء 4 .\r\n( 74 ) همان مأخذ ، ص 295 ، به شمارهء 11 .\r\n( 75 ) همان مأخذ ، ص 296 ، به شمارهء 13 .\r\n( 76 ) همان مأخذ ، ص 294 ، به شمارهء 5 .\r\n","page_name":" 209 ","page_number":209},
  {"content":"\r\n\r\nثوابى ندارى ، آنگاه در بار سوّم گفت : خدا مىفرمايد : « من بىنيازترين بىنيازها از شرك هستم - تا آخر حديث - » .\r\nحسن گويد : با گروهى همنشين شدم كه اگر بر يكى از آنها حكمت عرضه مىشد و سخن مىگفت براى او و يارانش سودمند بود و هيچ چيز جز بيم از شهرت او را از اين كار ( سخن گفتن ) باز نمىداشت . گويند : روز قيامت رياكار را به چهار اسم صدا مىزنند : اى فريبكار ، اى فاجر ، اى زيانكار برو و مزدت را از كسى بگير كه برايش كار كرده‌اى . در پيشگاه ما مزد و پاداشى ندارى .\r\nفضيل گويد : آنها اعمال خود را ( در دنيا به ديگران ) نشان مىدادند ( خودنمايى مىكردند ) و امروز ( در قيامت ) به آنها نشان مىدهند ( نتايج ) آنچه را انجام نداده‌اند .\r\nعكرمه گويد : خدا به نيّت بنده پاداشى مىدهد كه به عملش نمىدهد ، چرا كه در نيّت ريا نيست .\r\nحسن گويد : رياكار مىخواهد كه بر مقدّر الهى غالب آيد و او مرد بدى است كه مىخواهد مردم بگويند : مرد شايسته و درستكارى است ؛ و چگونه مردم بگويند كه مردى شايسته است در حالى كه در نظر پروردگارش از افراد پست است و لازم است دلهاى مؤمنان آن را بشناسند .\r\nقتاده گويد : هرگاه بنده ريا كند ، خداى متعال مىفرمايد : به بنده‌ام بنگريد مرا ريشخند مىكند .\r\nمالك بن دينار گويد : قاريان سه گروهند : قاريان دنيا ، قاريان شاهان و قاريان رحمان .\r\nابن مبارك گويد : مردى در حالى كه در خراسان بود طواف كعبه مىكرد ، گفته شد :\r\nچگونه ممكن است ؟ گفت : دوست دارد كه بگويند او مجاور مكّه است .\r\nابراهيم بن ادهم گويد : هر كس قصد شهرت دارد خدا را تصديق نكرده است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nحقيقت ريا و آنچه در آن ريا مىشود\r\n( 1 ) ريا از رويت و سمعه از سماع مشتق‌ّاند و اصل ريا آن است كه با انسان با نشان دادن خصلتهاى خوب به مردم در دل آنان جايگاهى بخواهد مقام و منزلت خواهى در دل هم با كارهاى عبادى و هم غير عبادى ممكن است ، ولى اسم « ريا » به حكم عادت ، مخصوص منزلت خواهى در دل به وسيله عبادات و اظهار كردن آنهاست ، بنابراين تعريف ، ريا منزلت خواهى با عبادت خداى متعال است . پس نشان دهندهء ( عمل ) همان خداپرست و نشان داده شده مردمانى هستند كه رياكار مىخواهد عملش را ببينند تا در دلهايشان منزلت يابد و آنچه به آن ريا مىشود خصلتهايى است كه رياكار قصد اظهار آنها را دارد و ريا همان قصد اظهار خصلتهاست . آنچه به آن ريا مىشود بسيار است و در پنج بخش جمع مىشود و آن امورى است كه بنده خود را در برابر مردم به آن مىآرايد كه عبارتند از بدن ، هيأت گفتار ، كردار ، و پيروان و اشياى خارجى . همچنين اهل دنيا به اين عوامل پنجگانه ريا مىكنند جز اين كه جاه‌طلبى و قصد ريا با كارهايى كه جزء عبادات نيست ، آسان‌تر از رياى با عبادات است .\r\n\r\nبخش اوّل : ريا در دين از طريق بدن آن است كه خود را لاغر و زرد چهره نشان دهد\r\n( 2 ) تا مردم را به اين توهّم بيندازد كه براى دين سخت مىكوشد و غم مىخورد و بيم آخرت بر او غالب است و با لاغرى كم خوردن خود را بفهماند و با زردى چهره شب زنده‌دارى ( به عبادت ) و سخت‌كوشى در دين و بسيار غم خوردن براى آن را اعلام دارد .\r\nهمچنين با ژوليده ساختن مو ريا مىكند تا با آن اعلام دارد كه همّت بسيار در كار دين دارد و فرصت شانه زدن مو را ندارد . اين عوامل هرگاه ظاهر شود مردم از آنها به امور ياد شده استدلال مىكنند پس نفس از شناخت مردم احساس راحتى مىكند . از اين رو نفس را به اظهار آن اعمال فرا مىخواند تا به آن راحتى برسد ؛ و نزديك به رياكارى است :\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nآهسته حرف زدن ، فرو رفتگى چشمها ، خشكى لبها ، تا با آن بفهماند كه روزه‌دار است ولى وقار دين موجب آهسته حرف زدن اوست يا ضعف گرسنگى است كه قوّتش را كم كرده است . از اين رو عيسى ( ع ) فرمود : هرگاه يكى از شما روزه بگيرد بايد سرش را روغن بمالد و مويش را مجعّد و ميان فروهشته كرده و چشمانش را سرمه كند و تمام اين كارها از بيم آن است كه شيطان او را به ريا نكشاند . از اين رو ابن مسعود گفت : روزه‌دار به صبح درآييد در حالى كه خود را روغن ماليده‌ايد . اين است رياكارى دينداران در بدن . امّا دنياداران با چاقى و صفاى رنگ و راست قامتى و زيبا رويى و نظافت بدن و نيرومندى اعضا و تناسب بودن آنها ريا مىكنند .\r\n\r\nبخش دوّم : ريا با نوع پوشاك و رياى با هيأت .\r\n( 1 ) امّا ريا با هيأت آن است كه موى سر را ژوليده كند و شارب را بتراشد و در حال راه رفتن سر خود را به زير بيندازد و آرام حركت كند و اثر سجده را در پيشانى باقى بگذارد و لباس خشن و پشمينه پوشيده و تا نزديك نيمهء ساق پا به خود پيچد و آستينها را كوتاه بكند و جامه‌ها را نظافت نكند و پاره پاره رها سازد . و تمام اين كارها را با ريا انجام دهد تا خود را پيرو سنّت و نيز پيرو بندگان صالح خدا نشان دهد ، و از رياكارى به شمار مىآيد پوشيدن جامه‌هاى وصله‌دار و نمازگزاردن روى سجّاده و پوشيدن لباس كبود از باب شباهت به صوفيان با اين كه در باطن از حقيقت تصوّف خالى است همچنين رياكارى است . انداختن پارچه روى عمّامه تا با آن عمل نشان دهد كه از گرد و غبار راه پرهيز دارد و به خاطر متمايز بودنش به آن علامت تا چشمان مردم به او متوجّه شود . و از رياكارى است كه انسان نادان دراعه و طيلسان بپوشد تا مردم تصور كنند كه وى از دانشمندان است .\r\nرياكارانى كه در لباس پوشيدن ريا مىكنند چند طبقه‌اند . بعضى از آنها كسانى هستند كه با اظهار زهد مىخواهند در نزد انسانهاى صالح مقامى به دست بياورند از اين\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nرو لباسهاى كهنه و پاره و كوتاه و خشن مىپوشند تا آنها را به رخ مردم بكشند ، و اگر به آنها تكليف شود كه لباسهاى متوسّط و تميز كه پيشينيان مىپوشيدند بپوشند برايشان همانند سر بريدن است ، زيرا بيم آن دارند كه مردم بگويند : از زهد منصرف شده و از آن راه برگشته و به دنيا رغبت كرده است ، گروه ديگر مىخواهند كه در نزد درستكاران و دنياداران چون شاهان و تاجران مقبول و موجّه باشند ، و اگر لباسهاى گرانبها بپوشند قاريان آنها را ردّ مىكنند و اگر لباسهاى كهنه و ارزان بپوشند از چشم شاهان و ثروتمندان مىافتند ، و آنها مىخواهند در نزد دنياداران و دينداران موجّه باشند ، از اين رو در طلب لباسهاى پشمينه نازك و عباهاى نازك و جامه‌هاى چند تكّه رنگين و بلند بر مىآيند و آنها را مىپوشند و شايد بهاى لباسهايشان به همان قيمت لباس ثروتمندان و هيأت و رنگش به رنگ لباس صالحان باشد ، و بدين وسيله مىخواهند در نزد هر دو گروه موجّه باشند . اگر به اينان پيشنهاد شود كه لباسهاى خشن و كثيف بپوشند در نزد آنها مانند سر بريدن آنهاست ، چرا كه بيم دارند از چشم شاهان و ثروتمندان بيفتند و اگر به آنها گفته شود كه لباس ديبقى و كتان سفيد نازك يا لباس بافته از تارهاى سيم و زر بپوشند اگر چه قيمتش كمتر از قيمت لباسهاى خودشان باشد بر آنها گران مىآيد از بيم آن كه درستكاران بگويند : اينان به لباس دنياداران رغبت كرده‌اند و هر طبقه از آنها موقعيّت خود را در لباس مخصوص مىدارند از اين رو بر او گران مىآيد كه پست‌تر يا بالاتر از آن بپوشد اگر چه مباح باشد ، چون مىترسد نكوهش شود . امّا رياكارى اهل دنيا به لباسهاى گرانبها و مركبهاى بلند و انواع وسعتها در زندگى و تجمّل‌گرايى در پوشاك و مسكن و اثاث خانه و اسبهاى سبك و با نشاط و لباسهاى رنگين و طيلسان گرانبهاست و اين نوع رياكارى در ميان مردم آشكار است ، چرا كه آنان در خانه‌هايشان لباسهاى خشن مىپوشند و تا زمانى كه غرق زينت نشده‌اند بر آنها ناگوار است كه با آن لباسهاى خشن\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدر برابر مردم ظاهر شوند .\r\n\r\n3 - ريا در گفتار\r\n( 1 ) و رياى دينداران در موعظه و تذكار و به حكمت سخن گفتن و حفظ اخبار و آثار براى به كارگيرى در مكالمات روزمرّه تا اظهار كنند كه علم بسيار دارند و سخت به احوال پيشينيان صالح توجّه دارند . اينان در حضور مردم لبهايشان را به ذكر خدا مىجنبانند و در حضور مردم ، امر به معروف و نهى از منكر مىكنند و در برابر منكرات خشم خود را نشان مىدهند ، و از اين كه مردم مرتكب گناهان مىشوند اظهار تأسف مىكنند . آهسته سخن مىگويند و در خواندن قرآن صدا را نازك مىكنند تا اظهار اندوه و ترس كنند ؛ و مدّعى حفظ حديث و ديدار اساتيد و كوبيدن در خانهء راويان حديث براى بيان ايراد موجود در لفظ حديث هستند تا بصيرت خود را به احاديث اعلام دارند و براى اظهار دانش در علم حديث به صحيح يا غير صحيح آن مىپردازند و به قصد ساكت كردن حريف با دليل با او مجادله مىكنند تا به مردم نشان دهند كه در علم دين نيرومندند . رياكارى در گفتار بسيار است و انواعش بىشمار ، امّا رياكارى دنياداران در گفتار به حفظ اشعار و ضرب المثلها و آوردن عبارتهاى شيوا و از بر كردن قواعد نحوى دور از ذهن براى به شگفت واداشتن دانشمندان و اظهار دوستى به مردم براى به دست آوردن دل آنهاست .\r\n\r\n4 - ريا كردن در عمل ؛\r\n( 2 ) مانند رياكارى نمازگزار در طول دادن قيام و كشيدن و طول دادن سجده و ركوع و پايين انداختن سر و توجه نكردن به اطراف و آرامش و سكون و برابر ساختن قدمها و دستها و همچنين رياكارى در روزه و جنگ و حج و صدقه دادن و اطعام كردن و خشوع در راه رفتن در هنگام ديدار ديگران مانند پلك بر هم نهادن و سر به زير افكندن و تأمّل در سخن گفتن تا آنجا كه رياكار گاه به طرف حاجت خود تند راه مىرود و هرگاه يكى از دينداران متوجّه او شود از بيم آن كه او را به شتاب و كمى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nوقار نسبت دهد با وقار حركت خود را ادامه مىدهد و سر به زير مىافكند ، و اگر آن مرد غايب شود به همان شتاب خود باز مىگردد و چون دوباره او را ببيند به خشوع باز مىگردد و به ياد خدا نيست تا براى او خشوع كند بلكه خشوع او براى اين است كه مبادا شخصى بر حال او مطّلع شود و اعتقادش به اين كه وى از عابدان و صالحان است . دربارهء او تغيير كند . ممكن است رياكار هرگاه مطلب ياد شده را بشنود شرم داشته باشد از آن كه راه رفتن او در خلوت با راه رفتنش در جلو مردم متفاوت باشد و خود را وادار كند كه در خلوت نيز خوب راه برود تا هرگاه مردم او را ببينند نياز به تغيير روش راه رفتن نداشته باشد . و چنين مىپندارد كه با اين كار از ريا رهايى يافته در صورتى كه رياكارى او چند برابر شده است ، چرا كه در خلوت هم رياكار شده است . او راه رفتن خود را كه در خلوت نيكو ساخته براى بيم و شرم از خدا نيست ، بلكه براى آن است كه در حضور مردم نيز خوب راه برود . امّا رياكارى دنياداران به تكبّر و ناز فروشى و حركت دادن دستها و آهسته گام زدن و گرفتن دامن لباس و چرخاندن دو طرف بدن است تا با آن حركات شكوه و جلال خود را نشان دهند .\r\n\r\n5 - رياكارى به وسيلهء ياران و ديدار كنندگان و آميزش كننده‌ها\r\n( 1 ) مانند كسى كه خود را به زحمت مىاندازد تا دانشمندى از او وقت ملاقات بگيرد تا بگويند : فلان عالم با فلانى ديدار كرده است يا عابدى با او ديدار كند تا بگويند : دينداران به ديدار فلانى تبرّك جسته و به نزد او مىروند ، يا سلطانى يا كارگزار او به ديدنش بروند تا گفته شود :\r\nسلاطين به خاطر درجات مهمّى كه در دين دارد به او تبرّك مىجويند ، يا مانند كسى كه بسيار از اساتيد ياد مىكند تا نشان دهد كه اساتيد بسيارى را ملاقات و از آنان استفاده كرده است ، و به اساتيدش ببالد و اين باليدن در هنگام مخاصمه با ديگران آشكار مىشود كه به ديگران مىگويد : تو كدام استاد را ديده‌اى ؟ در حالى كه من فلان استاد و\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nفلان را ملاقات كرده‌ام و شهرها را گشته و به اساتيدى خدمت كرده‌ام ، و سخنانى نظير اينها بر زبان مىآورد . مجموع چيزهايى كه رياكاران به آنها ريا مىكنند همينهاست و تمام آنها با اين رياكاريها جوياى مقام و منزلت در دلهاى بندگان خدايند . بعضى از رياكاران به همين كه مردم به آنها اعتقاد خوبى داشته باشند قانعند ، چه بسا راهبانى كه سالهاى زيادى در دير خود از مردم كناره بگيرند و چه بسيار عابدانى كه مدتها در قلّهء كوهى عزلت گزينند و پنهان شدنشان براى اين است كه مىدانند در دلهاى مردم جاى مىگيرند و اگر بدانند كه در دير و صومعهء خود به جرمى نسبت داده مىشوند پريشان خاطر مىشوند و به اين كه خدا از پاك بودنشان آگاه است قناعت نمىكنند ، بلكه از بدگمانى مردم به آنها غمگين شده و مىكوشند با چاره جويى زياد آن بدگمانى را از دلهاى مردم بر طرف سازند با اين كه از مال مردم طمع بريده‌اند ليكن تنها موجّه بودن را دوست دارند ، زيرا چنان كه در انگيزه‌هاى وجاهت نقل كرديم موجّه بودن در نزد مردم لذّت بخش است ؛ چرا كه يك نوع قدرت و سلطه و كمال آنى است ، اگر چه زود بر طرف مىشود و جز نادانان كسى بدان فريفته نمىشود ولى بيشتر مردم نادانند . بعضى از رياكاران تنها به موجّه شدن قانع نيستند بلكه علاوه بر آن مىخواهند كه ديگران زبان به ستايش آنان بگشايند . برخى شهرت و آوازه در شهرها را طالبند تا مردم بسيارى نزد ايشان رفت و آمد كنند . بعضى مىخواهند در نزدشان شاهان شهرت يابند تا شفاعتشان مقبول افتد و به وسيلهء آنها حاجتهاى مردم برآورده شود و به اين وسيله در نزد تمام مردم محبوب و موجّه شوند . هدف برخى از رياكاران اين است كه با رياكارى به جمع كردن مال بىارزش دنيا بپردازند ، اگر چه از مال وقف و يتيمان و ديگر اموال حرام باشد و اين گروه بدترين طبقات رياكاران هستند و با عواملى كه ياد كرديم ريا مىكنند . اين بود حقيقت ريا و آنچه با آن ريا تحقّق مىيابد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nآيا ريا حرام است يا مكروه يا مباح ؟\r\n( 1 ) اگر كسى بگويد : با توجّه به مطالب ياد شده آيا ريا حرام است ، يا مكروه ، يا مباح ؟\r\nيا در آن تفصيل و شرح است ؟\r\nمىگوييم : در حكم ريا شرح و تفصيل است ، زيرا ريا جاه طلبى است و آن يا به وسيلهء امور عبادى محقّق مىشود يا امور غير عبادى . اگر به غير امور عبادى باشد مانند طلب كردن مال است . بنابراين از آن جهت كه وى طالب موجّه شدن در دلهاى مردم است حرام نيست . امّا همانطور كه به دست آوردن مال با نيرنگها و وسايل ممنوع ممكن است جاه طلبى نيز چنان است . و همانطور كه به دست آوردن مال اندك كه مورد نياز انسان مىباشد ستوده است به دست آوردن كمى موقعيّت و آبرو كه با آن از آفتها محفوظ بماند ستوده مىباشد ؛ همان چيزى كه يوسف ( ع ) طلب كرد آنجا كه گفت :\r\n إِنِّي حَفِيظٌ عَلِيمٌ  ، و همانطور كه در مال زهر كشنده و پادزهر سودمند است در جاه نيز وجود دارد و چنان كه مال بسيار انسان را به بيهودگى و طغيان مىكشاند و ياد خدا و آخرت را به فراموشى مىسپارد جاه و منزلت بسيار نيز چنان است ، بلكه خطر و فتنهء جاه بيشتر از فتنهء مال است و چنان كه نمىگوييم : مالك شدن مال بسيار حرام است نمىگوييم : تصاحب كردن دلهاى بسيار حرام است ، مگر آنگاه كه بسيارى مال و جاه انسان را به انجام كارهاى غير مجاز وادار كند . آرى همانطور كه همّت گماشتن به افزونى مال سرچشمهء تمام بديهاست ، همّت گماشتن به گسترش جاه و منزلت نيز منشأ همهء بديهاست و مال دوست و جاه طلب بر ترك گناهان قلبى و زبانى و غير آن قادر نيست ؛ امّا گسترش جاه و منزلت بدون حرص ورزى در به دست آوردن و غمگين نشدن از زوال آن زيانى ندارد . از اين روست كه هيچ مقام و منزلتى گسترده‌تر از منزلت رسول خدا ( ص ) و علماى دين كه پس از آن حضرت بودند وجود ندارد ، امّا همّت گماشتن به جاه طلبى اگر چه موجب نقصان در دين است حرام نيست . بنابراين مىگوييم پوشيدن\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nلباس خوب هنگام بيرون شدن به طرف مردم رياكارى است . امّا حرام نيست ، زيرا رياكارى در امر عبادى محسوب نمىشود بلكه در امور دنيوى است و هر تجمّل و آراستگى در برابر مردم همين حكم را دارد و دليل بر آن روايت عايشه است كه رسول خدا ( ص ) روزى قصد بيرون رفتن به سوى يارانش كرد و در آب كوزه‌اى نگريست و عمامه و موى خود بياراست . عايشه گفت : اى رسول خدا آيا اين كار را مىكنى ؟ حضرت فرمود : « آرى ، خدا دوست مىدارد كه بنده در هنگام بيرون رفتن به سوى برادرانش خود را بيارايد . » « 77 » آرى اين عمل از رسول خدا ( ص ) عبادت بود چرا كه او مأمور به دعوت مردم و تشويق آنها به پيروى از خود دلجويى آنان بود ، اگر از چشم آنها مىافتاد به پيروى از او رغبت نمىكردند . از اين رو بر او واجب بود كه بهترين حالات خود را برايشان آشكار سازد تا از چشمان مردم نيفتد ، زيرا چشم مردم عوام ظاهر را مىبيند نه باطن را و قصد پيامبر ( ص ) اين بود و نيز اگر كسى از آراستن خود در چشم مردم اين قصد را داشته باشد كه از نكوهش و ملامت آنها بپرهيزد و آنها را به احترام و تعظيم خود وادارد امر مباحى را قصد كرده است ، زيرا بر آدمى رواست كه از رنج نكوهش بپرهيزد و آسايش انس‌گيرى با برادران را بخواهد و هرگاه مردم او را نامرتب و كثيف بدانند با او انس نمىگيرند . در اين صورت رياكارى در امور غير عبادى گاه مباح و گاه عبادت و گاه نكوهيده است و اين بر حسب هدف شخص است ؛ از اين روست كه مىگوييم هرگاه شخص مال خود را بر گروهى ثروتمند انفاق كند و قصدش عبادت و صدقه دادن نيست ، بلكه براى اين است كه مردم او را بخشنده بدانند رياكارى حلال است و نظاير آن نيز چنين است .\r\nامّا رياكارى كه در عبادات مانند : زكات و نماز و جنگ و حجّ ريا مىكند دو حالت دارد :\r\n\r\n\r\n","description":"","footnote":"\r\n( 77 ) عراقى گويد : اين حديث را ابن عبدى در الكامل از حديث عايشه روايت كرده است .\r\n","page_name":" 218 ","page_number":218},
  {"content":"\r\n\r\n1 - قصدش فقط رياكارى است و به ثواب نظر ندارد . عبادت چنين ريا كارى باطل است چون ارزش اعمال وابسته به نيّت است و اين عمل به قصد عبادت انجام نشده و تنها عملش باطل نمىشود تا بگوييم : همان حالت پيش از عبادت را دارد بلكه به مدلول روايات با آن ريا گناه كرده است و در اين عمل قصد دو چيز كرده است كه به عبادت مربوط است و آن نيرنگ و حيله است ، چون مردم را به اين توهّم افكنده كه در عبادتش مخلص و مطيع خدا و ديندار است ، در حالى كه چنين نيست . علاوه بر اين نيرنگ در امور دنيا نيز حرام است . تا آنجا كه اگر قرض عده‌اى را ادا كند و آنها را به اين توهّم بيندازد كه اين كار را بدون چشمداشت كرده است تا او را بخشنده بدانند ، گناه كرده است ؛ چون در اين عمل نيرنگ و تصاحب دلها با حيله وجود دارد . گناه دوّم در ارتباط با خداست و آن اين است كه هر گاه در عبادت خدا قصد ( خوشامد ) مردم را بكند خدا را استهزا كرده است ؛ از اين رو قتاده گويد : هر گاه بنده‌اى ريا كند خداوند به فرشتگانش مىفرمايد : به او بنگريد چگونه مرا ريشخند مىكند . حكايت آن مانند اين است كه در تمام روز در برابر شاهى از شاهان بايستى چنان كه خوى چاكران است ولى ايستادنت فقط براى نگاه كردن به يكى از كنيزان يا غلامان شاه باشد چرا كه اگر قصدت از اين كار نزديكى به شاه و خدمت به او نباشد او را مسخره كرده‌اى . پس چه تحقيرى بالاتر از آن است كه قصد بنده از بندگى خدا خودنمايى در برابر بنده‌اى باشد كه نفع و ضررى ندارد و آيا اين رفتار جز به گمان آن است كه آن بنده در فراهم ساختن اهداف او از خدا تواناتر است و تقرّب جستن به او از تقرّب به خدا سزاوارتر ؟ زيرا او را بر مالك الملوك ترجيح داده است و او را مقصد عبادت خويش قرار داده و كدام ريشخند بالاتر از اين است كه بنده را ما فوق مولا قرار دهند ؟ اين نوع رياكارى از بزرگترين مهلكات است ؛ از اين رو پيامبر ( ص ) آن را « شرك اصغر » « 78 » ناميده است . آرى بعضى از درجات ريا\r\n\r\n\r\n","description":"","footnote":"\r\n( 78 ) اين حديث را احمد در مسند خود ، ج 5 ، ص 425 ، از حديث محمود بن لبيد روايت كرده و پيش از اين نقل شد .\r\n","page_name":" 219 ","page_number":219},
  {"content":"\r\n\r\nشديدتر از بعض ديگر است چنان كه شرح آن به زودى در درجات ريا خواهد آمد و هيچ يك از درجات آن به تناسب شيئى مورد ريا از گناه بسيار يا كم خالى نيست و اگر هيچ چيز در ريا نبود ، جز سجود و ركوع براى غير خدا ، همين امر براى گناه شمردن ريا كفايت مىكرد ؛ زيرا هرگاه در عبادت قصد تقرّب به خدا نكند قصد تقرّب به غير خدا كرده است و بجانم سوگند اگر در سجده غير خدا را قصد كرده باشد كفرى است آشكار جز اين كه ريا كفر پنهان است زيرا در قلب رياكار ، مردم بزرگ جلوه كرده‌اند و اين بزرگى موجب شده كه براى آنها ركوع و سجود كند و در سجده از جهتى مردم تعظيم شده‌اند و هرگاه در سجده قصد تعظيم خدا بر طرف شود و تعظيم مخلوق بماند نزديك به شرك مىشود جز اين كه قصد رياكار اين است كه خود را در دل كسى كه به او تعظيم مىكند بزرگ جلوه دهد و به اين وسيله در خود صورت تعظيم براى خدا را اظهار مىدارد ، از اين جهت شرك خفى است نه جلى و اين ( عمل ) كمال نادانى است و فقط كسى به آن اقدام مىكند ، كه شيطان او را فريفته باشد و او را به اين توهّم افكنده باشد كه سود و زيان و روزى و اجل و مصلحت حال و آيندهء او در اختيار بندگان است ، بيش از آن كه در اختيار خداست . از اين رو صورت خود را از خدا به طرف مردم برگردانيده و به دل متوجّه آنها شده تا دل آنها را به خود متمايل سازد و اگر خداوند آنها را در دنيا و آخرت به مردم واگذارد كمترين مكافات عمل او خواهد بود ؛ زيرا تمام بندگان ناتوانند و سود و زيانشان در دست خودشان نيست تا چه رسد به ديگران . در دنيا حال چنين است ، پس چگونه خواهد بود حال او در آن روزى كه نه از پدر براى پسر كارى ساخته است و نه از پسر براى پدر ، بلكه پيامبران در آن روز مىگويند : خودم ، خودم ، پس چگونه نادان ثواب آخرت و نزديكى به خدا را با چيزى كه به طمع كاذب خود در دنيا از مردم انتظار دارد عوض مىكند ؟ بنابراين شايسته است كه شك نكنيم در اين كه از نظر عقل و نقل هر كس در بندگى خدا ريا كند مورد خشم خداست . اين در صورتى است كه قصد مزد نكند ؛\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nامّا اگر در زكات دادن و نمازگزاردن خود قصد مزد و ستايش را بكند شركى است كه با اخلاص مخالف است و ما حكم آن را در كتاب اخلاص نقل كرديم و آنچه در اين بخش از سخنان بزرگان نقل كرديم دلالت داشت كه چنين عبادتى هرگز مزد و ثوابى ندارد .\r\n\r\nشرح درجات ريا\r\n( 1 ) بايد دانست كه برخى از بابهاى ريا از بعضى ديگر دشوارتر و سخت‌تر است و اختلاف مراتب آن بر حسب اختلاف و تفاوت اركان آن است و اركانش سه چيز است :\r\nآنچه به وسيلهء آن ريا تحقّق مىيابد ، و آنچه به خاطر آن ريا مىشود ، و خود قصد ريا .\r\n\r\nنخستين ركن : خود قصد رياست\r\n( 2 ) و آن چهار درجه دارد :\r\nالف : فقط رياكارى است بىآن كه قصد عبادت خدا و ثواب در كار باشد .\r\nب : ريا توأم با قصد ثواب است ولى قصد ثواب از قصد ريا ضعيفتر است .\r\nج : قصد ثواب با قصد ريا برابر باشد .\r\nد : قصد ثواب قويتر از قصد ريا باشد .\r\nدرجهء اول كه از همه درجات شديدتر است اين است كه رياكار هرگز قصد ثواب نداشته باشد مانند كسى كه در برابر مردم نماز مىخواند و اگر تنها باشد نماز نمىخواند ، بلكه گاه بدون وضو با مردم نماز مىگزارد . چنين شخصى فقط قصدش رياكارى است و در پيشگاه خدا مورد خشم است . همچنين است كسى كه از بيم نكوهش مردم زكات مىدهد و قصد ثواب ندارد و اگر خودش تنها باشد زكات را نمىپردازد و اين بالاترين درجات رياست .\r\nدرجهء دوم اين است كه علاوه بر ريا قصد ثواب هم دارد ولى قصد ثواب در او ضعيف است به طورى كه اگر در خلوت باشد آن عمل را انجام نمىدهد و قصد ثواب او را به عمل عبادى وانمىدارد و اگر قصد ثواب نباشد يقينا قصد ريا او را به عمل\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nوامىدارد . اين درجه نزديك به درجهء قبل است و قصد ثواب كه در واداشتن او به عمل مستقل نيست ، گناه و خشم الهى را از او بر طرف نمىسازد .\r\nدرجهء سوم اين است كه قصد ثواب با قصد ريا برابر باشد ، به طورى كه اگر يكى باشد و ديگرى نباشد انگيزهء انجام كار را ندارد و چون هر دو انگيزهء جمع شود ميل به كار پيدا مىشود يا هر يك از ثواب و ريا به گونه‌اى باشد كه اگر يكى از آنها فراهم شود مىتواند او را به عمل وادارد در مورد چنين شخصى بايد گفت آنچه اصلاح كرده با آنچه تباه كرده برابر است و اميدواريم كه بدهكار نشود ، يعنى نه ضرر كند و نه بهره ببرد يا ثواب او به همان ميزان كيفرش باشد ؛ ولى ظاهر روايات دلالت دارد كه چنين شخصى سالم نمىماند يعنى ثواب و عقابش برابر نيست و ما در كتاب اخلاق در اين باره سخن گفته‌ايم .\r\nدرجهء چهارم اين است كه مطلّع شدن مردم از عبادت او در نظرش ترجيح داشته باشد و نشاط او را در عبادت تقويت كند و اگر اطّلاع مردم هم نباشد عبادت را ترك نمىكند ( قصد عبادت در او قوى است ) و اگر تنها قصد ريا بود به عبادت اقدام نمىكرد و گمان ما اين است و خدا مىداند - كه ( در اين صورت ) اصل ثواب از بين نمىرود ولى از ثواب كاسته مىشود يا به اندازهء قصد ريا كيفر مىشود و به اندازهء قصد ثواب به ثواب مىرسد و امّا گفتار پيامبر ( ص ) كه : « خداوند مىفرمايد نسبت به شرك از همه بىنيازترم » . « 79 » بر موردى حمل شده كه قصد ثواب و ريا برابر باشد يا قصد ريا بيش از ثواب باشد .\r\n\r\nركن دوم : چيزى كه با آن ريا مىشود\r\n( 1 ) كه همان عبادات است و اين دو قسم مىشود :\r\n\r\n\r\n","description":"","footnote":"\r\n( 79 ) اين حديث را ابن ماجه ، در ( سنن ) ، به شمارهء 4205 ، روايت كرده و پيش از اين گذشت ، و احمد نيز آن را روايت كرده است و رجال روايتى او رجال صحيح است .\r\n","page_name":" 222 ","page_number":222},
  {"content":"\r\n\r\n1 - ريا در اصول عبادات ، 2 - ريا در اوصاف عبادات .\r\nقسم اول كه از همه شديدتر است ، ريا در اصول عبادت است كه خود سه درجه دارد :\r\nنخستين درجهء ريا در اصل ايمان است كه شديدترين انواع ريا مىباشد و چنين رياكارى در دوزخ مخلّد است ، زيرا او كسى است كه شهادتين را بر زبان مىآورد در حالى كه باطنش آكنده از تكذيب است ، ليكن به اسلام ظاهرى ريا مىكند . خداوند متعال در چند جاى قرآن از اين نوع رياكارى ياد كرده است :   إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ وَ اللَّهُ يَشْهَدُ إِنَّ الْمُنافِقِينَ لَكاذِبُونَ   « 80 » ؛ يعنى انسان از گفتارشان پى به باطنشان مىبرد .\r\nخداى متعال مىفرمايد :   وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ . وَ إِذا تَوَلَّى سَعى فِي الْأَرْضِ   « 81 » تا آخر آيه .\r\nو فرمود :  وَ إِذا لَقُوكُمْ قالُوا آمَنَّا وَ إِذا خَلَوْا عَضُّوا عَلَيْكُمُ الْأَنامِلَ مِنَ الْغَيْظِ .  « 82 » و فرمود :  يُراؤُنَ النَّاسَ وَ لا يَذْكُرُونَ اللَّهَ إِلَّا قَلِيلًا .  « 83 » آيات قرآنى دربارهء منافقان بسيار است و در آغاز ظهور اسلام نفاق و رياكارى به خاطر رسيدن به بعضى اهداف در ميان كسانى كه به ظاهر مسلمان مىشدند بسيار بود ؛ ولى در زمان ما چنين ريايى اندك است . امّا نفاق در ميان كسانى كه در باطن دين ندارند و منكر بهشت و\r\n\r\n\r\n","description":"","footnote":"\r\n( 80 ) منافقون / 2 : هنگامى كه منافقان نزد تو مىآيند مىگويند ما شهادت مىدهيم كه حتما تو رسول خدايى - خداوند مىداند كه تو قطعا رسول او هستى - ولى خداوند شهادت مىدهد كه منافقان دروغگويند .\r\n( 81 ) بقره / 203 - 204 : بعضى از مردم كسانى هستند كه گفتار آنها در زندگى دنيا مايهء اعجاب تو مىشود ، و خداوند بر آنچه در دل ( پنهان مىدارند ) گواه است ( در حالى كه ) آنان سرسخت‌ترين دشمنانند .\r\n( نشانه اين است كه ) هنگامى كه روى بر مىگردانند كوشش در راه فساد در زمين مىكنند .\r\n( 82 ) آل عمران / 119 : هنگامى كه شما را ملاقات مىكنند ( به دروغ ) مىگويند ايمان آورده‌ايم ، امّا هنگامى كه تنها مىشوند ، از شدّت خشم بر شما سر انگشتان خود را به دندان مىگزند .\r\n( 83 ) نسا / 142 : در برابر مردم ريا مىكنند و خدا را جز اندكى ياد نمىنمايند .\r\n","page_name":" 223 ","page_number":223},
  {"content":"\r\n\r\nدوزخ و آخرتند و تمايل به گفتهء ملحدان دارند بسيار است يا از باب تمايل به افراد بىبند و بار معتقدند كه بساط شريعت برچيده شده است يا اعتقاد به كفر و بدعت دارند و خلاف اعتقاد خود را اظهار مىدارند . اينان از منافقان و رياكارهايى هستند كه در آتش مخلّدند و ريايى بالاتر از آن وجود ندارد ، و حال اين گروه بدتر از حال كافرانى است كه كفر خود را آشكار مىكنند زيرا آنان ميان كفر باطنى و نفاق ظاهرى جمع كرده‌اند .\r\nدرجهء دوّم ريا نسبت به اصول عبادتها با تصديق داشتن اصل دين همراه است و اين نوع ريا نيز گناهش در پيشگاه خدا بزرگ است ولى كمتر از نوع اوّل است ، به عنوان مثال مال مردى در دست ديگرى است و به او فرمان مىدهد كه از بيم نكوهش ( مردم ) زكات بدهد ؛ در حالى كه خدا مىداند كه اگر مال در دست خودش مىبود زكات نمىداد .\r\nيا وقت نماز مىرسد در حالى كه او در ميان گروهى است ، پس با آنها نماز مىگزارد با آن كه عادتش آن است كه در خلوت نماز را ترك كند . همچنين ماه رمضان روزه مىگيرد در حالى كه مىخواهد پنهان از مردم باشد تا افطار كند ؛ در نماز جمعه حاضر مىشود و اگر از بيم نكوهش ( مردم ) نباشد هرگز به نماز جمعه نمىرود ؛ يا صلهء رحم مىكند و به پدر و مادرش نيكى روا مىدارد امّا نه به خاطر ميل به ثواب بلكه از ترس مردم ؛ يا به جنگ مىرود و حجّ مىگزارد و قصدش رياكارى است . اين گونه رياكار اصل ايمان به خدا را دارد و معتقد است كه جز او معبودى نيست و اگر به او تكليف شود كه غير خدا را بپرستد و برايش سجده كند اين كار را نخواهد كرد ، ولى بر اثر تنبلى عبادات را ترك مىكند و آنگاه كه مردم از عبادت او آگاه شوند بر سر نشاط مىآيد و به عبادت مىپردازد و برايش منزلت داشتن در نزد مردم محبوبتر از منزلت داشتن در پيشگاه خداست و بيم از نكوهش مردم بيشتر از بيمش از كيفر خداست و رغبتش به ستايش مردم بيشتر از پاداش خداست و اين كمال نادانى است و صاحب اين ريا سزاوار خشم الهى است ، اگر چه از نظر اعتقادى اصل ايمان را از دست نداده است .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nدرجهء سوّم اين است كه در ايمان و واجبات ريا نمىكند ولى در مستحبّات و سنتّهايى كه تركش گناه ندارد ريا مىكند . چنين شخصى در خلوت نسبت به انجام آنها كاهل است چون ميل به ثواب مستحبّات در او قوى نيست و لذّت تنبلى را بر اميد به ثواب مستحبّات ترجيح مىدهد ، آنگاه ريا او را بر انجام آنها برمىانگيزد مانند ؛ حضور در نماز جماعت ، عيادت بيمار ، تشييع جنازه و غسل ميّت ، نماز شب خواندن ، روزه در روز عرفه و نظير اينها . گاه شخص رياكار تمام اعمال ( مستحبّ ) ياد شده را از بيم نكوهش مردم يا ستايش خواهى انجام مىدهد ، و خداى متعال مىداند كه اگر تنها باشد عملى بيشتر از واجبات انجام نمىدهد . اين نوع ريا نيز مهمّ است ولى از نوع پيش از آن پايين‌تر است ، زيرا رياكار قبلى سپاس مردم را بر سپاس خدا ترجيح مىداد و رياكار مورد بحث نيز همين كار را مىكند و از نكوهش مردم پرهيز مىكند ولى از نكوهش خدا پرهيز نمىكند و گويى نكوهش مردم در نزد او بالاتر از كيفر خداى متعال است . امّا رياكار مورد بحث ( يعنى درجه سوّم ) كار رياكار ( درجه دوّم ) را نكرده است چرا كه اگر عمل مستحبّ را ترك كند كيفر نمىشود و گويى جرمش نصف جرم رياكار اوّل است و كيفرش نيز نصف كيفر اوست ، اين بود رياكارى در اصول عبادات .\r\nبخش دوّم ريا در اوصاف عبادات است نه اصول آن و اين نيز سه درجه دارد :\r\nدرجهء اول ريا كردن در انجام عملى است كه ترك آن موجب نقصان عبادت است ؛ مانند كسى كه قصد دارد ركوع و سجود را كوتاه كند و قرائت را طول ندهد ولى آنگاه كه مردم او را مىبينند ركوع و سجود را خوب انجام مىدهد و نشستن بين دو سجده را كامل مىكند . ابن مسعود گفته است : هر كس اين عمل را انجام دهد پروردگار خويش را سبك شمرده است ، يعنى اهميّت نمىدهد به اين كه خدا در خلوت به حال او آگاه است و هرگاه انسانى از او آگاه شود نماز را خوب مىخواند هر كس در برابر شخصى چهار زانو يا در حالى كه تكيه داده نشسته باشد و غلام آن شخص وارد شود ، پس برخيزد و خوب\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبنشيند ، غلام را بر آقا مقدّم داشته و ناگزير به آقا بىاحترامى كرده است ، حال رياكارى كه در حضور مردم نه در خلوت نماز را خوب مىخواند نيز همين است . همچنين است كسى كه عادت دارد زكات خود را از دينارهاى پست يا گندمهاى نامرغوب بدهد و هرگاه ديگرى مطلع مىشود از بيم نكوهش او از نوع خوب مىپردازد ؛ و نيز روزه‌دارى كه در حال روزه به خاطر مردم و ترس از نكوهش آنها از غيبت و دشنام خوددارى مىكند و اين كار را بخاطر كامل كردن عبادت روزه انجام نمىدهد . اين نوع ريا نيز از رياكاريهاى ممنوع است ، چرا كه وى مخلوق را بر خالق مقدّم داشته ولى گناهش كمتر از رياكارى در اصول عبادت است .\r\nاگر رياكار بگويد : من توجّه زياد و طول ركوع و سجود را براى مصونيّت از زبان مردم و غيبت آنها انجام دادم ، زيرا آنها وقتى ببينند كه ركوع و سجود را سبك انجام مىدهم و بسيار به جايى توجّه دارم زبان به نكوهش و غيبت من مىگشايند از اين رو خواستم آنها را از اين گناه باز دارم ، بايد به او گفته شود : اين نيرنگ شيطان است و مسأله چنين نيست ، زيرا ضررى كه از نقصان نمازت به تو رسيده - نماز خدمت به مولاى توست - بيش از غيبت ديگران است ، و اگر انگيزهء دينى تو را به اين كار واداشته است بايد به خودت بيشتر رحم كنى . حكايت تو در اين مورد حكايت كسى است كه كنيزى را نزد سلطانى مىفرستد تا ولايت و حكومتى به او بدهد . اين كنيز احول و زشت را در حالى كه دامن لباسش بريده شده نزد سلطان مىفرستد . سلطان در صورتى كه تنها باشد به اين كار اهميّت نمىدهد ، امّا هرگاه بعضى از غلامان در خدمت او باشند از بيم نكوهش غلام سلطان از اين كار امتناع مىكند . چنين كارى محال است زيرا كسى كه از غلام سلطان پرهيز مىكند شايسته آن است كه از خود سلطان بيشتر پرهيز كند . آرى رياكار در اين مورد دو حالت دارد :\r\n1 - قصدش ازين رياكارى منزلت يافتن و ستايش مردم است و اين حالت قطعا\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nحرام است .\r\n2 - اين كه بگويد : من در نيك انجام دادن ركوع و سجود نمىتوانم اخلاص داشته باشم و اگر نمازم را سبك بخوانم در پيشگاه خدا ناقص خواهد بود و مردم با نكوهش و غيبت خود مرا مىآزارند و با نيك انجام دادن هيأت نماز نكوهش آنها دفع مىشود و اميد به ثواب هم ندارد پس اين بهتر از آن است كه خوب خواندن نماز را ترك كنم و در نتيجه هم ثواب از دست برود و هم مورد نكوهش باشم . در اين سخن كمى تأمّل است . و صحيح آن است كه بر اين شخص واجب است كه خوب نماز بگزارد و خلوص داشته باشد . و اگر نتواند نيّت خود را خالص سازد شايسته است كه در خلوت عادت خود را استمرار بخشد و نبايد نكوهش ( مردم ) را با رياكارى در بندگى خدا دفع كند ، چرا كه اين عمل چنان كه پيش از اين گفتيم استهزا نسبت به خداست .\r\nدرجهء دوّم ريا در عملى است كه اگر ترك آن كند نقصانى حاصل نمىشود ، ولى انجام آن مكمّل عبادت اوست ؛ مانند طول دادن ركوع و سجود و كشيدن بدن در وقت قيام و نيكو ساختن هيأت در حال نماز و بلند كردن دستها و شتافتن براى اداى تكبير نخستين و اعتدال را نيكو ساختن و در قرائت ، خواندن بيش از سوره‌اى كه معمول است و نيز بسيار خلوت كردن در ماه رمضان و سكوت طولانى و انتخاب بهترين جنس در پرداخت زكات و آزاد سازى غلام گرانبها براى كفّاره ، تمام اينها از مواردى است كه اگر تنها باشد آنها را انجام نمىدهند .\r\nدرجهء سوّم آن است كه در كارهاى زايدى كه حتى جزء مستحبّات هم نيست ريا كند ، مانند حاضر شدن در جماعت پيش از مردم به قصد قرار گرفتن در صف اوّل و سمت راست امام و نظاير آن و تمام اين امور از مواردى است كه خدا مىداند اگر تنها باشد اهميّت نمىدهد كه كجا بايستد و نماز بگزارد . اين بود درجات ريا نسبت به آنچه مورد ريا واقع مىشود و بعضى از آن مبغوض‌تر از ديگرى است و تمام اقسامش\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nنكوهيده است .\r\n\r\nركن سوّم : ريا در مورد چيزى است كه به خاطر آن ريا مىكند ،\r\n( 1 ) زيرا ناگزير رياكار هدفى دارد و رياكارى او يا براى به دست آوردن مال يا ديگر اغراض است و سه درجه دارد :\r\nدرجهء اوّل كه بدترين و سخت‌ترين آنهاست آن است كه هدفش قدرت يافتن بر گناه باشد ؛ مانند كسى كه در عبادات خود ريا مىكند و با انجام مستحبّات بسيار و پرهيز از امور شبهه‌دار اظهار تقوا و پارسايى مىكند تا به امانت معروف شود ، و توليت قضاوت و موقوفات و وصيّتها يا سرپرستى اموال يتيمان به او واگذار شود ، يا زكات و صدقات به او تسليم شود تا آنچه مىتواند از آن بردارد يا امانتها را به او بسپارند پس آنها را گرفته و انكار كند يا مالهايى كه در راه مكّه بايد انفاق شود به او داده شود تا بتواند تمام يا بخشى از آن را تصاحب كند ، يا با آن اعمال حاجيان از او پيروى كرده و با نيروى آنها به گناهان كه جزء اهداف فاسد اوست برسد . گاه بعضى از اين افراد به لباس صوفيان و قيافهء خاشعان در مىآيند و به عنوان پند و موعظه سخن حكيمانه مىگويند و قصدشان كسب محبوبيّت در نزد زنى يا پسر بچه‌اى است تا بتوانند به فسق و فجور بپردازند . گاه اين گروه در مجلس علم و تذكار و دوره‌هاى قرآن حاضر مىشوند و به شنيدن مباحث علمى و قرآن رغبت نشان مىدهند ولى هدفشان نگاه كردن به زنان و كودكان است ؛ يا به حجّ مىرود و مقصدش دست يافتن به پسر بچّه يا زنى در ميان رفيقان خود است . اين گروه مبغوض‌ترين رياكاران در پيشگاه خداى متعالند ، زيرا عبادت پروردگار خود را نردبانى براى وصول به گناه و آن را ابزار و سرمايهء و وسيلهء تجارت براى فسق و فجور خود قرار داده‌اند ، نزديك به اين گروه است - اگر چه پايين‌تر از آن - كسى كه جرمى مرتكب شده و به آن متّهم است و بر آن پافشارى دارد و مىخواهد رفع تهمت از خود كند ، از اين رو اظهار تقوا مىكند مانند كسى كه منكر امانتى است و مردم او را متّهم به ( خوردن ) آن\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمىكنند ؛ پس از مال خود صدقه مىدهد تا بگويند : او از مال خود صدقه مىدهد چگونه مال ديگران را حلال مىداند ؟ همچنين كسى كه متّهم به داشتن رابطهء نامشروع با زنى يا پسر بچّه‌اى است و با خشوع و اظهار تقوا مىخواهد تهمت را از خود دور سازد .\r\nدرجهء دوّم اين است كه هدفش رسيدن به لذّت مباح از لذّتهاى دنياست مانند مال يا ازدواج با زنى زيبا يا بزرگوار مانند كسى كه اظهار اندوه و گريه مىكند و به موعظه و پند مشغول مىشود تا مال به او ببخشند و زنان به ازدواج با او رغبت كنند . پس قصدش يا ازدواج با زن معيّنى است ، يا به طور نامعين با زنى بزرگ قصد ازدواج دارد يا مانند كسى كه مايل است با دختر عالمى يا عابدى ازدواج كند . از اين رو اظهار علم و عبادت مىكند تا وى دختر خود را به ازدواج با او ترغيب كند . اين ريا ممنوع است ، زيرا اين رياكار با عبادت خدا در پى كالاى دنياست ولى كيفر اين نوع ريا كمتر از نوع اوّل است ، چرا كه آنچه مطلوب اوست مباح است .\r\nدرجهء سوّم اين است كه قصدش رسيدن به لذّتى و به دست آوردن مالى يا ازدواجى است ، ولى از بيم آن كه مبادا به او به ديدهء نقص بنگرند و از زاهدان و خواص شمرده نشود و او را جزء عوام بدانند اظهار عبادت مىكند ؛ مانند كسى كه با شتاب راه مىرود و پس از آگاه شدن مردم از حال او آرام راه مىرود و عجله نمىكند تا نگويند :\r\nسبك است و اهل وقار نيست . همچنين مبادرت به خنده و شوخى مىكند و بيم آن دارد كه به چشم حقارت به دو بنگرند و پس از خنده و شوخى استغفار مىكند آه سردى مىكشد و خود را غمگين نشان مىدهد و مىگويد : چه بسيار انسان از خود غافل است ، در حالى كه خدا مىداند اگر در خلوت باشد اين عمل بر او گران نمىآيد ، و تنها از آن مىترسد كه به چشم حقارت به دو بنگرند نه به ديدهء احترام ، و مانند كسى كه مىبيند گروهى نماز مستحبّى مىخوانند يا نماز شب يا روزهء مستحبّى مىگيرند يا صدقه مىدهند و از بيم آن كه مبادا به كاهلى منسوب شود و به عوام ملحق گردد ، با آنها در اين اعمال همراهى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمىكند در حالى كه اگر تنها باشد هيچ يك از آن اعمال را انجام نمىدهد ، و مانند كسى كه روزهء مستحبّى مىگيرد و در آن روز تشنه مىشود و از بيم آن كه مردم بفهمند كه ندارد آب نمىنوشند و هر گاه به او گمان روزه داشته باشند به خاطر مردم غذا نمىخورد يا به خوردن غذايى فرا خوانده مىشود ولى نمىخورد تا گمان برند روزه‌دار است و گاه بصراحت نمىگويد روزه دارم بلكه مىگويد : عذرى دارم ، و آن جمع ميان دو كار زشت است ، چرا كه خود را روزه‌دار قلمداد مىكند سپس خود را مخلص نشان مىدهد نه رياكار و از اين كه عبادتش براى مردم بازگو شود و رياكار شود پرهيز مىكند و مىخواهد بگويند : وى عبادات خود را پنهان مىدارد . آنگاه اگر مجبور به نوشيدن آب شود طاقت نمىآورد بلكه به روشنى يا به كنايه عذرى براى خود ذكر مىكند . مثلا اظهار مرض مىكند كه موجب عطش زياد مىشود و مانع از روزه است يا مىگويد : براى خوشحالى فلانى افطار كرده‌ام و گاه همان سخن را در هنگام آب نوشيدن نمىگويد تا به او گمان نرود كه به ريا عذر مىآورد ولى صبر مىكند ، سپس در ضمن داستانى به طور كنايه عذر خود را نقل مىكند ؛ مانند اين كه مىگويد : فلانى برادران را دوست مىدارد و سخت مايل است كه آدمى از غذايش بخورد و امروز به من اصرار كرد و چاره‌اى نداشتم كه او را دلخوش سازم ، يا بگويد : قلب مادرم ضعيف و به من مهربان است و گمان مىكند كه اگر روزه بگيرم بيمار مىشوم و نمىگذارد روزه بگيرم . اين گفته و نظاير آن نشان رياكارى است و بر زبان انسان نمىآيد مگر آن كه شمّه‌اى از ريا در وجود آدمى باشد . امّا انسان مخلص اهميّت نمىدهد كه مردم چگونه به او مىنگرند ؛ پس اگر مايل به روزه گرفتن نيست و خدا هم مىداند نمىخواهد كه ديگران به چيزى دربارهء او معتقد باشند كه مخالف با علم خداست تا حيله‌گر به شمار آيد ، و اگر مايل باشد براى خدا روزه بگيرد . به همان آگاهى خدا از روزه‌اش قناعت مىكند و ديگرى را در روزه شريك خدا قرار نمىدهد . گاه به دل كسى خطور مىكند كه اگر روزه‌دارى خود را اظهار كند ديگران به او\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nتأسى مىجويند و تمايل مردم به روزه گرفتن تحريك مىشود در اين مورد نيز مكر و فريب شيطان وجود دارد و به زودى شرح و شروطش خواهد آمد . اين بود درجات ريا و درجات اصناف رياكاران ، و تمام آنها مشمول خشم و غضب خدايند ، ريا از سخت‌ترين مهلكات است و سختى آن از اين نظر است كه در اين صفت شائبه‌هايى است كه از حركت مورچه پنهان‌تر است چنان كه در روايت رسيده است ، « 84 » و گام علماى بزرگ در آن مىلغزد چه رسد به عابدان نادانى كه از آفات نفوس و گرفتاريهاى دل بىخبرند .\r\n\r\nشرح رياى خفى كه از حركت مورچه پنهان‌تر است\r\n( 1 ) بايد دانست كه ريا جلى است و خفى ، رياى جلى آن است كه آدمى را به كارى واداشته و برمىانگيزد اگر چه قصد ثواب هم نباشد . اين ريا آشكارترين نوع رياست ؛ و كمى پوشيده‌تر از آن ريايى است كه به تنهايى انسان را به عمل وا نمىدارد بلكه انجام كارى را كه بايد به قصد قربت انجام دهد بر او آسان مىسازد ؛ مانند شخصى كه هر شب عادت به خواندن نافله شب دارد و با زحمت آن را انجام مىدهد ولى هر گاه مهمانانى بر او وارد شوند ، براى نافلهء شب بر سر نشاط مىآيد و بر او آسان مىشود و در عين حال مىداند كه اگر به اميد ثواب نبود فقط براى خودنمايى در برابر مهمانان نماز نمىخواند . پنهان‌تر از اين نوع ، ريايى است كه قصد ثواب تأثيرى در عمل نداشته و در آسان شدن عمل نيز بىاثر است ، با اين حال قصد ثواب در دل نهفته است و هر گاه قصد ثواب در فرا خواندن به عمل مؤثر نباشد جز با نشانه‌ها شناخته نمىشود ؛ و آشكارترين نشانه‌اش اين است كه از آگاه شدن مردم بر عبادتش شادمان شود ، چه بسا بنده‌اى كه در عمل خود مخلص است و معتقد به ريا نيست ، بلكه آن را نمىپسندد و مردود مىداند و عمل را نيز به همين\r\n\r\n\r\n","description":"","footnote":"\r\n( 84 ) - اين حديث را بزار از حديث عايشه روايت كرده است و طبرانى از حديث ابو موسى و ابن حيّان در الضعفا ، از حديث ابو بكر روايت كرده‌اند ، به المغنى و مجمع الزوائد ، ج 10 ، ص 223 ، رجوع كنيد .\r\n","page_name":" 231 ","page_number":231},
  {"content":"\r\n\r\nصورت تمام مىكند ولى هر گاه مردم از عبادتش آگاه شوند شاد مىشود و احساس راحتى مىكند و اطلاع آنان سختى عبادت را بر دل او آسان مىسازد . اين شادمانى دليل بر ريايى خفى است كه از آن شادى پديد مىآيد ، و اگر به مردم توجّهى نمىداشت در هنگام آگاه شدن مردم از عبادتش ، شاد نمىشد . بنابراين ريا در قلبش جايگزين شده ، همانند آتش نهفته در سنگ و آن شادمانى كه از آگاهى مردم حاصل مىشود پرده از روى آن رياى مخفى برمىدارد . آنگاه اگر لذّت شادمانى را در هنگام مطّلع شدن مردم احساس كرد و با ناخوشايندى با آن روبرو نشد ، خوراكى براى رگ پنهان ريا مىشود تا نفس او را كمى بجنباند ، و در نهان مىخواهد كه با زحمت عاملى را به وجود بياورد كه به طور غير مستقيم مردم مطّلع شوند و با سخن كنايى گفتن عبادت خود را به رخ ديگران بكشد ، اگر چه صريحا اظهار نمىكند . و گاه عمل خود را پنهان مىدارد و آشكار و با كنايه هم اظهار نمىكند ، امّا با قيافه‌اى كه به خود مىگيرد عمل خويش را آشكار مىسازد ؛ مانند تظاهر به لاغرى و زردى و آهستگى صدا و خشكى لبها و آب دهن و آثار اشك بر گونه‌ها ، و غالب شدن خواب سبك كه دليل مداومت بر شب‌زنده‌دارى است ؛ و پنهان‌تر از اين ريا آن است كه بطورى مخفى باشد كه قصد آگاه شدن مردم را ندارد و از آشكار شدن عبادتش شاد نمىشود ، با اين حال هر گاه مردم را مىبيند دوست دارد كه به او سلام دهند ، و با روى خوش و محترمانه با او روبرو شوند و او را بستايند ، و با نشاط حاجتش را برآورند و در خريد و فروش نسبت به او گذشت نشان دهند و برايش در مجالس جا باز كنند ؛ و اگر كسى در اين كارها كوتاهى كند بر او ناگوار و سنگين آيد و آن را بعيد شمارد و گويى نفس او در برابر عباداتى كه پنهان مىداشته خواستار احترام است با اين كه از آن عبادات كسى مطّلع نيست و اگر از رياكار چنين عباداتى سرنمىزد كوتاهى مردم را در حق خود بعيد نمىشمرد ؛ و چون وجود عبادت در تمام امورى كه به مردم مربوط مىشود با عدم آن تفاوت ندارد اين شخص تنها به آگاهى خدا از عبادتش اكتفا نمىكند و خالى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاز شائبه نهانى ريا نيست كه از حركت مورچه پنهان‌تر است و احتمال مىرود تمام اين انواع ريا اجر و ثواب انسان را نابود سازد و جز صدّيقان كسى از آن سالم نمىماند . از على ( ع ) روايت شده كه فرمود : « خداوند در روز قيامت به قاريان ( يا به فقيران ) مىگويد : آيا جنس را به شما ارزانتر نمىدادند ؟ آيا مردم به شما سلام نمىكردند ؟ آيا حوائج شما را برنمىآوردند ؟ » در حديثى ديگر است : « برايتان پاداشى نيست شما پاداشتان را دريافت كرده‌ايد » عبد الله بن مبارك گويد : از وهب روايت شده كه گفت : مردى از جهانگردان به يارانش گفت : ما از بيم طغيان و سركشى ، از اموال و اولادمان جدا شديم و مىترسيم كه به خاطر اين كارمان به بيش از طغيانى گرفتار شويم كه مالداران به آن دچار شدند . همانا يكى از ما هر گاه با كسى برخورد كند دوست دارد كه به خاطر دينداريش احترام شود ، و اگر چيزى بخرد دوست دارد كه به خاطر دينش ارزان به او دهند و اگر حاجتى بخواهد دوست دارد به خاطر دينش آن را برآورند . اين خبر به سلطانش رسيد . پس گروهى از مردم به همراه او سوار بر مركبها شدند و ناگهان كوه و دشت پر از مردم شد . جهانگرد گفت : چه خبر است ؟ گفتند : اين سلطان است كه بر تو سايه افكنده است . پس به غلام گفت : برايم غذايى بياور پس سبزى و روغن زيتون و مغز درختان برايش آوردند او دهانش را پر مىكرد و بىپروا مىخورد ، سلطان گفت : صاحبتان كجاست ؟ گفتند : همين است ، سلطان گفت : حالت چگونه است ؟ گفت : مانند مردم - در حديث ديگرى است كه گفت : خوب است ، سلطان گفت : نزد اين مرد خيرى نيست و برگشت . جهانگرد گفت : سپاس خدايى را كه تو را در حالى از من منصرف ساخت كه مرا نكوهش مىكنى .\r\nانسانهاى مخلص همواره از رياى خفى بيم داشتند و مىكوشيدند مردم را در برابر اعمال شايستهء خود گول بزنند ( مردم نفهمند ) و بيش از مردمى كه در پنهان داشتن گناهشان حريص‌اند به پنهان ساختن اعمال نيك خود حريص بودند . تمام اين كارها به\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآن اميد بود كه اعمالشان خالص ( براى خدا ) باشد و خدا در قيامت در حضور مردم به آنها پاداش دهد ؛ زيرا مىدانند كه خدا در قيامت جز عمل خالص را نمىپذيرد و از نياز شديد خودشان در قيامت آگاهند و مىدانند روزى است كه مال و فرزندان سودى ندارند ، و هيچ پدرى را به خاطر اعمال فرزندش پاداش نمىدهند ، و صدّيقان گرفتار خود هستند و هر يك مىگويد : نفسى ، نفسى ، چه رسد به ديگران . اينان مانند زائران خانهء خدايند كه چون به مكّه روى آورند با خودشان زر مغربى ناب برمىدارند چون مىدانند كه در نزد باديه نشينان جز زر ناب چيزى رايج نيست و در بيابان نياز بيشتر است زيرا هموطنى نيست كه انسان به او پناه برد ، و دوستى نيست كه به او تمسّك جويد ، پس جز پول خالص نجات بخشى نيست صاحبدلان روز قيامت را چنين مىبينند و توشهء مورد نياز را تقوا مىدانند . بنابراين آلودگيهاى رياى پنهان بسيار است و قابل شمارش نيست و هر گاه نفس تفاوت بگذارد ميان اين كه از عبادتش انسانى آگاه شود يا حيوانى ، در او جزئى از ريا وجود دارد ، زيرا او چون از حيوانات طمع بريده اهميّت نمىدهد كه چهارپايان يا كودكان شيرخوار حاضر باشند يا غايب ، از حركات عبادى او آگاه شوند يا نه ؛ و اگر مخلص و به علم خدا بر عبادتش قانع باشند ، بندگان عاقل را نيز ( در اطلاع و عدم اطلاع بر عبادتش ) كوچك مىشمارد ، چنان كه كودكان و ديوانگانشان را كوچك مىشمرد ، و مىداند كه انسانهاى خردمند قادر نيستند به او روزى دهند و در عمر او و افزون بر ثواب او و كاهش دادن عذاب او نقشى ندارند ، چنان كه حيوانات و كودكان و ديوانگان بر اين كارها قادر نيستند ، و هر گاه اين حقيقت را در نيافت رنگ رياى خفى در اعمالش خواهد بود ؛ ولى هر آلودگى در عمل اجر را نابود نمىكند بلكه نياز به شرح دارد .\r\nاگر كسى بگويد : كسى را نمىبينم كه هرگاه عباداتش معلوم شود شاد نشود ، بنابراين شادى از عبادت در تمام موارد نكوهيده است يا در برخى موارد ؟\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمىگوييم اولا : هر شادمانى نكوهيده نيست ، بلكه شادمانى دو قسم است ستوده و نكوهيده امّا شادمانى ستوده چهار قسم است .\r\n1 - قصد عابد پنهان داشتن عبادت و اخلاص براى خدا باشد ولى چون مردم از آن آگاه شوند بداند كه خدا آنها را بر آن آگاه ساخته و حالات پسنديدهء بنده را بر آنها آشكار ساخته است و آن را توجّه و لطف خدا به خود مىداند ، چرا كه خدا عبادت و معصيت را پنهان مىسازد ؛ آنگاه خدا گناه او را مىپوشاند و عبادتش را آشكار مىكند و لطفى بالاتر از پوشاندن عمل زشت و آشكار ساختن عمل نيكو نيست . پس شادمانى او به اين است كه خدا به او نظر خوب دارد و به ستايش مردم و منزلت يافتن در دل آنها نظرى ندارد خداى متعال مىفرمايد :  قُلْ بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا .  « 85 » و گويى برايش آشكار شده كه عمل او در پيشگاه خدا مقبول واقع شده و از آن شادمان است .\r\n2 - اين كه خدا عمل پسنديدهء او را در دنيا آشكار و عمل زشت او را پنهان داشته دليل بر آن مىداند كه در آخرت نيز با او چنين كند ، زيرا رسول خدا ( ص ) فرموده است :\r\n« خدا هيچ گناهى را در دنيا بر بنده‌اى نپوشاند ؛ مگر اين كه در آخرت نيز آن گناه را بر او بپوشاند . » « 86 » پس در حالت اوّل شادمانى به مقبول واقع شدن عمل او در حال بدون توجّه به آينده است و در حالت دوّم توجّه به آينده ( مقبوليّت در آخرت ) است .\r\n3 - شادمانىاش از اطّلاع مردم بر عباداتش براى اين باشد كه مردم در عبادت به او تأسى جويند و ثوابش چند برابر شود ، در نتيجه يك پاداش براى آشكار شدن عبادت و پاداش ديگر براى پنهان داشتن عبادتش دريافت مىكند ، و به هر كس در عبادتى اقتدا شود وى در ثواب اقتدا كنندگان شريك است بىآن كه چيزى از ثواب آنها كاسته شود ؛ و انتظار اين ثواب شايسته است كه موجب شادمانى شود زيرا آشكار شدن نشانه‌هاى\r\n\r\n\r\n","description":"","footnote":"\r\n( 85 ) - يونس / 58 : بگو به فضل و رحمت خدا بايد خوشحال شوند .\r\n( 86 ) - اين حديث را مسلم در ( صحيح ) ج 8 ، ص 21 ، از حديث ابو هريره روايت كرده است .\r\n","page_name":" 235 ","page_number":235},
  {"content":"\r\n\r\nسود ، لذّتبخش و ناگزير موجب شادمانى است .\r\n4 - اين است كه مطّلعان بر عبادت عابد ، او را بستايند و از اين كه در ستايش خود بندگى خدا كرده و مطيع خدا را دوست داشته‌اند و دلهايشان به بندگى مايل شده شاد مىشود ، زيرا بعضى از مؤمنان وقتى كه خدا پرستان را مىبينند دشمن آنها شده به آنها حسد مىورزند يا آنها را نكوهش يا ريشخند مىكنند و به رياكارى نسبت مىدهند و آنها را در مقابل عبادتشان نمىستايند . پس اين شادمانى ، شادمانى از ايمان نيكوى بندگان خداست و نشان اخلاص در اين نوع چهارم اين است كه شادمانىاش به ستايش آنها از ديگران همانند شادمانىاش به ستايش آنان از خودش باشد .\r\nامّا شادمانى نكوهيده كه پنجمين نوع شادمانى است آن است كه شادمانى عابد براى منزلت يافتن در دلهاى مردم باشد تا او را بستايند و بزرگ دارند و حوائجش را برآورند و در ورود و خروجش در مجالس احترام كنند . اين نوع شادمانى ( به عبادت ) مكروه است .\r\n\r\nعملى كه با رياى خفى و جلى از بين مىرود و عملى كه از بين نمىرود\r\n( 1 ) مىگوييم : هر گاه بنده عبادت را بر مبناى اخلاص قرار دهد ، آنگاه داخل ريا شود يا پس از فراغت از عمل داخل در ريا مىشود يا قبل از فراغت ؛ اگر پس از فراغت از عبادت فقط شادمان شود از آن نظر كه عبادتش آشكار شده بى آن كه خود اظهار كرده باشد موجب از بين رفتن عمل نمىشود ، زيرا عبادت با صفت اخلاص و بدور از ريا پايان يافته است و آنچه پس از عبادت عارض شده اميدواريم كه در عبادت اثرى نكند ، بويژه كه خود آن را اظهار نكرده و از آن سخن نگفته است و آرزوى ذكر و اظهار آن را نداشته ، بلكه خدا آن را آشكار ساخته است و او تنها از آشكار شدن عمل شادمان شده و قلبش آرام يافته است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nمىگويم : آنچه كلينى در كافى از امام باقر ( ع ) روايت كرده بر اين مطلب دلالت دارد . « از حضرت باقر ( ع ) راجع به مردى سؤال شد كه كار خيرى انجام مىدهد و شخصى آن را مىبيند و او از ديدن وى شاد مىشود فرمود : عيبى ندارد هر كسى دوست دارد كه خدا خوبى او را در ميان مردم آشكار سازد در صورتى كه خود زمينهء آن را فراهم نياورد . » « 87 » روايت شده كه مردى به پيامبر خدا ( ص ) عرض كرد : « اى رسول خدا عمل ( عبادى ) خود را پنهان مىدارم و دوست ندارم كسى از آن آگاه شود امّا شخصى مطّلع مىشود و موجب شادى من مىگردد ؟ حضرت فرمود : دو پاداش براى توست : يكى پاداش پنهان داشتن و ديگرى پاداش آشكار شدن » « 88 » اين روايت را غزالى در جاى ديگرى نقل كرده است ، در اين جا گويد : آرى اگر عمل با اخلاص تمام شود بى آن كه به ريا آلوده شود ولى بعد ميل به اظهار آن در انسان پديد آيد و از آن سخن گويد و آن را آشكار سازد ترسناك است و روايات دلالت بر نابودى اين عمل دارد . از ابن مسعود روايت شده كه شنيد مردى مىگفت : شب گذشته سورهء بقره را خواندم . ابن مسعود گفت : بهره‌اش از آن فقط همين است .\r\nاز پيامبر ( ص ) روايت شده كه آن حضرت به مردى كه گفت : اى رسول خدا تمام عمرم را روزه گرفتم ، فرمود : « نه روزه گرفته‌اى و نه افطار كرده‌اى » « 89 » بعضى از بزرگان گفته‌اند پيامبر ( ص ) اين سخن را بدين سبب فرمود كه قصد آن شخص اظهار كردن روزهء\r\n\r\n\r\n","description":"","footnote":"\r\n( 87 ) - كافى ، ج 2 ، ص 297 ، به شمارهء 18 .\r\n( 88 ) - عراقى گويد : اين حديث را بيهقى در شعب الايمان از روايت ذكوان از ابن مسعود روايت كرده است . و ترمذى در ( سنن ) ج 9 ، ص 231 ، از حديث ابو هريره روايت كرده كه مردى گفت : اى رسول خدا مردى عملى انجام مىدهد كه از آن شاد مىشود و هر گاه كسى از آن مطلع شود دچار خودپسندى گردد رسول خدا ( ص ) فرمود : « براى او دو اجر است اجر نهان و اجر آشكار » و گفته است : اين حديث غريب است .\r\n( 89 ) - اين حديث را ترمذى در ( سنن ) ، ج 3 ، ص 297 ، از ابو قتاده روايت كرده گويد : عرض شد : اى رسول خدا چگونه است حال كسى كه تمام عمر روزه بگيرد ؟ فرمود : نه روزه گرفته نه افطار كرده ، يا نه روزه گرفته نه افطار كرده است . عراقى گفته است : من آن را به لفظ خطاب نيافته‌ام .\r\n","page_name":" 237 ","page_number":237},
  {"content":"\r\n\r\nخود بوده است . بعضى گفته‌اند : سخن پيامبر ( ص ) اشاره به مكروه بودن روزهء تمام عمر است ، و هرطور باشد احتمال مىرود كه پيامبر ( ص ) و ابن مسعود آن سخن را دليل بر آن گرفتند كه قلب آن شخص در هنگام عبادت خالى از ريا نبوده و قصد آن را داشته است ؛ چون از آن سخن گفته است ؛ زيرا بعيد است كه آنچه پس از عمل عارض مىشود ثواب را باطل كند ، بلكه مناسبتر آن است كه گفته شود : بر عمل ( عبادى ) خود كه گذشته است ثواب مىبرد و بر رياكارىاش در بندگى خدا پس از فراغت از عبادت كيفر مىشود . در صورتى كه اگر پيش از فراغت از عمل ريا كند موجب بطلان عبادت مىشود ، امّا اگر پيش از فراغت از نماز داخل ريا شود در حالى كه شروع آن با اخلاص بوده در اين صورت با ريا تنها در شادمانى است كه در عمل تأثيرى ندارد ، يا ريا او را بر عمل وا مىدارد ؛ اگر ريا او را به عمل برانگيزد و با همان انگيزه عمل را تمام كند اجرش از بين مىرود ، مانند اين كه در حال عبادت باشد ، پس منظره‌اى برايش پديد آيد يا سلطانى از سلاطين حاضر شود و او بخواهد كه سلطان به او نگاه كند يا چيزى كه مورد مالش از ياد برده به ياد آورد و بخواهد در پى آن برود و اگر مردم نباشند نماز را قطع مىكند و به دنبال آن مىرود . پس از بيم نكوهش مردم نماز را تمام كند . اجر چنين نمازگزارى نابود مىشود و اگر نماز واجب باشد اعاده بر او لازم است . پيامبر ( ص ) فرمود : « عمل مانند ظرف است هر گاه آخرش پاك باشد اوّلش نيز پاك است . » « 90 » يعنى نظر به آخر عمل است .\r\nروايت شده است : « كسى كه يك ساعت در عملش ريا كند ، عمل پيشين او نيز بر باد مىرود . » « 91 » در اين صورت روايت فقط در مورد نماز صادق است نه در مورد زكات\r\n\r\n\r\n","description":"","footnote":"\r\n( 90 ) - اين حديث را ابن ماجه به شمارهء 4199 ، از حديث معاوية بن ابى سفيان به همان لفظ روايت كرده است و سند حديث ضعيف است چنان كه در جامع الصغير ، ج 1 ، ص 102 ، آمده است .\r\n( 91 ) - عراقى گويد : حديث را به اين لفظ نيافته‌ام و شيخين از حديث جندب چنين گفته‌اند « من سمع سمع الله به و من راءى راءى الله به » مسلم نيز اين حديث را از حديث ابن عباس نقل كرده و پيش از اين گذشت .\r\n","page_name":" 238 ","page_number":238},
  {"content":"\r\n\r\nو خواندن قرآن ؛ زيرا هر جزئى از زكات و قرائت جداست و اگر ريا بر آن عارض شود بقيّه را تباه مىكند امّا گذشته را تباه نمىكند . روزه و حجّ نيز از قبيل نماز است . امّا هرگاه ريا طورى وارد دل او شود كه مانع او نشود تا نماز را به خاطر ثواب تمام كند ، چنان كه اگر بين نمازش گروهى حاضر شوند و از حضورشان شاد شود و گرفتار ريا گردد و به خاطر نگريستن آنها نماز را خوب بخواند و طورى است كه اگر حضور آنها نبود نماز را تمام مىكرد ، اين نيز ريايى است كه در عمل اثر كرده و موجب حركات ( عبادى ) شده است پس اگر ريا بر شخص غالب آيد تا آنجا كه قصد عبادت و ثواب از بين برود هرگاه ركنى از اركان عبادت به اين صورت از بين برود موجب تباهى عبادت مىشود ، زيرا ما در هنگام احرام حجّ اكتفا به نيّت سابق مىكنيم به اين شرط كه ريايى بر آن عارض نشود كه موجب مغلوب و مغمور شدنش شود ، و محتمل است گفته شود : با توجّه به نيّت اوّليه و باقى ماندن اصل ثواب عبادت باطل نمىشود هر چند با هجوم قصدى ( ريا ) كه قوىتر از آن است ضعيف مىشود .\r\nمناسب‌تر اين است كه اين اندازه ( ريا ) هرگاه اثرش در عمل ظاهر نشود ، بلكه عمل باقى بماند به حالى كه از انگيزهء دينى نشأت بگيرد ، و تنها بر اثر آگاه شدن مردم از عبادت او بر شادمانىاش افزوده شود در اين صورت عمل از بين نمىرود چون با شادمانى او اصل نيّتش از بين نرفته است و همان نيّت او را به عمل و تمام كردن آن واداشته است .\r\nمىگويم : نصوصى از گذشتگان داريم كه بر مطلب ياد شده دلالت دارد .\r\nغزالى گويد : اخبارى كه در مورد ريا وارد شده بر آنجايى حمل مىشود كه قصد صاحب عبادت فقط مردم باشد . امّا رواياتى كه در مورد شركت وارد شده بر آنجايى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nحمل مىشود كه قصد ريا با قصد ثواب برابر باشد يا بيشتر از آن باشد . امّا هرگاه نسبت به ثواب ضعيف باشد ثواب زكات و ديگر اعمال بكلّى از بين نمىرود و سزاوار نيست كه نماز باطل شود و نيز بعيد نيست كه گفته شود : چيزى كه بر بنده واجب شده نمازى است كه خالص براى خدا باشد و خالص آن است كه به هيچ چيز آلوده نشود . بنابراين با آلودگى ريا موجب اداى واجب نمىشود و در اين مورد خدا داناست و ما در كتاب اخلاص سخنى كامل‌تر از آنچه در اينجا نقل كرديم آورديم . به آنجا رجوع كنيد . اين بود ريايى كه پس از ورود به عبادت عارض مىشود خواه پيش از فراغت باشد يا پس از آن .\r\nقسم سوّم ريايى است كه با نيّت عبادت مقارن است ، يعنى نماز را با قصد ريا شروع كند . پس اگر به همان حال نماز را تمام كند تا سلام دهد در اين كه معصيت‌كار است و به نمازش اعتنايى نمىشود اختلافى نيست ، و اگر در بين نماز پشيمان شود و استغفار كند و قبل از تمام كردن نماز از آن قصد برگردد در آنچه بر او لازم آيد سه قول است : گروهى گفته‌اند : با قصد ريا نمازش باطل است و بايد اعاده كند و گروهى گفته‌اند : اعادهء افعال مانند ركوع و سجود لازم است ولى اعاده تكبيرة الاحرام لازم نيست زيرا ريا خطور قلبى است و به تكبيرة الاحرام صدمه‌اى نمىزند و گروهى گفته‌اند : اعاده بر او لازم نيست بلكه در دل طلب آمرزش كند و عبادت را با اخلاص به پايان ببرد و توجّه به پايان عمل است چنان كه اگر با اخلاص شروع مىكرد و با ريا به پايان مىبرد عملش باطل مىشد .\r\nعمل ياد شده را به جامه‌اى سفيد تشبيه كرده‌اند كه به نجاست عارضى آلوده شود و هرگاه نجاست بر طرف شود به حال اوّل برمىگردد . از اين رو گفته‌اند : نماز و ركوع و سجود بايد فقط براى خدا باشد و اگر كسى براى غير خدا سجده كند كافر است ، ولى عارضهء ريا به آن نزديك شده است پس اگر با توبه و پشيمانى بر طرف شد و به حالتى در آمد كه به ستايش و نكوهش مردم اهميّت نداد نمازش صحيح است ، و اعتقاد دو گروه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nديگر براستى بيرون از قاعدهء فقه است ، بويژه كسى كه به اعادهء ركوع و سجود قائل شده امّا به اعاده تكبيرة الاحرام قائل نشده است ، زيرا اگر ركوع و سجود درست نباشد افعالى زايد در نماز است و نماز را باطل مىكند . همچنين گفتار كسى كه مىگويد اگر نماز را با اخلاص تمام كند با توجّه به آخر عمل كه اخلاص دارد صحيح است اين قول نيز ضعيف است ، زيرا ريا به نيّت خلل وارد مىآورد و سزاوارترين زمانى كه رعايت احكام نيّت لازم است حال شروع به نماز است . بنابراين حكمى كه با قاعدهء فقهى راست مىآيد اين است كه گفته شود : اگر محرّك شخص بر عمل تنها ريا در آغاز عبادت باشد نه طلب ثواب و اطاعت امر ، نمازش منعقد نمىشود و اعمال بعد از تكبير افتتاحيّه نيز نادرست است . و آن دربارهء كسى است كه هرگاه تنها باشد نماز نمىخواند و چون مردم او را ببينند احرام نماز مىبندد و به گونه‌اى است كه اگر لباسش نيز نجس باشد به خاطر مردم نماز مىخواند و اين نمازى است كه نيّت ندارد ، زيرا نيّت عبادت از اجابت انگيزهء دين است و اينجا نه انگيزه‌اى است و نه اجابتى . امّا اگر بگونه‌اى است كه اگر مردم هم نباشند نماز مىخواند ، جز اين ميل به ستايش نيز در او ظاهر مىشود و دو انگيزهء جمع شده است . اين حالت يا در زكات است يا قرائت ( قرآن ) و اعمالى كه در آن حلال و حرامى نيست يا در نماز و حج است . اگر در زكات باشد نسبت به اجابت انگيزهء ريا گنهكار و نسبت به اجابت انگيزهء ثواب مطيع است ،   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   . پس به مقدار نيّت درستش ثواب دارد و به مقدار قصد فاسدش گنهكار است ، و هيچ كدام موجب نابودى ديگرى نمىشود ، و اگر در نمازى باشد كه با راه رفتن خللى به نيّت فساد پذير است دو صورت دارد يا نماز واجب است يا مستحبّ . اگر مستحبّ است حكمش حكم زكات است ، يعنى از جهتى گنهكار و از جهتى مطيع است در صورتى كه هر دو انگيزهء در دلش جمع شود . امّا اگر در نماز واجب باشد و هر دو انگيزه جمع شود و هر يك بتنهايى در تحريك بر عمل مستقل نيست ، و تحريك بر\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nعمل با هر دو حاصل مىشود اين نماز موجب سقوط واجب از او نمىشود ، زيرا تنها وجوب نماز محرّك او نبوده ، و اگر هر انگيزه‌اى مستقل باشد تا آنجا كه اگر انگيزهء ريا هم نمىبوده واجب را ادا مىكرد ، و اگر انگيزهء نماز واجب نبود به خاطر رياكارى نماز مستحبّى مىخواند ، اين صورت محل اشكال است ، و براستى كه احتمال اين اشكال وجود دارد ، و محتمل است كه گفته شود : نماز ، نمازى است كه خالص براى خدا باشد و نماز واجب خالص را ادا كرده است ؛ و محتمل است گفته شود : نمازى كه واجب است آن نمازى است كه به انگيزه مستقل عبادت انجام شود و آن به وجود آمده است بنابراين غصبى نماز بگزارد چرا كه اين شخص اگر چه گنهكار است چون در خانهء غصبى نماز خوانده امّا نسبت به اصل نماز مطيع است و واجب از او ساقط مىشود و تعارض احتمال در تعارض انگيزه‌ها در اصل نماز است ، امّا هرگاه ريا در سبقت گرفتن باشد نه در اصل نماز مانند سبقت گرفتن در اوّل وقت براى حضور در جماعت و اگر تنها مىبود نماز را به وسط وقت موكول مىكرد و اگر نماز واجب نمىبود به خاطر رياكارى به نماز شروع نمىكرد اين مورد از مواردى است كه يقين به درستى نماز و سقوط واجب وجود دارد ؛ زيرا چيزى با اصل نماز از آن نظر كه نماز است معارضه ندارد ، بلكه تعارض از نظر تعيين وقت است . اين مورد دورترين موارد از نظر اشكال در نيّت است و اين حكم در مورد ريايى است كه شخص را بر انجام عمل وا مىدارد ، امّا شادمانى تنها از آگاه شدن مردم بر عبادت او هرگاه به آنجا نرسد كه در عمل تأثير بگذارد بعيد است كه موجب بطلان و فساد نماز بشود . اين است كه آنچه ما لايق قانون فقه مىدانيم و مسأله مشكل است ، بويژه كه فقيهان در علم فقه به آن نپرداخته‌اند و كسانى كه در آن دقّت و تصرّف كرده‌اند قوانين فقهى و مقتضاى فتواى فقها را در درستى و نادرستى نماز رعايت نكرده‌اند ، بلكه حرص بر تصفيهء دلها و اخلاص خواهى ، آنها را واداشته كه به اندك خطور ذهنى حكم به بطلان نماز كنند ولى آنچه ما نقل كرديم به اعتقادمان عادلانه‌تر\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاست و در اين مورد خداى متعال داناست .\r\n\r\nدرمان ريا و راه درمان قلب در ريا\r\n( 1 ) پيش از اين دانستيد كه ريا اعمال را نابود مىكند و موجب خشم خدا مىشود و از بزرگترين مهلكات است لذا سزاوار است به تلاش در بر طرف ساختن آن شدّت بخشيد اگر چه با مجاهدت و تحمّل سختيها باشد . بنابراين درمان آن فقط در نوشيدن دواهاى تلخ و نامطبوع است ، و اين جهادى است كه تمام بندگان به انجام آن مجبورند ، زيرا كودك كه آفريده مىشود از نظر عقل و تشخيص ضعيف است ، و به مردم چشم مىدوزد ، و بسيار به آنها طمع مىبيند كه بعضى مردم براى بعضى ظاهرسازى مىكنند ، ناگزير علاقه به ظاهرسازى بر او غالب مىشود و در نفسش نفوذ مىكند و فقط پس از كامل شدن عقلش مىفهمد كه خودآرايى هلاك كننده است در حالى كه ريا در قلبش كاشته شده و ريشه دوانده است ، و جز با جهادى سخت و پر زحمت و مبارزه با قوّهء شهوت نمىتواند آن را از ريشه بركند . بنابراين هيچ كس از اين مجاهدهء سخت بىنياز نيست ، ولى اين مجاهدت در آغاز دشوار و در پايان آسان مىشود و در درمان آن دو مقام است .\r\n1 - رگ و ريشهء ريا كه از شهوت منشعب مىشود بريده و قطع گردد .\r\n2 - آنچه از ريا در حال حاضر به نفس خطور مىكند دفع شود .\r\n\r\nمقام اوّل : قطع كردن رگها و از بيخ و بن بركندن ريشه‌هاى ريا است .\r\n( 2 ) ريشه‌هاى آن دوستى جاه و مقام است و هرگاه اين ريشه‌ها از هم جدا شود سه ريشه خواهد بود : علاقه به لذّت ستايش ، فرار از رنج نكوهش ، طمع به آنچه در دست مردم است . شاهد بر اين كه با اين انگيزه‌هاى ( سه گانه ) ريا براى رياكار محقّق مىشود ، روايت ابو موسى است :\r\nمردى اعرابى از رسول خدا ( ص ) سؤال كرد و گفت : اى رسول خدا مردى از روى غيرت\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمىجنگد - يعنى از مغلوب شدن يا از اين كه بر مغلوب شدنش نكوهش شود و بگويند فلانى مغلوب شد بيزار است - ( و گفت مرد ، مىجنگد كه موقعيّت پيدا كند - اين همان طلب لذّت مقام و محبوب شدن در دلهاست - و مرد مىجنگد تا از او ياد شود - اين همان ستايش به زبان است ) - پس رسول خدا ( ص ) فرمود « هر كس براى علوّ برترى كلمة الله بجنگد در راه خدا جنگيده است . » « 91 » ابن مسعود گويد : هرگاه دو صف ( اسلام و كفر ) با هم برخورد كنند فرشتگان نازل مىشوند و نام مردم را بر حسب درجاتشان مىنويسند ، فلانى براى ستوده شدن مىجنگد ، فلانى براى ملك يعنى طمع دنيا مىجنگد .\r\nپيامبر ( ص ) فرمود : « كسى كه بجنگد و جز پاى افزار شتر چيزى نطلبد مزدش همان است كه قصد كرده است . » « 92 » اين سخن اشاره به طمع است ، گاه ستايش نمىخواهد و به آن طمع ندارد ولى از رنج نكوهش مىپرهيزد مانند بخيلى كه در ميان بخشندگان قرار گيرد كه مال بسيارى صدقه مىدهند ، اندكى صدقه مىدهد تا به بخل منسوب نشود . او طمع ستايش ندارد ، چرا كه ديگران بر او سبقت گرفته‌اند ، و مانند ترسويى كه در ميان شجاعان است و از بيم نكوهش از جنگ نمىگريزد وى طمع به ستايش ندارد ؛ در حالى كه ديگران بر صف نبرد هجوم برده‌اند ولى چون از ستايش نااميد است از نكوهش بدش مىآيد ، و مانند مردى كه در ميان گروهى است كه در تمام شب نماز مىگزارند ، پس چند ركعت نماز مىخواند تا به تنبلى نكوهش نشود و طمع به ستايش ندارد . گاه آدمى مىتواند بر از دست دادن لذّت ستايش صبر كند ولى نمىتواند بر درد نكوهش شكيبا باشد ؛ همچنين گاه چيزى را كه به آن محتاج است نمىپرسد از بيم\r\n\r\n\r\n","description":"","footnote":"\r\n( 91 ) اين حديث را مسلم در ( صحيح ) ، ج 6 ، ص 46 ، چنين روايت كرده است « ان رجلا سأل رسول الله ( ص ) عن القتال فى سبيل الله عز و جل فقال : الرجل يقاتل غضبا و يقاتل حمّية ، قال : فوقع راسه اليه و ما رفع راسه اليه انه كان قائما فقال من قاتل لتكون كلمة الله هى العليا فهو فى سبيل الله » .\r\n( 92 ) اين حديث را نسائى در ( سنن ) ، ج 6 ، ص 24 ، از حديث عبادة بن صامت روايت كرده است .\r\n","page_name":" 244 ","page_number":244},
  {"content":"\r\n\r\nآن كه به نادانى نكوهش شود و بدون آگاهى فتوا مىدهد و مدّعى است كه از حديث آگاه است در حالى كه نمىداند تمام اين كارها براى پرهيز از نكوهش است . پس اين امور سه گانه رياكار را به ريا تحريك مىكند و درمانش همان است كه در جزء اول كتاب به اختصار نقل كرديم .\r\nليكن اكنون آنچه مخصوص به ريا است نقل مىكنيم و پوشيده نيست كه انسان چيزى را قصد مىكند و بدان رغبت نشان مىدهد به گمان اين كه برايش يا در حال حاضر سودمند است يا در آينده پس اگر بداند كه در حال حاضر لذّتبخش است ولى در آينده ضرر دارد بر او آسان است كه از آن دل بكند . مانند كسى كه مىداند عسل لذيذ است ، ولى هرگاه برايش روشن شود كه مسموم است از آن روى مىگرداند . همچنين راه قطع كردن تمايل به ريا آگاهى از ضررهاى آن است به طورى كه بداند بر اثر رياكارى صلاح قلبش به فساد مىگرايد و از توفيق يافتن در دنيا بر اعمال خير محروم مىشود و در آخرت موقعيّت خود را در پيشگاه خدا از دست مىدهد و گرفتار كيفرى بزرگ و خشمى شديد و رسوايى آشكار مىشود ؛ آنجا كه در حضور مردم او را صدا زنند : اى فاجر ، اى حيله‌گر ، اى رياكار ، آيا آنگاه كه كالاى دنيا را با بندگى خدا خريدى حيا نكردى ؛ مواظب بودى كه دلهاى بندگان را به دست آورى و نظر خدا را استهزا كردى و با مبغوض شدن در پيشگاه خدا در نزد بندگان محبوبيت كسب كردى ، و با ننگين شدن نزد خدا در نزد مردم آراسته و خوب شدى ، و با دور شدن از خدا به مردم نزديك شدى ؛ و با نكوهيده شدن در پيشگاه خدا در نزد مردم ستوده شدى ؛ و خشنودى مردم را طلب كردى و خود را در معرض خشم خدا قرار دادى ، آيا هيچ كس در نظر تو خوارتر از خدا نبود ؟ و هرگاه بنده در اين خوارى بينديشد و آنچه از تظاهر در برابر مردم در دنيا به دست مىآورد با آنچه در آخرت از دست مىدهد و با ثواب اعمال از دست رفته‌اش مقايسه كند - با آن كه گاه يك عمل اگر خالى از ريا باشد موجب برترى ميزان حسناتش مىشود و اگر با ريا تباه\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nشود به كفّهء سيّئاتش اضافه شده و بر كفّهء حسناتش برترى مىيابد و در آتش سقوط مىكند - خواهد دانست كه اگر در ريا فقط يك عبادتش هدر رود در شناخت ضرر آن كفايت مىكند ، اگر چه با وجود آن ريا ديگر حسناتش برتر از سيّئاتش باشد ؛ چون گاه با همين حسنه‌اى كه با ريا بر باد رفته مرتبه‌اى بالا در پيشگاه خدا مىيافت و در زمرهء پيامبران و صدّيقان قرار مىگرفت و به خاطر ريا از آن درجه سقوط كرده است و از درجات اولياى خدا به پايين‌ترين درجات برگردانده شده است . علاوهء بر اين ضرر معنوى در دنياست كه به خاطر مراقبت در به دست آوردن دلهاى مردم همواره بايد تلاشهاى پراكنده‌اى داشته باشد ، زيرا خشنود ساختن مردم انتهايى ندارد و آدمى هر گروهى را خشنود سازد گروه ديگرى را خشمگين ساخته است و هر كس خشنودى مردم را به وسيلهء خشم خدا به دست آورد خدا بر او خشمگين شده و خشم مردم را نيز عليه او برمىانگيزند ، وانگهى در ستايش مردم و برگزيدن نكوهش خدا به خاطر ستايش آنها چه نتيجه‌اى دارد و در حالى كه ستايش مردم نه بر روزى او مىافزايد و نه عمر او ، و در روز قيامت كه روز فقر و احتياج اوست به حالش نفعى ندارد . امّا طمع داشتن به آنچه در اختيار مردم است درمانش اين است كه بداند خداى متعال است كه در بخشيدن و نبخشيدن دلها را مسخّر خود دارد و مردم در آن اختيارى ندارند و جز خدا روزى دهنده‌اى نيست و هر كس به مردم طمع بندد از خوارى و نوميدى بر كنار نخواهد بود ، و اگر به مقصود هم برسد از منّت و خوارى بر كنار نمىماند ، پس چگونه پاداش الهى را به اميد دروغ و توهّم بىاساس كه گاه به آن مىرسد و گاه نمىرسد رها مىسازد و هرگاه برسد لذّتش با رنج خوارى و منّتش برابرى نمىكند ، امّا از نكوهش مردم چرا بايد بگريزد با اين كه تا نكوهش آنها برايش ثبت نشود بر گناهش افزوده نمىشود و در مرگش تسريع نمىشود و روزىاش به تأخير نمىافتد و اگر اهل بهشت باشد نكوهش او را دوزخى نمىكند ، و اگر در پيشگاه خدا ستوده باشد او را نزد خدا مبغوض نمىكند ، و اگر\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nدر پيشگاه خدا مورد خشم باشد بر آن نمىافزايد . بنابراين تمام بندگان ناتوان هستند و سود و زيان و مرگ و زندگى و برانگيخته شدن در قيامت به اختيار آنها نيست و چون ضرر اين انگيزه‌هاى ريا در دلش استوار شود و تمايلش به آنها سست شود و دلش به خدا روى بياورد زيرا خردمند به چيزى كه بسيار ضرر دارد و نفعش كم است رغبت نمىكند و همين او را بس است كه اگر مردم از قصد رياى درونى و اخلاص ظاهرى او آگاه شوند او را دشمن مىدارند و به زودى خدا رازش را برملا مىسازد تا مردم او را دشمن بدارند و او را به مردم مىشناساند كه رياكار است و در پيشگاه خدا مبغوض در حالى كه اگر براى خدا مخلص باشد خدا اخلاص او را براى مردم آشكار سازد و محبوب مردم قرارش دهد و مردم را مسخّر او سازد و زبانشان را به ستايش او بگشايد ، با آن كه در ستايش مردم كمالى نيست و در نكوهش آنها نقصانى ، چنان كه شاعرى از بنى تميم گفته است :\r\nانّ مدحى زين . و انّ ذمّى شين . « 93 » پيامبر خدا ( ص ) به او فرمود : « دروغ مىگويى ، آن خداى يكتاست » « 94 » زيرا هيچ زينتى جز در مدحش نيست و هيچ ننگى جز در نكوهشش ؛ براى تو در ستايش مردم چه خيرى است در حالى كه در پيشگاه خدا نكوهيده و اهل دوزخ باشى ، و در نكوهش مردم براى تو چه شرّى است در حالى كه در پيشگاه خدا ستوده و در زمرهء مقرّبان باشى . پس هر كس آخرت و نعمتهاى جاويد و منزلتهاى بلند در پيشگاه خدا را در قلبش حاضر سازد آنچه به مردم تعلّق دارد در ايام زندگى با همهء تيرگيها و منّتها در نظرش پست و حقير آيد و تمام همّتش را جمع و قلبش را به خدا متوجّه مىسازد و از ذلّت ريا و آزار دادن دلهاى\r\n\r\n\r\n","description":"","footnote":"\r\n( 93 ) همانا ستايش من موجب زينت ( ستايشگر ) است و نكوهش من ( براى نكوهشگر ) عيب است .\r\n( 94 ) اين حديث را احمد در ( مسند ) ، ج 3 ، ص 488 ، از حديث اقرع بن حابس كه گويندهء اين گفتار است روايت كرده است . عراقى گويد : رجال حديث ثقه‌اند جز اين كه از اعرق ، ابو سلمة بن عبد الرحمن روايت كرده و من مطمئن نيستم كه او را از اعرق شنيده باشد . همين حديث را ترمذى از حديث براء روايت كرده و با لفظ « فقال رجل : ان حمدى » آن را حسن شمرده است .\r\n","page_name":" 247 ","page_number":247},
  {"content":"\r\n\r\nمردم رها مىشود و از اخلاصش نورهايى بر دلش بتابد كه سينه‌اش بدان باز شود و با آن برايش مكاشفات لطيفى گشوده شود كه بر انس وى به خدا و بيم او از مردم و پست شمردن دنيا و بزرگ شمردن آخرت افزوده شود و ديگر مردم در دل او جايى نداشته باشند و انگيزهء ريا از وجودش برود و راه اخلاص برايش هموار شود . اين مطالبى كه ياد شده و آنچه در جلد اوّل آورديم داروهايى علمى است كه ريشه‌هاى ريا را از بيخ و بن بر مىكند .\r\nامّا داروى عملى اين است كه نفس خود را به پنهان كردن عبادتها و بستن درها به هنگام عبادت عادت دهد ، چنان كه درها به هنگام انجام فحشا بسته مىشود ؛ تا به آگاهى خدا از عبادتش قانع شود و نفس با او ستيز نكند كه علم غير خدا را بر عبادتش طلب كند .\r\nروايت شده كه يكى از ياران ابو حفص حدّاد دنيا و اهل دنيا را نكوهش كرد . ابو حفص به دو گفت : چيزى را اظهار كردى كه بايد پنهان مىداشتى ؛ پس از اين با ما همنشين مشو .\r\nوى اجازهء اظهار اين اندازه را نداد چرا كه در ضمن نكوهش دنيا كمى ادعاى زهد در دنيا وجود دارد ، پس هيچ دارويى براى ريا مانند پنهان داشتن عبادات نيست و اين كار در آغاز مجاهدتى سخت است و هرگاه مدّتى با سختى صبر كند دشواريش از بين مىرود و با رسيدن الطاف الهى و حسن توفيق و تأييد او بر بنده آسان مىشود ولى :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  . « 95 » پس مجاهدت از بنده است و هدايت از خدا ، و بر بنده لازم است در رحمت خدا بكوبد و بر خداست كه در بگشايد : و اللّه  لا يُضِيعُ أَجْرَ الْمُحْسِنِينَ *  . . .  وَ إِنْ تَكُ حَسَنَةً يُضاعِفْها وَ يُؤْتِ مِنْ لَدُنْهُ أَجْراً عَظِيماً  . « 96 »\r\n\r\nمقام دوّم : دور كردن ريايى است كه در اثناى عبادت پديد مىآيد\r\n( 1 ) و آموختن آن نيز لازم است ، زيرا كسى كه با نفس خويش جهاد كند و ريشه‌هاى ريا را با قناعت و قطع\r\n\r\n\r\n","description":"","footnote":"\r\n( 95 ) رعد / 11 : خداوند سرنوشت هيچ قوم ( و ملّتى ) را تغيير نمىدهد مگر اين كه آنها خود را تغيير دهند .\r\n( 96 ) نساء / 40 : و اگر كار نيكى باشد آن را مضاعف مىكند و از نزد خود پاداش عظيمى ( در برابر آن ) مىدهد .\r\n","page_name":" 248 ","page_number":248},
  {"content":"\r\n\r\nطمع از دلش بر كند و نفس خود را از چشم مردم بيندازد و ستايش و نكوهش مردم را كوچك شمارد شيطان در اثناى عبادت رهايش نمىسازد بلكه ، با خطور كردن ريا با او مبارزه خواهد كرد . و وسوسه‌هايش از او قطع نمىشود و تمايلات و خواهشهاى نفسانى به طور كامل بر طرف نمىگردد و ناگزير است براى دور ساختن ريايى كه بر قلبش خطور مىكند مهيّا شود . ريايى كه به دل خطور مىكند سه نوع است : گاه يك بار خطور مىكند و گاه پياپى و گاه بتدريج . اوّلى علم به آگاه شدن مردم و اميد به اطلاع آنهاست ؛ آنگاه رغبت نفس به هيجان مىآيد كه او را بستايند و در نزد آنها منزلتى بيابد ؛ سپس رغبت به هيجان مىآيد كه نفس ستايش را بپذيرد و به آن اعتماد كند و بر تحقيق آن استوار شود .\r\nبنابراين نوع اوّل معرفت است ، دوّم حالت و نامش شهوت و رغبت است سوّم فعل است و عزم و اراده نام دارد . كمال قدرتمندى در اين است كه خطور اوّل را دفع كند و پيش از اين كه خطور دوّم بيايد آن را دور سازد ، و هرگاه شناخت از آگاهى مردم يا اميد بر اطّلاع آنها در دلش خطور كرد آن را دفع كند به اين كه به نفس خود بگويد : تو را با مردم چه كار بدانند يا ندانند و در حالى كه خدا از حالت آگاه است ، در دانستن ديگران چه فايده‌اى است ؟ پس اگر رغبت به لذّت ستايش به هيجان آمد مطالبى كه از آفات ريا در قلبش نفوذ كرده به ياد بياورد و دل را در معرض خشم خداى متعال در قيامت و نااميدى در زمانى كه او همه وقت به اعمالش محتاجتر است ، قرار دهد . پس همانطور كه آگاهى مردم ميل و رغبت به ريا را برمىانگيزد شناخت آفت ريا نيز در مقابل تمايل به ريا بيزارى از ريا را برمىانگيزد زيرا مىانديشد در اين كه خود را در معرض خشم خدا و كيفر دردناك او قرار داده ولى شهوت او را به قبول اين ريا فرا مىخواند و بيزارى او را به امتناع دعوت مىكند ، و نفس ناگزير از هر كدام كه غالبتر و قوىتر باشد فرمان مىبرد . در اين صورت سه چيز در رد كردن ريا لازم است :\r\n1 - شناخت 2 - كراهت و بيزارى 3 - سر باز زدن . گاهى بنده به عبادت شروع\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمىكند و قصد اخلاص دارد ، سپس ريا به دلش خطور مىكند و آن را مىپذيرد و به شناخت و كراهتى كه درون وى جمع است توجّه ندارد و علّتش پر بودن دل از بيم نكوهش و دوستى ستايش و مسلّط شدن حرص بر دل است به طورى كه در دل جايى براى چيز ديگرى نمىماند . از اين رو شناخت آفتهاى ريا و بديهاى فرجام آن از دل مىرود ، زيرا در دل جايى خالى باقى نمانده است كه شهوت ستايش يا بيم نكوهش آن را پر نكرده باشد و حكايت او حكايت كسى است كه با نفس خود از بردبارى و نكوهش خشم سخن مىگويد و تصميم مىگيرد در هنگام خشم با زحمت خود را به بردبارى وادار كند ، آنگاه عواملى به جريان مىافتد كه خشمش بيشتر شده و تصميم پيشين خود را از ياد مىبرد و دلش پر از خشمى مىشود كه مانع از به ياد آوردن آفت خشم مىشود همچنين شيرينى شهوت مانند تلخى خشم دل را پر مىكند و نور معرفت را كنار مىزند ؛ جابر در گفته‌اش به همين نكته اشاره كرده است : « با پيامبر خدا ( ص ) در زير درخت بيعت كرديم كه فرار نكنيم و با او بر مرگ بيعت نكرديم پس آن را در روز جنگ حنين از ياد برديم تا آنجا كه فرياد زدند اى ياران بيعت درخت ، پس همگى برگشتند » « 97 » و دليلش اين بود كه دلها پر از بيم شده و پيمان قبل را از ياد برده بود تا اين كه آن را به ياد آوردند . بيشتر شهوتهايى كه ناگهان هجوم مىآورند چنين‌اند ، زيرا شناخت زيانى كه بر ايمان وارد مىآورد از ياد مىبرد ، و هرگاه آن شناخت را از ياد ببرد كراهت را آشكار نمىكند ، زيرا كراهت نتيجهء شناخت است ، و گاه ضرر را به ياد مىآورد و مىداند آنچه به دلش خطور كرده ريا است كه او را در معرض خشم خدا قرار مىدهد ولى آن خطور دوام مىيابد چون شهوتش بسيار است . پس هواى نفس او بر عقلش غالب مىشود و نمىتواند لذّت آنى را ترك كند ، و به خود وعدهء توبه مىدهد يا بر اثر بسيارى شهوت از\r\n\r\n\r\n","description":"","footnote":"\r\n( 97 ) اين حديث را نسائى در ( سنن ) ، ج 7 ، ص 140 ، بدون « فانسيناه يوم حنين الخ » روايت كرده است ، پس مسلم در ( صحيح ) . ج 5 ، ص 167 ، آن را روايت كرده است .\r\n","page_name":" 250 ","page_number":250},
  {"content":"\r\n\r\nانديشيدن در آن غفلت مىورزد ، و چه بسا عالمى كه سخنى به ذهنش مىرسد . و جز رياكارى در برابر مردم چيزى او را به نقل آن سخن فرا نمىخواند ، در حالى كه خود مىداند ولى همچنان بر آن اقدام مىكند و در نتيجه حجّت بر او قوىتر است ، زيرا انگيزهء ريا را با آگاهى از ضرر آن و نكوهيده بودنش در پيشگاه خدا مىپذيرد و شناخت او از ضرر ريا نفعى به حالش ندارد زيرا معرفت تهى از كراهت است ، و گاه شناخت ضرر ريا و كراهت از آن در ذهنش حضور مىيابد ، ولى در عين حال انگيزهء ريا را مىپذيرد و به آن عمل مىكند ، چرا كه كراهت نسبت به نيروى شهوت ضعيف است .\r\nاين شخص نيز از كراهت خود نسبت به ريا نفعى نمىبرد ، زيرا هدف از كراهت اين است كه انسان را از رياكارى باز دارد .\r\nدر اين صورت فايده‌اى جز جمع شدن سه چيز - كه همان معرفت ، كراهت ، و امتناع است - وجود ندارد . بنابراين امتناع ( از قبول ريا ) نتيجهء بيزارى از ريا است و بيزارى نتيجهء معرفت است و نيروى معرفت متناسب با نيروى دانش و ايمان است و ضعف معرفت به تناسب غفلت و دوستى دنيا و فراموش كردن آخرت و نينديشيدن در نعمتهايى است كه در پيشگاه خداست ، و نيز نينديشيدن در آفتهاى زندگى دنيا و عظمت نعمتهاى آخرت است و بعضى از آنها موجب بعض ديگر مىشود و ريشهء تمام آنها دوستى دنيا و غالب آمدن شهوت است . دنيا سرچشمهء تمام خطاها و منبع همهء گناهان است ، زيرا شيرينى دوستى جاه و مقام و نعمتهاى دنيا عاملى است كه دل را منحرف مىسازد و ميان دل و انديشيدن در فرجام كارها مانع ايجاد مىكند و نمىگذارد انسان از نور قرآن و سخنان پيامبر و نور دانش كسب نور كند .\r\nاگر بگوييد : كسى كه در نفس خود نسبت به ريا كراهت دارد و كراهت او را وامىدارد كه از آن سر باز زنند و با اين حال طبيعتش به آن علاقه و ميل دارد و با نفس مىستيزد جز اين كه از علاقه و ميل خود نيز بدش مىآيد و آن را دوست ندارد ، آيا چنين\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nشخصى در زمرهء رياكاران است ؟\r\nبايد بدانيد كه خداى متعال به هيچ بنده تكليفى نكرده كه در توانش نباشد و جلوگيرى كردن بنده از تحريكهاى شيطان و ريشه كن ساختن طمع تا آنجا كه به شهوتها مايل نشود و گرايش پيدا نكند ، در توان بنده نيست و تنها توانش اين است كه با كراهت خود با شهوت مقابله كند كراهتى كه از شناخت فرجامها و دانش دين و اصول ايمان به خدا و روز جزا نشأت مىگيرد ؛ و هرگاه چنين كند تكليف خود را به طور كامل ادا كرده است . و بر اين مطلب دلالت دارد ، اين روايت : « ياران رسول خدا ( ص ) به محضر او شكايت كرده گفتند : چيزهايى به دلمان خطور مىكند كه اگر از آسمان سقوط كنيم و پرندگان ما را بربايند و يا باد ما را در جايى دور بيفكند از گفتن آنها نزد ما محبوبتر است ، پيامبر ( ص ) فرمود : آيا آن حالت را يافته‌ايد ؟ عرض كردند : آرى ، فرمود : آن حالت ايمان آشكار است » « 98 » ؛ و آنها جز وسوسهء شيطان و كراهت از آن چيزى در دل نيافته بودند و نمىتوان گفت : مقصود پيامبر ( ص ) از ايمان صريح وسوسهء شيطان بوده است .\r\nبنابراين بايد آن را بر كراهتى حمل كرد كه با وسوسه برابر باشد و ريا هر چند بزرگ است ولى كمتر از وسوسه دربارهء خداوند است . پس هرگاه ضرر بزرگتر به وسيلهء كراهت دفع شود دفع ضرر كوچك‌تر به آن سزاوارتر است ؛ همچنين در حديث ابن عباس از پيامبر روايت شده كه فرمود : « سپاس خدايى را كه مكر شيطان را با وسوسه بر گرداند » « 99 » ابو حازم گويد : وسوسه‌اى كه از نفس تو است و از آن بيزارى جويى به نفع خودت\r\n\r\n\r\n","description":"","footnote":"\r\n( 98 ) اين حديث را مسلم در ( صحيح ) ، ج 1 ، ص 83 ، از حديث ابن مسعود روايت كرده و احمد نيز در ( مسند ) ، ج 6 ، ص 106 ، از حديث عايشه روايت كرده ، و ابو يعلى و بزار نقل كرده‌اند و رجال آن موثقند چنان كه در مجمع الزوائد ، ج 1 ، ص 34 - 35 ، آمده است .\r\n( 99 ) اين حديث را احمد در ( مسند ) ، ج 1 ، ص 235 ، از حديث ابن عبّاس روايت كرده است ، و نيز ابو داود در ( سنن ) ، ج 2 ، ص 623 ، در ضمن حديثى نقل كرده است .\r\n","page_name":" 252 ","page_number":252},
  {"content":"\r\n\r\nاست . پس آنچه از دشمن تو مىرسد زيانى به تو ندارد ، و وسوسه‌اى كه از نفس تو است و آن را براى خود پسنديدى ، نفست را بر آن سرزنش كن . در اين صورت وسوسهء شيطان و ستيز با او تا آنگاه كه با امتناع و كراهت آنها را ردّ كنى به تو زيان نمىرساند .\r\nخطورهايى كه عبارت از آگاهيها و يادآوريها و خيالات است و عوامل مهيّج ريا هستند همه از شيطان است . رغبت و تمايل به وسوسه‌ها پس از اين خطورها از نفس است و كراهت داشتن از وسوسه از ايمان و نتايج خرد است ، جز اين كه شيطان در اينجا مكرى دارد و آن اين است كه هرگاه نتواند انسان را بر قبول ريا وادار كند در خيال او چنين مىآرايد كه صلاح قلب او در سرگرم شدن به ستيز با شيطان و ردّ آن و مجادله با اوست تا ثواب اخلاص و حضور قلب را از دل او بربايد ، زيرا سرگرم شدن به ستيز با شيطان و دور ساختن آن منصرف شدن از راز مناجات با خداست و اين عمل موجب مىشود كه از منزلت او در پيشگاه خدا كاسته شود .\r\nآنان كه در دور ساختن خطورهاى ريا ، از رياكارى رها مىشوند چهار درجه‌اند :\r\n1 - كسانى كه شيطان را دور و او را تكذيب مىكنند . علاوه بر آن با او به ستيز مىپردازند و ستيز را طولانى مىكنند به اين گمان كه اين كار قلب را بيشتر در امان مىدارد در حالى كه بدون ترديد نقصان و كاستى است ، چرا كه انسان از مناجات با خدا و عمل به چيزى كه دنبال مىكرده باز مانده و به نزاع با دزدان پرداخته است و اين عمل نوعى نقصان در سلوك به سوى خداست .\r\n2 - كسانى هستند كه مىدانند ستيز و پيكار با شيطان نقصانى در سلوك به سوى خداست از اين رو به تكذيب و دور كردن شيطان مىپردازند و به ستيز با او سرگرم نمىشوند .\r\n3 - كسانى هستند كه به تكذيب شيطان هم سرگرم نمىشوند ، چرا كه آن توقّفى در مناجات است اگر چه مدّتش كم است ، بلكه در دلشان كراهت ريا و دروغگو بودن\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nشيطان استوار شده و همچنان حالت كراهت و بيزارى را حفظ مىكنند و سرگرم تكذيب و مبارزهء با شيطان نمىشوند .\r\n4 - شخص بداند كه شيطان آنگاه كه عوامل ريا به جريان افتد به او حسد خواهد ورزيد و مصمم شود كه هرگاه شيطان او را وسوسه كند بر اخلاص و توجهش به خدا بيفزايد و صدقه و عبادت خود را پنهان دارد . چنين كسى شيطان را به خشم آورده و او را ريشه كن مىسازد و موجب نااميدى او مىشود تا آنجا كه برنمىگردد . از فضيل بن غزوان روايت شده كه به او گفتند : فلانى بدى تو را گفت : جواب داد : به خدا كسى را كه به او اين دستور را داده است به خشم خواهم آورد ، سؤال شد : چه كسى به او دستور داده است ؟ گفت : شيطان . آنگاه گفت : خدايا او را بيامرز ، معناى به خشم آوردن شيطان اين است كه در اين مورد از خدا اطاعت مىكنم و هرگاه شيطان بداند كه بنده‌اى چنين مىكند از بيم آن كه مبادا بر حسنات خود بيفزايد از او دست مىكشد . ابراهيم تيمى گويد :\r\nشيطان انسان را به گناهى فرا مىخواند و اطاعتش نمىكند و كار خيرى انجام مىدهد و هرگاه او را چنين ديد او را رها مىسازد . و نيز گفته است : هرگاه شيطان تو را مردّد بيند در تو طمع مىكند و هرگاه تو را مداوم بر كار خير ببيند غمگين مىشود و به خشم مىآيد .\r\nحارث محاسبى « 100 » براى چهار مورد ياد شده مثالى بسيار خوب زده و گفته است :\r\nحكايت آنان حكايت چهار نفر است كه قصد كرده‌اند به مجلس علم و حديث بروند تا از آن بهره‌اى ببرند و هدايت شوند ، شخص گمراه و بدعتگزارى بر آنان حسد ببرد و بترسد كه آنان با حق آشنا شوند . پس جلو يكى از آنها را بگيرد و مانعش شود و او را به مجلس گمراهى دعوت كند و او امتناع ورزد و چون شيطان از امتناع او آگاه شود او را سرگرم مبادله كند تا بر گمراهى بماند در حالى كه شخص طالب خير مىپندارد\r\n\r\n\r\n","description":"","footnote":"\r\n( 100 ) منظور ابو عبد الله الحارث بن اسد محاسب صاحب كتاب الرعاية لحقوق الله است ، اين كتاب در ليدن چاپ شده است و اين مطلب در ص 109 ، آن كتاب است ، رجوع كنيد .\r\n","page_name":" 254 ","page_number":254},
  {"content":"\r\n\r\nكه جدال با راهزن به مصلحت اوست ، امّا هدف گمراه و راهزن اين است كه به اندازه تأخيرش از مجلس علم و حديث عقب بماند ، و چون دوّمين شخص بر او بگذرد او را از رفتن به مجلس علم و حديث نهى كند و متوقّفش سازد . پس بايستد و با او مقابله كند و با او به نزاع نپردازد و هر چه زودتر برود و شخص گمراه به مقدار توقفش براى دور ساختن او از مجلس علم شاد شود و شخص سوّم بر او بگذرد امّا به او توجّه نكرده و سرگرم جدال و دفع او نشود بلكه به راه خود ادامه دهد ، و شخص گمراه به كلى از او مأيوس شود ، و شخص چهارمى بر او بگذرد و براى شخص گمراه نايستد و به قصد خشمگين ساختن او بر شتاب خويش در رفتن بيفزايد ، و شخص گمراه احتمال مىدهد كه اگر برگردند و بار ديگر بر او بگذرند همه را منصرف سازد جز نفر چهارمى زيرا از بيم آن كه بر اثر شتاب به مجلس علم و حديث فايدهء بيشترى ببرد ، نزد او برنمىگردد .\r\nاگر كسى بگويد : در صورتى كه ما از ( تأثير ) وسوسه‌هاى شيطان در امان نيستيم آيا لازم است پيش از حضور شيطان در صدد پرهيز از او برآييم و منتظر ورودش باشيم ، يا لازم است بر خدا توكل كنيم تا خدا او را دور سازد يا لازم است سرگرم عبادت شده از او غافل باشيم :\r\nمىگوييم : مردم در اين مورد سه نظريّهء مختلف ابراز كرده‌اند :\r\n1 - گروهى از اهل بصره بر اين باورند كه بندگان نيرومند خدا بىنياز از آن هستند كه از شيطان بپرهيزند ، چرا كه آنها به خدا پيوسته و سرگرم دوستى او هستند و شيطان از آنها كناره‌گيرى كرده و از آنان نااميد شده است ؛ چنان كه از دعوت كردن بندگان ضعيف به شراب و زنا نااميد نيست ؛ و لذّتهاى دنيا اگر چه مباح باشد در نزد بندگان قوى مانند شراب و گوشت خوك است ، و چون به كلى به آن تمايل ندارند شيطان در آنها نفوذى ندارد و احتياج ندارند كه از شيطان بپرهيزند .\r\n2 - گروهى از اهل شام معتقدند كسى در پرهيز از شيطان محتاج در كمين بودن\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاست كه يقين و توكّلش كم باشد . بنابراين كسى كه يقين دارد خدا در تدبير خود شريكى ندارد از غير خدا نمىپرهيزد و مىداند كه شيطان خوار و مخلوق است و امر و فرمانى ندارد و هر چه خدا اراده كند همان خواهد شد و خداست كه ضارّ و نافع است ، و شخص خداشناس شرم دارد كه از غير خدا بپرهيزد ، بنابراين يقين به يگانگى خدا او را از پرهيز از شيطان بىنياز مىكند .\r\n3 - گروهى از دانشمندان گفته‌اند : بايد از شيطان پرهيز كرد و گفتهء اهل بصره كه بندگان نيرومند بىنيازند كه از شيطان بپرهيزند و دلشان از دوستى دنيا بكلّى خالى است و دوستى دنيا وسيلهء گمراه كردن شيطان است ممكن است موجب غرور شود ، زيرا پيامبران نيز ( اگر خدا آنها را حفظ نكند ) از وسوسه‌هاى شيطان رهايى ندارند . پس چگونه ديگران رهايى مىيابند و تمام وسوسه‌هاى شيطان از نوع شهوتها و دوستى دنيا نيست بلكه شيطان در اسماء و صفات خدا و در نيك دانستن بدعتها و گمراهيها و غيره نيز وسوسه مىكند و هيچ كس از خطر وسوسهء شيطان رهايى ندارد ؛ قرآن از اوّل تا آخر انسان را از شرّ شيطان بر حذر مىدارد . پس چگونه مىتوان ادّعا كرد كه كسى از او در امان باشد و پرهيز از شيطان منافاتى با سرگرم شدن به دوستى خداى متعال ندارد ، زيرا يكى از انواع دوستى خدا اطاعت فرمان اوست و خدا به ما امر كرده از شيطان بپرهيزيم ؛ چنان كه امر فرموده از كافران پرهيز كنيم و فرموده است :  وَ لْيَأْخُذُوا حِذْرَهُمْ وَ أَسْلِحَتَهُمْ  ، « 101 » و نيز فرمود :  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ  . « 102 » در اين صورت لازم است به فرمان خدا از دشمن كافر در حالى كه آنها را مىبينى بپرهيزى . پس پرهيز از دشمنى كه تو را مىبيند و تو او را نمىبينى به طريق اولى لازم است ، از اين رو گفته‌اند : اميد دست يافتن به شكارى كه تو\r\n\r\n\r\n","description":"","footnote":"\r\n( 101 ) نساء / 103 : و بايد آنها وسايل دفاعى و سلاحهاى خود را با خود ( در حال نماز ) حمل كنند .\r\n( 102 ) انفال / 63 : در برابر آنها ( دشمنان ) آنچه توانايى داريد از « نيرو » آماده سازيد ( و همچنين ) اسبهاى ورزيده ( براى ميدان نبرد ) تا به وسيله آن دشمن خدا و دشمن خويش را بترسانيد .\r\n","page_name":" 256 ","page_number":256},
  {"content":"\r\n\r\nرا نمىبيند و تو او را مىبينى وجود دارد ، ولى شكارى كه تو را مىبيند ولى تو او را نمىبينى ممكن است بر تو پيروز شود و مقصود از اين شكار شيطان است . چگونه چنين نباشد در حالى كه غفلت از دشمن كافر فقط موجب كشته شدن شخص مىشود كه همان شهادت است و در سهل انگارى از پرهيز از شيطان قرار گرفتن در دوزخ و عذاب دردناك است . بنابراين سرگرم شدن به خدا در اين است كه از آنچه خدا ما را از آن بر حذر داشته بپرهيزيم ، و با توجّه به اين مطلب اعتقاد گروه دوّم كه پنداشته‌اند پرهيز از شيطان به توكّل آسيب مىرساند باطل است ، زيرا برگرفتن زره و اسلحه و گردآورى لشكر و كندن خندق به توكّل رسول خدا ( ص ) ( در جنگ احزاب ) آسيبى نرسانيد پس چگونه ترس و پرهيز از آنچه خدا ما را از آن ترسانيده و بر حذر داشته به توكّل آسيب مىرساند ؟ ما در كتاب توكّل مطلبى را نقل كرديم و آن مطلب اشتباه كسانى را كه مىپندارند توكّل آن است كه بكلّى اسباب را كنار گذاشت ، آشكار مىسازد و گفتار خداوند :  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ  ، تا آنگاه كه قلب معتقد باشد ضرر و نفع و مرگ و زندگى در دست خداست ، با توكّل منافاتى ندارد . همچنين انسان از شيطان پرهيز مىكند و معتقد است كه گمراه كننده و هدايتگر همان خداست و همانطور كه در كتاب توكّل ياد كرديم اسباب را وسيله‌هايى مىداند كه در فرمان خداست .\r\nاين است قولى كه محاسبى برگزيده و همين صحيح است و نور دانش به درستى آن گواهى مىدهد و نظريّات پيش شبيه به سخن خداپرستانى است كه علم چندانى ندارند و مىپندارند حالاتى كه در بعضى اوقات بر آنها هجوم مىآورد - كه همان سرگرم شدن به خداست همواره باقى مىماند ، در حالى كه بعيد است باقى بماند .\r\nآنگاه اين گروه كه معتقد به پرهيز از شيطانند در كيفيّت آن سه نظريّه داده‌اند :\r\n1 - گروهى گفته‌اند : در صورتى كه خداى متعال ما را از دشمن بر حذر داشته\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nشايسته نيست كه چيزى جز ذكر خدا و پرهيز از او و مترصّد او بودن بر دلهايمان غالب شود ، چرا كه اگر لحظه‌اى غفلت كنيم ممكن است هلاك شويم .\r\n2 - گروهى گفته‌اند : پرهيز از شيطان به تهى شدن دل از ذكر خدا و سرگرمى به شيطان كشانده مىشود و آرزويى كه شيطان از ما دارد همين است ؛ بلكه بايد به ذكر خداى متعال مشغول شويم و شيطان و دشمنىاش و پرهيز از او را فراموش نكنيم و ميان هر دو كار جمع كنيم ، چرا كه اگر شيطان را از ياد ببريم بسا باشد از جايى كه گمان نداريم متعرّض ما شود و اگر تنها به ياد شيطان باشيم ياد خداى متعال را مهمل بگذاريم ؛ بنابراين جمع ميان ياد خدا و ياد شيطان سزاوارتر است . دانشمندان پژوهشگر گفته‌اند :\r\nهر دو گروه بر خطايند ، امّا گروه اوّل : تنها به ياد شيطان پرداخته و خداى متعال را از ياد برده‌اند و اشتباه بودن اين كار روشن است ، زيرا علّت اين كه ما به پرهيز از شيطان مأمور شده‌ايم آن است كه شيطان ما را از ياد خدا باز ندارد ، پس چگونه ياد شيطان در دلمان بيش از هر چيز ديگرى باشد در حالى كه بيشترين ضرر دشمن ( شيطان ) همين است ؛ آنگاه اين عمل به تهى شدن دل از نور خداى متعال منتهى مىشود ، و هرگاه شيطان آهنگ چنين دلى كند كه در آن نور ياد خدا نيست ممكن است كه بر او پيروز شود و انسان نتواند آن را دور سازد . بنابراين نه مأموريم در انتظار شيطان باشيم و نه همواره به ياد او باشيم . امّا گروه دوّم با گروه نخستين وجه مشترك دارند ، زيرا ميان ياد خدا و شيطان در دل جمع كرده‌اند و به همان اندازه‌اى كه دل سرگرم ياد شيطان است از ياد خدا كاسته مىشود در حالى كه خدا به ياد كردن خود و از ياد بردن غير خود - ابليس و ديگران - امر كرده است . بنابراين حق آن است كه دل بنده از شيطان بپرهيزد و دشمنى او را در نفس خود استوار سازد و هرگاه به پرهيز از شيطان معتقد شد و آن را تصديق كرد و پرهيز از شيطان در دل جاى گرفت به ياد خدا سرگرم شود و با همّتى تمام بدان روى بياورد و كار شيطان به دلش خطور نكند ، چرا كه اگر پس از شناخت دشمنى شيطان به او\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nسرگرم شود سپس شيطان چيزى به دلش بيندازد از آن آگاه مىشود و در هنگام آگاهى سرگرم دفع شيطان مىگردد ، و سرگرمى به ياد خدا مانع از بيدارى در هنگام وسوسهء شيطان نمىشود بلكه انسان مىخوابد در حالى كه بيم آن دارد كه كارى مهمّ در هنگام طلوع صبح از او فوت شود و خود را ملزم مىسازد كه از فوت آن بپرهيزد و مىخوابد به اين قصد كه در آن وقت بيدار شود . پس در شب چند مرتبه پيش از وقت موعود بيدار مىشود ، چون در قلبش پرهيز از فوت كار مهمّ جايگزين شده با اين كه بر اثر خواب از آن غافل است . بنابراين سرگرمى او به ياد خدا چگونه مانع بيدارى او ( در برابر وساوس شيطان ) مىشود ، چنين قلبى است كه مىتواند دشمن را دور سازد و هرگاه تنها به ياد خدا سرگرم باشد خواهشهاى نفسانى مىميرد و نور عقل و علم در آن زنده مىشود و تاريكى شهوت از آن مىرود ؛ بنابراين ارباب بينش دشمنى شيطان را به دل در مىيابند و در كمين شيطانند و دل را وادار به پرهيز از شيطان مىكنند ، سپس به ياد شيطان سرگرم نمىشوند ، بلكه به ياد خدا مشغول مىشوند و با آن شرّ دشمن را دفع مىكنند و به نور ياد خدا كسب نور مىكنند تا در پرتو آن به افكار دشمن پىببرند . بنابراين داستان قلب داستان چاهى است كه كه بخواهند آن را از آب تيره و كثيف پاك سازند تا آب زلال از آن بجوشد پس كسى كه به ياد شيطان مشغول است آب تيره و كثيف را در آن باقى گذاشته است و كسى كه ميان ذكر شيطان و ذكر خدا جمع كرده آب آلوده را از يك طرف كشيده ولى از جاى ديگر كه آب آلوده جارى است آن را به سوى چاه رها ساخته است و زحمتش در خشك كردن چاه از آب كثيف طول مىكشد و چاه خشك نمىشود ، و شخص بينا كسى است كه مجراى آب آلوده را ببندد و آن را پر از آب زلال كند و هرگاه آب كثيف بيايد بدون زحمت و خرج جلو آن را مىبندد .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nمواردى كه آشكار ساختن عبادات مجاز است\r\n( 1 ) بايد دانست كه فايدهء پنهان ساختن اعمال عبادى اخلاص و رهايى از ريا و فايدهء آشكار ساختن آنها تأسّى جستن ديگران و تشويق مردم به كار خير است ولى در آشكار ساختن آن آفت ريا نيز خواهد بود . يكى از پيشينيان گويد : مسلمانان مىدانند كه عمل نهانى در مقايسه با عمل آشكار محفوظترين عمل است ولى در آشكار ساختن عمل نيز فايده‌اى است . از آن نظر خداى متعال عمل نهان و آشكار را ستوده و فرموده است :  إِنْ تُبْدُوا الصَّدَقاتِ فَنِعِمَّا هِيَ وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ  . « 103 » و اظهار كردن عمل دو قسم است : يكى نشان دادن خود عمل است و ديگرى سخن گفتن از عمل انجام شده است .\r\nقسم اول علنى بودن خود عمل است ، مانند زكات دادن در حضور مردم تا مردم به آن مايل شوند ؛ چنان كه روايت شده مردى از انصار كيسهء پولى آورد و چون مردم او را ديدند پياپى هديه آوردند . پس پيامبر ( ص ) فرمود : « هر كس سنّت نيكى بر جاى نهد و خود بدان عمل كند از ثواب آن و ثواب كسى كه از او پيروى كند برخوردار خواهد بود » . « 104 » و ديگر اعمال چون نماز و روزه و حج و جهاد و غيره همين حكم را دارد . ولى در زكات دادن تأسّى جستن بر طبيعت مردم بيشتر غالب است . آرى شخص جنگجو هر گاه براى رفتن به جنگ پيش از مردم عازم شود تا مردم براى حركت به ميدان جنگ تشويق شوند برايش افضل است ، چرا كه اصل جنگ جزء اعمال آشكار است و نمىتوان آن را پنهان ساخت و سبقت گرفتن به آن اظهار عمل عبادى نيست ، بلكه فقط تشويق ديگران است . همچنين گاه مرد در نماز شب صدايش را بلند مىكند تا همسايگان و خانواده‌اش بيدار شوند و به او تأسى جويند . پس هر عملى را كه نتوان\r\n\r\n\r\n","description":"","footnote":"\r\n( 103 ) بقره / 271 : اگر انفاقها را آشكار كنيد خوب است ، و اگر آنها را مخفى ساخته به نيازمندان بدهيد براى شما بهتر است .\r\n( 104 ) اين حديث را مسلم در ( صحيح ) ، ج 8 ، ص 61 ، از حديث جرير بن عبد الله روايت كرده است .\r\n","page_name":" 260 ","page_number":260},
  {"content":"\r\n\r\nپنهان ساخت مانند حج ، جهاد ، نماز جمعه بهتر آن است كه بدان سبقت گيرد و تمايل نشان دهد تا ديگران تشويق شوند به اين شرط كه در آن بوى ريا نباشد . امّا اعمالى را كه مىتوان پنهان داشت مانند زكات ، نماز ، اگر زكات دادن آشكار ، زكات گيرنده را ناراحت كند و مردم را به پرداخت زكات تشويق كند پنهان داشتن بهتر است ، چرا كه آزار دادن ( مؤمن ) حرام است ، و اگر در پرداخت آشكار زكات آزار كسى نباشد در اين صورت در بهتر بودن پرداخت نهانى و آشكار مردم اختلاف كرده‌اند : گروهى گفته‌اند :\r\nنهان پرداختن بهتر از آشكار است اگر چه آشكار پرداختن موجب تأسى جستن ديگران شود . گروهى گفته‌اند : نهان پرداختن بهتر از آشكارى است كه موجب اقتداى ديگران نشود امّا آشكار پرداختن زكات براى اقتدا كردن ديگران بهتر از پرداخت نهانى است ، دليل بر آن اين است كه خداى متعال پيامبران را به آشكار ساختن عمل امر كرده تا ديگران به آنها اقتدا كنند در حالى كه آنها را به منصب نبّوت اختصاص داده است . و نمىتوان گفت كه خدا آنها را از بهترين دو كار محروم ساخته است و گفتار پيامبر ( ص ) :\r\n« پاداش كسى را كه سنّت نيك نهد و كسى به آن سنّت عمل كند به كسى دهند كه سنّت را نهاده است » ، بر اين حقيقت دلالت مىكند و در بعضى روايات است : « عمل نهانى هفتاد برابر عمل آشكار ثواب دارد و عمل آشكار هرگاه به عمل كننده‌اش اقتدا شود هفتاد برابر عمل نهانى ثواب دارد » . « 105 » و دليلى ندارد كه كسى در اين مورد مخالفت كند ، زيرا هرگاه دل از آلايشهاى ريا رها شود و در هر دو حالت ( نهان و آشكار ) اخلاص كامل به يك صورت باشد عملى كه بدان اقتدا شود ناگزير بهتر است و تنها بيم\r\n\r\n\r\n","description":"","footnote":"\r\n( 105 ) اين حديث را بيهقى در الشعب از حديث ابودردا به همين صورت در حالى كه به جزء اولش اكتفا كرده روايت كرده و گفته است : هذا من افراد بقية عن شيوخه المجهولين و پيش از اين گذشت و از حديث ابن عمر نقل كرده « عمل السّر افضل من عمل العلانية و العلانية افضل لمن اراد الاقتدا » و گفته است تنها او بقيهء حديث را از عبد الملك بن مهران نقل كرده و از حديث عايشه چنين نقل كرده « يفضل او يضاعف الذكر الخفّى الذى لا يسمعه الحفظة على الذى تسمعه بسبعين ضعفا » و گويد : تنها معاوية بن يحيى صدفى آن را نقل كرده است و او ضعيف است ( المغنى ) .\r\n","page_name":" 261 ","page_number":261},
  {"content":"\r\n\r\nآشكار شدن ريا مىرود و هرگاه موجب ريا شود اقتداى ديگران به او نفعى به حالش ندارد و موجب هلاكتش مىشود و هيچ اختلافى نيست كه در اين صورت عمل نهانى بهتر از آشكار است .\r\nولى كسى كه عمل را آشكار مىسازد دو وظيفه دارد :\r\n1 - عمل را در آنجايى آشكار سازد كه بداند به آن تأسّى مىشود يا گمان به آن داشته باشد . بسا مردى كه خانواده‌اش به او اقتدا كنند ، ولى همسايگانش اقتدا نكنند و بسا باشد كه همسايگانش به او اقتدا كنند ولى بازاريان اقتدا نكنند و بسا كه اهل كويش به او تأسّى جويند ؛ و عالم سرشناس كسى است كه تمام مردم به او تأسّى مىجويند . بنابراين غير عالم هرگاه بعضى عبادتها را آشكار سازد بسا باشد كه به رياكارى و نفاق نسبت داده شود و او را نكوهش كرده و به او تأسّى نجويند . پس آشكار ساختن بىفايده بر او جايز نيست و تنها به قصد تأسّى جستن ديگران مىتوان عمل را آشكار كرد ، در صورتى كه شخص اظهار كنندهء عمل ، مورد تأسّى باشد و ديگران به او اقتدا كنند .\r\n2 - حالتى است كه شخص بايد مواظب قلب خود باشد ، چرا كه گاه ممكن است علاقه به رياى پنهان در قلبش باشد و به بهانهء تأسّى جستن ديگران او را به آشكار ساختن عمل فرا بخواند ، و تنها تمايلش تظاهر به عمل است تا به او تأسّى شود ، و اين است حال تمام كسانى كه اعمالشان را آشكار مىسازند جز مخلصان نيرومند و آنها بسيار اندكند ؛ و شايسته نيست كه شخص ضعيف خود را به آن بفريبد و ندانسته هلاك شود ، زيرا حكايت شخص ضعيف ، حكايت غريقى است كه اندكى به شناورى وارد است و به گروهى از غرق شدگان مىنگرد و بر آنها ترحّم مىكند و به طرف آنها مىآيد تا به او دست بياويزند در نتيجه آنها هلاك شوند و خود نيز به هلاكت مىرسد در حالى كه رنج غرق شدن در دنيا ساعتى بيش نيست و اى كاش هلاكت به وسيلهء ريا نيز مانند غرق شدن در آب بود . چنين نيست بلكه رنج هلاكت به ريا بسيار طولانى است و اين لغزشگاه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nگامهاى عابدان و دانشمندان است ، چرا كه آنها خود را در اظهار عبادات شبيه به نيرومندان مىسازند در حالى كه دلشان قدرت اخلاص را ندارد و با ريا اعمالشان باطل مىشود و دريافتن آن دشوار است . آزمايش آن اين است كه بر نفس خويش عرضه بدارد كه اگر به او بگويند : عمل خود را پنهان دار تا مردم به عابد ديگرى اقتدا كنند و برايت در پنهان ساختن عمل همان پاداش آشكار ساختن باشد ؛ پس اگر قلبش مايل شود كه تنها به او تأسى جويند و او عمل را آشكار سازد انگيزهء او بر عمل رياست نه طلب پاداش و ثواب و تأسى جستن مردم به او و تمايل يافتن به خير ؛ چرا كه مردم با نگريستن به ديگرى به كار خير رغبت خواهند كرد و پاداش او با پنهان ساختن عمل بيشتر خواهد بود . پس اگر غرضش رياكارى در برابر مردم نيست چرا قلبش به اظهار عمل مايل است از اين رو بايد بنده از نيرنگهاى نفس بپرهيزد ، چرا كه نفس بسيار فريبكار است و شيطان در كمين و دوستى مقام و جاه بر قلب غالب است و اعمال آشكار كمتر از آفتها سالم مىماند . پس شايسته نيست كه هيچ چيز را با ايمنى از ريا معادل سازد و ايمنى از ريا در پنهان ساختن عمل است ، و در آشكار ساختن اعمال خطرهايى است كه امثال ما توان مقابلهء با آنها را نداريم . بنابراين پرهيز از اظهار عمل براى ما و تمام ضعيفان سزاوارتر است .\r\nقسم دوّم آن است كه پس از فراغت از عمل آن سخن بگويد و حكم آن همان حكم آشكار ساختن خود عمل است و خطر اين بيشتر است ، زيرا هزينهء سخن گفتن بر زبان آسان است و گاه در نقل عمل انجام شده مبالغه و افزون وجود دارد و نفس از اظهار ادّعاها سخت لذّت مىبرد ، جز اين كه اگر ريا به دو راه يابد سپس در تباه ساختن عبادت گذشته پس از فراغت از آن اثر بگذارد از اين جهت آسان‌تر است و اين عمل جايز است دربارهء كسانى كه قلبى قوى و اخلاصى كامل دارند و مردم در نظرشان كوچكند و نكوهش و ستايش مردم براى ايشان يكسان و جايز است عمل انجام شده را در نزد كسى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nبگويد كه اميد تأسى جستن او و رغبتش به كار خير به سبب نقل آن عمل باشد . بلكه اگر نيّت صاف و از تمام آفتها سالم باشد اظهار آن مستحب است ، چرا كه اظهار عمل ، تشويق به كار خير است و تشويق به كار خير هم خير است . نظير آن از گروهى از پيشينيان نيرومند نقل شده است و شايسته نيست باب اظهار كردن عمل بسته شود ، در حالى كه آفرينش انسانها بر شبيه شدن و تأسى جستن به ديگران سرشته شده است بلكه اظهار كردن عبادت از سوى رياكار - هرگاه مردم از رياكار بودنش آگاه نباشند - خير فراوانى براى مردم دارد ولى براى خود رياكار شرّ است ، و بسا شخص مخلصى كه عامل اخلاص او تأسى جستن به كسى است كه در پيشگاه خدا ريا مىكند . روايت شده است كه انسانها صبحگاهان از كوچه‌هاى بصره مىگذشتند ، صداى كسانى را كه در نماز قرآن مىخواندند از خانه‌ها مىشنيدند . پس يكى از آنان كتابى در ريزه كاريهاى ريا تصنيف كرد . پس سحر خيزان قرآن خواندن در نماز را رها كرده و مردم ديگر بدان كار رغبت نشان نمىدادند و مىگفتند : كاش آن كتاب تصنيف نشده بود . بنابراين رياكار كه عمل خويش را آشكار مىسازد خير فراوانى براى ديگران دارد اگر از رياكارى او آگاه نشوند ، و همانا خدا اين دين را با مرد گنهكار و گروههايى كه بهره‌اى از نيكى ندارند تقويت مىكند ، چنان كه در روايات « 106 » وارد شده است و بعضى رياكاران مورد تأسى ديگران واقع مىشوند .\r\n\r\nمواردى كه پنهان داشتن گناهان مجاز است و مكروه است مردم از آن آگاه شوند و از آن نكوهش كنند\r\n( 1 ) بايد دانست كه در اخلاص اصل آن است كه نهان و آشكار يكسان باشد ، چنان كه\r\n\r\n\r\n","description":"","footnote":"\r\n( 106 ) اين حديث را بخارى در ( صحيح ) ، ج 8 ، ص 155 ، و ابو عوانه در مسند خود ، ج 1 ، ص 46 ، و احمد در مسند خويش ، ج 2 ص 309 ، و دارمى در ( سنن ) ، ج 2 ، ص 240 ، روايت كرده‌اند .\r\n","page_name":" 264 ","page_number":264},
  {"content":"\r\n\r\nيكى از آنان گفته است : بر شماست كه عمل را آشكار سازيد . گفته شد : عمل آشكار چيست ؟ گفت : عملى است كه هرگاه كسى از آن آگاه شود از آن شرم نكنى . ديگرى گفته است : هيچ كارى نكردم كه اگر مردم آگاه شوند باكى داشته باشم ، مگر آميزش با خانواده‌ام و بول و غايط . جز اين كه اين درجهء بزرگى است كه هر كسى به آن نمىرسد . و آدمى از گناهان قلبى و بدنى تهى نيست كه آنها را پنهان مىدارد و نمىخواهد مردم از آن آگاه شوند ، بويژه شهوتها و آرزوهايى كه در سينه‌ها خطور كرده و انسان را سرگرم مىكند و خدا از تمام آنها آگاه است ، بنابراين تصميم بنده به پنهان داشتن آن از بندگان ، بسا مىشود كه گمان ريايى به آن برود كه ممنوع است ، در حالى كه چنان نيست ، بلكه رياى ممنوع اين است كه آن را بپوشاند تا به مردم نشان دهد كه ديندار است و از خدا مىترسد با اين كه چنان نيست . اين است پوشاندن عمل رياكار ، امّا شخص راستگويى كه ريا نمىكند مىتواند گناهان را بپوشاند ، و قصد پنهان ساختن گناه براى وى صحيح است ، و درست است كه در صورت آگاه شدن مردم از آن غمگين شود از هشت نظر :\r\n1 - اين كه شاد بشود كه خدا عملش را مستور دارد و هرگاه رسوا شود از اين كه خدا پردهء او را دريده است غمگين شود و از آن بترسد كه در قيامت نيز پرده‌اش دريده شود زيرا در خبر وارد شده : « هر كس خدا در دنيا گناهش را بپوشاند در آخرت نيز گناهش را مىپوشاند » « 107 » و اين اندوهى است كه از ايمانى محكم نشأت مىگيرد .\r\n2 - اين كه بداند خداى متعال دوست ندارد كه گناهان آشكار شود و دوست دارد پنهان بماند ، چنان كه پيامبر ( ص ) فرمود : « كسى كه گناهى مىكند بايد آن را به پوشش الهى بپوشاند » « 108 » بنابراين شخص گنهكار اگر چه با گناه نافرمانى خدا مىكند ولى دلش از دوستى آنچه خدا دوست دارد خالى نيست و اين حالت از قدرت ايمان نشأت\r\n\r\n\r\n","description":"","footnote":"\r\n( 107 ) اين حديث را مسلم ، در ( صحيح ) ، ج 8 ، ص 21 ، روايت كرده و پيش از اين گذشت .\r\n( 108 ) اين حديث را حاكم در مستدرك ، ج 4 ، ص 244 ، به لفظ ديگر روايت كرده و گفته است : اين حديث بنابر شروط شيخين ( بخارى و مسلم ) صحيح است - ولى آنان آن را روايت نكرده‌اند .\r\n","page_name":" 265 ","page_number":265},
  {"content":"\r\n\r\nمىگيرد ، چرا كه خدا آشكار شدن گناهان را دوست ندارد و نشان صداقت در او اين است كه از آشكار شدن گناه ديگرى نيز بيزار باشد و به خاطر آن غمگين مىشود .\r\n3 - نكوهش مردم را نسبت به خودش نپسندد از آن نظر كه موجب اندوهش مىشود و دل و عقلش را از بندگى خداى متعال باز مىدارد ، زيرا طبيعت از نكوهش آزرده مىشود و با عقل به ستيز مىپردازد و از بندگى خدا بازمىماند و به همين سبب شايسته است از ستايشى كه او را از خداى متعال بازمىدارد و دلش را فرامىگيرد و از ياد خدا منصرف مىسازد نيز بيزار باشد . اين حالت نيز نشان قدرت ايمان است ، زيرا كسى كه براستى تمايل به آسودگى قلب دارد تا خدا را بندگى كند داراى ايمان است .\r\n4 - اين است كه پوشاندن گناه و تمايلش به آن براى آن است كه از نكوهش مردم بيزار است از آن نظر كه طبيعتش را آزرده مىكند ، چرا كه نكوهش دل را به درد مىآورد ؛ چنان كه زدن بدن را مىآزارد و آزرده شدن دل از گناه حرام نيست و انسان با آزرده شدن گناهكار هم نيست ولى آنگاه گناهكار است كه از نكوهش مردم بىتابى كند و نكوهش مردم او را به كارى وادارد كه انجامش روا نيست تا به اين وسيله از نكوهش آنها بپرهيزد و بر آدمى لازم نيست كه از نكوهش مردم غمگين و آزرده نشود ؛ آرى كمال صداقت در اين است كه ديدن و نديدن مردم برايش يكسان باشد در نتيجه نكوهشگر و ستايشگر در نظرش يكسان مىشود ، چون مىداند كه ضرر و نفع در دست خداست و تمام بندگان ناتوانند . اين چنين افرادى براستى اندكند ، چون بيشتر طبيعتها از نكوهش آزرده مىشوند زيرا در نكوهش احساس كمبود مىشود ، و بسا كه آزرده شدن از نكوهش ستوده باشد هرگاه نكوهشگر ، در دين بينش داشته باشد زيرا صاحبان بصيرت گواهان خدايند و نكوهش آنها بر نكوهش خداى متعال و نقصان در دين دلالت دارد . پس چگونه از آن غمگين نشود ، آرى اندوهى كه نكوهيده است اين است كه غمگين شود كه ستايش به ديندارى را از دست داده است و گويى دوست دارد كه به ديندارى ستايش شود و جايز\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nنيست كه دوست بدارد به بندگى خدا ستوده شود و براى بندگى خدا از ديگرى پاداش بخواهد . بنابراين اگر اين حالت را در خودش يافت بر او لازم است كه با بيزارى جستن و ردّ كردن با آن مقابله كند . امّا بيزارى از نكوهش در برابر گناه از نظر طبيعت آدمى نكوهيده نيست از اين رو بر او لازم است گناه را پوشيده بدارد تا از نكوهش بر كنار باشد و تصوّر مىرود كه بنده بگونه‌اى باشد كه ستايش را دوست نداشته باشد و نكوهش را نيز نپسندد و فقط مقصودش اين باشد كه مردم از نظر ستايش و نكوهش او را رها سازند چه بسا شخصى كه در برابر لذّت ستايش صبر مىكند ولى در برابر رنج نكوهش صبر ندارد ، زيرا ستايش با لذّت طلبى همراه است و لذّت نخواستن رنج‌آور نيست ولى نكوهش رنج‌آور است . بنابراين دوستى ستايش بر عبادات ثواب خواستن براى اطاعت در حال حاضر است ، امّا بد آمدن از نكوهش بر معصيت هيچ محذورى ندارد و جز اين كه اندوهش از اين كه مردم از گناهش آگاه شده‌اند او را از آگاه شدن خدا ( بر گناهش ) باز مىدارد ، و اين كمال نقصان دينى است ، بلكه شايسته است از آگاهى خدا و نكوهش او بر گناه خويش بيشتر غمگين شود . گاه از نكوهش بدش مىآيد از آن نظر كه نكوهشگر با آن عمل معصيت خدا كرده است و اين نيز نشان ايمان شخص است ، و نشانهء آن اين است كه نكوهش نكوهشگر را نسبت به ديگران نيز نپسندد ، پس در اين ناراحتى فرقى ميان خودش و ديگران نمىگذارد در صورتى كه اگر ناراحتى مربوط به طبيعت او باشد چنين نيست .\r\n5 - گناه خود را مىپوشاند تا هرگاه گناهش دانسته شود كسى نسبت به او قصد بدى نكند و اين غير از رنج نكوهش است ، چرا كه نكوهش از آن نظر دردآور است كه قلب از پستى و كاستى صاحب خود آگاه مىشود و بايد گناه را بپوشاند حتّى از كسانى كه از شرّ آنان در امان است ، و گاه از شرّ كسى كه از گناهش آگاه مىشود به دليلى مىترسد ؛ در اين صورت لازم است گناه خود را به خاطر پرهيز از شرّ او بپوشاند .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n6 - تنها به خاطر شرم گناه را مىپوشاند ، چرا كه شرمندگى خود نوعى درد غير از درد نكوهش و قصد شرّ است . و حيا خوى پسنديده‌اى است كه در آغاز كودكى آنگاه كه نور عقل بر او مىتابد پديد مىآيد و هرگاه كار زشتى از او مشاهده شود شرمنده مىگردد و اين صفتى ستوده است ، زيرا رسول خدا ( ص ) فرمود : « تمام انواع شرم خوب است » ، « 109 » و فرمود : « حيا شعبه‌اى از ايمان است » « 110 » ، و فرمود : « از شرم جز خوبى نيايد » « 111 » و فرمود : « خدا شخص پر آزرم و بردبار را دوست مىدارد » . « 112 » بنابراين كسى كه گناه مىكند و به اين كه گناهش بر مردم آشكار شود اهميّت نمىدهد علاوه بر گناه مرتكب گناه پرده‌درى و بىشرمى شده و حال او بدتر از حال كسى است كه گناه مىكند و آن را مىپوشاند و از آن شرم دارد ، جز اين كه شرم با ريا آميخته است و آدمى را سخت به اشتباه مىاندازد و كمتر كسى آن را درك مىكند ، زيرا هر رياكارى مدّعى است كه از گناه شرم دارد و علّت اين كه عبادات را به خوبى انجام مىدهد شرم داشتن از مردم است ، ولى اين ادّعا دروغ است بلكه شرم خوبى است كه از طبع بزرگوارانه نشأت مىگيرد و در پى شرم ، انگيزه ريا و اخلاص تحريك مىشود و ممكن است به همراه شرم اخلاص بيايد و ممكن است ريا بيايد . توضيح مطلب اين است كه شخص از دوست خود درخواست قرضى مىكند و نفس او راضى به قرض دادن نيست ولى از جواب ردّ دادن شرم دارد و مىداند كه اگر به وسيلهء ديگرى وام مىخواست كه شرم نمىكرد پاسخ رد مىداد و رياكارانه قرض نمىداد و براى ثواب هم نمىداد . در چنين موردى چند حالت براى شخص وجود دارد .\r\n\r\n\r\n","description":"","footnote":"\r\n( 109 ) اين حديث را مسلم در ( صحيح ) ، ج 1 ، ص 47 ، از حديث عمران بن حصين روايت كرده است .\r\n( 110 ) اين حديث را بخارى در ( صحيح ) ، ج 1 ، ص 9 ، از حديث ابو هريره روايت كرده است .\r\n( 111 ) اين حديث را مسلم در ( صحيح ) ، ج 1 ، ص 46 ، از حديث عمران بن حصين و بخارى در ( صحيح ) ، ج 8 ، ص 35 ، نيز از حديث عمران روايت كرده است .\r\n( 112 ) عراقى گويد : اين حديث را طبرانى از حديث فاطمه عليها سلام ، روايت كرده است .\r\n","page_name":" 268 ","page_number":268},
  {"content":"\r\n\r\nاين كه بطور شفاهى و صريح وامخواه را ردّ كند و اهميّت ندهد كه به بىحيايى منسوب شود . اين عمل از كسى سر مىزند كه شرم ندارد ، زيرا شخصى كه حيا دارد يا تعلّل مىورزد يا وام مىدهد . پس اگر وام بدهد براى وام دهنده سه حالت متصوّر است :\r\nحالت اول آن است كه ريا و حيا را با هم در آميزد به اين كه شرم به هيجان آيد و در نزد او ردّ كردن وامخواه زشت مىآيد و ريا در او به هيجان مىآيد ، و مىگويد : سزاوار است كه به او وام بدهد تا تو را بستايد و نامت به بخشندگى مشهور شود ، يا سزاوار است كه به او وام داده شود تا تو را نكوهش نكند و به بخل نسبت ندهد ، و هر گاه به اين صورت وام دهد رياكارانه وام داده است و آنچه ريا را تحريك كرده به هيجان آمدن شرم است .\r\nحالت دوّم آن است كه ردّ كردن وامخواه به خاطر شرم بر او دشوار آيد و در نفس وى بخل بماند و دادن وام بر او دشوار شود . پس انگيزهء اخلاص در او به هيجان آيد و به خود بگويد : صدقه يك اجر دارد و قرض هجده اجر ؛ بنابراين وام دادن ثوابش بيشتر و موجب خوشحال شدن دوست است و آن در پيشگاه خدا ستوده است و به اين انگيزه وام مىدهد . پس اين شخص در وام دادن اخلاص دارد و شرم ، اخلاص او را برانگيخته است .\r\nحالت سوّم آن است كه نه ميل به ثواب دارد نه بيم از نكوهش وامخواه و نه علاقه به ستايش او ، زيرا اگر وامخواه به وسيلهء پيكى وام مىخواست ، به او نمىداد ، و فقط به خاطر شرم به او داده است ؛ چون در قلب خود رنج آزرم را احساس كرده است و اگر حيا نبود وامخواه را ردّ مىكرد و اگر بيگانه‌اى مىآمد كه از او شرم نداشت يا شخص پستى مىآمد يقينا او را ردّ مىكرد ، اگر چه در وام دادن ثواب و ستايش بسيار است ولى وام دادن او فقط به خاطر شرم بوده است و اين مورد تنها در امور زشت چون بخل و ارتكاب گناهان است . رياكار از كارهاى مباح نيز حيا مىكند تا آنجا كه اگر در حال تند راه رفتن\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nديده شود حركت خود را آهسته مىكند ، يا اگر در حال خنده ديده شود ، به حال گرفتگى برمىگردد و مىپندارد كه اين كار شرم است ، در صورتى كه عين رياكارى است ، و گفته شده : بعضى رياكاريها نشان ضعف است و اين سخن درست است و مقصود شرم داشتن از امورى است كه زشت نيست مانند شرم داشتن از موعظه كردن مردم و پيشنمازى ، اين شرم در كودكان و زنان ستوده و در خردمندان ناستوده ، گاه گناهى از پيرى ديده مىشود و به خاطر پيروى وى حيا مىكنند كه آن را بر او زشت شمارند ، زيرا « يكى از نشانه‌هاى بزرگداشت خدا بزرگداشت پيرمرد مسلمان است . » و اين حيا نيكوست و نيكوتر از آن اين است كه از خدا شرم كند و امر به معروف را ضايع نسازد ، و شخصى كه ايمان محكم دارد شرم از خدا را بر شرم از مردم ترجيح مىدهد و شخص ضعيف الايمان گاهى توان آن را ندارد . اين بود كه جايز است به خاطر آنها كارهاى زشت و گناهان را پنهان داشت .\r\n7 - اين است كه بيم دارد اگر گناهش را آشكار سازد اهميّت گناهان در نفس او ساقط شود و نفس وى بر گناهان جرأت پيدا كند ، زيرا هر گاه نفس به آشكار انجام دادن گناهان انس بگيرد بسيار در گناهان فرو رود و اسير تمايلات خود شود .\r\n8 - از بيم آن كه ديگران بر او جرى شوند و به او تأسى جويند گناهش را آشكار نمىكند ، و همين يك علّت است كه در آشكار ساختن عبادت جريان دارد و آن اسوه است و ويژهء پيشوايان يا كسى است كه به او اقتدا مىشود به همين دليل سزاوار است كه گنهكار نيز گناهش را از خاندان و فرزندانش پنهان بدارد ، چرا كه آنان از او مىآموزند .\r\nبنابراين در پوشاندن گناهان هشت عذر است . ولى براى آشكار ساختن عبادت جز همين يك عذر ، عذرى وجود ندارد ، و هر گاه قصدش از پنهان ساختن گناه اين باشد كه توهّم ديندار بودن خود را در مردم ايجاد كند رياكار است ، چنان كه هر گاه در آشكار ساختن عبادت آن قصد را داشته باشد رياكار است اگر بگويى : آيا براى بنده جايز است كه اگر مردم او را به درستكارى بستايند ، ستايش آنها را دوست بدارد و براى آن ستايش\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nآنها را نيز دوست بدارد ، در حالى كه مردى به پيامبر ( ص ) عرض كرد : مرا به كارى راهنمايى فرما كه خدا و مردم مرا بر انجام آن كار دوست بدارند . فرمود : « به دنيا بىميل باش تا خدا تو را دوست بدارد و اين مال بىارج دنيا را به طرف مردم بينداز تا تو را دوست بدارند . » « 113 » مىگوييم : اين كه دوست بدارى مردم تو را دوست بدارند گاهى مباح و گاه ستوده و گاه نكوهيده است . ستوده آن است كه دوستى مردم را بخواهى تا از آن پىببرى كه خدا تو را دوست دارد ، زيرا خداى متعال هر گاه بنده‌اى را دوست بدارد محبت او را در دل بندگان خود جاى مىدهد . نكوهيده اين است كه دوست بدارى مردم حج و جهاد و نماز و بندگى تو را بستايند و دوست بدارند زيرا اين كار اجرت خواستن بر عبادت خدا در دنيا علاوه بر ثواب خداست . مباح آن است كه دوست بدارى مردم تو را در برابر صفات ستوده دوست بدارند نه در برابر عبادتهاى ستودهء معيّن ، بنابراين چنين دوستى مانند دوست داشتن مال است ، زيرا مالكيّت بر دلها وسيله‌اى براى رسيدن به هدفهاست ، چنان كه مالكيّت اموال نيز چنين است پس تفاوتى با هم ندارند .\r\n\r\nترك عبادات از بيم ريا و داخل شدن در آفتها\r\n( 1 ) بايد دانست كه بعضى از مردم عمل را از بيم آن كه ريا شود ترك مىكنند و اين اشتباه و مطابق خواستهء شيطان است ، بلكه حق در ترك اعمال و ترك نكردن آن از بيم آفتها مواردى است كه بيان مىكنيم : و آن موارد اين است كه عبادات تقسيم مىشود به عبادتى كه در خود آن لذّتى نيست مانند نماز ، روزه ، حج ، جهاد زيرا در اين اعمال تحمل سختى و نوعى مجاهده است و علّت لذّتبخش بودنش آن است كه به ستايش مردم منتهى\r\n\r\n\r\n","description":"","footnote":"\r\n( 113 ) اين حديث را ابن ماجه در ( سنن ) ، به شمارهء 4102 ، از حديث سهل بن سعد روايت كرده و در اسناد آن خالد بن عمرو است ، كه محدثان در ضعيف بودن او اتفاق نظر دارند و متّهم به جعل حديث است جز اين كه نووى گفته است اين حديث را ابن ماجه و ديگران با سندهاى خوبى روايت كرده‌اند .\r\n","page_name":" 271 ","page_number":271},
  {"content":"\r\n\r\nمىشود و ستايش مردم لذّتبخش است و آن هنگامى است كه مردم از آن آگاه شوند و نيز به چيزى مىانجامد كه لذّتبخش است و آن بسيارى امورى است كه به بدن منحصر نيست ، بلكه مربوط به آفريدگان است ، مانند خلافت ، قضاوت ، سرپرستيها ، امورى كه مخصوص به امام يا مجتهد جامع الشرايط است ، پيشنمازى ، موعظه و تدريس و بخشيدن مال به مردم و جز آنها از امورى كه آفتش بسيار است چون به انسانها مربوط است و لذّت دارد .\r\nبخش اوّل : عبادتهايى است كه مخصوص بدن است و مربوط به ديگرى نيست و در خود آن لذّتى نيست مانند نماز ، روزه ، حج ، بنابراين خطرهاى ريا در آن سه چيز است :\r\n1 - خطرى كه پيش از عمل وارد مىشود و آدمى را بر شروع آن تحريك مىكند تا مردم ببينند و انگيزهء دين همراه آن نيست . اين خطر از خطرهايى است كه شايسته است ترك شود ، زيرا معصيتى است كه در آن بندگى نيست ، چون با صورت عبادت به منزلت يافتن در دل مردم توسّل جسته است . پس اگر انسان بتواند انگيزهء ريا را از خود دور سازد و نفس را ترك كند و به آن بگويد : آيا از مولايت شرم ندارى كه كار را براى او انجام نمىدهى و براى بندگانش انجام مىدهى ؟ تا انگيزهء ريا دور شود و نفس كار را براى خداى متعال انجام دهد و نفس را براى خطور كردن ريا و كفارّهء آن كيفر دهد تا مشغول عمل شود .\r\n2 - در آغاز براى خدا به عبادت برانگيخته مىشود ولى همراه با شروع عبادت ، ريا عارضش مىشود بنابراين سزاوار نيست كه عمل را ترك كند ، چرا كه انگيزهء دينى يافته است و بايد به عمل شروع كند و با نفس خود در دور ساختن ريا مبارزه كند و با تلاشى كه نقل كرديم يعنى با مجبور ساختن نفس به بيزارى از ريا و امتناع از قبول آن ، اخلاص به دست بياورد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n3 - عبادت را با اخلاص شروع كند سپس ريا و انگيزه‌هاى آن عارض شود . پس شايسته است كه در دور ساختن ريا بكوشد و عمل را رها نكند تا به اخلاص برگردد و به اجبار نفس خود را به اخلاص برگرداند تا عمل تمام شود ، زيرا شيطان در آغاز آدمى را به ترك عمل فرا مىخواند و چون جوابش ندهد و مشغول عبادت شود وى را به ريا دعوت مىكند و هرگاه جواب او را ندهد و دورش كند ، همان جا مانده و به او مىگويد : اين عمل خالص نيست ، تو رياكارى و زحمتت هدر است ، پس عملى كه در آن اخلاص نيست چه فايده‌اى دارد تا با اين وسوسه‌ها انسان را به ترك عمل وادار كند ، و هرگاه عمل را ترك كند مقصود شيطان حاصل مىشود ؛ داستان كسى كه عمل را از ترس رياكارى ترك مىكند داستان كسى است كه مولايش به او گندمى آميخته به خاك دهد و به او بگويد : خوب آنها را از خاك پاك كن ، پس اصل پاكسازى را رها كند و بگويد : مىترسم كه اگر مشغول آن كار شوم نتوانم خوب تميز كنم ، پس اصل عمل را ترك كند كه نتيجه‌اش ترك اخلاص همراه با ترك اصل عمل است و كار بىثمرى است ، و از همين قبيل است كه عمل را از بيم مردم كه به او رياكار گويند ترك كند و مردم با اين كار گنهكار شوند و اين نيز از حيله‌هاى شيطان است ، زيرا در آغاز بدگمانى نسبت به مسلمانان در انسان ايجاد كرده در حالى كه سزاوار نيست انسان به مردم بدگمان باشد ؛ سپس اگر بدگمان شد گفتار آنها نبايد به او زيانى برساند و ثواب عبادت را از دست بدهد ، زيرا ترك عمل از بيم گفتار آنان كه « وى رياكار است » عين ريا مىباشد . بنابراين اگر ستايش آنها را دوست ندارد و از نكوهش آنها نمىترسد ، با گفتارشان كه وى رياكار است يا مخلص است چه كار دارد و چه فرقى است ميان اين كه عمل را از بيم اين كه بگويند رياكار است رها سازد . اين كه عمل را خوب انجام دهد از بيم آن كه بگويند : وى غافل و تقصير كار است ، بلكه ترك كردن عمل از اين دشوارتر است . تمام اينها حيله‌هاى شيطان براى خدا پرستان نادان است . آنگاه چگونه طمع دارد كه با ترك عمل\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاز شيطان رها شود ، در حالى كه شيطان او را رها نمىسازد . بلكه در اين حال به او مىگويد : مردم مىگويند : عمل را ترك كردى تا بگويند : شخص مخلصى هستى و شهرت طلب نيستى و با اين سخنان تو را مجبور به فرار مىكند ؛ پس اگر بگريزى و داخل گودالى در زير زمين شوى شيرينى آگاهى مردم را از زهدت و فرارت از مردم و احترام قلبى آنها به تو را در دلت مىافكند . پس چگونه از شيطان رها مىشوى بلكه نجاتى از شيطان نيست ، مگر اين كه شناخت آفت ريا را از دلت جدا نكنى و بدانى كه در آن ضرر آخرت است و نفع دنيوى ندارد ، تا قلبت همواره از ريا كراهت داشته باشد و از آن امتناع ورزد و با اين حال عمل را ادامه دهى و اهميّت ندهى ، اگر چه دشمن بر حسب طبيعت خود تحريك كند ، چرا كه اين تحريك قطع نمىشود و ترك كردن عمل به خاطر آن آدمى را به بطالت و ترك كارهاى خير مىكشاند . پس تا زمانى كه انگيزهء دينى بر عمل دارى عمل را ترك نكن و با ريايى كه به دل مىگذرد به مبارزه برخيز و دلت را به شرم داشتن از خدا ملزم ساز هرگاه نفست تو را فرا بخواند كه ستايش خدا را با ستايش مخلوق عوض كنى در حالى كه خدا از قلبت آگاه است ، و اگر مردم از دلت آگاه باشند كه قصد ستايش آنها را دارى نسبت به تو خشمگين خواهند شد ، بلكه اگر بتوانى به منظور شرم داشتن از خدا و كيفر كردن نفست بر عمل خود بيفزايى چنان كن ، و اگر شيطان به تو بگويد : تو رياكارى بدان كه دروغگوست چون قلبت با ناخوشايندى ريا و امتناع از آن و بيم از ريا و شرمت از خدا برخورد كرده است . و اگر در قلبت ناخوشايندى از ريا و بيم از آن را نيافتى و انگيزهء دينى هم باقى نمانده بلكه فقط انگيزهء ريا موجود است پس در آن وقت عمل را ترك كن ، و اين كار بعيد به نظر مىرسد . پس هر كس كار را براى خدا شروع مىكند ناگزير است بر اصل قصد ثواب باقى بماند . اگر بگويى : از گروهى نقل شده كه عمل عبادى را از بيم مشهور شدن ترك كرده‌اند .\r\nمىگوييم : اين سخن با موارد بىشمارى كه دربارهء اظهار و عبادتها وارد شده\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمعارضه دارد . خلاصه آن كه ترك كردن مستحبّات جايز است و سخن در انجام كارهاى برتر فقط در توان نيرومندان در دين است نه ضعيفان . بنابراين بهتر آن است كه عمل را تمام كند و در اخلاص بكوشد و عمل را ترك نكند و صاحبان عمل گاه از بيم بسيار به خاطر درمان نفس خود با انجام كار برتر مخالفت مىكنند . بنابراين بايد به نيرومندان در دين تأسى جست .\r\nبخش دوّم اعمالى است كه به مردم مربوط مىشود و در آن آفتها و خطرهاى زيادى است . بزرگترين آنها خلافت سپس قضاوت است ، و بعد از آن موعظه و تدريس و فتوا دادن ؛ آنگاه بخشيدن مال است . امّا خلافت و فرمانروايى اگر همراه عدالت و اخلاص باشد از بهترين عبادتهاست . پيامبر ( ص ) فرمود : « يك روز امام عادل بهتر از عبادت شصت سال شخص تنهاست . » « 114 » پس چه بزرگ است عبادتى كه يك روز آن برابر شصت سال باشد .\r\nپيامبر ( ص ) فرمود : « نخستين كسانى كه به بهشت درآيند سه گروهند و يكى از آنها امام عادل است » « 115 » و فرمود ( ص ) : « سه گروهند كه دعايشان ردّ نمىشود و امام عادل » يكى از آنهاست . « 116 » و فرمود ( ص ) : « نزديكترين مردم به من در نشستن امام عادل است » « 117 »\r\n\r\n\r\n","description":"","footnote":"\r\n( 114 ) اين حديث را طبرانى در الكبير و الاوسط ، روايت كرده و سندهاى الكبير حسن است چنان كه در الترغيب و الترهيب منذرى ، ج 3 ، ص 167 ، آمده است .\r\n( 115 ) اين حديث را مسلم در ( صحيح ) ، ج 8 ، ص 159 ، از حديث عياض بن حمار مجاشعى در حديثى طولانى چنين روايت كرده است « و اهل الجنة ثلاثه ذو سلطان مقسط متصدّق موفّق ، و رجل رحيم رقيق القلب لكل ذى قربى و مسلم ، و عفيف متعفّف ذو عيال . . تا آخر حديث » .\r\n( 116 ) اين حديث را ابن ماجه به شمارهء 1752 ، روايت كرده است « ثلاثه لا تررّ دعوتهم : الامام العادل ، و الصائم حتى يفطر ، و دعوة المظلوم يرفعها الله دون الغمام يوم القيامه . . تا آخر حديث » .\r\n( 117 ) اين حديث را ترمذى در ( سنن ) ، ج 6 ، ص 70 ، از حديث ابو سعيد خدرى چنين روايت كرده است :\r\nان احب الناس الى اللّه يوم القيامه و ادناهم منه مجلسا امام عادل و ابغض الناس . . . تا آخر حديث » .\r\n","page_name":" 275 ","page_number":275},
  {"content":"\r\n\r\nمىگويم : چون خلافت در نزد ما ( اماميّه ) از طرف خداوند تصريح شده و مخصوص امام معصوم و پاك از پليديهاست ، و آلودگيهاى نفس است كه از آن ريا منبعث مىشود ، و پس از امام معصوم كسى مدّعى خلافت نمىشود ، مگر مشركى كه با شرك خود تمام كارهاى نيكش را باطل مىكند ، در اين صورت ما نيازى نداريم كه در خلافت از نظر راه يافتن ريا به آن بحث كنيم . از اين رو سخن را قطع مىكنيم . غزالى در اين جا گفتار و كردارى از اساتيدش نقل كرده است .\r\nغزالى گويد : قضاوت اگر چه پست‌تر از خلافت و حكومت است ، ولى به همان معناست ، زيرا هر كس ولايتى بر مردم دارد امير است و حكمش نفوذ دارد و امير بودن طبعا محبوب است و ثواب قضاوت در صورت پيروى كردن قاضى از حق ، بسيار است و كيفر آن نيز با انحراف از حقّ سخت است .\r\nپيامبر ( ص ) فرمود : « قاضيان سه گروهند يك گروه در بهشت و دو گروه در دوزخند . » « 118 » پيامبر ( ص ) فرمود : « هر كس قضاوت كند بدون كارد ذبح شده است . » « 119 » بنابراين حكم قضاوت حكم امارت است و شايسته است افراد ضعيف ( از نظر دينى ) و هر كسى كه دنيا و لذّتهاى آن در نظرش ارجى دارد آن را ترك كند و لازم است نيرومندان ( در دين ) كه راه خدا از نكوهش هيچ نكوهشگرى باك ندارند عهده‌دار آن شوند ، و هرگاه شاهان ستمكار باشند و قاضى جز با اظهار خلاف و ناديده گرفتن بعضى از حقوق به خاطر آنها و وابستگانشان نتواند قضاوت كند چون مىداند اگر به حق و بر ضرر آنها\r\n\r\n\r\n","description":"","footnote":"\r\n( 118 ) اين حديث را ابو داود از حديث ابن بريده ، در ( سنن ) ، ج 2 ، ص 268 ، روايت كرده و گفته است حديث ابن بريده درست‌ترين است « القضاة ثلثه » و ابن ماجه نيز به شمارهء 2315 ، روايت كرده است .\r\n( 119 ) اين حديث را ابن ماجه در ( سنن ) ، به شماره 2308 ، روايت كرده و در آن از حديث ابو هريره « من جعل قاضيا بين الناس فقد ذبح به غير سكيّن » آمده است ، و ابو داود در ( سنن ) ؛ ج 2 ، ص 268 ، روايت كرده است .\r\n","page_name":" 276 ","page_number":276},
  {"content":"\r\n\r\nحكم كند او را بر كنار ساخته يا از او اطاعت نمىكنند ، بنابراين نبايد عهده‌دار قضاوت شود ، و اگر بر عهده گرفت بر او لازم است كه از شاهان و وابستگانشان مطالبهء حقوق مردم كند و بيم بركنارى هرگز عذرى نباشد كه به او اجازهء اهمال كارى بدهد ، بلكه هرگاه بر كنار شود مسئووليّت از او برداشته مىشود ، و شايسته است اگر براى خدا قضاوت مىكند از بركنارى خوشحال شود و اگر نفس او به اين امر رضايت نداد در اين صورت براى پيروى از هوى و شيطان قضاوت مىكند ، پس چگونه انتظار ثواب دارد ، در حالى كه او همراه با ظالمان در پايين‌ترين طبقات دوزخ است .\r\nمىگويم : از طريق شيعه روايتى است كه كلينى در كافى از امام صادق ( ع ) روايت كرده كه فرموده است : « از حكومت بپرهيزيد كه آن حقّ امامى است كه به قضاوت عالم باشد و در ميان مسلمانان عدالت كند و آن پيامبر يا وصىّ پيامبرى است . » « 120 » از امام صادق ( ع ) روايت شده كه گويد : « امير المؤمنين ( ع ) به شريح فرمود : اى شريح در جايگاهى هستى كه در آن جز پيامبر يا وصىّ پيامبر يا شخص شقىّ نمىنشيند » « 121 » و از آن حضرت روايت است كه فرمود : « قاضيان چهار گروهند سه گروه در دوزخ و يك گروه در بهشت : مردى كه آگاهانه به ستم قضاوت كند ، جايش در دوزخ است ، و مردى كه ندانسته به ستم قضاوت كند جايش در دوزخ است و مردى كه ندانسته به حق\r\n\r\n\r\n","description":"","footnote":"\r\n( 120 ) كافى ، ج 7 ، ص 406 ، علامهء مجلسى ( ره ) گويد : پوشيده نماند كه ظاهر اين روايات بر جايز نبودن قضاوت براى غير معصومين دلالت دارد . و ترديدى نيست كه ائمه ( ع ) قاضيانى به شهرها مىفرستادند ، بنابراين ناگزير بايد آن احاديث را حمل كرد بر اين كه اصل قضاوت حق ائمه ( ع ) است و براى ديگران جز به اجازهء آنها قضاوت جايز نيست و همچنين در حديث بعدى « يجلسه الانبى » منظور اين است كه اصل قضاوت حق انبيا و اوصياى آنهاست خلاصه اين كه انحصار قضاوت به پيامبر و وصىّ او نسبت به كسى است كه بدون اجازه و نصب آن بزرگواران بر مسند قضاوت بنشيند .\r\n( 121 ) همان مأخذ ، همان صفحه ، علامهء مجلسى گويد : احتمال مىرود مقصود بيان دشوارى قضاوت باشد و براى غير معصوم غالبا زحمت دارد يا شرح اين نكته است كه از زمان پيامبر ( ص ) تا اين زمان جز اين سه صنف در مجلس قضاوت ننشسته‌اند و روايت « من لا يحضره الفقيه » « ما جلسه » مؤيّد اين ادّعاست .\r\n","page_name":" 277 ","page_number":277},
  {"content":"\r\n\r\nقضاوت كند جايش در دوزخ است ، و مردى كه آگاهانه به حق قضاوت كند جايش در بهشت است » « 122 » غزالى گويد : امّا موعظه كردن و فتوا دادن و تدريس و روايت كردن حديث و گردآورى سندهاى عالى و تمام امورى كه عامل زيادى جاه و مقام و ارجمندى مىشود نيز مانند آفت حكومت آفتى بزرگ است ، و گذشتگان كه از خدا مىترسيدند تا راهى مىيافتند فتوا نمىدادند و مىگفتند : ( حدّثنا ) درى از درهاى دنياست . كسى كه حدّثنا بگويد گفته است : برايم گشايش دهيد ( از مردم كمك خواسته است . ) مىگويم : ما پيش از اين سخنى از حضرت صادق ( ع ) دربارهء فتوا در كتاب علم از بخش مهلكات نقل كرديم .\r\nغزالى گويد : شخص واعظ در وعظ خود و متأثر شدن دلهاى مردم به آن و گريه و نالهء آنها و روى آوردنشان لذّتى مىيابد كه هيچ لذّتى با آن برابرى نمىكند و هرگاه آن حالت بر قلبش غالب آمد طبيعتش به هر سخن آراسته به دروغى كه در نزد عوام خريدار دارد مايل مىشود اگر چه باطل باشد و از هر سخنى كه بر عوام سنگين و ناپسند مىآيد اگر چه حق باشد مىگريزد ، و تمام همّت خود را صرف كارهايى مىكند كه دلهاى عوام را تكان دهد و منزلتش در دل آنها زياد شود . بنابراين حديث و حكمتى كه مىشنود . شاد مىشود ، از آن نظر كه مناسب گفتن روى منبر است . در حالى كه سزاوار بود شادىاش از آن نظر باشد كه راه خوشبختى و رفتن به راه دين را آموخته تا در درجهء اول خود به آن عمل كند ، آنگاه بگويد : حال كه خدا اين نعمت را به من داده و مرا از اين حكمت بهره‌مند ساخته پس آن را به ديگران افاضه مىكنم تا برادران مسلمانم در نفع آن با من شريك باشند ، و اين از امورى است كه بيم و فتنه‌اش بسيار است و حكم آن حكم حكومتهاست . بنابراين كسى كه هيچ انگيزه‌اى جز جاه‌طلبى و موقعيّت يافتن و از راه\r\n\r\n\r\n","description":"","footnote":"\r\n( 122 ) همان مأخذ ، ص 407 ، باب اصناف قاضيان .\r\n","page_name":" 278 ","page_number":278},
  {"content":"\r\n\r\nدين ارتزاق كردن و فخر فروشى و مال اندوزى ندارد بجاست كه موعظه را ترك كند و با هواى نفس مخالفت كند تا نفسش تمرين كند و در دين قوى شود و از فتنهء نفس خود مطمئن شود ، آنگاه به موعظه كردن ديگران برگردد .\r\nاگر بگوييد : اگر چنين حكمى دربارهء دانشمندان صادر شود دانشها به تعطيلى مىگرايد و كهنه مىشود و جهل تمام مردم را فرا مىگيرد .\r\nمىگوييم : پيامبر ( ص ) از طلب حكومت نهى كرده و از آن بيم داده است « 123 » تا آنجا كه فرموده است : « شما بر حكومت حريص هستيد در حالى كه حكومت ، افسوس و پشيمانى روز قيامت است مگر كسى كه به حق رفتار كند ، و فرمود : دايه خوب است و از شير گيرنده بد است » « 124 » و معلوم است كه اگر سلطنت و امارت تعطيل شود دين و دنيا روى هم باطل مىشود و كشتار در ميان مردم به راه مىافتد و امنيّت از بين مىرود و شهرها خراب و زندگيها نابسامان مىشود و با اين حال چرا پيامبر از آن نهى كرده است ؛ امّا سخن گوينده كه نهى از ريا به منسوخ شدن علم كشانده مىشود اشتباه است زيرا نهى پيامبر ( ص ) از قضاوت به تعطيل شدن قضاوت نمىانجامد ، « 125 » بلكه حبّ رياست مردم را به طلب آن وادار مىكند و همچنين دوستى رياست موجب منسوخ شدن علوم نمىشود بلكه اگر مردم را از طلب علومى كه در آنها رياست است منع كنند و آنها را به زندان و غل و زنجير بكشند از زندان گريخته و زنجيرها را پاره مىكنند و در پى آن مىروند و خداى متعال وعده داده كه اين دين را به وسيلهء گروههايى تقويت مىكند كه\r\n\r\n\r\n","description":"","footnote":"\r\n( 123 ) اين حديث را مسلم و بخارى در ( صحيح ) ، ج 9 ، ص 79 ، به سندهاى خود از عبد الرحمن بن سمره روايت كرده گويد : پيامبر ( ص ) فرمود : « يا عبد الرحمن لا تسأل الاماره فانك ان اعطيتها عن مسألة و كلت اليها ، و ان اعطيتها عن غير مسأله اعنت عليها . . . تا آخر حديث » .\r\n( 124 ) اين حديث را بخارى نيز در ( صحيح ) ، ج 9 ، ص 79 ، از حديث ابو هريره چنين روايت كرده است « انكم ستحرصون على الاماره ، و ستكون ندامة يوم القيامة فنعمت المرضعة و بئست الفاطمة » .\r\n( 125 ) حديث نهى پيامبر ( ص ) از قضاوت را مسلم در ( صحيح ) ، ج 6 ، ص 7 ، از حديث ابوذر روايت كرده « لا تأمرنّ على اثنين و لا توليّن مال يتيم » .\r\n","page_name":" 279 ","page_number":279},
  {"content":"\r\n\r\nبهره‌اى از دين ندارند ، پس دلت را به كار مردم مشغول مدار زيرا خدا آنها را ضايع نمىكند ، و به خودت بينديش ، پس مىگويم : با اين حال اگر در شهر كسانى باشند كه به موعظه قيام كنند در نهى كردن از وعظ فايده‌اى جز امتناع بعضى از آنها نيست و گرنه مىدانيم كه تمام آنها امتناع نكرده و لذّت رياست را رها نمىسازند ؛ پس اگر در شهر جز يك نفر نباشد و موعظهء او براى مردم مفيد باشد ، از آن نظر كه خوش سخن و خوش منظر است و در مردم عوام چنان توهّمى ايجاد كند كه در موعظه‌اش قصد خدا دارد و تارك دنياست و از آن روى گردانده او را از موعظه كردن باز نمىدارد و به او مىگوييم : مشغول موعظه باش و با نفس خود جهاد كن ، پس اگر بگويد : به نفس خود مطمئن نيستم ، مىگوييم : مشغول موعظه باش و با نفس خود جهاد كن ، زيرا مىدانيم كه اگر اين كار ترك شود تمام مردم هلاك مىشوند چون شخص ديگرى نيست كه به اين امر مهم قيام كند ، و اگر بر موعظه مواظبت كند و هدفش مقام باشد او بتنهايى هلاك مىشود و سلامت ماندن دين همهء مردم در نزد ما محبوبتر از سلامت ماندن دين آن يك نفر است . بنابراين او را فداى گروه مىكنيم و مىگوييم : شايد اين همان كسى است كه رسول خدا ( ص ) درباره‌اش فرموده است : « خدا اين دين را به وسيله گروههايى تأييد مىكند كه بهره‌اى از دين ندارند » . « 126 » واعظ كسى است كه با سخن و روش ظاهرىاش مايل به آخرت و بىميل به دنياست ، امّا سخنان بيهوده و الفاظ مسجّع كه توأم با اشعار است و واعظان در اين دوره پديد آورده‌اند از مطالبى است كه در آن تعظيم دين و بيم دادن مسلمانان نيست بلكه اميدوار كردن و جرى ساختن بر گناهان به وسيلهء نكته‌هاى باريك است و لازم است شهرها را از اين واعظان خالى كرد ، زيرا آنها نايبان رجّال و جانشينان شيطانند ، و سخن ما فقط دربارهء واعظى است كه موعظه حسن كند و ظاهرى آراسته داشته باشد و دوست داشته باشد سخنش مورد قبول واقع شود و بس ، و تهديدهايى كه راجع به علماى\r\n\r\n\r\n","description":"","footnote":"\r\n( 126 ) اين حديث پيشتر از منابع متعدد نقل شد .\r\n","page_name":" 280 ","page_number":280},
  {"content":"\r\n\r\nسوء وارد شده و در كتاب علم نقل كرديم ما را از فتنه‌ها و گرفتاريهاى علم برحذر مىدارد .\r\nعيسى ( ع ) فرموده : « اى عالمان سوء روزه مىگيريد ، نماز مىخوانيد ، زكات مىدهيد و آنچه را فرمان مىدهيد انجام نمىدهيد ، و درس مىدهيد آنچه را عمل نمىكنيد ، چه بد حكم مىكنيد با گفته و آرزوها توبه مىكنيد و به هواى نفس عمل مىكنيد . پاك كردن ظاهرتان در حالى كه دلهايتان آلوده است نفعى به حالتان ندارد .\r\nبراستى به شما مىگويم : مانند الك نباشيد كه آرد خوب از آن بيرون مىآيد و سبوس در آن باقى مىماند . همچنين شما سخنان حكمت آميز از دهنهايتان بيرون مىآوريد ولى سخنان نادرست در سينه‌ها داريد ، اى بندگان دنيا چگونه به ثواب آخرت مىرسد كسى كه تمايلات دنيوى او تمام شدنى نيست و رغبتش به دنيا قطع نشده است ؟ براستى به شما مىگويم : دلهاى شما از اعمالتان گريان است ، دنيا را زير زبانهايتان و عمل را زير گامهايتان قرار داده‌ايد . براستى به شما مىگويم : آخرتتان را تباه كرديد . بنابراين خير دنيا در نظر شما محبوبتر از خير آخرت است ، اگر بدانيد كسى پست‌تر از شما نيست ؛ واى بر شما تا كى راه را براى رهروان شب هموار مىسازيد و خود در كوى سرگشتگان اقامت مىكنيد ؟ گويى شما اهل دنيا را دعوت مىكنيد تا دنيا را براى شما رها سازند . آرام ، آرام ، واى بر شما ، خانهء تاريكى كه چراغ بر پشت بام آن نهاده شده و درون آن تاريك و وحشتناك است چه فايده‌اى دارد ، همچنين به حال شما نفعى ندارد كه نور علم در دهنهايتان باشد و باطنتان از آن خالى باشد . اى بندگان دنيا مانند بندگان پرهيزگاريد و نه مانند آزادگان بزرگوار . نزديك است دنيا شما را از ريشه بركند و شما را به صورتهايتان بر زمين بيفكند سپس به خاطر گناهانتان موهاى بالاى پيشانيتان را بگيرند ، دانش شما را از پشت سر برگرداند آنگاه شما را برهنه و تنها به خداى ديّان تحويل دهد پس خدا شما را از كارهاى بدتان آگاه مىسازد و كيفر اعمال بدتان را مىدهد . » حارث محاسبى اين\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nحديث را در يكى از كتابهايش روايت كرده است . « 127 » سپس محاسبى گفته : اين عالمان سوء شيطانهاى انسى و فتنه براى مردم هستند ؛ به مال دنيا و رفعت آن مايلند ؛ و آن را بر آخرت برگزيده‌اند و دين را براى دنياخوار ساخته‌اند . آنان در دنيا ننگ و عارند و در آخرت زيانكار .\r\n\r\nيك پرسش و پاسخ آن\r\n( 1 ) اگر بگوييد : اين آفتها ( براى علم ) آشكار است ولى در روايات به علم و موعظه بسيار ترغيب شده است تا آنجا كه رسول خدا ( ص ) فرمود : « ( يا على ) اگر يك نفر را خدا به وسيلهء تو هدايت كند از دنيا و آنچه در آن است برايت بهتر است : » ؛ و نيز فرمود ( ص ) : « هر دعوت كننده‌اى كه به هدايت دعوت كند و از او پيروى شود پاداش آن عمل و پاداش كسى كه از او پيروى كرده از آن اوست . » و ديگر فضيلتهايى كه براى علم است . بنابراين شايسته است به عالم گفته شود :\r\nمشغول علم باش و رياكارى براى مردم را رها كن چنان كه به نماز گزار گرفتار ريا گويند : عمل را ترك نكن بلكه آن را تمام كن و با نفست به مجاهده بپرداز .\r\nدر پاسخ مىگوييم بايد دانست كه فضيلت و خطر علم مانند فضيلت خلافت و حكومت بسيار است و به هيچ يك از بندگان خدا نمىگوييم : علم را رها كن ، زيرا در خود علم آفتى نيست و فقط آفت در اظهار علم براى تصدّى موعظه و تدريس و نقل احاديث است و نيز به او نمىگوييم : علم را ترك كن تا وقتى كه در خود انگيزهء دينى آميخته به ريا مىيابى ، امّا هرگاه تنها ريا او را به عمل تحريك كند اظهار نكردن علم برايش سودمندتر و سالم‌تر است . همچنين نافله‌هاى نماز هرگاه انگيزه‌اش فقط ريا باشد\r\n\r\n\r\n","description":"","footnote":"\r\n( 127 ) پيش از اين گذشت كه حسن بن على بن شعبه حرّانى در تحف العقول با كمى اختلاف اين حديث را نقل كرده است . و من در كتاب الرعاية لحقوق اللّه آن را نيافته‌ام و ظاهرا از كتاب ديگر او نقل شده است - خدايش رحمت كند - .\r\n","page_name":" 282 ","page_number":282},
  {"content":"\r\n\r\nتركش واجب است ، امّا هرگاه در بين نماز وسوسه‌هاى ريا به دلش خطور كند و از آن كراهت داشته باشد نبايد نماز را ترك كند ، زيرا آفت ريا در عبادات ضعيف است و تنها در حكومتها و سرپرستى منصبهاى بزرگ چون علم بسيار قوى است . خلاصه آفتها سه درجه است :\r\n1 - حكومتها و آفات آن بسيار است و گروهى از پيشينيان از بيم آفت ، آن را رها ساخته‌اند .\r\n2 - نماز ، روزه ، حج ، زكات . گذشتگانى كه دينشان قوى بوده و حتى ضعيفهايشان به اين اعمال پرداخته‌اند و از بيم آفت ، ترك آن را برنگزيده‌اند ، چون آفتى كه در آنهاست ضعيف مىباشد و نابودى آن آفت و تمام كردن عمل براى خدا با كمترين قدرت ميّسر است .\r\n3 - حدّ ميانى بين دو رتبهء قبل است و آن سرپرستى منصب موعظه و فتوا و نقل حديث و تدريس است و آفات اينها كمتر از آفات حكومتها و بيشتر از آفت در نماز است و شخصى كه ايمانش قوى يا ضعيف است نبايد نماز را ترك كند ، بلكه بايد انديشهء ريا را از خود دور سازد . و شايسته است افرادى كه ايمانى ضعيف دارند به كلى حكومت را رها سازند امّا افرادى كه ايمانى قوى دارند نبايد آن را ترك كنند و منصبهاى علم ميان آن دو گروه مشترك است و هر كس آفتهاى منصب علم را آزموده باشد بداند كه آفتهاى آن به آفات حكومت شبيه‌تر است و اگر شخص ضعيف الايمان از آن بپرهيزد سالم‌تر است . و خدا به حقيقت داناتر است .\r\nدر اينجا درجهء چهارمى نيز وجود دارد و آن گردآورى مال و گرفتن آن براى تقسيم كردن بر مستحقّان است . بخشيدن و اظهار بخشندگى جلب ستايش است و شاد كردن\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nدلهاى مردم لذّتبخش است . بنابراين آفتهاى اين درجه نيز بسيار است . دانشمندان در اين باره اختلاف كرده‌اند . گروهى گفته‌اند : هرگاه كسى از راه حلال دنيا بطلبد و از آفات آن در امان بماند و با آن صدقه دهد بهتر از آن است كه به عبادات و مستحبّات مشغول شود ، چرا كه اين عمل خير است و به ديگران خير مىرسد ، مانند ازدواج . گروهى گفته‌اند : اگر انسان بنشيند و به ذكر خدا مداومت كند ، بهتر است ؛ چون گرفتن و بخشيدن انسان را از ياد خدا باز مىدارد . عيسى ( ع ) فرموده است : « اى كسى كه دنيا را مىطلبى تا با آن نيكى كنى ترك دنيا برايت نيكوتر است . » گروهى گفته‌اند : كمترين ضررى كه در طلب دنيا هست اين است كه پرداختن به دنيا انسان را از ياد خدا باز مىدارد در حالى كه ذكر خدا بهتر و بالاتر است . اين حكم در مورد كسى است كه از آفتها درامان باشد ، امّا كسى كه در معرض آفتهاى ريا قرار مىگيرد ترك دنيا برايش بهتر است و مشغول شدن به ذكر خدا بودن اختلاف افضل است .\r\nخلاصه آنچه مربوط به مردم است و نفس از آن لذّت مىبرد آفت زاست ، و بهتر است به عبادات عمل و آفتها دفع شود . پس اگر نتوانست بايد صبر كند و بكوشد و خير و شرّى كه در دلش هست بسنجد و آنچه نور علم بر آن راهنمايى مىكند انجام دهد نه آنچه طبعش به آن مايل است .\r\nجان كلام اين كه آنچه بر دلش سبكتر احساس مىكند غالبا برايش زيانبارتر است ، زيرا نفس فقط از شرّ لذّت مىبرد و خير برايش لذّتبخش نيست و به آن كمتر مايل است ، اگر چه لذّت بردن از كار خير در بعضى از حالتها بعيد نمىباشد .\r\nاينها امورى است كه نمىتوان بطور مبسوط به نفى و اثبات آن حكم كرد و آن منوط به تلاش قلب است تا بنگرد كدام به نفع دين اوست و آنچه در او ترديد ايجاد مىكند رها سازد و آنچه ترديد ايجاد نمىكند انجام دهد . آنچه نقل كرديم\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nگاه جاهل را دچار غرور مىكند و مال را نگاه مىدارد و از بيم آفت ( ريا ) آن را انفاق نمىكند و آن عين بخل است و هيچ اختلافى نيست در اين كه تقسيم كردن مال در كارهاى مباح بهتر از نگاه داشتن مال است ، چه رسد به اين كه در صدقه مصرف شود . تنها اختلاف در كسى است كه احتياج به كسب مال دارد . آيا كسب مال و بخشيدن بهتر است يا فقط مشغول ذكر خدا باشد ، يا از راه حلال مال به دست بياورد و در كارهاى خير خرج كند ؟ اختلاف براى اين است كه در به دست آوردن مال آفتهايى است ، امّا مالى كه از حلال به دست آمده در هر حال بخشيدنش از نگاه داشتنش بهتر است .\r\nاگر بگوييد : صداقت و اخلاص عالم و واعظ در موعظه‌اش با چه نشانه‌اى شناخته مىشود و چگونه معلوم مىشود كه قصدش رياكارى براى مردم نيست ؟\r\nبايد دانست كه صدق و اخلاص عالم و واعظ چند نشانه دارد :\r\n1 - اگر واعظى ظاهر شود كه در وعظ بهتر از اوست و عملش از او بيشتر است و مردم سخن او را بيشتر مىپذيرند ، شاد شود و به او حسد نورزد ، آرى غبطه خوردن و رشك بردن به او عيبى ندارد و رشك آن است كه آرزو كند او نيز از چنان دانشى برخوردار شود .\r\n2 - اگر بزرگان در مجلس او حاضر شوند سخنش تغيير نكند و به همان حال عادى خود باقى بماند و همهء مردم را به يك چشم بنگرد .\r\n3 - دوست نداشته باشد مردم در راه به دنبال او بروند و در بازارها پشت سرش حركت كنند ، البتّه صدق و خلوص عالم و واعظ نشانه‌هاى بسيارى دارد كه بر شمردن آنها سخن را به درازا مىكشاند .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nمواردى كه درست است بنده به خاطر ديدن مردم در عبادت به نشاط آيد و مواردى كه درست نيست\r\n( 1 ) بايد دانست كه گاه انسان با گروهى در محلّى بيتوته مىكند و آنان براى نافلهء شب برمىخيزند يا بعضى از آنها برمىخيزند و تمام شب يا نيمى از آن را به نماز مىگذرانند و او جزء كسانى است كه شب در خانهء خودش فقط لحظاتى را به عبادت مىگذرانده است اما چون آنها را مىبيند ضمن همراهى با آنان براى عبادت به نشاط مىآيد تا آنجا كه بيش از آنچه در خانه عبادت مىكرده عبادت مىكند يا به نماز خواندن مىپردازد هر چند هرگز ( در خانهء خود ) عادت به آن نداشته است . همچنين گاه در محلّى قرار مىگيرد كه اهل آنجا روزه مىگيرند و نشاط روزه گرفتن در او برانگيخته مىشود و اگر آنها نبودند هرگز چنين نشاطى در او نبود . در اين مورد گاه گمان ريا بودن مىرود و به نظر مىآيد كه نبايد با نمازگزاران همراهى كند در حالى كه كليّت ندارد ، بلكه نياز به شرح دارد ؛ زيرا هر مؤمنى به عبادت خدا و به عبادت برخاستن در شب و روزه گرفتن در روز مايل است ، ولى گاه گرفتاريها و موانع او را از اين كار باز مىدارد و قدرت دسترسى بر تمايلات بر او غالب مىآيد يا غفلت او را فرا مىگيرد ؛ و گاه ديدن ديگران و عبادت ديگران و عبادت آنها غفلت او را بر طرف مىسازد ، يا گرفتاريها و موانع در بعضى جاها كنار مىرود و نشاط عبادت در او برانگيخته مىشود . بنابراين گاه شخص در خانهء خودش است و عواملى او را از نماز شب باز مىدارد مانند خفتن روى بستر نرم يا بهره بردن از همسر يا سخن گفتن با خانواده و خويشاوندان خود و سرگرمى به فرزندانش يا بررسى حسابهايى كه با طرافهاى تجارى خود دارد ، و هرگاه در خانهء بيگانه‌اى باشد اين سرگرميهايى كه تمايل او را به كار خير سست مىكند وجود ندارد و عواملى برايش فراهم مىآيد كه او را به كار خير وا مىدارد ، چون ديگران را مىبيند كه به خدا روى آورده و از دنيا روى گردانيده‌اند . پس وى به آنها مىنگرد و در كار خير با آنها رقابت مىكند و بر او\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nگران مىآيد كه در عبادت بر او سبقت جويند از اين رو انگيزهء دينى او تحريك مىشود نه اين كه قصد رياكارى داشته باشد . يا گاه به سبب ناآشنايى با محل و عوض شدن جا يا عامل ديگرى خوابش نمىبرد و اين حالت را مغتنم مىشمارد ، در حالى كه در منزلش گاه خواب بر او غالب آمده و گاه به اين نكته توجه مىكند كه همواره در خانهء خودش است ، از طرفى نفس هميشه اجازهء خواندن نافلهء شب را نمىدهد ، بلكه گاهى چنين اجازه‌اى را مىدهد و عامل نشاط بر عبادت همين اجازه است با بر طرف شدن ديگر موانع ، و گاه روزه گرفتن در خانهء خودش در حالى كه طعامهاى خوب در اختيار دارد ، دشوار مىآيد و نمىتواند در برابر آنها صبر كند . ولى هرگاه دسترسى به غذاهاى لذيذ بر او دشوار باشد روزه گرفتن بر او سخت نمىآيد . از اين رو انگيزهء روزه گرفتن در او ايجاد مىشود . اين عوامل و نظاير آن ممكن است روى دهد و انگيزهء آن ديدن مردم و همراهى وى به آنهاست ، و در اين موقع است كه گاه شيطان مانع از عمل مىشود و مىگويد : به عبادت و نماز و روزه نپرداز ، چرا كه رياكار خواهى بود . تو اين اعمال را در خانه‌ات به جاى نمىآورى و بيش از آن كه در خانه‌ات نماز مىخوانى نماز نخوان ؛ و گاه رغبت شخص به افزودن در عادت به اين خاطر است كه ديگران او را مىبينند و بيم آن دارد كه كمى عبادت وى را نكوهش كنند و آن را به كاهلى او نسبت دهند ، بويژه هرگاه به او گمان دارند كه شب به عبادت اقدام مىكند ، زيرا نفسش به او اجازه نمىدهد كه از چشم آنها بيفتد و مىخواهد موقعيت خود را حفظ كند . در اين موقع است كه شيطان مىگويد ، نماز بگزار كه قصد اخلاص دارى و براى مردم نماز نمىخوانى بلكه براى خداست ، و علت اين كه هر شب نماز نمىخواندى به خاطر موانع بسيار بوده است و اكنون انگيزهء نماز خواندنت بر طرف شدن موانع است نه آگاهى مردم از عبادت تو ؛ و اين امرى است كه آدمى را به اشتباه مىاندازد ، جز صاحبان بينش را . ولى هرگاه بداند كه محرك او بر عبادت رياكارى است شايسته نيست كه بيش از عادت خود حتى يك ركعت نماز\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبخواند ، چرا كه وى با طلب ستايش از مردم به وسيلهء عبادت خدا معصيت خدا مىكند ؛ و اگر انگيزه‌اش بر عبادت براى بر طرف شدن موانع و رشك بدن و رقابت با عبادت ديگر مردم است ، موافقت و همراهى در عبادت با ديگران جايز است ، و نشانه‌اش اين است كه بر خود عرضه بدارد كه اگر اين عادت كنندگان را از جايى ببيند كه آنها وى را نمىبينند ، مثلا از پشت پرده آنها را مىبيند در حالى كه آنها وى را نمىبينند آيا نفس به او اجازه نماز مىدهد ؟ اگر در اين شرايط نماز بخواند انگيزه‌اش حق است و اگر دور از نظر آنها باشد و نماز خواندن بر او گران آيد ، بايد نماز نخواند چرا اگر انگيزه‌اش ريا است .\r\nهمچنين گاه انسان روز جمعه در نماز حاضر مىشود با نشاطى كه هر روز آن نشاط را ندارد ، و ممكن است اين نشاط به خاطر ستايش مردم باشد ، و ممكن است انگيزهء نشاط او بر عبادت ، ديدن نشاط مردم بر عبادت و بر طرف شدن غفلت او به سبب روى آوردنشان به خداى متعال باشد ، و گاه با ديدن اين منظره دينى تحريك مىشود و همراه آن در نفس دوستى ستايش پديد مىآيد ؛ بنابراين هرگاه بداند كه قصد دينى بر قلبش غالب است نبايد به خاطر دوستى ستايش مردم طاعت را ترك كند ، بلكه شايسته است با كراهت از ستايش مردم آن حالت را بر طرف سازد و به عبادت مشغول شود . همچنين گاه گروهى مىگريند و به آنها مىنگرد و از ترس خدا نه ريا گريه‌اش مىگيرد ، اما اگر همان سخن را بتنهايى بشنود گريه نمىكند ولى گريهء مردم موجب رقت قلب او مىشود . و گاه گريه‌اش نمىآيد ولى تظاهر به گريه مىكند به قصد ريا و گاه از روى صداقت زيرا هنگامى كه آنها مىگريند بيم آن دارد كه دچار قساوت قلب شود . و گريه‌اش هم نمىآيد از اين رو به زحمت حالت گريه دارنده به خود مىگيرد اين عمل ستوده است و نشان راست بودن آن اين است كه بر خود عرضه كند كه اگر گريهء آنها را از جايى بشنود كه آنها او را نمىبينند آيا از بيم قساوت قلب ، خود را به گريه وا مىدارد يا نه ؟ پس اگر در\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nصورت پنهان بودن از چشم گريه‌كنندگان چنين حالتى را در خود نمىيابد و تباكى او در حالت ديدن آنها از بيم آن است كه بگويند فلانى سنگدل است تباكى نكردن شايسته است .\r\nلقمان به پسرش گفت : به مردم وانمود مكن كه از خدا مىترسى بدين منظور كه تو را محترم بدارند ، در حالى كه دلت گنهكار است .\r\nهمچنين فرياد و ناله كردن و آه كشيدن در هنگام تلاوت قرآن يا موعظه يا بعضى از حالات ديگر گاه از روى صداقت و اندوه و ترس و پشيمانى و تأسف است و گاه به خاطر ديدن اندوه ديگران و سنگدل بودن خويش است . از اين رو خود را به ناله و آه وامىدارد و اظهار غم مىكند و اين ستوده است . گاهى به همراه اين حالت به آه و ناله و گريه مايل مىشود تا دليل بر بسيارى اندوه او باشد و بدان مشهور شود . پس اگر تنها انگيزه‌اش همين باشد ريا خواهد بود اگر چه با انگيزهء اندوه مقارن باشد و اگر از آن انگيزه خوددارى كند و نپذيرد گريه و تباكى او سالم است ؛ و اگر انگيزهء ريا را بپذيرد و دل او به آن اعتماد كند اجر و تلاش او ضايع شده و با آن عمل خود را در معرض خشم خدا قرار داده است . و گاه اصل ناله از اندوه است ولى ناله را مىكشد و بر موج صدا مىافزايد ، اين زيادتى ريا مىباشد و آن ممنوع است ؛ زيرا در حكم اين است كه از اول قصد ريا داشته و گاه بنده چنان از ترس به هيجان مىآيد كه نمىتواند خود را نگاهدارد ولى ريا به دلش خطور مىكند و آن را مىپذيرد و براى اين كه به اندوه بيشتر فرا بخواند صدا را بلند مىكند . يا اشك خود را به ريا بر روى صورت نگاه مىدارد . همچنان گاه موعظه را مىشنود و از ترس ، قوايش ضعيف مىشود و مىافتد و از آن شرم دارد كه بگويند : بدون اين كه بىهوش شود و يا حالتى سخت به او دست دهد افتاده است پس به زحمت داد مىزند تا نشان دهد كه بر اثر غش كردن افتاده است و گاه افتادن و بىهوش شدنش در آغاز كار واقعيت دارد . ولى زود به هوش مىآيد ، اما بىتابى مىكند كه\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nنگويند : بىهوشى او دوام ندارد و مانند برق جهنده‌اى است . پس به ناله ادامه مىدهد تا دوام حالت بىهوشى خود را نشان دهد و همچنين گاه پس از ضعف به هوش مىآيد ولى ضعف او زود بر طرف مىشود و بىتابى مىكند تا نگويند : بىهوشى او ساختگى است و اگر واقعى مىبود ضعف او ادامه مىيافت . پس به اظهار ضعف و ناله خود ادامه مىدهد و در راه رفتن به ديگرى تكيه مىدهد و وانمود مىكند كه نمىتواند روى پا بايستد و از اين سو به آن سو منحرف مىشود و آهسته گام برمىدارد تا بنماياند كه نمىتواند تند راه برود . تمام اين حالات مكر شيطان و تحريكات نفس است . بنابراين هر گاه چنين امورى به دلش خطور كرد درمانش اين است كه به ياد بياورد اگر مردم از نفاق باطن او آگاه شوند بر او خشمگين مىشوند و چون خدا از باطن او آگاه است بر او بيشتر خشم خواهد گرفت ؛ چنان كه از ذوالنّون روايت شده كه برخاست و ناله كرد . پس پيرى به همراه او برخاست و ( ناليد ) . ذوالنّون اثر تظاهر را در عمل او ديد و به او گفت : اى پيرمرد ياد بياور از كسى كه هنگام برخاستن تو را مىبيند . پس پير نشست . تمام اين اعمال كار منافقان است . در حديث آمده است : « از خشوع نشأت گرفته از نفاق به خدا پناه ببريد » « 128 » ؛ و خشوع نشأت گرفته از نفاق آن است كه اعضاى بدن خاشع باشند در حالى كه دل خاشع نيست .\r\nاز همين موارد ياد شده است استغفار كردن و پناه بردن به خدا از عذاب و خشم او ، چرا كه اين عمل گاه به خاطر بيم و به ياد آوردن گناه و پشيمانى از آن و گاه به منظور رياكارى است . بنابراين امور ياد شده خطورهايى است كه به دل وارد مىشود و همه مخالف هم و در رديف و نزديك به هم هستند ، و به سبب نزديك بودنشان شبيه به هم مىباشند . بنابراين در تمام خاطرات مواظب قلبت باش و ببين چه خطورى است و از\r\n\r\n\r\n","description":"","footnote":"\r\n( 128 ) عراقى مىگويد : اين حديث در الشعب ، از حديث ابو بكر روايت كرده است و در سند حديث حارث بن عبيد ايادى وجود دارد كه احمد و ابن معين او را ضعيف دانسته‌اند .\r\n","page_name":" 290 ","page_number":290},
  {"content":"\r\n\r\nكجا نشأت گرفته است . پس اگر براى خداست آن را انجام بده و با اين حال از ريايى كه بر تو پوشيده مانده و مانند حركت مورچه است بپرهيز و از آن بترس كه آيا عبادتت مقبول مىافتد يا نه ، چون بيم دارى كه در آن اخلاص داشته‌اى يا نه ؛ و از آن بپرهيز كه خاطرهء اعتماد به ستايش مردم تجديد شود پس از آن عبادت را با اخلاص شروع كرده‌اى ، چرا كه اين حالت بسيار پيش مىآيد . هرگاه ستايش مردم به قلبت خطور كرد بينديش كه خدا از تو آگاه است و بر تو خشم مىگيرد و به ياد بياور از گفتار سه نفرى كه با ايّوب مناظره كردند ، آنگاه كه گفتند : اى ايّوب آيا نمىدانى كه بنده حالت آشكار خود را كه نفس خويش را با آن مىفريبد ضايع مىسازد و بر اساس باطنش پاداش داده مىشود ؟ و يكى از آنان گفت : خدايا به تو پناه مىبريم كه مردم ببينند من از تو مىترسم در حالى كه تو بر من خشمگين باشى . از جمله دعاهاى امام سجاد ( ع ) است : « خدايا به تو پناه مىبرم كه آشكار من در ديدگان مردم خوب و در باطن در برابرت زشت باشم و بر رياكارى در برابر مردم مواظبت كنم و آنچه تو از حال من اطلاع دادى به هدر دهم ، بهترين كارم را به مردم بنمايانم و بدترين كارهايم را به درگاه تو بياورم و با حسنات خود به مردم تقرب جويم و يا گناهانم از آنها به سويت بگريزم و خشم تو شامل من شود و غضب تو بر من لازم گردد ؛ اى پروردگار جهانيان مرا از اين كارها در پناه خود بگير » ؛ يكى از سه نفر به ايوب گفت : اى ايّوب آيا نمىدانى كسانى كه سعى در حفظ ظاهر داشتند و باطنهاى خود را در هنگام حاجت خواستن از خداوند رحمان ضايع كردند . با رد شدن آن حوائج از سوى خدا چهره‌هايشان سياه مىشود ؟ اين بود بخشى از آفتهاى ريا ، و بر بنده لازم است كه مواظب دل خود باشد تا از آفات ريا آگاه شود . در حديث است كه « ريا هفتاد در دارد » « 129 » و دانستيد كه بعضى از انواع ريا دشوارتر از بعضى\r\n\r\n\r\n","description":"","footnote":"\r\n( 129 ) عراقى گويد : مصنف كتاب ، حديث در اينجا چنين نقل كرده و گويى بر او يا ناقل حديث كلمه « الريا » ( ى ) تصحيف شده و اصل آن « ربا » با ( ب ) است و رسم چنان است كه « ربا » را با « واو » يعنى « ربوا » مىنويسند . اين حديث را ابن ماجه از حديث ابو هريره به لفظ الرّبا سبعون حوبا أيسرها ان ينكح الرجل امه » روايت كرده است كه و در سندهاى حديث ابو معشر موجود است كه نام او نجيح است و شخصى مورد اختلاف است ، همچنين حديث را ابن ماجه از حديث ابن مسعود از پيامبر ( ص ) روايت كرده كه فرمود : « الريا ثلاثة و سبعون بابا » و سندهاى حديث صحيح است . ابن ماجه هر دو حديث را در ابواب تجارات چنين نقل كرده و بزار حديث ابن مسعود را به لفظ « الريا بضع و سبعون بابا و اشترك مثل ذلك » و گاه به اين جملهء اضافى استدلال مىشود كه « ريا » با ( ى ) است چون مقارن با شرك آمده است ، و خدا به حقيقت داناتر است .\r\nاستدلال مىشود كه « ريا » با ( ى ) است چون مقارن با شرك آمده است ، و خدا به حقيقت داناتر است .\r\n","page_name":" 291 ","page_number":291},
  {"content":"\r\n\r\nاست ، تا آنجا كه بعضى از انواع ريا مانند حركت مورچه است و بعضى پنهان‌تر از حركت مورچه و ريايى كه پنهان‌تر از حركت مورچه است درك نمىشود ، مگر آن كه انسان سخت مراقبت كند و درك نمىشود مگر پس از آن كه تلاش بسيار كند . « 130 » بنابراين چگونه آدمى بدون توجه و مواظبت قلب و امتحان نفس و جستجو در نيرنگهاى آن مىتواند طمع به درك و فهم آن داشته باشد ؟\r\n\r\nمواردى كه بايد مريد در حال عمل عبادى قبل و بعد آن قلب خود را به آن ملزم سازد\r\n( 1 ) بايد بدانيم سزاوارترين چيزى كه لازم است مريد قلب خود را در ساير اوقات بدان ملزم سازد اين است كه در تمام عباداتش به علم خدا قناعت كند ، و تنها كسى به علم خدا قناعت مىكند كه از خدا مىترسد و به او اميد دارد . اما كسى كه از ديگران مىترسد و به ديگران اميد مىبندد مىخواهد كه آنها از حالات خوب او آگاه شوند ؛ بنابراين اگر در اين درجه قرار گرفت بايد قلب خود را ملزم سازد كه از نظر عقل و ايمان آگاهى مردم از حالات خويش را ناخوشايند بداند ، زيرا اگر چنين نكند در معرض خشم خدا قرار خواهد گرفت و لازم است در هنگام عبادتهاى سخت و مهمّ كه جز او ديگرى بر آن قادر نيست مواظب قلب خود باشد ؛ زيرا ممكن است نفس در آن هنگام بر اظهار عمل حريص شود\r\n\r\n\r\n","description":"","footnote":"\r\n( 130 ) در احياء العلوم آمده « وليته ادرك بعد بذل المجهود » .\r\n","page_name":" 292 ","page_number":292},
  {"content":"\r\n\r\nو بگويد : اگر مردم از چنين عمل بزرگ يا ترس و گريهء بسيار تو آگاه شوند در برابرت تعظيم خواهند كرد و در ميان مردم كسى نيست كه بر اين كارها قادر باشد ؛ پس چگونه آن را پنهان مىكنى و راضى مىشوى كه مردم از مقام و منزلت تو بىخبر بمانند ، و قدرت تو را نشناسند و از تأسى جستن به تو محروم شوند ؟ در چنين موردى سزاوار است كه انسان ثابت قدم بماند و در برابر بزرگى عمل خويش از بزرگى نعمتهاى بهشت و دوام هميشگى آن ياد كند و به ياد آورد كه اگر كسى در عبادت خود از بندگان خدا پاداش بخواهد ، خدا سخت بر او خشمگين خواهد شد ؛ و بداند كه اظهار كردن عمل براى ديگران موجب محبّت در نزد ديگران و سقوط در پيشگاه خدا و هدر رفتن عمل بزرگ او مىشود . پس بگويد : چگونه اين عمل را با ستايش مردم معاوضه و معامله كنم در حالى كه روزى و عمرم در دست آنها نيست ؟ و اين مطلب را ملازم قلب خود قرار دهد و نبايد مأيوس شود و بگويد : تنها كسانى قادر بر اخلاص در عمل هستند كه در ايمان قوى باشند ؛ اما كسانى كه عمل را به ريا در مىآميزند نمىتوانند به اخلاص برسند در نتيجه براى دستيابى به اخلاص ، تلاش نكند ، زيرا كسى كه عمل عبادى را با ريا در مىآميزد به اخلاص محتاج‌تر از پرهيزگار است ، چون اگر اعمال مستحبّى پرهيزگار تباه شود واجباتش بىنقص نخواهد بود و محتاج است كه واجبات را با مستحبّات جبران كند و اگر مستحبّاتش از ريا سالم نباشد او را بر واجبات مؤاخذه مىكنند و هلاك مىشود .\r\nبنابراين او به اخلاص محتاج‌تر است . تميم دارى از پيامبر ( ص ) روايت كرده كه فرمود :\r\n« بنده در روز قيامت محاسبه مىشود . پس اگر واجباتش ناقص باشد گفته شود : بنگريد آيا عمل مستحبى دارد . اگر داشته باشد واجباتش به آن كامل مىشود و گرنه دو طرف او را گرفته و به دوزخ مىاندازند » . « 131 » پس شخصى كه عمل را با ريا درآميخته روز قيامت\r\n\r\n\r\n","description":"","footnote":"\r\n( 131 ) اين حديث را ابو داود ، در ( سنن ) ، ج 1 ، ص 200 ، و ابن ماجه ، به شمارهء 1425 ، با اختلافى اندك روايت كرده‌اند .\r\n","page_name":" 293 ","page_number":293},
  {"content":"\r\n\r\nمىآيد در حالى كه اعمال واجبش ناقص است و گناهان بسيار دارد و تلاش او اين است كه واجبات را جبران كند و گناهان را از بين ببرد و آن كار ممكن نمىشود مگر با داشتن اخلاص در مستحبّات ، امّا سعى پرهيزگار بر اين است كه درجات بيشترى به دست آورد .\r\nپس اگر اعمال مستحبّى او ضايع شود آن اندازه از حسنات و اعمال خويش باقى مىماند كه بر گناهانش غلبه كند و وارد بهشت شود .\r\nدر اين صورت شايسته است كه بنده قلب خود را به ترس از اطّلاع غير خدا بر اعمالش ملزم سازد تا مستحبّاتش سالم بماند . آنگاه پس از فراغت از عمل قلب خود را ملزم سازد كه از نافله‌هاى انجام شده سخن نگويد و آن را آشكار نسازد ، و هرگاه تمام اين كارها را انجام داد ، لازم است بيم آن داشته باشد كه بسا رياى پنهان در عملش وارد شده و او آگاه نشده است . پس در ردّ و قبول عمل خود شك داشته باشد . شايد كه خدا نيّت پنهان او را به حساب آورده و به سبب آن مورد خشم قرار گرفته و عملش ردّ شده است ؛ و اين بيم و ترديد را در ادامهء عمل و پس از آن نه در آغاز عمل ، داشته باشد . بلكه است ؛ و اين بيم و ترديد را در ادامهء عمل و پس از آن نه در آغاز عمل ، داشته باشد ، بلكه سزاوار است و در آغاز عمل يقين به اخلاص در عمل داشته باشد كه قصدش غير خدا نيست تا عملش درست باشد ، و هرگاه شروع به كار كند و لحظه‌اى بگذرد كه در آن امكان غفلت و فراموشى مىرود و برايش بيم غفلت از آلايشى پنهان كه عملش را به سبب ريا يا خودپسندى باطل كند سزاوارتر است ، ولى اميدش بر بيمش غالب باشد ، چرا كه يقين دارد با اخلاص وارد عمل شده است و شك دارد كه آيا آن را با ريا فاسد كرده است يا نه . در اين صورت اميد قبولى عملش بيشتر است ، و به اين وسيله از مناجات و عبادت بيشتر لذّت مىبرد . پس اخلاص حتمى ، و ريا مشكوك است و بيم او از اين شك سزاوارتر از اين است كه خطور رياى احتمالى سابق را كه وى از آن غافل بوده بپوشاند .\r\nبنده‌اى كه به وسيلهء برآورده ساختن حوائج مردم و دانش آموختن ، به خدا تقرّب مىجويد شايسته است كه نفس خود را فقط به اميد ثواب مسرور كردن قلب شخص\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nحاجب روا شده و اميد به ثواب تعليم ملزم سازد نه سپاس و تلافى و ستايش دانشجو و شخص مورد انعام ، چرا كه چنين انتظارى اجرش را باطل مىكند . بنابراين هرگاه از دانشجو انتظار داشته باشد كه در كار و خدمتى به او كمك كند ، يا در راه رفتن با او همراهى كند تا با پيروى او شاگردان وى زياد شوند يا در پى حاجت معلّم برود ، اجرش را گرفته و جز آن ثوابى از سوى خدا ندارد . آرى ، اگر او از دانشجو انتظارى ندارد و قصدش تنها ثواب بر امر تعليم است ولى شاگرد خودش به خدمت استاد مىپردازد و او هم مىپذيرد ، اميدواريم اجرش ضايع نشود ، زيرا معلّم نه توقّع خدمت داشته است و نه قصد آن ؛ و اگر خدمت را قطع كند معلم آن را بر شاگرد بعيد نمىشمارد ، با اين حال علما از اين كار پرهيز داشتند تا جايى كه يكى از عالمان در چاهى افتاد ؛ گروهى آمدند و ريسمانى انداختند تا او را بالا بكشند . پس آنها را سوگند داد اگر در ميان آنان كسى هست كه وى آيه‌اى از قرآن بر او خوانده يا حديثى از وى شنيده همراه جمعيت نماند ، از بيم آن كه اجرش هدر نرود . در اين صورت بر عالم لازم است كه قلب خود را ملزم سازد كه در هدايت مردم فقط از خدا پاداش بخواهد و بر دانشجو لازم است كه قلب خود را ملزم سازد كه سپاس و ثواب خداى متعال و منزلت يافتن در پيشگاه او را بخواهد نه منزلت يافتن در پيش معلّم و مردم را . بسا كه دانشجو گمان كند بر او لازم است در عبادتش ريا كند تا در نزد معلّم به درجه‌اى دست يابد و از او دانش فراگيرد و اين گمان خطاست ، چرا كه در عبادت قصد غير خدا كردن زيانى است نقد ، و آموختن علم نسيه است ؛ ممكن است معلّم به او بياموزد و ممكن است نياموزد ؛ پس چگونه نقد را به اميد نسيه ( علم آموختن ) از دست مىدهد ، با اين كه جايز نيست ، بلكه سزاوار است براى خدا بياموزد و براى خدا عبادت كند و به معلّم براى خدا خدمت كند و اگر قصد دارد كه دانش آموختن او عبادت باشد ، نبايد منزلت يافتن در قلب معلّم را بخواهد ، زيرا بندگان مأمورند كه جز خدا را نپرستند . و در عبادت جز خدا را قصد نكنند . همچنين هر كسى به\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nپدر و مادرش خدمت مىكند شايسته نيست كه براى منزلت يافتن در نزد آنها خدمتشان كند و بايد قصدش اين باشد كه خشنودى خدا در خشنودى والدين است و نبايد در عبادت خود ريا كند تا با آن در نزد والدين منزلتى بيابد ، زيرا اين عمل معصيتى است نقد و به زودى خدا پرده از رياكارى او برمىدارد و منزلت در نزد والدين را نيز از دست مىدهد .\r\nاما بر زاهدى كه از مردم كناره‌گيرى كرده لازم است كه ياد خدا و قناعت به علم را ملازم قلب خود قرار دهد ، و به قلبش خطور نكند كه مردم از زهد او آگاه شوند و او را محترم بدارند - چرا كه اين عمل تخم ريا را در سينه‌اش مىكارد - تا در عبادتهاى نهانىاش نيز بتواند از ريا محفوظ بماند همانا آرامش زاهد به خاطر آن است كه مردم از كناره‌گيرى او آگاه شوند و او را محترم بدارند . در حالى كه نمىداند اين كار عمل او را سبك و بىارزش مىكند .\r\nابراهيم بن ادهم گفت : معرفت را از راهبى به نام سمعان آموختم . وارد صومعه‌اش شدم و گفتم : اى سمعان چه مدّت است كه در اين صومعه‌اى ؟ گفت : هفتاد سال . گفتم :\r\nغذايت چيست ؟ گفت : اى برادر موحّد چه چيز تو را به دانستن غذاى من وا داشته است ؟ گفتم : دوست دارم كه بدانم . سمعان گفت : در هر شبى يك دانه نخود . گفتم : چه شوقى در دلت است كه اين نخود تو را كفايت مىكند ؟ گفت : ديرى كه در برابرت است مىبينى ؟ گفتم : آرى گفت : مردم سالى يك روز نزد من مىآيند و صومعه‌ام را مىآرايند و اطراف آن طواف مىكنند و مرا بزرگ مىدارند ؛ و هرگاه نفسم در عبادت كاهلى مىكند و از عزّت آن ساعت ياد مىكنم و زحمت يك سال را براى عزّت يك ساعت تحمّل مىكنم . پس تو اى برادر موحدّم زحمت يك ساعت را براى عزّت هميشگى تحمّل كن . پس معرفت در قلبم جاى گرفت . سمعان گفت : تو را بس است يا بيشتر بگويم ؟ گفتم : بيشتر بگو ، گفت : از صومعه فرود آى پس فرود آمدم وى دلوى به من داد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nكه بيست نخود در آن بود ، و به من گفت : وارد دير شو و مردم آنچه را به تو دادم ديده‌اند .\r\nپس چون وارد دير شدم نصرانيان گرد من جمع شدند و گفتند : اى برادر موحّد شيخ به تو چه داد ؟ گفتم : از غذايش گفتند : با آن چه مىكنى ، در حالى كه ما به آن سزاوارتريم .\r\nسپس گفتند : به فروش ، گفتم : بيست دينار . پس بيست دينار به من دادند . من نزد شيخ برگشتم . گفت : اى برادر موحّد چه كردى ؟ گفتم : نخودها را به آنها فروختم . گفت : به چه مبلغ ؟ گفتم : به بيست دينار . گفت : اشتباه كردى اگر به بيست هزار دينار مىفروختى به تو مىدادند اين است عزّت كسى كه خداى را نمىپرستد ( عبادتش خالص براى خدا نيست و رياكار است ) . پس ببين عزّت كسى كه او را به حقيقت مىپرستد چگونه خواهد بود ؟ اى برادر موحّدم به پروردگارت روى بياور و رفت و آمد را رها كن .\r\nمقصود آن است كه نفس عزّت بزرگ بودن در دلها را احساس مىكند و همان احساس ، انگيزهء عبادت در خلوت است و گاه بنده آن را درك نمىكند . بنابراين شايسته است كه انسان نفس خود را به پرهيز از اين انگيزه ملزم سازد ، و نشان سلامت ماندن از آن انگيزه آن است كه انسانها و حيوانها در نظر او برابر باشند . پس اگر اعتقادشان نسبت به او تغيير كند بىتاب نشود و فقط كمى برايش ناخوشايند باشد و اگر در دل احساس ناخوشايندى كرد ، فورا آن را با عقل و ايمان خود رد كند ؛ زيرا اگر در حال عبادت باشد و تمام مردم بر آن مطّلع شوند ، بر خشوعش افزوده نمىشود و سرورى به سبب اطّلاعشان بر دلش وارد نمىگردد و اگر اندك سرورى بر دلش وارد شود نشان ضعيف بودن اوست ، ولى هرگاه به اين دليل كه عقل و ايمان از اين سرور كراهت دارد آن را بسرعت از خود دور سازد و آن سرور را شايستهء اعتماد نداند ، اميد است كه سعيش هدر نرود ، مگر اين كه در هنگام مشاهدهء مردم بر خشوع و انزواى خود بيفزايد تا به سوى او كشيده نشوند . اگر چنين كند اشكالى ندارد ولى در اين كار نوعى غرور هست ، زيرا گاهى نفس در نهان تمايل به اظهار خشوع دارد و با انزوا طلبى خود را به آن سرگرم مىكند . پس بايد از نفس\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبخواهد كه در فراخواندن خود به انزوا ( از مردم ) سخت به خدا اعتماد كند ، به اين صورت كه اگر بداند كناره‌گيرى مردم نسبت به او تنها با ديدن يا خنديدن يا خوردن بسيار حاصل مىشود ، نفس وى به او اجازهء آن كار را بدهد ؛ هرگاه نفس به او اجازهء آن كارها را ندهد و اجازهء عادت دهد تقريبا مقصودش منزلت يافتن در نزد مردم خواهد بود و از آن حالت رها نمىشود ، مگر كسى كه اين اعتقاد در قلبش رسوخ كند كه جز خداى متعال هيچ كسى وجود ندارد ، و مانند كسى عمل كند كه اگر در روى زمين جز او كسى نباشد البتّه آن عمل را انجام مىدهد ؛ بنابراين توجّه او به مردم تنها خطورهايى ضعيف است كه بر طرف ساختنش براى او دشوار نيست ، و هرگاه چنان باشد با ديدن مردم تغيير حالت نمىدهد . از جمله نشانه‌هاى صدق در اين كار آن است كه اگر دو رفيق داشته باشد يكى ثروتمند و ديگرى فقير ، در هنگام روى آوردن ثروتمند در نفس خود احساس احترام بيشتر نكند ، مگر آنگاه كه در ثروتمند علم يا پارسايى بسيار باشد و به آن سبب او را محترم بدارند نه به خاطر ثروتش ، پس كسى كه با ديدن ثروتمندان بيشتر احساس خشنودى و راحتى مىكند ، رياكار يا طمعكار است و گرنه نگاه كردن به فقيران رغبت به آخرت را زياد مىكند و انسان را به مسكين بودن علاقه‌مند مىسازد ، حال آن كه نگاه كردن به ثروتمندان عكس آن است . پس چگونه نسبت به ثروتمند بيش از فقير احساس خشنودى و راحتى مىكند . آرى در صورتى كه ثروتمندان به شما نزديك باشد يا ميانتان سابقهء دوستى و حقّى باشد مىتوانيد به او بيشتر احترام كنيد ، ولى طورى باشد كه اگر آن ارتباط را در فقيرى بيابيد غنى را بر فقير در احترام و تعظيم مقدّم نداريد ؛ زيرا فقير در نزد خدا از غنى محترم‌تر است . بنابراين ترجيح دادن غنى در احترام تنها براى طمع در ثروت اوست يا رياكارى نسبت به او . پس هرگاه در همنشينى با فقير و غنى برابرى را رعايت كنيد ، بيم آن مىرود كه نسبت به غنى بيشتر از فقير خشوع كنيد و حكيمانه سخن بگوييد و اين كار فقط براى رياى پنهان يا طمع پنهان است ، چنان كه ابن\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nسمّاك به كنيزش گفت : مرا چه شده كه هرگاه به بغداد مىروم در حكمت ( حكيمانه سخن گفتن ) بر من گشوده مىشود ؟ كنيز گفت : طمع زبانت را تيز مىكند . كنيز راست مىگفت زيرا زبان در نزد غنى بگونه‌اى باز مىشود كه در نزد فقير باز نمىشود و خشوع وى در برابر غنى با خشوع در برابر فقير يكسان نيست . مكرهاى نفس و پنهانكاريهاى آن در اين مورد بىشمار است و تنها راه نجات شما اين است كه جز خدا همه چيز را از قلبتان خارج سازيد ، و بقيّهء عمرتان تنها دلسوز نفس خويش باشيد ، و به سبب شهوتهايى كه به زودى تيره مىشود و از بين مىرود راضى نشويد كه نفستان در آتش برود و در دنيا مانند شاهى از شاهان باشيد كه قدرت بر شهوتها و لذّتها دارد ، ولى در بدنش بيمارى است و اگر هر ساعت به تمايلات خود بپردازد بيم بر هلاكت دارد و مىداند كه اگر پرهيز كند و با تمايلش به مبارزه برخيزد زنده مىماند و حكومتش ادامه مىيابد . لذا پس از آگاهى بر اين مطلب با پزشكان بنشيند و با داروفروشان معامله كند . و نفس خود را به نوشيدن داروهاى تلخ عادت دهد و بر تلخى آنها صبر كند و تمام لذّتها را رها سازد و بر جدايى آنها صبر كند ؛ پس بدنش هر روز به خاطر كم خوردن لاغر شود ولى هر روز بيمارىاش به سبب پرهيز كاهش يابد ، و هرگاه نفس وى با او نسبت به تمايلى كه دارد ستيز كند در پيامدهاى دردهايى كه منجر به مرگش مىشود و ميان او و مملكتش جدايى مىافكند بينديشد كه موجب سرزنش دشمنانش مىشود و هرگاه نوشيدن دوايى بر او سخت آيد در شفا بينديشد كه موجب بهره‌مندى از سلطنت و نعمتهايش در يك زندگى گوارا و بدنى سالم و فرمانى نافذ مىشود . پس ترك لذّتها و صبر بر ناگواريها بر او آسان مىآيد . همچنين مؤمنى كه مىخواهد به ملك آخرت برسد از هر چيزى كه آخرتش را نابود مىسازد كه لذّتهاى دنيوى و زرق و برق از آن جمله است پرهيز مىكند . پس به اندك قناعت كرده لاغرى و تنهايى و بيم و اندوه و ترك انس ديگرى با تمام مردم را\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبرمىگزيند از بيم آن كه مبادا خشم خدا بر او وارد شود و او را هلاك سازد و به اميد اين كه از عذاب الهى نجات يابد . پس آن گاه كه به عاقبت كار خود و نعمتهاى پايدارى كه برايش مهيّا شده و براى هميشه در رضوان خدا خواهد بود آگاه باشد تمام سختيها و محروميّتهاى دنيا بر او سهل و آسان مىآيد . آنگاه بداند كه خدا رحيم است و همواره به بندگانى كه طالب خشنودى اويند كمك مىكند و به آنان مهربان است ، و اگر بخواهد آنان را از رنج و زحمت بىنياز مىسازد ، ولى قصد آزمايش آنها را دارد و از روى حكمت و عدل مىخواهد كه صدق ارادهء آنها را بداند . سپس اگر در آغاز كار خود زحمت را تحمّل كند خدا او را كمك كرده و وسايل را برايش فراهم مىسازد و ناتوانى او را بر طرف و صبر را بر او آسان مىكند و عبادت را در نظر او دوست داشتنى مىكند و لذّتى در مناجات به دو روزى مىكند كه از ديگر لذّتها او را باز مىدارد و بر ميراندن شهوتها تقويتش مىكند و عهده‌دار انجام كارهايش مىشود و تقويت و كمكش مىكند زيرا خداى كريم ، اميدوار را نا اميد نمىكند و او كسى است كه مىفرمايد : « هر بنده‌اى كه يك وجب به من نزديك شود من به او يك ذراع نزديك مىشوم » ؛ و مىفرمايد :\r\n« اشتياق نيكوكاران به من طولانى شد و من به ديدار آنان مشتاق‌ترم » . پس بنده بايد در آغاز كار جدّيّت و صداقت و اخلاقش را آشكار سازد ، در نتيجه خداى متعال او را در قرب به خود آن مقدارى كه شايد جود و كرم و مهربانى و رحمتش است ناتوان نسازد و شكر و سپاس از آن اوست .\r\nاين آخر كتاب نكوهش جاه طلبى و رياكارى از بخش مهلكات محجة البيضاء فى تهذيب الاحياست .\r\nو پس از آن به خواست خدا كتاب نكوهش تكبّر و خود پسندى خواهد آمد و سپاس در آغاز و انجام از آن خداست .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nكتاب نكوهش كبر و عجب\r\n( 1 ) و آن نهمين كتاب از بخش مهلكات محجة البيضاء فى تهذيب الاحياء است .\r\nبسم اللّه الرّحمن الرّحيم\r\n\r\nجزء اوّل : كبر\r\n( 2 ) ستايش از آن خداى آفريننده و ايجاد كننده ، با عزّت ، بزرگ ، فرمانفرما ، و شايستهء بزرگى است ؛ خداى بلند مرتبه‌اى كه هيچ كس نمىتواند او را از مقام بلندش فرود آورد ؛ فرمانفرمايى است كه هر فرمانفرمايى در برابر او خوار و فروتن است ، و هر متكبّرى در برابر عزّت او بيچاره و متواضع است . او نيرومند و غالبى است كه هيچ كس نمىتواند مانع مقصود او شود ؛ بىنيازى است كه در ملك شريك و ستيزه جويى ندارد ؛ قدرتمندى است كه شكوه و جلالش بر ديدگان غلبه يافت ؛ و مقام و الا و استيلاى او بر عرش مجيد آن را مغلوب و توصيف و ستايش او زبان پيامبران را ناتوان ساخت ، و رسيدن به كنه صفات حق و\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبرشمردن آنها برتر از حدّ توان آنهاست . از اين رو فرشتگان و پيامبرانش در راه توصيف كنه جلال او به عجز خود معترف شده‌اند ؛ و قدرت و بلندى مقام او پشت كسراها را شكسته است و قدرت قيصرها در برابر عظمت و بزرگى او قاصر است . پس عظمت از او و بزرگى رداى اوست ، و هر كس در اين دو مورد با او بستيزد با مرض مرگ او را بشكند و نتواند آن مرض را درمان كند . شكوه او بسيار و اسماء او مقدس است .\r\nدرود بر محمّد ( ص ) كه با او نورى نازل شده كه روشنى آن گسترده شده تا آنجا كه نور آن تمام كرانه‌ها و اطراف جهان را روشن ساخته است و درود و سلام بسيار بر خاندان و ياران پيامبر كه دوستان و اولياء و برگزيدگان او هستند .\r\nامّا بعد رسول خدا ( ص ) فرمودند : « خداى متعال مىفرمايد : عظمت از اسماء من و كبريا رداى من است . پس هر كس در آن دو با من بستيزد او را در هم مىشكنم . » « 1 » پيامبر ( ص ) فرمود : « سه چيز هلاك كننده است : بخلى كه به مقتضاى آن عمل شود ، و هوايى كه از آن پيروى شود ، و خودپسندى مرد » ؛ « 2 » بنابراين تكبّر و خودپسندى دو مرض هلاك كننده است و مردم متكبّر و خود پسند بيمارند و در پيشگاه خدا سخت مورد خشم و بغضند . » « 3 » و چون هدف در اين بخش از كتاب ، شرح مهلكات است توضيح تكبّر و عجب لازم است ، چرا كه اين دو صفت از صفات زشت و پست است ، و ما به طور كامل آن دو صفت را در دو بخش توضيح مىدهيم :\r\nبخش اوّل كتاب در تكبّر است ، و در آن به شرح مطالب زير مىپردازيم : شرح تكبّر\r\n\r\n\r\n","description":"","footnote":"\r\n( 1 ) اين حديث را حاكم در مستدرك ، ج 1 ، ص 61 ، بدون ذكر « العظمة ، عظمت » نقل كرده و گفته است حديث بنا به شروط مسلم صحيح است .\r\n( 2 ) پيش از اين چند بار اين حديث نقل شده است .\r\n( 3 ) اعراف / 146 : به زودى كسانى را كه در روى زمين به ناحق تكبّر مىورزند از ايمان به آيات خود منصرف مىسازيم . ( در كتاب شمارهء آيه 142 ، ثبت شده و اشتباه است . - م .\r\n","page_name":" 302 ","page_number":302},
  {"content":"\r\n\r\nو نازفروشى ، توضيح برترى تواضع ، بيان حقيقت تكبّر و آفت آن ، توضيح كسى كه بر او تكبّر مىشود ، درجات تكبّر ، توضيح چيزى كه به آن تكبّر مىشود ، شرح انگيزه‌هاى تكبّر ، شرح امتحان نفس در مورد خوى تكبّر ، شرح تواضع ستوده و تواضع نكوهيده .\r\n\r\nشرح نكوهش تكبّر\r\n( 1 ) خداى متعال در چند جاى قرآن از تكبّر نكوهش كرده و هر انسان جبّار و متكبّرى را مذمّت كرده و فرموده است :  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ  .\r\nخداى متعال فرمود :  كَذلِكَ يَطْبَعُ اللَّهُ عَلى كُلِّ قَلْبِ مُتَكَبِّرٍ جَبَّارٍ  . « 4 » و فرمود :  وَ اسْتَفْتَحُوا وَ خابَ كُلُّ جَبَّارٍ عَنِيدٍ  . « 5 » و فرمود :  إِنَّهُ لا يُحِبُّ الْمُسْتَكْبِرِينَ  . « 6 » پيامبر خدا ( ص ) فرمود : « كسى كه در دلش به اندازهء سنگينى يك دانهء خردل تكبّر باشد وارد بهشت نمىشود ، و كسى كه به اندازهء سنگينى دانه‌اى ايمان در دلش باشد داخل دوزخ نمىشود . » « 7 » از پيامبر ( ص ) روايت شده : « خداى متعال مىفرمايد : كبريا رداى من و عظمت از من است و هر كس در يكى از آن دو صفت با من به نزاع برخيزد او را در دوزخ افكنده و اهميت نمىدهم . » « 8 »\r\n\r\n\r\n","description":"","footnote":"\r\n( 4 ) مؤمن / 35 : اين گونه خداوند بر قلب هر متكبّر جبّارى مهر مىزند . ( شمارهء 38 در كتاب اشتباه است . م . )\r\n( 5 ) ابراهيم / 15 : آنها ( از خدا ) تقاضاى فتح و پيروزى كردند ، و هر گردنكش منحرفى نوميد و نابود شد ( شمارهء 19 در كتاب اشتباه است . - م . )\r\n( 6 ) نحل / 23 : او مستكبران را دوست نمىدارد . ( شمارهء 26 در كتاب اشتباه است . - م . )\r\n( 7 ) اين حديث را مسلم در ( صحيح ) ، ج 1 ، ص 65 ، از حديث عبد اللّه بن مسعود روايت كرده است .\r\n( 8 ) اين حديث را ابن ماجه ، به شمارهء 4147 ، روايت كرده . و ابو داود در ( سنن ) ، ج 2 ، ص 380 ، با عبارت « قذفته فى النار » روايت كرده است .\r\n","page_name":" 303 ","page_number":303},
  {"content":"\r\n\r\nپيامبر ( ص ) فرمود : « مرد پيوسته خودرأى مىشود تا در زمرهء جبّاران نوشته شود ؛ پس عذابى كه به آنها رسيده به او نيز مىرسد . » « 9 » سليمان بن داود روزى به پرندگان و جنّ و انس و حيوانات گفت : « بيرون بياييد پس دويست هزار انس و دويست هزار جنّ بيرون شدند . پس سليمان بالا رفت تا در آسمانها زمزمهء تسبيح فرشتگان را شنيد . آنگاه پايين رفت تا گامهايش به كف دريا رسيد . پس صدايى شنيد كه مىگفت : اگر در دل صاحب شما به اندازهء سنگينى ذرّه‌اى تكبّر مىبود او را در زمين فرو مىبردم ، بيش از آن مقدارى كه او را بالا بردم . » پيامبر ( ص ) فرمود : « گردنى از آتش بيرون مىآيد كه دو گوش شنوا و دو چشم بينا و زبانى گويا دارد و مىگويد : من بر سه گروه گماشته شده‌ام : 1 - بر هر فرماندهء خيره سر 2 - بر هر كسى كه با خدا خداى ديگرى را بخواند ، 3 - بر صورتگران « 10 » ( كه صورت و شكل جانداران را ترسيم مىكنند ) پيامبر ( ص ) فرمود : « هيچ شخص متكبّر خيره سر ، بخيل ، و بد اخلاقى وارد بهشت نمىشود . » « 11 » پيامبر ( ص ) فرمود : « بهشت و جهنّم با هم مناظره كردند . دوزخ گفت : من براى متكبّران و افراد گستاخ و خيره سر برگزيده شده‌ام . بهشت گفت : مرا چه شده است كه تنها مردمان ضعيف و ناتوان و طبقات پايين وارد من مىشوند ، خداوند به بهشت فرمود :\r\nبراستى كه تو رحمت منى به وسيلهء تو به هر كس از بندگانم بخواهم رحم مىكنم ، و به دوزخ فرمود : همانا تو عذاب منى و به تو عذاب مىكنم هر كس را بخواهم و هر يك از\r\n\r\n\r\n","description":"","footnote":"\r\n( 9 ) اين حديث را ترمذى در ذيل حديثى از سلمة بن اكوع از پدرش از پيامبر ( ص ) روايت كرده و آن را حسن شمرده است .\r\n( 10 ) اين حديث را ترمذى در ( سنن ) ، ج 10 ، ص 44 ، از حديث ابو هريره روايت كرده و گفته است روايت حسن ، غريب و صحيح است ، همچنين بغوى در مصابيح ، ج 2 ، ص 130 آن را روايت كرده است ، و بعضى راويان آن را از عطيه از ابو سعيد خدرى روايت كرده‌اند .\r\n( 11 ) اين حديث پيش از اين گذشت .\r\n","page_name":" 304 ","page_number":304},
  {"content":"\r\n\r\nشما از افراد مخصوص به خود پر مىشود . « 12 » پيامبر ( ص ) فرمود : « بد بنده‌اى است بنده‌اى كه خيره سر و متجاوز باشد و فرمانده والامرتبه ( خدا ) را از ياد ببرد ؛ بد بنده‌اى است بنده‌اى كه خيره سر باشد و ناز بفروشد و خداى بزرگ بلندمرتبه را فراموش كند ؛ بد بنده‌اى است بنده‌اى كه در غفلت و بىخبرى و بيهودگى به سر ببرد و گورستانها و پوسيدگى ( بدنها ) را از ياد ببرد ؛ بد بنده‌اى است بنده‌اى كه سركشى و ستم كند و آغاز و انجام ( خود ) را از ياد ببرد . » « 13 » از ثابت نقل شده كه گفت : به ما خبر رسيده كه به پيامبر ( ص ) عرض شد : اى رسول خدا فلانى چه بسيار تكبّر دارد ؛ حضرت فرمود : « آيا در پى تكبّر مرگى نيست . » « 14 » از پيامبر ( ص ) روايت است كه : « چون مرگ نوح فرا رسيد دو پسرش را طلبيد و فرمود : من شما را به دو چيز فرمان مىدهم و از شرك و تكبّر نهى مىكنم . شما را به ( گفتن ) لا إله الا اللّه فرمان مىدهم ، زيرا اگر آسمانها و زمين و محتويات آنها در يك پلهء ترازو نهاده شود و لا إله الا اللّه در پلهء ديگر پلهء لا إله الا اللّه بر آسمانها و زمين فزونى خواهد داشت و اگر آسمانها و زمين و محتويات آنها حلقه‌اى باشند و لا إله الا اللّه بر روى آنها نهاده شود آنها را خواهد شكست ؛ و شما را به سبحان اللّه و بحمده فرمان مىدهم ، چرا كه آن دو دعاى هر چيزى است و به وسيلهء آنها هر چيزى روزى داده مىشود . » « 15 » عيسى ( ع ) فرمود : « خوشا به حال كسى كه خدا كتابش را به او بياموزد آنگاه متكبّر و سركش نميرد . »\r\n\r\n\r\n","description":"","footnote":"\r\n( 12 ) اين حديث را مسلم ، در صحيح ، ج 8 ، ص 151 ، روايت كرده و در آن آمده است : « و سقطهم من غرّتهم » .\r\n( 13 ) اين حديث را بغوى در المصابيح ، ج 2 ، ص 168 ، با تقديم و تأخير روايت كرده و گفته است :\r\nحديث غريب و ضعيف است .\r\n( 14 ) عراقى گويد : اين حديث را بيهقى در الشعب اين چنين به صورت مرسل و به لفظ « تجبّر » روايت كرده است .\r\n( 15 ) اين حديث را احمد در مسند ، ج 2 ، ص 170 ، از حديث ابن عمر روايت كرده است .\r\n","page_name":" 305 ","page_number":305},
  {"content":"\r\n\r\nپيامبر ما ( ص ) فرمود : « هر شخص خشن و متكبّر و هر فخر فروش شكمبارهء متكبّر و زراندوز و مانع خير اهل دوزخ است ، و افراد ضعيف كم ثروت اهل بهشت . » « 16 » پيامبر ( ص ) فرمود : « محبوبترين شما در نزد ما و نزديكترين شما به ما در آخرت كسانى هستند كه خوشخوتر باشند ، و مبغوض‌ترين شما در نزد ما و دورترين شما از ما در آخرت ، ثرثارون متشدّق ( ژاژخايان ) و متفيهقون هستند عرض كردند : اى رسول خدا ژاژخايان پر حرف را شناختيم متفيهقون كيانند ؟ فرمود : افراد متكبّر . » « 17 » پيامبر ( ص ) فرمود : « متكبّران در روز رستاخيز مورچگانى بسيار كوچك و انسان‌نما محشور مىشوند و مردم آنها را پايمال مىكنند و هر چيز كوچكى ( در جثّه ) برتر از آنهاست ؛ سپس به زندانى در دوزخ به نام « بولس » رانده مىشوند و آتش سوزان بر روى آنها قرار مىگيرد و از چرك و فساد و اعضاى فاسد شده و عصارهء دوزخيان به آنها مىخورانند . » « 18 » از پيامبر ( ص ) روايت است : « اشخاص سركش و متكبّر در روز قيامت به صورت مورچه محشور مىشوند و به سبب خوار بودنشان در پيشگاه خدا مردم آنها را پايمال مىكنند . » « 19 » از پيامبر ( ص ) روايت است : « در دوزخ درّه‌اى به نام هبهب وجود دارد و بر خداى سبحان سزاوار است كه هر شخص خيره و متكبّر را در آن جاى دهد . » « 20 » از پيامبر ( ص ) روايت است : « در دوزخ قصرى است كه متكبّران را در آن جاى\r\n\r\n\r\n","description":"","footnote":"\r\n( 16 ) اين حديث را حاكم در ( مستدرك ) ، ج 1 ، ص 61 ، از حديث سراقة بن مالك به سندى صحيح با تقديم و تأخيرى روايت كرده و در آن به جاى « المغلوبون » ، « المقلّون » آمده و « جماع منّاع » ذكر نشده است .\r\n( 17 ) اين حديث را ترمذى در ( سنن ) ، ج 8 ، ص 175 ، از حديث جابر روايت كرده است .\r\n( 18 ) اين حديث را احمد در ( سنن ) ، ج 2 ، ص 179 ، روايت كرده است .\r\n( 19 ) اين حديث را بزار همين طور مختصر و بدون كلمه « الجبّارون » روايت كرده و سندهايش حسن است . ( المغنى )\r\n( 20 ) اين حديث را حاكم در مستدرك ، ج 4 ، ص 597 ، روايت كرده و سندش ضعيف است .\r\n","page_name":" 306 ","page_number":306},
  {"content":"\r\n\r\nمىدهند و در را بر روى آنها مىبندند . » « 21 » پيامبر ( ص ) فرمود : « خدايا از غرور و باد تكبّر به تو پناه مىبرم . » « 22 » پيامبر ( ص ) فرمود : « هر كس كه روحش از بدنش بيرون آيد در حالى كه از سه چيز بدور باشد وارد بهشت شود : تكبّر ، وام و خيانت . » « 23 » از سلمان راجع به گناهى كه با وجود آن حسنه‌اى سود نمىبخشد سئوال شد . گفت :\r\nگناه تكبّر است .\r\nمىگويم از طريق شيعه كلينى در كافى از باقر ( ع ) روايت كرده كه فرمود :\r\n« بزرگ‌منشى رداى خداست و متكبّر با رداى خدا كشمكش دارد . » « 24 » امام باقر ( ع ) فرمود : « عزّت روپوش خدا و بزرگ‌منشى زير پوشش خداست و هر كس بر يكى از آنها دست‌درازى كند ، خدا در دوزخ سرنگونش سازد . » « 25 » امام باقر و امام صادق ( ع ) فرمودند : « هر كس به سنگينى ذرّه‌اى تكبّر در دلش باشد وارد بهشت نشود . » « 26 » محمّد بن مسلم گويد : يكى از دو امام ( حضرت باقر يا صادق ) فرمود : « هر كس به اندازهء خردلى تكبّر در دلش باشد وارد بهشت نشود . راوى گويد : من گفتم :  إِنَّا لِلَّهِ وَ إِنَّا إِلَيْهِ راجِعُونَ  ، امام فرمود : چرا استرجاع كردى ؟ عرض كرد : براى آنچه از شما شنيدم ، فرمود :\r\n\r\n\r\n","description":"","footnote":"\r\n( 21 ) عراقى گويد : اين حديث را بيهقى در شعب الايمان از حديث انس روايت كرده و به جاى « قصرا » « توابيت » و به جاى « يطبق » « فيقفل » گفته است ، و در سند حديث ، ابان بن ابى عياش هست و او ضعيف است .\r\n( 22 ) مصحح گويد : بر مأخذ اين حديث دست نيافتيم مگر آنچه ابن ماجه در كتاب ، اقامة الصلاة باب الاستعاذة فى الصلاة به شمارهء 807 ، در حديث : « اللهم انّى اعوذبك من الشيطان الرجيم من همزه و نفخه و نفثه » روايت كرده است ، عمرو گويد : منظور از همزه نوعى جنون و بيمارى صرع نفثه شعر و نفخه تكبّر است .\r\n( 23 ) اين حديث را ابن ماجه در ( سنن ) ، به شمارهء 2412 ، از حديث ثوبان روايت كرده است . مىگويم :\r\nعراقى گفته است : اين حديث را ابن جوزى در جامع المسانيد از دار قطنى روايت كرده گويد به جاى « كبر » « كنز ، با نون و زا مىباشد » و همچنين حديث را ابن مردويه در تفسير : الذين يكنزون الذهب و الفضّه ، نيز نقل كرده است .\r\n( 24 ) كافى ، باب كبر ، ج 2 ، ص 309 ، به شمارهء 4 ، 3 ، 7 ، 8 ، 9 .\r\n( 25 ) كافى ، باب كبر ، ج 2 ، ص 309 ، به شمارهء 4 ، 3 ، 7 ، 8 ، 9 .\r\n( 26 ) كافى ، باب كبر ، ج 2 ، ص 309 ، به شمارهء 4 ، 3 ، 7 ، 8 ، 9 .\r\n","page_name":" 307 ","page_number":307},
  {"content":"\r\n\r\nچنان كه تو فكر مىكنى نيست ، مقصود من انكار است و آن جز انكار نيست ( يعنى تكبّر انكار خداست . ) « 27 » امام صادق ( ع ) فرمود : « تكبّر اين است كه مردم را خوار و حق را سبك شمارى . » « 28 » امام صادق ( ع ) از قول پيامبر خدا ( ص ) فرمود : بزرگترين تكبّر خوار شمردن مخلوق و سبك شمردن حقّ است . راوى گويد : عرض كردم خوار شمردن مخلوق و سبك شمردن حق چيست ؟ فرمود : در برابر حق خود را نادان وانمود كند و به اهل حقّ طعنه بزند ، پس هر كس چنين كند با لباس مخصوص خدا ( يعنى كبريايى او ) ستيز كرده است . » « 29 » امام صادق ( ع ) فرمود : در جهنم درّه‌اى است به نام « سقر » كه براى متكبّران است و از شدّت حرارت خود به خدا شكايت كرده و اجازه مىخواهد كه نفس بكشد ، پس چون نفس بكشد جهنم شعله‌ور مىشود . » « 30 » امام صادق ( ع ) مىفرمود : متكبّران ( روز قيامت ) به صورت مورچه در مىآيند ، و مردم آنها را پايمال مىكنند تا خدا از حساب آنان فارغ شود . » « 31 » عمر بن يزيد گويد : به امام صادق ( ع ) عرض كردم : من غذاى خوب مىخورم و بوى خوش مىبويم و مركب راهوار سوار مىشوم ، و غلام در پى من مىآيد . اگر در اين كارها گردنكشى است انجام ندهم . امام صادق ( ع ) سر به زير افكند ، سپس فرمود : « همانا گردنكش ملعون كسى است كه مردم را كوچك و خوار شمارد و حق را ناديده بگيرد عمر گفت : عرض كردم : حق را ناديده نمىگيرم ، امّا نمىدانم خوار شمردن مردم چيست ؟ فرمود : كسى كه مردم را كوچك شمارد و بر آنها گردنكشى كند جبّار و\r\n\r\n\r\n","description":"","footnote":"\r\n( 27 ) كافى ، باب كبر ، ج 2 ، ص 309 ، به شمارهء 3 ، 4 ، 6 ، 7 ، 8 ، 9 .\r\n( 28 ) كافى ، باب كبر ، ج 2 ، ص 309 ، به شمارهء 3 ، 4 ، 6 ، 7 ، 8 ، 9 .\r\n( 29 ) كافى ، باب كبر ، ج 2 ، ص 309 ، به شمارهء 3 ، 4 ، 6 ، 7 ، 8 ، 9 .\r\n( 30 ) همان مأخذ ، ج 2 ، ص 310 ، شماره‌هاى 10 و 11 .\r\n( 31 ) همان مأخذ ، ج 2 ، ص 310 ، شماره‌هاى 10 و 11 .\r\n","page_name":" 308 ","page_number":308},
  {"content":"\r\n\r\nگردنكش است . » « 32 » امام صادق ( ع ) فرمود : چون يعقوب سالخورده بر يوسف ( ع ) وارد شد عزّت سلطنت يوسف را فرا گرفت و به احترام پدر پياده نشد . جبرئيل ( ع ) فرود آمد و گفت :\r\nيوسف ! كف دستت را باز كن ، چون باز كرد ، نورى از آن برخاست و به آسمان رفت .\r\nيوسف گفت : اين چه نورى بود كه از كفم بيرون شد ؟ گفت : به كيفر پياده نشدنت براى يعقوب سالخورده نبوّت از فرزندانت برگرفته شد ، و از نسل تو پيغمبرى نخواهد بود . » « 33 » از امام صادق ( ع ) روايت است كه فرمود : « هيچ بنده‌اى نيست ، مگر آن كه در سر او لگامى و فرشته‌اى است كه آن را نگاه مىدارد و هرگاه تكبّر كند به او مىگويد : خشوع كن ، خدا تو را خاشع قرار دهد . پس همواره نزد خود بزرگترين مردم است با اين كه در چشم مردم خوارترين آنهاست ، و چون تواضع كند خداى او را بالا برد ، سپس فرشته به او گويد : سرفراز باش خداى سرفرازت كند سپس همواره نزد خود كوچكترين مردم و در چشم مردم بالاترين آنها باشد . » « 34 » از امام صادق ( ع ) روايت است : « هيچ كس لاف بزرگى نزند ، مگر به سبب ذلّتى كه در خود احساس مىكند » ؛ و در عبارت ديگرى است : « هيچ كس لاف بزرگى نزند و تكبّر نكند مگر به سبب ذلّتى كه در خود احساس مىكند . » « 35 » از امام باقر ( ع ) روايت است كه رسول خدا ( ص ) فرمود : « خدا روز قيامت با سه كس سخن نگويد و به آنها توجه نكند و پاكشان نسازد و براى آنها عذابى دردناك است :\r\nپير زناكار ، سلطان جبّار و فقير خودخواه . » « 36 »\r\n\r\n\r\n","description":"","footnote":"\r\n( 32 ) همان مأخذ ، ص 311 ، شمارهء 13 .\r\n( 33 ) همان مأخذ ، ص 311 ، شمارهء 15 .\r\n( 34 ) همان مأخذ ، ص 312 ، شمارهء 16 .\r\n( 35 ) همان مأخذ ، ص 312 ، شمارهء 17 .\r\n( 36 ) همان مأخذ ، ص 311 ، شمارهء 14 .\r\n","page_name":" 309 ","page_number":309},
  {"content":"\r\n\r\n\r\nنكوهش خودخواهى و اظهار علائم تكبّر\r\n( 1 ) پيامبر ( ص ) فرمود : « خدا به مردى كه لباس خود را از روى غرور بر زمين بكشد نگاه نمىكند . » « 37 » پيامبر ( ص ) فرمود : « در همان حالى كه مردى در لباس خويش خودخواه و خودپسند مىشود خدا او را به زمين فرو مىبرد و تا روز قيامت در زمين فرو مىرود . » « 38 » پيامبر ( ص ) فرمود : « كسى كه لباسش را با تكبّر بر زمين بكشاند خدا در روز قيامت به او ننگرد . » « 39 » پيامبر ( ص ) فرمود : « هرگاه امّتم دست‌كشان و متكبّرانه راه روند و رومى و ايرانى به آنان خدمت كنند ، خدا بعضى از آنها را بر بعضى مسلّط سازد . » « 40 » ابن اعرابى گفته است : منظور راه رفتنى است كه با تكبّر و ناز و غرور باشد .\r\nپيامبر ( ص ) فرمود : « كسى كه خود را بزرگ شمارد و با تكبّر و ناز و غرور راه برود خدا را در حالى ملاقات كند كه بر او خشمگين است . » « 41 » روايت شده كه عمر بن عبد العزيز پيش از رسيدن به خلافت به زيارت خانهء خدا رفت . پس طاووس ( نام شخص است ) به او نگريست در حالى كه او خودخواهانه راه مىرفت . پس با انگشت خود به پهلوى او اشاره كرد ، آنگاه گفت : اين راه رفتن شايستهء\r\n\r\n\r\n","description":"","footnote":"\r\n( 37 ) اين حديث را مسلم در صحيح ، ج 6 ، ص 147 ، روايت كرده و بغوى در المصابيح ، ج 2 ، ص 119 ، روايت كرده و عبارت از اوست .\r\n( 38 ) اين حديث را ابو يعلى و طبرانى و بزار از حديث عباس بن عبد المطلب روايت كرده ، و در صحيح بخارى و مسلم از حديث ابو هريره مورد اتفاق است .\r\n( 39 ) اين حديث را بغوى در المصابيح ، ج 2 ، ص 119 ، روايت كرده و عبارت از اوست و از حديث ابن عمر مىباشد .\r\n( 40 ) اين حديث را ترمذى در ( سنن ) ، ج 9 ، ص 118 ، روايت كرده و در آن « المطيطباء » آمده است و در نهايه « المطيطاء » است و نقل كرده كه با الف ممدوده و مقصوره هر دو قرائت شده است .\r\n( 41 ) اين حديث را احمد و بخارى در الادب المفرد ، از حديث عبد اللّه بن عمر به سندى حسن روايت كرده‌اند چنان كه در جامع الصغير ، آمده است .\r\n","page_name":" 310 ","page_number":310},
  {"content":"\r\n\r\nكسى نيست كه در شكمش مدفوع است . پس عمر گرفت : همانند شخص پوزشخواه‌ايى عمو تمام اعضاى من بر اين طرز راه رفتن عادت كرده تا آن را ياد گرفته‌ام .\r\nروايت شده كه مطرب عبد اللّه بن شخّير مهلّب را ديد در حالى كه در جبّهء خزى خودخواهانه حركت مىكرد . پس به او گفت : اى بندهء خدا اين راه رفتنى است كه خدا و رسولش را به خشم مىآورد ، مهلّب به او گفت : مرا نمىشناسى ؟ گفت : تو را مىشناسم ، آغازت نطفه‌اى پليد بودى و انجامت مردارى بدبو خواهى بود و در ميان دو پهلويت مدفوع حمل مىكنى . پس مهلّب برفت و آن طرز راه رفتن را ترك كرد .\r\nمجاهده در تفسير آيهء :  ثُمَّ ذَهَبَ إِلى أَهْلِهِ يَتَمَطَّى  ، گفته است : يعنى ، خودخواهانه مىرفت .\r\nحال كه نكوهش تكبّر را نقل كرديم بايد به نقل فضيلت تواضع بپردازيم .\r\n\r\nشرح فضيلت تواضع\r\n( 1 ) پيامبر خدا ( ص ) فرمود : « با عفو كردن ، خدا بر عزّت بنده مىافزايد و هيچ كس براى خدا تواضع نكند جز اين كه خدا او را رفعت درجه بخشد . » « 42 » پيامبر ( ص ) فرمود : « هيچ كس نيست ، جز اين كه دو فرشته با اوست و بر او لگامى است كه با آن وى را نگاه مىدارند . پس اگر او خود را بلند و و الا شمارد آن لگام را مىكشند و مىگويند : خدايا او را پست و خوار كن و اگر نفس خود را پست شمارد مىگويند : خدايا او را بلندى درجه عطا كن . » « 43 »\r\n\r\n\r\n","description":"","footnote":"\r\n( 42 ) اين حديث را مسلم در صحيح ، ج 8 ، ص 21 ، از حديث ابو هريره روايت كرده است .\r\n( 43 ) عراقى گويد : اين حديث را عقيلى در الضعفا ؛ و بيهقى در الشعب ، از حديث ابو هريره و نيز از حديث ابن عباس روايت كرده‌اند و هر دو راوى ضعيفند ، پايان سخن عراقى . مىگويم : اين حديث را طبرانى و بزار و به همين صورت از حديث ابو هريره روايت كرده و سندهايشان حسن است چنان كه در الترغيب ، منذرى ، ج 3 ، ص 561 ، آمده است و به سندى حسن اندكى قبل از كافى نقل شد .\r\n","page_name":" 311 ","page_number":311},
  {"content":"\r\n\r\nپيامبر ( ص ) فرمود : « خوشا به حال كسى كه تواضع كند بىآن كه مسكين باشد و مالى را كه از غير گناه گردآورنده انفاق كند ، و به مسكينان و بيچارگان رحم كند و با فقيهان و حكيمان آميزش نمايد . » « 44 » ابو سلمهء مدينى ، از پدرش ، از جدش روايت كرده كه گويد : رسول خدا ( ص ) در قبا نزد ما بود و روزه داشت و در موقع افطارش جامى شير برايش آورديم و مقدارى عسل در آن ريختيم . پس چون آن را برداشت و چشيد شيرينى عسل را احساس كرد ، پس گفت : « اين چيست ؟ گفتيم : اى رسول خدا در آن مقدارى عسل ريخته‌ايم . پس آن را بر زمين نهاد و فرمود : امّا من آن را حرام نمىكنم ، هر كس براى خدا تواضع كند خدا او را بلند گرداند ، و هر كس تكبّر ورزد خدا او را پست و خوار سازد ، و هر كه ميانه روى كند خدايش او را بىنياز كند و هر كسى كه ولخرجى كند خدا او را فقير سازد و هر كسى خدا را بسيار ياد كند خدا او را دوست بدارد » « 45 » روايت شده كه پيامبر ( ص ) و چند نفر از ياران آن حضرت در خانه‌اش غذا مىخورند . پس سائلى بر در خانهء پيامبر ( ص ) ايستاد در حالى كه بيمارى مزمنى داشت و ما آن را ناخوشايند مىدانستيم . پيامبر به او اجازهء ورود داد و چون وارد شد پيامبر ( ص ) او را در كنار خود نشاند سپس به او گفت : غذا بخور ؛ مردى از قريش حضور داشت كه از آن فقير مشمئز شد و بدش مىآمد و اين مرد از دنيا نرفت تا خود گرفتار همان بيمارى مزمن شد . « 46 »\r\n\r\n\r\n","description":"","footnote":"\r\n( 44 ) اين حديث را بخارى در التاريخ و بغوى و با رودى و ابن قانع و طبرانى در الكبير و بيهقى در الشعب از ركب مصرى به سندى حسن روايت كرده‌اند چنان كه در جامع صغير آمده است .\r\n( 45 ) اين حديث را بزار از روايت طلحة بن عبد اللّه از پدرش از جدش طلحه روايت كرده و نظير اين حديث را نقل كرده جز اين جمله : « و من اكثر ذكر اللّه احبّه اللّه » و از « قبا » نيز نام نبرده ذهبى گويد : اين خبرى ناپسندى است المغنى . همين حديث را كلينى در كافى ، ج 2 ، ص 123 ، روايت كرده است ( البتّه روايت كافى با اين حديث در عبارت اختلاف زيادى دارد . - م . )\r\n( 46 ) عراقى گويد : مأخذى براى اين حديث نيافتم و آنچه موجود است حديث غذا خوردن آن حضرت با شخصى جذامى است كه ابو داود و ترمذى در ( سنن ) ، ج 8 ، ص 11 ، از حديث جابر روايت كرده است ، ترمذى گويد : حديث غريب است .\r\n","page_name":" 312 ","page_number":312},
  {"content":"\r\n\r\nپيامبر ( ص ) فرمود : « پروردگارم مرا ميان دو چيز مخيّر ساخت : بنده و رسول باشم يا سلطان و پيامبر و ندانستم كدامين را برگزينم و جبرئيل كه برگزيدهء من از ميان فرشتگان بود حاضر بود من سرم را بلند كردم جبرئيل گفت : در برابر پروردگارت تواضع كن . پس گفتم : بنده بودن و رسالت را برگزيدم . » « 47 » خداى متعال به موسى ( ع ) وحى كرد : « همانا نماز كسى را قبول مىكنم كه در برابر عظمتم تواضع كند و بر بندگانم بزرگى نفروشد ، و ترس من همواره در دلش باشد و روز را با ياد من سپرى كند و نفس خود را به خاطر من از شهوتها باز دارد . » پيامبر ( ص ) فرمود : « بزرگوارى عين تقوا ، شرف عين تواضع ، و يقين عين بىنيازى است . » « 48 » عيسى ( ع ) فرمود : « خوشا به حال متواضعان در دنيا ، آنان در روز قيامت صاحبان منبر هستند ، خوشا بر كسانى كه در دنيا مردم را آشتى مىدهند ، آنان كسانىاند كه در روز قيامت وارث بهشتند ، خوشا به كسانى كه در دنيا دلهايشان پاك است ، آنها كسانىاند كه در روز قيامت به خدا مىنگرند . » يكى از صحابه گويد : به من خبر رسيده كه پيامبر ( ص ) فرمود : « هرگاه خدا بنده‌اى را به اسلام هدايت فرمايد و صورتش را نيكو كند و او را درجاتى قرار دهد كه برايش عيب نيست و با اين حال به او تواضع روزى كند ، پس آن بنده از برگزيدگان خداست . » « 49 »\r\n\r\n\r\n","description":"","footnote":"\r\n( 47 ) حديث را ابو يعلى از حديث عايشه و طبرانى از حديث ابن عباس روايت كرده‌اند و سند هر دو حديث ضعيف است چنان كه در المغنى است . و كلينى در كافى ، ج 1 ، ص 122 به شمارهء 5 ، روايت كرده است ( البته روايت كلينى با اين روايت از نظر عبارت تفاوتهايى دارد . م . )\r\n( 48 ) اين حديث را ابن ابى الدنيا در اليقين از يحيى بن ابى كثير به صورت مرسل روايت كرده چنان كه در جامع الصغير آمده است .\r\n( 49 ) اين حديث را طبرانى همين گونه در حالى كه بر ابن مسعود متوقّف ساخته روايت كرده و در سند آن مسعودى هست كه مورد اختلاف است ، ( المغنى ) .\r\n","page_name":" 313 ","page_number":313},
  {"content":"\r\n\r\nپيامبر ( ص ) فرمود : « چهار خصلت است كه خدا فقط به كسى مىدهد كه دوستش مىدارد : سكوت و آن آغاز عبادت است ؛ توكّل بر خدا ، تواضع ، و زهد ورزيدن در دنيا . » « 50 » ابن عباس گويد : پيامبر ( ص ) فرمود : « هرگاه بنده تواضع كند خدايش او را به آسمان هفتم بالا برد . » « 51 » پيامبر ( ص ) فرمود : « تواضع جز بر بلندى بنده چيزى نمىافزايد پس تواضع كنيد تا خدا به شما رحم كند . » « 52 » روايت شده كه رسول خدا ( ص ) « غذا مىخورد پس مردى سياه و آبله‌رو وارد شد كه پوست بدنش كنده بود و پهلوى هر كسى مىنشست از پهلويش برمىخاست . پس پيامبر او را پهلوى خود نشانيد . » « 53 » پيامبر ( ص ) فرمود : « من شادمان مىشدم كه مرد چيزى را به دست خود بردارد و براى خاندانش استادكارى باشد كه با آن كار تكبّر را از خودش دور سازد . » « 54 » پيامبر ( ص ) به اصحابش فرمود : « چه شده كه در شما شيرينى عبادت را نمىبينم ؟\r\n\r\n\r\n","description":"","footnote":"\r\n( 50 ) بر مأخذ آن دست نيافتم آرى حاكم و طبرانى از حديث انس روايت كرده « اربع لا يصيبن الا يحب :\r\nالصمت و هو اوّل العبادة ، و التواضع ، و ذكر اللّه و قلة الشىء » و حاكم آن را صحيح دانسته ولى مقدّسى آن را در تذكرة الموضوعات نقل كرده و گفته است : اين عبارت از سخنان حسن بصرى است و در سند آن عوام بن جويريه است و به گفتهء ابن حبان است . او روايت دروغ را نقل مىكند .\r\n( 51 ) نظير اين حديث را بيهقى در الشعب روايت كرده و در سند آن زمعة بن صالح است كه عموم محدّثان او را ضعيف دانسته‌اند چنان كه در المغنى است .\r\n( 52 ) چنين نقل شده است و اين حديث را ابن ابى الدنيا در نكوهش خشم روايت كرده و در آن « يرفعكم اللّه » است و كلينى آن را در كافى ، ج 2 ، ص 121 ، روايت كرده است .\r\n( 53 ) پيش از اين گذشت كه عراقى گفت : به اين صورت آن را نيافته‌ام و مصروف غذا خوردن پيامبر با شخص مبتلا به جذام است كه ابو داود و ترمذى آن را روايت كرده و گفته است حديث غريب است و ابن ماجه از حديث جابر روايت كرده است .\r\n( 54 ) عراقى گويد : اين حديث غريب است .\r\n","page_name":" 314 ","page_number":314},
  {"content":"\r\n\r\nگفتند : شيرينى عبادت چيست ؟ فرمود : تواضع . » « 55 » پيامبر ( ص ) فرمود : « هرگاه متواضعان امّتم را ديديد در برابرشان تواضع كنيد ؛ و هرگاه متكبّران را ديديد در برابرشان تكبّر كنيد ، چرا كه اين عمل موجب خوارى و كوچكى آنهاست . » « 56 » مىگويم از طريق شيعه كلينى در كافى از امام صادق ( ع ) روايت كرده كه فرمود :\r\n« نجاشى بدنبال جعفر بن ابى طالب « 57 » و يارانش فرستاد . آنها وارد شدند در حالى كه او در اطاقى بر روى خاك نشسته و جامه‌هاى كهنه‌اى پوشيده بود . امام فرمود : جعفر گفت :\r\nچون او را بدين حال ديديم بر او مترحّم شديم ، و او چون وضع ما و ديگرگونى چهره‌هايمان را ديد گفت : سپاس خدايى را كه محمد ( ص ) را يارى كرد و چشم او را روشن ساخت . آيا به شما مژده دهم ؟ گفتم : چه را اى سلطان ؟ گفت : اكنون يكى از كارآگاههاى من از سرزمين شما آمد و به من خبر داد كه خداى متعال پيامبرش محمد را يارى فرمود و دشمنش را نابود كرد و در درّه‌اى به نام بدر كه بوتهء اراك بسيار دارد فلانى و فلانى را كه با آنان برخورد كردند به اسارت گرفت و من گويى هم اكنون به آن حضرت مىنگرم آنجا كه براى مولايم كه مردى از بنى ضمره است شبانى مىكردم . جعفر گفت :\r\nپادشاها ! چرا روى خاك نشسته و جامه‌هاى كهنه پوشيده‌اى ؟ گفت : اى جعفر ، ما در آنچه خدا بر عيسى ( ع ) نازل كرده اين دستور را مىبينيم كه : حق خدا بر بندگانش اين\r\n\r\n\r\n","description":"","footnote":"\r\n( 55 ) عراقى گويد : اين حديث غريب است .\r\n( 56 ) اين حديث نيز مانند دو حديث سابق غريب است .\r\n( 57 ) نجاشى به فتح « ن » و « ج » غير مشدّد لقب پادشاه حبشه است و مقصود در اينجا همان كسى است كه مسلمان شد و به پيامبر ( ص ) ايمان آورد و نامش اضحمة بن بحر بود او پيش از فتح مكه مسلمان شد و پس از آن درگذشت و چون خبر مرگ او به پيامبر رسيد بر او نماز گزارد . جعفر بن ابى طالب برادر امير المؤمنين ( ع ) و ده سال از او بزرگتر بود و از بزرگان صحابه و شهداى نخستين است . او كسى است كه به مدينه و حبشه هجرت كرد در جنگ موته سال هشتم هجرى در سنّ چهل و يك سالگى شهيد شد و در پيش روى بدنش نود زخم شمشير و نيزه بود و دستهايش در جنگ قطع شد و خدا به او دو بال داده كه در بهشت با آنها پرواز كند از اين رو به صاحب دو بال ملقّب شده است .\r\n","page_name":" 315 ","page_number":315},
  {"content":"\r\n\r\nاست كه چون به نعمت تازه‌اى مىرسند ، مجدّدا تواضع كنند ، و چون خدا نعمت محمد ( ص ) را پديد آورد در برابر خدا اين تواضع جديد را اظهار داشتم . پس چون خبر به پيامبر ( ص ) رسيد به اصحابش فرمود : براستى صدقه موجب بسيارى مال صاحب صدقه مىشود . پس صدقه دهيد تا خدا شما را رحمت كند و همانا تواضع موجب بلندى مقام صاحب تواضع مىشود . پس تواضع كنيد تا خدايتان بلندى بخشد ، و عفو بر عزّت صاحب عفو مىافزايد . پس عفو كنيد تا خدا عزيزتان كند . » « 58 » از امام صادق ( ع ) روايت است : « همانا در آسمان دو فرشته بر بندگان گماشته شده‌اند . پس هر كس تواضع كند او را رفعت بخشند و هر كه تكبّر كند او را پست كنند . » « 59 » از امام صادق ( ع ) روايت است كه فرمود : پيامبر ( ص ) يك شب پنجشنبه براى افطار در مسجد قبا بود و فرمود : آيا نوشيدنى هست ؟ پس اوس بن خولى انصارى كاسه‌اى از سرشير برگرفته و با عسل آميخته به خدمتش آورد . چون در دهان گذاشت و چشيد آن را كنار زد و فرمود : دو نوشيدنى است كه يكى از آن كافى است . من اين را نمىآشامم و حرام هم نمىكنم ولى براى خدا تواضع مىكنم ، زيرا هر كس براى خدا تواضع كند ، خدا او را بلند گرداند و هر كه تكبّر ورزد خداى او را پست كند و هر كه در زندگى ميانه‌رو باشد خدا به او روزى بخشد و هر كس بيهوده خرج كند خدا محرومش سازد و هر كه بسيار به ياد مرگ باشد خدايش دوست بدارد . » « 60 » و در روايتى است :\r\n« هر كه از خدا بسيار ياد كند ، خدا او را در بهشت زير سايهء خود بگيرد . » « 61 » از امام باقر ( ع ) روايت است : « فرشته‌اى خدمت رسول خدا ( ص ) آمد و گفت :\r\nهمانا خداى متعال تو را مخيّر ساخته كه بنده و رسول يا پادشاه و رسول باشى . امام\r\n\r\n\r\n","description":"","footnote":"\r\n( 58 ) كافى ، ج 2 ، ص 121 و 122 .\r\n( 59 ) كافى ، ج 2 ، ص 121 و 122 .\r\n( 60 ) كافى ، ج 2 ، ص 121 و 122 .\r\n( 61 ) همان مأخذ ، ص 123 ، شمارهء 7 و 8 .\r\n","page_name":" 316 ","page_number":316},
  {"content":"\r\n\r\nفرمود : پيامبر ( ص ) به جبرئيل نگاه كرد . جبرئيل با دست خود اشاره كرد كه تواضع كن ، پيامبر فرمود : مىخواهم بنده و پيامبر باشم فرشته گفت : با توجّه به اين كه از مقامت در پيشگاه خدا چيزى كاسته نمىشود . امام فرمود : همراه فرشته كليد تمام گنجينه‌هاى زمين بود . » امام صادق ( ع ) فرمود : « خداوند به موسى ( ع ) وحى كرد كه : اى موسى ! آيا مىدانى چرا از ميان همه مخلوقم تو را براى سخن گفتن با خود برگزيدم ؟ عرض كرد : پروردگارا براى چه بود ؟ خدا به او وحى كرد : اى موسى من بندگانم را زير و رو كردم در ميانشان كسى را متواضع‌تر از تو در برابر خود نديدم . اى موسى ! تو چون نماز مىگزارى چهره‌ات را روى خاك - يا گفت - روى زمين مىگذارى . » « 62 » امام صادق فرمود : امام چهارم ( ع ) سوار بر درازگوش خود بر جذاميان گذر كرد و آنها صبحانه مىخوردند . امام را به صبحانه دعوت كردند . فرمود : اگر روزه‌دار نبودم مىپذيرفتم ؛ و چون حضرت به منزلش رفت ، دستور داد غذايى لذيذ آماده سازند ، سپس آنها را به صبحانه دعوت كرد و خودش هم با آنها صبحانه خورد . » « 63 » امام صادق ( ع ) مردى از اهل مدينه را ديد كه براى خانواده‌اش چيزى خريده و با خود مىبرد . چون امام را ديد خجل شد . امام فرمود : « اين را خودت خريده و براى خانواده‌ات مىبرى ؟ به خدا اگر اهل مدينه بر من خرده نمىگرفتند ، دوست داشتم براى خانواده‌ام چيزى بخرم و خودم ببرم . » « 64 » امام صادق ( ع ) فرمود : « در آنچه خدا به داود وحى كرد ، اين بود كه : اى داود چنان كه نزديكترين مردم به خدا متواضعانند ، دورترين مردم از خدا نيز متكبّرانند . » « 65 » امام صادق ( ع ) فرمود : « از نشانه‌هاى تواضع آن است كه شخص به نشستن در\r\n\r\n\r\n","description":"","footnote":"\r\n( 62 ) همان مأخذ ، ص 123 ، شمارهء 7 و 8 .\r\n( 63 ) همان مأخذ ، ص 123 .\r\n( 64 ) همان مأخذ ، ص 123 .\r\n( 65 ) همان مأخذ ، ص 123 .\r\n","page_name":" 317 ","page_number":317},
  {"content":"\r\n\r\nپايين مجلس راضى مىشود ، و به هر كسى برخورد مىكند سلام دهد ، و مجادله را اگر چه حق با او باشد ترك كند ، و ستايش شدن بر تقوا را دوست نداشته باشد . » « 66 » امام صادق ( ع ) فرمود : « از نشانه‌هاى تواضع آن است كه مرد در جايى پايين‌تر از مقام خود بنشيند . » « 67 » ابو بصير گويد : در سال وفات امام صادق ( ع ) خدمت امام هفتم رسيدم و عرض كردم فدايت شوم ، چرا شما گوسفند كشتيد ، در صورتى كه فلانى شتر كشت ؟ فرمود : اى ابو محمّد ، نوح ( ع ) در كشتى نشست و هر چه خدا خواست در كشتى بود و كشتى مأمور بود . پس پيرامون كعبه طواف كرد و همان طواف نساء بود و نوح ( ع ) كشتى را به خود وا گذاشته بود . خداوند به كوهها وحى كرد : من كشتى بنده‌ام نوح را بر روى يكى از شما مىنهم . كوهها گردن‌كشى كرده و تكبّر ورزيدند ولى كوه جودى فروتنى كرد ، و آن كوهى است نزد شما . پس كشتى سينه بر آن كوه نهاد ، آنگاه نوح به لغت سريانى فرمود : يا مارى اتقن پروردگار اصلاح كن . راوى گويد : من گمان كردم كه امام هفتم ( ع ) كنايه و اشاره به خود كرد « 68 » ( يعنى قصدم از كشتن گوسفند تواضع بود ) .\r\nامام رضا ( ع ) فرمود : « تواضع آن است كه به مردم بدهى آنچه را مىخواهى به تو دهند ( با آنها چنان رفتار كنى كه مىخواهى با تو رفتار كنند ) » . « 69 » در حديث ديگر گويد : « براى تواضع درجاتى است : برخى از آنها اين است كه انسان قدر خود را بشناسد و با دلى سالم خود را به جايگاه خويش بنشاند ، و دوست نداشته باشد كه به سوى كسى برود . مگر چنان كه مىخواهد ديگران به سويش آيند ( با\r\n\r\n\r\n","description":"","footnote":"\r\n( 66 ) همان مأخذ ، ص 123 .\r\n( 67 ) همان مأخذ ، ص 123 .\r\n( 68 ) مقصود امام هفتم ( ع ) از حكايت اين بوده كه توضيح دهد كشتن گوسفند به جاى شتر تواضع در برابر خدا است تا در برابر اين تواضع در دنيا و آخرت به او رفعت مقام بخشد و عملش را جبران كند ، چنان كه مرحوم فيض در وافى گفته است ، حديث در كافى ، ج 2 ، ص 124 ، روايت شده است .\r\n( 69 ) كافى ، ج 2 ، ص 124 .\r\n","page_name":" 318 ","page_number":318},
  {"content":"\r\n\r\nمردم چنان كه مىخواهد با او رفتار كند ) ؛ اگر بدى بيند آن را با نيكى بپوشاند .\r\nشخص متواضع ، فروخورندهء خشم است ، و از مردم مىگذرد ؛ خدا هم نيكوكاران را دوست دارد . » « 70 » در كتاب مصباح الشريعه « 71 » آمده است كه امام صادق ( ع ) فرمود : « تواضع ريشهء هر شرافت ارزنده و مرتبهء بلند است و اگر براى تواضع زبانى بود كه مردم مىفهميدند محققا از حقايقى كه در فرجامهاى نامعلوم بود سخن مىگفت ؛ تواضع آن است كه براى خدا و در راه خدا باشد و جز آن حيله‌گرى است . هر كس براى خدا تواضع كند ، خدا او را بر بيشتر بندگانش برترى دهد ، متواضعان چهره‌اى دارند كه فرشتگان آسمان و عارفان زمين آن را مىشناسند ؛ خداى متعال فرمود :  وَ عَلَى الْأَعْرافِ رِجالٌ يَعْرِفُونَ كُلًّا بِسِيماهُمْ  « 72 » و اصل تواضع از جلال و شكوه و عظمت الهى است و خدا هيچ عبادتى را نمىپذيرد و از آن خشنود نمىشود ، جز اين كه از طريق تواضع باشد و جز بندگان مقرّب خدا كه به يگانگى او پيوسته شده‌اند ، كسى حقيقت تواضع را نمىشناسد . خداى متعال فرمود :  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً وَ إِذا خاطَبَهُمُ الْجاهِلُونَ قالُوا سَلاماً  « 73 » ، خداى سبحان بهترين آفريدگان و سرور مخلوقان خود محمّد ( ص ) را امر كرده و فرموده است :  وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ  « 74 » ، تواضع كشتزار خشوع و خضوع و ترس و شرم است و اين سه خصلت فقط از تواضع نشأت مىگيرد و شرافت كامل و حقيقى جز به كسى كه در برابر ذات حق تواضع كند داده نمىشود .\r\n\r\n\r\n","description":"","footnote":"\r\n( 70 ) كافى ، ج 2 ، ص 124 .\r\n( 71 ) باب پنجاه و هشت .\r\n( 72 ) اعراف / 46 : و بر اعراف مردانى هستند كه هر يك از آن دو را از سيمايشان مىشناسند ( شمارهء 144 اشتباه است . - م . )\r\n( 73 ) فرقان / 64 : بندگان خاص خداوند رحمان آنها هستند كه با آرامش و بىتكبّر بر زمين راه مىروند و هنگامى كه جاهلان آنها را مخاطب سازند و به آنها سلام مىگويند ( و با بىاعتنايى و بزرگوارى مىگذرند ) .\r\n( 74 ) شعراء / 215 : و بال و پر خود را براى مؤمنانى كه از تو پيروى مىكنند بگستر .\r\n","page_name":" 319 ","page_number":319},
  {"content":"\r\n\r\nدر تفسير امام عسكرى ( ع ) است : « كسى كه بيشتر از همه حقوق برادرانش را بشناسد و بيشتر حاجتهايشان را برآورد در پيشگاه خدا مقام بيشترى دارد ؛ و هر كس در دنيا براى برادرانش تواضع كند در پيشگاه خدا از صدّيقان و براستى از شيعيان علىّ بن ابى طالب ( ع ) است . » گويند : پدر و پسرى كه برادران دينى امير مؤمنان ( ع ) بودند بر آن حضرت وارد شدند پس حضرت برخاست و به آنها احترام كرد و آنها را در بالاى مجلس خود نشاند و خود در برابرشان نشست . سپس دستور داد غذا آوردند و هر دو غذا خوردند . پس از آن قنبر طشت و آفتابه چوبى و آب آورد تا بر دست آن پدر بريزد . پس مرد خود را به خاك افكند و عرض كرد : اى امير مؤمنان خدا مرا مىبيند در حالى كه تو آب بر دستم مىريزى فرمود : بنشين و دست بشوى كه خداوند تو را مىبيند و برادرت ( على ( ع ) ) را مىبيند كه با تو فرقى ندارد و از تو برتر نيست و مىخواهد با اين عمل در بهشت ده برابر اهل دنيا ثواب ببرد و بر همين اساس دربارهء غلامان خود در دنيا مأجور باشد . پس مرد نشست .\r\nعلى ( ع ) فرمود : تو را سوگند مىدهم به حقّ بزرگى كه از من شناخته‌اى و نسبت به آن احترام كرده‌اى و به تواضعت كه در برابر خداى متعال كرده‌اى تا خدا بدان پاداشت دهد حال كه توفيق تشرّف يافته‌اى كه به تو خدمت كنم با همان اطمينانى دستت را بشوى كه اگر قنبر آب مىريخت مىشستى . پس آن مرد چنان كرد و چون حضرت از شستن او فارغ شد ابريق را به محمد حنفيّه داد و فرمود : پسرم اگر اين پسر تنها نزد من آمده بود و پدرش به همراه او نبود دستش را مىشستم ولى خداوند از تساوى رفتار نسبت به پدر و فرزندى كه در يك مجلس با هم باشند منع كرده . پس بايد پدر آب بر دست پدر بريزد و بايد پسر بر دست پسر آب بريزد . لذا محمد حنفيّه بر دست آن پسر آب ريخت ، حسن بن على ( ع ) فرمود : هر كس از على ( ع ) پيروى كند براستى شيعه است .\r\n\r\nسخنان گذشتگان\r\n( 1 ) غزّالى گويد : از فضيل راجع به تواضع سؤال شد ، او گفت : تواضع آن است كه در\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبرابر حق تواضع كنى و مطيع حق باشى و اگر حق را از كودكى يا نادان‌ترين مردم بشنوى آن را بپذيرى .\r\nابن مبارك گويد : اصل تواضع آن است كه خودت را در برابر كسى كه از نظر نعمت دنيا فروتر از تو است پست بگيرى تا به او اعلام كنى كه تو به دنيايت بر او برترى ندارى و خودت را نسبت به كسى كه از نظر دنيا بالاتر است بالاتر بگيرى تا به وى اعلام كنى كه او به خاطر دنيادارىاش بر تو برترى ندارد .\r\nقتاده گويد : كسى كه به او مالى يا جمالى يا لباسى يا علمى داده شود و تواضع نكند روز قيامت آن نعمتها و بال گردنش شود .\r\nگفته شده : خداى متعال به عيسى ( ع ) وحى كرد : هرگاه به تو نعمتى دادم كه با فروتنى و خشوع با آن برخورد كردى آن نعمت را بر تو كامل مىكنم .\r\nسليمان بن داود ( ع ) هرگاه به صبح در مىآمد در چهرهء ثروتمندان و بزرگان مىنگريست تا به مسكينان مىرسيد و با آنان مىنشست و مىگفت : مسكينى با ديگر مسكينهاست .\r\nيكى از بزرگان گويد : همانطور كه نمىخواهى ثروتمندان تو را در لباسهاى پست ببينند ، نخواه كه فقيران تو را در لباسهاى گرانبها ببينند .\r\nو الا مقام‌ترين بندهء مؤمن در پيشگاه خدا بنده‌اى است كه در نزد نفس خود پست‌تر باشد و پست‌ترين بنده از نظر مقام در پيشگاه خدا بنده‌اى است كه در نزد نفس خويش و الا مقام‌ترين باشد .\r\nابو الفتح بن شخرف گويد : علىّ بن ابى طالب ( ع ) را در خواب ديدم و به او عرض كردم : اى ابو الحسن مرا پند بده ، فرمود : « تواضع ثروتمندان در مجالس فقيران به اميد ثواب الهى چه نيكوست و نيكوتر از آن تكبّر فقيران بر ثروتمندان به خاطر اعتمادشان به خداست . »\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nابو سليمان گويد : بنده تا خودش را نشناسد تواضع نمىكند .\r\nابو يزيد گويد : تا زمانى كه بنده مىپندارد در ميان مردم بدتر از او وجود دارد متكبّر است . سؤال شد : چه وقت متواضع است ؟ گفت : هرگاه براى خودش به مقام و مالى معتقد نباشد ؛ و تواضع هر انسانى به اندازهء خودشناسى و خداشناسى اوست .\r\nعروة بن ورد گويد : تواضع يكى از شكارگاههاى شرافت است ، و صاحب هر نعمت بر نعمتى كه دارد مورد حسد است ، جز صاحب تواضع .\r\nيحيى بن خالد برمكى گويد : شخصى بزرگ هرگاه عبادت كند و زهد ورزد تواضع كرده و نادان هرگاه عبادت كند و زهد ورزد تكبّر كرده است .\r\nيحيى بن معاذ گويد : تكبّر كردن بر كسانى كه به سبب مالشان نسبت به تو كبر مىورزند تواضع است .\r\nگويند تواضع در تمام بندگان نيكوست و در ثروتمندان نيكوتر و تكبّر در تمام مردم زشت است و در فقيران زشت‌تر .\r\nگويند : عزّتى نيست جز براى كسى كه در برابر خداوند اظهار ذلّت كند و بلندى درجه نيست مگر براى كسى كه در برابر خدا تواضع كند ، و امانى نيست مگر براى كسى كه از خدا بترسد و بهره‌اى نيست جز براى كسى كه نفس خود را به خداى بفروشد .\r\nعمرو بن شيبه گويد : در مكّه ميان صفا و مروه بودم . پس مردى را سوار بر استرى ديدم كه در برابرش غلامانى بودند و مردم را دور مىكردند . گفت : پس از مدّتى برگشته و وارد بغداد شدم ، روزى كنار پل بودم كه ناگاه مردى با موى بلند و سر و پاى برهنه ديدم و در او مىانديشيدم . پس به من گفت : تو را چه شده كه به من مىنگرى ؟ به او گفتم : تو را شبيه مردى يافتم كه او را در مكّه با اين اوصاف ديدم . گفت : من همانم ، گفتم : خدا با تو چه كرد ؟ گفت : من در جايى كه مردم تواضع مىكنند بلند پروازى كردم ، پس خدا در جايى كه مردم بلند پروازى مىكنند مرا خوار ساخت .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nقريش روزى در نزد سلمان ( رض ) تفاخر كردند . پس سلمان گفت : امّا من از نطفه‌اى پست آفريده شده‌ام ؛ سپس مردارى بوناك مىشوم . آنگاه در برابر ميزان عمل حاضر مىشوم . اگر ميزان سنگين باشد ، من بزرگوارم و اگر سبك باشد من فرومايه‌ام .\r\n\r\nشرح حقيقت تكبّر و آفت آن\r\n( 1 ) بايد دانست كه تكبّر به ظاهرى و باطنى تقسيم مىشود : تكبّر باطنى خويى است در نفس و تكبّر ظاهرى اعمالى است كه از اندامها صادر مىشود و ناميدن خوى باطنى به تكبّر سزاوارتر است . امّا اعمال بدنى نتايج آن خوى باطنى است و خوى تكبّر ، سبب آن اعمال است ؛ از اين رو هرگاه اثر خوى باطنى در اندامها ظاهر مىشود گويند : تكبّر كرد و هرگاه ظاهر نشود گويند : در نفس او تكبّر است ، پس اصل همان خوى نفسانى است و آن اطمينان و اعتماد به اين است كه متكبّر نفس خود را بالاتر از شخصى مىبيند كه نسبت به او تكبّر مىورزد ، چون تكبّر دو طرف مىخواهد : شخصى كه بر او تكبّر شده و چيزى كه به آن تكبّر شده ، و به همين جهت است كه تكبّر از خود پسندى جدا مىشود ، چنان كه خواهد آمد ؛ زيرا خودپسندى فقط يك طرف دارد و آن شخص خودپسند است ، بلكه اگر يك انسان تنها آفريده شود ممكن است خودپسند باشد ولى متكبّر بودنش ممكن نيست ، مگر با ديگرى باشد در حالى كه او خود را در صفات كمال بالاتر از آن ديگرى بداند ، در آن هنگام متكبّر است و در متكبّر بودن كافى نيست كه خود را بزرگ بداند ، زيرا گاه خود را بزرگ مىداند ولى ديگرى را بزرگتر از خود يا مانند خود مىداند . پس بر او تكبّر نكرده است و كوچك شمردن ديگرى در متكبّر بودن او كافى نيست ، زيرا با اين حال اگر خود را كوچكتر بداند متكبّر نيست و اگر ديگرى را مانند خود هم بداند متكبّر نيست ، بلكه بايد براى خود درجه‌اى و براى ديگرى درجه‌اى قائل باشد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو درجه خود را بالاتر از درجهء ديگرى « 75 » بداند و در اين سه اعتقاد خوى تكبّر در او تحقّق مىيابد نه اين كه فقط خود بزرگ ديدن تكبّر باشد ، بلكه خود بزرگ ديدن با اين اعتقاد به برترى ، در او نفوذ يافته از اين رو در قلبش آمادگى و تحريك و خوشحالى و اعتمادى به اعتقادش حاصل مىشود و در نفس او به سبب آن اعتقاد عزّتى پديد مىآيد .\r\nپس آن عزّت و تحريك و اعتماد به اعتقاد خوى تكبّر است ؛ از اين رو پيامبر ( ص ) فرمود : « خدايا پناه مىبرم به تو از باد بزرگى و جبروت . » « 76 » به همين جهت يكى از خلفاى پيامبر ( ص ) به كسى كه از او اجازه خواست تا بعد از نماز صبح مردم را موعظه كند ، گفت : مىترسم چنان باد كنى تا به مرّيخ برسى ؛ و گويى انسان هر زمان خودش را به چشم بزرگى ببيند تكبّر و ياد كند و خود را عزيز شمارد . بنابراين تكبّر همان حالتى است كه از اين اعتقاد در نفس حاصل مىشود ، و عزّت خودبزرگ‌بينى نام دارد ، از اين رو ابن عباس دربارهء آيهء  إِنْ فِي صُدُورِهِمْ إِلَّا كِبْرٌ ما هُمْ بِبالِغِيهِ  « 77 » گفته است : به منظور عظمتى است كه به آن نرسيده‌اند ، پس تكبّر را به اين عظمت تفسير كرده است . سپس اين عزّت اعمالى را در ظاهر و باطن اقتضا مىكند كه از نتايج آن است و آن را تكبّر نامند ، چون هرگاه خود را نسبت به ديگرى بزرگ بداند شخص پست‌تر از خود را كوچك مىشمارد و از خود دور مىسازد و خود را بالاتر از آن مىداند كه با او بنشيند و غذا بخورد و در صورتى كه تكبّرش زياد شود معتقد خواهد شد كه فرد پست‌تر بايد در برابرش بايستد و اگر تكبّرش بيشتر از آن شود از به خدمت گرفتن او خوددارى مىكند و او را شايسته نمىداند كه در برابرش بايستد و در مقابل آستانش خدمت كند و اگر پايين‌تر از اين\r\n\r\n\r\n","description":"","footnote":"\r\n( 75 ) در اين سخن ايراد هست چون با گفتار امام صادق ( ع ) مغايرت دارد كه فرمود : « ما من رجل تكبّر او تجبر الا الذلة وجدها فى نفسه ، هيچ مردى تكبّر و ستم نكرد مگر به خاطر ذلتى كه در خود احساس مىكند . »\r\n( 76 ) حديث پيش از اين گذشت .\r\n( 77 ) مؤمن / 56 : در دلهايشان فقط كبر ( و غرور ) است ، و هرگز به منظور خود نخواهند رسيد . ( شمارهء 58 اشتباه است . - م . )\r\n","page_name":" 324 ","page_number":324},
  {"content":"\r\n\r\nدرجه باشد از برابرى با او ننگ دارد ، و در تنگراهها از او جلو مىافتد و در مجالس خود را بالاتر از او مىداند ، و انتظار دارد كه او اوّل سلام كند و اگر در بر آوردن حاجتش كوتاهى كند اين كار را از او بعيد مىشمارد و به شگفت مىآيد ، و اگر با او احتجاج و مناظره كند ننگ دارد كه جوابش را بدهد ، و اگر موعظه شود نمىپذيرد و اگر خود موعظه كند در پند دادن زورگويى مىكند و اگر بعضى از گفته‌هايش ردّ شود به خشم مىآيد و اگر تعليم دهد به نوآموزان مدارا نمىكند و آنها را خوار ساخته فرارشان مىدهد و بر آنها منّت نهاده آنان را به كار مىگيرد و نگاهش به مردم عوام به خاطر كوچك شمردن آنها مانند نگاه به درازگوشهاست . كارهايى كه تحت تأثير خوى تكبّر از انسان صادر مىشود بسيار و بيش از آن است كه شمارش شود ؛ بنابراين نيازى به شمردن آنها نيست ، چرا كه مشهور است ، پس اين همان تكبّر است و آفتش بزرگ و گرفتاريش هولناك است و به وسيلهء آن خواص مردم هلاك مىشوند ، و عابدان و زاهدان و علما كمتر از آن مصونند تا چه رسد به مردم عوام ؛ و چگونه آفت تكبّر بزرگ نباشد در حالى كه پيامبر ( ص ) فرمود :\r\n« كسى كه در قلبش به اندازهء سنگينى ذرّه‌اى تكبّر باشد وارد بهشت نمىشود . » « 78 » دليل آن كه تكبّر مانع ورود انسان به بهشت مىشود آن است كه تكبّر ميان بنده و اخلاق تمام مؤمنان كه درهاى ورود به بهشت است حايل مىشود و تكبّر و عزيز دانستن نفس تمام آن درها را مىبندد ، زيرا متكبّر نمىتواند براى مؤمنان دوست بدارد آنچه را براى خود دوست مىدارد ، و در اين حالت نوعى عزّت است ، متكبّر نمىتواند تواضع كند كه اصل اخلاق پرهيزكاران است و در آن عزّت است ، و بر فروخوردن خشم كه در آن عزّت است قادر نيست ، و نيز قادر بر ترك كينه نيست در حالى كه عزّت در آن است و نمىتواند بر راستگويى مداومت كند كه عزّت در آن است ، و بر ترك حسد قادر نيست و در آن عزّت است ، و نمىتواند خشم را رها كند كه در آن عزّت است ، و بر خيرانديشى\r\n\r\n\r\n","description":"","footnote":"\r\n( 78 ) طبرانى با سندى حسن و نيز اصفهانى روايت كرده‌اند چنان كه در الترغيب و الترهيب ، ج 3 ، ص 566 ، نقل شده است .\r\n","page_name":" 325 ","page_number":325},
  {"content":"\r\n\r\nدقيق قادر نيست كه در آن عزّت است ، و بر پذيرش نصيحت قادر نيست كه در آن عزّت است ، و از تحقير مردم و غيبت كردن آنها در امان نيست در حالى كه عزّت در آن است ، و طولانى كردن سخن موردى ندارد . پس هيچ خوى نكوهيده‌اى نيست ، جز اين كه صاحب عزّت و تكبّر براى حفظ عزّت خود مجبور به آن است و هيچ خوى ستوده‌اى نيست جز اين كه از بيم از دست رفتن عزّتش از انجام آن عاجز است ، از اين روست كه هر كس به اندازهء سنگينى ذرّه‌اى تكبّر در دلش باشد وارد بهشت نمىشود . و اخلاق نكوهيده ملازم يكديگرند و بعضى از آنها ناگزير به بعضى ديگر فرا مىخواند ، و بدترين انواع تكبّر آن است كه مانع از بهره‌مندى علم و قبول حق و اطاعت در برابر آن شود و آياتى كه در آن نكوهش متكبّران وارد شده است در مورد همين نوع تكبّر است . خداى متعال مىفرمايد :  وَ الْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ  تا  وَ كُنْتُمْ عَنْ آياتِهِ تَسْتَكْبِرُونَ  . « 79 » آنگاه فرمود :  فَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ  . « 80 » سپس خبر داده است كه در ميان اهل دوزخ كسى از همه عذابش سخت‌تر است كه نسبت به خدا بيشتر تمرّد كرده است . خداوند فرمود :  ثُمَّ لَنَنْزِعَنَّ مِنْ كُلِّ شِيعَةٍ أَيُّهُمْ أَشَدُّ عَلَى الرَّحْمنِ عِتِيًّا  . « 81 » و فرمود :  فَالَّذِينَ لا يُؤْمِنُونَ بِالْآخِرَةِ قُلُوبُهُمْ مُنْكِرَةٌ وَ هُمْ مُسْتَكْبِرُونَ  « 82 »\r\n\r\n\r\n","description":"","footnote":"\r\n( 79 ) انعام / 94 : و فرشتگان دستها را گشوده به آنان مىگويند جان خود را خارج سازيد تا و در برابر آيات او تكبّر ورزيديد .\r\n( 80 ) نحل / 29 : اكنون از درهاى جهنم وارد شويد در حالى كه جاودانه در آن خواهيد بود ، چه جاى بدى است جايگاه مستكبران ؟ ! ( شماره آيه 31 ، اشتباه است . - م . ) و ظاهر گفته‌اش « ثم قال » دليل اين است كه در سياق آيه پيش است ولى چنين نيست و در سورهء نحل چنين آمده است . «   الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ اللَّهَ عَلِيمٌ بِما كُنْتُمْ تَعْمَلُونَ فَادْخُلُوا أَبْوابَ جَهَنَّمَ   ، تا آخر آيه » و همچنين است در آيات بعدى .\r\n( 81 ) مريم / 70 : سپس از هر گروه و جمعيّتى كسانى را كه از همه در برابر خداوند رحمان سركش‌تر بوده‌اند جدا مىكنيم .\r\n( 82 ) نحل / 23 : امّا آنها كه به آخرت ايمان ندارند دلهايشان حق را انكار مىكند ، و مستكبرند .\r\n","page_name":" 326 ","page_number":326},
  {"content":"\r\n\r\nو فرمود :  يَقُولُ الَّذِينَ اسْتُضْعِفُوا لِلَّذِينَ اسْتَكْبَرُوا لَوْ لا أَنْتُمْ لَكُنَّا مُؤْمِنِينَ  « 83 » و فرمود :  إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ  « 84 » و فرمود :  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ  « 85 » در تفسير آيه گفته شده : به زودى درك قرآن را از دلهايشان برمىدارم ؛ و در بعضى تفسيرهاست كه به زودى براى دلهايشان در برابر ملكوت حجاب قرار مىدهم ، ابن جريح گويد : به زودى آنها را منصرف مىكنم كه در ملكوت بينديشند و از آن پند گيرند ؛ از اين رو عيسى ( ع ) فرمود : « زراعت در زمين هموار مىرويد و بر روى سنگ نمىرويد ، همچنين حكمت در دل شخص متواضع رشد مىكند نه در دل متكبّر ، آيا نمىبينيد كسى كه سرش را متكبّرانه به سقف بلند كند سقف آن را بشكند و هر كس سرش را متواضعانه فرود آورد او را در زير سايهء خود بگيرد ؟ » اين مثلى است كه براى متكبّران زده‌اند كه چگونه از حكمت محرومند ؛ از اين رو رسول خدا ( ص ) در تعريف تكبّر و كشف حقيقت آن انكار كردن حق را ذكر كرده و فرموده است : « متكبّر كسى است كه حق را منكر شود و مردم را كوچك شمارد . » « 86 »\r\n\r\nشخصى كه نسبت به او تكبّر مىشود و اقسام و درجاتش و نتايج تكبّر در آن\r\n( 1 ) بايد دانست شخصى كه بر او تكبّر مىشود خداى متعال يا پيامبرانش يا ديگر مردمند و آدمى ظلوم و جهول آفريده شده است ؛ زيرا يك بار بر مردم تكبّر مىكند و بار\r\n\r\n\r\n","description":"","footnote":"\r\n( 83 ) سبأ / 31 : مستضعفان به مستكبران مىگويند : اگر شما نبوديد ما مؤمن بوديم .\r\n( 84 ) مؤمن / 62 : كسانى كه از عبادت من تكبّر مىورزند به زودى با ذلّت وارد دوزخ مىشوند .\r\n( 85 ) اعراف / 146 : به زودى كسانى را كه در روى زمين به ناحق تكبّر مىورزند از ايمان به آيات خود منصرف مىسازيم . ( شمارهء 143 ، اشتباه است . - م . )\r\n( 86 ) كمى پيش گذشت .\r\n","page_name":" 327 ","page_number":327},
  {"content":"\r\n\r\nديگر بر خدا ، در اين صورت تكبّر به اعتبار شخصى كه نسبت به او تكبّر مىشود سه قسم است :\r\n1 - تكبّر در برابر خدا و آن زشت‌ترين انواع تكبّر است و فقط از جهالت محض و طغيان نشأت مىگيرد ، مانند تكبّر نمرود ؛ زيرا او با خود مىگفت كه با پروردگار آسمان پيكار كند و چنان كه از گروهى نادان نقل مىشود ، بلكه نقل مىشود از هر كسى كه مدّعى ربوبيّت شده مانند فرعون و ديگران او بر اثر تكبّرش گفت  أَنَا رَبُّكُمُ الْأَعْلى  چون امتناع كرد كه بندهء خدا باشد ، از اين رو خداى متعال فرمود :  إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ  .\r\nخداى متعال فرمود :   لَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّهِ وَ لَا الْمَلائِكَةُ الْمُقَرَّبُونَ وَ مَنْ يَسْتَنْكِفْ عَنْ عِبادَتِهِ وَ يَسْتَكْبِرْ فَسَيَحْشُرُهُمْ إِلَيْهِ جَمِيعاً فَأَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ وَ يَزِيدُهُمْ مِنْ فَضْلِهِ وَ أَمَّا الَّذِينَ اسْتَنْكَفُوا وَ اسْتَكْبَرُوا فَيُعَذِّبُهُمْ عَذاباً أَلِيماً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً   . « 87 » خداى متعال فرمود :  وَ إِذا قِيلَ لَهُمُ اسْجُدُوا لِلرَّحْمنِ قالُوا وَ مَا الرَّحْمنُ أَ نَسْجُدُ لِما تَأْمُرُنا وَ زادَهُمْ نُفُوراً  . « 88 » 2 - تكبّر كردن بر پيامبر آن است كه نفس خود را بزرگتر بالاتر از آن مىداند كه در برابر بشرى چون ديگر انسانها اطاعت كند . چنين تكبّرى گاه متكبّر را از انديشيدن باز\r\n\r\n\r\n","description":"","footnote":"\r\n( 87 ) نساء / 172 و 173 : هرگز مسيح از اين استنكاف نداشت كه بندهء خدا باشد و نه فرشتگان مقرّب او ( از اين استنكاف داشتند ) و آنها كه از عبوديّت و بندگى او استنكاف ورزند و تكبّر كنند به زودى همهء آنها را به سوى خود محشور خواهد كرد ( و در رستاخيز برمىانگيزد ) - اما آنها كه ايمان آوردند و عمل صالح انجام دادند پاداش آنها را بطور كامل خواهد داد و از فضل و بخشش خود بر آنها خواهد افزود و اما آنها را كه استنكاف كردند و تكبّر ورزيدند ، مجازات دردناكى خواهد كرد و براى خود غير از خدا سرپرست و ياورى نخواهند يافت .\r\n( 88 ) فرقان / 61 : و هنگامى كه به آنها گفته شود براى خداوند رحمان سجده كنيد مىگويند رحمان چيست ؟ ( ما اصلا رحمان را نمىشناسيم ) ما براى چيزى سجده مىكنيم كه تو به ما دستور مىدهى ( اين سخن را مىگويند ) و بر نفراتشان افزوده مىشود ! .\r\n","page_name":" 328 ","page_number":328},
  {"content":"\r\n\r\nمىدارد و بر اثر تكبّر در تاريكى جهل مىماند . پس از اطاعت ( پيامبر ) خوددارى مىكند ، به اين گمان كه خود بر حق است و گاه با اين كه پيامبر را مىشناسد اطاعت نمىكند ، زيرا نفسش او را براى اطاعت از حق و تواضع در برابر آن همراهى نمىكند ؛ چنان كه خداوند از قول كافران نقل مىكند :  أَ نُؤْمِنُ لِبَشَرَيْنِ مِثْلِنا  « 89 » ؛ و  إِنْ أَنْتُمْ إِلَّا بَشَرٌ مِثْلُنا  « 90 » ؛  وَ لَئِنْ أَطَعْتُمْ بَشَراً مِثْلَكُمْ إِنَّكُمْ إِذاً لَخاسِرُونَ  « 91 » ؛  وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً  « 92 » ؛ و قالوا  لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً  « 93 » فرعون در آنچه خدا از قول او خبر داده گفته است :  أَوْ جاءَ مَعَهُ الْمَلائِكَةُ مُقْتَرِنِينَ  « 94 » و قال اللّه تعالى :  وَ اسْتَكْبَرَ هُوَ وَ جُنُودُهُ فِي الْأَرْضِ بِغَيْرِ الْحَقِّ  « 95 » . پس او بر خداى متعال و تمام پيامبرانش تكبّر ورزيد . وهب گويد : موسى ( ع ) به فرعون گفت : اى فرعون ايمان بياور و سلطنتت از آن خودت باشد گفت : تا با هامان مشورت كنم ، پس با هامان مشورت كرد و هامان به او گفت : در حالى كه خدايى هستى مورد پرستش ، بنده‌اى پرستنده شدى ؛ و فرعون از بندگى خدا و پيروى موسى ( ع ) خوددارى كرد . قريش گفتند :  لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  . « 96 » قتاده گويد : منظور از بزرگ دو قريه وليد بن مغيره و ابو مسعود ثقفى بودند كه در\r\n\r\n\r\n","description":"","footnote":"\r\n( 89 ) مؤمنون / 49 : آيا ما به دو انسان همانند خودمان ايمان بياوريم .\r\n( 90 ) ابراهيم / 11 : شما انسانهايى همانند ما هستيد .\r\n( 91 ) مؤمنون / 36 : و اگر از بشرى همانند خودتان اطاعت كنيد مسلما زيانكاريد .\r\n( 92 ) فرقان / 22 : و آنها كه اميدى به لقاى ما ندارند ( و رستاخيز را منكرند ) مىگويند : چرا فرشتگان بر ما نازل نمىشوند ؟ و يا پروردگارمان را با چشم خود نمىبينيم ؟ آنها دربارهء خود تكبّر ورزيدند و طغيان بزرگى كردند .\r\n( 93 ) فرقان / 8 : و گفتند : چرا فرشته‌اى بر او نازل نشده كه همراه وى مردم را انذار كند ؟ ( و گواه صدق دعوت او باشد )\r\n( 94 ) زخرف / 54 : يا اين كه چرا فرشتگان همراه او نيامده‌اند ؟ ( تا گفتارش را تأييد كنند . )\r\n( 95 ) قصص / 39 : ( سرانجام فرعون و لشكريانش بناحق در زمين استكبار كردند .\r\n( 96 ) زخرف / 32 : چرا اين قرآن بر مرد بزرگى ( مرد ثروتمندى ) از اين دو شهر ( مكه و طائف ) نازل نشده است ؟ !\r\n","page_name":" 329 ","page_number":329},
  {"content":"\r\n\r\nطلب كسى بودند كه در رياست بزرگتر از پيامبر باشد ، زيرا گفتند : چگونه خدا پسرى يتيم را به سوى ما بر انگيخته است ؟ پس خداى متعال فرمود :  أَ هُمْ يَقْسِمُونَ رَحْمَتَ رَبِّكَ  « 97 » و فرمود :  لِيَقُولُوا أَ هؤُلاءِ مَنَّ اللَّهُ عَلَيْهِمْ مِنْ بَيْنِنا  « 98 » . يعنى اين سخنان به قصد كوچك شمردن و بعيد دانستن تقدّم پيامبر بر آنان بود ؛ قريش به پيامبر گفتند : چگونه در مجلس تو بنشينم در حالى كه اين مسلمانان فقير در نزد تو هستند . پس قريش به سبب فقر مسلمانان به ديدهء تحقير به آنان مىنگريستند و از همنشينى با آنها تكبّر مىورزيدند .\r\nاز اين رو خداى متعال اين آيه را نازل كرد :  وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ ما عَلَيْكَ مِنْ حِسابِهِمْ مِنْ شَيْءٍ وَ ما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ  . « 99 » و فرمود :  وَ لا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا  . « 100 » سپس خداى متعال از تعجّب آنها هنگام ورود به دوزخ خبر داده است ، چون كسانى را كه پس مىشمردند نديدند . پس گفتند :  ما لَنا لا نَرى رِجالًا كُنَّا نَعُدُّهُمْ مِنَ الْأَشْرارِ  . « 101 » بعضى گفته‌اند مقصود كفّار عمّار ، بلال ، صهيب و مقداد است .\r\nپس بعضى از آنان كسانى بودند كه تكبّر مانع آنها از انديشيدن و شناخت شده و بر حق بودن پيامبر ( ص ) بر آنها مجهول ماند و بعضى حقانيّت پيامبر را دانسته و تكبّر مانع آنها از اعتراف به نبوّت او شد . خداى متعال مىفرمايد :  فَلَمَّا جاءَهُمْ ما عَرَفُوا كَفَرُوا بِهِ . \r\nو فرمود :  وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً وَ عُلُوًّا  « 102 » و اين نوع تكبّر نزديك به تكبّر\r\n\r\n\r\n","description":"","footnote":"\r\n( 97 ) زخرف / 23 : آيا آنها رحمت پروردگارت را تقسيم مىكنند ؟\r\n( 98 ) انعام / 54 : تا بگويند آيا اينها هستند كه خداوند از ميان ما ( برگزيده و ) بر آنها منّت گذارده .\r\n( 99 ) انعام / 53 : آنها را كه صبح و شام خدا را مىخوانند و جز ذات پاك او نظرى ندارند ، از خود دور مكن ، نه حساب آنها بر توست و نه حساب تو بر آنها اگر آنها را طرد كنى از ستمگران خواهى بود .\r\n( 100 ) كهف / 29 : هرگز چشمان خود را ، به خاطر زينتهاى دنيا ، از آنها بر مگير .\r\n( 101 ) ص / 62 : چرا مردانى را كه ما از اشرار مىشمرديم ( در اينجا ، در آتش دوزخ ) نمىبينيم ؟\r\n( 102 ) نمل / 14 : و آن را از روى ظلم و سركشى انكار كردند در حالى كه در دل به آن يقين داشتند .\r\n","page_name":" 330 ","page_number":330},
  {"content":"\r\n\r\nورزيدن بر خداست ، اگر چه درجهء پايين‌تر آن است ولى متكبّر در اين نوع از قبول فرمان خدا و تواضع در برابر رسول او تكبّر ورزيده است .\r\n3 - تكبّر ورزيدن بر بندگان آن است كه خود را بزرگ و ديگران را كوچك شمارد و از اطاعت آنها امتناع ورزد و تكبّر او را به برترى خود نسبت به آنها فرا بخواند پس آنها را تحقير كند و كوچك شمارد و برابر بودن با آنها را براى خود ننگ بداند . اين نوع تكبّر اگر چه از نوع اوّل و دوّم پايين‌تر است ، امّا از دو جهت مهمّ است :\r\nالف - بزرگى و عزّت و عظمت و بلندى مرتبه جز به خداى توانا نمىسزد . امّا بندهء ضعيف و ناتوان كه توان بر هيچ چيز ندارد كجا لايق تكبّر ورزيدن است ! و هرگاه بندهء تكبّر ورزد با خداى متعال در صفتى ستيز كرده و بر روى تخت شاه بنشيند ، پس چقدر مستحقّ غضب است ، و چه بسيار هدف بلا و كيفر واقع مىشود ، و چه سخت بر مولايش گستاخ شده و كار زشتى كرده است ! خداى متعال به همين نكته اشاره فرموده است :\r\n« بزرگى لباس زير من و كبريا لباس رويين من است . پس هر كس در اين دو صفت با من بستيزد او را درهم مىشكنم . » « 103 » يعنى صفت تكبّر ويژهء من است و جز من لايق هيچ كس نيست . پس هر كه بر بندگان خدا تكبّر ورزد نسبت به خدا جنايت كرده است ، زيرا كسى كه غلامان مخصوص شاه را كوچك شمارد و آنها را به خدمت گرفته بر آنها تكبّر ورزد و حقّ مخصوصى كه شاه نسبت به آنها دارد به خود اختصاص دهد با شاه در بعضى از كارهاى مربوط به وى ستيز كرده است ، اگر چه درجهء گستاخى او به درجهء كسى كه در صدد نشستن بر تخت شاه و گرفتن مقام اوست نمىرسد . بنابراين تمام مردم بندگان خدايند و تنها خدا بر آنها بزرگى و عظمت دارد ؛ پس هر كسى بر بنده‌اى از بندگان خدا تكبّر ورزد با خدا در حقّ مخصوص او ستيز كرده است . آرى تفاوت ميان اين ستيز و ستيز نمرود و فرعون همان فرقى است كه ميان ستيز با شاه و كوچك شمردن برخى از\r\n\r\n\r\n","description":"","footnote":"\r\n( 103 ) اين حديث را حاكم در مستدرك ، ج 1 ص 61 ، روايت كرده و پيش از اين نقل شد .\r\n","page_name":" 331 ","page_number":331},
  {"content":"\r\n\r\nبندگانش و به خدمت گرفتن آنها از يك سو و ستيز با شاه در اصل سلطنت او از سوى ديگر ، وجود دارد .\r\nب - صفت رذيلهء تكبّر در هر كسى قوى شود او را به مخالفت با امر خدا فرا مىخواند ، زيرا متكبّر هرگاه حق را از بنده‌اى از بندگان خدا بشنود از قبول آن سرپيچى مىكند و براى انكار آن مهيّا مىشود . از اين روست كه مىبينى گروهى در مسائل دين بحث مىكنند و مىپندارند كه از اسرار دين بحث مىكنند . سپس همانند متكبّران آن را منكر مىشوند و هرگاه حق بر زبان يكى از آنان آشكار شود ديگرى از قبول آن ننگ دارد و مهيّاى انكار آن مىشود و براى دفع آن به اندازهء توان خود تشكيك و چاره‌سازى مىكند و اين اخلاق كافران و منافقان است ، زيرا خداى متعال آنها را وصف كرده و فرموده است :  وَ قالَ الَّذِينَ كَفَرُوا لا تَسْمَعُوا لِهذَا الْقُرْآنِ وَ الْغَوْا فِيهِ لَعَلَّكُمْ تَغْلِبُونَ  « 104 » .\r\nپس هر كس به منظور غلبه و مجاب كردن طرف نه به قصد دستيابى به حق بحث كند ، با كافران و منافقان در اين اخلاق شريك شده است . همچنين اين اخلاق او را به ننگ داشتن از قبول موعظه وا مىدارد ، چنان كه خداى متعال فرموده است :  وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ  . « 105 » ابن مسعود گويد : در گناهكارى مرد همين بس كه چون به او بگويند : از خدا بترس بگويد : خودت بترس .\r\nپيامبر ( ص ) به مردى فرمود : « با دست راستت غذا بخور ، گفت : نمىتوانم . پيامبر ( ص ) فرمود : البتّه مىتوانى ، ولى تكبّر مانع وى شد . گويند : پس از آن دستش را بلند نكرد . » « 106 » يعنى دستش معلول شد در اين صورت تكبّر چنين شخصى بر مردم بزرگ\r\n\r\n\r\n","description":"","footnote":"\r\n( 104 ) فصّلت / 26 : كافران گفتند : به اين قرآن گوش فرا ندهيد ، و به هنگام تلاوت آن جنجال كنيد تا پيروز شويد !\r\n( 105 ) بقره / 206 : و هنگامى كه به آنها گفته شد از خدا بترسيد ( لجاجت آنان بيشتر مىشود ) و لجاجت و تعصّب آنها را به گناه مىكشاند .\r\n( 106 ) اين حديث را مسلم در ( صحيح ) ، ج 6 ، ص 109 ، روايت كرده است . نووى گويد : اين مرد بسر بن راعى العيد الاشجعى است و ابن منده نيز چنين نقل كرده است .\r\n","page_name":" 332 ","page_number":332},
  {"content":"\r\n\r\nاست ، زيرا اين تكبّر او را به تكبّر در برابر امر خدا فرا مىخواند و مثل زدن ابليس و نقل احوال او تنها براى عبرت گرفتن از اوست ، چه گفت :  أَنَا خَيْرٌ مِنْهُ *  ، و اين تكبّر به تبار است زيرا شيطان گفت :  خَلَقْتَنِي مِنْ نارٍ وَ خَلَقْتَهُ مِنْ طِينٍ *  . « 107 » و اين تكبّر او را واداشت كه از سجود كه خدايش بدان امر كرد امتناع ورزد و سرچشمه‌اش تكبّر ورزيدن بر آدم و حسد بر او بود و تكبّر او را به تكبّر بر امر خدا كشانيد و سبب هلاكت او براى هميشه شد .\r\nاين يكى از آفتهاى بزرگ تكبّر براى بندگان است ، از اين رو رسول خدا ( ص ) تكبّر را به اين دو آفت شرح داد آنگاه كه ثابت بن قيس بن شمّاس از آن حضرت پرسيد . پس گفت : اى رسول خدا من مردى هستم كه جمال محبوب من است چنان كه مىبينى آيا اين تكبّر شمرده مىشود ؟ فرمود : « نه بلكه تكبّر غرور در برابر حق و تحقير مردم است » . « 108 » يعنى مردم را كه مانند او بندگان خدايند يا از او بهترند تحقير كند و پست و خوار شمارد و اين آفت اوّل است و گفتار حضرت « سفه الحق » ردّ كردن حق به سبب تكبّر است و آن آفت دوّم است و گفتار حضرت « سفه الحق » ردّ كردن حق به سبب تكبّر است و آن آفت دوّم است . پس هر كس معتقد باشد كه از برادرش بهتر است و او را كوچك بشمارد و به چشم حقارت بنگرد يا حقّ را با اين كه شناخته ردّ كند در ميان مردم تكبّر ورزيده است و هر كسى از فروتنى در برابر خداى متعال يعنى در اطاعت اوامرش و پيروى از پيامبران او ننگ داشته باشد نسبت به خدا و پيامبران تكبّر ورزيده است .\r\n\r\nشرح چيزى كه به آن تكبّر مىشود\r\n( 1 ) بايد دانست كه تكبّر نمىورزد ، جز كسى كه خويشتن را بزرگ مىشمارد و خود را بزرگ نمىشمارد جز كسى كه براى خود صفتى از صفات كمال معتقد است و مجموع\r\n\r\n\r\n","description":"","footnote":"\r\n( 107 ) اعراف 12 ، ص 76 : مرا از آتش آفريده‌اى و او را از گل !\r\n( 108 ) چند بار پيش از اين با عبارت « من سفه الحق » نقل شده است .\r\n","page_name":" 333 ","page_number":333},
  {"content":"\r\n\r\nكمالات به كمال دينى علم و عمل است ، و كمال دنيوى تبار و جمال و قدرت و مال و بسيارى ياران ، كه جمعا هفت عامل است :\r\nالف : علم ، تكبّر چه زود به سراغ علما مىرود ، از اين رو پيامبر ( ص ) فرمود :\r\n« بلاى علم خود پسندى و تكبّر است » « 109 » و عالم بىدرنگ به قدرت علم تكبّر مىكند و جمال و كمال علم را در خود احساس كرده نفس خويش را بزرگ و مردمان را كوچك مىشمارد و همچون حيوانات به آنان مىنگرد و آنها را نادان مىداند و انتظار دارد كه اول به او سلام دهند . بنابراين اگر او ابتدا به يكى از مردم سلام دهد يا سلام كسى را با خوشرويى پاسخ گويد يا برايش بپاخيزد يا دعوتش را اجابت كند اين عمل را احسانى نسبت به او مىداند و نعمتى كه سپاسگزارىاش را لازم مىشمارد و معتقد است كه او گرامىترين مردم است و برايشان كارهايى انجام مىدهد كه استحقاق ندارند شخصيّتى همانند او آن كارها را انجام دهد ، و سزاوار است كه به عنوان شكرگزارى از احسانش به او خدمت شود . غالبا مردم به او نيكى مىكنند ، اما او به آنان نيكى نمىكند ؛ آنها وى را ملاقات مىكنند ولى او مردم را ملاقات نمىكند ؛ عيادتش مىكنند و او به عيادت مردم نمىرود و هر كس با او بياميزد ، وى را در رفع نيازهايش به خدمت مىگيرد و اگر در آن كوتاهى كنند آن را زشت مىشمارد . گويى آنان بندگان يا مزدوران اويند و گويى علم‌آموزى به آنها احسانى از او نسبت به مردم است و با آن عمل حقّى بر آنها پيدا مىكند ، اين تكبّر ( بر مردم ) در امور مربوط به دنياست ، اما تكبّر عالم بر مردم در مورد كارهاى آخرت اين است كه خود را در نزد خدا بالاتر و برتر از مردم مىداند . پس بر آنان بيش از مقدارى كه بر خود ترسان است بيم دارد او براى خود\r\n\r\n\r\n","description":"","footnote":"\r\n( 109 ) عراقى مىگويد : مصنّف چنين نقل كرده ولى معروف « آفة العلم النسيان و آفة الجمال الخيلاء » است ، قضاعى در مسند الشهاب از حديث على به سندى ضعيف چنين روايت كرده است . و ابو منصور ديلمى مسند الفردوس از او روايت كرده « آفة الجمال الخيلاء » و در سند روايت ، حسن بن حميد كوفى است كه مجهول مىباشد ، ولى به قول صاحب الميزان حديث مجهولى از پدرش نقل كرده است .\r\n","page_name":" 334 ","page_number":334},
  {"content":"\r\n\r\nاميدوار است بيش از آنچه براى آنها اميد دارد ، بر اين عالم اگر نام جاهل نهند سزاوارتر است ، بلكه علم حقيقى آن است كه با آن آدمى خود و خدا و خطر فرجام كار را بشناسد و نيز حجّتى را كه خدا بر عالم دارد و اهميت خطر علم را در مورد خود بداند ، چنان كه به زودى در روش درمان تكبّر به وسيلهء علم خواهد آمد و چنين علمى بر ترس و تواضع و خشوع مىافزايد و اقتضايش اين است كه تمام مردم را بهتر از خود بداند چون حجت خداى متعال بر او به خاطر ( داشتن ) علم بزرگ است و در شكرگزارى نعمت علم كوتاهى كرده است ، از اين رو ابودردا گفته است : هر كه عملش زياد شود ترسش بيشتر باشد و مطلب چنان است كه او گفته است .\r\nاگر كسى اشكال كند : چرا بعضى از مردم كه علم زيادتر دارند تكبّر بيشترى دارند ؟\r\nبايد عامل آن را در دو چيز دانست : 1 - سرگرم كارى شود كه علم نام دارد در حالى كه علم واقعى نيست ، زيرا علم حقيقى فقط علمى است كه بنده با آن خود و خدا و اهميت كار خويش در ديدار خدا و محجوب شدن از خدا را بشناسد ، چنين علمى موجب ترس و تواضع مىشود نه تكبّر و آرامش نفس . خداى متعال مىفرمايد :  إِنَّما يَخْشَى اللَّهَ مِنْ عِبادِهِ الْعُلَماءُ  « 110 » . اما هرگاه فقط به علوم ديگر ( جز علم ياد شده ) مانند پزشكى ، حساب ، لغت و شعر ، نحو ، و رفع اختلاف و نزاعها و روش مجادله بپردازد تا در آنها ورزيده شود ( دلش ) پر از تكبّر و نفاق شود و بر اين علوم اگر نام صنعت نهاده شود سزاوارتر است ، بلكه علم ، شناخت بندگى و ربوبيّت و راه عبادت است كه غالبا موجب تواضع مىشود .\r\nب : عامل دوّم اين است كه بنده در علم غور و تعمّق كند در حالى كه بد باطن و بدخوست و نفس پستى دارد و در مرحلهء اول به انواع مجاهدتها و تهذيب نفس و پاك ساختن قلبش نپرداخته است و نفس خود را در پرستش پروردگارش تمرين نداده است و پليد باقى مانده است پس هرگاه در علم تعمّق كند ، هر علمى كه باشد ، علم در قلب او\r\n\r\n\r\n","description":"","footnote":"\r\n( 110 ) فاطر / 28 : تنها دانشمندان از او مىترسند .\r\n","page_name":" 335 ","page_number":335},
  {"content":"\r\n\r\nجايگاه پليدى خواهد داشت و نتيجه‌اش خوب نخواهد بود و خيرى در آن ظاهر نمىشود . وهب براى اين مورد مثلى زده و گفته است : علم همانند باران است كه از آسمان شيرين و زلال نازل مىشود و ريشه‌هاى درختان از آن مشروب مىشوند و بر اساس طبيعت درخت ، ميوه آن شيرين‌تر يا تلختر مىشود . پس بر تلخى درخت تلخ و شيرينى درخت شيرين افزوده مىشود ؛ علم نيز چنين است ، مردمان آن را حفظ مىكنند و به اندازهء همّتها و خواهشهايشان در آن تغييراتى مىدهند ، پس بر تكبّر متكبّر و تواضع متواضع مىافزايد ، و به اين دليل كه هرگاه جاهلى همّتش تكبّر باشد و عامل تكبّر را كه علم است بيابد بر تكبّرش افزوده مىشود و اگر انسانى در عين جاهل بودن از خدا بترسد و بر علمش افزوده شود مىداند كه حجّت ( خدا ) بر او محكمتر شده است و در نتيجه بيم و مهربانى و تواضعش بيشتر مىشود . در اين صورت علم از بزرگترين امورى است كه بدان تكبّر مىشود ، از آن رو خداى متعال به پيامبرش ( ص ) مىفرمايد :  وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ  « 111 » ، و فرمود :  وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ  « 112 » . و خداى متعال اولياى خود را توصيف كرده و فرموده است :  أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ  « 113 » . از اين رو پيامبر خدا ( ص ) در روايتى كه عبّاس نقل كرده فرموده است : « گروهى هستند كه قرآن مىخوانند و گلوهايشان تجاوز نمىكند و مىگويند ما قرآن مىخوانيم پس چه كسى بهتر از ما قرائت مىكند و داناتر از ماست .\r\nسپس آن حضرت به يارانش توجّه كرده و فرمود : اى امّت ( اسلام ) آنان از شمايند ، آنان آتشگيره‌هاى دوزخند » . « 114 » به همين جهت گفته شده : « عالمان جبّار نباشيد كه علمتان با جهلتان برابرى نكند » . خذيفه با گروهى نماز گزارد و چون سلام داد گفت : امامى جز\r\n\r\n\r\n","description":"","footnote":"\r\n( 111 ) شعراء / 215 : بال و پر خود را براى مؤمنانى كه از تو پيروى مىكنند بگستر .\r\n( 112 ) آل عمران / 159 : و اگر خشن و سنگدل بودى از اطراف تو پراكنده مىشدند .\r\n( 113 ) مائده / 59 : در برابر مؤمنان متواضع و در برابر كافران نيرومندند .\r\n( 114 ) اين حديث را ابن مبارك در الزهد و الرقائق روايت كرده چنان كه در المغنى آمده است .\r\n","page_name":" 336 ","page_number":336},
  {"content":"\r\n\r\nمن طلب كنيد يا فردا نماز بخوانيد ، زيرا به دلم خطور كرد كه در ميان مردم بهتر از من نيست .\r\nهرگاه شخصى مانند خذيفه در امام نماند پس چگونه افراد ضعيف از متأخرّان اين امّت سالم خواهند ماند ؟ پس چه كمياب است در روى زمين عالمى كه لايق باشد بر او نام عالم اطلاق شود ، و علم در او ايجاد خودبينى و تكبّر نكند و اگر يافت شود صدّيق زمان خود خواهد بود ، و نبايد از او جدا شد ، بلكه نگاه كردن به او عبادت است چه رسد كه از احوال و انفاس ( قدسيّهء ) او استفاده شود . اگر بدانيم كه چنين عالمى در دورترين نقاط چين است به اميد اين كه از بركت وجود او بهره‌مند شويم و اخلاق و سيرت او در ما اثر كند لازم است به سوى او بشتابيم ولى چه دور است و كجا در آخر الزّمان نظير اين علما پديد مىآيند در حالى كه آنان صاحب اقبال و خداوندان دولتند و در قرن اوّل ( هجرت ) اين عالمان و علماى پس از آنان منقرض شده‌اند ، بلكه در زمان ما كمياب است عالمى كه براى از دست دادن اين خصلت متأسف و غمگين شود ، چنين عالمى نيز يا نيست يا بسيار كمياب است و اگر مژدهء رسول خدا ( ص ) نبود كه فرموده است :\r\n« به زودى زمانى بر مردم بيايد كه اگر به يك دهم آنچه شما بدان تمسّك جسته‌ايد متمسّك شوند رهايى يابند » « 115 » بر ما سزاوارتر بود كه خود را - پناه بر خدا - با اعمال بدى كه داريم در گودال نااميدى بيندازيم و نيز كجا مىتوانيم به يك دهم آنچه اصحاب پيامبر بدان تمسّك جسته‌اند تمسّك جوييم و اى كاش به يك صدم آن چنگ بزنيم .\r\nپس از خداى متعال مىخواهيم آن گونه كه شايستهء خود اوست با ما رفتار كند و اعمال زشت ما را به مقتضاى لطف و كرمش بپوشاند .\r\nمرحلهء دوم عمل و عبادت است كه عابدان و زاهدان از صفت پست قدرت و تكبّر و جلب دلهاى مردم خالى نيستند و تكبّر در مورد دنيا و آخرت از آنها تراوش مىكند . امّا\r\n\r\n\r\n","description":"","footnote":"\r\n( 115 ) اين حديث را احمد در مسند ، ج 5 ، ص 155 ، از حديث مردى از ابوذر روايت كرده است .\r\n","page_name":" 337 ","page_number":337},
  {"content":"\r\n\r\nدر امور دنيا بر اين باورند كه ديگران به ديدار كردن از آنها سزاوارترند تا ديدار آنها از ديگران و انتظار دارند كه مردم حوائجشان را برآورند ، به آنها احترام كنند ، در مجالس راه برايشان باز كنند و از آنها به ديندارى و تقوا ياد كنند و در بهره‌ورى ( از نعمتها ) آنان را بر ديگران مقدّم بدارند با تمام امورى كه دربارهء علما نقل كرديم و گويى عبادت خود را منّتى بر مردم مىدانند ، اما تكبّر در امور دين اين است كه چنين عالمى مردم را اهل هلاكت و خود را اهل نجات مىداند در حالى كه اين شخص تا زمانى چنين اعتقادى داشته باشد به يقين ، خود او اهل هلاكت است . پيامبر ( ص ) فرمود : « هرگاه شنيديد كه مرد ، مىگويد مردم هلاك شدند ، خود او از همه بيشتر در هلاكت است » « 116 » و اين سخن را بدان سبب گفته است كه اين گفته دلالت مىكند بر اين كه وى خلق خدا را تحقير كرده ، و به خدا فريفته شده است و از مكر خدا در امان و از قدرت او نمىترسد ؛ و چگونه از خدا نمىترسد ، در حالى كه بدى او همين بس كه ديگران را كوچك مىشمارد . پيامبر خدا ( ص ) فرمود : « در بدى مرد همين بس كه برادر مسلمانش را كوچك شمارد » ؛ و چه بسيار فرق است ميان او و كسى كه ديگران را براى خدا دوست مىدارد و براى عبادتش تعظيم مىكند و براى ديگران اميد به چيزى دارد كه براى خودش اميد آن را ندارد .\r\nبنابراين مردم كه براى خدا نسبت به او تعظيم مىكنند نجات يافته و با نزديك شدن به او به خدا تقرّب مىجويند ولى او با دورى از مردم خدا را به خشم مىآورد و گويى بالاتر از آنهاست كه همنشين آنان شود ، پس چه سزاوارند مردمى كه هرگاه عابدى را به خاطر درست كارىاش دوست بدارند خدا آنان را در عمل به درجهء او منتقل سازد و چه سزاوار است عابد مغرورى كه هرگاه مردم را خوار شمارد و به چشم حقارت بنگرد خدا او را به درجهء اهمال‌كارى منتقل سازد ، چنان كه روايت شده مردى در بنى اسرائيل - كه به خاطر فساد بسيارش به او پليد بنى اسرائيل مىگفتند - بر مرد ديگرى گذشت كه به او عابد\r\n\r\n\r\n","description":"","footnote":"\r\n( 116 ) حديث را مسلم در ( صحيح ) ، ج 8 ، ص 36 ، از حديث ابو هريره روايت كرده است .\r\n","page_name":" 338 ","page_number":338},
  {"content":"\r\n\r\nبنى اسرائيل مىگفتند و بر روى سرش ابرى سايه مىكرد و چون آن پليد ( بىبند و بار ) بر عابد گذشت به خودش گفت : من مرد فاسد بنى اسرائيل و اين عابد بنى اسرائيل است .\r\nپس اگر در كنارش بنشينم شايد خدا به من رحم كند پس در كنار عابد نشست . عابد به خود گفت : من عابد بنى اسرائيلم و اين مرد پليد بنى اسرائيل است چطور در كنار من مىنشيند . پس از ( مجاورت ) او ننگش آمد و به او گفت : از كنار من برخيز . پس خدا به پيامبر آن زمان وحى كرد به آن دو امر كن كه عمل خود را از سر گيرند چرا كه مرد پليد را آمرزيديم و عمل عابد را باطل كردم . و در حديث ديگرى است ، پس ابر بر روى سر مرد پليد منتقل شد . اين روايت به انسان مىآموزد كه خداى متعال دلهاى مؤمنان را مىخواهد ، بنابراين هر گاه جاهل گنهكار تواضع كند و از ترس و هيبت خدا اظهار خوارى كند به دل خدا را اطاعت كرده است و او نسبت به خدا از عالم متكبّر و عابد خود پسند فرمانبردارتر است . همچنين روايت شده كه مردى در بنى اسرائيل نزد عابدى از بنى اسرائيل آمد و در حالى كه او در سجده بود پاى بر گردنش نهاد . عابد به او گفت :\r\nپايت را بردار ، به خدا سوگند خدا تو را نمىآمرزد . پس خدا به آن عابد وحى كرد : اى كسى كه به من سوگند مىخورى ، بلكه خدا تو را نمىآمرزد ، از اين رو گفته شده : تكبّر پشمينه پوش بيشتر از پوشندهء لباس خز است ، يعنى خزپوش نسبت به پشمينه‌پوش اظهار ذلّت و تواضع مىكند و او را برتر مىداند در حالى كه پشمينه‌پوش خود را برتر مىداند . و عابد كمتر از اين آفت بر كنار است ، چون اگر كسى را سبك شمارد يا آزار دهد بعيد مىداند كه خدا او را بيامرزد و ترديد نمىكند كه در پيشگاه خدا مورد خشم است و اگر ديگر مسلمانى را بيازارد زشت نمىشمارد ( چنان كه براى خود زشت مىشمرد ) چون خود را بلند مرتبه‌تر مىداند ، در حالى كه اين اعتقاد عين نادانى و جمع كردن ميان تكبّر و خودپسندى و مغرور شدن به خداست و گاه نادانى و گمراهى بعضى از آنها به آنجا مىرسد كه مبارز مىطلبد و مىگويد به زودى خواهيد ديد چه بر سر او ( تحقير\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nكننده ) خواهد آمد و هر گاه نكبتى به او برسد مىپندارد كه از كرامات اوست و خدا خواسته از او به نفع وى انتقام بگيرد با اين كه گروهى از كفّار را مىبيند كه به خدا و رسولش ناسزا مىگويند و گروهى را مىشناسد كه پيامبر ( ص ) را مىآزارند ، بعضى را زده و بعضى را مىكشند ، ولى خدا بيشترشان را مهلت مىدهد و در دنيا كيفر نمىكند بلكه گاه بعضى آنها سالم مانده و در دنيا و آخرت ناخوشايندى به آنها نمىرسد ، آنگاه شخص نادان مغرور مىپندارد كه او در نزد خدا از پيامبرانش گرامىتر است و از ( تحقير كنندگان او ) چنان انتقامى مىگيرد كه از ( آزار دهندگان ) پيامبرانش نمىگيرد ، و شايد با خود پسندى و تكبّرش مورد خشم خدا باشد و خود از هلاكت خويشتن غافل است . اين است اعتقاد فريفتگان . اما بندگان زيرك سخنى را مىگويند كه عطاء سلمى در هنگام وزش باد يا وقوع صاعقه مىگفت : بلايى كه به مردم رسيده به خاطر وجود من است و اگر عطاء مىمرد مردم آسوده مىشدند ، و سخنى كه ديگرى پس از بازگشت از عرفات گفت : اگر من در ميان ( حاجيان ) نبودم اميد داشتم كه خدا همه‌شان را مىآمرزيد . پس تفاوت ميان اين دو مرد را ببين ، اين يكى در ظاهر و باطن خداترس است در حالى كه بر خويشتن بيم دارد و تلاش و عمل خود را ناچيز مىداند و آن يكى ريا و تكبّر و حسد و كينه را پنهان مىدارد كه شيطان به او مىخندد آنگاه به عمل خود بر خدا منّت مىگذارد و هر كه به يقين معتقد باشد كه بالاتر از يكى از بندگان خداست با نادانى خود تمام عملش را باطل كرده است ، زيرا جهل زشت‌ترين گناهان و بزرگترين چيزى است كه بنده را از خدا دور مىسازد و اين كه وى حكم مىكند از ديگران بهتر است نادانى محض و ايمنى از مكر خداى متعال است :  فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  ؛ از اين رو روايت شده كه خوبى مردى براى پيامبر نقل شد پس آن مرد روزى آمد و آنان گفتند : اى رسول خدا اين همان مردى است كه برايتان تعريف كرديم . پيامبر ( ص ) فرمود : در صورتش سياهى شيطان را مىبينم . آن مرد سلام داد در محضر پيامبر و يارانش ايستاد ، پس\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nپيامبر ( ص ) فرمود : « تو را به خدا آيا در نفست خطور كرده كه در ميان مردم بهتر از تو نيست ؟\r\nگفت آرى » « 117 » از اين رو پيامبر ( ص ) با نور نبوّت آنچه را در دل پنهان كرده بود به صورت سياهى شيطان در رخسارش ديد و اين آفتى است كه هيچ يك از عابدان از آن در امان نيستند مگر كسى كه خدا او را حفظ كند . ليكن آفت تكبّر در مورد عالمان و عابدان سه درجه است :\r\n1 - درجهء اوّل آن است كه تكبّر در قلب شخص جايگزين شده باشد و خود را بهتر از ديگران بداند جز اين كه مىكوشد و تواضع مىكند و عملش همانند كسى است كه ديگران را بهتر از خودش مىداند ؛ در دل اين شخص درخت تكبّر ريشه دوانيده ولى شاخه‌هاى آن را بكلّى قطع كرده است .\r\n2 - درجهء دوّم آن است كه تكبّر در كارهاى شخص ظاهر شود بدين گونه كه در مجالس خود را برتر از همگنان بداند و بر آنها مقدّم شود و هر كه در حقّش كوتاهى كند آشكارا از او بيزارى جويد و كمترين آن حالت در مورد عالم اين است كه چهره‌اش را از مردم برگرداند و گويى از آنان روى مىگرداند و در مورد عابد اين است كه چهره در هم كشد و گره بر پيشانى اندازد گويى از مردم ممتاز است و آنان را پليد مىداند يا بر آنان خشمگين است . بيچاره نمىداند كه ديندارى در پيشانى و گره انداختن آن نيست و نيز در چهرهء گرفته و روىبرگردان از مردم و سر به زير افكندن و دامن جمع كردن نيست بلكه ديندارى فقط در دلهاست . پيامبر ( ص ) فرمود : « تقوا اينجاست » « 118 » و به سينه‌اش اشاره فرمود ، پيامبر ( ص ) گرامىترين و پرهيزگارترين مردم و نيز خوشخوترين و گشاده‌روىترين و متبسّم‌ترين مردم بود ؛ از اين رو حارث بن جزء زبيدى يار رسول خدا ( ص ) فرمود : در ميان قاريان ( قرآن ) هر كدام كه خوشرو و خندان است مرا به شگفت\r\n\r\n\r\n","description":"","footnote":"\r\n( 117 ) اين حديث را احمد و بزار و دار قطنى از حديث انس روايت كرده‌اند چنان كه در المغنى است .\r\n( 118 ) مسلم اين حديث را از حديث ابو هريره روايت كرده و پيش از اين گذشت .\r\n","page_name":" 341 ","page_number":341},
  {"content":"\r\n\r\nمىآورد ، امّا آن قارى كه تو با صورت گشاده با او برخورد مىكنى و او با چهره گرفته و با عمل خود بر تو منّت دارد خدا نظير آن را در ميان مسلمانان زياد نكند و اگر خدا آن عمل را مىپسنديد به پيامبرش ( ص ) نمىفرمود :  وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ  « 119 » و اينان كه نشانهء تكبّر را در چهره‌ها و حالاتشان آشكار مىسازند حالت تكبّرشان كمتر از كسى است كه در درجهء سوم است .\r\n3 - درجهء سوّم كسى است كه تكبّر را در زبان خود آشكار مىسازد تا آنجا كه او را به ادّعا و فخرفروشى و مباهات و تزكيهء نفس فرا مىخواند و به نقل حالات و مقامات و همّت گماشتن بر غالب شدن بر ديگران در علم و عمل وا مىدارد ، اما عابد در مقام فخرفروشى بر ديگر بندگان ، مىگويد : او چه كسى است و عملش چيست ؟ و زهدش كجاست ؟ و زبان خود را در كاستن مقام آنها دراز مىكند ؛ آنگاه خود را مىستايد و مىگويد : من از فلان وقت افطار نكرده‌ام شب نمىخوابم و هر روزى قرآن را ختم مىكنم و فلانى در سحر مىخوابد و قرآن زياد نمىخواند ، و نظير اين سخنان و گاه خود را در ضمن گفتارش تزكيه مىكند و مىگويد : فلانى نسبت به من قصد بد كرد . پس فرزندش هلاك شد و مالش گرفته يا خودش بيمار شد ، و نظير اين حرفها . اين شخص براى خود ادّعاى كرامت مىكند ، امّا مباهات كردنش چنين است كه اگر همراه گروهى باشد كه در شب نماز مىگزارند بر مىخيزد و بيش از آنچه معمولا نماز مىخوانده نماز مىگزارد ، و اگر آنها بر گرسنگى صبر مىكنند نفس خود را موظّف به صبر مىكند تا بر آنان غالب آيد و ناتوانى آنها و نيرومندى خود را بر آنان آشكار سازد . همچنين از بيم آن كه نگويند ديگران عابدتر از او و در دين خدا قوىترند خود را در عبادت زحمت مىدهد ، امّا عالم فخر مىكند و مىگويد : من در فنون دانش استادم و از حقايق آگاهم و فلان استاد و فلان استاد را ديده‌ام ، تو كيستى ؟ دانشت چيست ، چه استادى را ملاقات\r\n\r\n\r\n","description":"","footnote":"\r\n( 119 ) شعراء / 215 : بال و پر خود را براى مؤمنانى كه از تو پيروى مىكنند بگستر .\r\n","page_name":" 342 ","page_number":342},
  {"content":"\r\n\r\nكرده‌اى و چه حديثى شنيده‌اى ؟ تمام اين حرفها براى كوچك كردن طرف و بزرگ داشتن خويش است . امّا مباهات عالم اين است كه سعى دارد در بحث غالب شود . ولى در طول شب بيدار مىماند و در طول روز به تحصيل علوم مىپردازد تا با آن در مجالس خودآرايى كند مانند بحث كردن و مجادله و عبارات زيبا و الفاظ مسجّع آوردن و از بر كردن علوم عجيب تا از همگنان ممتاز شود و بر آنان بزرگى بفروشد و احاديث و الفاظ و سندهايش را حفظ مىكند تا بر كسى كه اشتباه كند ايراد بگيرد و اظهار فضل كند و از قدر همگنانش بكاهد و هر گاه يكى از آنها اشتباه كند شاد مىشود تا او را ردّ كند و هر گاه طرف درست و خوب عمل كند او را بد آيد از بيم آن كه مبادا ديگران معتقد شوند او بهتر و بزرگتر از وى است . تمام اين حالات جزء تكبّر و آثار آن است كه از اظهارات قدرت به علم و عمل نشأت مىگيرد و كسى كه از تمام اين حالات يا بعضى از آنها بدور باشد وجود ندارد ، اى كاش مىدانستم كسى كه اين اخلاق را در خود سراغ دارد و گفتار رسول خدا ( ص ) را شنيده است : « وارد بهشت نمىشود كسى كه در قلبش به اندازهء سنگينى يك دانهء خردل تكبّر باشد » « 120 » ، چگونه خود را بزرگ مىشمارد و بر ديگران تكبّر مىكند در حالى كه رسول خدا ( ص ) مىگويد : او اهل دوزخ است و همانا كسى بزرگ است كه از اين خوى بدور باشد و هر كه از اين خوى بدور باشد در او بزرگى و تكبّر نيست و عالم كسى است كه درك كند خداى متعال به او گفته است : براى تو در پيشگاه من ارزشى است تا آنگاه كه براى خودت ارجى قائل نباشى . پس اگر براى خود ارجى قائل شوى در پيشگاه ما ارجى ندارى و هر كس اين مطلب را از دين نداند نام عالم بر او نهادن دروغ است و هر كس آن را بداند بر او لازم است كه تكبّر نكند و براى خود ارجى قائل نشود ، تكبّر ورزيدن به علم و عمل همين است ( كه شرح داديم ) .\r\nج : عامل سوم تكبّر ورزيدن به تبار و حسب است . بنابراين كسى كه تبار بزرگ\r\n\r\n\r\n","description":"","footnote":"\r\n( 120 ) اول همين كتاب گذشت .\r\n","page_name":" 343 ","page_number":343},
  {"content":"\r\n\r\nدارد ، كسى را كه چنين تبارى ندارد تحقير مىكند ، اگر چه از نظر علم و عمل از او بالاتر است و گاه بعضى از و الا تباران تكبّر كرده و معتقدند كه مردم بردگان ايشانند و همنشينى و آميزش با آنها را ننگ مىدانند و نتيجه‌اش در زبان ، فخرفروشى به تبار است مثلا به ديگران مىگويند : اى نبطى ، اى هندى ، اى رومى تو كه هستى و پدرت كيست ؟ در حالى كه من فلان پسر فلانم و كجا چون تو را مىرسد كه با من سخن بگويى يا به من بنگرى ؟ و نظير اين سخنان و اين رگى است كه در نفس نهفته است و هيچ والاتبارى از آن جدا نيست ، اگر چه درستكار يا خردمند باشد جز اين كه در موقع معتدل بودن حالات چيزى از آن تراوش نمىكند ، و اگر خشمى بر او غالب شود تبار و الا نور بصيرت او را خاموش ساخته و تكبّر از آن مىتراود ، چنان كه از ابوذر روايت شده كه گفت : « با مردى در محضر رسول خدا بگو مگو كردم و به او گفتم : اى پسر زن سياه‌پوست پيامبر ( ص ) فرمود : اى ابوذر پيمانه را كم دادى ، پيمانه را كم دادى ( عدالت را رعايت نكردى ) براى پسر زن سفيد پوست بر پسر زن سياه برترى نيست . ابوذر گفت : پس خوابيدم و به آن مرد گفتم : برخيز و قدمت را بر صورتم بگذار . » « 121 » پس ببين چگونه رسول خدا ( ص ) به ابوذر هشدار داد ، چرا كه وى خود را به خاطر اين كه پسر زن سفيد پوست بود برتر دانست و پيامبر او را آگاه كرد كه اين عمل اشتباه و نادانى است پس بنگر چگونه توبه كرد و با نهاده شدن كف پاى كسى كه بر او تكبّر كرده بود ، بر صورتش چگونه درخت تكبّر را كه در نفسش ريشه دوانده بود از بيخ و بن بركند ، زيرا دريافت كه تكبّر را جز دلّت و خوارى ريشه‌كن نمىسازد . از همين قبيل است آنچه روايت شده كه دو مرد در محضر رسول خدا ( ص ) به يكديگر فخر مىفروختند . پس يكى از آنها به ديگرى گفت : من فلانى پسر فلانى هستم ، پس تو كه هستى بىمادر ؟ پيامبر ( ص )\r\n\r\n\r\n","description":"","footnote":"\r\n( 121 ) عراقى گويد : اين حديث را ابن مبارك در البّروالصله با كمى اختلاف روايت كرده و احمد از حديث او نقل كرده كه پيامبر ( ص ) به او فرمود : انظر فانك لست بخير من احمر و لا اسود الا تفضله بتقوى ، به مجمع الزوائد ، ج 8 ، ص 84 ، رجوع كنيد .\r\n","page_name":" 344 ","page_number":344},
  {"content":"\r\n\r\nفرمود : « دو مرد در خدمت موسى ( ع ) افتخار كردند ، پس يكى از آنها گفت : من فلانى پسر فلانى هستم تا نه پشت خود را شمرد . پس خدا به موسى ( ع ) وحى كرد به كسى كه فخر كرده بگو : تمام آن نه نفر كه برشمردى اهل دوزخند و تو دهمين آنهايى . » « 122 » پيامبر ( ص ) فرمود : « اگر گروهى ادّعاى افتخار به پدرانشان كنند ذغال جهنّم مىشوند يا در پيشگاه خدا پست‌تر از جعلهايى هستند كه با بينىهايشان كثافتها را حركت مىدهند . » « 123 » د : عامل چهارم فخر كردن به جمال است و آن بيشتر در ميان زنان رايج است و اين صفت انسان را به بدگويى از ديگران و غيبت و ذكر عيبهاى مردم فرا مىخواند . در اين مورد روايتى از عايشه نقل شده كه گفت : زنى بر پيامبر ( ص ) وارد شد و چون بيرون رفت پس با اشارهء دستم چنين فهماندم - يعنى كوتاه قدّ است . پيامبر ( ص ) فرمود :\r\n« غيبت او را كردى . » « 124 » ؛ و منشأ اين عمل تكبّر درونى است ، زيرا اگر عايشه خود كوتاه قد بود او را به كوتاهى قد غيبت نمىكرد و گويى عايشه از قدّ او به شگفت آمده و آن را در مقايسهء با خودش كوچك شمرده از اين رو آن سخن را بر زبان آورده است .\r\nه - عامل پنجم تكبّر به مال است و آن در ميان شاهان به گنجهايشان و در ميان بازرگانان به كالاهايشان و ميان دهقانان به زمينهايشان ، و ميان تجمّل گرايان به لباس و اسبها و مركبهايشان ، رواج دارد . پس ثروتمند فقير را كوچك مىشمارد و بر او تكبّر مىكند و به او مىگويد : تو تنگدست و بيچاره‌اى و من اگر بخواهم امثال تو را مىخرم و بالاتر از تو را به خدمت مىگيرم ، تو و دارايىات چه هستيد ، در حالى كه اثاث خانه‌ام\r\n\r\n\r\n","description":"","footnote":"\r\n( 122 ) اين حديث را عبد اللّه بن احمد در زوائد مسند از حديث ابى بن كعب به سندى موثق روايت كرده چنان كه در مجمع الزوائد ، ج 8 ، ص 85 ، آمده است و صاحب جعفريات بدون ذكر موسى ( ع ) ، ص 164 ، از حديث على ( ع ) روايت كرده و در كافى ، ج ص 329 ، از حضرت صادق ( ع ) نقل شده است .\r\n( 123 ) اين حديث را ابو داوود در ( سنن ) ، ج 2 ، ص 624 ، روايت كرده و ابن ماجه نيز روايت كرده است .\r\n( 124 ) اين حديث را در آفات زبان گذشت .\r\n","page_name":" 345 ","page_number":345},
  {"content":"\r\n\r\nبيشتر از تمام مال تو است ، و من در روز آن اندازه خرج مىكنم كه تو در سال نمىخورى و تمام اين سخنان براى اين است كه ثروت را بزرگ و فقر را كوچك مىشمارد و تمام آن براى اين است كه از آفت ثروت و فضيلت فقر بىخبر است و به آن اشاره داد آيهء :\r\n فَقالَ لِصاحِبِهِ وَ هُوَ يُحاوِرُهُ أَنَا أَكْثَرُ مِنْكَ مالًا وَ أَعَزُّ نَفَراً  « 125 » ، تا او را پاسخ داده و مىگويد :    إِنْ تَرَنِ أَنَا أَقَلَّ مِنْكَ مالًا وَ وَلَداً فَعَسى رَبِّي أَنْ يُؤْتِيَنِ خَيْراً مِنْ جَنَّتِكَ وَ يُرْسِلَ عَلَيْها حُسْباناً مِنَ السَّماءِ فَتُصْبِحَ صَعِيداً زَلَقاً أَوْ يُصْبِحَ ماؤُها غَوْراً فَلَنْ تَسْتَطِيعَ لَهُ طَلَباً .    « 126 » و اين تكبّر او به مال و فرزند است ، سپس خدا به فرجام كار او را بيان كرده و فرموده :  يا لَيْتَنِي لَمْ أُشْرِكْ بِرَبِّي أَحَداً  « 127 » از همين مورد است تكبّر قارون ، خداى متعال فرمود :  فَخَرَجَ عَلى قَوْمِهِ فِي زِينَتِهِ  ، تا قومش گفتند :  يا لَيْتَ لَنا مِثْلَ ما أُوتِيَ قارُونُ  تا آخر آيه . » « 128 » و : عامل ششم كبر به سبب نيرومندى و قدرت و تكبّر كردن به آن بر ضعيفان .\r\nز : عامل هفتم تكبّر كردن به پيروان و ياران و شاگردان و غلامان و قبيله و بستگان و فرزندان و آن بيشتر در ميان شاهان و عالمان رواج دارد كه گروه اول به سبب بسيارى لشكريان و گروه دوم به سبب بسيارى شاگردان تكبّر مىورزند . خلاصه هر نعمتى كه ممكن باشد شخص معتقد به كمال آن شود اگر چه كمال ذاتى نداشته باشد محتمل است به آن تكبّر ورزد ، تا آنجا كه نامرد زن صفت بر همگنان خود تكبّر مىكند كه بر عمل افراد زن صفت توان و آگاهى بسيار دارد ، چرا كه آن را كمال مىداند و به آن افتخار\r\n\r\n\r\n","description":"","footnote":"\r\n( 125 ) كهف / 33 : پس صاحب باغ به دوستش در حالى كه به گفتگو برخاسته بود چنين گفت : من از نظر ثروت از تو برترم و نفراتم از تو نيرومندتر است .\r\n( 126 ) كهف / 39 - 41 : امّا اگر مىبينى من از نظر مال و فرزند از تو كمترم ( مطلب مهمّى نيست ) شايد پروردگارم بهتر از باغ تو به من بدهد و مجازات حساب شده‌اى از آسمان بر باغ تو فرو فرستد ، آن چنان كه آن را به زمين بىگياه لغزنده‌اى تبديل كند ! و يا آب آن در اعماق زمين فرو رود ، آن چنان كه هرگز قدرت جستجوى آن را نداشته باشى !\r\n( 127 ) كهف / 42 : اى كاش كسى را شريك پروردگارم قرار نداده بودم ! ( شمارهء 40 اشتباه است . - م .\r\n( 128 ) قصص / 80 : اى كاش همانند آنچه به قارون داده شده است ما نيز داشتيم ! .\r\n","page_name":" 346 ","page_number":346},
  {"content":"\r\n\r\nمىكند ، اگر چه عمل او جز عقوبت نيست ، همچنين فاسق گاه به شرابخوارى زياد و ارتكاب گناه بسيار با زنان و كودكان افتخار مىكند و به آن تكبّر مىورزد ، چون آن را كمال مىپندارد ، اگر چه در آن خطاكار است .\r\nاين بود تمام امورى كه بعضى از بندگان بر بعضى بدان تكبّر مىورزند ، پس تكبّر مىكند كسى كه به بعضى از مفاخر ياد شده دسترسى دارد بر كسى كه به آن دسترسى ندارد يا بر كسى كه به اعتقاد وى پايين‌تر از اوست احتجاج مىكند ، و بسا كه در پيشگاه خداى متعال مانند او يا برتر از او باشد ، مانند عالمى كه به علم خود تكبّر مىكند بر كسى كه داناتر از اوست ، چون خود را اعلم مىداند و به خودش حسن ظنّ دارد .\r\n\r\nشرح انگيزه‌هاى تكبّر و عوامل محرّك آن\r\n( 1 ) بايد دانست كه تكبّر خلقى است باطنى ، اما اخلاق و كارهايى كه آشكار مىشود نتيجهء تكبّر است ، اما شايسته است كه به بزرگ شمردن نفس و برتر دانستن آن از ديگران نام تكبّر داد . اين خلق باطنى يك عامل دارد و آن خودپسندى فرد متكبّر است ، چنان كه معناى آن به زودى خواهد آمد ، زيرا شخص هر گاه به علم و عمل خود يا به چيزى از انگيزه‌هاى آن عجب كند خود را بزرگ شمرده و تكبّر ورزد . اما تكبّر ظاهرى سه عامل دارد : عاملى در متكبّر ، عاملى در كسى كه بر او تكبّر مىشود ، و عاملى كه به غير از آن دو مربوط است ، اما عامل موجود در شخص متكبّر ، خودپسندى است و عامل موجود در شخص متكبّر ، خودپسندى است و عامل مربوط به شخص مورد تكبّر كينه و حسد است ، و آنچه به غير آن دو مربوط مىشود رياكارى است و به اين اعتبار چهار عامل وجود خواهد داشت : خودپسندى ، كينه ، حسد ، رياكارى .\r\nاما خودپسندى موجب تكبّر باطنى مىشود و نتيجهء تكبّر باطنى تكبّر ظاهرى در كارها و گفتارها و حالات است كه پيش از اين بيان كرديم .\r\nاما كينه آدمى را به تكبّر وا مىدارد ، بى آن كه خودپسندى در كار باشد ، مانند كسى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nكه تكبّر مىكند بر شخصى كه معتقد است مانند او يا برتر از اوست ، ولى به دليلى بر او خشمگين شده و خشم او موجب كينه شده و دشمنى او در دلش نفوذ كرده است و به اين دليل نفسش نمىپذيرد كه در برابر او تواضع كند ، اگر چه به اعتقاد خود او مستحق تواضع است . پس چه بسا شخص فرومايه كه نفس او اجازه‌اش نمىدهد كه در برابر يكى از بزرگان تواضع كند ، چون نسبت به او كينه و دشمنى دارد و اين كينه او را بر ردّ كردن حقّ وا مىدارد ، هر گاه حق با طرف مقابل باشد ؛ همچنين بر ننگ داشتن از قبول نصيحت او و تلاش براى جلو افتادن بر او وادارش مىكند ، اگر چه مىداند كه استحقاق آن را ندارد و نيز او را وامىدارد كه در صورت ستم كردن بر او حلال بودى نطلبد ، و اگر به او جنايت كرده از او پوزش نخواهد ، و آنچه را نمىداند از او نپرسد .\r\nاما حسد موجب كينه به شخص مورد حسد است ، اگر چه از سوى محسود آزار و عاملى كه موجب خشم و كينه شود وجود نداشته است ، همچنين حسد انسان را به انكار حق وا مىدارد ، تا آنجا كه از قبول نصيحت و آموختن علم خوددارى مىكند . چه بسا كسى كه به علم مشتاق است ولى در صفت پست جهل باقى مانده زيرا نمىخواهد از اهل شهر خود يا خويشاوندانش استفاده كند ، چون نسبت به آنان حسد دارد ، پس از آنها روى مىگرداند و بر آنان تكبّر مىكند با اين كه مىداند به خاطر علم بسيار شايستهء تواضع‌اند ، ولى حسد او را برمىانگيزد كه با اخلاق متكبّران با ايشان رفتار كند ، اگر چه در باطن خود را بالاتر از آنها نمىداند .\r\nامّا رياكارى نيز آدمى را به اخلاق متكبّران فرا مىخواند تا آنجا كه شخص با كسى كه مىداند برتر از اوست بحث مىكند در حالى كه ميان آن دو آشنايى و حسدورزى و كينه‌اى وجود ندارد ؛ ولى حق را از او نمىپذيرد و در استفاده كردن از او تواضع نمىكند از بيم آن كه مردم بگويند : وى برتر از اوست . پس انگيزهء تكبّر او فقط رياكارى است و اگر تنها با او خلوت مىكرد بر او تكبّر نمىورزيد . اما كسى كه منشأ تكبّر او عجب يا\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nخودپسندى يا كينه باشد هر گاه با شخص مورد تكبّر خلوت كند و فرد سومى هم با آنها نباشد تكبّر مىكند . همچنين گاه خود را به دروغ به تبارى بزرگ منسوب مىكند در حالى كه مىداند دروغگوست . آنگاه بر كسى كه به آن تبار منسوب نيست تكبّر كرده و در مجالس بر او برترى مىجويد و در راه خود را بر او مقدم مىدارد و راضى نمىشود كه در تعظيم و احترام با او برابر باشد ، در حالى كه در باطن مىداند استحقاق آن را ندارد و در باطن بر او تكبّرى ندارد ، چون مىداند كه در ادّعاى تبار ( و الا ) دروغگوست ولى رياكارى او را به كارهاى متكبّران وامىدارد و نام متكبّر بيشتر بر كسى اطلاق مىشود كه از روى تكبّر باطنى اين كارها را مىكند و آن از خودپسندى و كوچك شمردن ديگران نشأت مىگيرد و اگر اين مورد تكبّر ناميده مىشود به سبب شبيه بودن به كارهاى متكبّران است .\r\n\r\nشرح اخلاق متواضعان و مجموعهء چيزهايى كه در آنها اثر تواضع و تكبّر نمايان مىشود\r\n( 1 ) بايد دانست كه تكبّر در چهرهء انسان آشكار مىشود ؛ مانند تمايل صورت به يك طرف و به يك گوشهء چشم نگريستن كه با خشم و اعراض توأم باشد و نيز سر به زير افكندن و چهار زانو نشستن و تكيه دادن و نيز در گفتار متكبّر حتى در صدا و آهنگ كلام و نحوهء سخن گفتن ، و در راه رفتن و نشست و برخاست و حركات و سكنات و كارهايى كه مىكند و در دگرگونيهاى حالات ، اقوال و اعمال او تكبّر آشكار مىشود ، در بعضى از متكبّران تمام اين امور جمع مىشود و برخى از آنها در بعضى از اين امور تكبّر ورزيده و در بعضى تواضع مىكنند ، از جمله تكبّر به اين كه دوست دارد مردم در برابر او بايستند ؛ در حالى كه على ( ع ) فرمود : « هر كه مىخواهد به مردى بنگرد كه اهل دوزخ است بايد به مردى بنگرد كه نشسته و گروهى در برابرش ايستاده‌اند . » انس گفته است : در نظر مردم هيچ كس محبوبتر از رسول خدا نبود و مردم هر گاه او\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nرا مىديدند برايش برنمىخاستند ، چون مىدانستند كه پيامبر از آن بيزار است .\r\nاز نشانه‌هاى تكبّر آن است كه شخص راه نمىرود ، مگر كسى پشت سرش راه برود .\r\nابودردا گويد : تا زمانى كه كسى پشت سر بنده‌اى راه برود همواره بر دورى آن بنده از خدا افزوده مىشود . رسول خدا ( ص ) در بعضى از اوقات با اصحاب راه مىرفت پس به آنان امر مىكرد جلو بروند و خود همراهشان مىرفت . « 128 » يكى ديگر از نشانه‌هاى تكبّر آن است كه از ديگرى ديدن نكند ، اگر چه از ديدن او بهرهء دينى به وى مىرسد و آن ضدّ تواضع است .\r\nنشانهء ديگر آن است كه از نشستن ديگرى در كنارش امتناع مى ورزد ، مگر اين كه در برابرش بنشيند و آن بر خلاف تواضع است . انس گزيد « كنيزى از كنيزان مدينه دست رسول خدا ( ص ) را مى گرفت و آن را رها نمى كرد تا آن حضرت را به هر جا كه مى خواست مى برد . » « 129 » نشانه ديگر آن است كه از همنشينى با بيماران و معلولان امتناع كند و آن تكبّر است ، مردى بر رسول خدا ( ص ) وارد شد در حالى كه بر صورتش آبله بود ( بيمارى مسرى ) و پوست انداخته بود . گروهى از اصحاب پيامبر ( ص ) در محضرش غذا مىخورند . اين بيمار كنار هر كس نشست از پهلويش برخاست پس پيامبر او را در كنار خود نشاند . « 130 »\r\n\r\n\r\n","description":"","footnote":"\r\n( 128 ) اين حديث را ابو منصور ديلمى در مسند الفردوس از حديث ابو امامه به سندى واقعا ضعيف روايت كرده كه پيامبر ( ص ) به بقيع مىرفت و اصحابش پشت سرش بودند پس ايستاد و به آنان امر كرد كه جلو بروند و خود پشت سر آنها به راه افتاد . پس از حضرت راجع به اين كار سؤال شد فرمود : « انى سمعت خفق نعالكم فاشفقت ان يقع فى نفسى شى من الكبر : صداى كفشهايتان را شنيدم و ترسيدم دچار تكبّر شوم . » ابو منصور گفته : اين حديث منكر است و گروهى از راويان ضعيف در سند آن هستند .\r\n( 129 ) پيش از اين درج 4 ، ص 129 ، گذشت و ابن ماجه به شمارهء 4177 ، آن را روايت كرده است .\r\n( 130 ) كمى پيش گذشت .\r\n","page_name":" 350 ","page_number":350},
  {"content":"\r\n\r\nنشانهء ديگر آن است كه در خانه‌اش هيچ كارى انجام ندهد ، در حالى كه تواضع بر خلاف آن است .\r\nيكى ديگر از نشانه‌هاى آن است كه كالايى را بر نمىدارد و به خانه نمىبرد ، و اين بر خلاف عادت متواضعان است . پيامبر ( ص ) متاعى را كه خريده بود به خانه حمل مىكرد . « 131 » على ( ع ) فرمود : « از كمال مرد چيزى كاسته نمىشود كه چيزى را براى عائله‌اش ببرد . » يكى از اصحاب مىگويد : على ( ع ) را ديدم كه گوشتى به يك درهم خريد . پس آن را در پارچه‌اى نهاده مىبرد به او عرض كردم : اى امير المؤمنين آن را بياورم ؟ فرمود : « نه ، شخص عائله‌مند به بردن آن سزاوارتر است . » « 132 » نشانهء ديگر لباس است ، چرا كه با آن تكبّر و تواضع آشكار مىشود . پيامبر ( ص ) فرمود : « بذاذة نشانهء ايمان است . » « 133 » ؛ گفته‌اند : منظور از « بذاذة » لباس پست است .\r\nعلى ( ع ) در مورد زير پوش پينه‌دارى سرزنش شد ، پس فرمود : « مؤمن به آن تأسّى مىجويد و دل براى آن خاشع مىشود . » « 134 » عيسى ( ع ) فرمود : لباس خوب موجب تكبّر دل مىشود . » رسول خدا ( ص ) فرمود : « هر كس براى خدا ترك زيور كند و به منظور تواضع در برابر خدا و طلب رضاى او لباسهاى نيكو را كنار بگذارد ، بر خدا سزاوار است كه براى او لباس زربفت بهشتى ذخيره كند . » « 135 » اگر كسى اشكال كند كه : عيسى ( ع ) فرمود : لباس خوب موجب تكبّر دل است ، در\r\n\r\n\r\n","description":"","footnote":"\r\n( 131 ) اين حديث كه پيامبر ( ص ) كالا را خود به خانه حمل مىكرد ، ابو يعلى از حديث ابو هريره در شلوار خريدن حضرت و به خانه بردن او نقل كرده و در جلد 4 ، گذشت .\r\n( 132 ) بحار ، ج 9 ، ص 520 ، و در آنجا چنين است : لا ينقص الكامل من كماله ماجر من نفع الى عياله\r\n( 133 ) اين حديث را احمد در مسند از حديث ابو امامه حارثى روايت كرده و حاكم نيز در مستدرك به سندى صحيح چنان كه در جامع الصغير است و ابو داوود و ابن ماجه به شمارهء 4118 ، نقل كرده‌اند .\r\n( 134 ) سيد شريف رضى در نهج البلاغه ابواب حكم ، به شمارهء 103 ، نقل كرده است .\r\n( 135 ) اين حديث را ابو سعيد مالينى در مسند الصوفيه ، و ابو نعيم در الحليه ، از حديث ابن عباس روايت كرده و در سندهاى آن اشكال است چنان در المغنى آمده است .\r\n","page_name":" 351 ","page_number":351},
  {"content":"\r\n\r\nحالى كه از پيامبر ما دربارهء لباس زيبا سئوال شد كه آيا نشانهء تكبّر است ؟ فرمود : « نه بلكه تكبّر نشناختن حق و تحقير مردم است . » « 136 » ؛ پس جمع ميان اين دو قول چگونه است ؟\r\nبايد بداند كه لازم نيست لباس خوب دربارهء هر كسى و در هر حالى نشانهء تكبّر باشد و اين همان سخنى است كه پيامبر خدا ( ص ) بدان اشاره فرمود و در مورد حال ثابت بن قيس تعريف كرد آنگاه كه عرض كرد : من مردى هستم چنان كه ملاحظه مىفرماييد جمال و زيبايى را دوست دارم . پيامبر ( ص ) به او فهماند كه تمايل او به پاكيزگى و نيكويى لباس براى تكبّر بر ديگران نيست ، چون لازمهء آن تكبّر كردن نيست ؛ و گاه نشانهء تكبّر است ، چنان كه راضى بودن به لباس پست گاه نشانهء تواضع است . پس هر گاه حالات منقسم شود ، گفتهء حضرت عيسى ( ع ) در مورد بعضى از حالات است ، علاوه بر اين كه « خيلاء القلب » به اين معناست كه گاهى لباس نيكو موجب تكبّر در دل مىشود و گفتار پيامبرمان ( ص ) اشاره به اين امر دارد : « انّه ليس من الكبر » يعنى تكبّر موجب نيكويى لباس نمىشود و ممكن است نيكويى لباس نيز موجب تكبّر نشود ، ولى بعدها همان زيبايى لباس موجب تكبّر گردد . خلاصه در اين مورد حالات افراد گوناگون است و آنچه ستوده است رعايت حدّ وسط در لباس است كه موجب شهرت يافتن به پوشيدن لباس خوب و لباس بد نمىشود . پيامبر ( ص ) فرمود : « بخوريد و بنوشيد و بپوشيد و صدقه دهيد ولى اسراف نكنيد و تكبّر نورزيد . » « 137 » ؛ « همانا خدا دوست دارد كه نشان نعمت خود را در بنده‌اش ببيند . » « 138 »\r\n\r\n\r\n","description":"","footnote":"\r\n( 136 ) چند بار پيش از اين گذشت و آن ، حديث ثابت بن قيس است كه خواهد آمد .\r\n( 137 ) اين حديث را ابن ماجه ( در سنن ) ، به شمارهء 3605 ، و نسائى از روايت عمرو بن شعيب از پدرش از جدش روايت كرده است .\r\n( 138 ) اين حديث را ترمذى روايت كرده و آن را از روايت عمرو بن شعيب از پدرش از جدش حسن دانسته است و در متن اين دو حديث را يك حديث قرار داده و همين درست است .\r\n","page_name":" 352 ","page_number":352},
  {"content":"\r\n\r\nبكر بن عبد اللّه مزنى گويد : لباس شاهان بپوشيد و دلهايتان را با ترس ( از خدا ) بميرانيد . گوينده گروهى را به اين سخن مخاطب ساخت كه با پوشيدن لباسهاى درستكاران قصد تكبّر داشتند .\r\nعيسى ( ع ) فرمود : « شما را چه شده كه نزد من مىآييد در حالى كه لباس راهبان بر تن داريد ولى دلهايتان همانند دلهاى گرگان درنده است ؟ لباس شاهان بپوشيد و دلهايتان را به ترس ( از خدا ) بميرانيد . » يكى ديگر از نشانه‌هاى تواضع آن است كه هر گاه به او دشنام دهند و حقّش را بگيرند و آزارش دهند با تحمّل آنها تواضع كند و اين برتر است . ما در كتاب غضب و حسد سخن پيشينيان را كه عبارت از تحمّل آزار ديگران بود نقل كرديم ، خلاصه مجموعهء اخلاق نيكو و تواضع در سيرهء رسول خداست و لازم است به آن حضرت تأسّى جسته و از او درس بگيريم .\r\nابو سلمه گويد : به ابو سعيد خدرى گفتم : عقيده‌ات در مورد پديده‌هاى مردم از نظر لباس و نوشيدنى و خوردنى و مركب سوارى چيست ؟ گفت : پسر برادرم براى خدا بخور ، و براى خدا بنوش ، و براى خدا بپوش ( انگيزه‌ات خدا باشد ) و در هر يك از اينها كه فخر يا سمعه و ريا داخل شود معصيت و اسراف است . در خانه‌ات به خدمت بپرداز ، چنان كه رسول خدا ( ص ) در خانه‌اش خدمت مىكرد ، به شتر علوفه مىداد ، ريسمان به زانوى شتر مىبست ، در تعمير خانه شركت مىكرد ، گوسفند مىدوشيد ، كفش پينه مىكرد ، لباس را وصله مىزد ، با خادم خود غذا مىخورد و هر گاه از دستاس كردن خسته مىشد ديگرى به جاى او دستاس مىكرد ، از بازار چيزى مىخريد و حيا مانع آن حضرت نمىشد كه آن را به دست خود بگيرد يا در گوشهء لباسش بريزد و براى خانواده‌اش ببرد ؛ با ثروتمند و درويش و كوچك و بزرگ مصافحه مىكرد و با كوچك و بزرگ ، سياهپوست و سرخ‌پوست ، آزاد يا بندهء نمازخوان كه روبرو مىشد اوّل آن حضرت سلام\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمىكرد ؛ لباس درونى و برونىاش جداگانه نبود و هر گاه او را صدا مىزدند از پاسخ دادن شرم نداشت ، اگر چه طرف ژوليده و گرد آلود ( فقير ) بود ؛ به طعامى كه دعوت مىشد كوچك و ناچيز نمىشمرد ، اگر چه پست‌ترين خرما بود ؛ غذاى روز را براى شب و غذاى شب را براى روز ذخيره نمىكرد . كم‌خرج ، نرمخو ، بخشنده ، خوش معاشرت و گشاده‌رو بود ؛ تبسّم مىكرد بى آن كه بخندد ؛ غمگين بود بى آن كه چهره در هم كشد ؛ سخت‌گير بود بى آن كه اجبار كند ؛ متواضع بود بى آن كه ذلّت پذيرد ؛ بخشنده بود بى آن كه اسراف كند .\r\nبه هر خويشاوندى مهربان بود ؛ به هر مسلمان و كافر ذمّى نزديك بود ، دل نازك بود و همواره سر به زير بود . هرگز آن اندازه از غذا سير نشد كه سنگين شود و دستش را به طمع دراز نكرد . ابو سلمه گويد : بر عايشه وارد شدم و تمام اين مطالب را از ابو سعيد برايش حديث كردم پس عايشه گفت : يك حرف از آن را اشتباه نگفته است ، بلكه كم نيز گفته است ، زيرا به تو خبر نداده كه رسول خدا ( ص ) هرگز به سيرى غذا نخورد و به هيچ كس شكوه نكرد بلكه تنگدستى نزد او محبوبتر از رفاه و ثروت بود و اگر گرسنه مىشد ، شب خود را سپرى مىكرد تا صبح مىشد و گرسنگى مانع روزه گرفتن او در آن روز نمىشد ، در صورتى كه اگر از خدا درخواست مىكرد تمام گنجهاى زمين و ميوه‌هاى آن از مشرق و مغرب برايش فراهم مىشد و چه بسا كه از باب دلسوزى بر گرسنگى او مىگريستم و شكمش را دست مىكشيدم و مىگفتم : فدايت شوم چه مىشد اگر از دنيا به مقدار روزىات كه مانع گرسنگى شود بهره مىبردى ؟ پس مىفرمود : « اى عايشه پيامبران اولوالعزم كه برادرانم بودند بر سخت‌تر از اين حال من صبر كردند و به همان حال از دنيا رفتند و بر پروردگار خود وارد شدند . پس خداوند محلّ بازگشت آنها را گرامى داشت و پاداش فراوان به آنها داد و من شرم دارم كه زندگى مرفّه داشته باشم و در آخرت مقامى پايين‌تر از آنها داشته باشم . پس چند روز ( دنيا ) را صبر كنم محبوبتر است نزد من از اين كه فردا بهره‌ام در آخرت كم شود ، و هيچ چيز نزد من محبوبتر از پيوستن به برادران و\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدوستانم نيست . عايشه گفت : به خدا پس از آن ( سخنان ) جمعه را تمام نكرد تا خدا روح مطهّرش را قبض كرد . » « 139 » آنچه از اخلاق پيامبر ( ص ) نقل شد تمام اخلاق متواضعان را در بر دارد . پس هر كه مىخواهد متواضع باشد بايد به آن حضرت تأسّى جويد و هر كس خود را بالاتر از رسول خدا ( ص ) بداند و آنچه را پيامبر پسنديده براى خود نپسندد چه سخت جاهل است ، در حالى كه رسول خدا ( ص ) از لحاظ مقام دينى و دنيوى بالاترين انسان بود . بنابراين سربلندى و عزّتى نيست جز در تأسّى جستن به آن حضرت ، از اين روست كه چون يكى از صحابه بر پستى شمايل ( لباس و غيره ) سرزنش شد ، گفت : ما گروهى هستيم كه خدا ما را به اسلام عزّت بخشيده و عزّت غير اسلام را نمىخواهيم .\r\nابودردا گويد : بايد دانست كه براى خدا بندگانى است كه به آنها ابدال مىگويند .\r\nآنها جانشين پيامبران و مايهء قوام زمين هستند و چون نبوّت سپرى شد خداوند گروهى از امّت محمد ( ص ) را جايگزين آنها ساخت ، آنها از نظر نماز و روزهء بسيار و زيور نيك بر مردم برترى ندارند ، ليكن برترى آنها به ديندارى راستين و نيّت خوب و نيز به اين خاطر است كه نسبت به تمام مسلمانان خوشبين‌اند و براى خشنودى خدا خيرخواه مردمند ، شكيبايند بىآن كه بيمى داشته باشند ، و متواضعند بىآن كه خوارى پذيرند ، آنان گروهى هستند كه خداى متعال آنها را برگزيده و براى خود خالص قرار داده و آنان چهل نفر صدّيق يا سى مردند كه در دلهايشان يقينى چون يقين ابراهيم خليل الرحمن ( ع ) است و مردى از آنها نمىميرد مگر اين كه خداوند جانشين او را آفريده است . برادرم بدان كه آنها هيچ چيز را نفرين نكرده و آزار نمىدهند و كوچك نمىشمارند و به هيچ تجاوز نمىكنند و به هيچ كس حسد نمىورزند و به دنيا حريص نيستند ، پاك‌ترين مردم از نظر\r\n\r\n\r\n","description":"","footnote":"\r\n( 139 ) عراقى گويد : بر سند اين حديث دست نيافتم ، مىگويم : بعضى از قسمتهاى حديث در روايات به صورت پراكنده از غير ابو سلمه موجود است ، به جلد 4 ، و كتاب زهد سنن ابن ماجه و مجمع الزوائد ، ج 10 ، ص 312 ، رجوع كنيد .\r\n","page_name":" 355 ","page_number":355},
  {"content":"\r\n\r\nخوبى هستند ؛ نرمخوترين و بخشنده‌ترين مردمند . نشانهء آنها بخشندگى و طبيعتشان خوشرويى ، و صفتشان سلامتى است ؛ امروز در بيم و فردا در بىخبرى نيستند ليكن به حال ظاهرى خود ادامه مىدهند و تنها با خدا رابطه دارند ؛ بادهاى تند و اسبهاى دونده آنان را از جاى حركت نمىدهد ( ثابت و استوارند ) و بر اثر شوق به لقاى خدا دلهايشان به سوى خدا صعود مىكند و در سبقت به كارهاى خير حركت مىكنند .  أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ  راوى مىگويد : به ابو درداء گفتم : صفتى نشنيدم كه در نظر من استوارتر از اين صفات باشد و چگونه من به آنها برسم ؟ گفت : به اين صفات نمىرسى مگر اين كه دنيا را دشمن بدارى ، زيرا هر گاه دنيا را دشمن بدارى به دوستى آخرت روى مىآورى و به اندازهء محبتّى كه به آخرت دارى به دنيا بىميل مىشوى و به همان اندازه ( محبّت به آخرت ) از آنچه به نفع توست آگاه مىشوى ، و هر گاه خدا بداند بنده‌اى به خوبى در طلب آخرت است او را هدايت فرمايد و از لغزش حفظ كند ، بدان اى پسر برادرم كه اين مطلب در قرآن آمده است :  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ . \r\nيحيى بن كثير گويد : در اين مطلب انديشيده‌ام كه اهل لذّت از هيچ چيز مانند دوستى خدا و طلب رضاى او لذّت نبرده‌اند .\r\n\r\nراه درمان تكبّر و تحصيل تواضع\r\n( 1 ) بايد دانست كه تكبّر از مهلكات است و هيچ يك از آدميان از آن بدور نيست ؛ از بين بردن تكبّر واجب است و تنها با آرزو كردن از بين نمىرود ، بلكه با درمان و به كار بردن داروهايى كه آن را ريشه‌كن مىسازد از بين مىرود . درمان تكبّر دو مرحله دارد :\r\nاول آن كه درخت تكبّر را از كشتگاه دل ريشه‌كن كند و دوم آن كه انگيزه‌هاى مخصوصى را كه موجب تكبّر انسان بر ديگران مىشوند از خود دور سازد .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nمرحلهء اول ، ريشه‌كن ساختن و درمان علمى و عملى تكبّر است و درمان تنها به مجموع آن دو كامل مىشود .\r\nاما درمان علمى اين است كه خود و خدايش را بشناسد و همين شناخت او را در بر طرف ساختن تكبّر بس است ، چرا كه هر گاه بطور كامل خود را بشناسد خواهد دانست كه بر حسب ذات از هر ذليلى ذليل‌تر و از هر اندكى كمتر است ، و تنها تواضع و خوارى شايستهء اوست ؛ و هرگاه پروردگارش را بشناسد ، بداند كه بزرگى و عظمت تنها سزاوار اوست . اما گفتار در شناخت خدا و عظمت و بزرگى او به طول مىانجامد و آن آخرين درجهء علم صديقان است . همچنين بحث شناخت خود انسان نيز طولانى است ولى كمى از آن را كه موجب تواضع و تذلّل مىشود نقل مىكنيم . براى آدمى كافى است كه در اين مورد معناى يك آيه از قرآن كريم را بفهمد ، زيرا براى كسى كه چشم بصيرتش باز باشد علم اولين و آخرين در قرآن موجود است . خداى متعال مىفرمايد :       قُتِلَ الْإِنْسانُ ما أَكْفَرَهُ مِنْ أَيِّ شَيْءٍ خَلَقَهُ ، مِنْ نُطْفَةٍ خَلَقَهُ فَقَدَّرَهُ ، ثُمَّ السَّبِيلَ يَسَّرَهُ ، ثُمَّ أَماتَهُ فَأَقْبَرَهُ ، ثُمَّ إِذا شاءَ أَنْشَرَهُ       . « 140 » آيه به آغاز و انجام و وسط آفرينش انسان اشاره دارد ، پس آدمى بايد در آفرينش خود را بينديشد تا معناى اين آيه را بفهمد . اما آغاز آدمى چيزى ياد آورده نبود و روزگارانى در ديار عدم بود ، بلكه عدم آن نيز آغازى نداشت ، پس در نابودى و عدم چه چيزى از انسان پست‌تر است و در قديم همچنين بوده است . آنگاه خداى متعال او را از پست‌ترين و پليدترين چيزها آفريد ، چرا كه او را از خاك سپس از نطفه و آنگاه خون بسته ، سپس از گوشت جويده آفريد و سپس در او استخوان رويانيد و بر روى استخوان گوشت . اين آغاز وجود انسان و موقعى است كه به صورتى ياد آورده\r\n\r\n\r\n","description":"","footnote":"\r\n( 140 ) عبس / 17 - 22 : مرگ بر اين انسان ، چقدر كافر و ناسپاس است ؟ ! ( 17 ) ( خداوند ) او را از چه چيز آفريد ؟ ( 18 ) از نطفهء ناچيزى او را آفريد ، سپس اندازه‌گيرى كرد و موزون ساخت . ( 19 ) سپس راه را براى او آسان ساخت . ( 20 ) بعد او را ميراند و در قبر پنهان كرد . ( 21 ) سپس هر زمان بخواهد او را زنده مىكند . ( 22 )\r\n","page_name":" 357 ","page_number":357},
  {"content":"\r\n\r\nشده درآمده نرسيده مگر اين كه پست‌ترين صفات را دارا بوده است ، چون در آغاز كامل آفريده نشده بلكه خدا او را جماد و مرده آفريده كه شنوايى و بينايى و حس و حركت و نطق و راه رفتن و درك و دانش نداشت . پس پيش از زنده كردن او به مرگ او آغاز كرد ، و پيش از نيرومند ساختن او به ناتوانىاش ، و پيش از عالم شدن او به جاهل بودنش و پيش از بينايى وى به نابينايى و پيش از شنوايى به ناشنوايى و پيش از سخن گفتن او به لالى و پيش از هدايتش به گمراهى و پيش از ثروتمندى به درويشى او ، آغاز فرموده و معناى آيه :   مِنْ أَيِّ شَيْءٍ خَلَقَهُ ، مِنْ نُطْفَةٍ خَلَقَهُ فَقَدَّرَهُ   همين است و معناى آيه :    هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً . إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ    « 141 » اين است كه در آغاز او را چنين آفريد . سپس بر او منت نهاد و فرمود :  ثُمَّ السَّبِيلَ يَسَّرَهُ  و اين اشاره به چيزهايى است كه در مدت زندگى انسان تا مرگ برايش فراهم كرده است . از اين رو فرمود :   مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً إِنَّا هَدَيْناهُ السَّبِيلَ   ، و معنايش اين است كه خدا آدمى را پس از آن كه در مرحلهء اول ، جمادى مرده و خاك و در مرحلهء دوم نطفه‌اى بوده ، زنده كرد . و پس از آن كه ناشنوا بوده شنوايش كرده و پس از نابينايى بينايش ساخته و پس از ناتوانى توانايى به او داده و پس از نادانى به دو دانش آموخته است و اندامهايى كه در آن نشانه‌ها و شگفتيهاست پس از نداشتن آنها برايش آفريده ، و نيز پس از نادارى ثروتمند و پس از گرسنگى سير و پس از برهنگى او را پوشاند . و پس از گمراهى هدايتش فرموده است .\r\nپس بينديش چگونه وجود او را منظم و صورت‌بندى كرده است و چگونه وسايل را برايش مهيّا ساخته است ، و به طغيان آدمى بنگر كه چه چيز موجب كفر او شده و به نادانى آدمى بنگر كه چگونه آن را آشكار ساخته و خداوند فرموده است :\r\n\r\n\r\n","description":"","footnote":"\r\n( 141 ) دهر / 1 - 2 : آيا چنين نيست كه زمانى طولانى بر انسان گذشت كه چيز قابل ذكرى نبود ؟ ! ( 1 ) ما انسان را از نطفهء مختلطى آفريديم ، و او را مىآزماييم ( لذا ) او را شنوا و بينا قرار داديم . ( 2 )\r\n","page_name":" 358 ","page_number":358},
  {"content":"\r\n\r\n أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ .  « 142 »  وَ مِنْ آياتِهِ أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ .  « 143 » پس در نعمتى كه خدا بر آدمى ارزانى داشته بينديش كه چگونه او را از اين مرحله پستى و خوارى و كثافت به اين مقام بلند و بزرگوارى منتقل ساخته و پس از معدوم بودن ، موجود و پس از مرده بودن زنده و پس از كرى سخنگو و پس از نابينايى بينا و پس از ناتوانى توانا و پس از نادانى دانا و پس از گمراهى هدايت يافته و پس از عجز نيرومند و پس از فقر ثروتمند شده است ، در حالى كه بر حسب ذات ( لا شىء ) هيچ بوده و چه چيز از لا شىء ، هيچ پست‌تر و چه كمى از نيستى محض كمتر است ؟ سپس به لطف خدا چيزى شده و خدا او را از خاك پست و نطفه‌اى كثيف پس از عدم محض آفريد تا پستى ذاتش را به او بشناساند و بدين وسيله خود را بشناسد و به اين دليل نعمت را بر انسان كامل كرد تا با آن پروردگارش را شناخته و از شكوه تو عظمتش آگاه شود ، و بداند كه بزرگى سزاوار هيچ كس جز خدا نيست ، از اين رو خدا بر او منت نهاده و فرموده است :    أَ لَمْ نَجْعَلْ لَهُ عَيْنَيْنِ ، وَ لِساناً وَ شَفَتَيْنِ ، وَ هَدَيْناهُ النَّجْدَيْنِ .    « 144 » و در آغاز ، پستى انسان را معرفى كرده و فرموده است :   أَ لَمْ يَكُ نُطْفَةً مِنْ مَنِيٍّ يُمْنى ، ثُمَّ كانَ عَلَقَةً   - آنگاه نعمتهايى كه به او داده بر شمرده و فرموده است :   فَخَلَقَ فَسَوَّى فَجَعَلَ مِنْهُ الزَّوْجَيْنِ الذَّكَرَ وَ الْأُنْثى   « 145 » ، تا با زاد و ولد ، وجودش دوام يابد چنان كه در آغاز وجودش او را ابداع فرموده است . بنابراين كسى كه چنين آغاز\r\n\r\n\r\n","description":"","footnote":"\r\n( 142 ) يس / 77 : آيا انسان نديد ( نمىداند ) كه ما او را از نطفهء بىارزش آفريديم ، و او ( چنان صاحب قدرت و شعور و نطق شد كه ) به مخاصمهء آشكار برخاست !\r\n( 143 ) روم / 20 : از نشانه‌هاى او اين است كه شما را از خاك آفريد سپس انسانهايى شديد و در روى زمين انتشار يافتيد .\r\n( 144 ) بلد / 9 - 11 : آيا براى او ( انسان ) دو چشم قرار نداديم ؟ ( 9 ) و يك زبان و دو لب ؟ ( 10 ) و او را به خير و شرّش هدايت كرديم . ( 11 )\r\n( 145 ) قيامه / 38 - 40 : آيا او نطفه‌اى از منى كه در رحم ريخته مىشود نبود ؟ ( 38 ) سپس به صورت خون بسته درآمد ، و او را آفريد و موزون ساخت ؟ ( 39 ) و از دو زوج مذكر و مؤنث آفريد . ( 40 )\r\n","page_name":" 359 ","page_number":359},
  {"content":"\r\n\r\nو احوالى دارد كجا غرور و بزرگى و باليدن و تكبّر به او مىسزد در حالى كه به يقين پست‌ترين پستها و ضعيفترين ضعيفهاست . آرى اگر او را كامل مىساخت و كارش را به خودش وا مىگذاشت و دوام هستى او را در اختيار خودش قرار مىداد مىتوانست طغيان كند و آغاز و انجام را از ياد ببرد . ليكن خداوند در ادامهء وجودش ، بيماريهاى ترسناك و خطرناك و آفتهاى گوناگون بر او مسلط ساخت و نيز طبايع متضاد را كه عبارتند از :\r\nصفرا ، بلغم ، باد ، خون ، بر او مسلط كرد كه بعضى از اجزاى آن بعض ديگر را از بين مىبرد ، بخواهد يا نخواهد ، خشنود شود يا خشمگين ، پس با بىميلى گرسنه و تشنه و بيمار مىشود و مىميرد ، و مالك نفع و ضرر و خير و شر خود نيست ؛ مىخواهد چيزى را بداند نسبت به آن جاهل مىشود ؛ قصد مىكند چيزى را به ياد آورد ولى فراموش مىكند ؛ مىخواهد چيزى را فراموش كند و از آن غافل شود ولى نمىتواند ؛ مىخواهد كه قلب خود را به امور مهمّ توجّه دهد پس به اجبار در دره‌هاى وسوسه و افكار به جولان مىآيد .\r\nنه بر قلب خود مسلط است و نه بر نفس خود ، چيزى را مىخواهد و بسا كه نابودىاش در همان باشد و از چيزى بيزار است و بسا كه حيات وى در آن باشد ؛ از غذاها لذّت مىبرد پس او را هلاك مىسازد و از داروها بدش مىآيد در حالى كه به نفع اوست و موجب حياتش مىشود ؛ لحظه‌اى از شب و روز در امان نيست كه شنوايى و بينايى و علم و قدرت خود را از دست بدهد ، و اعضاى بدنش فلج ، و عقلش ربوده شود و روحش را بگيرد و تمام چيزهايى را كه در دنيا به آن علاقه دارد از او بگيرد ، پس او بيچاره‌اى ذليل است كه اگر رها شود نمىماند و اگر ربوده شود نابود گردد ، بنده‌اى كه بر هيچ چيز خود و غير خود قادر نيست پس چه چيز از او خوارتر است اگر خود را بشناسد ؛ و كجا تكبّر سزاوار اوست اگر نادان نباشد ؟ اين ميانهء [ آغاز و انجام 
  ] احوال آدمى است و بايد در آن بيشتر بينديشد .\r\nاما پايان زندگى انسان و محلّ ورودش مرگى است كه خداوند متعال به آن اشاره\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nفرموده است :   ثُمَّ أَماتَهُ فَأَقْبَرَهُ ، ثُمَّ إِذا شاءَ أَنْشَرَهُ   ، يعنى روح و شنوايى و بينايى و علم و قدرت و حواس و ادراك و حركت را از او مىگيرد و به حال جماد برمىگردد ، چنان كه نخستين بار بوده است ؛ و جز صورت اندام بىحس و حركتش چيزى از او باقى نمىماند ، آنگاه در خاك مدفون و مردارى كثيف و بدبو مىشود ، چنان كه در آغاز نطفه‌اى بدبو و گنديده بود . سپس اندامهايش پوسيده و از يكديگر پراكنده شده و استخوانهايش مىپوسد و خاك مىشود . كرم اجزاى بدنش را مىخورد و از حدقهء چشمش شروع و آن را از كاسه چشم بيرون مىآورد و گونه‌هايش را مىبرد و نيز ديگر اجزايش را . بدين ترتيب اجزاى انسان متلاشى و مردارى مىشود كه حيوان از آن مىگريزد و هر انسانى آن را كثيف مىشمارد و از شدت بدبويى از آن مىگريزند ، و بهترين احوال او اين است كه به حال اول خود برگشته و خاك شود كه از آن كوزه و ساختمان مىسازند ، در نتيجه پس از موجود بودن مفقود مىشود ، چنان كه گويى هرگز نبوده است ؛ تباه مىشود چنان كه در آغاز كارش مدتهاى طولانى تباه بوده است .\r\nاى كاش همچنان بماند پس چه نيكوست اگر به همان حال خاك بودن رها شود نه چنين است ، بلكه پس از مدتها كه از پوسيدگى او مىگذرد خدا او را زنده مىكند تا عذابهاى سخت را تحمل كند ، و پس از آن كه اجزاى پراكنده‌اش گرد آمد از قبرش بيرون مىآيد و او را به سوى مواقف هولناك قيامت مىبرند . پس مىبيند : قيامت برپا شده ، آسمان شكافته شده ، زمين دگرگون شده ، كوهها روان گشته ، ستارگان فرو ريخته ، خورشيد گرفته ، احوال تاريك ، فرشتگان خشن و سخت‌گير ، دوزخى كه زبانه مىكشد ، بهشتى كه گنهكار بدان مىنگرد و افسوس مىخورد ، نامه‌هايى گشاده مىبيند و به او مىگويند : نامه‌ات را بخوان ، مىگويد : آن چيست ؟ گويند : خدا در زمان زنده بودنت كه بدان شاد بودى و بر نعمتهايش تكبّر مىكردى و به اسبابش مىباليدى دو فرشته را مأمور ساخت كه گفتار و كردار كم و زياد حتّى عمل ناچيز و پوست هستهء خرمايى كه استفاده\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nكرده‌اى و خوردن و نوشيدن و ايستادن و نشستن تو را بنويسند ، در حالى كه تو آنها را از ياد برده‌اى ولى خدا محاسبه كرده است . بنابراين براى محاسبه بيا و آمادهء جواب شو يا روانهء خانهء عذاب ؛ پس از ترس اين خطاب قلبش پاره پاره مىشود ، پيش از آن كه نامه‌ها پراكنده شود و گناهان ثبت شدهء در آن را مشاهده كند و وقتى آنها را مىبيند مىگويد :  يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها  . « 1 » اين پايان كار اوست و معناى آيهء :  ثُمَّ إِذا شاءَ أَنْشَرَهُ  همين است ، پس كسى را كه چنين وضعى دارد با تكبّر و بزرگى كردن چه كار است ؟ ! بلكه لحظه‌اى شادمانى ندارد چه رسد كه غرور و تكبّر ورزد . پس براى انسان حال نخست و ميانه‌اش آشكار شد و اگر حال فرجامش ظاهر شود - پناه بر خدا - بسا كه سگ و خوك بودن را برگزيند تا با حيوانات خاك شود و انسان نباشد كه خطابى بشنود و يا با عذابى روبرو شود و اگر در پيشگاه خدا مستحقّ آتش باشد پس خوك از او برتر و پاكتر است ، زيرا آغاز و انجامش خاك و از محاسبه و عذاب بر كنار است ، وانگهى مردم از سگ و خوك نمىگريزند در حالى كه اگر مردم دنيا بندهء گنهكارى را در آتش ببينند از بيم آفرينش و زشتى صورتش بيهوش مىشوند و اگر بوى او را احساس كنند از تعفّن آن خواهند مرد و اگر قطره‌اى از نوشيدنى مورد استفاده او در درياهاى دنيا بيفتد از مردارها بدبوتر مىشود . پس كسى كه در فرجام چنين حالى دارد - مگر مورد عفو واقع شود در حالى كه در عفو شدنش ترديد دارد - چگونه شادى مىكند و مغرور مىشود ؟ و چگونه تكبّر مىكند ؟ و چگونه خود را چيزى به حساب مىآورد تا براى خود به فضيلتى معتقد شود ؟ و كدامين بنده است كه گناهى نكرده باشد كه بدان مستحقّ كيفر شود ، مگر كه خداوند كريم به لطف خود او را عفو كند ، آيا ديده‌اى كسى را كه به يكى از شاهان ستمى كرده و بدان مستحق هزار تازيانه شده و در زندان محبوس شد ، در حالى كه منتظر است براى كيفر كردنش در حضور مردم بيرون برده شود و\r\n\r\n\r\n","description":"","footnote":"\r\n( 1 ) كهف / 49 .\r\n","page_name":" 362 ","page_number":362},
  {"content":"\r\n\r\nنمىداند عفو مىشود يا نه ، چگونه در زندان ذليل است ؟ آيا به اعتقاد شما بر همبندهاى خود در زندان تكبّر مىكند ؟ ! و هيچ بندهء گنهكارى نيست جز اين كه دنيا زندان اوست و از سوى خدا مستحقّ كيفر شده است و نمىداند كارش چه مىشود همين براى اندوه و بيم و خوارى او كافى است ، اين است همان درمان علمى كه ريشهء تكبّر را از بيخ و بن مىكند .\r\nاما درمان عملى [ تكبّر 
  ] تواضع كردن در برابر خداى متعال در عمل و در برابر ديگران با مواظبت بر اخلاق متواضعان است ، چنان كه آن را از احوال صالحان و احوال رسول خدا ( ص ) نقل و توصيف كرديم ؛ تا آنجا كه آن حضرت بر روى زمين غذا مىخورد و مىفرمود : « همانا من بنده‌اى هستم و همانند بنده غذا مىخورم » . « 146 » به سلمان گفته شد : چرا لباس نو نمىپوشى ؟ گفت : همانا من بنده‌ام [ بندهء خدايم 
  ] و هر گاه روزى آزاد شدم لباس نو خواهم پوشيد ، و با اين سخن به آزادى در آخرت اشاره كرد .\r\nتواضع پس از شناخت جز به عمل كامل نمىشود ، از اين رو عربهايى كه بر خدا و رسولش تكبّر كردند به ايمان آوردن و نماز گزاردن هر دو امر شدند . گفته شده : نماز ستون دين است و در نماز اسرارى است كه به خاطر آنها ستون دين شده است ، از آن جمله تواضعى است كه در ايستادن و ركوع و سجود است ، و عربها در قديم خم شدن را ننگ مىدانستند ، چه بسا كه از دست عربى تازيانه مىافتاد و براى برداشتن آن خم نمىشد و بند كفش وى كنده مىشد و سر خود را براى درست كردن آن فرود نمىآورد ، تا آنجا كه حكيم بن جزام گفته است : با رسول خدا ( ص ) به اين شرط بيعت كردم كه از سجده كردن و سر فرود آوردن معاف باشم پس پيامبر با همين شرط با او بيعت كرد ، سپس آگاه شد و پس از آن ايمانش به كمال رسيد » . « 147 » و چون سجده كردن در نزد عربها كمال خوارى و پستى بود به سجده كردن امر شدند تا با آن غرورشان بشكند و تكبّرشان\r\n\r\n\r\n","description":"","footnote":"\r\n( 146 ) در باب سيرهء رسول خدا در خوردن و نوشيدن و در كتاب آداب معيشت پيش از اين گذشت .\r\n( 147 ) اين حديث را احمد كوتاه يعنى فقط تا جملهء « ان لا اخر الا قائما » روايت كرده است و در آن ارسالى پنهان است . المغنى .\r\n","page_name":" 363 ","page_number":363},
  {"content":"\r\n\r\nاز بين برود و تواضع در دلهايشان جايگزين شود ، ديگر مردم نيز به سجده مأمور شدند ، چرا كه ركوع و سجود و بر پا ايستادن عملى است كه تواضع آن را ايجاب مىكند .\r\nهمچنين كسى كه خود را شناخته بايد دقت كند و كارهايى را كه تكبّر اقتضا مىكند مخالف و نقيض آن را انجام دهد تا تواضع خوى او شود ، زيرا دلها فقط با علم و عمل داراى اخلاق ستوده مىشوند ، به اين دليل كه ارتباط ميان دل و اندامها پنهان است و نيز راز ارتباطى كه ميان جهان طبيعت و عالم ارواح وجود دارد آشكار نيست و قلب از عالم ملكوت و ارواح است . مرحلهء دوم در مورد عارض شدن تكبّر به وسيلهء عوامل هفتگانهء ياد شده است و ما در كتاب نكوهش مقام گفتيم كه كمال حقيقى همان علم و عمل است كه بر عالم دشوار است كه تكبّر نورزد ولى ما راه درمان را در تمام عوامل هفتگانه از طريق علم و عمل نقل خواهيم كرد .\r\nعامل اول : تبار است پس بر هر كسى كه از سوى نسب و تبار تكبّر عارض شود لازم است قلب خود را با شناخت دو مطلب درمان كند :\r\n1 - بداند كه اين عمل نادانى است از اين نظر كه تكبّر ورزيدن به كمال ديگران است از اين رو گفته‌اند :\r\n لئن فخرت بآباء ذوى شرف * لقد صدقت و لكن بئس ما ولدوا « 148 » \r\nبنابراين كسى كه به تبار تكبّر مىورزد اگر خود صفات پستى داشته باشد ، پستى خود را از كجا مىتواند با كمال ديگران جبران كند . بلكه اگر شخصى كه به او منتسب است زنده باشد او را مىسزد كه بگويد : فضيلت از آن من است ، تو كيستى ؟ تو كرمى ( اسپرم ) هستى كه از بول ( منى ) من آفريده شده‌اى ، آيا بر اين اعتقادى كه كرم آفريده\r\n\r\n\r\n","description":"","footnote":"\r\n( 148 ) اگر به پدران بزرگوار خود مىبالى راست مىگويى كه آنها شرافتمند بوده‌اند ولى بد فرزندانى زاده‌اند .\r\n","page_name":" 364 ","page_number":364},
  {"content":"\r\n\r\nشده از بول آدمى برتر از كرمى است كه از بول اسب آفريده شده ؟ بعيد است كه چنين باشد ، بلكه هر دو برابرند و شرافت از انسان است نه از كرم .\r\n2 - تبار واقعى خود و پدر و جدّش را بشناسد ، زيرا پدر نزديك او نطفهء كثيف و جدّ دور او خاك پست است و خداى متعال تبار آدمى را به او معرفى كرده و فرموده است :   الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ   ؛ « 149 » پس كسى كه اصلش از خاك پستى است ، خاكى كه بر روى آن گام مىنهند سپس خدا گل وجود او را سرشت تا گل تيرهء گنديده‌اى شد چگونه تكبّر مىورزد ، در حالى كه تبارش به پست‌ترين اشياء مىرسد ، زيرا گفته مىشود : اى پست‌تر از خاك و اى متعفن‌تر از گل و لاى و اى كثيف‌تر از مضغه ؛ پس اگر انسان به پدر خود نزديكتر از خاك است مىگوييم : به پدر نزديك ببال نه به دور ، پس نطفه و مضغه به او از پدر نزديكتر است ، در نتيجه بايد نفس خود را به آن دو تحقير كند ، و بر فرض كه انتساب و نزديكى به پدر موجب بلندى مقام است ، خاك پدر والاتر ( اصل انسان ) است و خاك چه رفعتى دارد ؟ و هر گاه خاك رفعتى نداشته باشد پس براى فرزندش از كجا رفعت آمده است ؟ در اين صورت اصل بشر از خاك و فصل آن از نطفه است ، از اين رو نه اصلى دارد و نه فصلى و نهايت پستى تبار همين است در حالى كه اصل ( خاك ) زير گامها پايمال مىشود و از فصل ( نطفه ) بدنها شسته مىشود [ غسل جنابت 
  ] . اين تبار واقعى انسان است و هر كس تبار خود را بشناسد به آن تكبّر نمىكند و داستان او پس از اين شناخت و بر طرف شدن پرده از روى اصل حقيقتش همانند مردى است كه خود را از بنى هاشم مىشمارد و اين مطلب را پدر و مادرش به او خبر داده‌اند ، از اين رو همچنان باد شرافت و افتخار در وى موجود است تا ناگهان افراد عادلى كه در گفته‌شان ترديدى\r\n\r\n\r\n","description":"","footnote":"\r\n( 149 ) سجده / 7 - 8 : او همان كسى است كه هر چه را آفريد نيكوتر آفريد ، و آغاز آفرينش انسان را از گل قرار داد . ( 7 ) سپس نسل او را از عصاره‌اى از آب ناچيز و بىقدر خلق كرد . ( 8 )\r\n","page_name":" 365 ","page_number":365},
  {"content":"\r\n\r\nنمىكند خبر دهند كه او پسر يك هندوى خونگير است كه كثافتها را مىگيرد و بر اين انسان بالنده اشتباهش را آشكار سازند و ترديدى در راستگويى خبر دهندگان نكند . آيا اين آگاهى [ از نسب 
  ] چيزى از تكبّر او را باقى مىگذارد ؟ نه بلكه در نزد خود پست‌ترين و خوارترين مردم مىشود و آن احساس خوارى بر اثر پستى شغلى است كه به آن نمىتواند بر ديگران تكبّر كند . بنابراين انسان بصير و آگاه چنين حالى خواهد داشت ، و هر گاه در اصل خود بينديشد و بداند كه از نطفه و مضغه و خاك است ، زيرا اگر پدرش از كسانى بوده كه كارش كشيدن خاك يا گرفتن خون با حجامت يا جز آن بوده است به آن وسيله از پستى خود آگاه مىشود چون اعضاى پدرش با خاك و خون تماس داشته ، پس چگونه حالى خواهد داشت هر گاه بداند كه ذاتش از خاك و خون و اشياى كثيفى است كه ذاتا از آن پرهيز دارد .\r\nعامل دوم : تكبّر ورزيدن به زيبايى است و درمانش اين است كه همانند خردمندان به باطن خود بنگرد نه همچون حيوانات به ظاهر ؛ و هر گاه به باطن خود بنگرد رسواييها و عيوبى در خود خواهد ديد كه تكبّر كردن به زيبايى او را اندوهگين مىسازد ، چرا كه تمام كثافتهاى موجود در اجزاى بدنش به او مربوط مىشود : فضولات در روده‌ها ، ادرار در مثانه ، مخاط در بينى ، بزاق در دهان ، چرك در گوش ، خون در رگها ، خون آميخته به چرك در زير پوست بدن و بوى بد در زير بغل ، هر روز يك يا دو بار با دست ، خود را تطهير مىكند و به طهارتگاه رفت و آمد دارد و اين ذلت و خوارى دوران ميانى عمر است در حالى كه در آغاز كار از كثافتهاى بسيار بد كه نطفه و خون حيض است آفريده شده و از مجراى كثافتها بيرون شده چرا كه از صلب و پشت پدر بيرون آمده و سپس از مجراى بول ، پس از آن از رحم كه خون حيض از آن ريخته مىشود آن گاه از مجراى كثيف بيرون مىآيد ، اين آغاز و دوران ميانى [ انسان 
  ] است و اگر در زندگى يك روز به شست و شو و نظافت خود نرسد چرك و بو از او بر خواهد خاست ، و از حيوانات كه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nهرگز به نظافت خود نمىپردازند كثيف‌تر و بدبوتر مىشود و هر گاه بينديشد كه از كثافتها آفريده شده و در ميان كثافتها جا دارد و به زودى خواهد مرد و مردارى كثيف‌تر از تمام كثافتها خواهد شد ، به زيبايى خود تكبّر نخواهد كرد كه همانند سبزهء روييده در مزبله و رنگ گلها در بيابانهاست كه در عين سرسبزى و طراوتى كه دارد ناگهان خرد شده و بادها آن را پراكنده مىسازند ، چگونه تكبّر كند در حالى كه اگر زيبايى او ماندنى باشد و اين زشتيها را نيز نداشته باشد ، لازم است بر شخص زشت تكبّر نكند ، چون زشتى شخص زشت در اختيار خودش نيست تا آن را از بين ببرد و زيبايى زيبا نيز به اختيار او نيست تا بر آن ستوده شود ، چرا كه زيبايى دوام ندارد و هر آن احتمال مىرود در اثر بيمارى يا آبله يا زخم يا ديگر عوامل از بين برود ، چه بسيار چهره‌هاى زيبايى كه به وسيلهء اين عوامل زشت شده است . بنابراين شناخت اين امور ، بيمارى تكبّر كردن به زيبايى را از دل كسى كه در آن بسيار بينديشد ريشه كن مىسازد .\r\nعامل سوم تكبّر كردن به قدرت و نيروست . آنچه آدمى را از تكبّر ورزيدن به اين عامل باز مىدارد اين است كه بيماريهايى را كه بر او عارض مىشود بشناسد و بداند كه اگر رگى از بدنش به درد آيد از هر ناتوانى ناتوان‌تر و از هر ذليلى ذليل‌تر است و اگر مگس چيزى از او بربايد نمىتواند از آن بستاند ؛ و اگر پشه‌اى در بينى او يا مورچه‌اى در گوش وى وارد شود او را خواهد كشت ؛ و اگر خارى به پايش وارد شود او را ناتوان خواهد ساخت ؛ و يك روز تب به حدى نيرويش را به تحليل مىبرد كه تا مدتى جبران نمىشود . پس كسى كه توان يك خار ندارد و در برابر پشه‌اى عاجز است و نمىتواند مگسى را از خود دور سازد شايسته نيست كه به قدرت خويش ببالد . از طرفى انسان از فيل يا درازگوش يا شتر يا گاو نيرومندتر نيست ، پس آدمى را چه افتخارى است به صفتى كه حيوانات در آن صفت از او جلوترند ؟\r\nعامل چهارم و پنجم ، تكبّر به ثروت و مال زياد است همچنين تكبّر به خاطر بسيار\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nبودن پيروان و ياران و تكبّر كردن به خاطر حكومت از سوى شاهان و قدرت يافتن از نظر انتساب به آنها ، نظير تكبّر به ثروت است و تمام آنها تكبّر به چيزهايى است كه از ذات انسان بيرون است و مانند زيبايى و قدرت و علم در ذات انسان نيست ؛ و اين زشت‌ترين انواع تكبّر است ، زيرا كسى كه به مال خود تكبّر مىكند گويى به اسب و خانه‌اش تكبّر مىكند و اگر اسبش بميرد و خانه‌اش ويران شود به حال خوارى باز خواهد گشت و آن كه به قدرت يافتن از سوى سلطان و به حكومت وى تكبّر مىكند نه به صفتى كه در خودش هست كار خود را بر امرى دگرگون قرار داده كه زير و رو شدنش از ديگ جوشان بيشتر است ؛ و اگر تغييرى در منصب او [ كه از سوى سلطان دارد 
  ] داده شود خوارترين مردم خواهد بود و هر كس به چيزى بيرون از ذات خود تكبّر ورزد نادانىاش آشكار است و چگونه نادان نباشد در حالى كه اگر آن كسى كه به ثروت تكبّر مىورزد بينديشد مىبيند در ميان يهوديان ثروتمندتر و پر تجمل‌تر از وى وجود دارند ، پس اف بر شرافتى كه يهود در آن بر تو سبقت دارد و اف بر شرافتى كه دزد آن را در يك لحظه مىبرد و صاحب آن خوار و مفلس مىشود . اين امور كه آدمى بدان تكبّر مىكند در ذات او نيست ، و عوامل تكبّر كه در ذات اوست ( علم - جمال و . . . ) دوام يافتن آن در اختيار انسان نيست و در آخرت موجب عذاب اوست . پس باليدن به آن كمال نادانى است و هر چه در اختيار تو نيست مال تو محسوب نمىشود و هيچ چيز از آن امور از آن تو نيست ، بلكه از آن بخشنده آنهاست ؛ اگر بخشنده ، آن امور را برايت باقى گذاشت مىماند و اگر پس گرفت زوال مىيابد و تو فقط بنده‌اى ناتوان هستى ، هر كس اين مطالب را بداند ناگزير بايد تكبّرش از بين برود و حكايت انسانى كه به امور ياد شده تكبّر ورزد حكايت كسى است كه به قدرت ، زيبايى ، مال ، آزادى ، استقلال ، وسعت منزلها و بسيارى اسبان و غلامانش افتخار كند . ناگهان دو شاهد عادل در نزد حاكم با انصافى عليه او شهادت دهند كه او بندهء فلان شخص است و پدر و مادرش بردهء او بوده‌اند و حاكم به اين مطلب حكم صادر كند .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nپس مالكش بيايد و او و تمام اموالش را بگيرد و او در عين حال بيم دارد كه مالك وى را بر اثر تفريط در اموال خود و كوتاهيش در جستجو كردن از مالك آن ، كيفر و مجازات كند . آنگاه بنده بنگرد و خود را در منزلى زندانى ببيند كه مارها و كژدمها و حيوانات موذى او را محاصره كرده‌اند و او در هر حال از هر كدام آنها مىترسد و به حالى باقى مىماند كه نه اختيار خود را دارد نه اختيار مالش را و راهى براى رهايى نيز نمىيابد . آيا به اعتقاد شما كسى كه چنين وضعى دارد به قدرت و ثروت و مال و نيرو و كمال خود مىباشد ؟ يا خود را خوار و خاضع مىشمارد ؟ و حال هر انسان بينا و خردمندى همين است ، چرا كه او خود را چنين مىداند ، زيرا اختيار خود و بدن و اندامها و مال خويش را ندارد و در عين حال محصور در ميان آفتهاى شهوات و بيماريهايى است كه همانند كژدمها و مارهاى [ گزنده 
  ] هستند كه بيم دارد به وسيلهء آنها هلاك شود . پس كسى كه چنين وضعى دارد به قدرت و نيروى خود تكبّر نمىكند ، چرا كه مىداند نيرو و قدرتى ندارد .\r\nهمين راه ، راه درمان تكبّر به وسيلهء عوامل خارجى است و آسانتر از درمان تكبّر به وسيلهء علم و عمل است ، زيرا اين دو صفت دو كمال نفسانىاند و سزاوار است كه به داشتن آنها شاد شود ولى تكبّر كردن به اين دو صفت نيز نوعى نادانى درونى است ، چنان كه به زودى بيان خواهيم كرد .\r\nعامل ششم ، تكبّر به علم است و اين بزرگترين آفتها و غالب‌ترين بيماريها و علاج ناپذيرترين مرض‌هاست مگر شخص بسيار سخت‌كوش باشد و به مبارزه‌اى بىامان ادامه دهد ، زيرا ارزش علم در پيشگاه خدا و در نزد مردم بسيار است ، و ارزش آن بيشتر از ارزش مال و جمال و ديگر نعمتهاست ، بلكه مال و جمال بكلّى بىارزش است ، مگر توأم با علم و عمل باشد ؛ از اين رو گفته‌اند : طغيان علم همانند طغيان آب است و گفته‌اند : هر گاه عالم بلغزد از لغزش او جهانى بلغزد . بنابراين عالم نمىتواند خود را در\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nمقايسهء با جاهل بزرگ نشمارد ، چرا كه دين از فضايل علم بسيار سخن گفته است ، و عالم نمىتواند تكبّر را از خود دور سازد مگر دو چيز را بشناسد : 1 - بداند كه حجت خدا بر عالمان مؤكدتر است و خداوند چيزى را از جاهل مىپذيرد كه يك دهم آن را از عالم نمىپذيرد و اين كه نافرمانىاش از خدا از روى شناخت و آگاهى است . پس گناهش زشت‌تر است ، چرا كه حق نعمت خدا را كه علم است ادا نكرده ، از اين رو رسول خدا ( ص ) فرمود : روز قيامت عالم را مىآورند . پس او را در دوزخ بيفكنند و روده‌هايش بيرون آيد و همانند درازگوشى كه پيرامون سنگ آسيا مىچرخد به دور خود مىچرخد .\r\nپس دوزخيان پيرامونش را گرفته و مىگويند : تو را چه شده است ؟ او مىگويد : من مردم را به كار خير فرمان مىدادم و خود عمل نمىكردم و از كار بد باز مىداشتم و خود كار بد مىكردم . « 150 » خداوند سبحان عالم بىعمل را به خر و سگ تشبيه كرده است و فرموده است :\r\n مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً .  « 151 » مقصود آيه علماى يهودند ؛ و دربارهء بلعم باعورا فرموده :   وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ . وَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ .   « 152 » يعنى چه به او\r\n\r\n\r\n","description":"","footnote":"\r\n( 150 ) اين حديث را بخارى و مسلم و احمد از حديث اسامة بن زيد به لفظ « يجأ بالرجل » روايت كرده و در كتاب علم پيش از اين گذشت .\r\n( 151 ) جمعه / 5 : كسانى كه مكلف به تورات شدند ولى حق آن را ادا نكردند مانند درازگوشى هستند كه كتابهايى را حمل مىكند .\r\n( 152 ) اعراف / 174 - 175 : و براى آنها بخوان سرگذشت آن كس را كه آيات خود را به او داديم ولى ( سرانجام ) از ( دستور ) آنها خارج شد و شيطان به او دست يافت و از گمراهان شد . و اگر مىخواستيم ( مقام ) او را با اين آيات ( و علوم و دانشها ) بالا مىبرديم ( اما اجبار بر خلاف سنّت ماست لذا او را به حال خود رها ساختيم ) ولى او به پستى گراييد و از هواى نفس خويش پيروى كرد ، او همچون سگ ( هار ) است كه اگر به او حمله كنى دهانش را باز و زبانش را بيرون خواهد آورد و اگر او را به حال خود واگذارى باز همين كار را مىكند ( گويى آنچنان تشنهء دنيا پرستى است كه هرگز سيراب نمىشود ) .\r\n","page_name":" 370 ","page_number":370},
  {"content":"\r\n\r\nحكمت بدهى چه ندهى يكسان است و شهوتش را رها نمىكند ، و همين خطر براى عالم كافى است . پس كدام عالم است كه از شهوت خود پيروى نكند و كدام عالم است كه به كار خيرى كه خود عمل نمىكند دستور ندهد ، پس هر گاه به قلب عالم خطور كند كه ارزش او در برابر جاهل زياد است بايد به خطر بزرگى كه در انتظار اوست بينديشد ، زيرا خطر عالم بزرگتر از خطر ديگران است ، چنان كه ارزش او بيش از ارزش ديگران است . پس اين در برابر آن است و او همانند سلطانى است كه به خاطر داشتن دشمنان بسيار در كشور خود روحش در مخاطره است ؛ زيرا اگر دستگير و مغلوب شود آرزو مىكند كه كاش فقير مىبود ، چه بسا عالمى كه در آخرت آرزو مىكند كه كاش همانند جاهلان از عذاب در امان مىبود و پناه بر خدا اين خطر مانع از تكبّر مىشود ، زيرا اگر اين عالم دوزخى باشد خوك برتر از او نيست . پس چگونه تكبّر كند كسى كه چنين وضعى دارد ؟ لذا شايسته نيست عالم خود را بزرگتر از صحابهء پيامبر ( ص ) بداند در حالى كه برخى از صحابه مىگفتند : اى كاش مادر مرا نمىزاد و صحابى ديگر كاهى از زمين برمىداشت و مىگفت : اى كاش من اين كاه مىبودم و ديگرى مىگفت : اى كاش پرنده‌اى مىبودم . تمام اين سخنان به خاطر ترس از فرجام بود ، آنها حال خود را بدتر از پرنده و خاك مىدانستند ؛ و هر گاه انسان در خطرى كه در انتظار اوست بسيار بينديشد به كلى تكبّرش از بين مىرود و گويى خود را بدترين مردم مىداند و مثل او مثل بنده‌اى است كه مولايش او را به كارهايى دستور داده و او آن را شروع كرده و بعضى را انجام نداده است و بعضى را ناقص انجام داده و در بعضى ترديد دارد كه آيا بگونه‌اى انجام داده كه مولايش را خشنود سازد يا خير . پس كسى به او خبر دهد كه مولايش پيكى را نزد او مىفرستد كه او را برهنه كرده و بر در خانه‌اش مدتها در برابر خورشيد و گرما بيفكند تا هر گاه كار بر او تنگ شود و سخت به زحمت افتد فرمان دهد كه او را حسابرسى كرده و از تمام كارهاى وى چه كم و چه زياد جستجو كند . سپس فرمان دهد او را به زندانى تنگ و كيفرى دائمى بيندازد كه يك ساعت از عذاب آسوده نباشد و\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمىداند كه مولايش نسبت به گروه زيادى از بندگان خود چنين كارهايى كرده و بعضى را بخشيده است ولى او نمىداند از كدامين گروه است . اين بنده هر گاه در آن باره بينديشد نفسش بشكند و خوار شود و قدرت و تكبّرش از بين برود و اندوه و بيم او آشكار شود و بر هيچ يك از مردم تكبّر نكند بلكه به اميد اين كه در هنگام عذاب از شفيعانش باشد نسبت به او تواضع مىكند . همچنين عالم هر گاه در اوامر پروردگارش بينديشد كه با ارتكاب گناهان بدنى و قلبى آنها را ضايع ساخته است و از خطرى بزرگ او را تهديد مىكند آگاه باشد ناگزير تكبّر از وجودش رخت بر مىبندد . گناه قلبى و باطنى عبارتند از :\r\nرياكارى ، كينه ، حسد ، عجب و خودپسندى ، دورويى و غيره .\r\nمطلب دوم اين كه عالم مىداند تكبّر تنها شايستهء خداوند سبحان است و هر گاه تكبّر ورزد در پيشگاه خدا مورد خشم واقع مىشود و خدا دوست دارد كه عالم تواضع كند و به او فرموده است : « اى عالم ، تا زمانى در پيشگاه من ارزش دارى كه براى خود ارجى قائل نباشى . پس اگر براى خود ارجى قائل شوى در پيشگاه من ارجى نخواهى داشت . » بنابراين ناگزير بايد خود را مكلف سازد كه آنچه مولايش دوست دارد از او سر بزند و اين امر تكبّر را از دلش مىزدايد اگر چه يقين دارد كه مثلا گناهى ندارد ، اگر چنين يقينى قابل تصور باشد ؛ و به اين وسيله تكبّر از پيامبران بر طرف شد ، چرا كه آنها مىدانستند هر كه با خدا در رداى بزرگى بستيزد خدا او را درهم بشكند و خدا به آنان امر كرده كه خود را كوچك بشمارند تا جايگاه بزرگى در پيشگاه خدا داشته باشند . اين كار نيز از امورى است كه انسان را ناگزير به تواضع وا مىدارد .\r\nاگر كسى بگويد : چگونه عالم در برابر فاسقى كه آشكارا فسق مىكند يا در مقابل بدعت‌گذار تواضع كند و چگونه خود را پست‌تر از آنها بداند در حالى كه وى عالمى عابد است ؟ و چطور فضيلت علم و عبادت را در پيشگاه خدا ناديده بگيرد ؟ و چگونه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nخطور خطر علم به قلبش او را بىنياز كند در حالى كه مىداند خطر فاسق و بدعت‌گذار بيشتر است ؟\r\nبايد دانست كه اين كار با انديشيدن در خطر فرجام [ كار 
  ] ممكن مىشود ، بلكه اگر به كافرى بنگرد برايش ممكن نمىشود كه بر او تكبّر ورزد ، زيرا امكان دارد كه كافر مسلمان شود و عاقبت او به ايمان ختم گردد و اين عالم گمراه شود و فرجام او به كفر انجامد . بزرگ آن كسى است كه در آخرت نزد خدا بزرگ است و سگ و خوك والاترند از كسى كه در نظر خدا دوزخى است ولى خود او نمىداند . بنابراين فرجامها از بندگان پوشيده است و خردمند فقط به فرجام و عاقبت مىانديشد و طلب تمام فضيلتها در دنيا براى عاقبت است ؛ در اين صورت بر بنده لازم است كه بر هيچ كس تكبّر نكند ، بلكه اگر به جاهلى بنگرد بگويد : او از روى نادانى معصيت خدا كرده است و من از روى آگاهى .\r\nپس چگونه من مانند او خواهم بود ؟ و اگر به عالمى بنگرد مىگويد : او چيزى را مىداند كه من نمىدانم پس چگونه من مانند اويم ، و اگر به كسى بنگرد كه عمرش از او بيشتر است مىگويد : اين پيش از من عبادت خدا كرده ، پس چگونه من مانند اويم ، و اگر به كوچكتر از خود [ از نظر سنّى 
  ] بنگرد بگويد : من پيش از او معصيت خدا كرده‌ام پس چگونه من مانند اويم و اگر به بدعت‌گذار يا كافرى بنگرد بگويد : چه مىدانم شايد سرانجام مسلمان شود و من چون او كافر شوم . بنابراين ادامهء هدايت در اختيار من نيست ، چنان كه شروعش در اختيار من نبود . از اين رو با نگرش در پايان و عاقبت كار مىتواند تكبّر را از خودش دور سازد و تمام اين موارد بستگى به آن دارد كه بداند كمال در خوشبختى اخروى و نزديكى به خداست نه در نعمتهاى ظاهرى و بىدوام دنيا ، و بجانم كه اين خطر ميان تكبّر كننده و شخص مورد تكبّر مشترك است ولى بر هر كدام سزاوار است كه تمام همتش را صرف خود سازد و دل را به ترس از فرجام خويش مشغول دارد نه اين كه سرگرم ترس ديگران شود ، زيرا كسى كه نسبت به ديگران مهربان و دلسوز\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nاست [ به سبب علاقهء به هدايت شدن ديگران و پندپذيرى آنها 
  ] به سؤظن حريص است [ به ديگران بدبين مىشود 
  ] و هر انسانى بايد براى خودش بيشتر دلسوز و مهربان باشد .\r\nپس هر گاه گروهى به گناهى زندانى شوند و به گردن زدن ترسانده شوند پراكنده نمىشوند تا بعضى از آنها بر بعضى تكبّر كنند ، اگر چه خطر شامل همهء آنها شود ، زيرا توجّه هر كسى به خويشتن خويش او را از توجّه به ديگران باز مىدارد تا آنجا كه هر كدامشان بتنهايى گرفتار مصيبت و خطر خودش است .\r\nاگر كسى بگويد : پس چگونه براى خدا دشمن بدعت‌گذار و فاسق نمىشويم ، در حالى به دشمنى با آنها مأموريم و علاوه بر آن نسبت به آنها تواضع مىكنيم ؟ در حالى كه جمع ميان اين دو كار نوعى تناقض است ؟\r\nبايد دانست اين امرى است كه بر بيشتر مردم مشتبه مىشود ؛ زيرا خشم انسان براى خدا ، زشت شمردن بدعت و فسق را با تكبّر و مباهات به علم و ديندارى در هم مىآميزد .\r\nپس چه بسا عابد نادان و عالم مغرورى كه هر گاه ببيند فاسقى در كنارش نشسته بر اثر تكبّرى كه در نفس او نهفته است از او بدش بيايد و از او دورى جويد ، در حالى كه مىپندارد براى خدا غضب كرده است ، چنان كه براى عابد بنى اسرائيل با قمارباز بنى اسرائيل اتّفاق افتاد ، به اين دليل كه بد بودن تكبّر بر شخص مطيع آشكار است و پرهيز از آن ممكن ولى تكبّر بر فاسق و بدعت‌گذار به غضب كردن براى خدا شبيه است و آن خوب است ، زيرا شخص خشمگين نيز بر كسى كه بر او غضب كرده تكبّر مىورزد و شخص متكبّر هم غضب مىكند و غضب يكى از آنها موجب ديگرى مىشود و هر دو به هم در مىآميزند و اشتباه مىشود و جز انسانهاى موفّق كسى آنها را از يكديگر باز نمىشناسد ، و آنچه تو را از اين اشتباه و در آميختن رها مىسازد اين است كه هر گاه بدعت‌گذار يا فاسق را ديدى و امر به معروف و نهى از منكر كردى سه مقوله بر قلبت بگذرد :\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n1 - به گناهان گذشته‌ات توجّه كنى تا در اين حالت در چشم خودت كم ارج شوى .\r\n2 - به امتياز دانش و اعتقاد درست و عمل صالحى كه دارى از آن نظر كه نعمتى از سوى خدا بر تو است توجّه كنى ، پس نعمت از خداست نه از تو و نعمت را از خدا بدانى تا خودپسند نشوى و هر گاه خودپسند نشوى تكبّر نخواهى ورزيد .\r\n3 - در نامعلوم بودن سرانجام كار خود بينديشى كه گاه به خوبى پايان مىيابد و گاه به بدى تا ترس از فرجام ، تو را از تكبّر كردن باز دارد .\r\nاگر كسى بگويد : چگونه انسان با اين احوال غضب كند ؟ مىگوييم : به خاطر مولا و سرورت غضب مىكنى زيرا به تو دستور داده كه غضب كنى ، اما نه براى خودت و در غضب خود نفس خويش را نجات يافته و رفيقت را هلاك شونده نمىداند ، بلكه ترس تو بر خودت به خاطر آن كه خدا از گناهان پنهانت آگاه است بيشتر از ترسى است كه بر رفيقت دارى ، با توجه به اين كه از فرجام كارت خبر ندارى . با مثالى تو را از اين مطلب آگاه مىسازيم تا بدانى كه لازم نيست در خشم كردن براى خدا بر شخص مورد غضب تكبّر ورزى و ارزش خود را بالاتر از او بدانى .\r\nمىگوييم : هر گاه براى شاه غلامى و فرزندى باشد كه نور چشم اوست و غلام را بر فرزند خود مأمور كند تا مراقب او باشد و به غلام امر كند كه هر گاه فرزند بىادبى كند او را كتك بزند و فرزند سرگرم كارى شود كه شايستهء او نيست و غلام بر او غضب كند ، پس اگر غلام مطيع و دوستدار مولاى خود باشد ، هر گاه از فرزند شاه بىادبى مشاهده كند چاره‌اى جز خشم گرفتن بر فرزند نخواهد داشت و خشم غلام به خاطر مولايش است و مىخواهد با اطاعت از فرمان مولا به او نزديك شود ، و نيز از فرزند شاه كار زشتى سر زده كه مولا بدش مىآيد پس غلام ، او را مىزند و بر او خشم مىگيرد ، بىآن كه بر او تكبّر ورزد ، بلكه نسبت به فرزند متواضع است و ارزش فرزند را در نزد مولايش بالاتر از ارزش خود مىداند ، زيرا فرزند ناگزير عزيزتر از غلام است ، در اين صورت در غضب\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nكردن تكبّر ورزيدن و تواضع نكردن ضرورتى ندارد ، همچنين مىتوانى به بدعت‌گذار و فاسق بنگرى به اين گمان كه بسا ارزش آنها در پيشگاه خدا در آخرت بيشتر باشد سبب فرجام نيكى كه قبلا در ازل بر ايشان معين شده و عاقبت بدى كه در ازل براى تو معيّن شده و تو از آن بىخبرى و با اين حال به خاطر دوست داشتن مولايت و به امر او [ به آن دو 
  ] خشم مىگيرى ، هر گاه كارى انجام شود كه مولا را بد آيد با تواضع كردن به كسى كه ممكن است در پيشگاه خدا در آخرت مقرب‌تر از تو باشد ؛ بعضى از علماى زيرك چنين هستند و بيم و تواضع دارند ، اما شخص مغرور تكبّر مىورزد و به خود بيش از ديگران اميد دارد با اين كه از فرجام بىخبر است و اين كمال خودخواهى است . اين است راه تواضع كردن براى كسى كه معصيت خدا كرده يا معتقد به بدعت است با خشم گرفتن بر او و پرهيز از وى به حكم امر مولا .\r\nعامل هفتم تكبّر كردن به ديندارى و عبادت است و آن نيز براى عابدان بلاى بزرگى است و راه دفع آن بلا آن است كه قلب خود را به تواضع در برابر ديگر بندگان ملزم سازد و بداند كه شايسته نيست بر كسى كه در علم بر او مقدّم است به هر صورت كه باشد تكبّر ورزد ، چرا كه از فضيلت علم آگاه مىباشد و خداى متعال فرموده است :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  . « 153 » و رسول خدا ( ص ) فرمود : « برترى عالم بر عابد مانند برترى من بر فروترين مرد از يارانم است ؛ « 154 » و ديگر آيات و رواياتى كه در فضيلت عالم وارد شده است .\r\nاگر عابد بگويد : اين فضيلت براى عالمى است كه به علم خود عمل كند و اين عالم گنهكارى است در پاسخ به او گفته مىشود : مگر نمىدانى كه نيكىها ، بديها و گناهان را از بين مىبرد و چنان كه علم ممكن است حجتى بر عالم باشد ، ممكن است\r\n\r\n\r\n","description":"","footnote":"\r\n( 153 ) زمر / 9 : آيا كسانى كه مىدانند با كسانى كه نمىدانند يكسانند ؟\r\n( 154 ) اين حديث را ترمذى در ( سنن ) ، ج 10 ، ص 157 ، از حديث ابو امامه باهلى روايت كرده و پيش از اين در كتاب علم گذشت .\r\n","page_name":" 376 ","page_number":376},
  {"content":"\r\n\r\nوسيله و كفارهء گناهانش باشد و هر يك از آن دو ممكن است ؛ و رواياتى رسيده كه شاهد بر اين مدّعاست و هر گاه بر اين مطلب آگاه نباشد براى او جايز نيست عالمى را كوچك شمارد بلكه واجب است در برابر او تواضع كند .\r\nاگر كسى بگويد : در صورت صحيح بودن اين سخن سزاوار است عالم خود را بالاتر از عابد بداند زيرا پيامبر ( ص ) فرموده : « برترى عالم بر عابد مانند برترى من بر فروترين مرد از اصحابم است . » بايد دانست كه اين امر ممكن است در صورتى كه عالم از فرجام كارش آگاه باشد در حالى كه پايان كار مشكوك است . پس احتمال مىرود بگونه‌اى بميرد كه حال او بدتر از حال جاهل فاسق باشد به خاطر يك گناهى كه آن را سبك مىشمرده است در حالى كه در پيشگاه خدا آن گناه بزرگ است و به وسيلهء آن گناه مورد خشم خدا قرار گرفته است و هر گاه چنين كارى ممكن باشد [ عالم 
  ] از خويشتن بيمناك است . در اين صورت عالم و عابد هر دو بر خويشتن بيم دارند و هر يك موظف به كار خودش است نه به كار ديگرى . پس سزاوار است كه نسبت به خودش ترسش غالب باشد و نسبت به ديگرى اميدش ، و اين حالت به هر حال او را از تكبّر باز مىدارد ، اين بود حال عابد با عالم اما حال عابد با غير عالم ، غير عالمان نسبت به عابد دو دسته مىشوند : آنها كه عملشان پوشيده و پنهان است و آنها كه عملشان آشكار است . پس سزاوار است بر كسى كه عملش پوشيده است تكبّر نكند شايد گناهش از او كمتر و عبادتش بيشتر باشد و خدا وى را بيشتر از او دوست بدارد . اما آن كه عملش آشكار است ، اگر گناهانش آن اندازه آشكار نشود كه از گناهان تو در تمام عمرت بيشتر باشد نبايد بر او تكبّر كنى و نمىتوانى بگويى گناه او بيشتر از من است ، زيرا نمىتوانى گناهان خود و گناهان ديگران را در تمام عمر محاسبه كنى تا كم و زياد آن را بدانى . آرى مىتوان فهميد كه گناهان او بزرگتر است يا نه ، و آن در صورتى است كه آدمكشى و ميگسارى و زنا از او مشاهده كنى و [ خود\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nچنين گناهانى نداشته باشى 
  ] با اين حال نيز نبايد بر او تكبّر كنى ، زيرا گناهان دلها از قبيل تكبّر و حسد و ريا و كينه و اعتقاد باطل و وسوسه در صفات خدا و خيال اشتباه در خدا ، تمام اينها در نزد خدا از گناهان بزرگ است ، و بسا كه در دلت گناهان پنهانى روى دهد كه با آن در پيشگاه خدا مورد خشم واقع شوى در حالى كه براى شخص متظاهر به فسق عبادتهاى قلبى از قبيل دوستى خدا و اخلاص ، ترس و تعظيم [ خدا 
  ] روى دهد كه در تو نيست و با آن عبادتها گناهانش بخشوده شود و روز قيامت كه پرده كنار رود او را به درجاتى بالاتر از خود ببينى ، و اين ممكن است و امر ممكنى كه براى تو بعيد به نظر مىرسد سزاوار است نزد تو بعيد نيايد و اگر دلسوز خودت هستى به آنچه براى ديگرى ممكن است نينديش بلكه به چيزى بينديش كه دربارهء خودت بيم آن مىرود ، زيرا گناه كسى را بر ديگرى ننهند و عذاب ديگرى عذاب تو را سبك نمىكند و هر گاه به اين خطر بينديشى تو را از تكبّر و برتر ديدن خود از ديگران باز مىدارد . وهب بن منبه گفته است :\r\nعقل هيچ بنده‌اى كامل نمىشود ، مگر در او ده خصلت باشد . پس نه خصلت را شمرد تا به دهمى رسيد . سپس گفت : دهمى چه دهمى به وسيلهء آن بلند آوازه شود و سرورى يابد [ و آن 
  ] اين است كه تمام مردم را بهتر از خود بداند و مردم در نزد او دو گروهند :\r\nگروهى بهتر و برتر از اويند و گروهى بدتر و پست‌تر از او هستند و او به دل نسبت به هر دو گروه تواضع مىكند . اگر كسى را كه بهتر از او ببيند شادمان مىشود و آرزو مىكند كه به او بپيوندد ؛ و اگر كسى را كه بدتر از اوست ببيند مىگويد : شايد اين شخص نجات يابد و من هلاك شوم و او را بدتر از خودش نمىداند در حالى كه از فرجام خود مىترسد ، و مىگويد : شايد اين فرد در باطن نيكوكار باشد و آن براى او بهتر باشد ، و نمىدانم شايد ميان خود و خدا اخلاقى پسنديده داشته باشد . پس خدا او را بيامرزد و توبه‌اش را بپذيرد و كارش به بهترين اعمال ختم شود ولى نيكى من آشكار است و آن برايم بد است به بندگى و عبادت ظاهرى خودم مطمئن نيستم شايد آفتهايى به آن راه يافته و آن را نابود\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nساخته باشد . سپس مىگويد : در اين هنگام است كه ( اين شخص ) عقلش كامل مىشود و بر اهل زمان خود سرورى مىيابد . اين بود سخن ( وهب بن منبّه ) ، خلاصه كسى كه جايز بداند در پيشگاه خدا شقّى باشد و در حكم ازلى الهى از پيش به شقاوت او حكم شده باشد به هيچ وجه راهى براى تكبّر كردن وى باقى نخواهد بود ، آرى هر گاه ترس بر او غالب باشد هر كسى را بهتر از خود مىداند و اين صفت خود ، فضيلت است ، چنان كه روايت شده عابدى به كوهى پناه برد . پس در خواب به او گفته شد : نزد فلان كفّاش برو و از او تقاضا كن برايت دعا كند . پس نزد كفّاش آمده و از عملش پرسيد . كفاش به او خبر داد كه روز روزه مىگيرد و مالى به دست مىآورد و بعضى از آن را صدقه مىدهد و با بعضى عائله‌اش را روزى مىدهد . پس عابد برگشت در حالى كه مىگفت : اين كار خوبى است ولى مانند كسى نيست كه براى بندگى خدا تمام وقت آسوده است . پس دوباره در خواب كسى نزد او آمد و به او گفته شد : نزد كفاش برو و به او بگو : اين زردى چهره‌ات بر اثر چيست ؟ پس آمد و از او پرسيد ، كفّاش به او گفت : هيچ يك از مردم را نديدم ، جز آن كه به دلم گذشت كه او اهل نجات است و من اهل هلاكت . پس عابد گفت : به وسيلهء اين ( بيم داشتن از عاقبت ) زرد رنگ است .\r\nآنچه بر فضيلت اين خصلت دلالت دارد آيه :  وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ  . « 155 » يعنى عبادات را انجام داده در حالى كه سخت از قبول شدنش ترسانند .\r\nخداوند فرمود :  إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ  . « 156 » خداوند فرمود :  إِنَّا كُنَّا قَبْلُ فِي أَهْلِنا مُشْفِقِينَ  ؛ « 157 » و خداوند فرشتگان را كه از گناهان منزّهند و با جدّيت بر عبادات مواظبت مىكنند به مهربانى توصيف كرده و فرموده است :\r\n\r\n\r\n","description":"","footnote":"\r\n( 155 ) مؤمنون / 62 : و آنها كه در انجام طاعات نهايت كوشش را مىكنند اما با اين حال دلهايشان ترسناك است .\r\n( 156 ) مؤمنون / 59 : آنان كه از خوف پروردگارشان بيمناكند .\r\n( 157 ) طور / 27 : ( مىگويند ) : در ميان خانوادهء خود ترسان بوديم .\r\n","page_name":" 379 ","page_number":379},
  {"content":"\r\n\r\n يُسَبِّحُونَ اللَّيْلَ وَ النَّهارَ لا يَفْتُرُونَ  ، « 158 »  وَ هُمْ مِنْ خَشْيَتِهِ مُشْفِقُونَ  . « 159 » پس هرگاه ترس و پرهيز از آنچه در حكم ازلى پروردگار گذشته و هنگام پايان اجل كشف مىشود ، بر طرف گردد ، در امان بودن از مكر خدا بر او غالب آيد و آن موجب تكبّر و هلاكت مىشود . بنابراين تكبّر دليل ايمن بودن و ايمن بودن هلاك كننده است ، و تواضع دليل بيم است و سعادت آفرين . در اين صورت آنچه عابد با پنهان ساختن تكبّر و كوچك شمردن مردم و نگريستن به آنها با چشم حقارت ، تباه مىكند بيشتر از آن چيزى است كه با اعمال ظاهر خود اصلاح مىكند . اين است آگاهيهايى كه تنها به وسيلهء آنها بيمارى تكبّر از دل زدوده مىشود ، جز اين كه نفس پس از اين شناخت گاه تواضع را پنهان مىدارد و مدّعى است كه از تكبّر بدور است در حالى كه دروغگوست و هرگاه حادثه‌اى روى دهد نفس به طبيعت خود برمىگردد و وعده‌اش را از ياد مىبرد ؛ از اين رو شايسته نيست كه به شناخت تنها اكتفا كند بلكه سزاوار است كه شناخت را با عمل كامل كرده و نفس خود را با اعمال متواضعان در مواقعى كه تكبّر از نفس به هيجان مىآيد ، بيازمايد و شرح آن اين است كه نفس را به پنج امتحان بيازمايد كه دليل بر بيرون آمدن آن چيزى است ( تكبّر ) كه در دل است اگر چه امتحانها بسيار است .\r\n\r\nامتحان اوّل :\r\n( 1 ) اين است كه وقتى با يكى از همگنان خود در مسأله‌اى بحث مىكند ، اگر حقّى بر زبان رفيقش جارى شود ، بر او گران آيد كه آن را بپذيرد و به آن اقرار كند و مطيع شود و نيز بر او دشوار باشد كه از رفيق خود به خاطر كشف حقيقت و آگاه ساختن وى سپاسگزارى كند . اين حالت دليل است بر اين كه تكبّرى نهان در وجود او هست و بايد در آن مورد از خدا بپرهيزد و به درمان خود مشغول شود ؛ و از لحاظ اعتقادى بايد پستى نفس خود و خطر فرجام را ياد كند و بداند كه تكبّر فقط لايق ذات پروردگار است\r\n\r\n\r\n","description":"","footnote":"\r\n( 158 ) انبياء / 21 : شب و روز تسبيح مىگويند و ضعف و سستى به خود راه نمىدهند .\r\n( 159 ) انبياء / 29 : آنان از ترس خدا بيمناكند .\r\n","page_name":" 380 ","page_number":380},
  {"content":"\r\n\r\nو از لحاظ عملى بايد نفس خود را به كارهايى مكلّف سازد كه بر او دشوار است ؛ مانند اقرار كردن به حقّ ؛ پس زبان را به ستايش بگشايد و به ناتوانى خود اقرار كند و از كسى كه حقّ را اظهار كرده و از او استفاده برده سپاسگزارى كند و بگويد : به چه نكتهء خوبى دست يافتى در حالى كه من از آن غافل بودم ، خدايت جزاى خير دهد ، چنان كه مرا از آن آگاه ساختى . پس حكمت گمشدهء مؤمن است و هرگاه آن را بيابد شايسته است از كسى كه او را به حق راهنمايى كرده شكر كند و هرگاه چند بار پياپى بر اين كار مواظبت كند برايش طبيعت مىشود و سنگينى حق از قلبش ساقط شده و قبول حق برايش گوارا مىشود و هرگاه ستايش بر صفات موجود در همگنانش بر او دشوار آيد در او تكبّر موجود است پس اگر اين كار در خلوت بر او دشوار نيست و در حضور ديگران سنگين است در او تكبّر نيست بلكه ريا هست ، و بايد ريا را درمان كند به دارويى كه نقل كرديم ؛ يعنى از مردم قطع طمع كند و به قلب تذكّر دهد كه بهره‌اش در كمال ذاتى خود او و در نزد خداست نه در نزد مردم ، و ديگر داروهاى رياكارى را به كار گيرد و اگر اين كار ( قبول حق ) در خلوت و جلوت بر او دشوار مىآيد در او هم تكبّر وجود دارد و هم ريا و رهايى از يكى به حال او نفعى ندارد تا از دوّمى رها نشود ، و بايد هر دو بيمارى را درمان كند ، چرا كه هر دو از هلاك‌كننده‌هاست .\r\n\r\nامتحان دوّم\r\n( 1 ) : اين است كه با همگنان در مجالس جمع شود و آنها را بر خود مقدّم بدارد ، پشت سر آنها راه برود و در مجلس پايين‌تر از آنها بنشيند ، پس اگر اين عمل بر او دشوار آيد متكبّر است و لازم است با زحمت بر آن مواظبت كند تا دشوارى كار از او زايل شود و بدان وسيله تكبّرش از بين برود . اينجاست كه شيطان آدمى را فريب مىدهد به اين كه انسان در كفش كن مجلس بنشيند يا ميان خود و همگنان بعضى فرومايگان را قرار دهد و گمان كند اين عمل تواضع است ، در حالى كه عين تكبّرش چرا كه اين عمل بر نفس متكبّران آسان مىنمايد ، چون موجب مىشود ديگران خيال كنند اينان جايى را\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nكه شايستهء آنها بوده رها كرده‌اند ، حال آن كه دوبار تكبّر كرده يكى با ايجاد توهّم در ديگران و ديگرى با اظهار كردن تواضع ، بلكه شايسته آن است كه همگنان خود را مقدّم بدارد و پايين‌تر از آنها بنشيند و تا كفش كن هم از آنها پايين‌تر نرود ، اين عملى است كه پليدى تكبّر را از دل او مىزدايد .\r\n\r\nامتحان سوّم\r\n( 1 ) : اين است كه دعوت شخص فقير را اجابت كند و براى نياز دوستان و خويشان به بازار برود . اگر اين عمل بر او سخت آيد متكبّر است ، چرا كه اين كارها ( رفع نياز ديگران ) از كرامتهاى اخلاقى است و بسيار ثواب دارد و گريز نفس از آنها فقط از پليدى باطن سرچشمه مىگيرد و بايد با مواظبت كردن بر اين كار و با يادآورى تمام آگاهيهاى ياد شده كه تكبّر را مىزدايد ، مرض تكبّر را از خود دور كند .\r\n\r\nامتحان چهارم\r\n( 2 ) : اين است كه آنچه مورد نياز خود و خانواده و رفقايش است از بازار به خانه ببرد و اگر نفس وى از آن كار خوددارى كند دچار تكبّر يا ريا خواهد بود .\r\nپس اگر در صورت خلوت بودن راه اين كار بر او دشوار آيد تكبّر است و اگر در وقتى كه مردم مىبينند بر او دشوار آيد ريا مىباشد ، تمام اين امور از بيماريهاى دل است كه اگر درمان نكند به هلاكتش مىانجامد .\r\nمىگويم : هر ريايى نكوهيده نيست ، بلكه گاهى مستحبّ و حتّى واجب است ، زيرا بر مؤمن واجب است آبروى خود را حفظ كند و كارى كه برايش عيب است انجام ندهد پس بر جوانمردان سزاوار نيست شخصا در حضور مردم كارهاى پست انجام دهند ، اگر چه در خلوت برايشان جايز است . البتّه اين كار با توجّه به اختلاف زمانى و مكانى و شهرها و شخصها متفاوت است و ناگزير بايد آن ( شرايط ) را مراعات كرد .\r\nدر كافى « 160 » از حضرت صادق ( ع ) روايت شده كه به مردى از اهالى مدينه نگريست كه براى عائله‌اش چيزى خريده بود و شخصا آن را حمل مىكرد ، و چون آن مرد حضرت\r\n\r\n\r\n","description":"","footnote":"\r\n( 160 ) همان مأخذ ، ج 2 ، ص 123 ، به شمارهء 10 .\r\n","page_name":" 382 ","page_number":382},
  {"content":"\r\n\r\nرا ديد شرمنده شد . پس حضرت به او فرمود : « اين جنس را براى عائله‌ات خريده‌اى و برايشان مىبرى ، به خدا اگر اهل مدينه نبودند ( مرا نمىديدند ) دوست داشتم كه براى عائله‌ام چيزى بخرم و شخصا برايشان ببرم . » مقصود حضرت اين است كه اگر از ترس عيبجويى مردم نبود ( چنين كارى مىكردم ) با اين كه جدّش امير المؤمنين ( ع ) همين كار را مىكرد ؛ چون در زمان آن حضرت اين كار را بر او عيب نمىشمردند و در مقامى كه داشت برايش جايز بود آن كار را بكند و براى حضرت منقبتى بود و درسى براى ديگران .\r\nغزّالى گويد : مردم به درمان دلها اهميّت نداده و به درمان بدنها پرداخته‌اند با اين كه بدنها ناگزير محكوم به مرگند و دلها به سعادت نمىرسند ، جز با سالم بودن آنها ؛ زيرا خداى متعال فرمود :  إِلَّا مَنْ أَتَى اللَّهَ بِقَلْبٍ سَلِيمٍ  . « 161 » از عبد اللّه بن سلام روايت شده است كه پشتهء هيزمى را بر پشت خويش مىكشيد .\r\nپس به او گفتند : اى ابو يوسف در ميان چاكران و فرزندانت كسانى هستند كه اين كار را انجام دهند ، گفت : آرى ولى خواستم نفسم را بيازمايم كه آيا از اين كار بدش مىآيد .\r\nپس عبد اللّه فقط به تصميم بر ترك ننگ و عار را اكتفا نكرد بلكه آن را آزمود كه ببيند راست است يا دروغ . در حديث است : « هر كسى ميوه يا چيزى را حمل كند از تكبّر بدور است . » « 162 »\r\n\r\nامتحان پنجم\r\n( 1 ) : اين است كه لباسهاى كهنه بپوشد ، چرا كه دورى كردن نفس از اين كار در حضور مردم ريا و در خلوت تكبّر است . پيامبر خدا ( ص ) فرمود : « كسى كه بر دست شتر ريسمان ببندد و جامهء پشمين بپوشد از تكبّر بدور است . » « 163 »\r\n\r\n\r\n","description":"","footnote":"\r\n( 161 ) شعراء / 90 : مگر كسى كه با قلب سليم به پيشگاه خدا آيد .\r\n( 162 ) اين حديث را بيهقى در شعب الايمان از حديث ابو امام به سندى ضعيف روايت كرده چنان كه در جامع الصغير است و در عبارت آن « من حمل سلعته » دارد .\r\n( 163 ) اين حديث را بيهقى در الشعب از حديث ابو هريره با زيارتى كه دارد روايت كرده و در سند آن ابو القاسم يعمرى هست كه براستى ضعيف است چنان كه در المغنى آمده است .\r\n","page_name":" 383 ","page_number":383},
  {"content":"\r\n\r\nهمچنين فرمود ( ص ) : « من بنده‌اى هستم ، روى زمين غذا مىخورم ، جامهء پشمين مىپوشم و بر دست شتر ريسمان مىبندم ؛ ( در هنگام غذا خوردن ) انگشتانم را مىليسم و دعوت برده را مىپذيرم و هر كه از سنّت من روى بگرداند از من نيست . » « 164 » اين مواردى است كه ريا و تكبّر در آن جمع مىشود و موردى كه مخصوص به حضور مردم است ريا و آنچه مخصوص به خلوت است تكبّر مىباشد . پس آدمى بايد آن را بشناسد چرا كه هر كس شرّ را نشناسد از آن پرهيز نمىكند و هر كس مرض را احساس نكند به درمانش نمىپردازد .\r\n\r\nتمرين نهايى در خوى تواضع\r\n( 1 ) بايد دانست كه خوى تواضع مانند ديگر خويها دو طرف و يك واسطه دارد ؛ طرفى كه به فزونى مايل مىشود تكبّر نام دارد و طرفى كه با كاستى تمايل دارد پستى و خوارى ناميده مىشود و آن حدّ وسط و ميانگين تواضع نام دارد و آنچه ستوده است تواضعى است كه همراه با خوارى و پستى نباشد ، چرا كه هر دو طرف ميانى كارها نكوهيده است و محبوبترين كارها در پيشگاه خداى متعال حدّ وسط آنهاست . پس كسى كه بر همگنان خود مقدّم مىشود متكبّر است و هر كس بر همگنان مؤخّر مىشود متواضع است ، يعنى مقدارى از آنچه را استحقاق داشته كنار گذاشته است . اگر كفّاشى بر شخص عالمى وارد شود و عالم كنار برود و او را در جاى خود بنشاند آنگاه پيش برود و كفش او را جفت كند و تا در منزل پشت سر او برود ، خود را به خوارى انداخته است و اين كار نيز ناستوده است ، بلكه در نزد خدا عدالت ستوده است و آن دادن حق هر صاحب حقّى است . پس ( بر عالم ) شايسته است كه براى همگنان خويش يا كسى كه درجه‌اش به او نزديك است\r\n\r\n\r\n","description":"","footnote":"\r\n( 164 ) مضمونى است كه از چند حديث گرفته شده و يك حديث نيست ، به سنن ابن ماجه و ديگر كتابها ، باب تكبّر و باب زهد ، رجوع كنيد و در كتاب اخلاق النّبوه گذشت .\r\n","page_name":" 384 ","page_number":384},
  {"content":"\r\n\r\nچنين تواضعى روا دارد . امّا تواضعى كه عالم براى بازارى مىكند آن است كه برايش بپاخيزد و در سخن گفتن خوشرو باشد و در سئوال و اجابت دعوت او و سعى در حاجت وى و نظاير آن مدارا كند ؛ خود را بهتر از او نداند ، بلكه بر نفس خويش بيشتر از ديگران بيم داشته باشد و ديگران را كوچك نشمارد و تحقير نكند ، در صورتى كه از فرجام كار خود و ديگرى آگاه نيست . در اين صورت راه او در به دست آوردن تواضع اين است براى همگنان خود و كسانى كه پايين‌تر از آنها هستند تواضع كند تا تواضع ستوده در عادتهاى نيك بر او آسان شود و تكبّرش از بين برود . پس اگر اين رفتار بر او آسان باشد خوى تواضع برايش حاصل شده است و اگر اين رفتار بر او دشوار مىآيد و در عين حال آن را انجام مىدهد خود را به تواضع واداشته و متواضع نيست ، بلكه اخلاق آن است كه به آسانى و بدون سختى و تفكّر از انسان سر بزند ، پس اگر تواضع بر او آسان آيد و بگونه‌اى شود كه رعايت مقدار و ارج خويش بر او سخت آيد تا آنجا كه به چاپلوسى و خوارى گرايد به طرف نقصان ( صفت تواضع ) رفته است و بايد نفس خود را و الا بداند - مؤمن نبايد خود را خوار سازد - تا به حدّ وسطى كه همان صراط مستقيم است برگردد و اين كار در خوى تواضع و ديگر خويها مشكل است و متمايل شدن از حدّ وسط به طرف نقصان كه تملّق و چاپلوسى است آسانتر از تمايل به طرف فزونى به تكبّر كردن است ، چنان تمايل به طرف تبذير در مال در نزد مردم ستوده‌تر از تمايل به طرف بخل است ، بنابراين تبذير بسيار در مال و بخل فراوان هر دو نكوهيده‌اند و يكى از آنها زشت‌تر از ديگرى است . همچنين تكبّر زياد و تواضع فراوان هر دو نكوهيده‌اند و يكى از ديگرى زشت‌تر است و آنچه بطور كلى ستوده است همان عدالت و نهادن هر چيزى در جاى خود و به صورتى است كه واجب است و در شرع و عادت معروف مىباشد ، و در توضيح خوى تكبّر به همين مقدار اكتفا مىكنيم .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nجزء دوّم : عجب\r\n( 1 ) در اين بخش نكوهيده بودن عجب و آفت آن ، و حقيقت عجب و برتر دانستن خود و حدّ آن دو ، و درمان اجمالى عجب ، و اقسام آنچه بدان عجب مىشود و شرح درمان آن بيان مىشود .\r\n\r\nشرح نكوهيدگى عجب و آفت آن\r\n( 2 ) بايد دانست كه عجب در قرآن و سنّت محمد ( ص ) نكوهيده است . خداى متعال مىفرمايد :  وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ  . « 165 » خداوند اين سخن را در مقام انكار فرموده است .\r\nخداى متعال مىفرمايد :  وَ ظَنُّوا أَنَّهُمْ مانِعَتُهُمْ حُصُونُهُمْ مِنَ اللَّهِ فَأَتاهُمُ اللَّهُ مِنْ حَيْثُ لَمْ يَحْتَسِبُوا  « 166 » ؛ پس خداوند اعجاب كفّار به شوكتها و دژهايشان را رد كرده است .\r\nخداوند فرمود :  وَ هُمْ يَحْسَبُونَ أَنَّهُمْ يُحْسِنُونَ صُنْعاً  « 167 » ؛ اين آيه نيز به عجب در عمل بر مىگردد و گاه آدمى به عمل عجب مىكند كه در آن خطاكار است ، همچنان كه به عملى كه در آن بر حقّ است عجب مىكند .\r\nپيامبر ( ص ) فرمود : « سه چيز هلاك كننده است : بخل آزمندانه‌اى كه اطاعت شود و خواهش نفسانى كه پيروى شود و خودپسندى « 168 » . » پيامبر ( ص ) آنگاه كه فرجام كار اين امّت را بيان مىكرد به ابو ثعلبه ، فرمود :\r\n\r\n\r\n","description":"","footnote":"\r\n( 165 ) توبه / 26 : و در روز حنين ( نيز يارى نمود ) در آن هنگام كه فزونى جمعيت دشمن شما را به اعجاب آورده بود .\r\n( 166 ) حشر / 2 : و خودشان نيز گمان مىكردند كه دژهاى محكمشان آنها را از عذاب الهى مانع مىشود امّا خداوند از آنجا كه گمان نمىكردند به سراغشان آمد .\r\n( 167 ) كهف / 104 : و با اين حال گمان مىكنند كار نيك انجام مىدهند . ( شمارهء آيهء 14 كهف اشتباه است . - م . )\r\n( 168 ) پيش از اين گذشت كه بيهقى آن را در الشعب روايت كرده است .\r\n","page_name":" 386 ","page_number":386},
  {"content":"\r\n\r\n« هرگاه ديدى از بخل آزمندانه‌اى اطاعت شده و نيز از خواهشهاى نفسانى پيروى شده و ديدى هر صاحب رايى رأى خود را مىپسندد ، پس مراقبت خودت باش « 169 » . » پيامبر ( ص ) فرمود : « اگر گناه نكنيد بر شما چيزى كه بزرگتر از گناه است خائفم ؛ خودپسندى ، خودپسندى « 170 » . » ابن مسعود گويد : « هلاكت در دو چيز است : نااميدى و خودپسندى . » دليل اين كه دو صفت را با هم آورده اين است كه سعادت جز با تلاش و طلب و جدّيّت و آمادگى به دست نمىآيد ، و شخص نااميد نه مىكوشد و نه طلب مىكند و شخص خودپسند معتقد است كه خوشبخت است و به مقصود خود رسيده است . بنابراين نمىكوشد ، نه موجود را طلب مىكند و نه محال را و خوشبختى به اعتقاد شخص خودپسند موجود و برايش حاصل است و به اعتقاد شخص نااميد خوشبختى محال است . از اين رو ميان آن دو صفت جمع كرده است . خداى متعال فرموده است :  فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى  « 171 » .\r\nابن جريح گويد : معناى آيه اين است كه هرگاه كار خيرى كردى نگو من كرده‌ام .\r\nزيد بن اسلم گويد : به نيك بودن عملى كه انجام داده‌ايد معتقد نشويد ، و معناى عجب همين است .\r\nخداى متعال فرمود :  لا تُبْطِلُوا صَدَقاتِكُمْ بِالْمَنِّ وَ الْأَذى  « 172 » ، منّت نهادن نتيجهء بزرگ دانستن صدقه است ، و بزرگ شمردن عمل عجب است ، و از اين مطالب آشكار\r\n\r\n\r\n","description":"","footnote":"\r\n( 169 ) اين حديث را ابو داوود و ابن ماجه و ترمذى روايت كرده‌اند و ترمذى آن را حسن دانسته و پيش از اين گذشت .\r\n( 170 ) اين حديث را بزار و ابن حبان در الضعفا و بيهقى در الشعب از حديث انس روايت كرده‌اند . عراقى گويد : در سند اين حديث سلام بن ابى صهبا است ، بخارى گويد : حديث منكر است . مىگويم : هيتمى آن را در مجمع الزوائد نقل كرده و گفته است : بزار آن را از حديث انس به سندى خوب روايت كرده است .\r\n( 171 ) نجم / 32 : پس خودستايى نكيند چرا كه او پرهيزگاران را بهتر مىشناسد . ( شمارهء آيهء 34 نجم اشتباه است . - م . )\r\n( 172 ) بقره / 263 : ( اى مؤمنان ) بخششهاى خود را با منّت و آزار باطل نسازيد .\r\n","page_name":" 387 ","page_number":387},
  {"content":"\r\n\r\nمىشود كه براستى ، عجب نكوهيده است .\r\nمىگويم : كلينى در كافى به سندهاى خود از طريق شيعه روايتى از حضرت صادق ( ع ) نقل كرده كه فرمود : « همانا خدا مىداند كه گناه براى مؤمن بهتر از خودپسندى است و اگر اين نبود خداوند هيچ مؤمنى را به گناه مبتلا نمىكرد . » « 173 » امام صادق ( ع ) فرمود : « هر كس عجب در دلش داخل شود به هلاكت مىرسد . » « 174 » و نيز فرمود : « همانا مردى گناهى مىكند و از آن پشيمان مىشود و عملى ( خير ) انجام مىدهد و از آن شاد مىشود . پس از آن حالتى كه دارد ( پشيمانى ) دور مىشود و اگر به همان حالتى كه دارد باقى بماند برايش بهتر است كه شادمان و مغرور شود » ؛ « 175 » و نيز فرمود : « عالمى نزد عابدى رفت و به او گفت : نماز خواندنت چگونه است ؟\r\nعابد گفت : از نماز خواندن شخصى همانند من مىپرسند ؟ ! در صورتى كه من از فلان زمان عبادت خدا مىكنم ، عالم گفت : گريه كردنت چگونه است گفت : چنان مىگريم كه اشكهايم جارى مىشود ، عالم گفت : اگر بخندى و ترسان باشى بهتر است از اين كه بگريى و به خود ببالى و هر كه به خود ببالد چيزى از عملش بالا نمىرود ( قبول نمىشود ) . » « 176 » امام باقر يا امام صادق ( ع ) فرمود : « دو مرد وارد مسجد شدند كه يكى عابد و ديگرى فاسق بود ؛ و از مسجد بيرون رفتند ، در حالى كه فاسق مؤمن « 177 » راستين شده بود و عابد ، فاسق . و دليلش اين است كه عابد وارد مسجد مىشود در حالى كه به عبادت خود مىبالد و فكرش به بسيارى عبادتش مىباشد ولى فكر فاسق در نكوهش ( خود ) بر فسقش مىباشد و راجع به گناهانى كه كرده از خدا آمرزش مىخواهد . »\r\n\r\n\r\n","description":"","footnote":"\r\n( 173 ) كافى ، ج 2 ، ص 313 ، شمارهء 1 ، 2 ، و 4 .\r\n( 174 ) كافى ، ج 2 ، ص 313 ، شمارهء 1 ، 2 ، و 4 .\r\n( 175 ) كافى ، ج 2 ، ص 313 ، شمارهء 1 ، 2 ، و 4 .\r\n( 176 ) همان مأخذ ، ص 313 ، شمارهء 5 .\r\n( 177 ) همان مأخذ ، ص 114 ، شمارهء 6 .\r\n","page_name":" 388 ","page_number":388},
  {"content":"\r\n\r\nاز امام صادق ( ع ) روايت است كه رسول خدا ( ص ) فرمود : « زمانى موسى ( ع ) نشسته بود ناگهان شيطان به او روى آورد و كلاه دراز و رنگارنگى بر سر داشت ، و چون به موسى ( ع ) نزديك شد كلاهش را برداشت و در خدمت موسى ايستاد و به او سلام كرد .\r\nموسى گفت : كيستى ؟ گفت : شيطانم .\r\nموسى گفت : شيطان تويى ؟ ! خدا تو را به ما و به هيچ كسى نزديك نكند شيطان گفت : من آمده‌ام به خاطر مقامى كه در پيشگاه خدا دارى بر تو سلام كنم . موسى ( ع ) به او فرمود : اين كلاه چيست ؟ گفت : با اين كلاه دل آدميزاد را مىربايم . موسى گفت : به من خبر بده از گناهى كه چون آدميزاد مرتكب شود بر او مسلّط مىشوى ؟ شيطان گفت :\r\nهنگامى كه آدمى دچار خودبينى شود و عملش را بزرگ شمرد و گناهش در نظرش كوچك شود . » « 178 » امام صادق ( ع ) فرمود : خداوند به داود ( ع ) فرمود : « اى داود ! گنهكاران را مژده بده و صدّيقان را بترسان . داود عرض كرد : چگونه گنهكاران را مژده دهم و صدّيقان را بترسانم ! فرمود : اى داود ! به گنهكاران مژده بده كه من توبه را مىپذيرم و گناه را مىبخشم و صدّيقان را بترسان كه به اعمال خويش عجب نكنند ، زيرا بنده‌اى نيست كه او را به پاى حساب بكشم ، جز آن كه هلاك شود . » در مصباح الشريعه « 179 » است كه امام صادق ( ع ) فرمود : « بسيار شگفتى است از كسى كه عمل خود را مىپسندد در حالى كه نمىداند فرجام كارش چه خواهد بود و هر كس به خودش و كارش عجب ورزد از راه هدايت منحرف شده است و مدّعى چيزى شده كه ندارد و كسى كه چيزى را بناحق ادعا كند دروغگوست ، اگر چه ادّعايش پنهان و زمانش طولانى باشد زيرا سزاوارترين كارى كه نسبت به خودپسند رواست گرفتن چيزى است\r\n\r\n\r\n","description":"","footnote":"\r\n( 178 ) همان مأخذ ، ص 314 ، شمارهء 8 .\r\n( 179 ) باب چهلم .\r\n","page_name":" 389 ","page_number":389},
  {"content":"\r\n\r\nكه بدان عجب كرده است تا بداند كه عاجز و فقير است و خود بر ضرر خويش شهادت دهد تا حجّت بر او مؤكّدتر باشد ، چنان كه خداوند نسبت به ابليس انجام داد ؛ و عجب گياهى است كه دانه‌اش كفر و زمين آن نفاق و آب آن ستم و شاخه‌هايش جهل و برگش گمراهى و ميوه‌اش لعنت و مخلّد شدن در آتش است ؛ پس كسى كه عجب را برگزيند بذر كفر افشانده و نفاق كاشته است و ناگزير اين بذر ميوه و نتيجه خواهد داد . »\r\n\r\nشرح آفتهاى عجب\r\n( 1 ) بايد دانست كه آفتهاى عجب آدمى را به تكبّر فرامىخواند ، زيرا عجب يكى از عوامل تكبّر است چنان كه پيش از اين بيان كرديم . بنابراين تكبّر از عجب نشأت مىگيرد و از تكبّر آفتهاى بىشمار حاصل مىشود . اين آفتها در ارتباط با بندگان خداست ، امّا عجب در ارتباط با خدا انسان را به فراموشى گناهان و سبك شمردن آنها فرامىخواند . بنابراين انسان يادآور بعضى از گناهانش نمىشود و از آنها جستجو نمىكند چون مىپندارد كه از جستجوى آنها بىنياز است ؛ در نتيجه آنها را فراموش مىكند و آنچه از گناهان خود به ياد مىآورد كوچك مىشمارد و در جبران آنها نمىكوشد ، بلكه گمان آمرزيده شدن آنها را دارد . امّا عبادتها و اعمال را بزرگ مىشمارد و به آن مىبالد و بر انجام آن بر خدا منّت مىنهد ، و نعمت خدا را كه به او قدرت و توفيق عبادت داده است فراموش مىكند . سپس هرگاه به عباداتش عجب كند آفتهايش را نمىبيند ، و هر كس آفتهاى اعمال خود را جستجو نكند بيشتر سعى او تباه خواهد شد ، زيرا هرگاه اعمال ظاهرى خالص و از آلودگيها پاك نشود كمتر سودمند خواهد بود ، و تنها كسى در اعمال خود جستجو مىكند كه ترس و بيم بر او غالب باشد نه عجب و خودپسندى ، و شخص خودپسند به خود و پروردگارش فريفته شده و از مكر و عذاب خدا ايمن مىشود و مىپندارد كه در پيشگاه خدا جايى دارد و در برابر اعمالش كه نعمت و بخششى از نعمتها\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nو بخششهاى خداست ، در نزد خدا حقّى دارد ، و عجب او را وامىدارد كه خود را بستايد ، و اگر رأى و علم و عقل خود را بپسندد از استفاده كردن و مشورت با ديگران و پرسيدن باز مىماند و مستبدّ و خودرأى مىشود و از داناتر از خود نمىپرسد ، و بسا كه به رأى نادرستى كه به ذهنش خطور كرده عجب ورزد و شادمان شود كه اين يكى از امورى است كه تنها به ذهن او خطور كرده و به آنچه به ذهن ديگران خطور مىكند شاد نمىشود . پس به رأى خود اصرار مىورزد و نصيحت خيرخواه و پند پند دهنده‌اى را نمىشنود بلكه به ديگران به چشم نادان مىنگرد و بر اشتباه خود پافشارى مىكند ، پس اگر رأى او مربوط به امور دنيوى باشد بر آن تأكيد مىكند و اگر در امر دينى بويژه مربوط به اصول عقايد باشد موجب هلاكتش مىشود ؛ ولى اگر نفس خويش را متّهم سازد و به رأى خود اعتماد نكند و از نور قرآن كسب فيض كند و از علماى دين كمك بگيرد ، و بر فراگيرى علم و مواظبت كند و از اهل بينش بپرسد ، البتّه اين روش او را به حقّ مىرساند .\r\nپس اين ( خود رأيى ) و نظاير آنها از آفتهاى عجب است از اين رو جزء مهلكات است و از بزرگترين آفتهايش اين است كه در سعى كردن سستى ورزد به اين گمان كه رستگار و بىنياز شده و اين همان هلاكت آشكارى است كه در آن ترديدى نيست .\r\n\r\nشرح حقيقت عجب و خودبينى و تعريف آنها\r\n( 1 ) بايد دانست كه عجب بگونه‌اى صورت مىگيرد كه ناگزير كمال محسوب مىشود و كمال نفسانى علم و عمل و مال و جز آن كه در عالم است دو حالت دارد : يكى آن كه عالم از زوال آن بيم داشته باشد ، از تيره شدن يا از بين رفتن آن كاملا بترسد ؛ اين عالم خودپسند نيست . ديگر اين كه از بر طرف شدن كمال بيم نداشته باشد بلكه به آن شاد شود از آن نظر كه نعمتى است خدادادى نه از آن نظر كه به خود او مربوط است ؛ اين عالم نيز خودپسند نيست . حالت سوّمى براى عالم است كه عجب به شمار مىآيد و آن اين\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاست كه از زوال كمال نترسد ، بلكه از داشتن آن شاد و به بقاى آن مطمئن باشد و شادمانىاش از آن نظر باشد كه كمال ، نعمت و رفعت و خير است نه از آن نظر كه نعمتى است خدادادى ، پس شادمانىاش از آن نظر است كه صفت او و منسوب به او و مال خود اوست نه از آن نظر كه منسوب به خدا و از خداست . پس هرگاه بر قلبش غالب آيد كه آن كمال نعمت خداست و هرگاه بخواهد آن را مىگيرد عجبش بر طرف مىشود . در اين صورت عجب بزرگ شمردن نعمت و اعتماد به آن است با توجّه به اين كه از ياد ببرد كه نعمت از آن نعمت دهنده يعنى خداست و اگر علاوهء بر اين ، فراموشى اين مطلب بر نفس او غالب شود كه در پيشگاه خدا حقّى دارد و مقامى تا در برابر عمل خود انتظار داشته باشد در دنيا خدا به او كرامتى كند و بعيد بداند كه ناخوشايندى به دو برسد بيش از آنچه به فاسقان مىرسد ، اين انتظار ، خودپسندى به عمل ناميده مىشود و گويى براى خود در برابر خدا حقّى قائل است . همچنين كسى كه به ديگرى چيزى مىدهد و آن را بزرگ مىشمارد و بر او منّت مىنهد خودپسند است پس اگر او را به خدمت بگيرد و به جبر از او چيزى بخواهد يا سرپيچى او را از اداى حقوقش بعيد شمارد بر او عجب كرده است .\r\nقتاده دربارهء آيهء :  وَ لا تَمْنُنْ تَسْتَكْثِرُ  « 180 » ؛ گفته است يعنى به عمل خود خوشبين مباش . در حديث است : « براستى كه نماز خودپسند از سرش بالاتر نمىرود « 181 » » ؛ و اگر بخندى و به گناهت اعتراف كنى بهتر است كه بگريى و به عملت عجب ورزى ؛ به عمل خود نازيدن غير از عجب است و هر كس به عمل خود بنازد خودپسند هم هست ، و بسا خودپسندى كه به عمل خويش ننازد ، زيرا عجب با بزرگ شمردن عمل و فراموشى نعمت حاصل مىشود ، بىآن كه انتظار پاداش عمل را داشته باشد ، اما نازيدن به عمل فقط با انتظار پاداش كامل مىشود . پس اگر متوقّع باشد كه دعايش مستجاب شود و رد\r\n\r\n\r\n","description":"","footnote":"\r\n( 180 ) مدّثر / 7 : و منّت مگذار و فزونى مطلب .\r\n( 181 ) عراقى گويد : براى اين حديث مأخذى نيافتم و در النهايه آمده « مدلّا اى منبسطا لا خوف عليه » .\r\n","page_name":" 392 ","page_number":392},
  {"content":"\r\n\r\nشدن آن را در دلش ناخوشايند بداند و از آن به شگفت آيد به عمل خود مغرور است زيرا از ردّ شدن دعاى فاسقان تعجّب نمىكند ولى از ردّ شدن دعاى خودش تعجّب مىكند . اين همان عجب و غرور ( تكيه داشتن بر عمل ) است و آن از مقدّمات و عوامل تكبّر است .\r\nمىگويم : در كافى از علىّ بن سويد از حضرت ابو الحسن ( ع ) روايت شده كه گويد :\r\nاز آن حضرت راجع به عجبى كه عمل را تباه مىكند پرسيدم ، حضرت فرمود : « عجب چند درجه است از جمله اين است كه براى بنده عمل بدش آراسته بيايد و آن را خوب ببيند و گمان كند كه كار نيكى انجام داده است و از جمله اين است كه بنده به پروردگار خود مؤمن باشد و بر خدا منّت نهد در حالى كه خدا در مؤمن شدن وى بر او منّت دارد . » « 182 »\r\n\r\nشرح اجمالى درمان عجب\r\n( 1 ) بايد دانست درمان هر بيمارى آن است كه علّت آن بيمارى را در برابر ضدّش قرار دهيم ؛ و علّت خودپسندى نادانى محض است . بنابراين درمانش شناخت و آگاهى است كه ضدّ جهل مىباشد . پس بايد فرض كنيم عجب در افعال اختيارى محقّق مىشود ؛ همانند عبادت كردن و زكات دادن و جهاد كردن و اداره كردن امور مردم و اصلاح آنها .\r\nعجب كردن به اين افعال از عجب به زيبايى و قدرت و تبار و ديگر افعال غير اختيارى بيشتر است ، زيرا انسان اينها را از ذات خود نمىداند . پس مىگوييم : عجب به ديندارى و تقوا و عبادت و غيره ( دو صورت دارد ) : 1 - يا از آن نظر است كه اين صفات در او موجود است و از مجرا و جايگاه آن صفات است ، 2 - يا از آن نظر است كه آن صفات از خود اوست و به وسيله و قدرت او انجام مىشود ؛ پس اگر صورت اول باشد كه آن اعمال از سوى ديگرى است و در وجود او جريان مىيابد ، نادانى است زيرا محلّ در تسخير\r\n\r\n\r\n","description":"","footnote":"\r\n( 182 ) كافى ، ج 2 ، ص 313 .\r\n","page_name":" 393 ","page_number":393},
  {"content":"\r\n\r\nديگرى است و او كه جايگاه و مجراى صفات ياد شده است در ايجاد و تحصيل آن هيچ دخالتى ندارد ؛ بنابراين چگونه به عملى كه در اختيار او نيست عجب مىكند ؟ و اگر صورت دوم است ( به قدرت و اختيار او انجام شده ) بايد در قدرت و اراده و اعضاى آن و ديگر عواملى بينديشد كه به وسيلهء آنها كار را تمام كرده است كه از كجا به دست آورده است . پس اگر دريافت كه تمام آنها نعمتى است خدادادى بىآن كه از پيش حقّى بر آن داشته باشد بايد اعجاب او به بخشش و كرم خداى متعالى باشد كه به او نعمتى را داده كه استحقاقش را نداشته و او را بر ديگران بدون هيچ حق تقدّمى ترجيح داده است . هرگاه سلطان در برابر غلامانش ظاهر شود و به آنها بنگرد و در ميان آنها فقط به يك نفر خلعت بخشد آن هم به خاطر صفتى كه در او بوده و يا زيبايى يا خدمتى يا وسيله‌اى ، لازم است كه غلام مورد انعام ، از بخشش و حكم شاه و برگزيدن بدون استحقاق وى تعجّب كند . بنابراين به خودش براى چه و به چه دليل عجب مىكند و نبايد هم به خودش عجب كند ، آرى بنده مىتواند عجب كند و بگويد : شاه داورى عادل است كه ستم نمىكند و كسى را بدون دليل مقدّم و مؤخّر نمىدارد و اگر با هوشيارى بر صفتى از صفات ستودهء باطنى پىنبرده بود كه اقتضاى انتخاب من براى خلعت دادن را داشت ، مرا براى آن برنمىگزيد . پس گفته مىشود : اين صفت ( باطنى ) نيز آيا جزء خلعت شاه و بخشش اوست كه تو را بدون دليل به آن اختصاص داده است يا بخشش ديگرى است ؟ اگر آن هم بخشش شاه است نمىتوانى به آن عجب كنى ، بلكه اگر به تو اسبى مىبخشيد و به آن عجب نمىكردى پس غلامى ببخشد و عجب كنى و بگويى شاه به من غلام بخشيد چون اسب داشتم امّا ديگران اسب نداشتند ، مىگويند : همان شاه بود كه به تو اسب بخشيد پس فرقى نمىكند كه اسب و غلام را با هم به تو ببخشد يا يكى را پس از ديگرى ببخشد ، و در صورتى كه همه از شاه است ، پس بايد جود و بخشش او تو را به شگفت وادارد نه جود خودت . امّا اگر آن صفت ( باطنى ) از ديگرى باشد نه از شاه ( صفت باطنى موجود\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nدر بنده را ديگرى به او داده باشد نه شاه ) بعيد به نظر نمىرسد كه بنده به آن صفت عجب كند و اين دربارهء شاهان قابل تصوّر است ولى دربارهء خداوند مالك الملوك تصوّر شدنى نيست ، خدايى كه در آفرينش تمام موجودات يگانه و در ايجاد كردن صفت و صاحب صفت بىهمتاست زيرا اگر به عبادتت عجب كنى و بگويى خدا مرا به آن موفّق ساخت چون او را دوست دارم مىگويند : دوستى را در دلت كه آفريد ؟ خواهى گفت : خدا ، گفته مىشود : پس دوستى و عبادت هر دو نعمت خدادادى است كه خدا بدون استحقاق از سوى تو از اوّل به تو داده است زيرا براى تو وسيله‌اى نيست . پس عجب كردن به بخشش خداست ، زيرا وجودت و صفاتت و اعمالت و وسيلهء انجام اعمالت را او به تو داده است ، در اين صورت عجب كردن عابد به عبادت خود بىمعناست و همچنين عجب كردن عالم به علم خود و زيبا به زيبايى خود و ثروتمند به ثروت خود ، زيرا تمام اينها بخشش خداست و همانا او محلّ ريزش فضل و بخشش خداست وانگهى محلّ هم از جود و عطاى اوست .\r\nاگر بگويى : برايم ممكن نيست اعمالم را ناديده بگيرم در حالى كه خود انجام داده و در برابر آنها انتظار ثواب دارم و اگر عمل از آن من نبود هرگز انتظار ثواب نداشتم . پس اگر اعمال بر سبيل ابداع مخلوق خدا باشد ، پس از كجا براى من ثوابى خواهد بود و اگر اعمال از من است و به توان خود انجام داده‌ام چگونه به آن عجب نكنم ؟\r\nبايد بدانى كه پاسخت به دو صورت است : در يكى حقّ آشكار است و در ديگرى مسامحه است . امّا حقّ صريح آن است كه تو و قدرت و اراده و حركت و تمام آنها آفريدهء خداست . پس آنگاه كه عمل كردى تو نكرده‌اى و آنگاه كه نمازگزاردى تو نماز نگزارده‌اى ؛ خداى متعال فرموده :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  . « 183 » اين است آن حقيقتى كه روشنتر از ديدن با چشم براى صاحبدلان آشكار شده است ، بلكه تو و\r\n\r\n\r\n","description":"","footnote":"\r\n( 183 ) انفال / 17 : و اين تو نبودى ( اى پيامبر كه خاك و ريگ به صورت آنها ) پاشيدى بلكه خدا پاشيد .\r\n","page_name":" 395 ","page_number":395},
  {"content":"\r\n\r\nاندامهايت را خدا آفريده و نيز قوّت و قدرت و سلامتى را خدا در اندامهايت قرار داده است ، همچنين خدا برايت عقل و علم آفريد ، و اراده‌ات را نيز او خلق كرد و اگر بخواهى بعضى از آنها را از خودت نفى كنى نمىتوانى ، آنگاه در اعضايت حركتها را آفريد و در آفريدن آنها يگانه و بدون شريك بود و تمام آنها را به ترتيب آفريد . پس تا در عضو نيرويى و در قلب اراده‌اى نيافريد حركت را خلق نكرد و تا علم به مقصود و مراد را نيافريد اراده را خلق نكرد و تا قلبى را كه محلّ علم است نيافريد علم را نيافريد . بنابراين آفرينش تدريجى خداوند در تو اين توهّم را ايجاد كرده است كه عمل را تو ايجاد كرده‌اى در حالى كه اشتباه مىكنى . توضيح اين مطلب و چگونگى پاداش بر عملى كه آفريدهء خداست به زودى در كتاب شكر بيان خواهد شد چرا كه به آن كتاب سزاوارتر است . بنابراين به كتاب شكر رجوع كنيد و ما اكنون اشكال تو را با جواب دوم كه در آن مختصر مسامحه‌اى است بر طرف مىكنيم .\r\nجوابى كه در آن مسامحه است آن است كه فرض كن عمل به قدرت تو حاصل شده ، پس قدرت تو از كجاست ؟ در صورتى كه عمل بدون وجود تو وجود علم و قدرت و اراده‌ات تصوّر نمىشود و تمام اين امور از خداى متعال است نه از تو . پس اگر عمل به قدرت است ، كليدش قدرت است و اين كليد در اختيار خداست و هرگاه كليد را به تو ندهد توان عمل را نخواهى داشت ، بنابراين عبادتها گنجهايى است كه با آن آدمى به سعادتها مىرسد و كليدهاى آن گنجها قدرت و اراده و علم است و ناگزير در اختيار خداست . آيا معتقدى كه اگر گنجهاى دنيا را به صورت مجموعه‌اى در دژى مستحكم ببينى و كليدهايش در دست خزانه‌دارى باشد و اگر هزار سال بر در آن دژ و اطراف ديوارهاى آن بنشينى نمىتوانى به يك دينار موجود در دژ بنگرى و اگر كليد را به تو دهد البتّه آن را از نزديك خواهى گرفت و تنها دراز كردن دست كافى است . پس هرگاه خزانه‌دار كليدها را به تو دهد و تو را بر آن مسلّط سازد و دست دراز كنى و آن را بردارى\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nآيا شگفتى و شادمانى تو به اين است كه خزانه‌دار كليدها را به تو داده يا به اين است كه دست دراز كرده و آن را برداشته‌اى ؟ پس ترديد نداشته باش كه آن را نعمتى از سوى خزانه‌دار مىدانى ، زيرا زحمت دراز كردن دست به طرف گنج براى گرفتن مال نزديك است و تنها تمام كار در اين است كه كليدها را خزانه‌دار تحويل تو داده است . همچنين هر گاه قدرت آفريده شود و ارادهء قطعى مسلّط شود و انگيزه‌ها تحريك شود و موانع براى تو بر طرف گردد تا آنجا كه همهء موانع را بر طرف سازد و انگيزه‌ها را در اختيارت قرار دهد در اين صورت عمل بر تو آسان مىشود و تحريك انگيزه‌ها و بر طرف كردن موانع و فراهم ساختن وسايل تمام از خداى متعال است و هيچكدام از تو نيست ؛ بنابراين از عجايب است كه به خودت عجب كنى و به كسى كه همه چيز از اوست عجب نكنى و در اين كه لطف و كرامت كرده و تو را بر بندگان فاسق خود برگزيده است عجب نكنى ، زيرا خداوند انگيزه‌هاى فساد را بر فاسقان مسلّط و از تو دور ساخته است و همنشينان بد و آنها كه به بدى فرامىخوانند بر آنها مسلّط و از تو دور كرده است و وسايل شهوت و لذّت را در اختيار آنها گذاشته و از تو بر كنار داشته است ؛ انگيزه‌هاى كار خير را از آنان دور ساخته ولى تو را بر آن مسلّط ساخته تا انجام خير براى تو ميّسر شود و انجام كار شرّ بر آنها آسان . خداوند تمام اين كارها را بدون اين كه قبلا تو زمينه‌اى فراهم كرده باشى و يا گناهى از فاسق گنهكار سر زده باشد نسبت به تو انجام داده بلكه تو را برگزيد و به لطف خويش مقدّم داشت و گنهكار را به عدل خود دور ساخت و دچار شقاوت كرد . پس عجب كردنت به خود چقدر شگفت‌آور است . بنابراين قدرت خود را متوجّه شىء مورد قدرت نمىسازى جز با انگيزه‌اى كه خدا بر تو مسلّط ساخته و نمىتوانى با آن مخالفت كنى و اگر كارى انجام مىدهى گويى خدا تو را به آن كار ناگزير ساخته است پس شكر و منّت از اوست نه از تو . به زودى در كتاب توحيد و توكّل در شرح پياپى بودن علّتها و معلولها مطلبى خواهد آمد كه با آن روشن مىشود كه جز خدا فاعلى و به غير او خالقى\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nنيست ؛ شگفت است از كسى كه هرگاه خدا به او عقل دهد و او را نيازمند سازد و به نادان مال و ثروت دهد بگويد : چگونه روزى يك روزم را به من نداده در حالى كه من عاقل و فاضلم و به او كه نادان است نعمتهاى دنيا را بخشيده است تا آنجا كه ممكن است آن را ظلم بداند و اين انسان مغرور نمىداند كه اگر خدا به او هم عقل مىداد و هم مال ظاهرا به ظلم شبيه‌تر بود ، زيرا نادان فقير مىگفت : پروردگارا چرا به او عقل و ثروت دادى و مرا از هر دو محروم ساختى ؟ چرا آن هر دو را به من ندادى ؟ و چرا يكى از آنها را به من ارزانى نداشتى ؟ و على ( ع ) به همين نكته اشاره فرمود آنجا كه به حضرت عرض شد :\r\nچرا خردمندان تهيدستند ؟ فرمود : « براستى عقل انسان نيز جزء روزى اوست » . شگفت اين است كه خردمند درويش گاه حال نادان ثروتمند را بهتر از خود مىداند و اگر به او بگويند : آيا نادانى و ثروت نادان را با عقل و فقر خود معاوضه مىكنى ؟ بيقين از آن خوددارى مىكند ، و اين دلالت دارد كه خدا به او بيشتر نعمت بخشيده و از آن به شگفت نمىآيد ، و نيز زن زيباى نادار زينت آلات را بر بدن زن زشت مىبيند و تعجّب مىكند و مىگويد : چگونه چنين جمالى از زينت محروم و به چنان زشترويى اختصاص داده شود در حالى كه اين زن خودخواه نمىداند كه زيبايى وى نيز جزء روزىاش به حساب مىآيد و اگر او را مخيّر سازند كه زيبايى همراه با فقر يا زشتى همراه با ثروت را برگزيند بيقين جمال را برخواهد گزيد . بنابراين خدا به اين زن زيبا بيشتر نعمت داده است . گفتار حكيم خردمند تهيدست در قلب خود كه : پروردگارا چرا مرا از دنيا محروم ساخته‌اى و آن را به نادانان داده‌اى ؟ همانند سخن كسى است كه شاه به او اسبى ببخشد ، پس او بگويد : شاها ، چرا به من غلام نداده‌اى در حالى كه من اسب دارم . به او گفته شود : اگر به تو اسب نمىدادم تعجّب نمىكردى ؟ فرض كن به تو اسبى نداده‌ام ، آيا دادن اسب كه نعمتى است موجب و دليل آن است كه به وسيلهء آن نعمت ديگرى بخواهى ؟ اين افكار واهى جاهلان است و نشأت گرفته از جهل و زوالش به اين است كه علمى يقينى حاصل\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nشود كه بنده و تمام اعمال و اوصافش از خداست كه بدون استحقاق از همان اول به دو بخشيده است و اين آگاهى عجب و خودبينى را از بين مىبرد و موجب شكر و خضوع و ترس از زوال نعمت مىشود و هر كس اين نكته را بداند به علم و عمل خود عجب نمىورزد ، چرا كه مىداند هر نعمتى از خداى متعال است ؛ از اين رو چون اصحاب رسول خدا ( ص ) در روز حنين بر نيرو و بسيارى افرادشان مطمئن شدند و لطف خدا را از ياد بردند و گفتند : امروز بر اثر كمى افراد مغلوب نمىشويم ، و به خودشان اعتماد كردند پس خداى متعال فرمود :  وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ  « 184 » .\r\nابن عينيه روايت كرده كه ايّوب ( ع ) عرض كرد : خدايا مرا به اين بلا گرفتار كردى و هر بلايى بر من رسيده خواستهء تو را بر خواستهء خودم ترجيح داده‌ام . پس از ابرى به ده هزار صدا فرياد شد ، اى ايّوب ، چنين توفيقى را از كجا به دست آوردى ؟ راوى گفت :\r\nايّوب خاكسترى برداشت و بر روى سرش نهاد و گفت : ( توفيق آن ) از تو است اى خدا ، از تو است اى خدا » پس ايّوب از فراموشى خود برگشت و ( توفيق ) آن را به خدا نسبت داد ؛ از اين رو خداى متعال فرمود :  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً  « 185 » .\r\nپيامبر ( ص ) به يارانش فرمود : « هيچ يك از شما به عمل خود نجات نمىيابيد گفتند : تو هم اى رسول خدا ؟ فرمود : من هم مگر خدا مرا در رحمت خود غرق سازد . » « 186 »\r\n\r\n\r\n","description":"","footnote":"\r\n( 184 ) توبه / 26 : و در روز حنين ( نيز يارى نمود ) در آن هنگام كه فزونى جمعيت دشمن شما را به اعجاب آورده بود ولى هيچ مشكلى را براى شما حل نكرد و زمين با همهء وسعتش بر شما تنگ شد سپس پشت ( به دشمن ) كرده گريختيد . بيهقى در الدلايل از ربيع روايت كرده كه به مردى گفت : روز جنگ حنين به خاطر كمى عدّه مغلوب نشديم و آن سخن بر رسول خدا ( ص ) گران آمد . پس خداوند اين آيه را نازل فرمود : و يوم حنين اذا اعجبتكم كثرتكم ، در المنثور ، ج 3 ، ص 224 ، رجوع كنيد .\r\n( 185 ) نور / 21 : و اگر فضل و رحمت الهى به سراغ شما نمىآمد احدى از شما هرگز پاك نمىشد .\r\n( 186 ) حديث را بخارى و مسلم در صحيح ، ج 8 ، ص 141 ، از حديث عايشه روايت كرده است .\r\n","page_name":" 399 ","page_number":399},
  {"content":"\r\n\r\nدر اين صورت درمانى كه ريشه عجب را از دل بركند همين است و هرگاه اين عقيده بر دل غالب شود بين زوال نعمت مانع از عجب به آن مىشود . پس چه بسا مؤمنى كه مرتد شود و فرمانبردارى كه فاسق شود و بد عاقبت گردد ولى در اين شخص با اين اعتقاد هرگز عجبى نمىماند .\r\n\r\nبيان شىء مورد عجب و شرح درمان آن\r\n( 1 ) بايد دانست كه آدمى گاه به وسايلى كه به آن تكبّر مىورزد عجب مىكند ، چنان كه پيش از اين گفتيم ، و گاه به چيزى عجب مىكند كه به آن تكبّر نمىورزد ، مانند عجب به اعتقاد باطلى كه به علّت نادانى خودش به آن آراسته است . بنابراين به هشت چيز عجب مىشود :\r\n1 - عجب به بدن و زيبايى و هيأت آن و تندرستى و توانمندى و متناسب بودن اندام و صداى خوش و خلاصه ، آفرينش خود . پس به جمال خود توجّه مىكند و از ياد مىبرد كه نعمت خداست و در هر حال در معرض نابودى است . درمان اين عجب همان است كه در تكبّر ورزيدن به جمال يادآور شديم ، يعنى انديشيدن در كثافتهاى باطن و آغاز و انجام كار خود و در چهره‌هاى زيبا و بدنهاى نرم كه چگونه در ( زير ) خاك پراكنده شده و در گورها گنديده و متعفّن شده است بطورى كه طبيعتها از آن متنفّر است .\r\n2 - عجب به قوّت و زورمندى ، چنان كه از قوم عاد نقل شده ، آنگاه كه گفتند : در خبرى كه خدا از آنها داده است :  مَنْ أَشَدُّ مِنَّا قُوَّةً  « 187 » و چنان كه عوج به نيروى خود اعتماد كرد و به آن عجب ورزيد . پس قطعه‌اى از كوهى را بركند تا بر روى لشكر موسى بيندازد ، و خداى آن قطعه كوه را سوراخ كرد تا در گردنش افتاد . گاه نيز مؤمن بر قدرت خود اعتماد مىكند ، چنان كه از سليمان روايت شده كه گفت : شب با صد زن هم بستر مىشوم\r\n\r\n\r\n","description":"","footnote":"\r\n( 187 ) فصّلت / 15 : ( گفتند ) چه كسى از ما نيرومندتر است ؟\r\n","page_name":" 400 ","page_number":400},
  {"content":"\r\n\r\nتا هر زنى پسرى بزايد تا آخر حديث « 188 » و ان شاء اللّه نگفت . پس از هدفى كه در مورد فرزند داشت محروم شد ، عجب كردن به قوّت موجب مىشود تا در جنگها يورش ببرد و خود را به معرض هلاكت اندازد و نسبت به كسى كه قصد بد كرده به زدن و كشتن مبادرت ورزد و درمانش همان است كه پيش از اين ياد كرديم ، يعنى بداند يك روز تب كردن نيرويش را ضعيف مىسازد و هرگاه به قدرت خويش عجب ورزد چه بسا به كمترين آفتى كه خدا بر او مسلّط سازد آن را از او بگيرد .\r\n3 - عجب به عقل و تيزهوشى و فهم امور دقيق از مصالح دين و دنيا و نتيجهء آن خودرأيى و ترك رايزنى است و موجب مىشود كه شخص مخالفان خود و اعتقاد خويش را جاهل شمارد و به سبب بىنياز دانستن خود از لحاظ رأى و عقل به سخنان اهل علم گوش ندهد و نيز به خاطر كوچك و خوار شمردن علما از آنها روى بگرداند . و درمانش آن است كه خدا را شكر كند كه به او عقل روزى كرده و بينديشد كه با كمترين مرضى كه به مخ او برسد دچار وسوسه و جنون مىشود ، بطورى كه مردم به او بخندند ؛ و اگر به عقل خود عجب كند و شكر نكند مطمئن به دوام عقل و عدم زوال آن نشود و عقل و دانش خود را كوچك بشمارد و بداند كه از علم اندكى به او داده‌اند و اگر از دانش بسيار هم برخوردار باشد ندانسته‌هايش در مقايسه با آنچه مردم مىدانند خيلى بيشتر است ، چه رسد به آنچه مردم از علم خدا نمىدانند ؛ و اين كه عقل خود را متّهم سازد و به نادانان بنگرد كه چگونه به عقول خود عجب مىكنند در حالى كه مردم به آنها مىخندند ، پس بپرهيزد كه ندانسته در زمرهء آنان قرار گيرد زيرا شخص كم عقل هرگز از كم عقلى خود آگاه نمىشود . پس شايسته است كه اندازهء خردش را از ديگران و دشمنانش بفهمد نه از خود و دوستان خويش ، زيرا كسى كه با او چاپلوسى مىكند ، او را مىستايد و موجب فزونى عجب او مىشود و او فقط به خودش گمان خير دارد و نادانى خويش را\r\n\r\n\r\n","description":"","footnote":"\r\n( 188 ) اين حديث را بخارى از حديث ابو هريره روايت كرده است .\r\n","page_name":" 401 ","page_number":401},
  {"content":"\r\n\r\nدر نمىيابد در نتيجه به خاطر تعريف او عجبش زياد مىشود .\r\n4 - عجب به تبار و الا ، مانند عجب هاشميان ، تا آنجا كه بعضى از آنها مىپندارند به سبب تبار والاى خود و نجات پدران خويش نجات يافته و آمرزيده مىشوند و بعضى از آنها گمان مىكنند كه تمام مردم چاكران و بردگان آنهايند . درمان اين عجب آن است كه انسان بداند هرگاه كردار و اخلاقش مخالف پدرانش باشد و گمان كند كه به آنها مىپيوندد نادانى كرده است و اگر به پدران خود تأسّى مىجويد اخلاق پدرانش عجب نبوده ( بلكه اخلاقشان ) ترس و ناديده گرفتن خود و بزرگ دانستن مردم و نكوهش خويش بوده است ، در حالى كه شرافت آنها به بندگى و علم و خصلتهاى ستوده بوده نه به تبار . پس لازم است به آنچه آنها بدان كسب شرف كرده‌اند شرافت به دست بياورد در حالى كه كسانى با آنها در تبار برابر و در قبيله شريك بوده‌اند كه به خدا ايمان نياورده‌اند ، و در پيشگاه خدا بدتر از سگ و پست‌تر از خوك بوده‌اند ، از اين رو خداى متعال فرمود :  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى  ، يعنى در نسبهايتان تفاوتى نيست ، چون در يك ريشه گرد آمده‌ايد ( آدم و حوّا ) آنگاه فايدهء تبار را بيان كرده و فرموده است :  وَ جَعَلْناكُمْ شُعُوباً وَ قَبائِلَ لِتَعارَفُوا  . سپس بيان فرموده كه شرافت به تقواست نه به تبار و فرموده است :  إِنَّ أَكْرَمَكُمْ عِنْدَ اللَّهِ أَتْقاكُمْ  « 189 » و چون به پيامبر ( ص ) عرض شد : گرامىترين مردم ، زيركترين مردم كيست ؟ نفرمود : كسى كه به تبار من برسد ، بلكه فرمود : « آن كه بيشتر از همه از مرگ ياد كند و از همه بيشتر مهيّاى آن شده باشد » « 190 » و اين آيه آنگاه نازل شد كه بلال در روز فتح مكه بر روى كعبه اذان\r\n\r\n\r\n","description":"","footnote":"\r\n( 189 ) حجرات / 13 : براستى گرامىترين شما نزد خداوند با تقواترين شماست .\r\n( 190 ) اين حديث را ابن ماجه در سنن ، به شمارهء 4259 به سندى مجهول از ابن عمر روايت كرده كه گفت :\r\nبا رسول خدا ( ص ) بودم پس مردى از انصار به محضرش آمد و سلام داد سپس گفت : اى رسول خدا كدام مؤمن برتر است ؟ فرمود : « خوشخوترين آنها » گفت : پس كدام يك از مؤمنان زيركتر است ؟ فرمود : « آن كه بيش از همه به ياد مرگ باشد و بهتر از همه براى پس از مرگ آماده شود ، آنان زيركانند » ابن ابى الدنيا اين حديث را با همين زيادتى در ياد مرگ آخر كتاب روايت كرده است .\r\n","page_name":" 402 ","page_number":402},
  {"content":"\r\n\r\nگفت . پس حارث بن هشام و سهيل بن عمرو و خالد بن اسيد گفتند : اين غلام سياه اذان مىگويد . پس خداى متعال فرمود :  إِنَّ أَكْرَمَكُمْ عِنْدَ اللَّهِ أَتْقاكُمْ  « 191 » .\r\nپيامبر ( ص ) فرمود : « همانا خدا تكبّر و نخوت و جاهليّت را از شما برد . تمامتان فرزندان آدميد و آدم از خاك است . » « 192 » پيامبر ( ص ) فرمود : « اى گروه قريش در روز قيامت مردم با اعمال وارد محشر مىشوند و شما در قيامت با دنيا نزد من مىآييد در حالى كه دنيا را بر روى گردنهايتان مىكشيد و مىگوييد : اى محمّد - اى محمّد پس مىگويم : اين چنين » « 193 » ؛ يعنى از شما روى مىگردانم . پس حضرت توضيح داد كه اگر به دنيا متمايل شوند تبار قريش سودى به حالشان ندارد .\r\nچون اين آيه نازل شد :  وَ أَنْذِرْ عَشِيرَتَكَ الْأَقْرَبِينَ  « 194 » ، آنها را به نام پدر صدا زد تا آنجا كه فرمود : اى فاطمه دخت محمد يا صفيّه دخت عبد المطلب و عمّهء رسول خدا براى خودتان عمل كنيد ، چرا كه من در پيشگاه خدا شما را از چيزى بىنياز نمىكنم . » « 195 » پس هر كس اين مطالب را بشناسد و بداند كه شرافتش به اندازهء تقواى اوست و عادت پدرانش تواضع بوده است ، اگر در تقوا و تواضع به آنان تأسّى جويد چه بهتر و\r\n\r\n\r\n","description":"","footnote":"\r\n( 191 ) اين حديث را ابن منذر و ابن ابى حاتم و بيهقى در الدلائل از ابن ابى مليكه روايت كرده‌اند كه گفت :\r\nچون روز فتح مكه شد بلال بر روى بام كعبه رفت و اذان گفت پس يكى از مردم گفت : اين بندهء سياه بر پشت بام كعبه اذان مىگويد و يكى از آنها گفت : اگر خدا خشمگين شود اين شخص را تغيير مىدهد پس آيهء شريفهء :\r\nيا ايها الناس تا آخر آيه ، نازل شد ، به درّ المنثور ، ج 3 ، ص 98 ، رجوع كنيد .\r\n( 192 ) اين حديث را ابو داوود در ( سنن ، ) ج 2 ، ص 624 ، روايت كرده است .\r\n( 193 ) اين حديث را طبرانى از حديث عمران بن حصين روايت كرده جز اين كه گفته است : « يا معشر بنى هاشم » و سندش ضعيف است .\r\n( 194 ) شعرا / 217 : خويشاوندان نزديكت را انذار كن .\r\n( 195 ) اين حديث را از احمد و مسلم و ترمذى و ابن جرير و ابن مردويه از عايشه روايت كرده‌اند ، به درّ المنثور ، ج 5 ، ص 95 ، رجوع كنيد .\r\n","page_name":" 403 ","page_number":403},
  {"content":"\r\n\r\nهرگاه خود را به آنها منتسب سازد و در تواضع و تقوا و ترس از خدا به آنان شبيه نباشد به زبان حال خود به تبارش آسيب رسانده است .\r\nاگر بگويى : پيامبر خدا ( ص ) پس از آن كه به فاطمه و صفيّه فرمود : من شما را در نزد خدا از چيزى بىنياز نمىكنم ، فرمود : جز اين كه شما رحم و نسبى داريد كه اصل آن در دنياست و در مورد امور مربوط به خدا شما را از چيزى بىنياز نمىكنم » « 196 » ؛ و فرمود ( ص ) : « آيا ( فرزندان ) سليم به شفاعت من اميدوارند ولى فرزندان عبد المطلب به آن اميدوار نباشند » « 197 » ؛ اين حديث دلالت دارد كه به زودى شفاعت به خويشاوندان آن حضرت اختصاص مىيابد . پس بدان كه هر مسلمانى انتظار شفاعت رسول خدا را دارد و تبار نيز لايق است كه بدان اميدوار باشد ولى به اين شرط كه تقواى الهى پيشه كند و بترسد كه خدا بر او خشم بگيرد و اجازهء شفاعت او را به كسى ندهد ؛ زيرا گناهان بر دو قسمند : الف - گناهانى كه موجب خشم خدا مىشود و اجازهء شفاعت او را نمىدهد .\r\nب - گناهانى كه به سبب شفاعت مورد عفو قرار مىگيرد ، همانند گناهانى كه در محضر شاهان مىشود ، زيرا هر كسى كه در نزد شاه موقعيّتى دارد نمىتواند كسى را كه شاه سخت بر او خشم كرده است شفاعت كند . پس بعضى گناهان است كه شفاعت موجب رهايى از آن نمىشود و آيهء زير مفسّر آن است :  وَ لا يَشْفَعُونَ إِلَّا لِمَنِ ارْتَضى  « 198 » و نيز گفتهء خداوند :  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ  « 199 » ؛ و نيز گفتار خدا :  لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا  « 200 » ؛ و نيز آيهء :\r\n\r\n\r\n","description":"","footnote":"\r\n( 196 ) اين حديث بقيهء حديث پيشين است .\r\n( 197 ) اين حديث را طبرانى در الاوسط از حديث عبد اللّه بن جعفر روايت كرده است ( المغنى ) .\r\n( 198 ) انبياء / 29 : و آنها جز براى كسى كه خدا از او خشنود است ( و اجازهء شفاعتش را داده ) شفاعت نمىكنند .\r\n( 199 ) بقره / 257 : كيست كه در نزد او جز به فرمانش شفاعت كند ؟\r\n( 200 ) طه / 108 : ( در آن روز ) شفاعت ( هيچ كس ) سودى نمىبخشد جز كسى كه خداوند رحمان به او اجازه داده و از گفتار او راضى است .\r\n","page_name":" 404 ","page_number":404},
  {"content":"\r\n\r\n فَما تَنْفَعُهُمْ شَفاعَةُ الشَّافِعِينَ  « 201 » . و هرگاه گناهان به قابل شفاعت و غير قابل شفاعت تقسيم شود ناگزير ترس و بيم واجب است ؛ و اگر شفاعت هر گنهكارى قبول مىشد قريش مأمور به عبادت و نهى از معصيت نمىشدند . بنابراين افراط در گناهان و ترك تقوا به اعتماد شفاعت شبيه افراد بيمار در خواسته‌هايش به اعتماد بر پزشك داناست كه در دسترس و از پدر يا برادر مهربانتر است ، و اين نادانى است ، زيرا سعى و تلاش پزشك در بر طرف ساختن بعضى از بيماريها سودمند است نه تمام بيماريها . پس بطور كلى پرهيز نكردن به خاطر اعتماد به پزشك جايز نيست ، بلكه طبّ تا حدودى در ( درمان ) بيماريهاى سبك و در حال معتدل بودن مزاج مؤثّر است . همچنين سزاوار است كه توجّه پيامبران و صالحان به شفاعت خويشان و بيگانگان درك شود ، زيرا آن نيز همانند مثال پزشك و نوع بيماريهاست و اين نوع شفاعت ، بيم و پرهيز از گناه را بر طرف نمىسازد .\r\n5 - عجب به تبار شاهان ستمگر و ياوران آنها نه تبار دين و علم ؛ و اين كمال نادانى است و درمانش آن است كه به ستمهايشان بر بندگان خدا و رسوايى و خوارى آنها و فسادى كه در دين خدا كرده‌اند و مبغوض بودنشان در پيشگاه خدا بينديشد ، و اگر به چهره‌شان در دوزخ بنگرد و بر كثافت و تعفّن آنها آگاه شود از آنها و انتساب به آنها بيزارى جويد و هر كسى را كه به شاهان منسوب باشد بد بداند ، چون شاهان را كثيف و كوچك مىداند و اگر خوارى آنها در روز قيامت بر او كشف شود در حالى كه دشمنان به آنان ( شاهان ) در آويخته‌اند و فرشتگان موهاى بالاى پيشانيشان را گرفته و در حالى كه چهره‌هايشان روى خاك است آنان را به سبب مظلمه‌هاى بندگان به طرف آتش مىكشانند هر آينه در پيشگاه خدا از آنان برائت مىجويد و انتسابش به سگ و خوك بهتر از انتسابش به اين شاهان خواهد بود . پس بر اولاد ستمگران در صورتى كه خدا آنها\r\n\r\n\r\n","description":"","footnote":"\r\n( 201 ) مدثر / 48 : از اين رو شفاعت كنندگان به حال آنها سودى نمىبخشيد . ( شمارهء آيهء 50 مدثر اشتباه است . - م . )\r\n","page_name":" 405 ","page_number":405},
  {"content":"\r\n\r\nرا از ظلمى كه پدرانشان كرده‌اند حفظ كرده باشد سزاوار است كه بر سلامتى دينشان خدا را شكر كنند و براى پدران خود اگر مسلمان بوده‌اند آمرزش بخواهند ، امّا عجب به تبار چنان پدرانى نادانى محض است .\r\n6 - عجب به زيادى فرزندان و چاكران و قبيله و خويشان و ياوران و پيروان است چنان كه كافران گفتند :  نَحْنُ أَكْثَرُ أَمْوالًا وَ أَوْلاداً  « 202 » ؛ و مؤمنان در روز جنگ حنين گفتند :\r\n« امروز به خاطر كمى عدد مغلوب نمىشويم » « 203 » و درمانش مطالبى بود كه در تكبّر گفتيم و آن اين كه به ناتوانى خود و ناتوانى آنها بينديشد كه تمامشان بنده و عاجزند ، و مالك نفع و ضرر خودشان نيستند و :  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ ؛  پس چگونه به آنها عجب مىكنند در حالى كه هرگاه بميرد از او جدا مىشوند و در قبرش خوار و تنها دفن مىشود و فرزند و خاندان و خويشاوند و اهل قبيله‌اش با او نمىمانند و او را تحويل مارها و كژدمها و كرمها مىدهند و نمىتوانند به او كمكى بكنند ، در حالى كه از هر زمان به آنان محتاج‌تر است . همچنين در روز قيامت از او مىگريزند :     يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ     « 204 » . پس چه خيرى است در كسى كه در سخت‌ترين حالاتت از تو جدا مىشود و از تو مىگريزد و چگونه ( به آنها ) عجب مىكنى در حالى كه در قبر و قيامت و بر صراط جز عملت و لطف خدا چيزى به حال تو سودمند نيست . پس چگونه بر كسى كه به تو نفعى ندارد اعتماد كرده و نعمتهاى ( خدايى ) را كه سود و زيان و مرگ و زندگىات را در اختيار دارد فراموش مىكنى ؟ ! 7 - عجب به مال است ، چنان كه خداى متعال در خبر دادن از صاحب دو باغ\r\n\r\n\r\n","description":"","footnote":"\r\n( 202 ) سبأ / 35 : ( گفتند ) اموال و اولاد ما ( از همه ) بيشتر است .\r\n( 203 ) كمى پيش گذشت .\r\n( 204 ) عبس / 34 - 37 : در آن روز كه انسان از برادر خود فرار مىكند ، ( 34 ) و از مادر و پدرش ، ( 35 ) و زن و فرزندانش ( 36 ) در آن روز هر كدام از آنها وضعى دارد كه او را كاملا به خود مشغول مىسازد . ( 37 )\r\n","page_name":" 406 ","page_number":406},
  {"content":"\r\n\r\nفرموده آنگاه كه گفت :  أَنَا أَكْثَرُ مِنْكَ مالًا وَ أَعَزُّ نَفَراً ؛  و رسول خدا ( ص ) مردى ثروتمند را ديد كه در كنارش فقيرى نشست و او چهره در هم كشيد و لباسهايش را جمع كرد . پس حضرت فرمود : « آيا ترسيدى كه فقر او به تو برسد ؟ » « 205 » ؛ و آن عمل به سبب عجب كردن به ثروت بود . درمان اين نوع عجب آن است كه به آفتهاى مال و حقوق بسيار و گرفتاريهاى مهمّ آن و برترى فقرا و سبقت آنها به بهشت در قيامت بينديشد و نيز توجّه كند به اين كه مال مىآيد و مىرود و اصالتى ندارد و در ميان يهوديان ثروتمندتر از او هست و به گفتهء پيامبر ( ص ) بينديشد : « در همان حال كه مردى در لباس حرير خود تكبّر مىكرد ، ناگاه خدا به زمين امر كرد . پس زمين او را فرو گرفت و او همچنان در زمين فرو مىرود تا روز قيامت » . « 206 » حضرت با اين سخن به عقوبت عجب وى به مال و نفس اشاره فرمود . تمام مطالبى كه در كتاب زهد و كتاب نكوهش دنيا نقل كرديم پستى ثروتمندان و بزرگوارى فقيران در نزد خدا را بيان مىكند ، پس چگونه تصوّر مىشود كه مؤمن به ثروت خود عجب ورزد ؟ بلكه مؤمن همواره از اين بيم دارد كه مبادا در اداى حقوق مال تقصير كرده باشد ، يعنى بايد از حلال به دست آورده و در راه حق مصرف كرده باشد . و هر كس چنين حالتى نداشته باشد جايگاهش جهنّم و عاقبتش رسوايى است . پس چگونه به مال خود عجب مىكند ؟ ! 8 - عجب به اعتقاد باطل است ؛ خداوند متعال مىفرمايد :  أَ فَمَنْ زُيِّنَ لَهُ سُوءُ عَمَلِهِ فَرَآهُ حَسَناً  « 207 » ؛ و فرمود :  وَ هُمْ يَحْسَبُونَ أَنَّهُمْ يُحْسِنُونَ صُنْعاً  « 208 » .\r\nپيامبر خدا ( ص ) خبر داده است كه اين خودرأيى بر امّت آخر الزّمان غالب است و به وسيلهء آن امّتهاى گذشته هلاك شدند ، آنگاه كه به صورت گروههاى مختلف درآمدند\r\n\r\n\r\n","description":"","footnote":"\r\n( 205 ) اين حديث را احمد در باب زهد ( مسند ) روايت كرده است .\r\n( 206 ) اين حديث را مسلم در ( صحيح ) ، ج 6 ، ص 148 ، از حديث ابوهريره روايت كرده است .\r\n( 207 ) فاطر / 9 : آيا كسى كه عمل بدش براى او تزئين شده و آن را خوب و زيبا مىبيند .\r\n( 208 ) كهف / 104 : با اين حال گمان مىكنند كار نيك انجام مىدهند !\r\n","page_name":" 407 ","page_number":407},
  {"content":"\r\n\r\nو هر خودرأيى و نيز هر حزبى كه به مرام خود شادمان بود ، به هلاكت رسيد و تمام بدعت‌گزاران و گمراهان به سبب خودرأيى ، بر باطل خود پافشارى داشتند . منظور از عجب به بدعت نيك شمردن چيزى است كه خواهش نفس آدمى را با گمان به حق بودنش بدان سوق مىدهد و درمان اين نوع عجب از ديگر انواع دشوارتر است ، زيرا صاحب اعتقاد نادرست نمىداند كه در اشتباه است ، و اگر از آن آگاه بود آن را ترك مىكرد و مرضى كه ناشناخته است درمان نمىشود و چون نادانى ، مرضى ناشناخته است درمانش براستى دشوار است ، زيرا شخص عارف و آشناى به مرض مىتواند كه جهل جاهل را براى او روشن كند و آن را بر طرف سازد ، مگر اين كه جاهل خودرأى باشد ؛ در اين صورت حرف عارف و دردشناس را گوش نمىكند و او را متّهم مىسازد . پس خدا بر جاهل بلايى را مسلّط ساخته است كه او را هلاك مىكند ، در حالى كه او آن را نعمت مىپندارد . پس چگونه درمانش ممكن باشد و چگونه از چيزى كه به اعتقاد او موجب سعادتش است مىگريزد و خلاصه تنها درمان آن اين است كه همواره رأى خود را متّهم ساخته و به آن فريفته نشود ، مگر اين كه دليل قاطعى از قرآن يا سنّت يا دليل عقلى صحيح كه شامل تمام شروط باشد بر آن گواهى دهد ، و آدمى دليلهاى شرعى و عقلى و شروط آنها و موارد اشتباه آن را نمىشناسد جز با ذوقى كامل دليلهاى شرعى و عقلى و شروط آنها و موارد اشتباه آن را نمىشناسد جز با ذوقى كامل و خردى حاذق و كوشش و همّت در جستجو و ممارست قرآن و سنّت و همنشينى با علما در طول عمر و بحث كردن در علوم ؛ و با اين حال در بعضى كارها از اشتباه در امان نيست . براى كسى كه فرصت ندارد عمرش را در علم صرف كند حقّ آن است كه در مذهبها ( ى مختلف ) غور و تعمّق نكند و به آنها گوش ندهد و معتقد باشد كه خدا يكتاست و شريكى ندارد و هيچ چيز مانند او نيست و او شنوا و بيناست و پيامبرش در خبرهايى كه داده راستگوست و از سنّت پيشينيان پيروى كند .\r\nمىگويم : بلكه بايد فقط از سنّت ائمّهء هدى ، از اهل بيت پيامبر ( ص ) پيروى كند نه\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nديگر پيشوايان گذشته ، چنان كه در چند جاى كتاب اين مطلب را دانسته‌ايد .\r\nغزالى گويد : بايد از تمام آنچه در كتاب و سنّت آمده بدون جستجو و كنجكاوى و پرسش تفصيلى پيروى كند ، بلكه بگويد : ايمان آورديم و تصديق كرديم ؛ و به تقوا و پرهيز از گناهان و ادا كردن عبادات و مهربانى به مسلمين و ديگر اعمال سرگم شود .\r\nپس اگر در مذهبها و بدعتها و تعصّب ورزيدن در عقايد غور و تعمّق كند از جايى كه نمىداند هلاك مىشود . اين است شايستهء كسى كه تصميم دارد در تمام عمرش به چيزى جز علم مشغول شود . امّا كسى كه تصميم گرفته خود را براى تحصيل علم مجهّز كند نخستين كار مهمّش شناختن دليل و شروط آن است و اين از امورى است كه زمان زيادى مىطلبد ، و رسيدن به شناخت و يقين در بيشتر مطالب دشوار است و جز نيرومندانى كه به نور خداى متعال تأييد شده‌اند كسى بر آن قدرت ندارد و اين چنين فردى براستى كمياب است .\r\nبنابراين مصونيّت از گمراهى را از خدا درخواست مىكنيم و از فريب خوردن به خيالات جاهلان به او پناه مىبريم .\r\nاين است پايان كتاب نكوهش تكبّر و عجب از بخش مهلكات حجّة البيضاء فى تهذيب الاحياء و به خواست خدا پس از آن كتاب نكوهش غرور خواهد آمد . و ستايش در آغاز و انجام و در ظاهر و باطن ويژهء خداوند است .\r\n\r\n","description":"","footnote":"","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n\r\nكتاب نكوهش غرور\r\n( 1 ) و آن دهمين كتاب از بخش مهلكات حجّة البيضاء فى تهذيب الاحياست .\r\nبسم اللّه الرحمن الرحيم ستايش مخصوص خدايى است كه كليدهاى امور در اختيار او ، و كليدهاى خوبيها و بديها در قبضهء قدرت اوست . خداوندى كه دوستان خود را از تاريكيها به سوى نور هدايت مىكند و دشمنان خود را در ورطه‌هاى غرور مىافكند ؛ و درود بر محمّد ( ص ) كه آفريدگان را از تاريكى بيرون آورد ، و درود بر خاندان و يارانش كه زندگى دنيا آنان را نفريفت و شيطان آنان را مغرور نساخت « 1 » ؛ درودى كه بازگشت روزگاران و ساعتها و ماهها همچنان پياپى دوام باشد .\r\nامّا بعد ، كليه خوشبختى بيدارى و تيزهوشى و سرچشمهء بدبختى فريفتگى و غفلت است . پس هيچ نعمتى از نعمتهاى خدا بر بندگان بزرگتر از ايمان و معرفت نيست و فقط شرح صدر با نور بينش وسيله‌اى به سوى اوست و هيچ بلايى بزرگتر از كفر و معصيت\r\n\r\n\r\n","description":"","footnote":"\r\n( 1 ) اقتباس از آيه 33 ، سوره لقمان . - م\r\n","page_name":" 411 ","page_number":411},
  {"content":"\r\n\r\nنيست و جز كوردلى نشأت گرفته از جهل انگيزه‌اى براى كفر و معصيت وجود ندارد .\r\nبنابراين دلهاى زيركان و صاحبان بصيرت همانند چراغدانى است كه در آن چراغى ( پرفروغ ) باشد ؛ آن چراغ در حبابى قرار گرفته ، حبابى شفّاف و درخشنده همانند ستاره‌اى فروزان ، اين چراغ با روغنى افروخته مىشود كه از درخت پر بركت زيتونى گرفته شده كه نه شرقى است و نه غربى و آنچنان روغنش صاف و خالص است كه نزديك است بدون تماس با آتش شعله‌ور شود ؛ نورى است بر فراز نور و خدا هر كس را بخواهد به نور خود هدايت مىكند . « 2 » دلهاى فريب خوردگان : همچون ظلماتى است در يك درياى عميق ، كه موج آن را پوشانيده ، و بر فراز آن موج ديگرى است ، و بر فراز آن ابرى است تاريك ، و ظلمتهايى است كه يكى بر فراز ديگرى آنچنان كه هرگاه دست خود را خارج كند ممكن نيست آن را ببيند ! و كسى كه خدا نورى براى او قرار نداده ، نورى براى او نيست ! « 3 » و زيركان همان كسانى هستند كه خداى متعال خواسته است آنان را هدايت كند ، پس سينه‌هايشان را براى اسلام و هدايت باز و گشاده كرده است و فريب خوردگان همانهايى هستند كه خدا اراده فرموده گمراهشان كند . پس سينه‌هايشان را تنگ قرار داده گويى مىخواهد به آسمان صعود كند ؛ مغرور و فريب خورده كسى است كه چشم بصيرتش گشوده نشده تا خود عهده‌دار هدايت خويش شود و در تاريكى مانده است . پس خواهش نفس را پيشوا و شيطان را راهنماى خود ساخته است . و هر كس در اين دنيا نابينا باشد در آخرت نيز نابينا و گمراه است ؛ و چون معلوم شد كه غرور ريشهء بدبختيها و سرچشمهء مهلكات است ناگزير بايد راههاى ورود و جريان آن را و آنچه بيشتر در آن غرور هست شرح داد تا مريد پس از شناخت ، از آن بپرهيزد . بنابراين بندگان موفّق كسانىاند كه راههاى ورود آفتها و فساد را بشناسند و راه پرهيز را در پيش\r\n\r\n\r\n","description":"","footnote":"\r\n( 2 ) اقتباس از آيهء 35 ، سورهء نور . - م\r\n( 3 ) نور / 40 : و كسى كه خدا براى او نورى قرار نداده نورى براى او نيست .\r\n","page_name":" 412 ","page_number":412},
  {"content":"\r\n\r\nگيرند و كار خود را بر دورانديشى و بينش استوار سازند .\r\nما به درخواست خدا اقسام راههاى فريب و انواع علما و صالحانى را كه به ظاهر زيباى امورى كه در باطن زشت هستند فريفته شده‌اند شرح خواهيم داد و به راه فريفتگى آنان به آن امور و غفلتشان از آنها اشاره مىكنيم ، زيرا اين امور اگر چه بيش از آن است كه به شمار آيد اما مىتوان با مثلهايى هشدار داد كه ما را از برشمردن تمام موارد بىنياز كند . گروههاى فريب خورده بسيارند ولى در چهار صنف جمع مىشوند :\r\n1 - عالمان 2 - عابدان 3 - صوفيان 4 - مالداران . فريب‌خوردگان از هر گروه بسيارند و راههاى فريب خوردنشان گوناگون است . بعضى از آنها كسانى هستند كه منكر را معروف مىدانند ، مانند كسانى كه مسجد را مىسازند و آن را از مال حرام زينت مىكنند . بعضى كسانى هستند كه موارد سعى براى خدا و سعى براى خود را از هم تشخيص نمىدهند مانند واعظى كه هدفش موجّه و مقبول شدن ( نزد مردم ) است . بعضى كار مهمّتر را ترك كرده به كار غير مهمّ مشغول مىشوند ؛ بعضى ترك واجب كرده سنّت به جا مىآورند ؛ برخى مغز را رها كرده و به پوست مىپردازند ؛ مانند كسى كه در نماز تمام همّتش منحصر به درست كردن مخرجهاى حروف است ، و ديگر راههاى ورودى كه جز با شرح دادن گروههاى ( گرفتار به آن ) و زدن مثالها روشن نمىشود . ما پس از شرح نكوهش غرور و بيان حقيقت غرور و مثالهايش به ذكر غرور و فريب خوردگى علما خواهيم پرداخت .\r\n\r\nشرح نكوهش غرور و حقيقت آن و مثالهايش\r\n( 1 ) بايد دانست كه گفتار خداى متعال در نكوهش غرور كافى است :  فَلا تَغُرَّنَّكُمُ \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ *  « 4 » ؛ . . .  وَ لكِنَّكُمْ فَتَنْتُمْ أَنْفُسَكُمْ وَ تَرَبَّصْتُمْ وَ ارْتَبْتُمْ وَ غَرَّتْكُمُ الْأَمانِيُّ حَتَّى جاءَ أَمْرُ اللَّهِ وَ غَرَّكُمْ بِاللَّهِ الْغَرُورُ  « 5 » .\r\nپيامبر ( ص ) فرمود : « خوشا به خواب زيركان و افطار كردنشان چگونه شب زنده‌دارى و تلاش احمقان را ناچيز و بىارج مىسازند ، البته به اندازهء سنگينى ذرّه‌اى ( عمل ) از صاحب تقوا و يقين ، بهتر است از عمل فريب خوردگان كه زمين را پر سازد « 6 » . » پيامبر ( ص ) فرمود : « زيرك كسى است كه نفس خود را به خدمت گيرد و براى پس از مرگ عمل كند ، و نادان كسى است كه نفسش از خواهشهاى آن پيروى كند و آرزوهاى ( بدون عمل ) از خدا داشته باشد « 7 » . » تمام مطالبى كه در برترى علم و نكوهش جهل وارد شده دليل بر نكوهش غرور است ، چرا كه غرور نوعى نادانى است ، نادانى آن است كه انسان به چيزى معتقد باشد و آن را بر خلاف حقيقت ببيند ، و غرور همان جهل است با اين تفاوت كه هر جهلى غرور نيست ، بلكه در غرور وجود شخصى كه فريب خورده و چيزى كه مىفريبد لازم است .\r\nپس هرگاه شئى مجهول مورد اعتقاد چيزى مطابق با هواى نفس باشد و عامل جهل شبهه و خيال فاسدى باشد كه گمان مىرود دليل است ولى دليل نيست ، چنين جهلى غرور نام دارد . بنابراين غرور اطمينان نفس به چيزى است كه با خواهش نفسانى مطابق است و طبيعت انسان به نيرنگ و شيطان به آن مايل مىشود پس هر كس بر اساس شبههء فاسدى\r\n\r\n\r\n","description":"","footnote":"\r\n( 4 ) لقمان / 33 : مبادا زندگى دنيا شما را بفريبد و مبادا شيطان شما را مغرور سازد .\r\n( 5 ) حديد / 14 : ولى شما خود را به هلاكت افكنديد و انتظار ( مرگ پيامبر را ) كشيديد ، و ( در همه چيز ) شك و ترديد داشتيد ، و آرزوهاى دور و دراز شما را فريب داد تا فرمان خدا فرا رسيد .\r\n( 6 ) اين حديث را ابن ابى الدنيا در كتاب يقين از قول ابودرداء به همين صورت روايت كرده است . و در بعضى روايات به جاى ابى الدرداء ، ابوالورد آمده است ، عراقى گويد : اين حديث را به صورت مرفوع نديده‌ام .\r\n( 7 ) اين حديث را ترمذى و حاكم و احمد و ابن ماجه به شمارهء 4260 ، از حديث شداد بن اوس به سندى صحيح روايت كرده‌اند .\r\n","page_name":" 414 ","page_number":414},
  {"content":"\r\n\r\nمعتقد شود كه در دنيا يا آخرت به خير و سعادت رسيده مغرور است ، و بيشتر مردم به خودشان گمان خير دارند در حالى كه در آن اشتباه مىكنند . در اين صورت بيشتر مردم مغرورند ، اگر چه انواع غرور و درجات غرورشان گوناگون است تا آنجا كه غرور بعضى از آنها بيشتر و آشكارتر از بعضى است و آشكارترين و سخت‌ترين غرورها غرور كافران و گنهكاران و فاسقان است . ما در اينجا مثالهايى براى حقيقت غرور مىآوريم .\r\n\r\nمثال اوّل : غرور كافران .\r\n( 1 ) بعضى از كافران را زندگى دنيا فريفته است و بعضى را شيطان . امّا آنها كه به زندگى دنيا فريفته شده‌اند كسانى هستند كه مىگويند : نقد به از نسيه است . دنيا نقد و آخرت نسيه است ، در اين صورت دنيا بهتر است و بايد آن را انتخاب كرد ؛ و مىگويند : يقين بهتر از شكّ است و لذتهاى دنيا يقينى است و آخرت مشكوك . پس نبايد يقين را رها كرد . اين استدلالها قياسهاى فاسد و شبيه به قياس ابليس است آنجا كه گفت :  أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ *  . خداوند در قرآن به اين گروه اشاره فرموده است :  أُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ  « 8 » . درمان اين غرور يا به تصديق ايمان يا به وسيلهء برهان است امّا تصديق به ايمان خالص اين است كه اين سخن خدا را تصديق كند كه :  ما عِنْدَكُمْ يَنْفَدُ وَ ما عِنْدَ اللَّهِ باقٍ  « 9 » ، و اين گفته :  وَ ما عِنْدَ اللَّهِ خَيْرٌ وَ أَبْقى *  « 10 » ؛ و اين گفتار :\r\n وَ الْآخِرَةُ خَيْرٌ وَ أَبْقى  « 11 » ؛ و نيز آيه :  وَ مَا الْحَياةُ الدُّنْيا إِلَّا مَتاعُ الْغُرُورِ *  « 12 » .  فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ *  « 13 » .\r\n\r\n\r\n","description":"","footnote":"\r\n( 8 ) بقره / 85 : اينها همان كسانند كه آخرت را به زندگى دنيا فروخته‌اند ، لذا مجازات آنها تخفيف داده نمىشود . و كسى آنها را يارى نخواهد كرد .\r\n( 9 ) نحل / 99 : آنچه نزد شماست فانى مىشود ، امّا آنچه نزد خداست باقى مىماند .\r\n( 10 ) قصص / 61 : و آنچه نزد خداست بهتر و پايدارتر است .\r\n( 11 ) اعلى / 18 : در حالى كه آخرت بهتر و پايدارتر است .\r\n( 12 ) آل عمران / 183 : و زندگى دنيا چيزى جز سرمايهء فريب نيست !\r\n( 13 ) فاطر / 6 : مبادا زندگى دنيا شما را مغرور كند ، و مبادا شيطان شما را فريب دهد و به ( كرم ) خدا مغرور سازد .\r\n","page_name":" 415 ","page_number":415},
  {"content":"\r\n\r\nپيامبر ( ص ) گروههايى از كافران را به اين امور خبر داد پس از او تقليد و او را تصديق كردند و به او ايمان آوردند و دليل هم نخواستند « 14 » . بعضىها مىگفتند : تو را به خدا سوگند مىدهيم آيا خدا تو را به رسالت برانگيخته است ؟ پيامبر مىفرمود : آرى ، در نتيجه او تصديق مىكرد « 15 » اين ايمان ، ايمان تودهء مردم است و آن از غرور بيرون است و همانند تصديق كودك است . كودك گفته پدرش را كه حضور در مكتب را بهتر از حضور در مكان بازى است تصديق مىكند با اين كه دليل بهتر بودن مكتب را نمىداند .\r\nامّا شناخت با برهان و دليل اين است كه دليل فاسد بودن اين قياسى را كه شيطان در قلبش ترتيب داده است بداند ، زيرا فريفتگى هر مغرورى علّتى دارد و آن علّت دليل است و هر دليلى خود نوعى قياس است كه در نفس جاى گرفته و موجب مىشود آدمى به آن آرامش يابد ، اگر چه صاحب آن نفهمد و نتواند با الفاظ عالمان آن قياس را ترتيب دهد . پس در قياسى كه شيطان ترتيب مىدهد دو اصل موجود است : 1 - دنيا نقد و آخرت نسيه است اين اصل صحيح است . 2 - نقد بهتر از نسيه است ، اين اصل انسان را به اشتباه مىاندازد و حقيقت مطلب اين نيست ، بلكه اگر نقد در اندازه و هدف همانند نسيه باشد نقد به از نسيه است و اگر كمتر از نسيه باشد ، نسيه بهتر است ؛ زيرا كافر مغرور در تجارت خود درهمى خرج مىكند تا ده درهم نسيه بگيرد و نمىگويد نقد به از نسيه است ، پس نقد را رها نمىكنم ، هرگاه پزشك او را از ميوه‌جات و غذاهاى لذيذ پرهيز دهد از ترس درد بيمارى آينده بىدرنگ آن را ترك مىكند در حالى كه نقد را ترك و به نسيه راضى شده است ، تمام بازرگانان سفر دريا مىروند و رنج نقد را به خاطر آسايش و بهرهء نسيه تحمّل مىكنند و اگر ده درهم در آينده به از يك درهم در حال حاضر است\r\n\r\n\r\n","description":"","footnote":"\r\n( 14 ) مانند ايمان انصار و عمدهء اهالى مدينه .\r\n( 15 ) مانند ايمان ضمام بن ثعلبه ، احمد اين روايت را در مسند ، ج 1 ، ص 246 روايت كرده ، به ج 3 ، اسد الغابة ، ص 43 ، رجوع كنيد .\r\n","page_name":" 416 ","page_number":416},
  {"content":"\r\n\r\nپس لذّت دنيا را از نظر مدّتش با مدّت آخرت مقايسه كنيد چرا كه طولانىترين عمر انسان ( معمولا ) صد سال است و آن از نظر زمانى يكدهم از ده يك ، يك ميليونيم جزء آخرت نيست ، و گويى يك نعمت را ترك كرده تا يك ميليون بلكه نعمتهاى بىنهايت را به دست آورد ، و اگر از نوع بنگرد لذّتهاى دنيا را تيره و آميخته به انواع كدورتها مىبيند و لذّتهاى آخرت را خالص و بدون كدورت مىيابد ، در اين صورت جملهء نقد بهتر از نسيه است ، اشتباه مىباشد و آن غرورى است كه منشاء آن قبول لفظ عام و مشهورى است كه گفته شده و از آن چيز خاصّى قصد شده است و مغرور از معناى خاص آن غافل شده است ، زيرا قصد كسى كه گفته است « نقد به از نسيه است » اين است كه نقد بهتر از نسيه‌اى است كه همانند خودش باشد اگر چه آن را بصراحت نگفته است ، در اين موقع شيطان به قياس ديگرى پناه مىبرد و آن اين كه : يقين به از شك است ، دنيا يقينى است و آخرت مشكوك ، و فساد اين قياس بيش از اوّل است ، زيرا هر دو اصل آن باطل است وقتى يقين به از شك است كه مانند هم باشند و گرنه تاجر به زحمت خود ( در تجارت ) يقين دارد و در سود بردن شك دارد ، و فقيه مستنبط در اجتهاد خود يقين دارد ولى در رسيدن به درجهء علم مشكوك است ، شكارچى در رفتنش به شكارگاه يقين دارد امّا در شكار كردن مشكوك است . همچنين دور انديشى عادت تمام خردمندان است و تمام آن موارد ترك كردن يقين به واسطهء امور مشكوك است ، ولى تاجر مىگويد : اگر تجارت نكنم گرسنه مانده و زياد ضرر مىكنم و اگر تجارت كنم رنجم اندك و ربحم بسيار مىشود . همچنين بيمار داروى ناگوار ، تلخ و ناخوشآيند را مىآشامد در حالى كه به تلخى دارو نسبت به بيمارى و مرگى كه از آن بيم دارد اندك است .\r\nهمچنين كسى كه در آخرت ترديد دارد به موجب دورانديشى بر او لازم است بگويد :\r\nايام صبر ( در دنيا ) كه آخر عمر است نسبت به آنچه دربارهء آخرت مىگويند ، اندك است ، و اگر آنچه دربارهء آخرت مىگويند دروغ باشد جز بهره‌مندى از نعمتهاى دنيا در\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nدوران حياتم چيزى را از دست نمىدهم در حالى كه از ازل تا كنون معدوم بوده و از نعمتهاى دنيا برخوردار نبوده‌ام و فرض مىكنم همچنان در عدم مانده‌ام ، و اگر آنچه را به آخرت گفته شده راست باشد تا ابد در دوزخ خواهم ماند و اين غير قابل تحمّل است ، از اين رو على ( ع ) به يكى از بىدينان فرمود : « اگر آنچه ( دربارهء دروغ بودن آخرت ) مىگويى درست باشد ما و تو رهايى يافته‌ايم و اگر آنچه ما ( راجع به آخرت مىگوييم ) راست باشد ما رها شده و تو هلاك مىشوى « 16 » » . حضرت اين سخن را به خاطر شك داشتن در آخرت نفرمود ، بلكه با شخص ملحد و بىدين به اندازهء خردش سخن گفت و برايش بيان كرد كه اگر چه به آخرت هم يقين نداشته باشد مغرور است . امّا اصل دوم سخن شخص بىدين كه آخرت مشكوك است ، اين نيز اشتباه است بلكه آخرت در نزد مؤمنان يقينى است و يقين آنان به آخرت دو مدرك دارد : يكى ايمان و تصديق به تقليد از پيامبران و عالمان و آن نيز غرور را مىزدايد و آن دريافت يقين عوام و بيشتر خواص است و مثلشان مثل بيمارى است كه درمان مرضش را نمىداند و تمام پزشكان و اهل صناعت اتّفاق نظر دارند كه درمان او فلان گياه است پس نفس بيمار به تصديق آنها مطمئن مىشود و از آنها دليل نمىطلبد ، بلكه به گفتهء ايشان مطمئن شده به آنان عمل مىكند و اگر شخص روستايى عامى يا فرد سرگشته‌اى در اين مورد پزشكان را تكذيب كند در حالى كه بيمار به تواتر و قراين احوال مىداند كه تعداد پزشكان زيادتر و فضل آنها بيشتر است و از او به پزشكى داناترند ، بلكه تكذيب كننده از طبّ آگاهى ندارد ، از گفتار پزشكان به دروغگويى تكذيب كننده معتقد مىشود و به گفتهء وى به دروغگويى پزشكان معتقد نمىشود و در علم خود به گفتهء او فريفته نمىشود و اگر به گفتهء تكذيب كننده اعتماد كند و گفتهء پزشكان را رها سازد سرگشته و مغرور خواهد بود . همچنين\r\n\r\n\r\n","description":"","footnote":"\r\n( 16 ) به كافى ، ج 1 ، ص 78 ، رجوع كنيد ، نظير همين حديث از حضرت صادق و حضرت رضا ( ع ) در جواب زنديقى روايت شده است .\r\n","page_name":" 418 ","page_number":418},
  {"content":"\r\n\r\nكسى كه بينديشد كسانى را كه به آخرت يقين دارند ، و از آخرت خبر مىدهند و مىگويند تقوا داروى سودمندى در رسيدن به سعادت اخروى است ، بهترين آفريدگان خدا و والاترين مردم از نظر درجهء بينش و عقل و معرفت خواهد شناخت ، آنان انبياء و اولياء و حكيمان و عالمانند و در آن اعتقاد اصناف مردم از آنها پيروى مىكنند و بندرت چند باطل‌گرا در ميانشان يافت مىشود كه شهوت بر آنها غالب شده و نفوسشان به بهره ورى از دنيا مايل شود ، و ترك شهوتها بر ايشان و اقرار به اين كه دوزخى هستند سخت مىآيد . از اين رو آخرت را انكار و انبياء را تكذيب مىكنند ، و چنان كه گفته كودك و شخص روستايى عامى اطمينانى را كه در دل از سخن مورد اتّفاق پزشكان به وجود آمده بر طرف نمىسازد ، گفتار نادانى كه بردهء شهوتها شده و نيز در درستى گفته‌هاى انبياء و علماء ترديد ايجاد نمىكند و اين اندازه ايمان براى تمام مردم كافى است و آن يقين قطعى است كه شخص را ناگزير به عمل وا مىدارد و غرور به وسيله آن بر طرف مىشود .\r\nامّا مدرك دوم براى شناخت آخرت وحى و الهام است ، وحى ويژهء انبياء و الهام مخصوص اولياست و چنين نپنداريد كه شناخت پيامبر نسبت به امر آخرت و امور دين به تقليد جبرئيل و با شنيدن از اوست ، چنان كه شناخت شما تقليد از پيامبر است . تا شناخت شما مانند شناخت پيامبر باشد و اختلاف فقط در شخص مقلّد است ، بعيد است كه چنين باشد ، زيرا تقليد معرفت و شناخت نيست بلكه اعتقادى صحيح است در حالى كه پيامبران عارف به حقايق‌اند ، يعنى حقيقت اشياء آن چنان كه هست برايشان كشف شده و با چشم باطن آنها را مشاهده كرده‌اند . چنان كه شما محسوسات را با چشم ظاهر مشاهده مىكنيد . بنابراين انبياء از آنچه مشاهده كرده‌اند خبر مىدهند نه از شنيدن و تقليد ، به اين صورت كه حقيقت روح براى آنها كشف شده و اين كه روح از امر خداست ( عالم امر ) و مقصود از امر خدا امر در مقابل نهى نيست ، چرا كه امر در مقابل نهى سخن است و روح سخن نيست و مقصود از امر « شأن » هم نيست تا مقصود از آن\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nفقط مخلوق خدا باشد ، چون امر به معناى شأن شامل تمام مخلوقات مىشود بلكه دو عالم داريم : عالم امر و عالم خلق ، و عالم خلق و امر هر دو از آن خداست . پس اجسامى كه مقدار دارند از عالم خلق است ، زيرا خلق همان تقدير است ، و هر موجودى از داشتن مقدار منزّه باشد از عالم امر است ، و شرح آن پرده برداشتن از سرّ روح را مىطلبد و چون به بيشتر مردم از شنيدن آن ضرر مىرسد مجاز به بيان آن نيستيم ، مانند سرّ « قدر » كه افشا كردن آن ممنوع است . پس هر كس سرّ روح را بشناسد نفس خويش را خواهد شناخت و چون نفس خود را بشناسد پروردگار خويش را نيز خواهد شناخت و هرگاه نفس خود و پروردگارش را شناخت بداند كه روح طبيعة و فطرة امرى ربّانى است و بداند كه روح در جهان مادّه غريب ( دور از وطن ) است و به مقتضاى طبيعت ذاتى خود به زمين فرود نيامده بلكه به وسيلهء امرى فرود آمده كه بر او عارض شده و با ذات او بيگانه است و آن امر عارضى بيگانه بر آدم ( ع ) وارد شد كه از آن به معصيت تعبير شده است و آدم را از بهشتى كه با مقتضاى ذات او مناسبتر بود فرود آورد ، چرا كه ذات آدم در جوار پروردگار متعال و امرى ربّانى بود و علاقه‌اش به جوار الهى ذاتى است ، مگر اين كه عوارض عالم بيگانه با ذاتش او را از مقتضاى طبيعت خود منصرف سازد و در اين صورت نفس و پروردگار خود را فراموش كند و هرگاه چنين كارى بكند به خودش ستم كرده است زيرا به او گفته شده است :  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ  . « فاسقون » يعنى كسانى كه از مقتضاى طبيعت و آنچه براى آنها شايسته و سزاوار بود خارج شده‌اند ؛ گفته مىشود : فسقت الرّطبة عن كمامها هرگاه شاخه و ساقهء گياه از مجراى طبيعى خود بيرون بيايد ، و اين اشاره به اسرارى است كه عارفان از استنشاق بوى آن به وجد مىآيند و كوته‌نظران از شنيدن الفاظ آن ناراحت مىشوند ، زيرا آن كلمات و رايحهء آنها به اين كوته‌نظران ضرر مىرساند ، چنان كه بوى گل به جعل و سوسك ضرر مىزند ، و چشمان ضعيف آنها را خيره مىكند ، چنان كه خورشيد چشم\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nشب‌پرگان را خيره مىسازد ، گشوده شدن اين در از اسرار دل به عالم ملكوت معرفت و ولايت نام دارد و صاحب آن ولىّ و عارف ناميده مىشود و اين سرآغاز مقامات انبياست و آخرين مقامات اولياء اوّل مقامات انبياست و اينك بايد به مقصود خود برگرديم .\r\nبنابراين فريب شيطان كه آخرت مشكوك است ، يا به يقين تقليدى دفع مىشود يا به بينش و شهود باطنى ، مؤمنان هرگاه با زبان و اعتقادشان اوامر الهى را ضايع سازند و اعمال شايسته را ترك كنند و به شهوتها و گناهان بپردازند در اين غرور شريك كافرانند ؛ چرا كه آنها زندگى دنيا را بر آخرت ترجيح داده‌اند . آرى كار آنها سبكتر از كافران است چون اصل ايمان آنان را از كيفر دائمى حفظ مىكند و از دوزخ خارج مىشوند ، اگر چه پس از مدّتى باشد ولى آنها نيز مغرورند ، زيرا به برترى آخرت بر دنيا اعتراف كرده‌اند ولى به دنيا مايل شده و آن را ( بر آخرت ) ترجيح داده‌اند و ايمان تنها براى رستگار شدن كافى نيست خداى متعال مىفرمايد :  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  « 17 » ؛ و فرمود :  إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  « 18 » پيامبر ( ص ) به عربى باديه‌نشين فرمود : « احسان اين است كه خدا را چنان بپرستى كه گويى او را مىبينى « 19 » » ؛ و خداى متعالى فرمود :     وَ الْعَصْرِ إِنَّ الْإِنْسانَ لَفِي خُسْرٍ ، إِلَّا الَّذِينَ آمَنُوا وَ عَمِلُوا الصَّالِحاتِ     « 20 » . بنابراين در تمام قرآن وعدهء آمرزش به ايمان و عمل صالح وابسته است نه ايمان تنها . پس اينان نيز مغرورند ، يعنى آنها كه به دنيا مطمئن شده‌اند و به آن شادمانند و از نعمتهاى دنيا در رفاهند و آن را دوست مىدارند و از ترس از دست دادن\r\n\r\n\r\n","description":"","footnote":"\r\n( 17 ) طه / 82 : من كسانى را كه توبه كنند و ايمان آورند و عمل صالح انجام دهند و سپس هدايت شوند مىآمرزم .\r\n( 18 ) اعراف / 55 : زيرا رحمت خدا به نيكوكاران نزديك است .\r\n( 19 ) اين حديث را بخارى در ( صحيح ) ، ج 6 ، ص 144 ، روايت كرده و در جلد اوّل گذشت .\r\n( 20 ) عصر / 1 - 3 : به عصر سوگند ( 1 ) كه انسانها همه در زيانند ( 2 ) مگر كسانى كه ايمان آورده و اعمال صالح انجام داده‌اند . . .\r\n","page_name":" 421 ","page_number":421},
  {"content":"\r\n\r\nلذّتهاى دنيا از مرگ كراهت دارند نه به خاطر ترس پس از مرگ ، اين است مثال مؤمنان و كافرانى كه به دنيا فريفته شده‌اند .\r\nبراى فريفته شدن به خدا دو مثال از فريفته شدن كافران و گنهكاران را مىآوريم .\r\nامّا مثال غرور كافران به خدا گفتهء بعضى از آنها به دل و زبانشان است كه اگر خدا آخرتى داشته باشد ما از ديگران به آن سزاوارتريم و بهره‌مان بيش از آنهاست و حالمان بهتر ، چنان كه خداوند متعال از قول دو مردى كه با هم گفتگو مىكردند خبر داده است آنگاه كه گفت :  وَ ما أَظُنُّ السَّاعَةَ قائِمَةً وَ لَئِنْ رُدِدْتُ إِلى رَبِّي لَأَجِدَنَّ خَيْراً مِنْها مُنْقَلَباً  « 21 » . و خلاصه جريان آنها چنان كه در تفسير نقل شده اين است كه يكى از آن دو كه كافر بود قصرى به هزار دينار ساخت و باغى به هزار دينار ، و خادمانى به هزار دينار خريد و زنى به هزار دينار كابين كرد و در تمام اين موارد مؤمن به او پند مىداد و مىگفت : قصرى خريدى كه ويران مىشود چه خوب بود قصرى در بهشت مىخريدى ، و باغى خريدى كه خراب مىشود ، خوب بود باغى ماندنى در بهشت مىخريدى و خادمانى كه نميرند و نيز زنى از حوريان كه مرگ ندارند و در تمام اين نصايح كافر سخن مؤمن را ردّ مىكرد و مىگفت :\r\nآنجا خبرى نيست و هر چه گفته‌اند دروغ است و اگر راست باشد در آخرت براى من بهتر از اين خواهد بود . خداى متعال گفتهء عاص بن وائل « 22 » را نيز چنين وصف كرده است ،\r\n\r\n\r\n","description":"","footnote":"\r\n( 21 ) كهف / 35 : و باور نمىكنم قيامت برپا شود به سوى پروردگارم بازگردم ( و قيامتى در كار باشد ) جايگاهى بهتر از اين جا خواهم يافت .\r\n( 22 ) عاص بن وائل سهمى همان شقى ابتر و بدخواه پيامبر ( ص ) است كه دربارهء او نازل شد : ان شانئك هو الابتر ، همانا بدخواه تو ابتر است ، او از دشمنان پيامبر ( ص ) و ريشخندكنندگان آن حضرت بود ، او همان كسى است كه در اسلام به ابتر ملقّب شده چون گفت : « به زودى اين ابتر ( يعنى پيامبر كه فرزندى ندارد ) فردا خواهد مرد و يادش قطع مىشود » ، او از جمله كسانى است كه زينب دختر رسول خدا ( ص ) را در كجاوه‌اش ترساندند تا جنين خود را مرده سقط كرد و چون اين خبر به پيامبر رسيد تمام عاملان آن را نفرين كرد .\r\nعاص بن وائل پدر عمرو عاص معروف است كه در روز جنگ صفين ( در هنگام روبرو شدن با شمشير علىّ بن ابى طالب ( ع ) عورت خود را برهنه كرد ! و اين افتخار براى پدر ( عاص بن وائل ) كه چنين پسرى داشته و براى عمرو عاص كه چنان پدرى داشته كافى است [ لعنت بر آن پدر كه چنينش بود پسر - نفرين بر اين پسر كه چنانش بود پدر . - م . 
  ]\r\n","page_name":" 422 ","page_number":422},
  {"content":"\r\n\r\nزيرا مىفرمايد :  لَأُوتَيَنَّ مالًا وَ وَلَداً  ، پس خداى متعال در ردّ او فرمود :   أَطَّلَعَ الْغَيْبَ أَمِ اتَّخَذَ عِنْدَ الرَّحْمنِ عَهْداً كَلَّا   .\r\nاز خبّاب بن ارت « 23 » روايت شده كه گفت : من وامى بر عاص بن وائل داشتم پس از\r\n\r\n\r\n","description":"","footnote":"\r\n( 23 ) خبّاب بر وزن شدّاد ، ابن ارتّ ، با ( راء ) بى نقطه و ( ت ) نقطه‌دار مشدّد صحابى بدرى و از برترين مهاجران نخستين است . او در جنگ بدر و غزوه‌هاى پس از آن در كنار پيامبر حضور داشت و در اسلام آوردن قديم و از كسانى بود كه در راه خدا رنج كشيد و بر دين خدا صبر كرد ، او وارد كوفه شد و به سال 37 يا 39 هجرى در آنجا بدرود حيات گفت . روايت شده كه قريش برايش آتشى افروختند و او را بر روى آتش كشاندند پس آتش را خاموش نكردند ، مگر آنگاه كه پست و بلندى پشتش برابر شد و اثر آتش در جسدش آشكار بود و چون عمر پشت او را ديد گفت : تا امروز پشت مردى را مانند پشت او نديدم . در اسد الغابة است : قريش زره آهنين او را پوشاندند و در برابر خورشيد افكندند و سخت ناراحت شد ولى سخنى را كه كفّار قريش مىخواستند به آنها نگفت . روايت است كه آيه شريفه : و لا تطرد الذين يدعون ربهم بالغداة و العشى يريدون وجهه ، دربارهء خبّاب و سلمان و ابوذر و عمّار نازل شده است . از ابن عبد البرّ در الاستيعاب و ابن ابى الحديد در شرح نهج البلاغه نقل شده كه او در جنگ صفين و نهروان حضور داشت ولى از سخن نصر بن مزاحم آشكار مىشود كه نه در صفين حضور داشته نه در نهروان بلكه در كوفه درگذشته در حالى كه امير المؤمنين ( ع ) در صفين بوده است و چون آن حضرت از صفين برگشت قبر خبّاب را بيرون كوفه ديد . روايت شده كه خبّاب در مسافرتى بود پس خاندانش به پيامبر ( ص ) از تمام شدن مخارجشان شكوه كردند پيامبر ( ص ) فرمود : گوسفندانتان را نزد من بياوريد پس دست خود را بر پستان آنها كشيد و تا برگشتن خبّاب همچنان شير مىدادند . طبرسى گويد :\r\nخبّاب مردى ثروتمند بود و از عاص بن وائل مالى طلب داشت به مطالبه مال نزد او آمد عاص گفت : قرضم را نمىپردازم مگر به محمّد ( ص ) كافر شوى . خبّاب گفت : به محمّد كافر نمىشوم تا بميريم و زنده شويم ( تا قيامت ) . در مناقب است كه خبّاب بن ارت شمشيرهايى به عاص بن وائل فروخت و به مطالبه پول نزد او آمد او گفت : مگر نه اين است كه محمّد ( ص ) معتقد است اهل بهشت هر چه طلا و نقره و لباس و خادم بخواهند برايشان هست ؟ خبّاب گفت : چنين است . عاص گفت : « مهلتم بده تا در آنجا حقّت را بپردازم به خدا تو و يارانت در بهشت بهتر از من نيستيد . پس اين آيه نازل شد :  أَ فَرَأَيْتَ الَّذِي كَفَرَ بِآياتِنا  - تا آخر آيه . فردا .\r\nدر اعلام الورى ، ص 57 از خبّاب نقل كرده كه گفت : خدمت رسول خدا آمدم و حضرت در سايهء كعبه به برد خود تكيه داده بود و ما از مشركان سختيها ديده بوديم . عرض كردم . آيا خدا را نمىخوانى ؟ پس حضرت نشست در حالى كه صورتش سرخ شده بود و فرمود : پيش از شما كسانى بودند كه با ابزارهاى آهنين نظير شانه ، گوشت و عصب بدنشان را مىكندند و اين عمل موجب نمىشد كه از دين خدا برگردند ، بر سر آنها ارّه كشيده و دو نيم مىكردند ولى از دينشان بر نمىگشتند و از خدا اين كار را آرزو مىكردند تا آنجا كه شخص سواره از صنعا ( ى يمن ) تا حضرموت را مىپيمود و جز از خدا از چيزى نمىترسيد يا از گرگ بر گوسفند خود بيمناك نبود . اين حديث را بخارى در ( صحيح ) ، ج 5 ، ص 56 ، روايت كرده است .\r\nابن ابى الحديد گويد : خبّاب از فقيران مسلمان و بهترين آنها بود و در جاهليّت آهنگرى بود كه شمشير مىساخت و در اسلام قديم و با سابقه بود . پايان . به گفته طبرسى ( ره ) خبّاب در ابتدا ثروتمند بود و چون مسلمان شد كفّار قريش اموالش را گرفتند پس براى حفظ دين خود گريزان شد و به مدينه هجرت كرد و از فقيران مسلمين گرديد ، به سفينة البحار ، ج 1 ، ص 372 ، رجوع كنيد . روايت شده چون امير المؤمنين ( ع ) از صفين به كوفه روى آورد و در هنگام ورود به كوفه از خانه‌هاى بنى عوف عبور كرد هفت يا هشت گور ديد . پرسيد : اين گورها چيست ؟ عرض شد : خبّاب بن ارت پس از بيرون رفتن شما درگذشت و وصيّت كرد در پشت كوفه دفن شود در حالى كه ( قبلا ) مردم در خانه‌ها و جلو آنها دفن مىشدند و پس از دفن خبّاب مردم در كنار او دفن شدند .\r\nپس حضرت فرمود : « خدا خبّاب را رحمت كند ، با ميل مسلمان شد و مجاهد زيست و به بدنش آسيبها رسيد و خدا اجر هيچ نيكوكارى را ضايع نمىكند » . آنگاه آمد و در كنار قبرشان ايستاد و گفت : « اى مؤمنانى كه در خانه‌هاى ترسناك خالى هستيد ، بر شما درود باد - تا آخر آنچه حضرت ( ع ) فرمود » .\r\n","page_name":" 423 ","page_number":423},
  {"content":"\r\n\r\nاو مطالبه كردم و او ادا نكرد ، گفتم : من آن را در آخرت خواهم گرفت . پس گفت : هرگاه آخرت شد در آنجا مال و فرزندانى دارم و قرضت را ادا خواهم كرد . پس خداى متعال اين آيه را نازل فرمود :  أَ فَرَأَيْتَ الَّذِي كَفَرَ بِآياتِنا وَ قالَ لَأُوتَيَنَّ مالًا وَ وَلَداً  « 24 » تا آخر آيات ؛ و خداى متعال فرمود :  وَ لَئِنْ أَذَقْناهُ رَحْمَةً مِنَّا مِنْ بَعْدِ ضَرَّاءَ مَسَّتْهُ لَيَقُولَنَّ هذا لِي وَ ما أَظُنُّ السَّاعَةَ قائِمَةً وَ لَئِنْ رُجِعْتُ إِلى رَبِّي  تا آخر آيه « 25 » . تمام اين موارد فريفته شدن به خداست و علّتش قياسى از قياسهاى ابليس است . دليل فريفتگى اين است كه مترفين يك بار به نعمتهايى كه خدا در دنيا به آنها داده مىنگرند و نعمتهاى آخرت را با آنها قياس مىكنند و نيز خدا در دنيا عذابشان را به تأخير مىاندازد و آنها عذاب آخرت را با عذاب دنيا قياس مىكنند ، چنان كه خداوند متعال مىفرمايد :  وَ يَقُولُونَ فِي أَنْفُسِهِمْ لَوْ لا يُعَذِّبُنَا اللَّهُ بِما نَقُولُ حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ  « 26 » بار ديگر به مؤمنان مىنگرند كه درويش و ژوليده و غبار آلوده‌اند ، پس آنها را كوچك شمرده و تحقير مىكنند و\r\n\r\n\r\n","description":"","footnote":"\r\n( 24 ) مريم / 80 : آيا نديدى كسى را كه آيات ما را انكار كرد و گفت اموال و فرزندان فراوانى نصيبم خواهد شد ! حديث را بخارى در ( صحيح ) ، ج 6 ، ص 119 ، روايت كرده است .\r\n( 25 ) فصلت / 50 : و هرگاه او را رحمتى از سوى خود بعد از ناراحتى بچشانم مىگويد : اين به خاطر شايستگى و استحقاق من بوده و گمان نمىكنم قيامت برپا شود ( و به فرض كه قيامتى باشد ) هرگاه به سوى پروردگارم بازگردم . . .\r\n( 26 ) مجادله / 9 : و در دل مىگويند چرا خداوند ما را به خاطر گفته‌هايمان عذاب نمىكند ؟ جهنّم براى آنها كافى است ! وارد آن مىشوند و بد جايگاهى است .\r\n","page_name":" 424 ","page_number":424},
  {"content":"\r\n\r\nمىگويند :  أَ هؤُلاءِ مَنَّ اللَّهُ عَلَيْهِمْ مِنْ بَيْنِنا  « 27 » ؛ و مىگويند :  لَوْ كانَ خَيْراً ما سَبَقُونا إِلَيْهِ  « 28 » ؛ و ترتيب قياسى كه آنها در دل تنظيم كرده‌اند اين است كه مىگويند : خدا در دادن نعمتهاى دنيا به ما احسان كرده و هر احسان كننده‌اى ( شخص احسان شده را ) دوست دارد و هر دوستدارى در آينده نيز احسان مىكند چنان كه شاعر مىگويد :\r\n كما احسن الله فيما مضى * كذلك يحسن فيما بقى « 29 » \r\nشخص مترف آينده را با گذشته قياس مىكند به اين خاطر كه محبّت و بخشش گذشته الهى را به آينده مرتبط مىسازد . و مىگويد : اگر من در پيشگاه خدا محبوب و گرامى نبودم به من احسان نمىكرد . اشتباه در اين نيست كه هر احسان كننده‌اى دوست است بلكه اشتباه در گمان اوست كه نعمت دادن خدا به او در دنيا احسان است . پس به خدا فريفته شده زيرا مىپندارد كه وى در پيشگاه خدا گرامى است به دليلى كه در نزد صاحبان بينش بزرگوارى او را ثابت نمىكند ، بلكه خوارى او را مىرساند ، مثال آن اين است كه دو بندهء كوچك در نزد مردى باشند كه يكى را دشمن و ديگرى را دوست مىدارد . پس از آن بنده‌اى را كه دوست دارد از بازى كردن منع مىكند و به مكتب مىفرستد و براى آموختن ادب در مكتب حبس مىكند ، و از ميوه‌جات و غذاهاى لذيذ كه برايش مضرّ است منع كرده داروهايى را كه مفيد است به او مىخوراند ؛ و آن غلامى را كه دشمن مىدارد به حال خود رها مىسازد تا هرطور مىخواهد زندگى و بازى كند و به مكتب نمىرود و هر چه مىخواهد مىخورد . پس اين بندهء رها شده مىپندارد كه در نزد آقاى خود دوست داشتنى و بزرگوار است ، چرا كه به او توان بهره‌مندى از خواسته‌ها و لذّتهايش را داده و در تمام غرضهايش او را كمك كرده و او را ممنوع نساخته است و\r\n\r\n\r\n","description":"","footnote":"\r\n( 27 ) انعام / 53 : آيا اينها هستند كه خداوند از ميان ما ( برگزيده ) و بر آنها منت گذارده ( و نعمت ايمان به آنها بخشيده ) .\r\n( 28 ) احقاف / 10 : اگر ( اسلام ) چيز خوبى بود هرگز آنها بر ما پيشى نمىگرفتند .\r\n( 29 ) خداوند چنان كه در گذشته احسان كرده است در باقيماندهء عمر نيز احسان خواهد كرد .\r\n","page_name":" 425 ","page_number":425},
  {"content":"\r\n\r\nاين عين غرور است . همچنين است نعمتها و لذّتهاى دنيا ، زيرا آنها هلاك كننده است و انسان را از خداى متعال دور مىكند و او بنده‌اش را از پرداختن به دنيا باز مىدارد ، در حالى كه دنيا را دوست دارد چنان كه بعضى از شما مريض خود را از غذا و نوشيدنى پرهيز مىدهيد ، در حالى كه آن را دوست دارد ، در حديث چنين آمده است « 30 » و هرگاه دنيا به صاحبان بينش روى آورد غمگين شده مىگفتند : گناهى است كه زود كيفر شده است و اقبال دنيا را نشانهء خشم خدا و اهميّت ندادن او به خودشان مىدانستند و هرگاه فقر به آنها روى مىآورد مىگفتند : خوشا به شعار صالحان . ولى هرگاه دنيا به فريب خوردگان روى مىآورد مىپنداشتند كه كرامتى از طرف خداست و هرگاه دنيا روى برمىگرداند مىپنداشتند كه خوار شده‌اند ؛ چنان كه خداوند از اين حال خبر داده ، و فرموده است :   فَأَمَّا الْإِنْسانُ إِذا مَا ابْتَلاهُ رَبُّهُ فَأَكْرَمَهُ وَ نَعَّمَهُ ؛ فَيَقُولُ رَبِّي أَكْرَمَنِ وَ أَمَّا إِذا مَا ابْتَلاهُ فَقَدَرَ عَلَيْهِ رِزْقَهُ ؛ فَيَقُولُ رَبِّي أَهانَنِ .   پس خدا به اين گمان جواب داده است « كلّا « 31 » » . خداوند بيان فرموده كه اين گمان غرور است . بعضى گفته‌اند : خداوند با كلمهء « كلّا » هر دو ( كرامت و هوان ) را تكذيب كرده و مىفرمايد : « اين انعام من به كافران نه كرامت است نه هوان و خوارى بلكه بزرگوار كسى است كه او را به بندگى خود بزرگوارى داده‌ام خواه ثروتمند باشد خواه فقير ، خوار كسى است كه او را به سبب معصيتش خوارى داده‌ام چه مالدار باشد چه تهيدست . » درمان اين غرور شناخت نشانه‌هاى بزرگوارى و خوارى است يا به وسيلهء بينش يا تقليد ، بينش به اين حاصل مىشود كه بفهمد توجّه به تمايلات دنيوى انسان را از خدا دور ، و دورى از شهوتهاى دنيوى آدمى را به خدا\r\n\r\n\r\n","description":"","footnote":"\r\n( 30 ) اين حديث را ترمذى روايت كرده و آن را حسن دانسته است و حاكم ( در مستدرك ) ، ج 4 ، ص 309 ، روايت كرده و آن را از حديث قتادة بن نعمان صحيح دانسته است .\r\n( 31 ) فجر / 15 - 18 : امّا انسان هنگامى كه خداوند او را براى آزمايش اكرام مىكند و نعمت مىبخشد ( مغرور مىشود ) مىگويد : پروردگارم مرا گرامى داشته ! ( 15 ) و امّا هنگامى كه براى امتحان روزى را بر او تنگ بگيرد مأيوس مىشود و مىگويد پروردگارم مرا خوار كرده ! ( 16 ) چنان نيست . . ( 17 ) .\r\n","page_name":" 426 ","page_number":426},
  {"content":"\r\n\r\nنزديك مىكند و درك اين حقيقت به وسيلهء الهامى است كه در درجات عارفان و اولياء حاصل مىشود ، و شرح آن جزء علوم و مكاشفه است و بحث آن در علوم معامله نمىگنجد ، امّا شناخت نكتهء ياد شده از راه تقليد و تصديق اين است كه به قرآن ايمان بياورد و پيامبر خدا ( ص ) را تصديق كند . خداى متعال مىفرمايد :   أَ يَحْسَبُونَ أَنَّما نُمِدُّهُمْ بِهِ مِنْ مالٍ وَ بَنِينَ نُسارِعُ لَهُمْ فِي الْخَيْراتِ بَلْ لا يَشْعُرُونَ   « 32 » خداوند فرموده :\r\n سَنَسْتَدْرِجُهُمْ مِنْ حَيْثُ لا يَعْلَمُونَ *  « 33 » و فرموده :  فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ  « 34 » در تفسير آيه :  سَنَسْتَدْرِجُهُمْ مِنْ حَيْثُ لا يَعْلَمُونَ *  ، گفته شده كه هرگاه مترفين گناهى كنند نعمت تازه‌اى برايشان پديد مىآوريم تا بر غرور آنها افزوده شود .\r\nخداوند متعال مىفرمايد :  إِنَّما نُمْلِي لَهُمْ لِيَزْدادُوا إِثْماً  « 35 » و فرمود   وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ . إِنَّما يُؤَخِّرُهُمْ لِيَوْمٍ تَشْخَصُ فِيهِ الْأَبْصارُ . مُهْطِعِينَ مُقْنِعِي رُؤُسِهِمْ لا يَرْتَدُّ إِلَيْهِمْ طَرْفُهُمْ وَ أَفْئِدَتُهُمْ هَواءٌ   « 36 » و ديگر آيات و رواياتى كه در قرآن و حديث آمده است ، پس هر كس به آن ايمان بياورد از غرور رها مىشود زيرا منشاء غرور\r\n\r\n\r\n","description":"","footnote":"\r\n( 32 ) مؤمنون / 55 - 56 : آنها گمان مىكنند اموال و فرزندانى كه به آنها داده‌ايم . . . براى اين است كه درهاى خيرات را بر روى آنها بگشائيم ؟ ! ( چنين نيست ) بلكه آنها نمىفهمند ! ( شماره 58 نادرست است . - م . )\r\n( 33 ) اعراف / 182 : ( تكذيب كنندگان ) را به تدريج از آن راه كه نمىدانند گرفتار مجازاتشان خواهيم كرد .\r\n( 34 ) انعام / 44 : هنگامى كه ( اندرزها سودى نبخشيد و ) آنچه به آنها يادآورى شده بود فراموش كردند درهاى همه چيز ( از نعمتها ) را بر روى آنها گشوديم تا ( كاملا ) خوشحال شدند ( و دل به آنها بستند ) ناگهان آنها را گرفتيم ( و سخت مجازات كرديم ) در اين هنگام همه مأيوس شدند ( و درهاى اميد به روى آنها بسته شد ! ) ( شمارهء آيهء 58 انعام نادرست است . - م . )\r\n( 35 ) آل عمران / 178 : ما به آنان مهلت مىدهيم كه بر گناه خود بيفزايند . ( شمارهء آيه 173 ، آل عمران اشتباه است )\r\n( 36 ) ابراهيم / 42 - 43 : و گمان مبر كه خدا از كارهاى ظالمان غافل است ( نه ، بلكه كيفر ) آنها را تأخير انداخته براى روزى كه چشمها در آن ( از ترس و وحشت ) از حركت باز مىايستد . گردنها برافراشته ، سر به آسمان كرده ، حتى پلك چشمهايشان بىحركت مىماند ( چرا كه به هر طرف نگاه كنند نشانه‌هاى عذاب آشكار است . ) و ( لذا ) دلهايشان به كلى ( فرو مىريزد ) و خالى مىگردد .\r\n","page_name":" 427 ","page_number":427},
  {"content":"\r\n\r\nنشناختن خدا و صفات اوست ، چون كسى كه خدا را شناخت از مكر او ( خود را ) در امان نمىداند و به اين خيالهاى باطل فريفته نمىشود و به فرعون و قارون و شاهان زمين مىنگرد كه چگونه خدا در اوّل به آنها نيكى كرد سپس آنان را واژگون ساخت ، در حالى كه خدا ( بندگان را ) از مكر و استدراج خويش برحذر داشته و فرموده است :  فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  « 37 » و فرمود :  وَ مَكَرُوا مَكْراً وَ مَكَرْنا مَكْراً وَ هُمْ لا يَشْعُرُونَ  « 38 » و فرمود :  وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ  « 39 » ؛ و فرمود :    إِنَّهُمْ يَكِيدُونَ كَيْداً وَ أَكِيدُ كَيْداً فَمَهِّلِ الْكافِرِينَ أَمْهِلْهُمْ رُوَيْداً    « 40 » چنان كه براى بندهء خود رها شده ( در مثال گذشته ) روانيست استدلال كند كه چون مولا او را به حال خود رها كرده و نعمت در اختيارش قرار داده پس او را دوست دارد بلكه شايسته است بپرهيزد از اين كه كار مولا مكرى باشد ، با اين كه مولا او را از مكر خود بر حذر نداشته است . پس اگر دربارهء خدا چنين پرهيزى را دوست بدارد سزاوارتر است ، با توجّه به اين كه خداوند با دادن نعمت پس از هر گناه او را ( از مكر خويش ) بر حذر داشته است . بنابراين هر كس از مكر خدا ايمن باشد مغرور و فريفته است ، و منشأ اين غرور استدلال شخص مغرور به برخوردارى از نعمتهاى دنياست كه آن را دليل بر محترم بودن خود در پيشگاه صاحب نعمت مىداند ، و احتمال مىرود كه محترم دانستن خود در پيشگاه خدا دليل خوارى باشد ، ولى اين احتمال با هواى نفسانى سازگار نيست ، چرا كه شيطان به وسيلهء هواى نفس به آنچه با دل سازگار است به آن متمايل مىشود ؛\r\n\r\n\r\n","description":"","footnote":"\r\n( 37 ) اعراف / 99 : در حالى كه از مكر ( و مجازات ) خدا جز زيانكاران ايمن نخواهند بود .\r\n( 38 ) نمل / 52 : آنها نقشهء مهمى كشيدند و ما هم نقشهء مهمى ، در حالى كه آنها خبر نداشتند !\r\n( 39 ) آل عمران / 54 : و ( يهود و دشمنان مسيح براى نابودى او و آئينش ) نقشه كشيدند و خداوند ( بر حفظ او و آئينش ) چاره‌جويى كرد و خداوند بهترين چاره‌جويان است . ( شمارهء آيه 48 ، آل عمران اشتباه است . - م . )\r\n( 40 ) طارق / 15 - 17 : آنها پيوسته حيله مىكنند و من در مقابل آنها چاره مىكنم حال كه چنين است كافران را اندكى مهلت ده ( تا سزاى اعمالشان را ببينند ) . ( شمارهء آيه 17 ، طارق ، اشتباه است . - م . )\r\n","page_name":" 428 ","page_number":428},
  {"content":"\r\n\r\nمثلا تصديق به اين كه نعمت ، دليل بر محترم بودن صاحب نعمت در پيشگاه منعم است و اين همان حدّ غرور است .\r\n\r\nمثال دوم : مغرور شدن مؤمنان گنهكار به اين گفته است كه : خدا بخشنده است\r\n( 1 ) و ما به عفو او اميدواريم ، آنان به اين اميد تكيه كنند و در اعمال سهل‌انگار شوند ، و آرزو و فريفتگى خود را نيكو شمرده آن را اميد بنامند ؛ و گمان كنند كه اميدوارى مقام ستوده‌اى در دين است ، چرا كه نعمت خدا گسترده و رحمتش عام و بخشش او همگانى است ؛ و گناهان بندگان در برابر درياهاى رحمتش ناچيز است ؛ در حالى كه ما يكتاپرست و مؤمنيم پس به وسيلهء ايمان به خدا اميدواريم ؛ و بسا كه دليل اميدوارى آنان توسّل جستن به صالح بودن پدران و بلندى درجات آنها باشد ، مانند فريفته شدن علويان به تبارشان كه در خوف از خدا و تقوا و ديندارى با پدرانشان مخالفت مىورزند ، و مىپندارند كه آنان در پيشگاه خدا از پدرانشان گرامىترند ، زيرا پدرانشان با داشتن كمال دين و تقوا از خدا ترسان بودند و اينان با اين كه سخت فاسق و گنهكارند خود را در امان « 41 » مىدانند و آن كمال غرور و فريفتگى به خداى متعال است ، بنابراين قياس شيطان براى علويان اين\r\n\r\n\r\n","description":"","footnote":"\r\n( 41 ) صدوق - رحمة الله - در عيون اخبار الرضا ( ع ) به سندهايش از وشاء روايت كرده گفت : در خراسان همراه علىّ بن موسى ( ع ) در مجلس آن حضرت بودم و زيد بن موسى حضور داشت كه در مجلس به گروهى روى آورده بر آنها افتخار مىكرد و مىگفت : « ما و ما مىگوييم » و حضرت رضا ( ع ) به گروهى روى آورده و برايشان حديث نقل مىكرد پس گفتار زيد را شنيد به او توجّه كرد و فرمود : اى زيد گفتار ناقلان كوفه تو را فريفته است « همانا فاطمه عفّت خود را حفظ كرد و خدا ذرّيهء او را بر آتش حرام كرد به خدا ذريّهء او فقط حسن و حسين هستند و فرزندانى كه از بطن او متولّد شده‌اند ، آيا موسى بن جعفر ( ع ) كه خدا را اطاعت مىكند روز روزه مىگيرد و شب به عبادت قيام مىكند و تو معصيت مىكنى آنگاه هر دو در روز قيامت مىآييد و با هم برابر خواهيد بود تو در پيشگاه خدا عزيزترى ، على بن الحسين ( ع ) مىفرمود : « براى نيكوكار ما خانواده دو اجر و براى بدكاران ما دو برابر مجازات هست » حسن وشاء گفت : آنگاه حضرت رضا ( ع ) به من روى آورد و فرمود : اين آيه را چگونه قرائت مىكنيد : قال يا نوح انه ليس من اهلك انه عمل غير صالح ؟ عرض كردم بعضى از مردم مىخوانند : « انه عمل غير صالح » ( به صيغهء مصدر ) و بعضى از آنها به ( صيغهء ماضى ) مىخوانند پس كسى كه به صيغهء مصدر مىخواند فرزند نوح را از پدرش نفى كرده حضرت رضا ( ع ) فرمود : نه چنين است ، او پسر نوح بود ولى چون معصيت خدا كرد خدا او را از پدرش نفى كرد همچنين هر كس از ما خانواده مطيع خدا نباشد از ما نيست و تو هرگاه خدا را اطاعت كنى از ما اهل بيتى .\r\n","page_name":" 429 ","page_number":429},
  {"content":"\r\n\r\nاست كه هر كس انسانى را دوست بدارد اولادش را نيز دوست دارد و چون خدا پدرانتان را دوست دارد شما را هم دوست دارد . پس شما احتياجى به عبادت نداريد . شخص مغرور از ياد مىبرد كه نوح ( ع ) خواست كه فرزندش را با خود به كشتى ببرد و عرض كرد :  إِنَّ ابْنِي مِنْ أَهْلِي  . پس خداوند فرمود :  إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ  ؛ و ابراهيم ( ع ) براى « 42 » پدرش طلب آمرزش كرد و به حالش نفعى نداشت ، اين مورد نيز فريفته شدن به خداست ، زيرا خداى متعال فرمانبردار را دوست و گنهكار را دشمن دارد و همانطور كه خدا پدر فرمانبردار را به خاطر دشمن داشتن فرزند گنهكارش دشمن نمىدارد فرزند گنهكار را به خاطر پدر فرمانبردارش دوست نمىدارد ، و اگر دوستى از پدر به پسر سرايت مىكرد محتمل بود كه دشمنى نيز سرايت كند ، بلكه حق اين است كه  لا تَزِرُ وازِرَةٌ وِزْرَ أُخْرى *  ؛ و هر كه گمان كند كه به تقواى پدرش نجات مىيابد مانند كسى است كه پندارد با غذا خوردن پدرش سير مىشود و با آب نوشيدن او سيرآب و با درس خواندن پدرش عالم و با رفتن پدرش به زيارت خانهء خدا ، خود به كعبه مىرسد و آن را مىبيند . بنابراين تقوا واجب عينى است و هيچ پدرى به تقواى فرزندش پاداش داده نمىشود و بالعكس . پاداش تقوا در پيشگاه خداست :    يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ    . مگر از راه شفاعت براى كسى كه خدا سخت بر او خشم نگرفته باشد در نتيجه ، براى او اذن شفاعت داده شود ، چنان كه در كتاب كبر و عجب گذشت .\r\n\r\n\r\n","description":"","footnote":"\r\n( 42 ) كلمهء « اب » در لغت عرب غالبا بر پدر اطلاق مىشود و گاه بر جدّ مادرى و عمو و معلّم و مربّى انسان گفته شده است و چون وراثت نقش اساسى در انتقال روحيات پدر به فرزند دارد پدر پيامبر اولوالعزم نمىتواند بت‌پرست باشد و در هيچ يك از منابع تاريخى نام ابراهيم « آزر » نيامده بلكه همه نام پدرش را « تارخ » نوشته‌اند و در كتب عهدين نيز همين نام آمده است و با توجّه به رواياتى كه از پيامبر ( ص ) رسيده بدين مضمون كه هرگز به آلودگيهاى دوران جاهليّت آلوده نشده‌ام و از صلب پدران پاك به رحم مادران پاك منتقل شدم و بدترين آلودگيهاى دوران جاهليّت شرك است و بت‌پرستى و محمّد ( ص ) فرزند ابراهيم است نمىتواند جدّ او « آزر » بت‌پرست باشد . براى تفصيل بيشتر به تفسير نمونه ، ج 5 ، ص 303 - 305 ، نشر دارالكتب الاسلامى رجوع كنيد . - م .\r\n","page_name":" 430 ","page_number":430},
  {"content":"\r\n\r\nاگر بگوييد : پس چه اشتباهى در گفتهء گنهكاران و فاجران است كه : خدا كريم است و ما به آمرزش و رحمت او اميدواريم و خدا فرموده است : « من مورد گمان هستم پس بايد به من گمان خير داشته باشيد » « 43 » پس اين سخن درستى است كه در دلها به ظاهر مقبول است .\r\nبايد بدانيد كه شيطان آدمى را با سخنى مىفريبد كه ظاهرش مقبول و باطنش مردود است ، و اگر خوبى ظاهرش نبود دلها به آنها فريب نمىخورد ، ولى پيامبر ( ص ) پرده از روى آن برداشت و فرمود : « شخص هوشيار كسى است كه نفس خود را به خدمت گيرد و براى پس از مرگ كار كند ، و احمق كسى كه از هواى نفسانى پيروى كند و به خدا آرزومند باشد « 44 » و نام اين آرزوى ( نابجا ) به خدا را شيطان تغيير داده و اميدوارى ناميده است تا نادانان را گول بزند ؛ در حالى كه خداى متعال اميدوارى را شرح داده و فرموده است :  إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ  « 45 » يعنى اميدوارى لايق افراد نامبرده در آيه است ، چرا كه خداوند ثواب آخرت را پاداش و جزاى اعمال ذكر كرده و فرموده است :  جَزاءً بِما كانُوا يَعْمَلُونَ *  « 46 » و فرموده است :  إِنَّما تُوَفَّوْنَ أُجُورَكُمْ يَوْمَ الْقِيامَةِ  « 47 » آيا چه عقيده دارى دربارهء كسى كه براى تعمير ظروفى اجير شده و شرط كرده كه در برابر تعمير آنها اجرت دهد و شرط كننده بزرگوارى است كه اگر اجير به وعده وفا كند او نيز به وعده‌اش وفا\r\n\r\n\r\n","description":"","footnote":"\r\n( 43 ) اين حديث را طبرانى در الاوسط و ابو نعمى در الحليه ، از حديث واثلة بن اسقع به سندى صحيح چنين روايت كرده است : « ان الله يقول : انا عند ظنّ عبدى بى ، ان خيرا فخير و ان شرا فشرّ » .\r\n( 44 ) اين حديث را ابن ماجه در سنن ، به شمارهء 4260 روايت كرده چنان كه پيش از اين گذشت .\r\n( 45 ) بقره / 218 : كسانى كه ايمان آورده‌اند ، و كسانى كه مهاجرت نموده‌اند ، در راه خدا جهاد كرده‌اند ، آنها اميد به رحمت پروردگار دارند ، و خداوند آمرزنده و مهربان است . ( شمارهء آيه 219 : بقره اشتباه است .\r\n- م . )\r\n( 46 ) واقعه / 24 : اينها پاداشى است در برابر اعمالى كه انجام مىدادند .\r\n( 47 ) آل عمران / 183 : و شما پاداش خود را بطور كامل در روز قيامت خواهيد گرفت .\r\n","page_name":" 431 ","page_number":431},
  {"content":"\r\n\r\nخواهد كرد ، بلكه بيش از آنچه شرط كرده به اجير مىدهد ، پس اجير تمام ظرفها را بشكند آنگاه به انتظار اجرت بنشيند و گمان كند كه مستأجر بزرگوار است ، آيا خردمندان اجير را كه در انتظار مزد است مغرور مىدانند يا اميدوار ؟ اين خطا به خاطر عدم آگاهى از تفاوت ميان اميدوارى و مغرور شدن است ، زيرا كسى كه به چيزى اميد دارد آن را مىطلبد و هر كه از چيزى بترسد از آن مىگريزد « 48 » و كسى كه در دنيا آرزوى فرزندى دارد ولى ازدواج نمىكند يا ازدواج مىكند ولى ( با زنش ) همبستر نمىشود يا آميزش مىكند ولى نطفه‌اش را در داخل رحم نمىريزد فريب خورده است . همچنين كسى كه به رحمت خدا اميدوار است و ايمان نياورده يا ايمان آورده ولى عمل صالح انجام نداده يا عمل صالح كرده ولى ترك گناهان نكرده است مغرور است ؛ همانطور كه اگر شخصى ازدواج و آميزش كند و نطفه را در رحم بريزد و در پيدايش فرزند ميان خوف و رجا ( بيم اميد ) باقى بماند و در آفريده شدن فرزند و دفع بلاها از رحم مادر ( كودك ) به لطف خدا اميدوار باشد تا طفل به كمال برسد چنين شخصى زيرك است . و نيز هرگاه كسى ايمان بياورد و كارهاى نيك انجام دهد و گناهان را ترك كند و همچنان ميان خوف و رجا باشد ، بترسد كه مبادا اعمالش قبول نشود و ثوابى به او ندهند و فرجامش به بدى ختم شود ، و به لطف خدا اميد داشته باشد كه در دنيا و آخرت خدا او را به دين حق ثابت بدارد و دينش را از خطرهاى حالت جان دادن حفظ كند تا بر دين توحيد بميرد و قلبش را از تمايل به شهوتها در بقيّهء عمر حفظ كند تا به گناهان مايل نشود در اين صورت شخص\r\n\r\n\r\n","description":"","footnote":"\r\n( 48 ) در كافى به صورت مسند از حضرت صادق ( ع ) روايت است كه به حضرت عرض شد : گروهى گناه مىكنند و مىگويند اميدواريم و همچنان هستند تا مرگ به سراغشان مىآيد حضرت فرمود : « اينان گروهى هستند كه تمايل به آرزوها دارند ، دروغ مىگويند اميدوار نيستند ، كسى كه به چيزى اميدوار باشد آن را مىطلبد و هر كه از چيزى بترسد از آن مىگريزد » و در همان كتاب است كه به حضرت عرض شد : گروهى از دوستانتان گناهان صغيره مرتكب شده و مىگويند اميدواريم ، حضرت فرمود : « دروغ مىگويند دوست ما نيستند آنان گروهى هستند كه به آرزوها متمايلند ، كسى كه به چيزى اميدوار باشد براى آن عمل مىكند و هر كه از چيزى بترسد از آن مىگريزد و پرهيز مىكند » .\r\n","page_name":" 432 ","page_number":432},
  {"content":"\r\n\r\nزيرك و باهوشى است . و جز اين گروه افراد ديگرى هستند كه به خدا فريفته شده‌اند و هنگامى كه عذاب را مشاهده كنند به زودى بدانند كه چه كسى گمراه‌تر است و پس از زمانى اندك از خبر آن آگاه شوند ، در آن وقت است كه خواهند گفت ، چنان كه خدا از قول آنها خبر داده است :  رَبَّنا أَبْصَرْنا وَ سَمِعْنا فَارْجِعْنا نَعْمَلْ صالِحاً إِنَّا مُوقِنُونَ  « 49 » يعنى دانستيم همانطور كه فرزند جز با آميزش و ازدواج متولّد نمىشود و محصول جز با شخم زدن زمين و افشاندن بذر در آن نمىرويد در آخرت نيز جز با عمل صالح پاداشى و مزدى به دست نمىآيد ؛ پس ما را برگردان تا عمل صالح انجام دهيم ، زيرا اكنون صدق گفتارت را دانستيم كه :   وَ أَنْ لَيْسَ لِلْإِنْسانِ إِلَّا ما سَعى وَ أَنَّ سَعْيَهُ سَوْفَ يُرى   « 50 » و   كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ قالُوا بَلى قَدْ جاءَنا نَذِيرٌ   ، يعنى آيا سنّت خدا را در ميان بندگان را به گوش شما نرسانديم و اين كه خدا :\r\n تُوَفَّى كُلُّ نَفْسٍ ما كَسَبَتْ *  ؛ و اين كه  كُلُّ نَفْسٍ بِما كَسَبَتْ رَهِينَةٌ  ؛ پس چه چيز شما را به خدا مغرور ساخت ، پس از اين كه شنيديد و تعقّل كرديد ؟   وَ قالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ . فَاعْتَرَفُوا بِذَنْبِهِمْ فَسُحْقاً لِأَصْحابِ السَّعِيرِ   « 51 » اگر كسى بگويد : پس مظنّه اميدوارى و جايگاه ستودهء آن چه مىشود ؟ بايد بدانيد كه اميدوارى در دو جا ستوده است :\r\n1 - دربارهء گنهكارى است كه در گناه فرو رفته است هرگاه توبه به دلش خطور كند ، شيطان به او بگويد : كجا توبه‌ات قبول مىشود ، بدين ترتيب شيطان شخص گنهكار را از آمرزش خدا مأيوس مىكند . در اين مورد واجب است كه بنده نااميدى را با اميد\r\n\r\n\r\n","description":"","footnote":"\r\n( 49 ) سجده / 12 : پروردگارا آنچه وعده داده بودى ديديم و شنيديم ، ما را باز گردان تا عمل صالح به جا آوريم ما به قيامت ايمان داريم .\r\n( 50 ) نجم / 39 - 40 : و اين كه براى انسان جز سعى و كوشش او نيست ( 39 ) و اين سعيش به زودى ديده مىشود ( و به نتيجه‌اش مىرسد ) .\r\n( 51 ) ملك / 8 - 9 : هر زمان گروهى در آن افكنده مىشوند نگهبانان دوزخ از آنها سؤال مىكنند : مگر انذار كننده الهى به سراغ شما نيامد ؟ ( 8 ) مىگويند : آرى ، انذار كننده ، به سراغ ما آمد . . . ( 9 )\r\n","page_name":" 433 ","page_number":433},
  {"content":"\r\n\r\nريشه كن سازد و يادآور شود كه خدا كريم است و توبه را از بندگانش مىپذيرد و توبه عبادتى است كه گناهان را از بين مىبرد . خداى متعال مىفرمايد :   قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ ، وَ أَنِيبُوا إِلى رَبِّكُمْ وَ أَسْلِمُوا لَهُ   « 52 » ؛ خدا بندگانش را به توبه و بازگشت امر كرده و فرموده است :  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  « 53 » پس هرگاه بنده با توبه انتظار آمرزش داشته باشد اميدوار است و اگر در عين پافشارى بر گناه انتظار آمرزش داشته باشد مغرور است ؛ چنان كه اگر كسى در بازار است و وقت نماز جمعه بر او تنگ شده و به قلبش خطور كند كه به نماز جمعه بشتابد و شيطان به او بگويد : به نماز جمعه نمىرسى همين جا نماز بخوان ، پس شيطان را تكذيب كند و با سرعت به اميد رسيدن به نماز عازم نماز جمعه شود ، او شخص اميدوارى است ؛ و اگر به تجارت ادامه دهد و اميدوار باشد كه امام نماز را به خاطر او يا ديگر عوامل تا وسط وقت به تأخير بيندازد ناگزير شخص مغرور خواهد بود .\r\n2 - دوّمين مورد ستوده بودن اميدوارى اين است كه نفس خود را از انجام اعمال نيك و مستحبّات باز دارد و به واجبات اكتفا كند و به نعمتهاى خداى متعال و وعده‌هايى كه به صالحان داده اميدوار باشد تا بر اثر آن نشاط عبادت در او برانگيخته شود و به اعمال نيك روى بياورد و گفتار خداوند متعال را به ياد آورد :    قَدْ أَفْلَحَ الْمُؤْمِنُونَ الَّذِينَ هُمْ فِي صَلاتِهِمْ خاشِعُونَ    تا آيه   أُولئِكَ هُمُ الْوارِثُونَ ، الَّذِينَ يَرِثُونَ الْفِرْدَوْسَ هُمْ فِيها خالِدُونَ   « 54 » ، بنابراين نوع اول اميد ، آن نااميدى را كه مانع توبه است ريشه كن مىسازد و\r\n\r\n\r\n","description":"","footnote":"\r\n( 52 ) زمر / 53 - 54 : بگو : اى بندگان من كه بر خود اسراف و ستم كرده‌ايد ! از رحمت خداوند نوميد نشويد كه خدا همهء گناهان را مىآمرزد همانا او بسيار آمرزنده و مهربان است . ( 53 ) و به درگاه پروردگارتان بازگرديد و در برابر او تسليم شويد .\r\n( 53 ) طه / 82 : من كسانى را كه توبه كنند و ايمان آورند و عمل صالح انجام دهند و سپس هدايت شوند مىآمرزم .\r\n( 54 ) مؤمنون / 1 - 11 : مؤمنان رستگار شدند . ( 1 ) آنها كه در نمازشان خشوع دارند . ( 2 ) تا ( آرى ) آنها وارثانند ( 10 ) كه بهشت برين را ارث مىبرند ، و جاودانه در آن خواهند ماند . ( 11 )\r\n","page_name":" 434 ","page_number":434},
  {"content":"\r\n\r\nنوع دوّم اميد ، ضعفى را كه مانع از نشاط و آمادگى مىشود از بن برمىكند . پس هر انتظارى كه آدمى را به توبه و مهيّا شدن براى عبادت برانگيزد اميدوارى است و هر انتظارى كه موجب سستى در عبادت و ميل به بيكارى شود فريفتگى است ؛ چنان كه هرگاه ترك گناه به قلبش خطور كند و مشغول عمل عبادى شود و شيطان به او بگويد :\r\nچرا خودت را به رنج و زحمت مىافكنى در حالى كه پروردگارى كريم و آمرزنده دارى و انسان به حرف شيطان از توبه و عبادت بازداشته شود اين عين فريفتگى است . در اين جا بر بنده واجب است كه بيم را به كار بگيرد و خود را از خشم خدا و كيفر سخت او بترساند و بگويد : خدا با اين كه توبه را مىپذيرد و گناه را مىآمرزد شديد العقاب هم هست ؛ و با اين كه كريم است كافران را براى هميشه در دوزخ مىاندازد ؛ با اين كه كفرشان ضررى به ذات او ندارد ، بلكه رنج و زحمت بيماريها و فقر و گرسنگى را بر گروهى از بندگانش در دنيا مسلّط ساخته در حالى كه مىتواند آنها را بر طرف سازد ، پس كسى كه سنّتش اين است و مرا هم از كيفر خود ترسانده است چگونه از او نترسم و به او فريفته شوم ؟ بنابراين بيم و اميد دو انگيزه‌اند كه آدمى را به عمل وادار مىكنند ، و هر چه انسان را به عمل برنينگيزد آرزو و غرور است ، و اميد در تمام مردم عامل سستى آنها ( در عمل ) روى آوردن آنها به دنياست و نيز عامل روى گرداندن آنها از خدا و سعى نكردن براى آخرت است و نتيجهء اين اميد غرور است . پيامبر ( ص ) خبر داده كه غرور به زودى بر امّت آخر الزّمان « 55 » غالب مىشود و آنچه حضرت وعده داده تحقّق يافته است .\r\nمردم در دوره‌هاى نخستين از عبادات غافل نمىشدند و تكاليف خود را انجام مىدادند در حالى كه دلهايشان بيم داشت كه به سوى پروردگارشان باز مىگردند ؛ و با وجود اين كه در طول شب و روز عبادت خدا مىكردند بر خويشتن خائف بودند و در تقوا و پرهيز از شهوتها و شبهه‌ها مبالغه مىورزيدند و در خلوتها بر خود مىگريستند . امّا اكنون مردم را مطمئن و شادمان مىبينى كه از خدا بيم ندارند ، با آن كه به گناهان در\r\n\r\n\r\n","description":"","footnote":"\r\n( 55 ) در حديث ابى ثعلبه است و پيش از اين گذشت .\r\n","page_name":" 435 ","page_number":435},
  {"content":"\r\n\r\nافتاده و در دنيا فرو رفته و از خداى متعال روى گردانده‌اند و به اعتقاد خود به كرم خدا و لطف خدا مطمئن و به عفو و آمرزش او اميدوارند و به پندار آنها گويى شناختى از كرم و لطف خدا دارند كه انبياء و صالحان پيشين آن را نداشته‌اند . پس اگر با آرزو بتوان به كرم و لطف خدا رسيد ، گريه‌هاى آنان و بيم و اندوهشان براى چه بوده است ؟ و ما اين مطالب را در كتاب خوف و رجا تحقيق و نقل كرده‌ايم ، رسول خدا ( ص ) در روايتى كه معقل بن يسار نقل كرده فرموده است : « بر مردم زمانى بيايد كه قرآن در دلهاى مردان چنان كهنه شود كه لباسها بر بدنها ، كار آنها تمامى طمع است كه بيمى به همراه ندارد ؛ اگر يكى از آنها نيكى كند مىگويد : خدا از من قبول مىكند و اگر بدى كند مىگويد : خدا مرا مىآمرزد » « 56 » . پس رسول خدا خبر داده كه آنان طمع را به جاى ترس نهاده‌اند ، چون از هشدارهاى قرآن و محتواى آن بىخبرند و نظير آن را از نصرانيان خبر داده ، چرا كه فرموده است :  فَخَلَفَ مِنْ بَعْدِهِمْ خَلْفٌ وَرِثُوا الْكِتابَ  ( يعنى دانشمندان ) يأخذون عرض هذا الأدنى ( يعنى خواسته‌هاى دنيوى خودشان را مىگيرند چه حلال باشد چه حرام ) و مىگويند : سيغفر لنا « 57 » خداى متعال فرمود :  ذلِكَ لِمَنْ خافَ مَقامِي وَ خافَ وَعِيدِ  « 58 » ؛ و قرآن از اوّل تا آخرش بيم و ترس است كه هيچ كس در آن نينديشد جز اين كه اندوهش طولانى و بيمش زياد شود اگر به محتواى قرآن مؤمن باشد ؛ در حالى كه مردم را مىبينى كه آن ( قرآن ) را با شتاب قرائت مىكنند حروف را از مخارجش بيرون مىآورند و دربارهء رفع و جرّ و نصب حروف با هم مجادله مىكنند و گويى شعرى از اشعار عرب را مىخوانند به طورى كه توجّه به معانى قرآن ندارند و به عمل كردن به آن\r\n\r\n\r\n","description":"","footnote":"\r\n( 56 ) عراقى گويد : اين حديث را ابو منصور ديلمى در مسند الفردوس از حديث ابن عساب به همين صورت روايت كرده با سندى كه در آن جهالتى موجود است . و من را از حديث معقل نديده‌ام .\r\n( 57 ) اعراف / 169 : ( مىگفتند ) ( اگر ما گنهكاريم ) خداوند به زودى ما را مىبخشد .\r\n( 58 ) ابراهيم / 14 : اين ( موفقيّت ) براى كسى است كه از مقام ( عدالت ) من بترسد و از عذاب ( من ) بيمناك باشد .\r\n","page_name":" 436 ","page_number":436},
  {"content":"\r\n\r\nاهميّت نمىدهند . آيا در عالم غرورى بيش از اين تصوّر مىشود ؟ اين بود مثالهاى غرور و فريفتگى به خدا و توضيح تفاوت ميان اميد و غرور ، و نزديك به همين غرور است ، غرور گروههايى كه عبادتها و معصيتهايى دارند ، جز اين كه گناهانشان بيشتر است در حالى كه انتظار آمرزش دارند و مىپندارند كه كفّهء ( ترازوى ) حسناتشان برترى دارد با اين كه كفّه گناهانشان بيشتر است ، و اين كمال نادانى است . پس يكى را مىبينى كه چند درهمى را از حلال و حرام صدقه مىدهد ولى آنچه از اموال مسلمانان و اموال شبهه مىگيرد چند برابر آنهاست و شايد صدقه‌اى كه از اموال مسلمانان مىدهد و بر آن متّكى است ، مىپندارد كه صدقه دادن به ده درهم حلال يا حرام با خوردن هزار درهم حرام برابرى مىكند ؛ مثل او مثل كسى است كه ده درهم در كفّهء ترازويى مىنهد و در كفّهء ديگر هزار درهم و مىخواهد كه كفّهء سنگين با كفّهء سبك برابر باشد و اين كمال نادانى است . آرى آن كه در اين گروه جاى دارد مىپندارد كه عباداتش بيش از گناهانش است ، چون خود را محاسبه نمىكند و به جستجوى گناهانش نمىپردازد و هرگاه عبادتى مىكند آن را حفظ مىكند و مورد توجّه قرار مىدهد مانند كسى كه خدا را به زبان استغفار مىكند يا صد بار در روز تسبيح خدا مىگويد ، سپس غيبت مسلمانها مىكند و آبروى آنها را مىبرد و در طول روز بر خلاف رضاى خدا سخن مىگويد و توجّهش به شمارهء تسبيحايش است كه صد بار يا هزار بار استغفار كرده است ، در حالى كه تمام حرفهاى او را نويسندگان مكرّم الهى نوشته‌اند و خدا بر هر كلمه‌اى وعدهء كيفر داده و فرموده است :  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  « 59 » و او همچنان به فضيلت تسبيحها و تهليلهاى خود مىانديشد و به آنچه در كيفر غيبت كنندگان و كذّابان و نمّامان وارد شده نمىانديشد ، در حالى كه منافقان سخنانى را اظهار مىكنند كه در دل باور ندارند و ديگر آفتهاى زبان و آن غرور محض است . بجانم سوگند كه اگر نويسندگان گرامى اجرت\r\n\r\n\r\n","description":"","footnote":"\r\n( 59 ) ق / 17 : هيچ سخنى را انسان بر زبان نمىراند ، مگر اين كه نزد آن فرشته‌اى مراقب و آماده براى انجام مأموريت است .\r\n","page_name":" 437 ","page_number":437},
  {"content":"\r\n\r\nنوشتن ياوه‌هاى مكتوب او را مطالبه كنند بيش از تسبيح اوست ؛ البته در آن وقت حتّى زبانش را از بسيارى از مهمّات خود نگاه مىدارد و سخنانى را كه در فواصل زمانها گفته است به اندازهء تسبيحات خود مىشمارد تا آنجا كه از اجرت نوشتن ( مأموران الهى ) بيشتر نمىشود ، و شگفتا از كسى كه خود را محاسبه مىكند و از بيم از دست دادن يك قيراط در مزد نوشتن احتياط مىكند ولى از بيم از دست دادن بهشت اعلى و نعمتهاى آن بيم ندارد . اين مصيبتى است بزرگ براى كسى كه در آن بينديشد و ما به امرى گرفتار شده‌ايم كه اگر در آن شك كنيم از كافران منكر خواهيم بود و اگر آن را تصديق كنيم از احمقان مغرور خواهيم بود ، و اين اعمال كسى نيست كه به احكام قرآن معتقد باشد ؛ و ما به خدا پناه مىبريم كه از كافران نباشيم . پس پاك و منزّه است خدايى كه با اين بيان ما را در معرض هشيار و يقين قرار داد و چه شايسته است كه انسان از خدايى كه قادر است چنين غفلت و غرورى بر دلها مسلّط كند بترسد و از او بپرهيزد و با اعتماد بر آرزوهاى باطل و سرگرميهاى شيطانى و هواى نفس ، فريفته نشود .\r\n\r\nاصناف فريفتگان و اقسام گروههاى هر صنف\r\n\r\nاوّلين صنف فريفتگان و مغروران علمايند\r\n( 1 ) كه چند گروه مىشوند : گروهى از آنان علوم شرعى و عقلى را استوار ساخته و در آن تعمّق كرده و بدان سرگرم شده‌اند و به اعضاء و حفظ آنها از گناهان نپرداخته و اعضاء را ملزم به عبادات نساخته‌اند ، و به دانش خود فريفته شده‌اند و پنداشته‌اند كه در پيشگاه خدا مقامى دارند و در دانش به جايى رسيده‌اند كه خداوند امثال آنها را عذاب نمىكند ، بلكه شفاعت آنها را دربارهء مردم مىپذيرد و چون در نزد خدا گرامىاند خدا آنان را به خطاها و گناهانشان مؤاخذه نمىكند . اينان مغرورند زيرا اگر با چشم بصيرت بنگرند خواهند دانست كه علم دو قسم است : علم معامله كه مربوط به ظاهر است و علم مكاشفه كه مربوط به باطن است و اين\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nعلم به خداى متعال و صفات اوست كه معمولا علم معرفت نام دارد . امّا علم معامله و ظاهر مانند شناخت حلال و حرام و اخلاق ستوده و نكوهيدهء نفس و چگونگى درمان آنها و رهايى از آنهاست و اين علوم فقط براى عمل كردن است و اگر نياز به عمل نبود اين علوم ارزشى نداشت . و هر علمى كه مقصود از آن عمل باشد بدون عمل ارزشى ندارد . بنابراين داستان اين گروه از علما داستان بيمارى است كه بيماريش جز با دارويى كه از چند چيز مركّب شده باشد درمان شدنى نيست و آن دارو را جز پزشكان حاذق نمىشناسند . پس در جستجوى آن پزشك از وطنش مهاجرت و سعى مىكند به او دست يابد ، تا آن پزشك دارو را به او تعليم دهد و داروهايى را كه بايد به هم آميخته شود با انواع و اندازه‌هايش و معدنهايى كه داروها از آنها به دست مىآيد برايش شرح دهد و كيفيّت كوبيدن هر كدام و در هم آميختن آنها را به او بياموزد ، و او فرا بگيرد و نسخه‌اى خوب با خطّى خوب دريافت كند و به خانه‌اش برگردد ، در حالى كه آن داروها را مىخواند و تكرار مىكند و به بيماران مىآموزد ولى خود به آشاميدن و استعمال آن نمىپردازد . آيا به اعتقاد شما اين عمل بيمارى او را درمان مىكند ؟ دور است دور ، اگر هزار نسخه از آن بنويسد و به هزار مريض بياموزد تا همهء آنها درمان شوند و در هر شب هزار بار آن را تكرار كند بيماريش را درمان نمىكند ، مگر اين كه طلا بدهد و دارو را بخرد و با هم مخلوط كند چنان كه پزشك دستور داده و آن را بنوشد و بر تلخى آن صبر كند و نوشيدنش نيز در زمان خودش و پس از پرهيز و تمام شروطش باشد . هرگاه به همهء اينها عمل كند درمان شدنش قطعى نيست ، چه رسد كه هرگز آن را ننوشد ، پس هرگاه گمان كند كه خواندن و تكرار نسخه كافى است و او را درمان مىكند غرور و فريفتگى او آشكار شده است . همچنين است فقيهى كه علم به عبادات را استوار ساخته و به آن عمل نكرده است ؛ و علم به گناهان را مستحكم ساخته و از آن دورى نكرده است ؛ و علم به اخلاق نكوهيده را استوار ساخته و نفس خود را از آن تزكيه نكرده است و علم به اخلاق ستوده را\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاستوار كرده و به آن متّصف نشده است ؛ چنين عالمى فريفته است ، زيرا خداى متعال فرموده است :  قَدْ أَفْلَحَ مَنْ زَكَّاها  « 60 » و نفرموده است رستگار شد كسى كه كيفيّت تزكيهء نفس را بياموزد و علم تزكيه را بنويسد و به ديگران بياموزد . در اينجاست كه شيطان به او مىگويد : اين مثال تو را نفريبد ، زيرا علم به دارو مرض را بر طرف نمىكند ؛ امّا هدف تو نزديكى به خدا و پاداش اوست و علم خود ثواب را جلب مىكند و رواياتى را كه در فضيلت علم وارد شده براى او مىخواند . پس اگر اين بيچاره سبك عقل و مغرور باشد سخن شيطان با مقصود و خواسته‌اش مطابقت مىكند و به آن مطمئن شده به عمل نمىپردازد و اگر زيرك باشد به شيطان مىگويد : آيا فضيلتهاى علم را به من يادآورى مىكنى و آيات و رواياتى را كه دربارهء علم بى عمل و گنهكار وارد شده از يادم مىبرى مانند قول خداى متعال :  فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ  « 61 » ؛ و مانند اين آيه :\r\n مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً  « 62 » ؛ پس كدام رسوايى و خوارى بيشتر از تشبيه به سگ و الاغ است ؟ ! در حالى كه پيامبر ( ص ) فرموده :\r\n« كسى كه عملش زياد شود و بر هدايتش افزوده نشود فقط بيشتر از خدا دور شده است . » « 63 » پيامبر ( ص ) فرمود : « عالم در دوزخ انداخته مىشود پس روده‌هايش از شكمش بيرون مىآيد و او را در آتش مىچرخاند چنان كه درازگوش اطراف سنگ آسيا مىچرخد » « 64 » .\r\n\r\n\r\n","description":"","footnote":"\r\n( 60 ) شمس / 10 : هر كه نفس خود را تزكيه كرده رستگار شده است .\r\n( 61 ) اعراف / 176 : او همچون سگ ( هار ) است كه اگر به او حمله كنى دهانش را باز و زبانش را بيرون خواهد آورد .\r\n( 62 ) جمعه / 5 : كسانى كه مكلف به تورات شدند ولى حق آن را ادا نكردند مانند درازگوشى هستند كه كتابهايى را حمل مىكند .\r\n( 63 ) در جلد اوّل باب علم گذشت .\r\n( 64 ) كمى پيش از احمد نقل شد كه در مسند خود روايت كرده است .\r\n","page_name":" 440 ","page_number":440},
  {"content":"\r\n\r\nپيامبر ( ص ) فرمود : « بدترين مردم عالمان بدند » « 65 » ؛ و فرمود ( ص ) : « بدترين مردم از نظر عذاب در روز قيامت عالمى است كه خدا او را از عملش بهره‌مند نساخته است « 66 » .\r\nاين روايات و نظاير آن از رواياتى كه در كتاب علم در باب علامت علماى آخرت ذكر كرديم ، بىشمار است ، جز اين كه اين روايات به خواهشهاى نفسانى عالم گنهكار سازگار نيست ولى آنچه در فضيلت علم وارد شده با هواى نفس او سازگار است . پس شيطان دل اين عالم را به آنچه مىخواهد متمايل مىكند و آن عين غرور است ، زيرا اگر با چشم بصيرت بنگرد مثل او همان است كه نقل كرديم و اگر با چشمان ايمان به آن بنگرد پس همان كسى كه او را از فضيلت علم آگاه ساخته از نكوهش علماى بد نيز خبر داده كه حالشان در پيشگاه خدا از حال جاهلان بدتر است و پس از آن اگر معتقد شود كه در راه خير است با اين كه حجّت خدا بر او مؤكّد شده است كمال غرور و فريفتگى است . امّا كسى كه مدّعى علم مكاشفه و باطن است مانند علم به خدا و اسماء و صفات او و با اين حال در عمل سستى مىورزد و امر خداى متعال و حدود آن را ضايع مىكند ، فريفتگىاش بيشتر خواهد بود ؛ و داستان او مانند داستان كسى است كه مىخواهد به سلطانى خدمت كند . پس سلطان و اخلاق و صفات و رنگ و شكل و هيأت و عادت و مجلس او را بشناسد ، ولى آنچه را دوست دارد و ندارد و آنچه او را به خشم مىآورد و خشنود مىسازد نداند ، يا آنها را بداند امّا قصد خدمت كردن به او را داشته باشد ولى به تمام آنچه موجب خشم او مىشود عمل كند و تمام آنچه را دوست دارد از قيافه و شكل و سخن و حركت و سكون مهمل گذارد ، پس با قصد تقرّب جستن و يار ويژهء سلطان شدن بر او وارد شود در حالى كه به تمام اوصافى كه سلطان نمىپسندد آلوده باشد و آنچه\r\n\r\n\r\n","description":"","footnote":"\r\n( 65 ) اين حديث را بزار از حديث معاذ چنين روايت كرده است « شرار الناس شرار العلما فى الناس » .\r\n( 66 ) اين حديث را طبرانى در الصغير روايت كرده و عثمان برى در زمرهء راويان است فلاس گويد :\r\nعثمان بسيار راستگوست اما بسيار اشتباه مىكند و احمد و نسائى و دارقطنى او را ضعيف شمرده‌اند چنان كه در مجمع الزوائد ، ج 1 ، ص 185 ، آمده است .\r\n","page_name":" 441 ","page_number":441},
  {"content":"\r\n\r\nرا دوست دارد مهمل گذارد ، و به سلطان توسّل جويد به اين دليل كه سلطان را مىشناسد و تبار و اسم و شهر و صورت و شكل و عادت او را در تنبيه غلامان مىداند و از رفتار او با رعيّت آگاه است ، چنين شخصى براستى مغرور و فريفته است ؛ زيرا اگر تمام آنچه را شناخته ترك كند و تنها به شناخت خود سلطان و آنچه دوست دارد و ندارد بپردازد در اين صورت به مقصد رسيدن او يعنى تقرّب جستن به سلطان و از ياران خاصّ او بودن زودتر ميسّر خواهد شد ، بلكه كوتاهى بنده در تقوا و پيروى او از شهوتها دليل بر آن است كه در معرفت خدا تنها اسمها برايش كشف شده نه معانى ، زيرا اگر آن طور كه شايسته بود خدا را مىشناخت البتّه از او پرهيز مىكرد و مىترسيد . خداى متعال مىفرمايد :  إِنَّما يَخْشَى اللَّهَ مِنْ عِبادِهِ الْعُلَماءُ  « 67 » و در آغاز كتاب زبور اين جمله است :\r\n« اصل حكمت ترس از خداست » . ابن مسعود گويد : در ترس از خدا علم كافى است ، و براى فريفته شدن به خدا نادانى كفايت مىكند . » در اين صورت فقيه كسى است كه امر و نهى خدا را بفهمد و صفاتى را كه نسبت به خدا شايسته و ناشايسته است بداند ؛ چنين شخصى عالم واقعى است : « و خدا به هر كس قصد خير كند او را در دين فقيه گرداند » . پس هرگاه چنين صفتى نداشته باشد از فريفتگان خواهد بود .\r\nگروه ديگرى علم و عمل را استوار ساخته و به عبادتهاى ظاهرى اهتمام ورزيده و گناهان را ترك كرده‌اند ، امّا به دلهاى خود نپرداخته‌اند تا صفاتى را كه در نزد خدا نكوهيده است از بين ببرند مانند تكبّر ، حسد ، ريا ، رياست طلبى ، بلندپروازى ، بدخواهى همگان و شهرت‌طلبى در ميان بندگان خدا و شهرها ، و بسا كه بعضى از آنان نكوهيدگى آن ( صفات ) را ندانند . لذا به آنها روى آورده از آن نپرهيزند ؛ و به قول پيامبر ( ص ) توجّه نكنند كه : « كمترين ريا شرك است « 68 » » ؛ و به قول آن حضرت : « كسى كه به اندازهء\r\n\r\n\r\n","description":"","footnote":"\r\n( 67 ) فاطر / 28 : از ميان بندگان خدا تنها دانشمندان از او مىترسند .\r\n( 68 ) در كتاب نكوهش جاه و ريا گذشت .\r\n","page_name":" 442 ","page_number":442},
  {"content":"\r\n\r\nسنگينى ذرّه‌اى تكبّر در دلش باشد وارد بهشت نمىشود « 69 » » ؛ و نيز به قول آن حضرت :\r\n« حسد حسنات را مىخورد ، چنان كه آتش هيزم را « 70 » » ، و نيز : « دوستى مال و شرف در دل نفاق مىروياند چنان كه آب سبزى را مىروياند « 71 » » و ديگر رواياتى كه در تمام بخش مهلكات در اخلاق نكوهيده نقل كرديم . پس اينان ظاهر خود را آراسته و به باطن خود اهميّت نداده‌اند و سخن پيامبر ( ص ) را از ياد برده‌اند كه : « خدا به صورتها و اموالتان نمىنگرد و همانا به دلها و اعمالتان مىنگرد « 72 » » . پس اين گروه به اعمال پرداخته‌اند نه به دلها ، در حالى كه اصل دل است ، زيرا ( در آخرت ) نجات نيابد جز كسى كه با دلى سالم در پيشگاه خدا حاضر شود ؛ مثل اين گروه ( عالمانى كه به ظاهر پرداخته‌اند ) مثل چاه مبال است كه ظاهرش گچكارى شده است و باطنش بدبوست ؛ يا مانند قبور مردگان كه ظاهرش آراسته و در باطنش مردار است ؛ يا چون خانه‌اى است كه داخلش تاريك است و چراغ را بر پشت خانه نهاده‌اند ، چنان كه پشت بام خانه روشن و داخلش تاريك است ؛ يا مانند مردى است كه قصد كرده سلطان را در خانه‌اش مهمان كند ، پس در خانه‌اش را گچكارى كند و ظرفهاى زباله را در جلو خانه‌اش باقى گذارد ، و روشن است كه اين عمل فريفتگى و غرور است بلكه نزديكترين مثال به چنين شخصى مردى است كه مزرعه‌اى كشت كند و همراه با روئيدن آن علف هرزه نيز برويد كه زراعت را تباه سازد . پس دستور دهد كه زراعت را با كندن علف هرزه پاك سازند ، امّا فقط سر و اطراف علف هرزه را بكنند و ريشه‌اش همچنان قوى شود و برويد ، زيرا جاى كاشتن گناهان ، اخلاق نكوهيده‌اى است كه در دل وجود دارد و كسى كه دل را از آن اخلاق پاك نسازد عبادتهاى ظاهرش كامل نمىشود جز با آفتهاى بسيار ، بلكه او همانند\r\n\r\n\r\n","description":"","footnote":"\r\n( 69 ) در كتاب تكبّر و عجب گذشت .\r\n( 70 ) در كتاب غضب و كينه و حسد گذشت .\r\n( 71 ) در كتاب نكوهش دنيا گذشت .\r\n( 72 ) ظاهرا در كتاب عجايب القلب گذشت .\r\n","page_name":" 443 ","page_number":443},
  {"content":"\r\n\r\nبيمارى است كه گرى او ظاهر شود و مأمور شود كه دارو بنوشد و بدن را چرب كند ، چرب كردن براى زدودن آثار ظاهرى آن است و دارو براى ريشه كن ساختن اصل آن ولى او به چرب كردن قناعت كند و دارو نخورد و آنچه مادهء مرض را زياد مىكند تناول كند و همچنان روى بدن را روغن بمالد و گرى در او از مادّه‌اى كه در درون است بجوشد .\r\nگروه ديگرى از اين اخلاق باطنى آگاهند و از نكوهيدگى آن نيز از نظر شرعى مطّلع هستند امّا به سبب خودپسندى گمان مىكنند كه از آن اخلاق بدورند و در پيشگاه خدا بالاتر از آنند كه آنان را به اخلاق زشت گرفتار سازد و تنها عوام كه در علم به مقام آنها نمىرسند به آن گرفتار مىشوند . امّا فردى از اين نوع در پيشگاه خدا بالاتر از آن است كه خدا او را به آن اخلاق گرفتار كند ، پس هرگاه در او گمان تكبّر و رياست و برترى جوى و شرف آشكار شود بگويد : اين تكبّر نيست ، بلكه طلب عزّت دين و اظهار شرافت علم و يارى كردن دين خدا و خوار ساختن بدعت گذاران مخالف است . پس اگر من لباسهاى بىارزش بپوشم و در مجالس در پائين مجلس بنشينم دشمنان دين مرا سرزنش مىكنند و از آن شاد مىشوند و خوارى من خوارى اسلام است و اين انسان فريفته فراموش كرده دشمنى كه مولايش او را از آن برحذر داشته همان شيطان است و او از كارهايش شاد مىشود و او را مسخره مىكند ، و از ياد برده است كه پيامبر ( ص ) به چه چيز دين را يارى كرده و كافران را خوار ساخته است ، و آنچه از تواضع و ترك حشمت و به فقر و مسكنت قناعت كردن دربارهء گذشتگان روايت شده فراموش كرده است ، تا آنجا كه يكى از آنها به سبب مندرس بودن لباسش سرزنش شد گفت : ما گروهى هستيم كه خدا ما را به اسلام عزّت بخشيده و عزّت را در غير اسلام نمىجوييم . آنگاه اين شخص فريفتهء عزّت دين را در لباسهاى نازك از حرير ديبقى و ابريشم حرام و اسبان و مركبها مىجويد و مىپندارد كه طالب عزّت دين و شرافت علم است . همچنين هرگاه زبان را در حسد به همگنان يا كسى كه سخن او را ردّ كرده مىگشايد به خود گمان حسد\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nنمىبرد و مىگويد : همانا اين خشم براى حق و ردّ كردن كسى است كه بدون دليل ستم روا مىدارد و دشمنى مىورزد ؛ و به خود گمان نمىبرد كه اين خشم از حسد است ، بلكه مىگويد : اين غضب براى خداست و براى برگرداندن كسى است كه در تجاوز و ظلم خود بر باطل است ، و هرگز به خود گمان ندارد كه اين خشم از حسد باشد تا معتقد شود كه اگر غير او از ديگر علما مورد طعن واقع شود يا از رياست منع گردد و در رياست مورد مزاحمت قرار گيرد آيا خشم و دشمنى او مانند همين خشم فعلى خواهد بود ، در اين صورت خشمش براى خداست يا هرگاه عالمى غير از خود او مورد طعن واقع شود و از رياست منع شود خشمگين نمىشود ، بلكه گاه به آن شاد مىشود . پس خشم وى براى خويشتن است ، و حسد ورزيدنش به همگنان از پليدى باطنش است ، همچنين در اعمال و علوم خود ريا مىكند ، و هرگاه ريا به دلش خطور كند مىگويد : ريا از من دور است ، تنها هدف من از اظهار علم تأسى جستن مردم به من است تا به دين خدا هدايت شوند و از عقاب خدا رهايى يابند ، در حالى كه اين انسان فريفته نمىانديشد كه اگر مردم به ديگرى اقتدا كنند همانند اقتداى به خود او شاد نمىشود . پس اگر هدف او هدايت مردم باشد از هدايتشان به دست هر كه باشد شاد مىشود ، مانند كسى كه بندگانى بيمار دارد و مىخواهد آنها را درمان كند و برايش فرق ندارد كه به دست او يا پزشك ديگرى درمان شوند ، و بسا كه شيطان همين نكته را به او يادآور شود . بنابراين باز هم شيطان رهايش نمىكند بلكه مىگويد : دليل خوشحاليم از تأسى جستن مردم به من و هدايت يافتن آنها اين است كه هرگاه آنان به وسيلهء من هدايت شوند پاداش و ثواب به من مىرسد بنابراين شادى من از ثواب خداى متعال است نه از مقبول مردم بودن . اين پندار خود اوست ، ولى خدا از باطن او آگاه است كه اگر پيامبرى به او خبر دهد كه ثواب او در گمنامى و پنهان داشتن علم بيش از ثوابش در اظهار علم است ، و با اين حال در زندانى محبوس شود و او را به بند بكشند ، براى ويران كردن زندان و گشودن زنجيرها چاره‌اى مىانديشد تا به\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nجايى برگردد كه رياست خود ، يعنى تدريس و موعظه يا ديگر امور را آشكار سازد .\r\nهمچنين بر سلطان وارد مىشود و نسبت به او دوستى مىورزد و او را مىستايد و برايش تواضع مىكند ، و هرگاه به قلبش خطور كند كه تواضع براى شاهان ستمگر حرام است ، شيطان به او مىگويد : بعيد است كه اين عمل حرام باشد و تنها وقتى حرام است كه تواضع براى طمع در مال سلطان باشد ، امّا مقصود تو شفاعت مسلمانان و دفع ضرر از آنها و نيز دفع شرّ دشمنان از خويشتن است ، ولى خدا از درون او آگاه است كه اگر چنانچه يكى از همگنانش در نزد سلطان مقبول واقع شود و از هر مسلمانى شفاعت كند تا آنجا كه از همهء مسلمانان دفع ضرر كند ، اين كار بر او گران مىآيد ، و اگر بتواند با دروغ بستن و بدگويى از او در نزد سلطان او را بدنام مىكند . همچنين گاه غرور بعضى از اينان به جايى مىرسد كه از مال شاهان برمىدارد و هرگاه به قلبش خطور كند كه حرام است شيطان به او مىگويد : اين مالى است كه مالك ندارد ، بلكه براى مصالح مسلمانان است و تو عالم و پيشواى مسلمانانى و پايدارى دين خدا به تو است ، آيا بر تو حلال نيست كه به اندازهء نيازت از آن بردارى ؟ پس با اين نيرنگ به سه چيز فريفته مىشود :\r\n1 - در اين كه مال سلطان بدون مالك است شكى نيست . معلوم است كه سلطان از مسلمانان و شهرنشينان ماليات مىگيرد و آنها زنده‌اند و فرزندان و وارثانشان زنده‌اند ، و بالاخره اموال شاهان آميخته به حرام است و هر كس صد دينار از ده نفر غصب كند و با هم در آميزد در حرام بودن آن خلافى نيست ، ولى نمىگويد : اين مال مالك ندارد و واجب است كه ميان ده نفر تقسيم شود و به هر يك ده درهم بايد داده شود اگر چه مال هر كدام با مال ديگرى مخلوط شده است .\r\n2 - به اين گفتار خود فريفته شده كه ؛ مال سلطان براى مصالح مسلمين است و تو هم از مصالح مسلمينى و پايدارى دين به تو است ، شايد تعداد كسانى كه دينشان به وسيلهء اين عالم تباه شده و اموال شاهان را حلال دانسته و به طلب دنيا رغبت كرده‌اند و\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبه رياست روى آورده و از آخرت روى برگردانده‌اند بيش از كسانى باشد كه به وسيلهء او به دنيا بىميل شده و آن را ترك كرده و به خدا روى آورده‌اند . چنين عالمى بدون ترديد دجّال دين و مايهء استوارى مذهب شيطان است نه پيشواى دين ، زيرا امام كسى است كه در روى گرداندن از دنيا و روى آوردن به خدا به او اقتدا مىشود ، مانند پيامبران و پيروانشان ، و دجّال كسى است كه در روى برگرداندن از خدا و روى آوردن به دنيا به او تأسّى مىشود ، و شايد مردن چنين افرادى براى مسلمانان سودمندتر از زنده بودنشان باشد در حالى كه خود مىپندارد مايهء استوارى دين است و مثل او چنان است كه عيسى ( ع ) دربارهء عالم بد فرموده است : « مثل عالم بد مانند تخته سنگى است كه بر لبهء درّه قرار گرفته كه نه خود آب مىآشامد و نه مىگذارد كه آب به زراعت برسد . » انواع غرور اهل علم در اين زمانهاى اخير بيرون از شمار است و آنچه نقل كرديم مشتى از خروار بود .\r\nگروه ديگرى علوم و دانشها را استوار و اندامها را پاكيزه كرده و آنها را به عبادات آراسته‌اند و از ظاهر گناهان دورى جسته و به جستجوى اخلاق نفس و صفات دل از ريا و حسد و تكبّر و كينه و برترىجويى پرداخته‌اند و با نفوس خود در بيزارى جستن از آنها جهاد كرده و ريشه‌هاى نيرومند و آشكار آنها را از دلها بركنده‌اند ، ولى آنان پس از اين عمل فريب خورده‌اند ، زيرا در گوشه‌هاى دلشان مكرهاى پنهانى شيطان و نفس باقيمانده است كه دريافتن آن دشوار است و آنها را به فراست درنيافته و مهمل گذاشته‌اند . مثل اين گروه مثل كسى است كه مىخواهد زراعت را از علفهاى هرزه پاك سازد . پس در مزرعه دور بزند و به جستجو و كندن علفهايى بپردازد كه ديده مىشود ، و پندارد كه تمام علفهاى هرزه بيرون آمده‌اند ، و نيز از ريشه‌هاى ظريف علفهاى هرزه كه در زير خاك گسترده است غافل بماند و خود پندارد كه تمام آنها را ريشه كن ساخته است و در همان حال كه در غفلت است علفها برويد و قوى شود و از جايى كه نمىداند\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nريشه‌هاى زراعت را فاسد كند . همچنين گاه عالم تمام مجاهدات را انجام مىدهد ولى از مراقبت كردن امور پنهانى و جستجو از مسائل ظريف غافل مىماند ؛ پس مىبينى كه شب و روزش را در گردآورى علوم و مرتّب ساختن آنها و نيكو كردن الفاظ آنها و جمع كردن مصنّفات در زمينهء آنها سپرى مىكند و معتقد است كه انگيزه‌اش حرص‌ورزى بر آشكار ساختن دين خدا و منتشر كردن شريعت اوست ، در حالى كه شايد انگيزهء پنهانى او اين امور باشد : شهرت طلبى در اطراف عالم ، بسيار آمدن مردم به نزد او از نواحى مختلف ، زبان به مدح او گشودن و ستايش از زهد و ديندارى و علم او ، مقدّم داشتن او در كارهاى مهم و ترجيح دادن او در هدفها ، گرد آمدن پيرامون او براى استفادهء علمى و لذّت بردن از خوب گوش دادن مردن در هنگامى كه كلمات خوبى مىگويد ، و بهره‌مندى از سر جنباندن بر سخن او و گريستن آنان و در شگفت ماندن از او ، شادمانى به داشتن ياران بسيار و شاگردان و خوشحالى از اين كه در ميان همگنان او چنين امتيازى دارد كه ميان علم و ديندارى و زهد ظاهرى جمع كرده و مىتواند زبان طعن بر تمام روى آورندگان به دنيا بگشايد ، آن هم نه به اين خاطر كه درد دين دارد بلكه باليدن به امتيازى كه دارد ، و شايد زندگى باطنى اين بيچارهء مغرور به همان چيزى است كه برايش ترتيب داده شده و عبارت است از فرمانروايى و عزّت و فرمانبردارى ديگران از او و تعظيم كردن و ستايش ؛ و اگر دلها نسبت به او تغيير كند و اعتقادشان به زهد وى كه در اعمالش اظهار مىدارد سست شود ممكن است قلبش پريشان گردد و اذكار و تكاليفش را به هم درآميزد ، و ممكن است با هر حيله‌اى براى خود بهانه‌اى بياورد و گاه محتاج مىشود براى پوشاندن عيب خود دروغ بگويد ؛ و شايد كسى را كه نسبت به او معتقد به زهد و ديندارى است محترم و گرامى بدارد ، اگر چه اعتقادش بيش از اندازه‌اى باشد كه در او موجود است و قلبش از كسى كه اندازهء دانش و دين او را بداند متنفّر مىشود ، اگر چه درست مطابق با وضع او باشد . گاه بعضى از ياران خود را بر بعضى برترى مىدهد و معتقد است از اين\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nجهت او را ترجيح مىدهد كه در دانش و دين جلوتر است و اين عمل تنها براى اين است كه او بيشتر از او فرمان مىبرد و او را مىستايد و از ديگر يارانش بيشتر به سخنانش گوش مىدهد و بيشتر به او خدمت مىكند ، و شايد اين ياران از او بهره مىبرند و به دانش رغبت دارند ، در حالى كه او مىپندارد كه مقبول واقع شدن در نظر ياران به خاطر اخلاص و راستگويى او و پرداختن شايسته به علم خويش است . پس خداى متعال را مىستايد ، بر اين كه منافع بندگان خود را بر زبان وى جارى ساخته است و معتقد است كه اين عمل گناهانش را از بين مىبرد و به نفس خود نمىپردازد كه در اين كارها نيّت خود را تصحيح كند ، شايد اگر به او وعده دهند كه همين ثواب را به او مىدهند در صورتى كه گمنامى و انزوا گزيند و علم را پنهان بدارد ، به آن رغبت نكند ، چون در انزوا و پنهان ماندن لذّت مقبول واقع شدن و قدرت رياست را از دست مىدهد شايد مقصود از گفتهء شيطان چنين موردى باشد كه گفت : هر آدميزاده‌اى كه پندارد با علم خود جلو مرا مىگيرد ، با جهل خود به دام من مىافتد . شايد كتاب تصنيف كند و در آن بكوشد به اين گمان كه علوم الهى را براى بهره‌مند شدن ديگران جمع مىكند ، در حالى كه قصدش آن است نامش به خوب تصنيف كردن مشهور شود . پس اگر كسى ( به دروغ ) تصنيف او را به خود نسبت دهد و نام او را محو كند بر او گران مىآيد با اين كه مىداند كه ثواب استفادهء از تصنيف به مصنّف بر مىگردد و خدا مىداند كه او مصنّف است نه كسى كه ادّعا كرده است ؛ شايد تصنيف او از خودستايى خالى نباشد ، حال اين خودستايى يا روشن است با ادّعاهاى عريض و طويل ، يا ضمنى است با طعنه زدن به ديگران تا آشكار سازد كه او از كسى كه مورد طعن است داناتر است ، در حالى كه از طعنه زدن به او بىنياز بود ؛ شايد سخنى نادرست را نقل كند و به گوينده‌اش نسبت دهد و سخن مورد پسند خود را نقل كند و به گوينده‌اش نسبت ندهد ، تا گمان رود كه سخن خود اوست .\r\nپس عين آن را مانند دزد نقل مىكند يا كمى آن را تغيير مىدهد ، همچون كسى كه\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nپيراهنى را مىدوزد و آن را قبا مىكند تا شناخته نشود ؛ شايد در آراستن كلمات و آهنگ و نظم آن بكوشد تا به گفتن سخنان ناموزون منسوب نشود ، و معتقد است كه قصدش ترويج حكمت و آراستن و نيك ساختن آن است تا به بهره‌مندى مردم نزديكتر شود ؛ و بسا كه غافل باشد از آنچه نقل شده كه يكى از حكيمان سيصد و شصت كتاب در حكمت تأليف كرد . پس خداوند به پيامبر زمان او وحى كرد كه به حكيم بگو : زمين را پر از نفاق كردى و من چيزى از آن را قبول نمىكنم ؛ شايد گروهى از اين نوع فريب‌خوردگان هرگاه جمع شوند هر كدام خود را از عيبهاى نهانى دل سالم بداند ، پس اگر پراكنده شوند و از هر يك از آنان گروهى از يارانش پيروى كند هر كدام مىنگرد كه بفهمد پيروان او بيشتر است يا ديگرى و اگر پيروانش بيشتر باشد شاد شود ، اگر چه مىداند ديگرى سزاوارتر است كه پيروان بيشترى داشته باشد و نسبت به او حسد مىورزد ، پس هرگاه متفرّق شوند و به تدريس بپردازند نسبت به يكديگر مخالفت كرده حسد مىورزند و شايد اگر يكى از پيروان به مجلس استاد ديگرى برود بر قلبش گران آيد و در دل نسبت به او احساس نفرت كند و پس از آن مانند سابق در دل مايل به احترام و برآوردن حوائجش نباشد و مانند گذشته او را نستايد با اين كه مىداند مشغول تحصيل است ، و شايد براى دين اين دانشجو رفتن نزد گروه ديگر نافعتر باشد ، از آن نظر كه در اين گروه فعلى آفتى به او مىرسد و در آن گروه ديگر از آن آفت در امان است ، با اين حال استاد همچنان در دل از او متنفّر است ، و ممكن است در يكى از اساتيد مقدّمات حسد به حركت آيد كه نتواند آن را آشكار سازد . پس به دين شخص محسود طعنه مىزند تا غضب خود را بر نقص دين او حمل كند و بگويد : همانا من براى دين خدا خشم گرفتم نه براى خودم ؛ و هرگاه عيبهاى شخص مورد حسد در نزد او نقل شود بسا كه از آن شاد شود ، و اگر او را بستايند بسا كه نپسندد و بدش آيد ، و بسا كه هرگاه عيبهاى او نقل شود چهره در هم كشد و چنان وانمود كند كه از غيبت مسلمانان بيزار است ولى دلش در نهان به آن راضى باشد ، در حالى كه خدا از آن آگاه است . اين مورد و نظاير آن از عيبهاى پنهانى\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nدل است كه جز هوشمندان كسى به آن پى نمىبرد ، و جز نيرومندان ( دينى ) كسى از آن منزّه نيست ، و براى امثال ما ضعيفان طمعى در آن نيست مگر اين كه كمترين درجات نصيب ما شود ؛ يعنى انسان عيبهاى خود را بشناسد و آن را بد بداند و به اصلاح آن حريص شود . هرگاه خدا نسبت به بنده قصد خير كند او را به عيبهاى نفسش بينا سازد ، و هر كس از حسنهء خود شاد و از گناه خود ناراحت شود مورد اميد است و كار او از فريب خورده‌اى كه خود را تزكيه مىكند و به علم و عمل خويش بر خدا منّت مىنهد و مىپندارد از بهترين آفريدگان خداست به صلاح نزديكتر است . پس از غفلت و فريفتگى و از شناخت عيبهاى پنهانى به خدا پناه مىبريم . اين است فريفتگى كسانى كه علوم مهمّ را تحصيل كرده‌اند ولى در عمل كردن به علم مقصّرند . و اينك فريفتگى كسانى را ياد مىكنيم كه به علوم غير مهمّ قناعت كرده و علوم مهمّ را رها ساخته‌اند و آنان فريب خورده‌اند يا براى آن كه از اصل اين علم مهمّ خود را بىنياز مىدانند يا بدان سبب كه به علوم غير مهمّ اكتفا كرده‌اند .\r\nبعضى از اين فريب خوردگان كسانى هستند كه به علم فتوا دادن در نزاع و معاملات دنيوى كه براى زندگى در ميان مردم رايج است ، اكتفا كرده‌اند و نام آن را فقه و علم مذهب گذاشته‌اند و بسا كه با توجّه به اين كارها ، اعمال ظاهرى و باطنى را تباه ساخته و به اعضاء ( و اصلاح آنها ) نپرداخته و زبان را از غيبت و شكم را از حرام و پا را از رفتن به دربار شاهان حفظ نكرده‌اند ؛ همچنين باقى اعضاى بدن ، و نيز دل خود را از تكبّر و ريا و حسد و ديگر مهلكات باز نداشته‌اند . اين گروه از دو نظر فريب خورده و مغرورند :\r\n1 - از نظر عمل 2 - از نظر علم . اما دليل فريفتگى عملى آنان را نقل كرديم و گفتيم مثل آنها مثل بيمارى است كه چون نسخه دارو را فرا گرفت ( به جاى عمل ) به تكرار و حفظ و آموختن آن به ديگران مشغول شود ؛ نه بلكه ، مثل او مثل كسى است كه\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبيمارى بواسير و برسام دارد و در آستانهء نابودى است ، و محتاج است كه دارو را بشناسد و به كار بندد ، پس به آموختن داروى استحاضه مشغول شود و شب و روز آن را تكرار كند با اين كه مىداند مرد است و حيض و استحاضه نمىشود ، ولى مىگويد شايد زنى به بيمارى استحاضه گرفتار شود و از من بپرسد و اين كمال غرور و فريفتگى است ؛ همچنين است بيچاره‌اى كه خود را فقيه مىداند در حالى كه دوستى دنيا و پيروى از شهوات و حسد و تكبّر و ريا و ديگر مهلكات باطنى بر او مسلّط شده است و بسا پيش از توبه كردن و جبران گذشته ، مرگ او را بربايد . پس خدا را در حالى ملاقات كند كه بر او خشمگين است ؛ ولى تمام اين كارها را ترك كند و به علم بيع سلم ( پيش خريد ) و اجاره و ظهار و لعان و جراحتها و ديه‌ها و ادعاها و بيّنه‌ها و كتاب حيض مشغول شود در حالى كه هرگز در عمرش براى خود به هيچ كدام آنها محتاج نمىشود و هرگاه ديگرى محتاج شود بسيارى از صاحبان فتوا هستند ، پس به اين علوم مشغول مىشود و نسبت به آنها حرص مىورزد ، چرا كه در اين علوم مقام است و مال و رياست و شيطان او را فريب داده و خود نمىداند ، زيرا اين شخص كه به نفس خود فريفته شده مىپندارد كه سرگرم يك واجب كفايى دينى شده و نمىداند كه مشغول شدن به واجب كفايى پيش از فراغت از واجب عينى گناه است ؛ اين در صورتى است كه نيّتش درست باشد و در فراگيرى فقه به قول خود قصد قربت كرده باشد زيرا اگر قصد قربت هم كرده باشد با مشغول شدن به آن از واجبات عينى كه پرداختن به اعضاء و دل خويش است روى گردانده است ، اين غرور و فريفتگى او از نظر عمل است .\r\nامّا فريفتگى او از نظر علم : در صورتى كه اين فقيه تنها به علم فتوا اكتفا كند و گمان كند كه علم دين همان است و علم به كتاب خدا و سنّت پيامبر ( ص ) را ترك كند و بر محدّثان طعنه بزند و بگويد : آنها رواياتى را نقل كرده و كتابهايى را مىخوانند كه نمىفهمند ، و نيز علم تهذيب اخلاق را ترك كند و درك جلال و عظمت خود را رها\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nسازد در حالى كه اين علم موجب ترس و خشوع مىشود و آدمى را به تقوا وا مىدارد ، پس او را از سوى خدا در امان و فريفته ديده و اعتماد به اين كرده كه چون فقه مايهء پايدارى دين است ( كه او مشغول شده ) ناگزير بايد مورد رحمت حق واقع شود و اگر او مشغول به حكم حلال و حرام نشود موجب تعطيل آنها مىشود ؛ چنين شخصى علوم مهمتر را رها ساخته در حالى كه خود بىخبر و مغرور است و علّت غرور او همان است كه شنيده در دين فقه را بزرگ شمرده‌اند ولى نمىداند كه منظور از آن فقه ، پىبردن به خدا و شناخت صفات خداست كه هم موجب بيم و هم موجب اميد است تا دل احساس ترس كند و تقوا پيشه سازد ، زيرا خداى متعال فرموده :  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ  « 73 » . و علمى كه بيم دادن به وسيلهء آن انجام مىشود غير از اين علم است ، زيرا مقصود از علم فقه حفظ مالها به وسيلهء رعايت شروط معامله و حفظ بدنها به وسيلهء اموال و دفع كردن قتل و جرح است در حالى كه مال در راه خدا وسيله و بدن مركب است و تنها علم مهمّ شناخت و سير حركت به سوى خدا و پيمودن گردنه‌هاى دل است كه همان صفات نكوهيده است و ميان بنده و خداى متعال حجاب مىشود و هرگاه انسان آلوده به اين صفات بميرد از خداى متعال در حجاب است ، و مثل او در اكتفا كردن به علم فقه مثل كسى است كه در پيمودن راه حج به علم دوختن كفش و مشك اكتفا كند و شك ندارد كه اگر كفش و مشك نباشد حج تعطيل مىشود ولى كسى كه تنها به آن اكتفا كند از حاجيان نخواهد بود ، و ما در كتاب علم آن را شرح داديم .\r\nاز اين گروه است كسى كه از علم فقه به موارد اختلاف اكتفا كرده و تنها به روش مجادله و الزام و مجاب كردن حريفان و دور انداختن حق به خاطر غالب شدن بر خصم و\r\n\r\n\r\n","description":"","footnote":"\r\n( 73 ) توبه / 122 : چرا از هر گروهى ، طايفه‌اى از آنان كوچ نمىكند ( و طايفه‌اى بماند ) تا در دين ( و معارف و احكام اسلام ) آگاهى پيدا كنند و به هنگام بازگشت به سوى قوم خود آنها را انذار كنند تا بترسند و خوددارى كنند .\r\n","page_name":" 453 ","page_number":453},
  {"content":"\r\n\r\nباليدن به خود اهميّت مىدهد ، و در طول شب و روز موارد نقض مذاهب و عيبهاى همگان را جستجو مىكند و در پى انواع عوامل ايذايى است . اينان درندگان بشرى هستند كه سرشت آنها آزار رساندن و همّتشان سفاهت و نادانى است و قصدشان از ( كسب ) علم تنها علومى است كه بر همگنان ببالند ، و هر علمى را كه در مباهات به آن محتاج نباشند مانند علم قلب و علم سير و سلوك در راه خدا با از بين بردن صفات نكوهيده و تبديل آنها به صفات پسنديده تحقير كرده و آن را علم سخن‌آرايى و كلام واعظان مىنامند و تحقيق در نزد آنها شناخت چگونه عربده‌زدنى است كه ميان دو مبارز در جدل رايج است و اينان همان چيزى را گرد آورده‌اند كه گروه پيش از آنها در علم فتوا گرد آورده‌اند ليكن بر آن افزوده‌اند . زيرا اينان به علومى سرگرم شده‌اند كه از واجبات كفايى هم نيست بلكه تمام ريزه كاريهاى مجادله در علم فقه بدعت است كه گذشتگان آن را ( خوب ) نمىدانستند ، اما دليل احكام شامل علم مذاهب است و آن قرآن و سنّت رسول ( ص ) و درك معانى آنهاست ليكن حيله‌هاى جدلى مانند : كسر ، قلب ، فساد وضع ، تركيب ، تعديه « 74 » ، تنها براى اين بدعت شده تا غلبه و مجاب كردن دشمن با آن اظهار شود و بازار مجادله با آنها رواج يابد ، پس فريفتگى اينان از فريفتگى گروه پيش از آنها بيشتر و زشت‌تر است .\r\nگروه ديگرى به علم كلام و مجادله در خواسته‌هاى نفسانى و ردّ مخالفان و جستجوى موارد نقض آنها سرگرم مىشود ، و بسيار با سخنان مختلف آشنا شده و به فراگيرى راههاى بحث با آنها و محكوم كردن آنان مشغول مىشوند و در اين مورد به فرقه‌هاى زيادى تقسيم مىشوند و معتقدند كه عمل هيچ بنده‌اى جز با ايمان داشتن صحيح نيست و ايمانى صحيح نيست ، مگر مجادلهء آنها و دلايل عقايد آنها را بياموزد و مىپندارند كه كسى به خدا و صفاتش از آنها آگاه‌تر نيست و هر كس به مذهب آنها معتقد\r\n\r\n\r\n","description":"","footnote":"\r\n( 74 ) اصطلاحات منطقى است كه در مبحث جدل مطرح است ، به كتب منطقى رجوع شود . - م .\r\n","page_name":" 454 ","page_number":454},
  {"content":"\r\n\r\nنباشد و علم آنها را نياموزد ايمان ندارد و هر گروهى از آنها مردم را به خود دعوت مىكند و آنان دو گروهند : گمراه و بر حق : گمراه آن گروهى است كه به غير سنّت دعوت مىكند ، و بر حق آن گروهى است كه به سنّت دعوت مىكند ولى غرور هر دو گروه را در بر مىگيرد . امّا غرور گمراهان از آن نظر است كه از گمراهى خود بىخبرند و خودشان را اهل نجات مىدانند ، و آنها گروههاى بسيارى هستند كه بعضى بعض ديگر را كافر مىشمارند و از آن جهت يكديگر را تكفير مىكنند كه هيچ كدام رأى و اعتقاد خود را فاسد نمىداند و شروط ادلّه و روش آن را در آغاز تحكيم نبخشيده‌اند پس بعضى از آنها شبهه را دليل مىدانند و بعضى دليل را شبهه مىپندارند .\r\nامّا فريب خوردن گروه بر حق بدان سبب است كه فرد گمان مىكند جدل از مهمترين امور و بهترين وسيله تقرّب به خدا در دين است و مىپندارد كه دين هيچ كسى تا به بحث و تحقيق نپردازد كامل نمىشود ؛ و هر كس بدون جستجو و بحث و به دست آوردن دليل خدا و رسولش را تصديق كند نه مؤمن است و نه كامل و نه مقّرب پيشگاه خدا و به خاطر اين اعتقاد فاسد است كه تمام عمر خود را در فراگيرى مجادله و بحث از سخنان و ياوه‌هاى بدعت گزاران و موارد نقض آنها سپرى مىكند و نفس و قلب خود را مهمل مىگذارد تا گناهان ظاهرى و باطنىاش بر او پنهان بماند در حالى كه گمان دارد سرگرمى او به مجادله در نزد خدا سزاوارتر و نزديكتر و بهتر است ولى چون از چيرگى بر خصم و شكست او و رياست و عزّت و انتساب به دفاع از دين خدا ، لذّت مىبرد چشم بصيرتش نابينا مىشود و به ( مسلمين ) قرن نخستين توجّه نمىكند كه پيامبر ( ص ) گواهى داده آنها بهترين مردمند و آنها بسيارى از بدعت‌گذاران و هواپرستان را درك كرده امّا عمر و دينشان را هدف دشمنيها و مجادله قرار ندادند و به سبب آنها از پرداختن به دلها و احوال و جوارح خود باز نمانده‌اند ، بلكه جز در مورد لزوم و نياز و اميدوارى به قبول ( شخص گمراه ) سخن نگفته‌اند ، از اين رو به اندازه‌اى كه بر گمراهى شخص گمراه\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nدلالت كند سخن گفته‌اند ، و هرگاه پافشارى شخص گمراهى را مىديدند او را رها كرده و از او روى مىگرداندند و براى خدا با او دشمنى مىورزيدند و در طول عمر با او ستيز نمىكردند بلكه مىگفتند : حقّ دعوت كردن به سنّت است و مجادله نكردن در دعوت به سنّت ، خود از سنّت است زيرا ابو امامه از پيامبر ( ص ) روايت كرده كه فرمود : « هرگز گروهى پس از هدايت گمراه نشدند ، مگر اين كه به مجادله پرداخته و از عمل محروم شده‌اند . « 75 » » روزى پيامبر خدا ( ص ) در حالى بر ياران خود ظاهر شد كه مجادله و نزاع مىكردند . پس حضرت بر آنان خشمگين شد ، تا آنجايى كه از شدّت خشم چنان صورتش سرخ شده بود كه گويى دانهء انار بر روى صورتش تركيده و آب انار بر آن پاشيده است . پس فرمود : « آيا به اين كار موظّف و مأمور شده‌ايد كه بعضى از آيات قرآن را با بعضى درآميزيد ؟ به آنچه امرتان كرده‌ام بينديشيد و به آن عمل كنيد و از آنچه شما را نهى كرده‌ام باز ايستيد « 76 » » پس پيامبر خدا ( ص ) آنان را از مجادله منع كرد در حالى كه آنها ( اصحاب رسول خدا ) به مجادله و بحث از ديگر آفريدگان خدا سزاوارتر بودند ، و آنها پيامبر ( ص ) را ديدند كه به تمام ملّتها مبلّغ گسيل داشت و در مجلس مجادله‌اى با آنها ننشست تا براى محكوم ساختن كسى مجادله كند يا براى ردّ كردن سئوالى و اثبات دليل بحث كند ، و جز با خواندن قرآنى كه بر آنها نازل شده بود مجادله نكرد و در مجادله چيزى بر قرآن نيفزود ، چرا كه موجب پريشانى دلها مىشود و شبهه‌ها و اشكالهايى از آن بيرون مىآيد ، آنگاه بر محو كردن آن از دلهايشان قادر نخواهد بود و در حالى كه آن حضرت از مجادله\r\n\r\n\r\n","description":"","footnote":"\r\n( 75 ) اين حديث را ابن ماجه به شمارهء 48 ، روايت كرده و احمد و ترمذى و حاكم نيز به سندى حسن روايت كرده‌اند و پيش از اين گذشت .\r\n( 76 ) اين حديث را بزار و طبرانى در الكبير با كمى تفاوت از حديث ابو سعيد به سندى ضعيف روايت كرده و در الاوسط از حديث انس و رجال سند ثقه‌اند چنان كه در مجمع الزوائد ، ج 1 ، ص 156 ، آمده است .\r\n","page_name":" 456 ","page_number":456},
  {"content":"\r\n\r\nكردن با آنها با قياسهاى دقيق عاجز نبود ، به اصحاب خود چگونگى مجادله و مغلوب كردن خصم را نياموخت .\r\nولى هوشمندان و دورانديشان به اين فريفته نمىشوند و مىگويند : اگر اهل زمين نجات يابند و ما هلاك شويم نجات آنان به ما نفعى ندارد و اگر ما نجات يابيم و آنها هلاك شوند هلاكت آنها به ما ضررى نمىزند و بر ما لازم نيست بيش از مقدارى كه صحابه با يهود و نصارا و ديگر اديان مجادله كرده‌اند به مجادله بپردازيم . آنها عمرشان را به اصلاح مجادلهء آنان ضايع نكردند و ما نيز نبايد عمرمان را به اصلاح مجادله تباه سازيم و نبايد آن را در راهى مصرف كنيم كه در روز فقر و بيچارگيمان ( قيامت ) برايمان نفعى نداشته باشد و چرا در كارى تعمّق كنيم كه به خطاى در آن بر خود ايمن نباشيم و بدعت گذاران را ببينيم كه با مجادلهء ما ترك بدعت نمىكنند ، بلكه مجادلهء ما بر دشمنى و تعصّب آنها مىافزايد و بدعت آنها را شدّت مىبخشد . پس اگر ما با نفس خود بستيزيم و با او مبارزه و مجادله كنيم تا دنيا را براى آخرت ترك كند ، سزاوارتر است ، اين در صورتى است كه ما از مجادله و نزاع منع نشده باشيم . پس اگر از آن منع شده باشيم چگونه با ترك سنّت مردم را به سنّت دعوت كنيم ، پس برايمان سزاوارتر است كه به نفس خود بپردازيم و در صفات نفس كه خدا را به خشم مىآورد بينديشيم تا از آن پاك شده و صفاتى را به دست آوريم كه خدا دوست مىدارد .\r\nگروه ديگر كسانى هستند كه به پنددادن مشغول شده‌اند و والامقام‌ترين آنها كسى است كه در اخلاق نفس و صفات دل ، يعنى بيم و اميد و صبر و توكّل و زهد و يقين و اخلاص و راستگويى و نظاير آن ، سخن مىگويند . آنان مغرورند و مىپندارند كه هرگاه از اين صفات سخن بگويند و مردم را بدان فراخوانند خود نيز به آن صفات متّصف مىشوند ، در حالى كه در پيشگاه خدا آن صفات را ندارند مگر به مقدارى كه مسلمانان عوام دارند .\r\nغرور اينان سخت‌ترين غرورهاست ، زيرا سخت گرفتار عجب شده‌اند و مىپندارند كه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nتبحّرشان در علم محبّت ، دليل بر خدا دوستى آنهاست و توانائيشان بر پژوهش در نكات ظريف اخلاص نشانهء مخلص بودن آنهاست و آگاهيشان بر عيبهاى نهانى نفس علامت منزّه بودنشان از آن عيبهاست . چنين شخصى تصوّر مىكند كه اگر وى در پيشگاه خدا مقرّب نبود معناى قرب و بعد و علم سلوك به سوى خدا و چگونگى پيمودن منزلهاى سير و سلوك را به او معرّفى نمىكرد ، و بيچاره با اين گمانها خود را از خدا ترسان و از كيد خدا در امان و خود را از اميدواران مىداند ، در حالى كه از فريب خوردگان تبهكار است ، او خود را از كسانى مىداند كه راضى به قضاى الهى است ، در حالى كه از قضاى الهى خشمگين است ؛ خويشتن را از متوكّلان بر خدا مىداند كه به عزّت و مقام و مال و منال متّكى است ؛ خود را از مخلصان مىداند در حالى كه از رياكاران است . او اخلاص را توصيف مىكند و خود صفت اخلاص را ندارد ؛ ريا را توصيف و مذمّت مىكند در حالى كه با نكوهش آن رياكارى مىكند تا به او معتقد شوند كه اگر مخلص نبود به نكات باريك ريا راه نمىيافت ؛ و براى اين كه سخت حريص بر دنياست و به آن مايل است بىميلى به دنيا را توصيف مىكند ؛ مردم را به خدا مىخواند در حالى كه خود گريزان است ؛ از خدا بيم مىدهد در حالى كه خود را در امان مىداند ؛ خدا را به ياد ديگران مىآورد با آن كه خود خدا را از ياد برده است ؛ مردم را به خدا نزديك مىكند با آن كه خود از او دور است ؛ به اخلاص تشويق مىكند ، در حالى كه خود مخلص نيست ؛ صفات نكوهيده را مذمّت مىكند ؛ با اين كه خود آن صفات را دارد ؛ و مردم را از مخلوق منصرف مىسازد با اين كه خود سخت به آنها حريص است . اگر از مجلسى كه مردم را در آن به خدا دعوت مىكند او را منع كنند زمين فراخ بر او تنگ مىآيد و مىپندارد كه هدفش اصلاح مردم است ؛ اگر در ميان همگنانش شخصى ظاهر شود كه مردم به او روى بياورند و به دست او صالح شوند از اندوه و حسد مىميرد ؛ اگر يكى از كسانى كه نزد او آمد و رفت دارد بعضى از همگنانش را بستايد مبغوض‌ترين مخلوق خدا در نزد او\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمىشود . مغرورترين مردم و آنان كه با بيدارى و بازگشت به صلاح فاصلهء بسيار دارند همين گروهند ، زيرا كسى كه مردم را به اخلاق ستوده تشويق مىكند و از اخلاق نكوهيده برحذر مىدارد بايد به ضررهاى اخلاق زشت و فوايد اخلاق نيكو آگاه باشد و اين واعظ آن را مىداند ولى علمش به او نفعى ندارد ، و دوستى دعوت مردم بر عمل ( به اخلاق ياد شده ) او را از عمل بازداشته است و پس از اين به چه چيز درمان خواهد شد ؟ و راهى كه نفس خود را بترساند چگونه است ، در حالى كه آنچه موجب ترس است همان است كه او بر بندگان خدا تلاوت مىكند پس مىترسند ، با آن كه خود نمىترسد ، آرى اگر به خود اين گمان را داشته باشد كه به اين صفات ستوده متّصف است ، ممكن است از راه آزمايش به آن راهنمايى شود به اين صورت كه مثلا مدّعى دوستى خدا شود . پس چه چيز از امور محبوب دنيا را به خاطر خدا ترك كرده است ؟ و مدّعى ترس از خداست ؛ پس به خاطر ترس از خدا از چه چيز خوددارى كرده است ؟ و مدّعى زهد است ؛ پس چه چيزى را در عين داشتن قدرت براى رضاى خدا ترك كرده است ؟ و مدّعى انس با خداست ؛ پس چه وقت خلوت بر او خوش آمده ؟ و چه وقت از ديدن مردم احساس ترس كرده است ؟ نه چنين است ، بلكه هرگاه مريدها پيرامونش حلقه بزنند قلبش سخت شاد مىشود و هرگاه با خداى متعال خلوت كند دچار وحشت مىشود . آيا دوستى را ديده‌اى كه از محبوب خود به وحشت افتد و به ديگران دل خوش دارد ؟ ! هوشمندان خود را با اين صفات مىآزمايند و واقعا در طلب آنها هستند و در مورد آن صفات فقط به سخن‌آرايى قناعت نمىكنند ، بلكه پيمان محكمى با خدا در مورد آن صفات بسته‌اند ؛ فريفتگان به خودشان گمان خوب دارند ؛ و هرگاه در آخرت پرده از روى كار آنها برداشته شود رسوا مىشوند ، بلكه در آخرت در آتش افكنده شوند و روده‌هاى بريان شدهء آنها خارج شده و يكى از آنها در دوزخ چرخانده مىشود ، چنان كه درازگوش\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nپيرامون سنگ آسيا مىچرخد ، آن گونه كه در حديث وارد شده است « 77 » ؛ چرا كه آنها به كار خير امر مىكردند و خود آن را انجام نمىدادند و از بدى نهى مىكردند و آن را انجام مىدادند . علّت فريفتگى آنها آن است كه اصول مفاهيم دوستى خدا و ترس از او و خشنودى از كار او به اندازهء كافى در قلوب آنان نفوذ نكرده است ؛ و با اين حال مىتوانند در اين امور منزلهاى والايى را وصف كنند و چنين مىپندارند كه بر توصيف آن قدرت نيافته و علم آن را خدا به آنها نداده و مردم از سخن آنها در آن امور بهره نبرده‌اند مگر به خاطر اين كه خود داراى آن صفاتند ؛ و اين نكته بر آنها پوشيده مانده است كه پذيرش ، اثر خود سخن است و سخن از معرفت نشأت مىگيرد ، و جارى شدن سخن بر زبان و شناخت ، ريشه در علم دارد و نمىدانند كه همهء اينها غير از داشتن صفت است ، بلكه بسا باشد كه بر ايمنى او افزوده شود و ترسش كم و تمايلش به مردم آشكار و محبّت خدا در دلش ضعيف شود ، مثل چنين شخصى مثل بيمارى است كه مرض و دواى آن را با كمال فصاحت وصف مىكند و تندرستى و شفا را تعريف مىكند و ديگر بيماران نمىتوانند مانند او سلامتى و شفا و عوامل و درجات آن را وصف كنند . پس اين شخص از ديگر بيماران در توصيف بيمارى و متّصف شدن به آن جداست ، و او خود تنها در وصف علم طبّ از آنها ( ديگر بيماران ) جداست ؛ بنابراين اگر از علم خود به حقيقت سلامتى ، گمان كند كه تندرست است كمال نادانى است ؛ همچنين علم داشتن به ترس و محبّت و توكّل و زهد و ديگر صفات با متّصف بودن به حقيقت آن صفات مغاير است ، و هر كسى كه وصف كردن حقايق را با متّصف بودن به آنها اشتباه كند ، فريفته و مغرور است . اين است حالت واعظانى كه در كلام آنها عيبى نيست ، بلكه روش موعظهء آنها روش موعظهء قرآن و روايات است .\r\nگروه ديگرى ( از واعظان ) از روشى كه در وعظ واجب است عدول كرده‌اند و آنها\r\n\r\n\r\n","description":"","footnote":"\r\n( 77 ) چند بار در اين كتاب نقل شده است .\r\n","page_name":" 460 ","page_number":460},
  {"content":"\r\n\r\nهمگى واعظان اين زمانند ، مگر كسانى كه در بعضى از اطراف شهرها بندرت يافت شوند كه خدا آنها را ( از لغزش ) حفظ كرده باشد . اگر چنين واعظى يافت مىشود ما او را نمىشناسيم . پس اين منحرفان ، به سخنان نامفهوم و خارج از احكام مقرّر و تركيب سخنانى كه از قانون شرع و عقل بيرون است مشغول مىشوند و قصدشان ايجاد شكفتگى ( در شنوندگان ) است و گروهى به نكته‌هاى دقيق و ظريف و مسجّع آوردن الفاظ و تركيب آنها دل خوش دارند و بيشتر همّتشان در آوردن كلمات هماهنگ و شاهد آوردن از شعرهاى وصال و فراق است و هدفشان اين است كه در مجلس آنها وجد و فرياد زياد شود ، اگر چه براى غرضهاى فاسد باشد . پس اينان انسانهايى شيطان صفتند كه گمراه شده‌اند و ديگران را نيز از راه راست منحرف مىكنند زيرا گروه نخست اگر چه خود را اصلاح نكردند ، امّا ديگران را اصلاح كرده و سخن و موعظه‌شان را درست و صحيح ادا كردند .\r\nامّا اين گروه ، مردم را از راه راست باز مىدارند و مردم را با كلمات اميدوار كننده به آنجا مىكشانند كه به خدا فريفته شوند و سخن آنها جرأت مردم را بر گناه و تمايلشان را به دنيا بيشتر مىكند ، بويژه هرگاه واعظ به لباسها ( ى فاخر ) و اسب و مركب آراسته باشد ، زيرا هيأت او از فرق سر تا قدم گواه حرص بسيار او بر دنياست . پس آنچه اين واعظ فريفته تباه مىسازد بيشتر از چيزى است كه اصلاح مىكند حتّى هرگز اصلاح نمىكند و گروه بسيارى را گمراه مىكند ؛ بدين ترتيب علّت فريفتگى او روشن است .\r\nگروه ديگرى از آنان به حفظ كردن سخن زاهدان و سخنان آنها در نكوهش دنيا قناعت كرده‌اند و اينان كلمات را به همان صورت خود حفظ كرده‌اند و بدون فهم معانى آن را ادا مىكنند . سپس بعضى از آنها در منبرها اين كار را مىكنند و بعضى در محرابها و پاره‌اى از آنها در بازارها با همنشينان ؛ و تمامشان مىپندارند كه هرگاه به همين اندازه از اهل بازار و لشكريان ممتاز شوند - زيرا با حفظ كردن سخن زاهدان و دينداران در برابر آنان - رستگار شده ، به واجب رسيده و آمرزيده شده‌اند و از كيفر خدا در امانند و بدون\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nآن كه ظاهر و باطن خود را از گناهان حفظ كنند مىپندارند كه حفظ سخنان زاهدان ديندار ايشان را بس است ؛ و غرور اين گروه از غرور گروهى كه قبلا بيان شده آشكارتر است .\r\nگروه ديگرى تمام اوقات خود را در علم حديث ، يعنى شنيدن حديث و گردآورى روايات فراوان و طلب سندهاى عالى و عجيب ، صرف كرده‌اند ؛ و همّت بعضى از آنها اين است كه در شهرها بگردند و اساتيد حديث را ببيند تا بگويند : من از فلانى روايات مىكنم و او را ملاقات كرده‌ام و سندهايى در اختيار دارم كه ديگران ندارند . غرور اينان از چند جهت است : بعضى از آنان مانند حاملان كتب هستند ، زيرا علمشان قاصر است و به فهم معانى حديث توجّه نمىكنند و تنها به نقل حديث مىپردازند و مىپندارند كه همان برايشان كافى است . بعضى از آنها چون معانى احاديث را نمىفهمند به محتواى آن عمل نمىكنند و گاه بعضى از آنها معانى حديث را مىفهمند و به آن عمل نمىكنند .\r\nبعضى از علمى كه بر آنها واجب است ، يعنى شناخت درمان دلها را رها كرده و به استنادهاى بيشتر و جستجوى سندهاى عالى مىپردازند ، در حالى كه بدان نيازى ندارند .\r\nبرخى كه مردم زمان نيز به آنها روى آورده‌اند شروط سماع را بر پا نمىدارند ، زيرا سماع اگر چه فايده‌اى ندارد ، براى رسيدن به اثبات حديث مهمّ است ، چرا كه فهميدن پس از اثبات حديث است و عمل به آن پس از فهميدن . پس سماع در درجهء اوّل است و پس از آن فهميدن و بعد از آن حفظ كردن سپس عمل كردن و آنگاه منتشر ساختن است « 78 » ؛ و اينان از تمام اين موارد بر سماع اكتفا كرده‌اند و حقيقت سماع را ترك كرده‌اند .\r\nپس كودك را مىبينى كه در مجلس استاد حاضر مىشود و حديث خوانده مىشود در حالى كه استاد مىخوابد و كودك بازى مىكند . آنگاه نام كودك در زمرهء\r\n\r\n\r\n","description":"","footnote":"\r\n( 78 ) در كافى ، ج 1 ، ص 48 ، از حضرت صادق ( ع ) از پدرانش ( ع ) روايت كرده گويد : مردى به محضر رسول خدا ( ص ) آمد و عرض كرد : اى رسول خدا علم چيست ؟ فرمود : سكوت ، عرض كرد : پس از سكوت چه ؟ فرمود : گوش دادن ، عرض كرد پس از آن چه ؟ فرمود : حفظ كردن ، عرض كرد : پس از آن چه ؟ فرمود :\r\nعمل كردن به آن ، عرض كرد : پس از آن چه ؟ فرمود : منتشر ساختن آن است .\r\n","page_name":" 462 ","page_number":462},
  {"content":"\r\n\r\nشنوندگان حديث نوشته مىشود و هرگاه بزرگ شود متصدّى امر سماع مىشود تا ديگران از او حديث بشنوند و شخص بالغى كه در مجلس سماع حاضر مىشود گاه غافل است و نمىشنود و گوش نمىدهد و حديث را ضبط نمىكند و بسا كه مشغول به حديثى يا نسخى باشد و استادى كه بر او حديث قرائت مىكند اگر در آنچه مىخواند تصحيف كند يا تغيير دهد نمىفهمد و تمام اين امور جهل و فريفتگى است ؛ زيرا اصل در حديث اين است كه آن را از رسول خدا ( ص ) بشنوند و همانطور كه شنيده حفظ كند و همانطور كه حفظ كرده روايت كند . پس روايت بايد از حفظ و حفظ از سماع نشأت بگيرد و اگر نتوانى از رسول خدا ( ص ) بشنوى آن را از صحابه يا تابعين بشنوى و شنيدنت از راوى مانند شنيدن كسى باشد كه از رسول خدا ( ص ) شنيده و آن بدين صورت است كه گوش بدهى و حفظ كنى و همانطور كه حفظ كرده‌اى روايت كنى و همانطور كه شنيده‌اى حفظ كنى ، بطورى كه حرفى از آن را تغيير ندهى و اگر ديگرى حرفى از آن را تغيير دهد يا اشتباه كند خطاى او را بفهمى . حفظ كردن حديث هم دو راه دارد : يكى اين كه در دل آن را حفظ كنى و با يادآورى و تكرار ، حفظ را دوام بخشى چنان كه هر چه در مسير حالات به گوشت مىرسد حفظ مىكند . دوّم آنكه هر چه را مىشنوى بنويسى و نوشته‌ات را تصحيح كنى و آن را حفظ كنى تا دست تغيير دهنده به آن نرسد و حفظ نوشته‌ات همراهت و در خزانهء ذهنت باشد ؛ زيرا اگر دست ديگرى به آن برسد بسا كه آن را تغيير دهد و هرگاه آن را حفظ نكنى متوجّه تغيير آن نشوى و اگر در دلت يا با نوشتنت حفظ كنى نوشته‌ات شنوده‌ات را به يادت مىآورد و از تغيير و تحريف در امانى ؛ و هرگاه نه در دل حفظ كنى نه با نوشتن و صدايى به گوشت برسد كه موجب غفلت شود و از مجلسى كه حديث را در آن قرائت كرده‌اى جدا شوى آنگاه نسخه‌اى از آن استاد را ببينى و ممكن بدانى كه در آن تغييرى رخ داده باشد يا حرفى از آن نسخه‌اى كه شنيده‌اى افتاده باشد برايت روا نيست كه بگويى اين كتاب را شنيده‌ام ، زيرا نمىدانى شايد محتواى آن را نشنيده باشى بلكه چيزى را شنيده باشى كه مخالف آن باشد ، اگر چه يك كلمه باشد . پس هرگاه حديث را\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبه دل حفظ نكرده و نسخه‌اى صحيح با تو نباشد كه بدان مطمئن باشى تا با آن مقابله كنى از كجا خواهى دانست كه آن را شنيده‌اى در حالى كه خداوند مىفرمايد :  وَ لا تَقْفُ ما لَيْسَ لَكَ بِهِ عِلْمٌ  « 79 » . و گفته تمام اساتيد در اين زمان ما كه آنچه در اين كتاب است شنيده‌ايم در صورتى كه شرط ياد شده را نداشته باشد دروغى آشكار است و كمترين شروط شنيدن اين است كه تمام آن به گوشت برسد ، نوعى حفظ كه تغيير آن را درك كنى ؛ و اگر جايز بود كه سماع كودك و غافل و آنچه شخص در حال خواب استنساخ مىكند نوشته شود ، نوشتن سماع كودك در گهواره و سماع و مجنون نيز جايز بود . سپس هرگاه كودك بالغ و مجنون عاقل شود بايد نوشتن سماع ( در حال كودكى و جنون ) جايز باشد در صورتى كه در جايز نبودن آن ميان علماء اختلافى نيست و اگر نوشتن سماع كودك در گهواره جايز بود نوشتن سماع جنين در رحم نيز جايز بود ، پس اگر سماع كودك در گهواره نوشته نمىشود چون نمىفهمد و حفظ نمىكند ، پس كودكى كه بازى مىكند و شخص غافل و كسى كه شنيده را فقط مىنويسد امّا نمىفهمد چگونه جايز خواهد بود ؟ و آيا براى سماع مدركى جز گفتهء رسول خدا ( ص ) وجود دارد : « خدا شاداب و زيبا سازد مردى را كه گفتار مرا بشنود . پس آن را حفظ كند و همانطور كه شنيده است آن را حفظ كند « 80 » » ؛ و چگونه كسى كه شنودهء خود را نمىفهمد مىتواند همان طورى كه شنيده ادا كند ؟ اين نوع غرور زشت‌ترين نوع آن است ، در حالى كه مردم زمان بدان گرفتارند و اگر احتياط كنند اساتيدى نمىيابند ، جز كسانى كه در كودكى به همين صورت و در حال غفلت حديث شنيده‌اند ، امّا محدّثان از آن سماع به قبول و وجاهت ( نزد مردم ) مىرسند . پس آن بيچارگان مىترسند كه اگر شروط سماع حديث را ( يعنى شنيدن از رسول خدا و حفظ و روايت آن به همان صورتى كه شنيده‌اند ) رعايت\r\n\r\n\r\n","description":"","footnote":"\r\n( 79 ) اسراء / 35 : از آنچه نمىدانى پيروى مكن .\r\n( 80 ) اين حديث را ابن ماجه به شمارهء 236 ، از حديث انس و به شمارهء 230 ، از حديث زيد بن حارث و غير او روايت كرده است .\r\n","page_name":" 464 ","page_number":464},
  {"content":"\r\n\r\nكنند شمار كسانى كه در مجلس آنها جمع مىشوند كم و از مقامشان كاسته شود و نيز روايات آنها كه با رعايت اين شرط شنيده‌اند كم شود ، بلكه چنان رواياتى نداشته باشند و رسوا شوند . پس خود اصطلاح كرده‌اند كه جز با شنيدن دمدمه‌اى ( جنباندن لب و زبان ) اگر چه درك نكند چيز ديگرى در شنيدن حديث شرط نيست . درستى سماع از گفتهء محدّثان شناخته نمىشود ، زيرا از علوم مربوط به آنها نيست ، بلكه مربوط به علم علماى اصول فقه است و آنچه گفتيم در قوانين علم اصول فقه قطعى است ، و فريفتگى اين گروه همين است و اگر با رعايت شرط ( سماع ) حديث را بشنوند در اكتفا كردنشان به نقل حديث و تباه كردن عمرشان در گردآورى روايات و سندها و روى گرداندن آنها از امور مهمّ دين و شناخت معانى روايات ، مغرور خواهند شد ، بلكه اگر هدفشان از حديث پيمودن راه خداست يك حديث براى تمام عمرشان كافى است . چنان كه روايت شده يكى از اساتيد در مجلس سماع ( حديث ) حاضر شد و اوّلين حديثى كه روايت شد اين سخن پيامبر ( ص ) بود : « از نشانه‌هاى خوبى اسلام شخص اين است كه آنچه را به او مربوط نيست ترك كند « 81 » » . پس استاد برخاست و گفت : اين حديث مرا بس است تا از ( عمل به ) آن فارغ شوم آنگاه حديث ديگرى بشنوم . بنابراين سماع هوشمندانى كه از غرور پرهيز مىكردند چنين بود .\r\nگروه ديگرى به علم نحو و لغت و شعر و لغت نامأنوس سرگرم و بدان فريفته شده‌اند و مىپندارند كه آمرزيده‌اند و از عالمان امّت اسلامند ؛ زيرا پايدارى دين به قرآن و سنّت است و پايدارى قرآن و سنّت البته به علم لغت و نحو است . اين گروه عمرشان را در نكات دقيق و نحو صنعت شعر و لغات نامأنوس تباه كرده‌اند و مثل آنها مثل كسى است كه تمام عمر خود را در فراگيرى خطّ و تصحيح حروف و خوب نوشتن آنها تباه مىكند و مىپندارد كه حفظ علوم جز با نوشتن ممكن نيست و ناگزير بايد آن را فرا گرفت و تصحيح كرد ، حال آن كه اگر تعقّل كند خواهد دانست كه فراگيرى اصل خط بطورى كه\r\n\r\n\r\n","description":"","footnote":"\r\n( 81 ) اين حديث را ترمذى و ابن مالك روايت كرده‌اند و پيش از اين گذشت .\r\n","page_name":" 465 ","page_number":465},
  {"content":"\r\n\r\nخوانده شود هرطور كه باشد براى او كافى است و فراگيرى باقى آداب خط زايد بر مقدار كفايت است . همچنين اديب اگر تعقّل كند خواهد دانست كه زبان عرب مانند زبان ترك است و كسى كه عمر خود را در شناخت زبان عرب تباه سازد مانند كسى است كه عمرش را در شناخت زبان ترك و هند تباه ساخته است و تنها فرقى كه دارد اين است كه دين به زبان عرب وارد شده است . بنابراين از علم لغت ، دانستن لغات مشكل و نامأنوس كه در قرآن و روايات آمده كافى است و از نحو نيز آنچه به قرآن و سنّت مربوط مىشود بس است ؛ امّا ژرفنگرى بىحدّ و حصر در نحو و زبان زايد است و نيازى بدان نيست .\r\nآنگاه اگر به زبان و نحو كفايت كند و از شناخت معانى شرعى و عمل به آنها روى بگرداند نيز مغرور است و مثل او مثل كسى است كه عمر را در درست كردن مخارج حروف قرآن تباه سازد و به آن اكتفا كند در حالى كه اين غرور است ، زيرا مقصود از حروف ، معانى است و حروف تنها ظرف و ابزارند و كسى كه به نوشيدن سكنجبين را در آن نگاه مىدارد ، تباه كند ، از نادانان فريب خورده است . پس غرور علماى نحو و لغت و ادبيات و قرائت و دقّت در مخرجهاى حروف نيز چنين است در صورتى كه در آن تعمّق كرده و تنها به آن بپردازند و بيش از آنچه در آموختن علوم واجب بدان نياز است در آن وارد شوند . بنابراين مغز و حقيقت نهايى همان عمل است و بالاتر از آن ، شناخت علم است و شناخت نسبت به عمل مانند قشر و پوست است ، و مانند مغز نسبت به فوق آن است كه سماع الفاظ و حفظ آن از طريق روايت است و حفظ آن نسبت به معرفت پوست و نسبت به ما فوق آن كه علم به زبان و نحو است مغز است و بالاتر از آن كه پوست رويين است علم به مخرجهاى حروف است ، و تمام كسانى كه به اين درجات قناعت كرده‌اند مغرورند ، مگر كسى كه اين درجات را به عنوان منزل برگزيند و جز به مقدار نياز بر آن بالا نرود و به ماوراى آن عبور كند تا به مغز عمل ( عمل خالص ) برسد و از دل و اندامهايش بخواهد كه بدرستى عمل كنند و در عمر خود اميدوار باشد كه نفس\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nرا بر آن وادار كند ، و اعمال را درست كند و از آلايشها و آفات مصفّا سازد . پس همين است مقصود از تمام علوم شرعى كه مخدوم ديگر علوم است و آنها خادم علوم شرعى و وسيلهء رسيدن به آن هستند و نسبت به علوم شرعى پوسته و منزلهايى مىباشند و هر كس به مقصد نرسد زيان برده چه در منزلى نزديك به مقصد باشد يا در منزلى دور ، و چون اين علوم به علوم دين مربوط مىشود صاحبان آن علوم بدان فريفته شده‌اند . امّا علم پزشكى و حساب و صنعتها و آنچه معلوم است كه علم دين نيست ؛ پس صاحبان آن علوم معتقد نيستند كه به وسيلهء آنها از آن نظر كه علم هستند آمرزيده مىشوند و غرور و فريفتگى در آنها كمتر از فريفتگى به علوم دينى است ، زيرا علوم دينى در ستوده بودن با ديگر علوم مشتركند ، چنان كه پوست با مغز در ستودگى مشتركند ( پوست حافظ مغز است ) ليكن ستودگى علم دين عينا هدف است و بقيهء علوم ستوده است از آن نظر كه وسيله‌اى براى رسيدن به هدف نهايى است . پس هر كس آن ( علم يعنى وسيله ) را هدف پندارد و به سوى آن بالا رود بدان فريفته شده است .\r\nگروه ديگرى در فنّ فقه سخت فريفته شده و پنداشته‌اند كه حكم بنده ميان او و خداى متعال تابع حكم او در مجلس قضاوت است . پس در از بين بردن حقوق چاره‌ها انديشيده و الفاظ مبهم را بد تأويل كرده و به ظواهر فريفته شده و در آن خطا كرده‌اند و اين خطا نظير خطاى در فتوا و فريفته شدن به آن است . خطاى در فتوا بسيار است ولى اين خطاى در ظواهر نوعى است كه همه را فراگرفته جز انسانهاى هوشمند را و ما به نمونه‌هايى از آن اشاره مىكنيم . از اين اشتباهات است فتواى آنها به اين كه هرگاه زن شوهر را از مهر تبرئه كند شوهر ميان خود و خدا تبرئه مىشود و اين اشتباه است بلكه شوهر گاه به زن بدى مىكند ، بطورى كه بر اثر بدخلقى در تنگنا قرار مىگيرد و مجبور مىشود راه نجاتى بجويد ؛ پس مهريه خود را به شوهر مىبخشد تا از دستش رها شود و آن تبرئه‌اى است بدون ميل نفس در حالى كه خداى متعال مىفرمايد :  فَإِنْ طِبْنَ لَكُمْ \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n عَنْ شَيْءٍ مِنْهُ نَفْساً  « 82 » و ميل نفس غير از ميل قلبى است . پس دل هرگاه چيزى را مىخواهد كه نفس نمىخواهد ؛ مانند انسانى كه دلش قصد حجامت مىكند ولى نفس او نمىخواهد ، و ميل نفس تنها موردى است كه زن با رضايت شوهر را تبرئه كند نه از روى اجبار تا آنجا كه اگر امر ميان دو ضرر دائر شود آسانترين را انتخاب كند و اين مورد بيقين اقدام به اكراه باطنى است . آرى قاضى در دنيا از دلها و هدفها آگاه نيست و به تبرئه ظاهرى نگاه مىكند و زن در بخشيدن مهر به سببى ظاهرى مجبور نشده است و از نارضايى قلبى هم مردم آگاه نيستند ولى هرگاه قاضى بزرگ ( خداوند ) در صحراى قيامت عهده‌دار قضاوت شود اين عوامل ظاهرى نه مفيد است و نه براى تبرئه شدن به حساب مىآيد . همچنين گرفتن مال مردم جز با ميل نفسانى آنها حلال نيست . پس اگر از انسانى در حضور انبوه مردم مالى بخواهند و مأخوذ به حيا شود و مال خود را بدهد و در دل دوست مىداشت كه در خلوت از او سئوال مىشد ، تا چيزى ندهد ولى هم از رنج نكوهش مردم بترسد و هم از رنج بخشيدن مال و در ميان آن دو رنج ( روحى ) مردّد شود و آسانترين رنجها را كه دادن مال است برگزيند و مال خود را به درخواست كننده بدهد ، هيچ تفاوتى با مصادره ندارد ؛ زيرا معناى مصادره آزردن بدن با تازيانه است تا آنجا كه رنج بدن بيشتر از رنج دل و بخشيدن مال باشد . پس آسانترين رنجها ( بخشيدن مال ) را برگزيند و درخواست مال در جايى كه گمان حيا كردن شخص و ريا مىرود تازيانه زدن بر دل است و در پيشگاه خدا ميان زدن باطن و ظاهر هيچ فرقى نيست ، زيرا باطن در نزد خدا ظاهر است و همانا كسى كه در دنيا حكم مىكند به ظاهر كلمهء « وهبت ، بخشيدم » حكم مىكند چرا كه نمىتواند از دل كسى آگاه شود . همچنين است كسى كه از شرّ زبانش يا شرّ سخن‌چينى به او مال داده مىشود كه آن مال بر او حرام است ؛ و همچنين هر كسى كه به اين صورت مالى بگيرد حرام است ، زيرا رضايت قلبى در تبرئه و بخشش و\r\n\r\n\r\n","description":"","footnote":"\r\n( 82 ) نساء / 4 : و اگر آنها با رضايت خاطر چيزى از آن را به شما ببخشند . . .\r\n","page_name":" 468 ","page_number":468},
  {"content":"\r\n\r\nجز آن وجود ندارد ، مگر وقتى كه انسان آزاد گذاشته شود تا انگيزهء ( بخشش ) در نفس او پيدا شود نه اين كه انگيزه‌ها او را به چاره‌جويى مجبور كند ؛ و از اين مورد است آنجايى كه مرد در آخر سال مالى را كه زكات به آن تعلّق مىگيرد به همسرش ببخشد تا زكات از او ساقط شود . پس فقيه مىگويد : زكات ساقط شده است . پس اگر مقصود فقيه اين است كه مطالبهء سلطان و كارگزار وى از او ساقط شده است گفته است ، زيرا توجّه فقيه به ظاهر ملكيّت است و آن بر طرف شده و اگر گمان كند كه در قيامت در امان است و همانند كسى است كه مالك مالى نبوده است ، يا مانند كسى كه به خاطر نيازش به كالا چيزى مىفروشد نه به قصد اسقاط زكات ، پس چه بسيار به فهم دين و سرّ زكات جاهل است ، زيرا سرّ زكات پاك كردن دل از صفت پست بخل است كه مهلك است .\r\nپيامبر ( ص ) فرمود : « سه چيز از مهلكات است بخلى كه اطاعت شود » و بخل او با عملى كه انجام داده مطاع شده در حالى كه پيش از آن مطاع نبود . پس به چيزى كه گمان رهايى به وسيلهء آن را داشت به هلاكت كامل رسيده زيرا خدا به قلب او و مال‌دوستى و حرص‌ورزىاش به مال آگاه است و مىداند او از اين راه به مال رسيده كه راههاى چاره را استنباط كرده تا آنجا كه به سبب جهل و غرور راه نجات از بخل را بر خود مسدود ساخته است . از اين قبيل است مالى كه به فقيه مصالحه مىشود و غير آن كه خداوند استفادهء از آن را به مقدار نياز بر فقيه مباح ساخته است ، و فقهاى فريب خورده ميان خواهشهاى نفسانى و زايد بر مقدار نياز و موارد حاجت را تشخيص نمىدهند ، بلكه تمام چيزهايى را كه زينت و خودآرايى آنان جز با آن كامل نمىشود حاجت و نياز مىدانند و آن غرور خالص است ، بلكه دنيا براى اين خلق شده كه در عبادت و پيمودن راه خدا به آن نياز هست . پس هر چيزى كه بنده براى كمك گرفتن بر دين و عبادت به دست مىآورد مورد نياز اوست ، و ماسواى آن زايد و تمايل نفسانى است . اگر نيمى از فريفتگى فقها را در نظاير اين موارد بنگاريم چند جلد كتاب را پر خواهيم كرد در حالى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nكه هدف هشدار بر نمونه‌هايى است كه از جنس تمايلات و حرص به دنيا شناخته شود و غرض ما بيان تمام موارد نيست چون به طول مىانجامد .\r\n\r\nصنف دوم : صاحبان عبادت و عمل ،\r\n( 1 ) و فرقه‌هاى بسيار از آنان دچار غرور مىشوند بعضى از آنها به نماز و برخى به تلاوت قرآن و گروهى به حجّ و جمعى به روزه و بعضى به جهاد و برخى به زهد مغرور مىشوند و همچنين هر كس به راهى از راههاى عمل مشغول است بدور از غرور و فريفتگى نيست ، جز زيركان كه اندكند . بعضى از صاحبان عبادت نسبت به واجبات اهمال كرده و به مستحبّات و اعمال اضافى پرداخته‌اند و بسا كه در اعمال اضافى ژرفنگر شده تا آنجا كه به تجاوز و اسراف كشانده شده‌اند ؛ مانند كسى كه در وضو وسوسه بر او غالب آمده و در آن مبالغه ورزيده و به آبى كه در فتواى شرع حكم به پاكى آن شده راضى نمىشود و احتمالات بعيد را در نجس بودن آب نزديك مىانگارد و هرگاه كار به خوردن غذاى حلال برمىگردد احتمالات نزديك را دور مىپندارد و بسا كه حرام خالص را بخورد . اگر اين احتياطى را كه در مورد آب دارد در مورد غذا مىداشت به سيرهء صحابه نزديكتر بود . از اين گروه كسانى هستند كه در ريختن آب به اسراف كه از آن نهى شده كشانده « 83 » مىشوند ، و گاه كار ( آب ريختن در وضو ) آن اندازه طول مىكشد كه نماز ضايع شده وقتش مىگذرد و اگر وقتش هم نگذرد چنين شخصى دچار فريفتگى شده چون فضيلت نماز اوّل وقت را از دست داده است ؛ و اگر فضيلت اوّل وقت را هم از دست ندهد به خاطر اسراف در آب فريفته است ؛ و اگر در مصرف آب نيز اسراف نباشد باز هم فريفته است ، چون عمر خود را كه عزيزترين چيزهاست در موردى هدر داده كه در ترك آن مجاز بوده است ، جز اينكه شيطان از راههاى مختلف آدمى را از راه خدا باز مىدارد و نمىتواند بندگان را از خدا باز دارد ، مگر در مواردى كه آنان را به توهّم اندازد كه آن را عبادت پندارد . پس\r\n\r\n\r\n","description":"","footnote":"\r\n( 83 ) به سنن ابن ماجه ، شمارهء 421 ، رجوع كنيد .\r\n","page_name":" 470 ","page_number":470},
  {"content":"\r\n\r\nشيطان به وسيلهء چنان كارهايى آنها را از خدا دور مىسازد .\r\nبر گروه ديگرى وسوسه در نيّت نماز غالب است . پس شيطان او را رها نمىسازد تا در نماز نيّت صحيح كند بلكه ذهن او را پريشان ساخته تا جماعت را از دست بدهد و وقت نماز بگذرد ؛ اگر چه تكبير را كامل بگويد ولى پس از تكبير در درستى نيّت خود مردّد است و گاه در تكبير وسوسه مىكنند تا صيغهء تكبير را تغيير مىدهند ، چون بسيار در آن احتياط مىكنند و آن احتياط را در اوّل نماز مىكنند ، سپس از تمام نماز غافل مىشوند و حضور قلب ندارند و بدان فريفته مىشوند و مىپندارند كه هرگاه خود را در درست نيّت كردن اوّل نماز به زحمت بيندازند و با اين تلاش و احتياط از تودهء مردم ممتاز شوند در پيشگاه پروردگارشان اهل خير به شمار مىآيند .\r\nگروه ديگرى در اداى حروف حمد و ديگر اذكار نماز از مخارج خود ، دچار وسوسه شده ، همچنان در تشديدها و فرق ميان « ض » و « ظ » و درست كردن مخرجهاى حروف در تمام نماز خود احتياط مىكنند و به غير آن اهميّت نمىدهند و به غير مخارج حروف نمىانديشند و از معناى قرآن و پند گرفتن از آن و همّت گماشتن به فهم اسرار آن غافل مىشوند ، و اين از زشت‌ترين انواع فريفتگى است ، زيرا خداوند در تلاوت قرآن بندگان را مكلّف نساخته كه بر خلاف آنچه معمول است حروف را ادا كنند ، مثل اين گروه مثل كسى است كه نامه‌اى به مجلس سلطانى ببرد و مأمور شود كه به همان صورتى كه هست آن را بخواند پس به خواندن نامه شروع كند و در مخارج حروف دقّت كند و آن را پياپى تكرار و اعاده كند ، در حالى كه از هدف نامه و رعايت احترام مجلس غافل است . پس چقدر بجاست كه سياست شود و به ديوانه‌خانه روانه و به بىخردى او حكم شود .\r\nگروه ديگرى به قرائت قرآن فريفته شده و آن را تند و پياپى مىخوانند و بسا كه در يك شبانه روز يك قرآن ختم كنند و زبان بعضى از آنها به خواندن قرآن جارى است در\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nحالى كه در دل او درّه‌هاى آرزو تردّد دارد ، زيرا در معانى قرآن نمىانديشد تا از نواهى آن بپرهيزد و از پندهايش پند بگيرد ، و در برابر امر و نهى آن توقّف كند و از موارد عبرت ، عبرت بگيرد ، و ديگر اهداف تلاوت كه در كتاب تلاوت قرآن نقل كرديم .\r\nبنابراين مغرور و فريفته است و مىپندارد كه هدف از نازل كردن قرآن فرياد و هياهو و غفلت از معانى آن است و داستان او داستان بنده‌اى است كه مولا و صاحبش به او نامه‌اى نوشته و در آن به امورى امر و از امورى نهى كرده است و او به معناى نامه و عمل به آن توجّه نمىكند ولى به حفظ آن اكتفا مىكند و همچنان با امر مولاى خود مخالفت مىكند و فقط نامهء مولا را پياپى روزى صد بار با آواز مىخواند البتّه چنين بنده‌اى شايستهء كيفر است ، و هرگاه گمان كند كه هدف از آن نامه همين است فريفته و مغرور است .\r\nآرى هدف از تلاوت قرآن فراموش نشدن و حفظ آن است و هدف از حفظ قرآن توجّه به معناى آن است و هدف از معانى قرآن ، عمل كردن و بهره‌مند شدن از آن است و گاه قارى صداى خوبى دارد ، قرآن را قرائت مىكند و از آن لذّت مىبرد و به آن فريفته مىشود و مىپندارد كه از مناجات با خداى متعال و شنيدن سخن او لذّت مىبرد ، در حالى كه از صداى خود لذّت مىبرد و اگر شعرى يا سخن ديگرى را با همان صدا بخواند همان لذّت را خواهد برد . بنابراين مغرور و فريفته است ، چرا كه به قلب خود نپرداخته تا بداند لذّت بردن او از كلام خدا به خاطر معناى قرآن و نظم آن است يا از صداى خودش است .\r\nگروهى به روزه فريفته مىشوند و بسا كه تمام عمر را روزه بگيرند يا روزهاى شريف را روزه مىگيرند ، در حالى كه زبان خود را از غيبت و دلهايشان را از رياكارى و شكمهاى خود را در وقت افطار از حرام حفظ نمىكنند و در طول روز زبانشان را از انواع سخنان زايد نگاه نمىدارند و با اين حال به خود گمان خير مىبرند ، در حالى كه ترك واجب كرده و سنّت بجا آورده‌اند ، و به وظيفهء خود اقدام نكرده‌اند و آن كمال فريفتگى\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nاست .\r\nگروه ديگرى به حجّ فريفته شده‌اند ، از اين رو به حجّ مىروند بدون اين كه وامهاى خود را ادا كنند و مظلمه‌هايى كه بر گردنشان است بپردازند ، و پدر و مادر را راضى كنند ، و توشهء حلال به دست آورند و گاه آن كارها را پس از ساقط شدن حج واجب انجام مىدهند ، و در راه ، نماز و واجبات را ضايع مىكنند ، از پاك كردن لباس و بدن عاجز مىشوند ، و در پى چيزهايى مىروند كه ظالمان در بازار مىفروشند تا از آنها بگيرند و در راه از دشنام و نزاع نمىپرهيزند ؛ و بسا كه يكى از آنها مال حرام جمع كرده باشد و در راه به رفيقان انفاق كند تا خودنمايى كند . پس اوّلا در به دست آوردن حرام و ثانيا در انفاق رياكارانه مرتكب گناه شده است . بنابراين نه از حلال گرفته و نه در جاى خودش خرج كرده است . آنگاه در كنار خانهء خدا با دلى آلوده به اخلاق رذيله و صفات نكوهيده حاضر مىشود ، و پاك ساختن دل خود را بر حضور در خانهء خدا مقدّم نداشته و با اين حال دربارهء خود به خدا گمان خير دارد در حالى كه مغرور و فريفته است .\r\nگروه ديگر راه محتسبان و امر به معروف و نهى از منكر را در پيش گرفته‌اند و مردم را امر به معروف و نهى از منكر مىكنند و خود را از ياد مىبرند . چنين شخصى هرگاه مردم را به كار خير دعوت مىكند سخت مىگيرد و رياست‌طلب و خواستار مقام است ، و هرگاه خود منكرى انجام دهد و بر او اعتراض شود به خشم مىآيد و مىگويد : من محتسب هستم چگونه عملى را بر من زشت مىشماريد ؟ و گاه مردم را به مسجد خود فرامىخواند ، و هر كه ديرتر برود به او سخن درشت مىگويد و هدفش رياكارى و رياست است و اگر ديگرى عهده‌دار كارهاى مسجد شود بر او خشم مىگيرد ، حتّى ممكن است يكى از آنها براى خدا اذان بگويد و اگر ديگرى بيايد و در هنگام غيبت او اذان بگويد قيامت بر پا مىكند ، و مىگويد : چرا حقّ مرا گرفته و در اين مقام با من رقابت كرده‌اى ؟ همچنين گاه عهده‌دار پيشنمازى مسجدى مىشود و مىپندارد كه به راه خير\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاست در حالى كه غرضش اين است كه بگويند : فلانى پيشنماز مسجد است و اگر ديگرى امام جماعت شود اگر چه عالمتر و ديندارتر هم باشد بر او ناگوار مىآيد .\r\nگروه ديگرى مجاور خانهء خدا و حرم رسول خدا شده و بدان گول خورده‌اند و به دلهاى خود نپرداخته و ظاهر و باطنشان را پاك نكرده‌اند و دلهاى آنها وابسته به شهرهايشان است چنين شخصى توجّه به گفتهء كسى مىكند كه او را بشناسد و بگويد فلانى مجاور خانهء خداست و مىبينى كه در اين مورد مبارز مىطلبد و مىگويد : من چند سال در مكّه مجاور بوده‌ام و هرگاه بشنود كه نقل آن زشت است مبارزطلبى آشكار را رها ساخته و دوست دارد كه مردم او را به عنوان مجاور خانهء خدا بشناسند ، پس مجاور مىشود و چشم طمع خود را به مال آلودهء مردم مىدوزد و هرگاه مالى جمع كند بخل مىورزد و آن را نگاه مىدارد و به خود اجازه نمىدهد كه لقمه‌اى به فقيرى صدقه دهد و ريا و بخل و طمع در او ظاهر مىشود و تمام آنها از مهلكات است كه اگر مجاورت ( خانهء خدا ) را رها مىكرد و از آنها بر كنار مىماند ولى ثنادوستى و اين كه بگويند او از مجاوران است او را به مجاورت ملزم ساخته است و با داشتن اين رذيلتها او نيز مغرور و فريفته است . هيچ عمل و عبادتى نيست ، مگر اين كه در آن آفتهايى است و هر كس راههاى ورود آفتها را نشناسد و بدون شناخت آفتها بر عبادت اعتماد كند مغرور است و شرح آن فقط از تمام كتاب احياء العلوم شناخته مىشود . بنابراين راههاى وارد شدن غرور در نماز از كتاب نماز ، و در حجّ و زكات و ديگر وسايل تقرّب به خدا از كتبى كه در احياء العلوم ترتيب داده‌ايم معلوم مىشود ، و هدف ما اينك اشاره به مجموعهء مطالبى است كه قبلا در اين كتابها بيان شده است .\r\nگروه ديگرى زهد ورزيده و به لباس و غذاى پست قناعت كرده و در مسجدها مسكن گرفته‌اند و مىپندارند كه به دريافت درجهء زاهدان نايل شده‌اند و با اين حال مايلند از طريق علم يا موعظه يا زهد محض به رياست و مقام برسند . چنين كسى از ميان\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nدو كار آسانتر آن را با انتخاب بزرگترين هلاك كننده‌ها ترك كرده است ، چرا كه مقام بالاتر از مال است ، و اگر مقام را رها مىكرد و به مال دست مىيافت به سلامت نزديكتر بود و اين فرد نيز مغرور است ، زيرا مىپندارد در دنيا از زاهدان است ، در حالى كه معناى دنيا را نشناخته و نمىداند كه آخرين لذّتهاى دنيا رياست است ؛ و كسى كه به رياست رغبت كند ناگزير بايد منافق و حسود و متكبّر و رياكار باشد و تمام صفات زشت را داشته باشد ، آرى گاه ترك رياست مىكند و خلوت و انزوا را برمىگزيند و در عين حال مغرور و فريفته است ، زيرا با اين كار بر ثروتمندان فخر مىفروشد و با آنها بدرشتى سخن مىگويد و به چشم حقارت به آنها مىنگرد و به خود بيشتر از آنها اميدوار است و به عمل خويش عجب مىكند و به تمام صفات پليد دل متّصف مىشود ، در حالى كه خود نمىداند و بسا كه مال بدهد و آن را از بيم آن كه نگويند زهدش باطل شد نمىگيرد و اگر به او بگويند كه حلال است ، « در ظاهر آن را بگير و در باطن ردّ كن » از بيم نكوهش مردم به خود اجازهء آن كار را نمىدهد . پس او به ستايش مردم مايل است و آن از لذيذترين امور دنياست و معتقد است كه در دنيا زهد مىورزد در حالى كه فريفته است و با اين حال بسا كه از احترام كردن ثروتمندان و مقدّم داشتن آنها بر تهيدستان و تمايل به مريدها و ثناگويان خود و تنفّر از علاقه‌مندان به ديگر زاهدان بر كنار نباشد و تمام اين امور نيرنگ و فريب شيطان است ؛ و در ميان عابدان كسى است كه خود را در اعمال عبادى به زحمت مىاندازد تا آنجا كه مثلا در شبانه‌روز هزار ركعت نماز مىگزارد و يك قرآن ختم مىكند و با اين حال مواظبت دل و رسيدگى به آن و پاك كردن آن از ريا و تكبّر و خودپسندى و ديگر مهلكات به ذهنش خطور نمىكند ، و نمىداند كه آن ( توجّه نكردن به دل ) هلاك كننده است و اگر از آن آگاه باشد به خود چنان گمانى ندارد و اگر به خود آن گمان را داشته باشد بسا كه به عمل ظاهرى خود گمان آمرزش داشته باشد و خود را در برابر حالات قلب مورد بازخواست نداند ، و اگر گمان كند كه عبادتهاى\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nظاهرى كفّهء ( ترازوى ) حسنات او را سنگين مىكند بعيد است كه چنين باشد در حالى كه يك ذرّه ( عمل ) از صاحبان تقوا و يك اخلاق از اخلاق زيركان از اعمال ظاهرى او گرچه به مقدار كوهها باشد بهتر است ، آنگاه اين شخص مغرور با بدخلقى با مردم و خشونتى كه دارد و آلودگى باطنش به ريا و ثنادوستى بر كنار از اين نيست كه چون به او بگويند : تو از اوتاد زمين و اولياء و دوستان خدايى سخت شاد شود و آن را تصديق كند و آن كار بر غرورش بيفزايد و گمان كند مردم كه او را پاك مىدانند دليل پسنديده بودن او در پيشگاه خداست و نمىداند كه مردم از آن نظر او را پاك مىدانند كه از پليديهاى باطن او آگاه نيستند .\r\nگروه ديگرى به مستحبّات حرص مىورزند و به واجبات اهميّت نمىدهند . مثلا يكى از آنها را مىبينى كه به نماز شب و ديگر مستحبّات شادمان است و از واجب لذّت نمىبرد و در اوّل وقت به اداى آن اقدام نمىكند و گفتار پيامبر ( ص ) را از ياد مىبرد كه از پروردگار خود روايت مىكند : « نزديك شوندگان به هيچ چيز به من نزديك نمىشوند مانند ادا كردن اعمالى كه بر آنان واجب كرده‌ام » « 84 » ؛ رعايت نكردن ترتيب در امور خير از جملهء بديهاست ، حتّى گاه دو واجب بر انسان معيّن مىشود كه يكى فوت مىشود و ديگرى فوت نمىشود يا دو مستحبّ كه يكى وقتش تنگ و ديگرى وقتش وسيع است ؛ پس اگر انسان رعايت ترتيب نكند مغرور و فريفته است ، و نظاير آن بيرون از شمار است . معصيت و بندگى هر دو ظاهر است ، و همانا دشوارى مقدّم داشتن بعضى از عبادات بر بعضى ديگر است ؛ مانند مقدّم داشتن تمام واجبات بر مستحبّات و مقدّم داشتن واجبات عينى بر واجبات كفايى و مقدّم داشتن واجب كفايى كه كسى به انجامش اقدام نكند بر واجبى كه ديگرى به آن اقدام كند ، و مقدّم داشتن واجبات عينى بر واجباتى كه در اهميّت پايين‌تر از آنهاست ، و مقدّم داشتن عملى كه فوت مىشود بر عملى كه\r\n\r\n\r\n","description":"","footnote":"\r\n( 84 ) اين حديث را بخارى از حديث ابو هريره روايت كرده است .\r\n","page_name":" 476 ","page_number":476},
  {"content":"\r\n\r\nفوت نمىشود . و اين مانند موردى است كه مقدّم داشتن حاجت مادر بر حاجت در واجب است ، زيرا از رسول خدا ( ص ) سئوال شد : « به كه نيكى كنم ؟ فرمود : مادرت ، عرض كرد : پس از آن به كه نيكى كنم ؟ فرمود : پدرت ، عرض كرد : پس از پدر به كه نيكى كنم ؟ فرمود : خويشان نزديكتر پس نزديكتر » « 85 » . بنابراين سزاوار است كه در صلهء ( رحم ) الأقرب فالأقرب ، رعايت و از نزديكترين شروع شود ، و اگر در نسب برابرند از محتاج‌تر شروع شود ، و اگر در نياز با هم برابر باشند از پرهيزگارترين و ديندارترين آنها شروع گردد . همچنين كسى كه مالش براى مخارج پدر و مادر و حج كافى نيست و حج بگزارد فريفته است ، بلكه سزاوار است كه حقّ والدين را بر حج مقدّم دارد و اين از موارد مقدّم داشتن واجب مهمتر بر واجبى است كه اهميّت كمترى دارد ؛ همچنين هرگاه بنده با كسى وعده‌اى گذاشته و وقت نماز جمعه فرا رسيده و اگر به وعده وفا كند نماز جمعه فوت مىشود ، وفاى به وعده اگر چه عبادت است ( ولى در اينجا ) معصيت به شمار مىآيد . همچنين اگر لباس كسى نجس شود و به خاطر آن به والدين و خانواده‌اش پرخاش كند اجتناب و پرهيز از هر دو عمل لازم است ، ولى پرهيز از آزار والدين مهمتر از پرهيز از نجاست است . مثالهايى كه عبادات و امور نهى شده در مقابل يكديگر قرار مىگيرند بيرون از شمار است ، و هر كس در تمام اين موارد ترتيب را رعايت نكند مغرور است و تشخيص اين غرور خيلى دشوار است ، زيرا فريفتگى كسى كه در اين موارد فريفته مىشود در عبادت است و درك نمىكند كه عبادت به معصيت تبديل مىشود ، چرا كه با آن عبادت ، عبادت واجبى را كه مهمتر است ترك كرده است ، از اين قبيل است سرگرم شدن به دين و اختلاف در مسائل فقهى براى كسى كه عباداتى بر او واجب است و بايد به ترك گناهان ظاهرى و باطنى كه مربوط به اعضا و قلب است\r\n\r\n\r\n","description":"","footnote":"\r\n( 85 ) اين حديث را ترمذى در ( سنن ) ، ج 8 ، ص 91 ، از بهترين حكيم ، از پدرش ، از جدش روايت كرده و در آن باب از ابوهريره ، ابو درداء ، عبد اللّه بن عمر و عايشه گفته است .\r\n","page_name":" 477 ","page_number":477},
  {"content":"\r\n\r\nبپردازد زيرا هدف از فقه شناخت مسائلى است كه ديگرى در اعضاى خود بدان محتاج است ، و شناخت مسائل مورد نياز قلب براى او سزاوارتر است ؛ جز اين كه جاه‌طلبى و حبّ رياست و لذّت افتخار و غلبه بر همگنان و مقدّم شدن بر آنها او را كور كرده تا آنجا كه فريفته شده و مىپندارد كه به امور مهمّ دينى خود مشغول است .\r\n\r\nصنف سوم صوفيانند\r\n( 1 ) و چه بسيار فريفتگى بر آنان غالب است و گروههاى بسيارى از آنها فريفته‌اند . گروهى از صوفيان اين زمان - جز آنهايى كه خدايشان حفظ فرموده - به گفتار و لباس و هيأت فريفته شده‌اند و با صوفيان راستين در لباس و هيأت و الفاظ و آداب و رسوم و اصطلاحات همراه شده‌اند ؛ همچنين در آداب ظاهرى آنها از سماع و رقص و طهارت و نشستن روى سجّاده‌ها با به زير انداختن سر و مانند شخص متفكّر سر به گريبان فرو بردن و آه سرد كشيدن و آهسته سخن گفتن و ديگر هيأتها و قيافه‌ها از آنان پيروى كرده‌اند .\r\nمىگويم : براى صوفيان صادق چه فضيلت و كرامتى است تا براى آنها كه خود را شبيه آنها مىسازند فضيلت و غرورى باشد ؟ زيرا بيشترشان از بدعت‌گزاران سماع و رقص و بلند گفتن دعا و غير آن هستند .\r\nغزالى گويد : اينان چون اين كارها را با زحمت انجام داده و خود را به صوفيان شبيه ساخته‌اند پندارند كه آنان نيز صوفى هستند در حالى كه هرگز خود را در مجاهده و رياضت و رسيدگى به قلب و پاك كردن باطن و ظاهر از گناهان نهان و آشكار به زحمت نينداخته‌اند و تمام كارهاى آنان از منزلهاى آغازين تصوّف است و اگر از تمام آن منزلها فراغت يابند نمىتوانند خود را از صوفيان به شمار آورند . چگونه صوفى باشند در حالى كه هرگز پيرامون تصوّف نگشته و علائم صوفيان در آنها وجود ندارد ، حتّى به خاطر حرام و اموال شبهه‌آميز و مال شاهان با يكديگر نزاع مىكنند ، و بر سر پول و دانه و گردهء نان با هم رقابت مىكنند و بر اندك چيزى به يكديگر حسد مىورزند و\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nبعضى از آنها هرگاه يكى با اغراضشان مخالفت ورزد پردهء آبرويش را مىدرند ، غرور اين گروه آشكار است . داستان آنها داستان پيرزنى است كه بشنود پهلوانان و شجاعان جنگجو در دفتر اسم مىنويسند و به هر كدامشان قطعه زمينى از زمينهاى مملكت مىدهند . پس مشتاق شود كه براى او نيز ملكى اختصاص دهند و زرهى بپوشد و كلاه خودى بر سر نهد ، و اشعارى كه شجاعان به عنوان رجز مىخوانند بياموزد و با نغمه‌هاى آنان تكرار كند تا بر او آسان شود و چگونگى تكبّر آنها را در ميدان نبرد بياموزد و نيز دست تكان دادن را و تمام شمايل آنها را در لباس و گفتار و حركات و سكنات فراگيرد . آنگاه به ميدان نبرد روى بياورد تا نام خود را در ديوان شجاعان ثبت كند و چون به لشكرگاه برسد به ديوان عرض وارد شود و امر شود كه كلاه خود و زره از او بردارند تا به زير آن نظر شود و در مبارزه با بعضى شجاعان آزموده شود تا اندازهء رنج او در شجاعت شناخته شود ، چون كلاه خود و زره از او برداشته شود ناگاه ببينند پيرزنى ناتوان و زمين‌گير است كه طاقت حمل زره و كلاه‌خود را ندارد و به او بگويند : آيا آمده‌اى تا شاه را ريشخند كنى و حضّار مجلس او را با مشتبه ساختن امر بر آنها نادان شمارى ؟ ! او را به سبب بىعقلى دستگير كنيد و در برابر پيلان بيفكنيد . پس در برابر فيل افكنده شود . حال مدّعيان تصوّف در قيامت اينچنين است هرگاه پرده از روى آنها برداشته شود و آنان را در برابر قاضى بزرگ ( خدا ) كه به هيأت و جامهء چند تكّه نمىنگرد بلكه به باطن دل مىنگرد قرار دهند .\r\nگروه ديگرى هستند كه غرورشان بيش از گروه قبل است ، زيرا بر آنها دشوار است كه در بدى لباس و خشنودى به كمتر به صوفيان تأسّى جويند و مىخواهند به صوفىگرى تظاهر كنند و چاره‌اى هم ندارند كه به لباس و هيأت آنان درآيند ، از اين رو لباس خزّ و ابريشم را رها كرده و در طلب جامه‌هاى چند تكّهء گرانبها و شلوار نازك چاكران و سجّاده‌هاى رنگين برآيند و جامه‌هايى بپوشند كه از خزّ و ابريشم گرانتر است ، و با اين\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nحال يكى از آنها پندارد كه به صرف پوشيدن لباس رنگين چند تكه صوفى مىشود و از ياد برده كه لباسهاى خود را براى اين رنگين كرده‌اند كه هر ساعت به شستن نياز نداشته باشد و علّت پوشيدن لباس چند تكّه پاره بودن لباسهاى آنهاست كه آن را پينه مىزنند و لباس نو نمىپوشند ، امّا با قطعه قطعه كردن شلوار نازك چاكران و دوختن تكّه‌هايى از آن كجا شبيه مىشود به لباسى كه صوفيان به آن عادت كرده‌اند ؛ نادانى اين گروه از تمام فريب‌خوردگان آشكارتر است ، زيرا آنها از لباسهاى گرانبها و غذاهاى لذيذ برخوردارند ، و در طلب زندگى مرفّه هستند ، و مال شاهان را مىخورند ، و از گناهان آشكار پرهيز نمىكنند چه رسد به گناهان باطنى . اينان با اين حال به خود گمان خير دارند و شرّ اين گروه به مردم مىرسد ، زيرا هر كس به آنها تأسّى جويد هلاك مىشود و هر كس تأسّى نجويد به تمام صوفيان بدعقيده مىشود ، چرا كه مىپندارد تمام صوفيان از همين قماشند . پس نسبت به صوفيان راستين زبانشان دراز مىشود و تمام اين بلاها از بدى و شرّ كسانى است كه خود را شبيه به صوفيان كرده‌اند .\r\nگروه ديگرى مدّعى علم معرفت و شهود حقّ و گذشتن از مقامات محمود و حالات و ملازمه در عين شهود و رسيدن به مقام قرب هستند و تنها نام و الفاظ اين مقامات را مىدانند زيرا از الفاظ نامفهوم و كنايه‌هاى نامعلوم كلماتى را دريافت كرده و آنها را تكرار مىكنند و مىپندارند كه اينها از علم اوّلين و آخرين برتر است ، و به فقيهان و مفسّران و محدّثان به چشم حقارت مىنگرند چه رسد به مردم عوام ، تا آنجا كه كشاورز و بافنده كشاورزى و بافندگى خود را رها كرده و چند روزى با آنها همراه مىشود و آن كلمات نادرست را از آنان فرا مىگيرد و تكرار مىكند و گويى او سخن از وحى مىگويد ، و از رازهاى نهان خبر مىدهد و با آن عمل تمام عابدان و عالمان را تحقير مىكند . پس دربارهء عابدان مىگويد : اينان مزدورانى هستند كه خود را به زحمت مىاندازند و دربارهء علما مىگويد : آنان به وسيلهء حديث از قرب به خدا محجوبند ، و خود مدّعى است كه به\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nحقّ و اصل شده و از مقرّبان الهى است ، در حالى كه در پيشگاه خدا از منافقان گنهكار است ، و در نزد صاحبدلان از جاهلان احمق ، و هرگز علمى را استوار نكرده و خويى را مهذّب نساخته ، و عملى را مرتّب نكرده است و جز پيروى از هواى نفس و دريافت ياوه و حفظ آن به مراقبت دل نپرداخته است .\r\nگروه ديگرى بساط شريعت را در هم پيچيده و اهل اباحه شده و احكام دين را بدور افكنده و حلال و حرام را برابر دانسته‌اند . بعضى از آنها مىگويند كه خدا از عمل من بىنياز است ، پس چرا خودم را به زحمت اندازم ؟ بعضى از آنها مىگويند : مردم به پاكسازى دل از شهوتها و دوستى دنيا مكلّف شده‌اند و آن محال است ، چون تكليف به غير ممكن است و همانا كسى به آن فريفته مىشود كه احكام را نيازموده ولى ما آزموده‌ايم و دريافته‌ايم كه محال است ؛ و اين نادان نمىداند كه مردم به ريشه كن ساختن شهوت و خشم مكلّف نشده‌اند بلكه به ادب كردن آن دو صفت مكلّف شده‌اند ، بطورى كه هر كدامشان مطيع فرمان عقل و شرع شوند . بعضى از آنان مىگويند : اعمال و عباداتى كه به وسيلهء جوارح انجام مىشود ارزشى ندارد و توجّه ( خدا ) به دلهاست و دلهاى ما شيفتهء محبّت خداست ، و به معرفت او و اصل شده است ، و همانا بدنهاى ما در دنيا فرو رفته ولى دلهاى ما در محضر پروردگار معتكف است ، پس به ظاهر ما با شهوات سر و كار داريم نه به دلها و مىپندارند كه از درجهء عوام ترقّى كرده و از تهذيب نفس با اعمالى بدنى بىنيازند و شهوتها آنها را از راه خدا باز نمىدارد ، چون در راه خدا نيرومندند و درجهء آنها بالاتر از درجهء انبياست زيرا يك گناه و خطا آنها را از راه حقّ باز مىداشت ، تا آنجا كه بر آن خطا سالهاى متوالى مىگريستند . انواع فريفتگى اهل اباحه و اشتراكيها كه خود را به صوفيان شبيه مىسازند بىشمار است ، و تمام اعتقاداتشان بر اساس اشتباهات و وسوسه‌هايى است كه شيطان آنها را بدان مىفريبد چون پيش از استوار ساختن علم به مجاهدت مشغول شده‌اند ، و نيز به استادى كه در دين و علم استوار و شايستهء تأسّى باشد\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nاقتدا نكرده‌اند و شمردن اصناف آنها به طول مىانجامد .\r\nگروه ديگرى از حدّ و اندازهء اين گروه گذشته و اعمال نيك انجام داده و حلال را رها كرده و به دل پرداخته‌اند و بعضى از آنها مدعى مقاماتى چون زهد و توكّل و رضا و محبّت شده‌اند بى آن كه از حقيقت اين مقامها و شروط و نشانه‌ها و آفتهاى آن آگاه باشند . پس برخى از آنان مدّعى نشاط و محبّت به خداى متعال هستند و مىپندارند كه شيفتهء خدايند ، و شايد دربارهء خدا دچار خيالاتى شوند كه بدعت يا كفر باشد و پيش از شناخت خدا مدّعى دوستى او هستند ، آنگاه به كسب امورى مىپردازند كه خدا دوست ندارد و هواى نفس خود را بر اوامر خداى متعال ترجيح مىدهند و به خاطر شرم از مردم بعضى كارها را ترك مىكنند و اگر در خلوت قرار گيرند همان كارها را به خاطر شرم از خدا ترك نمىكنند و نمىدانند كه تمام اين امور با دوستى خدا تناقض دارد . گاه بعضى از آنها به قناعت و توكّل مايل شده بدون توشه به بيابانها مىروند تا ادّعاى توكّل را به اثبات برسانند و نمىدانند كه اين عمل بدعت است ، و از گذشتگان و صحابه نقل نشده است ، در حالى كه آنها به توكّل از او آگاهتر بوده‌اند و نفهميده‌اند كه توكّل به خطر انداختن جان و ترك توشه است بلكه آنها توشه برداشته و به خداى متعال توكّل مىكردند به توشه ، و اين شخص بسا كه توشه را رها كند در حالى كه به عامل ديگرى توكّل و اعتماد كند ، و هيچ مقامى از مقامهاى نجات‌بخش نيست ، مگر كه در آن فريفتگى است و گروهى به آن فريفته شده‌اند و ما راههاى ورود آفات را در بخش منجيات كتاب نقل كرده‌ايم .\r\nگروه ديگرى در خوراك بر خويشتن تنگ گرفته‌اند تا آنجا كه مال حلال خالص طلب مىكنند و رسيدگى به دل و اعضاى بدن را جز در اين مورد مهمل گذاشته‌اند ، بعضى از آنها به غذا و لباس و مسكن حلال اهميّت نداده و در غير آنها دقّت مىكنند . اين بيچاره‌ها نمىدانند كه خدا فقط به طلب حلال از بنده راضى نمىشود و به ديگر اعمال\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nنيز بدون طلب روزى حلال راضى نمىشود ، بلكه خدا فقط با پرداختن به تمام عبادات و گناهان راضى مىشود ؛ پس هر كس گمان كند كه بعضى از اين امور او را بس است و نجاتش مىدهد فريفته و مغرور است .\r\nگروه ديگرى مدّعى خوشخويى و فروتنى و بخشندگى هستند . پس خدمت صوفيان را عهده‌دار مىشوند و گروهى را گرد آورده خود را در خدمت كردن آنان به زحمت مىاندازند و آن را وسيله‌اى براى رياست و جمع‌آورى مال قرار مىدهند ، و هدفشان تكبّر است در حالى كه وانمود مىكنند كه غرضشان خدمت و تواضع است ، و هدفشان رفعت و بلندى مقام است در حالى كه مىپندارند غرضشان مدارا و ارفاق است ، و مقصودشان اين است كه ديگران از آنها پيروى كنند در حالى كه وانمود مىكنند كه غرضشان خدمت و پيروى كردن است . آنگاه مال حرام و شبهه‌آميز جمع مىكنند و بر آن گروه انفاق مىكنند و بعضى از آنها مال سلاطين را مىگيرند تا در راه حجّ بر صوفيان انفاق كنند و خيال مىكنند قصد نيكى و انفاق دارند ولى انگيزهء تمام اين كارها ريا و خودنمايى است و نشانه‌اش آن است كه در ظاهر و باطن نسبت به تمام اوامر الهى سستى مىكنند و به گرفتن حرام و انفاق آن خشنودند ، كسى كه در راه حج به گمان كار خير مال حرام انفاق مىكند مانند كسى است كه به جاى تعمير مسجد آن را ملوّث و آلوده مىكند و مىپندارد كه قصد او تعمير كردن است .\r\nگروه ديگرى به جهاد با نفس و مهذّب ساختن اخلاق و پاك كردن عيبهاى نفس مشغول مىشوند و در آن به ژرفنگرى پرداخته از عيبهاى نفس و شناخت علمى و فنّى حيله‌هاى آن بحث مىكند . اينان در تمام حالات خود به جستجوى عيبهاى نفس با استنباط سخنان دقيق در آفات نفس مشغول مىباشند و مىگويند : اين ( صفت ) در نفس عيب است و غفلت از عيب بودن آن نيز عيب است و توجّه به عيب بودن آن عيب است و از سخنان مسلسل كه عمر خود را در تلفيق آنها ضايع ساخته‌اند خوشحالند . كسى كه سراسر عمر خود را به جستجوى عيبها و نوشتن علم درمان عيبهاى نفس اختصاص دهد\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nمانند كسى است كه به جستجوى موانع حجّ و آفات آن مشغول شود و راه حجّ را نپيمايد ؛ اين كار او را بىنياز از حج نمىكند .\r\nگروه ديگرى از اين درجه گذشته و به پيمودن راه شروع مىكنند و درهاى معرفت بر آنان گشوده مىشود و هر چه از مقدّمات معرفت بوى خوشى به مشامشان برسد از آن به شگفت آمده شاد مىشوند ، و غرابت آن بوهاى خوش موجب شگفتى آنها مىشود و دلهايشان در بند توجّه و تفكّر در آنها و چگونگى گشوده شدن در معرفت بر آنها و بسته شدنش بر ديگران است . تمام اين امور فريفتگى است ، زيرا شگفتيهاى راه خدا پايان ندارد . پس اگر در برابر هر امر شگفت‌آورى بايستد و به آن مقيّد شود گامهايش ناتوان و از رسيدن به هدف محروم مىشود و مثل او مثل كسى است كه آهنگ سلطانى كند و بر در ميدان ( قصر ) او باغى پر از گل ببيند كه پيش از آن نظيرش را نديده است . پس بايستد و به تماشاى آن مشغول شود و به شگفت آيد تا اين كه زمانى كه ملاقات سلطان برايش ممكن است فوت شود .\r\nگروه ديگرى از اينان فراتر رفته و به انوارى كه در راه معرفت بر آنان افاضه مىشود و بخششهاى فراوانى كه برايشان فراهم آمده توجّه نكرده‌اند و در شاد شدن و توجّه به آنها عروج نكرده‌اند و در حركت كوشيده‌اند تا نزديك شده و به حدّ قرب به خدا برسند و پنداشته‌اند كه به خدا رسيده‌اند پس متوقّف شده اشتباه كرده‌اند ، زيرا براى خدا هفتاد حجاب نور است كه سالك راه خدا به حجابى از آنها در راه نمىرسد ، جز اين كه مىپندارد به خدا رسيده است ، و در گفتهء ابراهيم ( ع ) به آن اشاره شده است زيرا خداى متعال از آن خبر مىدهد :  فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي  « 86 » . و مقصود از آن اين اجسام نورانى نيست ، زيرا حضرت ابراهيم ( ع ) آن عناصر را در كودكى\r\n\r\n\r\n","description":"","footnote":"\r\n( 86 ) انعام / 76 : هنگامى كه ( تاريكى ) شب او را پوشانيد ستاره‌اى مشاهده كرد گفت : اين خداى من است ؟ !\r\n","page_name":" 484 ","page_number":484},
  {"content":"\r\n\r\nمىديد و مىدانست كه آنها خدا نيستند و بسيارند و يكى نيستند ، نادانان مىدانند كه ستارگان خدا نيستند . پس شخصى مانند ابراهيم ( ع ) به ستاره‌اى كه شخص عامى روستايى فريفته نشده و فريب نمىخورد ، بلكه مقصود از آن نورى از آن انوار است كه از حجابهاى ذات حق محسوب مىشود و در راه رهرو راه خدا وجود دارد و وصول به خدا جز با رسيدن به اين حجابها تصوّر نمىشود و آن حجابهاى نور است كه بعضى از آنها بزرگتر از بعضى است و كوچكترين آن نورها كوكب است . پس لفظ كوكب استعاره از آن نور است ، و بزرگترين آن انوار ( حجابها ) خورشيد است و حدّ ميانى آنها ماه است .\r\nپس چون همواره ابراهيم ( ع ) باطن آسمانها را مىديد - آنجا كه گفت :  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ  « 87 » - به نورى پس از نورى مىرسيد و در اوّلين نورى كه بدان رسيد پنداشت كه به حق رسيده است پس از آن برايش كشف مىشد كه در آن سوى نور امرى است . پس به طرف آن بالا مىرفت و مىگفت : به خدا رسيدم .\r\nپس در آن سو چيزى جديد برايش كشف مىشد تا به حجاب نزديكتر رسيد كه فقط پس از آن وصول به حق ميسّر مىشود ، پس گفت : اين بزرگتر است و چون بر او آشكار شد كه آن نيز با همهء بزرگيش خالى از پستى نقص و انحطاط نسبت به بالاترين درجهء كمال نيست ، گفت :  لا أُحِبُّ الْآفِلِينَ  . . .  إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ  . و رهرو راه خدا گاهى در آگاه شدن بر بعضى از اين حجابها فريفته مىشود . گاه به حجاب اوّل فريفته مىشود و نخستين حجاب ميان خدا و بنده نفس اوست ، زيرا نفس امرى است ربّانى و نورى از انوار الهى است و مقصودم سرّ قلبى است كه تمام حقيقت حقّ در آن متجلّى مىشود تا جايى كه گنجايش تمام عالم را پيدا مىكند و به آن محيط مىشود و صورت تمام عالم در آن تجلّى مىكند ، در اين هنگام نورش سخت مىتابد ، زيرا تمام هستى همانطور كه هست در آن آشكار مىشود ، در\r\n\r\n\r\n","description":"","footnote":"\r\n( 87 ) انعام / 75 : اين چنين ملكوت آسمانها و زمين را به ابراهيم نشان داديم ، تا اهل يقين شود .\r\n","page_name":" 485 ","page_number":485},
  {"content":"\r\n\r\nحالى كه در آغاز كار به وسيلهء چراغدانى پوشيده است كه همانند پرده‌اى براى اوست و هرگاه نورش تجلّى كرد و جمال دل پس از تابش نور خدا بر او گشوده شد ، بسا كه صاحب دل به دل توجّه كند و از ديدن جمال برتر دل مدهوش شود و بسا كه در اين حيرت به زبانش بگذرد و بگويد : انا الحق ، و اگر آن سوى پرده بر او آشكار نشود به آن فريفته شود و در همان جا بايستد و هلاك گردد ؛ به ستارهء كوچكى از انوار پيشگاه الهى ، فريفته شده و پس از آن به ماه نرسيده چه رسد كه به خورشيد نايل آيد . پس اين شخص فريفته است و اين ، جاى اشتباه است زيرا تجلّى كننده به آنچه تجلّى در آن رخ داده اشتباه مىشود ، چنان كه رنگ آنچه در آينه ديده مىشود ؛ خود آينه اشتباه مىشود ؛ و گمان مىرود كه رنگ خود آينه است و همانطور كه آنچه در داخل شيشه است با خود شيشه اشتباه مىشود ، چنان كه شاعر گويد :\r\n رقّ الزجاج و رقت الخمر * فتشابها ؟ ؟ فتشاكل الامر\r\nفكانما خمر و لا قدح * و كانما قدح و لا خمر « 88 » \r\nنصرانيان با اين ديد به مسيح ( ع ) نگريستند و ديدند كه تابش نور خدا در او تابيده است از اين رو در مورد او به اشتباه افتادند ؛ مانند كسى كه ستاره‌اى را در آينه‌اى يا در آب مىبيند پس به طرف آن دست دراز مىكند تا آن را بگيرد در حالى كه فريفته است .\r\nانواع فريفتگى در راه سلوك به سوى خدا در چند مجلّد قابل شمردن و بررسى نيست ، مگر پس از آن كه تمام علوم مربوط به باطن تشريح شود و آن از امورى است كه نقل آن مجاز نيست و شايد بهتر بود كه همان مقدار نقل شده را نيز ترك مىكرديم ، زيرا\r\n\r\n\r\n","description":"","footnote":"\r\n( 88 ) شيشه و شراب صاف و زلال شد و آن دو شبيه به هم شدند و كار ( تشخيص ) مشكل شد ؛ پس گويى شراب است و جامى نيست و گويى جام است و شرابى وجود ندارد .\r\n از صفاى مى و لطافت جام * به هم آميخت رنگ جام و مدام\r\nهمه جام است و نيست گويى مى * يا همه مى است و نيست گويى جام \r\n- م .\r\n","page_name":" 486 ","page_number":486},
  {"content":"\r\n\r\nرهرو راه خدا نياز ندارد كه از ديگرى بشنود ، و كسى كه اين راه را نمىپيمايد از شنيدن آن سود نمىبرد ، بلكه گاه از آن زيان مىبرد ، چون موجب وحشت او مىشود از آن نظر كه چيزى را مىشنود كه نمىتواند درك كند ؛ ولى در نقل آن فايده‌اى است و آن رهانيدن مغرور از غرورى است كه بدان گرفتار شده ، زيرا گاه تصديق مىكند كه كار بزرگتر از آن است كه وى در ذهن و خيال قاصر خود و مجادلهء به ظاهر آراسته‌اش مىپندارد . همچنين مكاشفاتى را كه اولياى خدا از آن خبر داده‌اند تصديق مىكند ، و هر كس سخت دچار غرور باشد ممكن است در تكذيب آنچه در حال حاضر مىشنود پافشارى كند ، چنان كه آنچه را پيش از اين مىشنيد تكذيب مىكرد و اللّه اعلم .\r\n\r\nصنف چهارم ، مالداران هستند\r\n( 1 ) و فريب خوردگان آن گروه بسيارند .\r\nگروهى در ساختن مسجد و مدرسه و كاروانسرا و پل و آنچه در معرض ديد تمام مردم است حرص مىورزند و نام خود را بر روى آنها در آجر مىنويسند تا يادشان جاويد بماند و پس از مرگ اثرشان باقى بماند . آنها مىپندارند كه با اين كار مستحقّ آمرزش مىشوند در حالى كه به دو دليل فريب خورده‌اند : يكى اين كه آن بناها را از اموالى مىسازند كه از ستم و غارت و رشوه و راههاى ممنوع به دست آورده‌اند و در آن خدا را به خشم آورده و در انفاق آن خود را در معرض غضب خدا قرار داده‌اند و بر آنها واجب بود كه آن مالها را از راههاى حلال به دست آورند و چون از راه حرام به دست آوردند بر آنها لازم بود كه توبه كرده و به خدا برگردند و عين آن مالها يا عوضش را در صورت ناتوانى از تحويل عين به صاحبانش برگردانند و اگر نمىتوانند به مالكان اموال برگردانند واجب بود به وارثان آنها برگرداند ، و اگر از مظلوم وارثى نمانده است واجب است آن را در مصالحى كه مهمتر است صرف كنند ، و بسا كه مهمتر اين باشد كه در ميان مساكين تقسيم كنند ، در حالى كه آنها از ترس آشكار شدن عيبشان بر مردم ، مالها را ميان مساكين تقسيم نمىكنند ، از اين رو ساختمانهاى آجرى مىسازند و هدفشان رياكارى و\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nجلب ستايش و حرص بر ماندن نام خودشان است نه باقى ماندن خير .\r\nدليل دوم ، اين است كه اينان در صرف مال در ساختمانها به خودشان گمان اخلاص و خير مىبرند ، در حالى كه اگر يكى از آنها را موظّف سازند كه يك دينار انفاق كند و نامش بر محلّى كه انفاق كرده نوشته نشود بر او گران آمده و به خود اجازهء انفاق نمىدهد ، چه اسمش نوشته شود يا نشود خدا از آن آگاه است پس اگر در انفاق ، مردم را در نظر نداشته است نيازى به نوشتن نام وى نبوده است .\r\nگروه ديگرى گاه اموالى را از راه حلال به دست مىآورند و در ساختن مساجد انفاق مىكنند . اين گروه نيز از دو جهت مغرورند : يكى از جهت رياكارى و ثناخوانى است ، زيرا گاه در همسايگى وى يا در شهرش فقيرى است و مصرف كردن مال در احتياجات او مهمتر و برتر از خرج كردن در مساجد و آراستن آنهاست و دليل اين كه خرج كردن در مسجد بر او آسان است اين است كه در ميان مردم آشكار مىشود . جهت دوم اين است كه مال را در آراستن مسجد به نقشه‌هايى صرف مىكند كه ممنوع است « 89 » و موجب بازداشتن دل نمازگزاران مىشود و چشمانشان را خيره مىسازد در حالى كه مقصود از نماز خشوع و حضور قلب است و آن نقّاشيها دلهاى نمازگزاران را فاسد مىكند و ثوابشان را از بين مىبرد و تمام گناهانش به كسى برمىگردد كه مسجد را نقّاشى كرده است در حالى كه به آن كار فريفته است و معتقد است كه عملش جزء خيرات است و آن را وسيله‌اى براى نزديكى به خداى متعال مىداند با اين كه به خاطر اين كار در معرض خشم خدا قرار گرفته و مىپندارد كه اطاعت و امتثال امر خدا كرده است ، در حالى كه دل بندگان خدا را با آراسته كردن ظاهر مسجد پريشان ساخته است ، بسا كه آن منظره‌ها آنها را به آراستگيهاى دنيا تشويق كند و نظير آن را در منزلهاى خود بخواهند و تمام گناه آن بر گردن كسى است كه مسجد را آراسته و زينت كرده است زيرا مسجد براى\r\n\r\n\r\n","description":"","footnote":"\r\n( 89 ) راوندى در لب اللّباب روايت كرده چنان كه در مستدرك الوسائل ، ج 1 ، ص 228 ، از پيامبر ( ص ) نقل كرده كه فرمود : « لا تزخرفوا مساجدكم كما زخرفت اليهود و النصاراى بيعهم » .\r\n","page_name":" 488 ","page_number":488},
  {"content":"\r\n\r\nتواضع و حضور قلب است . گويند : دو مرد وارد مسجد شدند . پس يكى از آن دو نفر در مسجد ايستاد و گفت : كسى چون من وارد خانهء خدا نمىشود ( قابليّت ندارد ) . پس دو فرشتهء موكّل بر انسان او را در پيشگاه خدا جزء صدّيقان نوشتند ، به اين دليل سزاوار است كه مسجد را بزرگ شمرد و تعظيم مسجد به اين است كه انسان آلوده كردن مسجد را جنايتى بر مسجد بداند نه اين كه در آلوده كردن مسجد به حرام يا آرايشهاى دنيوى ، بر خداى متعال منّت داشته باشد .\r\nحواريّون به مسيح ( ع ) عرض كردند : به اين مسجد بنگر كه چه نيكوست ، عيسى ( ع ) فرمود : امّتم ، امّتم ، به شما به حق مىگويم : خدا سنگى از اين مسجد را بر روى سنگى استوار ندارد ، مگر به گناهان اهل آن مسجد آن را نابود سازد ، براستى خدا به طلا و نقره و اين سنگها كه شما را به شگفت واداشت اهميّت نمىدهد ، و محبوبترين چيزها در پيشگاه خدا دلهاى شايسته است ، با آن دلها خدا زمين را آباد مىكند و با آن دلها در صورتى كه شايسته نباشند زمين را خراب مىكند .\r\nابودرداء گويد : رسول خدا ( ص ) فرمود : « هرگاه مسجدهايتان را آراستيد و قرآنهايتان را تزئين كرديد ، پس هلاكت و مرگ بر شما » « 90 » ، روايت شده كه چون رسول خدا ( ص ) تصميم گرفت مسجد مدينه را بسازد . جبرئيل به محضرش آمد و گفت : « ارتفاع آن را هفت ذرع بساز و آن را زينت و نقّاشى مكن » « 91 » ؛ بنابراين غرور و فريفتگى كسانى كه مساجد را تزئين مىكنند از اين نظر است كه منكر را معروف مىدانند و بر آن تكيه مىكنند .\r\nگروه ديگرى اموال را در صدقات مىبخشند ، و بر فقرا و مساكين انفاق مىكنند و اين كار را در مجامع عمومى انجام مىدهند و صدقه دادن در نهان را دوست ندارند ، و\r\n\r\n\r\n","description":"","footnote":"\r\n( 90 ) اين حديث را حكيم ترمذى در النوادر از حديث ابو درداء به سندى ضعيف روايت كرده چنان كه در جامع الصغير آمده است .\r\n( 91 ) عراقى گويد : براى اين حديث مأخذى نيافتم .\r\n","page_name":" 489 ","page_number":489},
  {"content":"\r\n\r\nعادت بعضى از فقرا سپاسگزارى و افشا كردن بخشش است . اينان معتقدند پنهان داشتن چيزى كه فقير از آنها مىگيرد ظلم و كفران بر فقيران است ، و گاه بر انفاق مال در حج حريصند و هر سال به حج مىروند ، و بسا كه همسايگانشان را گرسنه بگذارند ؛ از اين رو ابن مسعود گفته است : در آخر الزّمان زائران مكه بدون دليل زياد مىشوند مسافرت حجّ بر آنان آسان و روزيشان گسترده است و بىبهره از حجّ باز مىگردند ؛ يكى از آنها را شترش در ميان بيابانهاى بىآب و علف و شنزارها به سرعت مىبرد ، در حالى كه همسايه‌اش در كنارش عائله‌مند است و با او مواسات نمىكند . ابو نصر تمّار روايت كرده كه مردى براى خداحافظى با بشر بن حارث آمد و گفت : عازم حجّ هستم . پس بشر برخاست و به او گفت : براى مخارج سفر چه اندازه مهيّا ساخته‌اى ؟ گفت : دو هزار درهم ، گفت : هدفت از حج چيست ؟ تفريح يا اشتياق به خانهء خدا يا طلب خشنودى خدا ؟ گفت : طلب خشنودى خدا گفت : پس اگر به خشنودى خدا در خانه‌ات برسى و دو هزار درهم انفاق كنى و يقين داشته باشى كه خدا از تو خشنود مىشود آيا اين كار را مىكنى ؟ گفت : آرى ، گفت : برو و هزينهء سفرت را به ده انسان مقروض بده كه قرض خود را بپردازند و به فقيرى بده كه پراكندگيهاى زندگى خود را جمع كند و به معيلى بده كه عيال خود را بىنياز كند ، و به مربّى يتيمى بده كه او را خوشحال كنى و اگر دلت قدرت آن را دارد كه به يك نفر بدهى ( دو هزار درهم را ) به يك نفر بده چرا كه شادمان كردن ولو يك مسلمان و فريادرسى بيچارگان و بر طرف ساختن فقر و سختى و كمك به ضعيف پس از حجّ واجب بهتر از صد حج است ، برخيز و كارى را كه به تو گفتم بكن و گرنه آنچه در دل دارى برايمان بگو . پس گفت : اى ابو نصر مسافرت كردن در دلم قوىتر است . پس بشر لبخندى زد و به او روى آورده گفت : هرگاه از چرك تجارتها و شهرها جمع شود ، نفس مىخواهد كه با آن حاجتى را برآورد . پس اعمال صالح را اظهار مىكند در حالى كه خدا به خودش سوگند ياد كرده است كه جز عمل تقواپيشگان را قبول نكند .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nگروه ديگرى از صاحبان مال اموال خود را حفظ مىكنند و به مقتضاى بخل آن را نگاه مىدارند . آنگاه به عبادتهاى بدنى كه خرج ندارد مشغول مىشوند مانند روزه گرفتن در روز و بر پا خاستن شب به عبادت و ختم كردن قرآن در حالى كه فريفته‌اند ، زيرا بخلى كه مهلك است بر درون آنها مسلّط شده است و نياز به آن دارند كه با انفاق مال بخل را ريشه‌كن سازند .\r\nپس سرگرم به دست آوردن فضيلتهايى مىشوند كه از آن بىنيازند ، مثل چنين شخصى مثل كسى است كه مارى در لباسش وارد شود و مشرف به هلاكت باشد در حالى كه به پخت سكنجبين مشغول شده تا با آن صفرا را آرام سازد ، و كسى كه مار او را بكشد كى به سكنجبين نياز خواهد داشت ؟\r\nگروه ديگرى هستند كه بخل بر آنها غالب شده و به خود اجازه نمىدهند چيزى جز زكات بپردازند . زكات را نيز از مال پست و فاسدى مىدهند كه به آن رغبت ندارند و در طلب فقيرى هستند كه به آنها خدمت كند و يا براى برآوردن حاجاتشان رفت و آمد كند يا به كسانى زكات مىدهند كه در آينده به او محتاجند تا براى خدمتى به كارش بگيرند يا به كسانى زكات مىدهند كه خلاصه غرضى داشته باشند يا زكات را به كسى مىدهند كه يكى از بزرگان معيّن كند ، بزرگانى كه از شكوهشان كمك مىگيرد تا با دادن زكات به شخص تعيين شده از سوى آنان در نزد آنها موقعيّتى كسب كند و حاجات وى را برآورده سازند ، و تمام اين امور نيّت را فاسد و عمل را از بين مىبرد و صاحب آن فريفته است و مىپندارد كه مطيع خداست در حالى كه گنهكار است ؛ زيرا با عبادت خدا عوض از ديگرى مىخواهد و اين مورد و نظاير آن نيز از فريفتگى صاحبان مال قابل شمارش نيست تو اين اندازه را فقط براى آگاهانيدن از انواع غرور نقل كرديم .\r\nگروه ديگر مغروران مردم عوام و صاحبان مال يا فقيرانى هستند كه به مجلس ذكر فريفته شده‌اند و معتقدند كه ( شركت در ) مجلس ذكر برايشان كافى است و به آن عمل خو گرفته‌اند و مىپندارند كه تنها شنيدن موعظه ، بدون پندگيرى و عمل كردن ، براى آنها\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاجر دارد در حالى كه فريفته‌اند ، زيرا برترى مجلس ذكر براى اين است كه انسان را به خير ترغيب مىكند و اگر ميل و رغبت به كار خير برنينگيزد در آن خيرى نيست و ميل به كار خير از آن نظر ستوده است كه انسان را به عمل وامىدارد پس اگر نتواند آدمى را به كار و عمل وادار سازد در رغبت به عمل خيرى نيست و سخنى را كه براى ديگرى ايراد مىكند در صورتى كه در او تأثير نكند ارزشى ندارد . بسا كه يكى از اين گروه به موعظه‌اى كه مىشنود و فضيلت حضور در مجلس و فضيلت گريستن فريفته شود ، و بسا كه حالت دل نازكى همانند زنان به او دست دهد و بگريد ، و بسا كه سخنى ترس‌آور بشنود و فقط دستهايش را بر هم بكوبد و بگويد : اى سلام مرا در امان بدار يا به خدا پناه مىبرم يا سبحان اللّه بگويد و پندارد كه تمام خوبيها را به جاى آورده است در حالى كه فريفته است ، و همانا مثل او مثل مريضى است كه در مجلس پزشكان حاضر شود و سخنان آنها را بشنود يا گرسنه‌اى كه در نزد كسى حاضر مىشود كه غذاهاى لذيذ را وصف مىكند در حالى كه اين كار ، بيمارى و گرسنگى مريض و گرسنه را بر طرف نمىسازد . همچنين شنيدن وصف عبادات ، بدون عمل كردن به آنها دردى را دوا نمىكند ، و هر موعظه‌اى كه صفتى از صفاتت را تغيير ندهد به طورى كه موجب تغيير كارهايت شود و سخت يا اندكى به خدا روى بياورى و از دنيا روى بگردانى اين موعظه بر تو حجّتى است و هرگاه آن را وسيله‌اى براى خودت بدانى فريفته خواهى بود .\r\n\r\nپرسش و پاسخ\r\n( 1 ) اگر بگوييد : آنچه در مورد راههاى ورود غرور نقل كرديد امورى است كه هيچ كس از آن رهايى ندارد و نمىتوان از آن پرهيز كرد ، و اين موجب نااميدى مىشود زيرا هيچ يك از افراد بشر نمىتواند از اين آفتهاى نهانى دورى جويد .\r\nمىگوييم : هرگاه همّت انسان در چيزى به سستى گرايد اظهار نااميدى مىكند و آن\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nرا بزرگ مىشمارد و راه را دشوار مىپندارد ؛ و هرگاه بدان ميل كند به چاره‌هايى راه مىيابد و با نگرش دقيق پوشيدگيهاى راه را استنباط مىكند تا به هدف برسد ؛ تا آنجا كه انسان هرگاه بخواهد پرنده‌اى را كه در فضاى آسمان اوج گرفته با دور بودن از او فرود آورد او را پايين مىآورد ؛ اگر بخواهد ماهى را از اعماق درياها بالا بكشد مىتواند ؛ اگر بخواهد طلا و نقره را از زير كوهها استخراج كند ، مىتواند ؛ اگر بخواهد حيوانات وحشى را كه در بيابان رها هستند شكار كند مىتواند ؛ اگر بخواهد درندگان و پيلان و حيوانات عظيم الجثّه را مسخّر سازد مىتواند ؛ اگر بخواهد افعيها و مارها را بگيرد و با آنها بازى كند و پادزهر از آنها استخراج كند مىتواند ؛ اگر بخواهد از برگ توت حريرهاى رنگارنگ و نقشه‌دار تهيّه كند مىتواند ؛ اگر بخواهد اندازهء ستارگان و طول و عرض آنها را بداند با هندسهء دقيق آن را استخراج مىكند ، در حالى كه خود در زمين قرار دارد ؛ و تمام اين امور را با استنباط چاره‌ها و مهيّا ساختن ابزارها انجام مىدهد . پس اسب را براى سوارى و سگ را براى شكار و باز را براى شكار پرندگان مسخّر مىسازد و تو را براى شكار كردن ماهى آماده مىكند و تمام اين كارها از چاره‌انديشىهاى ظريف آدمى است ؛ و تمام اين موارد براى آن است كه در كار دنياى او مهمّ است و به دنيايش كمك مىكند ؛ و اگر به امر آخرتش اهميّت دهد تنها يك شغل دارد كه استوار ساختن دلش است ، ولى از آن ناتوان مانده و خوار شده است و مىگويد : اين كار محال است و چه كسى بر آن قدرت دارد ، در حالى كه استوار ساختن دل محال نيست و اگر فقط همّتش همين يك كار باشد براى آن چاره مىانديشد ، بلكه چنان است كه گويند : « اگر بدرستى مايل به چيزى باشى به چاره‌هاى آن راه مىيابى » . اين امر ( استوار ساختن دل ) چيزى است كه صالحان گذشته و آنها كه به نيكى از صالحان پيروى كرده‌اند از آن عاجز نشده‌اند و كسى هم كه اراده‌اى درست و همّتى استوار داشته باشد از آن عاجز نمىشود ، بلكه به يك دهم زحمت مردم در استنباط چاره‌جوييهاى دنيا و منظّم ساختن اسباب آن محتاج نمىشود .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nاگر بگوييد : پس از آن كه بيان كرديد راههاى ورود در غرور بسيار است ، مغرور شدن انسان را نزديك دانستيد پس بنده به چه وسيله از غرور رهايى مىيابد ؟\r\nبايد دانست كه بنده به سه چيز از غرور رها مىشود : 1 - علم 2 - عقل 3 - معرفت و به اين سه امر ناگزيريم . منظور از عقل همان فطرت غريزى و نور اصلى است كه به وسيلهء آن انسان حقيقت اشياء را درمىيابد . بنابراين تيزهوشى و زيركى فطرت و نادانى و كند ذهنى نيز فطرت است و انسان كند ذهن نمىتواند از غرور محفوظ بماند و بايد تيزفهمى و عقل خالص در اصل فطرت باشد و اگر در فطرت نباشد به دست آوردنش ممكن نيست . آرى هرگاه اصل عقل و ذكاوت در فطرت باشد با تمرين مىتوان آن را تقويت كرد . بنابراين اساس تمام خوشبختيها عقل و زيركى است .\r\nپيامبر ( ص ) فرمود : « مبارك و فرخنده است خدايى كه عقل را ميان بندگانش تقسيم كرد و پراكنده ساخت براستى كه عمل و نيكى و روزه و نماز دو مرد برابر است ولى در عقل متفاوتند مانند ذرّه در برابر كوه احد و خداوند هيچ بهره‌اى را ميان مردم تقسيم نكرد كه بهتر از عقل و يقين باشد . « 92 » » از ابودرداء روايت است كه گفته شد : اى رسول خدا ، آيا نسبت به مردى كه روز روزه مىگيرد و شب به عبادت قيام مىكند و حج و عمره و صدقه مىدهد و در راه خدا جهاد مىكند و بيماران را عيادت و جنازه‌ها را تشييع مىكند و به ضعيف كمك مىدهد ، چه عقيده دارى آيا مقامش روز قيامت در پيشگاه خدا چيست ؟ پيامبر خدا ( ص ) فرمود :\r\n« يقين به اندازهء عقلش پاداش داده مىشود . « 93 » » مردى كه در محضر رسول خدا ( ص ) ستايش شد و از خوبى او سخن گفتند .\r\n\r\n\r\n","description":"","footnote":"\r\n( 92 ) عراقى گويد : حكيم ترمذى اين حديث را در نوادر الاصول ، از روايت طاووس به صورت مرسل روايت كرده و در اول آن قصّه‌اى است و سندهايش ضعيف است و به همين صورت از حديث ابوحميد روايت كرده و آن نيز ضعيف است .\r\n( 93 ) اين حديث را خطيب ( بغدادى ) در تاريخ خود و در نام كسانى كه از مالك روايت مىكنند روايت كرده و آن را ضعيف دانسته است ، عراقى گويد : من آن را از حديث ابودرداء نديده‌ام .\r\n","page_name":" 494 ","page_number":494},
  {"content":"\r\n\r\nحضرت فرمود : « عقلش چگونه است ؟ عرض كردند : اى رسول خدا ، از عبادت و فضيلت و خلق او مىگوييم : پس فرمود : عقلش چگونه است ؟ زيرا به احمق از نادانى وى بيش از گناه گنهكار صدمه مىرسد و همانا مردم در روز قيامت به اندازهء عقول خود به خدا نزديك مىشوند . « 94 » » ابودرداء گويد : « پيامبر ( ص ) : هرگاه از عبادت بسيار مردى آگاه مىشد از عقلش سئوال مىكرد . پس هرگاه مىگفتند : نيكوست مىفرمود : به او اميدوارم و اگر جز اين مىگفتند مىفرمود : به آنچه مىگوييد نرسيده است . « 95 » » ابودرداء گفت : « در محضر رسول خدا از عبادت فراوان مردى سخن به ميان آمد پيامبر ( ص ) فرمود : عقلش چگونه است ؟\r\nگفتند : عقلى ندارد . فرمود : رفيقتان به آنچه به دو گمان دارد نرسيده است . « 96 » » مىگويم : پيش از اين رواياتى از طريق اهل بيت ( ع ) در اين باره در كتاب عقل از بخش عبادات نقل كرديم .\r\nغزالى گويد : تيزهوشى و بسيارى از غريزه عقل نعمتى از سوى خداى متعال در اصل فطرت است و اگر شخصى با كند ذهنى و نادانى آن را از دست داده باشد قابل جبران نيست .\r\nدوّم معرفت « 97 » است و مقصود اين است كه چهار چيز را بشناسد : نفس خود را ، پروردگار خويش را ، دنيا ، و آخرت را ، نفس خود را به بنده بودن و خوار بودن و اين كه در اين دنيا غريب و بيگانه از شهوتهاى حيوانى است و شهوات برايش زيانبخش است بشناسد ؛ و بداند كه آنچه با طبيعت او سازگار است شناخت خداست و فقط نگريستن به\r\n\r\n\r\n","description":"","footnote":"\r\n( 94 ) در باب علم اين حديث از داود بن محبر گذشت . و در كافى از حضرت صادق نظير آن نقل شده است .\r\n( 95 ) طبرانى در مسند كبير خود از ابو درداء روايت كرده گويد : « هرگاه از عبادت بسيار مردى به پيامبر ( ص ) خبرى مىرسيد از عقل او مىپرسيد پس اگر مىگفتند : عقلش خوب است مىفرمود : به او اميدوارم و اگر جز اين مىگفتند مىفرمود : رفيق شما بجايى كه گمان داريد نمىرسد » در سند اين حديث مروان بن سالم است كه متروك است چنان كه در مجمع الزوائد ، ج 8 ، ص 28 ، آمده است .\r\n( 96 ) مأخذ قبلى .\r\n( 97 ) چنين است .\r\n","page_name":" 495 ","page_number":495},
  {"content":"\r\n\r\nجهتى كه خدا مىپسندد ، و كسى كه نفس خود را نشناسد اين را نيز نمىشناسد و پروردگارش را نيز نشناسد ، و بايد براى اين كار از آنچه در كتاب محبّت و شرح عجائب قلب و كتاب تفكّر و شكر نقل كرديم « 98 » كمك بگيرد ، زيرا در آن مطالب به وصف نفس و توصيف شكوه و عظمت خداى متعال اشاره‌هايى شده است و با آن آگاهى اجمالى حاصل مىشود و شناخت و آگاهى كامل در ماوراى آن است ، زيرا معرفت كامل از علوم باطن است و ما در اين كتاب فقط به شرح علوم مربوط به ظاهر پرداخته‌ايم . امّا بر شناخت دنيا و آخرت بايد از آنچه در كتاب نكوهش دنيا و ياد مرگ نقل كرديم كمك بگيرد تا برايش آشكار شود كه دنيا با آخرت قابل مقايسه نيست ؛ و هرگاه نفس خود و خداى خويش را شناخت و از دنيا و آخرت آگاه شد با شناخت خداى متعال محبّت او و با شناخت آخرت ميل زياد به آن و با شناخت دنيا روى گرداندن از آن در قلبش برانگيخته مىشود ، در نتيجه مهمترين كارهايش همان است كه او را به خدا برساند و در آخرت به حالش سودمند باشد ، و هرگاه اين تصميم بر قلبش غالب آيد در تمام كارها نيّتش درست مىشود . پس اگر به عنوان مثال غذايى بخورد يا سرگرم قضاى حاجت شود مقصودش كمك گرفتن از آن بر پيمودن راه آخرت است و نيّتش درست مىشود و هر فريفتگى لازم الاجتناب كه منشاء آن جلب غرضها و گرايش به دنيا و مال و مقام است از او دور مىشود ، زيرا گرايش به دنيا نيّت را فاسد مىكند و تا زمانى كه دنيا از آخرت در نزد او محبوبتر است و خواهش نفس او از خشنودى خدا در نظر او عزيزتر است نمىتواند از غرور و فريفتگى رها شود . پس هرگاه با معرفتش به خدا و به نفس خود كه از عقل كاملش صادر مىشود محبّت خدا بر قلبش غلبه كند نياز به امر سوّمى دارد كه همان علم به چگونگى حركت و سلوك به سوى خدا و علم به چيزى است كه او را به\r\n\r\n\r\n","description":"","footnote":"\r\n( 98 ) چنين است ولى در كتاب محبّت نيامده است .\r\n","page_name":" 496 ","page_number":496},
  {"content":"\r\n\r\nخداى متعال نزديك و از او دور مىسازد و ما در كتابها و بخشها احياء علوم الدّين علم آفتهاى راه و پيامدها و گرفتاريها را نوشته‌ايم . پس از بخش عبادات شروط آن را بشناسد و رعايت كند و از آفات آن آگاه شود و بپرهيزد ، و از بخش عادتها راز معيشتها و آنچه را به آن مجبور است بشناسد و با اجازهء آن را بگيرد و از آنچه بىنياز است روى بگرداند ، و از بخش مهلكات تمام پيامدهايى را كه مانع پيمودن راه خداست بداند ، زيرا آنچه مانع از پيمودن راه خدا مىشود صفات نكوهيدهء اخلاقى است . پس آنها را بشناسد و راه درمانش را بداند ، و از بخش منجيات صفات ستوده‌اى را بشناسد كه بايد جايگزين صفات نكوهيده پس از محو آنها شود و هرگاه به تمام آنها احاطه پيدا كند مىتواند از انواع فريفتگى كه به آنها اشاره كرديم بپرهيزد ؛ و اساس تمام اينها اين است كه محبّت خدا بر قلب غالب شود و دوستى دنيا از آن ساقط گردد تا بدين وسيله اراده‌اش قوى و نيّتش درست شود و اين امر حاصل نمىشود جز با معرفتى كه ياد كرديم .\r\nاگر بگوييد : هرگاه تمام مطالب ياد شده را انجام دهد بيم چه خطرى بر سالك مىرود ؟\r\nمىگوييم : بيم مىرود كه شيطان فريبش دهد و او را به پند دادن مردم و منتشر ساختن علم و دعوت مردم به آنچه از دين خدا شناخته فرابخواند . زيرا مريد مخلص هرگاه از تهذيب اخلاق فارغ شود و به مراقبت قلب بپردازد تا آن را از تمام تيرگيها پاك سازد و به راه راست رود و دنيا در چشمش حقير آيد و آن را رها سازد ، طمع از مردم ببرد و به آنها توجّهى نكند و تنها همّ او يكى باشد كه خداى متعال و لذّت بردن از ياد و مناجات و اشتياق به ديدار اوست ، در حالى كه شيطان نتوانسته او را گمراه سازد ؛ چرا كه شيطان از طريق دنيا و خواهشهاى نفس به او روى مىآورد و او اطاعتش نمىكند و از طريق دين به او روى مىآورد و او را دعوت مىكند تا به بندگان خدا ترحّم و مهربانى كند و در دينشان خيرخواه آنها شود و به خدايشان فرابخواند . پس بنده با لطف و مهربانى\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nخود به بندگان مىنگرد و آنها را در كار خود برگشته و در دين خود سرگردان و كر و كور مىبيند كه بيمارى بر آنان مسلّط است و خود نمىدانند و پزشك ندارند و در آستانهء نابودى هستند . پس ترحّم بر قلبش غالب مىشود ، در حالى كه شناخت كامل به امورى دارد كه آنها را هدايت مىكند و گمراهى آنان را آشكار مىسازد و به سعادت راهنمايى مىكند و بدون زحمت و هزينه و تحمّل خسارت بر بيان آن قادر است . مثل او مثل مردى است كه مرضى سخت دارد كه دردش طاقت‌فرساست و بدان سبب شب خود را به بيدارى و روزش را در اضطراب مىگذراند و بر اثر فشار درد نمىخورد و نمىآشامد و حركت و فعّاليّتى ندارد . پس دوايى خالص و رايگان و بىزحمت و سهل الوصول برايش پيدا مىشود آن را مىخورد و خوب مىشود و پس از مدتى بيدارخوابى شب به خوبى مىخوابد و پس از اضطراب در روز به آرامش مىرسد و زندگىاش پس از كمال تيرگى خوب و مطلوب مىشود و پس از مدّتها بيمارى به لذّت سلامتى مىرسد آنگاه به شمار زيادى از مسلمانان بنگرد كه به بيمارى او گرفتارند و مدتها دچار بيدار خوابى شده و سخت پريشانند و نالهء آنها به آسمان مىرود . پس به ياد بياورد كه داروى آنها همان است كه او مىداند و به آسان‌ترين صورت ممكن و سريعترين زمان ممكن قادر است آنان را شفا بخشد . پس بر آنان ترحّم كند و نفسش به او اجازه ندهد كه در درمان آنها كندى ورزد . همچنين بندهء مخلص پس از اين كه به راه ( خدا ) هدايت شد و بيماريهاى قلبى او شفا يافت بيمارى قلبى مردم را مشاهده كند ، در حالى كه درمانشان دشوار و نابوديشان نزديك و درمانشان بر او آسان است . پس در نفس او تصميمى قاطع در خيرخواهى آنان برانگيخته شود و شيطان نيز به اميد اين كه فرصت فتنه يابد او را بر درمان بيماران ياد شده تشويق كند ، و چون به اين كار مشغول شود شيطان فرصت فتنه يابد و او را پنهان‌تر از حركت مورچه در نهان به رياست فرابخواند كه مريد آن را در نيابد ، و همچنان آن حركت نهانى در قلبش باشد تا شيطان او را به خودآرايى در برابر\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمردم با كلمات و نغمه‌ها و حركتهاى نيك و شكل و قيافهء ساختگى فرا بخواند ، سپس مردم به او روى آورند ، و او را در برابر درمان بيماريهايشان فقط به خاطر ترحّم و بدون طمع مادّى تعظيم و تكريمى بيش از تعظيم شاهان كنند و از پدر مادر و خويشاوندان در نظر آنها محبوبتر شود . پس او را در مورد اموال و بدنهاى خود بر خويشتن ترجيح دهند و در برابر او چون چاكران و بندگان شوند و به خدمت او بپردازند و او را در مجالس بر خود مقدّم بدارند و او را بر شاهان حاكم سازند . در اين هنگام خلق فطرى او منتشر شود و نفس آرامش يابد و لذّت وصف‌ناپذيرى را بچشد ، و به شهوتى از دنيا برسد كه هر شهوتى در برابرش ناچيز است ، در حالى كه ترك دنيا كرده بود . پس در بزرگترين لذّتهاى آن فرو افتد . در اين موقع شيطان فرصتى مىيابد و دست خود را به قلب او دراز مىكند و دلش را در هر چيزى به كار مىگيرد كه آن لذّت را بر او حفظ كند ، نشانهء منتشر شدن خوى فطرى و اعتماد نفس به شيطان اين است كه اگر اشتباه كند و در برابر مردم سخنش مردود شمرده شود به خشم آيد ، و هرگاه خشمى را كه در خود احساس مىكند نپسندد شيطان بسرعت در او اين توهّم را ايجاد مىكند كه اين غضب براى خداست ، چرا كه هرگاه اعتقاد مريدها نسبت به او نيك نباشد از راه خدا بريده شده و در غرور مىافتند .\r\nپس بسا كه اين عمل او را به بدگويى از كسى كه او را ردّ كرده است وادارد و به غيبت كردن ممنوع بيفتد پس از اين كه حلال را ترك كرده و گرفتار تكبّرى شود كه سرپيچى از قبول ( سخن ) حق و شكر بر آن است ، پس از اين كه از خطرهاى وحشتناك پرهيز مىكرد ؛ همچنين هرگاه بخندد يا در گفتن بعضى از كار سست شود نفس وى از اين كه مردم از آن آگاه شوند و مقبوليّت او ( در نزد مردم ) از بين برود ، بىتابى مىكند و به دنبال آن استغفار كند و آه سرد برآورد و بسا كه بر اعمال و اذكار خود به خاطر مردم و شيطان بيفزايد و شيطان اين توهّم را در او ايجاد كند كه علت افزايش اعمال و اذكارت اين است كه اعتقاد مردم در راه خدا سست نشود و به سبب اين كه تو اذكار و اعمال را ترك كنى\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nآنان نيز راه خدا را ترك كنند در صورتى كه اين توهّمات حيله و فريب است ، بلكه بىتابى نفس از بيم از دست رفتن رياست است ، از اين رو باكى ندارد كه مردم بر فوت اذكار و اعمال همگنانش آگاه شوند بلكه گاه آن را دوست بدارد و به آن شاد شود و اگر در ميان همگنانش كسى يافت شود كه دلهاى ( مردم ) به قبول او مايل شود و سخن او مقبول‌تر از سخن او شود بر او دشوار مىآيد ، در حالى كه اگر نفس از رياست لذّت نمىبرد و شاد نمىشد ، مىبايست مقبوليّت سخن همگنان را مغتنم مىشمرد ، چرا كه داستان او داستان كسى است كه گروهى از برادران خود را افتاده در چاهى مىبيند كه سنگى بزرگ دهانهء آن را پوشانده است و نمىتوانند به خاطر وجود سنگ از چاه بيرون بيايند ، پس دلش به حال برادرانش بسوزد و براى كنار زدن سنگ از سر چاه بيايد ولى نتواند ، پس كسانى براى كمكش بيايند تا كنار زدن سنگ بر او آسان شود يا خود آن را كنار بزند ، ناگزير از آن سخت شادمان شود ، زيرا هدفش نجات برادران خود از آن چاه است ، بنابراين اگر هدف پند دهنده نجات برادران مسلمان از دوزخ باشد هرگاه ياورى او را يارى دهد يا خود به آن اقدام كند بدان عمل شاد مىشود و بر او گران نمىآيد همان گونه كه اگر تمام آن گمراهان خود هدايت مىيافتند در صورتى كه هدفش هدايت آنها بود نمىبايست بر او گران آيد ، پس هرگاه به كمك ديگران هدايت شوند نبايد بر او دشوار آيد ، و هرگاه در خود احساس دشوارى كرد شيطان او را به تمام گناهان كبيرهء قلبى و گناهان اعضا را فرا مىخواند و نابودش مىكند . بنابراين از بيمارى دلها پس از هدايت و از كجى نفس پس از استقامت به خدا پناه مىبريم .\r\nاگر بگوييد : پس چه وقت درست است كه عالم به نصيحت و خيرخواهى مردم مشغول شود ؟\r\nمىگوييم : خيرخواهى مردم آنگاه صحيح است كه قصدش فقط هدايت مردم براى خدا باشد و دوست بدارد كه كسى پيدا شود او را در هدايت مردم يارى كند يا خود هدايت شوند و بكلّى طمع خود را از ستايش مردم و اموالشان قطع كند و ستايش و\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nنكوهش آنان برايش يكسان باشد پس به نكوهش آنها اهميّت ندهد هرگاه مورد ستايش خدا واقع شود و به ستايش آنها شاد نشود هرگاه ستايش آنها با ستايش خدا همراه نباشد و به آنها بنگرد چنان كه به بزرگان و چهارپايان مىنگرد . امّا نگاهش به سادات و بزرگان بدان سبب كه نسبت به آنها تكبّر نمىورزد و تمام آنها را بهتر از خود مىداند ، چون از پايان كار بىخبر است ؛ و امّا نگاهش به چهارپايان بدان سبب است كه طمع خود را از به دست آوردن مقامى در دلهاى آنان قطع كرده ، چرا كه اهميّت نمىدهد چهارپايان نسبت به او چه عقيده دارند . پس در برابر آنها خودآرايى و خودسازى نمىكند ، بلكه هدف چوپان مواظبت از گوسفندان و دور ساختن گرگ از آنهاست ، نه اين كه گوسفندان به چشم ستايش به او بنگرند . پس تا زمانى كه ديگر مردم را مانند گوسفند نداند و به نگرش آنها توجّهى نداشته باشد و بدان اهميّت ندهد و از مشغول شدن به اصلاح آنها سالم نمىماند . آرى گاه به اصلاح مردم مىپردازد ولى با اصلاح آنها خود را فاسد مىكند ، پس بايد همچون شمعى باشد كه به ديگران نور مىدهد و خود مىسوزد .\r\nاگر بگوييد : در صورتى كه واعظان ترك موعظه كنند مگر آنگاه كه به اين درجه ( اخلاص ) برسند دنيا از موعظه خالى مىشود و دلها فاسد مىشود .\r\nمىگوييم : رسول خدا ( ص ) فرمود : « دوستى دنيا سرچشمهء تمام گناهان است » « 99 » ، و اگر مردم دنيا را دوست ندارند جهان ويران مىشود و زندگى باطل و دلها و بدنها نابود مىشوند ، جز اين كه پيامبر ( ص ) مىداند كه دوستى دنيا هلاك كننده است و يادآورى آن دوستى دنيا را از دل بيشتر مردم ريشه كن نمىسازد ، بجز كمترين آنها كه دنيا با ترك آنها ويران نمىشود . از اين رو نصيحت را ترك نكرده و تنها خطر محبّت دنيا را يادآور شده است و خطر دنيا را ذكر فرموده از بيم آن كه مبادا انسان نفس خود را در برابر شهوتهايى رها سازد كه بر مردم مسلّط است . همچنين زبان واعظان همواره به دوست رياست\r\n\r\n\r\n","description":"","footnote":"\r\n( 99 ) اين حديث را بيهقى در الشعب از حسن به صورت مرسل روايت كرده چنان كه در الجامع الصغير ، آمده است .\r\n","page_name":" 501 ","page_number":501},
  {"content":"\r\n\r\nگشوده است و آن را به گفتهء كسى كه مىگويد موعظه براى دوستى رياست حرام است رها نمىكنند ؛ چنان كه مردم شراب و زنا و دزدى و رياكارى و ظلم و ديگر گناهان را به قول خدا و پيغمبر كه فرموده‌اند حرام است ترك نمىكنند . پس به خويشتن بنگر و دل از سخن مردم آسوده‌دار ، زيرا خدا گروه زيادى از مردم را با فاسد شدن يك شخص يا اشخاصى اصلاح مىكند ،  وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ  « 100 » ، زيرا خدا اين دين را با مرد فاسد گروههايى كه در آخرت « 101 » بهره‌اى ندارند تأييد مىكند . پس تنها بيم آن دارد كه راه پندپذيرى مسدود شود امّا بسته شدن زبان واعظان در حالى كه انگيزهء ريا و دوستى رياست را در پيش دارند هرگز انجام نخواهد شد .\r\nاگر بگوييد : مريد اگر از اين مكر شيطان آگاه و سرگرم خود شود و نصيحت را ترك كند يا پند دهد و شروط صدق و اخلاص را در نصيحت رعايت كند ، پس چه بيمى بر او مىرود ؟ و چه خطرها و رشته‌هاى گول خوردن در برابرش باقى مىماند ؟\r\nبايد بدانيد : بزرگترين خطر نصيحت بر او باقى است و آن اين است كه شيطان به او مىگويد : مرا ناتوان ساختى و با تيزهوشى و عقل كاملت از مكر من رها شدى ، در حالى كه بر بسيارى از بزرگان و اولياء دست يافتم ولى بر تو دست نيافتم ، پس چقدر شكيبايى و چه بسيار در پيشگاه خدا مقام دارى كه مرا مغلوب ساختى و خدا به تو قدرت داد كه به هوشيارى از تمام راههاى ورود فريبهاى من آگاه شوى . پس به شيطان گوش فرا داده و او را تصديق كند و در گريختن خود از تمام فريبها دچار عجب شود و اين خودپسندىاش كمال غرور و فريفتگى باشد كه خود بزرگترين مهلك است . بنابراين عجب از هر گناهى بزرگتر است ، از اين رو شيطان مىگويد : اى فرزند آدم هرگاه گمان كنى كه با علم خود از من رها شده‌اى پس با نادانيت گرفتار دام فريب من شده‌اى .\r\n\r\n\r\n","description":"","footnote":"\r\n( 100 ) بقره / 251 : و اگر خداوند بعضى از مردم را به وسيلهء بعضى ديگر دفع نكند زمين را فساد فرا مىگيرد .\r\n( 101 ) اين حديث مكرّر از ابو عوانه و بخارى و ديگران گذشت .\r\n","page_name":" 502 ","page_number":502},
  {"content":"\r\n\r\nاگر بگوييد : هرگاه با اين گفتار شيطان دچار عجب نشود ، زيرا مىداند كه رهايى او از مكر شيطان به توفيق خدا بوده نه همّت خودش و شخصى مانند او قادر به دفع شيطان نيست مگر خدا به او توفيق دهد و كمكش كند ، و هر كس از ضعف و ناتوانى خود بر كمترين عمل آگاه باشد پس هرگاه بر چنين كار بزرگى ( در امان ماندن از مكر شيطان ) قادر شود بداند كه خود بر آن توانايى نيافته بلكه به توفيق خدا بوده بنابراين پس از بر طرف شدن عجب و خودپسندى چه بيمى بر او مىرود ؟\r\nمىگوييم : بيم آن مىرود كه به لطف خدا اعتماد به كرم او و ايمنى از مكر شيطان فريفته شود تا آنجا كه گمان برد در آينده نيز بدين حال خواهد ماند و از سستى و دگرگونى حال نمىترسد . پس حال او تنها اعتماد به لطف خداست بى آن كه از مكر خدا بترسد . و هر كس از مكر خدا ايمن شود براستى در زيان است ؛ بلكه راهش اين است كه تمام آن توفيقات را از لطف خدا ببيند ، آنگاه بر خود بيم آن داشته باشد كه صفتى از صفات قلبش نظير دوستى دنيا و ريا و بدخلقى و توجّه به عزّت مسدود بماند و او از آن بىخبر باشد و بترسد از اين كه در هر لحظه‌اى اين حالت از او سلب شود و از مكر خدا ايمن نباشد و از خطر فرجام غافل نشود ، و اين خطرى است كه از آن رهايى ندارد و بيمى است كه از آن نجات نمىيابد مگر پس از اين كه از صراط بگذرد ، از اين روست كه چون شيطان براى يكى از اولياء در هنگام جان كندن كه هنوز نفسى از او باقى بود ظاهر شد و به او گفت : فلانى آيا از من رها شدى پس بگويد : نه ، از اين رو گفته‌اند تمام مردم نابودند جز عالمان و تمام عالمان در هلاكتند جز عالمان با عمل ، و تمام عالمان با عمل در هلاكتند جز مخلصان ، و مخلصان نيز در خطرى بزرگند ، در اين صورت شخص مغرور در هلاكت است و مخلصى كه از غرور مىگريزد نيز در خطر است ، به اين جهت هيچ‌گاه دلهاى اولياء از بيم و ترس جدا نيست ، از خداى متعال حسن عاقبت را مسألت داريم زيرا نتيجهء كارها در پايان آن معلوم مىشود .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nمىگويم : كتاب را با سخن امام صادق ( ع ) به پايان مىبريم . بنا بر آنچه در كتاب مصباح الشّريعه « 102 » از آن حضرت روايت كرده فرمود : « شخص فريفته در دنيا بيچاره و در آخرت مغبون است ، چرا كه برترين را به پست‌ترين ( آخرت را به دنيا ) فروخته است و به خود عجب مكن بسا كه به عمر دراز و فرزندان و يارانت فريفته شوى كه شايد به وسيلهء آنها نجات يا بى ؛ و بسا كه به زيبايى و آرزو و رسيدن به آرزو خواهشهاى نفسانيت فريفته شوى و پندارى كه صادق و بر حقّى ؛ و بسا كه بر پشيمانىات از اين كه در عبادت كوتاهى كرده‌اى فريفته شوى و شايد خدا از دلت آگاه باشد كه خلاف آن است ( پشيمان نيستى ) ؛ و بسا كه خود را به عبادت وادار كنى در حالى كه خدا اخلاص مىخواهد ؛ و بسا كه به علم و تبار خود ببالى در حالى كه از آنچه خدا در نهان مىداند بىخبر باشى ؛ و بسا كه خيال كنى خدا را مىخوانى در حالى كه ديگرى را مىخوانى ؛ و بسا كه پندارى مردم را نصيحت مىكنى در حالى كه براى خودت و اين كه به تو متمايل شوند قصد آنها كرده‌اى ؛ و بسا كه خود را نكوهش كنى در حالى كه در حقيقت خود را مىستايى ؛ و بايد بدانى كه از تاريكيهاى غرور و آرزو بيرون نخواهى شد ، جز با رجوع راستين به خدا و اطمينان به او و شناختن غيبهاى احوال خود از جايى كه با عقل و علم موافقت ندارد و دين و شريعت و سنّتهايى كه به آن تأسّى مىشود و پيشوايان دين آنها را تحمّل نمىكنند ، اگر چه به حالى كه دارى راضى باشى ، پس هيچ كس از علم تو مانند خودت بدبخت نشده و عمر هيچ كس مانند عمر خودت تباه نگرديده پس در روز قيامت جز حسرت بهره‌اى ندارد . » اين است آخرين سخن در كتاب نكوهش غرور و با پايان يافتن آن بخش مهلكات محجّة البيضاء فى تهذيب الاحياء به پايان رسيد .\r\nبه خواست خداوند متعال پس از آن در بخش منجيات كتاب توبه خواهد آمد ، و در آغاز و انجام و ظاهر و باطن ستايش از آن خداست .\r\n\r\n\r\n\r\n","description":"","footnote":"\r\n( 102 ) باب سى و ششم\r\n","page_name":" 504 ","page_number":504}
  ]