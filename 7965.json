[
  {"content":"\r\n . \r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nنشر تاريخ ايران\r\n7\r\nمجموعهء متون و اسناد تاريخى\r\nكتاب ششم\r\n( قاجاريه )\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nمعارفه\r\nبسم اللّه الرحمن الرحيم\r\nموضوع آثارى كه نشر تاريخ ايران منتشر مىكند ، اختصاص دارد به متون ، اسناد ، و پژوهش‌هاى تاريخى در باب گذشته‌ى ايران . اين آثار تحت عناوين :\r\nمجموعه‌ى متون و اسناد تاريخى\r\nمجموعه‌ى پژوهش‌هاى تاريخى\r\nارائه مىشوند . ويژگى اين آثار ، اختصاص آن‌ها است به زمينه‌هاى فرهنگى ، اجتماعى ، و اقتصادى تاريخ ايران . هدف از نشر اين آثار ، شناخت كم و كيف گذران مردم است در ايران گذشته ، كه چسان زيستند ، بر چه بودند ، و بر ايشان چه رفت .\r\nنشر تاريخ ايران\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nميرزا غلامحسين خان افضل الملك\r\nافضل التواريخ\r\nبه كوشش\r\nمنصوره اتحاديه ( نظام ما فى )\r\nسيروس سعدونديان\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nنشر تاريخ ايران\r\nتهران ، فلسطين شمالى ، پلاك 146 ، طبقه سوم ، شماره ى 15 ، نشر تاريخ ايران ( شركت سهامى خاص ) ، تلفن 659844\r\nميرزا غلامحسين افضل الملك\r\nافضل التواريخ\r\nبه كوشش : منصوره اتحاديه ( نظام ما فى ) ، سيروس سعدونديان\r\nچاپ اول\r\nسنه ء 1361 هجرى شمسى ؛ سنه ى 1453 هجرى قمرى\r\nتيراژ : 5000 نسخه\r\nچاپخانه نقش جهان\r\nحق چاپ محفوظ و در اختيار نشر تاريخ ايران است .\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nفهرست‌مندرجات\r\nعنوان صفحه\r\nسر سخن يازده\r\nجلد اول ( جلوس مظفر ) 1\r\nجلد دوم ( وقايع سال 1314 هجرى قمرى ) 23\r\nجلد سوم ( وقايع سال 1315 هجرى قمرى ) 131\r\nجلد چهارم ( وقايع سال 1316 هجرى قمرى ) 227\r\nجلد پنجم ( وقايع سال 1317 هجرى قمرى ) 379\r\nفهرست عمومى اعلام 439\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n . \r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\nسر سخن\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n . \r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nحمد بارى جل و عز\r\nسر سخن « افضل التواريخ » ، اثر ميرزا غلامحسين خان افضل الملك ، تاريخ عهد مظفرى است ، از سنه‌ى 1313 الى 1317 هجرى قمرى . تاريخى است « رسمى » ، به قلم « مورخى دولتى » . مع هذا ، نقطه عطفى است در سير تاريخنگارى سده‌ى پيشين ؛ نمونه‌ايست از تطور « تاريخنگارى سنتى » در آن سنوات .\r\nدرين « سر سخن » ، به طرح سه مطلب بسنده خواهد شد : نخست ، ترجمانى موجز از احوال افضل الملك ؛ ديگر ، بيان محتواى تاريخى و سبب نگارش اثر حاضر ؛ سر آخر نمودن شيوه‌ى تاريخنگارى ، و اظهار گزينه‌اى از انگارگان نگارنده ؛ بدان‌سان ، و بدان قدر كز خلال افضل التواريخ فراچنگ آيد .\r\n\r\nافضل الملك ، ميرزا غلامحسين خان\r\nنامش : غلامحسين ؛ پدرش : مهدى خان بن على خان الشيرازى الزندى ؛ مادرش :\r\nبنت آقا سيد حسن كاشانى ؛ مولدش : تهران ؛ ولادتش : صبح بيست و پنجم شهر محرم الحرام سنه‌ى يكهزار و دويست و هفتاد و نه هجرى قمرى ؛ لقبش : افضل الملك ؛ تخلصش : المعى ؛ مشهور به : اديب كرمانى ، و افضل الملك كرمانى ؛ منصبش به گاه تأليف اين تاريخ :\r\nمستوفى ديوان .\r\nپس از اتمام تحصيلات ، در سلك « نوكر باب » منسلك ؛ و « چندى حكومت رادگان و چناران و پنج طايفه‌ى اكراد نزديك قوچان و سه طايفه‌ى رشوانلو ، پهلوانلو ، و پروانلو ، و تحويلدارى جنس ديوانى خراسان 1 » يافت . سپس ، « حكومت خاف و تربت حيدرى و پيشكارى ماليات سبزوار و تصفيه‌ى ماليات قوچان » 1 به دو مفوض آمد . سنواتى نيز « رياست دار الانشاء و دفتر خراسان » 1 را داشت . مدتى ، « پيشكار ماليات قم و ساوه و زرند بود . » 1 درسنه‌ى « هزار و سيصد و سى و يك هجرى ، از طرف دولت ، به معاونت\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nمازندران » 1 برقرار گشت ؛ و زمانى ، « به منادمت ركن الدوله ، محمد تقى ميرزا پسر محمد شاه قاجار . » ساليان متمادى در زمره‌ى « مترجمين دار الترجمه بوده ؛ روزنامه‌هاى عربى كه از اسلامبول و مصر براى ناصر الدين شاه مىفرستادند ، مشار اليه مطالب سياسى و پليتيكى آن‌ها را ترجمه كرده ، كتابچه ساخته ، به حضور » مىبرد . سر آخر ، « به رتبه‌ى استيفا نائل گرديده » 1 ؛ در سنه‌ى يكهزار و سيصد و چهارده هجرى قمرى ، حسب الامر مظفر الدين شاه ، و به صدور دستخط سلطنت و فرمان دولت ، به نگارش « تاريخ دولتى » آغاز كرده ، « افضل التواريخ » را پرداخت .\r\nنگارنده را جز اثر فوق الذكر ، آثارى است ديگر ؛ و آن آثار ، بدين قرار :\r\n« ركن الاسفار » ؛ « سحر سامرى و سفرنامه‌ى ناصرى » ؛ « سفرنامه‌ى خراسان و كرمان » ؛ « كتابچه‌ى تفضيل و حالات دار الايمان قم » ؛ « سفرنامه‌ى قم » يا « تاريخ و جغرافياى قم » ؛ « ظفرنامه‌ى عضدى » ؛ « كراسه‌ى المعى » ؛ « تاريخ صدور قاجاريه » ؛ « صدر - التواريخ » ؛ « قرن السعادة » يا « قرن السعادتين » ؛ « ترجمه‌ى اعلام الناس بما وقع للبرامكه من بنى عباس » ؛ « افضل التفاسير » ؛ نيز دو مجموعه يادداشت‌هاى تاريخى ، مشتمل بر يادداشت‌ها ، سوادنامه‌ها و احكام مختلف .\r\nميرزا غلامحسين خان افضل الملك « 1 » در شب بيست و سوم شهر محرم الحرام سنه‌ى 1348 هجرى قمرى ، در تهران از دار فنا به دار بقا تحويل كرد . رحمت اللّه عليه .\r\n\r\nافضل التواريخ\r\n« افضل التواريخ » اشتمال دارد بر بيان واقعات عهد مظفرى ، از سنه‌ى 1313 الى 1317 هجرى قمرى . نگارنده اين اثر را به پنج « جلد » منقسم ؛ و هريك از مجلدات دوم ، سوم ، چهارم ، و پنجم را در چهار « باب » مبوب داشته است . مبداء تمهيد مجلدات خمسه را از « جلوس مظفر » نهاده ؛ نخستين مجلد را همين نام عنوان بخشيده . ساير مجلدات را هريك به شرح وقايع يكساله‌ى سلطنت و دولت تخصيص داده ، « افضل التواريخ » ناميده است .\r\nافتتاح هر مجلد ، به استثناى آخرين آن‌ها ، به ستايش پروردگار است كاغاز هر كار را بايد ؛ پس آنگه ، رشته‌ى سخن بافته ، به اصول مطلب شتابد . محتواى مجلد نخستين :\r\nشرح كيفيت و سبب تأليف اثر ، تعيين سنه‌ى ولادت مظفر الدين شاه ، كيفيت جلوس سلطنت ، و ذكر وقايع چهل و سه روز به دو جلوس ، از يوم شنبه هيجدهم شهر ذى القعده الى سلخ شهر ذى الحجه‌ى سنه‌ى 1313 هجرى قمرى ، را شامل است .\r\nساير مجلدات نيز ، چنان كه گفته آمد ، در چهار « باب » مبوب‌اند : باب اول هر مجلد ، مختص است به « شرح يكساله‌ى سلطنت » ؛ باب دوم به « ذكر اسامى و تعرفه‌ى\r\n\r\n\r\n","description":"","footnote":"\r\n( 1 ) - افضل الملك ، ميرزا غلامحسين خان كرمانى . تاريخ و جغرافياى قم . به اهتمام حسين مدرس طباطبايى ، تهران ، انتشارات وحيد ، 1396 هجرى قمرى ، صفحات : 8 الى 10 .\r\n","page_name":" مقدمه 14 ","page_number":14},
  {"content":"\r\n\r\nاشخاصى كه در » آن سنه ، « به وزارت و پيشكارى ايالات ، يا حكومت ولايات ، يا مباشرى ادارات و بيوتات دولتى نائل شده‌اند » ؛ باب سوم به « ذكر اشخاصى كه در » آن سنه « به لقب دولتى نائل شده‌اند ، يا امتيازات دولتى را ، از قبيل تمثال مبارك و ساير نشان‌هاى معظمه ، براى خود تحصيل كرده‌اند و به خلاع فاخره سرافراز گشته‌اند » ؛ باب چهارم به « ذكر اشخاص معروف محترمى كه در ايران » ، در آن سنه « وفات كرده‌اند . »\r\nدر ضمن اين مجلدات و در طى همين ابواب ، گذشته از بيان رويدادهاى يكساله‌ى سلطنت و دولت ، گاه به مناسبت موضوع ، به درج نوشتارها و رسالاتى مفصل پرداخته است از خود و ديگران . از آن جمله است : درج سرگذشت « عباس ميرزا ملك‌آرا » در ضمن باب چهارم مجلد ثانى ؛ درج ترجمه‌ى « جغرافياى ممالك ربع مسكون دنيا » در انتهاى باب چهارم مجلد ثالث ؛ درج جغرافياى ايالات ششگانه‌ى ايران در باب دوم مجلد رابع ؛ درج ترجمه‌ى « سفرنامه مسيو بابن و هوسه‌ى فرانسوى » در همان باب از همين مجلد اخير الذكر ؛ درج « شرح حال مرحوم صفى عليشاه » در باب چهارم مجلد رابع ؛ نيز درج قسمت‌هايى از ترجمه‌ى « اعلام الناس بما وقع للبرامكه من بنى عباس » در تلو هر مجلد ، به استثناى مجلد پنجم كه در نيمه‌ى باب چهارم ناتمام مانده است .\r\nنكته‌ى ديگر آنكه : در حين نگارش تمامى مجلدات ، گاه به جغرافياى امكنه پرداخته ؛ گاه معانى اصطلاحات ديوانى ، ترجمان احوال رجال ، و ترتيب دو اثر دولتى را به دست داده ؛ گاه نيز به خرده‌گيرى از امور دولت و ارائه‌ى پيشنهادهاى اصلاحى برآمده است .\r\nاما ، سبب و كيفيت نگارش اثر را از زبان همو باز نمائيم كه گويد : « چون نوبت شهريارى ايران به . . . مظفر الدين شاه . . . رسيد ، به يادگار ظهور و جلوس . . . اين شهريار در كمال عجله شطرى از كتاب اعلام الناس را ، كه در شرح حال و اتفاقات زمان خلفا و دوران است و به زبان عربى تلفيق شده است ، ترجمه كرده ؛ حكايات خوب و روايات مرغوب آن را ، بدون تكليف انشاءپردازى و تأسف قافيه‌سازى ، به زبان پارسى در آورده ، . .\r\nتقديم داشتم . و چون ترجمه‌ى آن در جلوس اين شهريار . . . واقع شد ، لهذا اين كتاب را جلوس مظفر موسوم ساختم . » در « آخر سنه‌ى هزار و سيصد و سيزده و ابتداى هزار و سيصد و چهارده هجرى ، . . . در مقدمه‌ى ترجمه‌ى اين كتاب ، بعضى از عطوفت‌ها و عدالت‌هاى اين پادشاه . . . را نسبت به رعايا نگاشته ؛ باقى آثار و ماثر سلطنتى را ، يوما فى يوما ، در سنه‌ى هزار و سيصد و چهارده مدون ساخته ، در هر سال كتابى تقديم داشته ، و در تلو آن ، ترجمه‌ى اعلام آن سال را » مندرج ساختم .\r\nچون « تاريخ جلوس مظفر را نگاشته و ضميمه‌ى ترجمه‌ى اعلام الناس نموده ، به خاكپاى مبارك » تقديم داشتم ، « امر و مقرر شد كه همه‌ساله شرح وقايع سلطنتى و كارهاى عمده‌ى دولتى را بنگارد و كتابى به حضور مبارك تقديم دارد . » لهذا ، « به افتخار اين بنده‌ى نگارنده دستخط مبارك همايونى خطاب به . . . آقا ميرزا على اصغر خان صدر اعظم شرف صدور يافت كه تعيين لقبى از براى اين فدوى كرده ، فرمان صادر شود ؛ و نيز اضافه مواجبى مرحمت گردد كه از براى مخارج اين كتاب فدوى باشد . » بارى ،\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\n« دويست و نود تومان اضافه مواجب به فدوى مرحمت شد . و نيز خود بندگان حضرت صدارت عظما . . . لقب بنده را افضل الملك فرموده ؛ در وسط فرمان ، محض امتياز به خط خودشان مرقوم فرموده ؛ و فرمان مزبور به شرف صحه‌ى همايونى و مهر مهر آثار مبارك مشرف شده ، از ثبت دفتر گذشت . » لذا ، « اين كتاب را با ساير مجلدات ديگر كه » در ساير سنوات نوشته آمده ، « به افضل التواريخ ناميدم ؛ و به دنباله‌ى » هر مجلد ، قسمتى « از كتاب اعلام الناس را كه ترجمه كرده بودم ، ضميمه كردم . »\r\n\r\nشيوه‌ى تاريخنگارى و گزينه‌اى از انگارگان نگارنده\r\nگفتيم : « افضل التواريخ تاريخى است سنتى ، به قلم مورخى دولتى . مع هذا ، نقطه عطفى است در سير تاريخنگارى سده‌ى پيشين ؛ نمونه‌ايست از تطور تاريخنگارى سنتى در آن سنوات . »\r\nآرى ! تاريخى است « سنتى » ؛ اما ، نه از آن روى كه « رسمى » و « دولتى » ، و نه از آن دست كه « ناسخ التواريخ » و غيرهم . ساختار ، بافتمان ، نوع و ترتيب عناوينش به تواريخ سنتى مىبرد ؛ محتوايش اما ، زان نوع مىپرهيزد . قالب آنست ، محتوا ديگر : كافسانه نمىخواهد ، افسون نمىدمد . از واقعه‌يابى و واقع‌بينى بدور نيست ؛ از تحليل و تعليل حوادث و نتيجه‌گيرىهاى تاريخى تهى نمانده ؛ از لواذع كلام در خرده‌گيرى بر نظام نيز باز نمىماند . كليتا ، متأثر است از آن جريان بديعى كه در بطن تاريخنگارى اين كشور ، از به دو سده‌ى بازپسين آغاز و تا بدين‌گاه مىانجامد . اين تأثر اما ، محدود است ؛ و حدودش به فراخناى محذورات نگارنده . مورخ دولتى بودن و حق گفتن : خطر كردن و هدر گشتن . در مقامى چنان ، ايمنى از معاتبت را لاجرم متابعتى بايد كز « كلاتت » وارهاند ، وز « اردبيلت » بدور دارد . اما ، گاه باشد كه زمانه سازگار آيد و زمينه موافق افتد كه چنان چون افضل الملك رندى مترصد ، به رمز سخنى آرد و كنايت و استعارتى گويد دانايان اهل راز را . در همين‌جاست كه تاريخى صورت مىبندد چونان افضل التواريخ ؛ وز همين روست كه در انبوهه‌ى القاب ، عناوين ، مخاطبات ، تعاريف و تمجيدات معمول تاريخ سنتى ، گاه مضامينى ره مىيابد غير سنتى .\r\nافضل الملك « شأن خود را بر خلاف ساير مورخين ، اجل بر دروغگويى و تملق و اغراق و مبالغه » برشمارده ، مىنويسد : « حقيقت مطلب اين است كه من هم چندان زحمتى نمىكشم و خدمتى نمىكنم . نه داد فصاحت مىزنم ، نه گوى بلاغت مىبرم . نه اغراق و دروغ مىنويسم ، نه سخن‌سازى دارم ، نه انشاءپردازى مىآورم . فقط ، به زبان قوم و به بيان يوم ، بعد از سى شب ، يك شب قلمى برداشته ، به‌طور ساده مثل كسى كه در جام و باده باشد ، چيزى مىنگارم . و در صباح ، دوباره مطلب را خوانده ؛ گاه سقطى در صحت مطلب باشد ، قلمى به روى آن مىگذارم . هزار محاسن را در اين تاريخ ترك كرده ؛ ولى ، يك حسن از آن متروك نيست . و آن حسن ، بدون تملق مطلب نوشتن و به صدق هر داستانى را نگاشتن است . »\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nهمو در موقعى ديگر نيز گويد : « در تمجيد اين شاه من چه نويسم ، كه آيندگان بگويند : چون افضل الملك مورخ اين دوره بوده است ، محض تملق تمجيد نوشته است .\r\nبه خداى احد و واحد قسم ، كه من تملق نمىنويسم و حقيقت‌نگارى مىكنم . اگر حقيقت نگارى نمىكردم ، از بعضى اجزاء اين شاهنشاه خيانت‌ها نمىنوشتم كه فردا ، بعد از چاپ شدن اين كتاب ، با من دشمن شده و سعايت كرده ، به اردبيل و كلاتم روانه دارند و محبوسم آرند . من مثل فلان مورخ نيستم كه محض خاطر ميرزا آقا خان صدراعظم نورى ، از ميرزا تقى خان اتابك اعظم ، كه بهترين وزراى اسلامى بوده است ، بد بنويسم . من در نوشتن اين تاريخ ، جناب مستطاب آقا ميرزا على اصغر خان صدراعظم صدارت داشته ، هيچ تملق از او نكرده‌ام . چون او معزول شده ، دوره‌ى صدارت جناب مستطاب آقا ميرزا على خان امين الدوله فراهم آمده ؛ در آن دوره ، از جناب آقا ميرزا على اصغر خان صدراعظم معزول و مخذول بد ننگاشته‌ام . باز امين الدوله معزول شده و جناب آقا ميرزا على اصغر خان امين - السلطان صدارت ايران يافته ، و جلد سيم اين تاريخ را به دقت خوانده و اين جلد را هم خواهند خواند ؛ با اين حالت ، از امين الدوله ، صدراعظم سابق ، هم بد ننوشتم . هرچه نگاشتم ، حقيقت‌نگارى كرده‌ام . »\r\nاما ، اين مدعا را در روزگارى بدان سان و در مقامى از آن دست از عهده آمدن ، نه فقط مشكل كه محال مىنمايد ؛ چنان كه ، افضل الملك را نيز اين مهم ميسور نيامده ، بسا باشد كه زبان به تملق گشايد . با اين وجود ، او را درين تملقات توجيهى است به كرات .\r\nازجمله ، نويسد : « همه‌كس مىداند كه : من در ديوان ، مستمرى و وظيفه‌ى اهل علم را ندارم ؛ كه به اين جهت از وزارت و استيفاى مستمريات و وظايف تملق كنم . من هرچه دارم ، از مواجب ديوان است كه خار مىخورم و بار مىكشم . به طرز نوكرى خدمت مىكنم و نعمت مىبرم ؛ از روى تنبلى و مهملى مستمرى نخواسته‌ام و وظيفه نبرده‌ام .\r\nپس ، اينكه در اين تاريخ از اجزاء وزارت وظايف مختصرا شرحى مىنگارم ، محض اين است كه از عموم مردم درباره‌ى ايشان تمجيد شنيده‌ام . و خوانندگان اين تاريخ مىبينند كه : از بسى ادارات بزرگ تمجيدى ننگاشته‌ام . »\r\nالقصه ، بهتر آنكه : مدعا را نهاده ، مثالى چند آوريم آن راست‌گفتارى و حق نگارى را . لواذع كلام افضل الملك در نقد نظام مظفرى ، نه تنها از سر ره يافتن در تاريخى سنتى در خور توجه‌اند ، كه مضمونشان نيز در ربط و به نسبت انگارگان رايج آن سنوات ، جالب است و جاذب نظر . آن انتقادات ، گاه به صراحت است و گه به كنايت ؛ كنايات اما ، طنز سرشته است و از سر رندى و هشيارى .\r\nآن‌گاه كه قصد بيان بىارادگى سلطان و ذينفوذى رجال در امور ملك و ملت دارد ، چنين رندانه اداى مطلب كرده ، زان جمله در باب حكيم الملك مىنويسد : « صحت و سقم مزاج مبارك شاهانه به دست حذاقت ايشان است ؛ جز مشاراليه ، هيچ‌يك از اطباء دولتى ، چه از فرنگى و چه از ايرانى ، در طبابت مزاج مبارك همايونى محل وثوق و اعتماد نيستند و نبض مبارك به دست ايشان است . . . مشاراليه از وزراى بزرگ دولت مىباشند ؛ بلكه ، صدراعظم تراش هستند . »\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nو يا آن‌گاه كه عبد الحسين ميرزا فرمانفرما از حكومت معزول و به اقامت در عتبات عاليات مجبور مىگردد ، به طعنه مىنويسد : « سبحان اللّه ! در اظهار اين مطالب ، بعضى حيرت‌ها از براى خوانندگان دست مىدهد : كه بعضى مردم به درجه‌يى خوشبخت و با اقبال هستند ، كه چون روز ذلت براى آن‌ها دست مىدهد و دولت مىخواهد آن‌ها را از مركز سلطنت دور كند ، آن وقت به ايالت فارس نايل مىشوند ، كه آنجا پايتخت سلاطين بزرگ بوده است . و باز كه در فارس قناعت نكرده و ذلت به آن‌ها دست مىدهد ، به حكم دولت امر و مقرر مىشود كه از وزر و و بال فارس كناره كرده و از ايالت معزول شده ، به عتبات عاليات و كربلاى معلا ، كه خاك عثمانى است ، برود و مجاور و متوقف باشد ؛ تا سعادت آخرت دريابد و تهذيب اخلاق نمايد . »\r\nو يا آن زمان كه قصد پرخاش بر استقراض خارجى دارد ، مىنويسد : « اين قرض در سلطنت اين شاهنشاه عادل باذل وقوع يافته است ؛ و الا ، در دوره‌ى سلطنت شاهنشاه شهيد سعيد ، چنين قرضى نبود و من نمىدانم كه اين پول را براى چه مصرف قرض كرده‌اند ، تا شرح آن را بنگارم . فضول هم نيستم كه تحقيق درين خصوص كنم . به جعل و جهل مىتوانم احداث قولى كنم ؛ لكن ، من اهل جعل نيستم . همين‌قدر دانم كه : دولت براى مصلحتى اين پول را قرض كرده است ؛ كه كنون بايد ادا كند . » سپس ، چند سطرى پس از اين اعتراض ملايم و كنايه‌آميز ، به صراحت بر استقراض تاخته ، مىگويد : « خلاصه ، دولت ايران در اين اون ، بيست و چهار كرور قرض كرد و تقريبا دوازده كرور قرض سابق را ، كه صدى دوازده و هيجده بود ، ادا كرد . و اين قرض از قرار صدى پنج است و فرع آن خيلى كم است . و عمل گمرك منظم شد و بر عايدات آن افزوده شد ، كه اقساط اين قرض را در هر سال خواهد داد . اما ، من كه مور ضعيفى در اين مملكت هستم ، از قرض خيلى مىترسم . قرض اسباب قرض است . و قرض به معنى شكستن است ، كه شخص مستقرض از قدرت و اعتبار و اقتدار خود مىكاهد . ديگران گفته‌اند : « الدين يكسر - الدين » ؛ و مىگويم : « القرض يورث القرض » ؛ يعنى : قرض باعث شكستن مىشود . اى مردم ! كارى نكنيد كه به قرض بيفتيد . اگر قرض كرديد ، درصدد باشيد كه از خارج و داخل فايده برده ، قرض را ادا كنيد ؛ و تنخواه مقروضه را به مصرف بيهوده نرسانيد .\r\n« اين قرض دولت ايران ، براى اصلاح داخله خيلى خوب بود . اما ، من به خدا عرض مىكنم كه : سلطنت و دولت و ملت ايران را مستقلا از حوادث خارجه محفوظ فرمايد .\r\nو بعد ، به حضور مبارك اعليحضرت پادشاه ايران ، كه جان‌نثار وىام ، عرض مىكنم كه :\r\nمحتاج به اين قرض نبوديد ؛ از آنكه ، خاك ايران غالبا طلا و زعفران است و مردمش باهنرند . كوه‌هايش پر از فلز است . معادنش انباشته از هرگونه نعمت‌ها است . فرنگيان آرزوى داشتن چنين مملكتى را دارند . بفرمائيد كه وزراء تقويت كنند و تجار را به كار وادارند ، تا معلوم شود كه ممالك ايران به جميع ممالك برترى دارد .\r\n« خدايا ! تو دانى كه من هوا و هوسم كم است ، به آسايش قناعت دارم ، و عمرم گذشته است ، و در عهد ما بلايى نصيب ايرانيان نخواهد شد ؛ اما ، به حال معصيت ، در اين دل شب استدعا مىكنم كه : اولاد و احفاد ما ايرانيان را مخذول خارجه نفرمايى و ما\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nرا مثل چند هزار سال قبل ترقى دهى ، كه مثل هنديان ، ذليل خارجه نباشيم . ذلت ما ايرانيان همين‌قدر بس ، كه يك دو بار ذليل اسكندر مقدونيه و عمر بن خطاب شديم و باز ترقى كرديم و تأسيس سلطنت آورديم و مستقل شديم . ديگر ما را ذليل فرنگيان دنى الطبع پست‌فطرت نفرما كه ظاهرا عادل بوده و اسباب آسايش فراهم مىآورند ، و باطنا هزار گونه تخريب دارند . الامر للّه و رضا به قضائه .\r\n « شربت به دست غير و ز جام رفيق زهر * در حيرتم كه من بستانم كدام را » \r\nيك نكته از معنى گفتيم و همين باشد . »\r\nبه همان‌سان كه در رمز و كنايت استاد است ، در صراحت نيز هشيارانه بر عيوب بىشمار دستگاه حكومت تاختن مىگيرد . زان جمله ، آن‌گاه كه منصب رياست مجلس دار الشوراى كبرا ، طبق فرمان و دستخط سلطنت ، بر عهده‌ى ميرزا اسد اللّه خان ناظم الدوله محول مىگردد ، افضل الملك چنين مىنگارد :\r\n« چنين دستخطى كه آب و تابش فراوان و شد و مدش بىپايان و كر و فرش بيحد و بىمر است ، درباره‌ى جناب ناظم الدوله شرف صدور يافت ؛ ولى ، نتيجه‌يى به ظهور نرسيد . جناب ناظم الدوله ابدا به دربار نيامد و مجلس دار الشورا ترتيب نداد كه وزراء را در شورا حاضر كرده ، به حل و عقد امور و حفظ مصالح جمهور پردازد . از آنكه ، مىدانست با بودن صدراعظم ، ديگر رياست دار الشورا و وزارت دربار اعظم يا منصب وزارت داخله مهمل است . دولت وقتى كه صدراعظم داشته باشد ، كارها به رأى او مىگذرد ؛ ديگر مشورت وزراء لازم نيست . پس ، رياست دار الشورا هم لفظى بيمايه است ؛ و وزير دربار اعظم بودن يا وزير داخله شدن ، فايده و معنى ندارد . اين سه منصب وقتى معنى دارد ، كه صدراعظمى در كار نباشد ؛ تا رئيس شورا يا وزير دربار يا وزير داخله ، مداخله‌يى در امور داشته باشد . ولى ، چون صدراعظمى در كار باشد ، آب نهرها در نزد او است . آن وقت ، منصب رياست شورا و وزارت دربار و وزارت داخله ، مثل سنگ آسياب است كه بىآب باشد ؛ و آن وقت گردش و اثر ندارد . »\r\nو يا آن‌گاه كه به تفصيل حالات كارخانه‌ى قندسازى مىپردازد ، چنين هشيارانه بر كمپانىهاى اجنبى مىتازد كه : « بلى ! كمپانى و مدير خارجه كه با دويست هزار تومان يا پانصد هزار تومان سرمايه به ايران مىآيد و امتياز كار مىگيرد ، در صورتى كه پنجاه هزار تومان به وزراء و دانشمندان خائن دولت اول تعارف مىدهد ، و بعد فايده نبرده ، صد هزار تومان خانه و عمارت و كارخانه و ميز و مبل مىسازد ، و نوكرهاى زياد كه لزومى ندارند نگاهداشته و مواجب زياد مىدهد ، و بعضى خبطهاى ديگر مىكند ؛ آخر كارش به آنجا مىكشد كه ضرر كند و كلاه ايرانيان را بردارد و كارخانه‌اش را متروك دارد . آن وقت ، به زور سفارت يك طورى حفظ ظاهر را از دست ندهد ؛ الكلام يجر الكلام . از كارخانه‌ى قند شيرين كه اين تلخى بار آمد ؛ از ساير كارخانه‌هاى تلخ هم اشارتى كنيم : كه اهالى خارجه عيوب كار را دانسته ، اگر در كارهاى ايرانيان امتيازى مىگيرند ، ملتفت باشند كه حفظ آبروى دولت خود را كرده ، جهات كار را بسنجند كه ننگ‌بار نياورند ، و به شركاى ايرانى خود ضرر نزنند و خودشان مخذول\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nو منكوب به ولايات خود نروند . »\r\nپس آن‌گاه داستان تأسيس كارخانه‌ى كبريت‌سازى و عدم توفيق آن را مذكور داشته ، مىنويسد : « هركس از خارجه كه امتيازى در ايران مىگيرد ، به واسطه‌ى نداشتن پاره‌يى مطالب ، كارشان اوج نمىگيرد و آخر الامر فاسد مىشود . و اين كارخانجات وقتى در ايران صورت مىگيرد ، كه اول علم آهنگرى و ريختگرى و ماشين‌سازى در ايران به درجه‌ى كامل رسد : كه اگر ماشين و چرخ‌ها و ديگ‌هاى بزرگ هر كارخانه‌يى فاسد شود ، فورا از آهنگرخانه و ريختگرخانه‌ى ايران بخرند و به كارخانه برند و معطل نشوند . ولى ، چون علم آهنگرى و فلزكارى ايران به درجه كامل نيست ، لهذا ، اسباب و آلات بزرگ هر كارخانه ، از قبيل قندسازى و شيشه‌گرى و غيره ، كه ضايع شود ، مجبور است كه اداره را تعطيل كند و شش ماه و يك سال معطل شود ؛ كه آن آلات و اسبابى را كه پنج خروار يا كمتر يا بيشتر سنگينى دارد ، از ممالك خارجه بخواهد و به خاك ايران بياورد . آن وقت ، چون در خاك ايران ، در مسافت‌هاى بعيده راه‌آهن نيست ، بايد با عرابه‌هاى بزرگ و زور و قوت سيصد عمله و چهارصد عمله از دهات كه مزد مىگيرند ، اين آلت را حركت داده ، در يك روز به قدر يك ميل يا يك ميدان جلو بياورند . و تا اين آلت به تهران رسد ، شش ماه و يك سال طول زمان خواهد داشت ، و در اين مدت اداره تعطيل است . فرضا كه اين آلت رسيد ؛ يك دو ماه كه كار كنند ، آلت ديگر مىشكند كه باز محتاج به آوردن از خارجه هستند . پس ، اول شرطى كه براى احداث كارخانجات بايد منظور شود ، اين است كه : بدوا ، صنعت آهنگرى و فلزكارى بايد در ايران مثل خارجه كامل شود ، تا هر اسبابى كه از كارخانه‌ها معيوب شد ، زود در تهران درست كنند كه محتاج به خارجه نشوند و تعطيل كار را فراهم نكنند . »\r\nاز همين دست است انتقاد صريح وى بر ميرزا نظام الدين مهندس الممالك وزير معادن . مىنويسد : محاسن « جناب ميرزا نظام الدين را قدرى گفتيم ؛ خوب است كه دوستانه عيب ايشان را هم بگوئيم . ايشان عيبى ندارند ؛ لكن ، من گاهى در عالم خيال خود مىگويم : اين مرد با علم و باكفايت ، چرا كار معادن ايران را ترقى نداده ، و مثل سابق اين كار رونقى ندارد ؟ آهن‌ها و ساير فلزات و بعضى چيزهاى مفيد ، در سنگ‌ها و كوه‌ها مانده ؛ چرا آن‌ها را بيرون نمىآورند و منافع آن را براى ديگران مىگذارند ؟\r\nآهن‌ها و ساير فلزات كه در كوه‌هاى مازندران وديعه گذاشته شده است ، به زبان بىزبانى مىگويند : اى وزراى معادن ! اى هنرمندان ايران ! چرا وجود ما را معطل گذاشته‌ايد و ما را به عرصه‌ى مشهود نمىآوريد ؟ خداوند ما را براى شما حاضر و آماده ساخته است ، و شما در اين زمان به ما از اقارب هستيد . چرا ما را مهمل مىگذاريد كه به اجانب و آيندگان واگذار شويم ؟ جناب مهندس الملك با علم ، چرا به صدراعظم ايران و شخص سلطنت عرض نمىكنند كه : ماشين ريختگرى و اسباب آهن‌سازى و فلزكارى از فرنگ به ايران بياوريد و در پاى اين كوه‌هاى پر نعمت ايران كار كنيد ؛ فلزات بيرون آوريد ، به فرنگيان بدهيد و در مقابل طلاى پلاتين بگيريد ؟\r\n« از اهل اين زمان كه مأيوسم ؛ اميدوارم كه آيندگان به اين نوشته‌ى من اعتنايى\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nكنند و گوى سعادت و اقبال دريابند . نمىدانم چه سرى است كه در ايران ، هر كارى را كه به شخص بىعلم مىدهند ، آن كار ضايع و مهمل است ؛ چون همان كار را به شخص با علم و با اطلاع هم كه مىدهند ، باز آن كار رونقى ندارد ؟ خدايا ! زين معما پرده بردار . من در وزارت مردمان بىدانش طعنى نمىزنم ؛ اما ، در وزارت مهندس الممالك كه اهل علم است و از ترقيات و قواعد اروپ اطلاع وافى دارد ، صريحا طعن مىزنم كه : ايشان چرا در وزارت خود كار معادن ايران را ترقى نداده ، واقعا سالى يك كرور به دولت و ملت ايران نفع نمىرسانند ؟ مگر كسى به عرض ايشان اعتماد و رفتار نمىكند ؟ اگر چنين است . اين وزارت را واگذار كنند ؛ كه شأن ايشان به علم است ، نه به داشتن اين وزارت .\r\nزياده بر اين نتوان گفت . »\r\nهشيارى اجتماعى افضل الملك ، نه تنها در برخورد با امور حكومت و سلطنت ، كه در ساير موارد نيز عيان مىگردد . در انتقاد از تمدن و فرهنگ غرب ، و مقايسه‌ى آن با فرهنگ خودى ، مىنويسد : « اهل اروپ . . . جز محسوسات ، درك معقولات ندارند و اسم آن‌ها را موهومات مىگذارند . » و يا آنكه : « غالبا ، فرنگيان منكر معقولات و معانى هستند . »\r\nگاه ، اين هشيارى به حد اعلاى خود رسيده ، از آن جمله هنگامى كه مريدان صفى على شاه وى را به جمع خود دعوت مىكنند ، در علت عدم پذيرش اين دعوت ، مىنويسد :\r\n« مريدان او چندين بار نزد من آمده ، هرچه به من اصرار كردند كه در حوزه‌ى ارادت ايشان درآيم ؛ قبول نكردم . گفتم : سال‌ها در تصوف و عرفان سير كردم . از زشت و زيبا هرچه بدانم ، دانستم . ديگر بدون دليل كسى را قطب نمىشمارم و احدى را ولى نمىدانم . اگر ولايت بدون دليل است ، پس من ولى مىشوم ؛ كه اطلاعات هم دارم و اصطلاح را هم مىدانم و كتاب مرحوم ملا محسن فيض و سايرين را هم فهم مىكنم .\r\nو اگر ولى شدن دليل مىخواهد ، دليل اين اولياء و عرفاى ظاهره ، چيست جز شعبده و لفاظى و خوش‌سلوكى ظاهر ؟ چه تصرفى در وجود من مىكنند و چه خرق عادتى دارند ؟\r\nدر صورتى كه نتوانند تصرفى در وجود من كنند ، چرا من خود را نوكر و مريد ايشان قرار دهم ؟ از عوام ، كه نيستم تا گول نظم و نثر و انشاء و عرفان بخورم . محتاج و نكره نيستم ، كه بخواهم خود را معروف يك دسته كنم و به تقويت مرشد خود را به بزرگى بندم و از جايى فايدتى برم . خلاصه ، باز مريدان آمدند و مرا دعوت كردند . آخر الامر ، گفتم : جناب صفى على شاه به ده هزار نفس مىتواند ولايت پيدا كند و آن‌ها را از جهل و نحوت برهاند ؛ ولى ، او به نفس من ولى نمىشود و اولى به تصرف نيست ؛ كه من بعضى مقامات را سير كرده ، از اصل مذهب تصوف و رؤساى سابق اين‌ها اطلاع كافى دارم ، كه كنون صلاح نمىدانم كه حقيقت امر را مكشوف دارم و مردم را از خود برنجانم . من با مذهب تصوف نه الفت دارم ، نه كلفت . »\r\nافضل الملك نه تنها ناقد سياست و اجتماع است ، كه در نقد ادبى نيز دست دارد .\r\nاز آن جمله است انتقاد بر كتاب « الف الليل » ، و نيز نقد اشعار عربى نظام العلماء .\r\nگذشته از اين‌ها ، به زبان فارسى تعصب داشته ، از ترويج لغات و اصطلاحات غير نيز\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nبيزار است . آن‌گاه كه به حكم دولت « سوار و پياده‌ى ژاندارم . » مهيا گشت ، افضل الملك به استعمال اين واژه اعتراض كرده ، مىنويسد : « چون مختار السلطنه اصلا از رعايا و تبعه‌ى عثمانى است ، اين سوار و پياده را كه احداث كرد ، آن‌ها را به لفظ و اصطلاح عثمانيان كه « ژندرمه » مىگويند ، موسوم نهاد . شخصى كه ايرانى سرشت و اسلام‌پرست باشد ، اگر احداث كارى كند ، آن كار را به لغت ايرانى و عربى موسوم مىسازد . ما را به لغت تركان چه احتياج است كه اسم سوار را « ژاندرمه » گذاريم ؛ كه مورخين بعد گمان كنند كه شايد عثمانيان بر ايرانيان تسلط و تفوق يافته و به اين مملكت مداخله‌يى داشته‌اند ، كه اسم يك قسم از سواره‌ى ايشان به « ژاندرمه » است .\r\n« اين چند سطر را براى آن نوشتم كه : اهل ايران از لفظ ايرانى و عربى تجاوز نكنند . هر امرى را كه احداث مىكنند ، به لغت ايرانى اسم گذارند ؛ كه استبداد و استقلال ايشان معلوم شود . نمىدانم چرا دولت ايران ، « مجلس آكادمى » و « انجمن اختراع لغات و اصطلاحات » ندارد كه محتاج به الفاظ خارجى نشود . تقصير از دولت نيست ؛ تقصير از فضلا است ، كه اهمال كرده ، از دولت استدعاى چنين مجالس نمىكنند . از فضلا هم تقصيرى نيست ؛ تقصير از وزير علوم است . اگر بخواهم واضحتر گويم ، سخن به طول مىكشد ؛ بهتر آن است كه بگويم : تقصير از من است ! »\r\nهشيارى اجتماعى افضل الملك ، در شيوه‌ى نگارش و انتخاب مضامين افضل التواريخ نيز مؤثر افتاده ؛ همين امر موجب آمده است كه اثر حاضر ، بر ساير تواريخ رسميه‌ى آن روزگار برترى يابد . ازجمله عوامل اين رجحان و از بيشمار فايدات تاريخى مترتب بر اين اثر ، گذشته از مواردى كه ذكر شد ، يكى هم ذكر معانى الفاظ و اصطلاحات رايج آن عصر است . در سبب اقدام بدين مهم مىنويسد : « بسا مىشود كه مورخ لفظى و اصطلاحى را توضيح نمىكند و آيندگان در فهم آن متحير مىمانند . چنان كه ، مورخين و اهل اصطلاح اين زمان ، از اصطلاحات « تاريخ بيهقى » مسبوق نيستند و نمىدانند « قاصد » كه مىآمده و « حلقه » مىزده است ، به چه قسم بوده و چه ترتيبى داشته‌اند .\r\nچنان كه آن عادات از ميان رفته ، شايد چاتمه گذاشتن اين دوره هم از ميان برود و كار به طرزى ديگر صورت گيرد . لهذا ، من گاهى در اين كتاب اصطلاحات و طرز رفتار اين زمان را توضيح مىكنم ، كه مردم آينده متحير نشوند . »\r\nگذشته از اين ، در باب تاريخنگارى و مورخين آن زمان نيز از نظرى صائب برخوردار است . در انتقاد بر خيل مورخ نمايان معاصر خويش مىنويسد : « همين‌قدر گويم كه : در تهران ، غير از علما و حكما ، سه هزار نفر اديب و فاضل و مورخ است كه اغلب آن‌ها به طرارى و خوشبختى در مجالس جلوه‌ها دارند و نطق‌ها مىكنند . لكن ، اغلب از ايشان مايه‌ى علمى ندارند . اگر معانى و بيان يا يكى از كتب نحويه را پيش ايشان گذارى ، از عهده‌ى درس دادن برنيايند . و اگر « ابن ابى الحديد » يا « مقدمه‌ى ابن خلدون » يا « درر و غرر » سيد مرتضى را بخوانند ، در اغلب موارد عاجز مانده ، درك مطلبى نمىكنند . »\r\nو يا در تمجيد محمد حسين خان ذكاء الملك فروغى و تحسين تاريخ نگاشته‌ى وى\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nمىگويد : « ترقى تاريخ در ايران به همين كتاب است » . « 2 »\r\nبارى ، در باب افضل التواريخ ، شيوه‌ى نگارش ، محتواى تاريخى ، و فايدات مترتب بر آن گفتنى بسيار است ؛ مع هذا ، تطويل بيش از اين را جايز نشمارده ، اين سر سخن را به ذكر مشخصات نسخه‌ى حاضر به انجام مىبريم .\r\n\r\nكلام آخر\r\nاساس طبع حاضر ، نسخه‌ى اصلى افضل التواريخ است به خط خود نگارنده ؛ موجود در كتابخانه‌ى مجلس شوراى اسلامى ، تحت شماره‌ى 216 ( 18180 ) فهرست نشده .\r\nچنان كه اشاره شد ، اين نسخه در نيمه‌ى باب چهارم از مجلد پنجم ناتمام مانده است .\r\nمع هذا ، كاملترين نسخ موجود همين است ؛ چه ساير نسخ مشتملند بر مجلدى يا مبلغى از ترجمه‌ى اعلام الناس . از آن جمله : نسخه‌ى كتابخانه‌ى ملك به شماره‌ى 4369 ؛ ايضا نسخه‌اى ديگر در همين كتابخانه به شماره‌ى 4138 ؛ نسخه‌ى متعلق به آقا حسين ثقفى اعزاز كه ميكروفيلم آن به شماره‌ى 2026 در كتابخانه‌ى مركزى دانشگاه تهران مضبوط است ؛ و نسخه‌ى شماره‌ى 678 مجلس شوراى اسلامى . ديگر مشخصه‌ى نسخه‌ى حاضر ، نبود ترجمه‌ى اعلام الناس است در تلو هر مجلد . اين نبود اما ، متضمن نقصانى نيست ؛ چرا كه اعلام الناس اثرى است جداگانه ، و محتوايش نامرتبط با مضمون افضل التواريخ .\r\nاز آنجاى كه نسخه‌ى حاضر ، نسخه‌ى اصلى افضل التواريخ است ، به كرات جرح و تعديل‌هايى در آن راه يافته ؛ چه نگارنده گاه مطالبى را قلم زده و قصد حذف آن‌ها را داشته است . در طبع حاضر ، قسمت‌هاى قلم خورده را در پانويس صفحات افزوديم ؛ تا مطلبى در اين بين فوت نگردد .\r\nتذكار بازپسين آنكه : در نسخه‌ى اصلى و در انتهاى شرح احوال ميرزا على خان امين الدوله ، مقامه‌اى طويل تسطير گشته بود به لسان عربى ، در باب تلفن و تلگراف ، از سروده‌هاى نگارنده . در طبع حاضر ، به علت نوع حروفچينى كه رعايت اعراب و رسم - الخط عربى را غير ممكن گردانيد ، و از آنجاى كه طبع آن بىاعراب‌گذارى مفيد به فايدتى نگشته ، و نيز از آن روى كه آن مقامه را يكسر جداى از مضمون اين تاريخ يافتيم ، به ناچار محذوف ساخته ؛ طبع آن را به فرصتى ديگر و به چاپ مجموعه‌ى كامل\r\n\r\n\r\n","description":"","footnote":"\r\n( 2 ) - ذكاء الملك در زمره‌ى نويسندگان و مترجمين مبرز آن عصر در شمار است . مدت‌ها در دار الترجمه‌ى ناصرى به معاونى محمد حسن خان اعتماد السلطنه پرداخته ، او را در تأليف و ترجمه مساعد و معاون گرديد . در عصر ناصرى ، روزنامه‌ى « اطلاع » را تأسيس كرده ؛ به سبب راست‌كردارى و حق گويى ، مدتى دراز را در زندان به سر آورد . در ابتداى دوران مظفرى ، به مدت ده سال ، اداره و تعليم علوم ادبيه را در مدرسه‌ى سياسيه تهران به دو سپردند . در همين سنوات ، به نشر جريده‌ى هفتگى « تربيت » همت گمارد . گذشته از جرايد فوق الذكر ، كتبى عديده نيز به فارسى تأليف و ترجمه كرده است . كتاب مورد نظر افضل الملك ، « تاريخ سلاطين ساسانيان » نام دارد كه ترجمه‌ايست از اثر « رالينسن » . چاپ مجلد نخستين آن در 1313 هجرى قمرى به پايان آمد .\r\n","page_name":" مقدمه 23 ","page_number":23},
  {"content":"\r\n\r\nآثار افضل الملك وا نهاديم . اميد آنكه اين نقيصه را روح پر فتوت نگارنده ، و پس آن‌گاه شما عزيزان بر ما ببخشائيد .\r\nدر خاتمه لازم مىداند كه صميمانه‌ترين تشكرات قلبى خود را به محضر استاد بزرگوار جناب آقاى دكتر باستانى پاريزى تقديم دارد . طبع اين اثر ، مرهون راهنمايى و مساعدت ايشان است كه در كمال صميميت ، نسخه‌ى عكسى را كه از كتابخانه‌ى مجلس به جهت ايشان تهيه گشته بود ، در اختيار ما نهادند . با سپاس از محبت ايشان ، توفيق روزافزونشان را از درگاه بارى تعالى خواستاريم .\r\nو العاقبة للمتقين\r\nمنصوره اتحاديه ( نظام ما فى )\r\nسيروس سعدونديان\r\n\r\n","description":"","footnote":"","page_name":" مقدمه 24 ","page_number":24},
  {"content":"\r\n\r\n\r\nجلد اول جلوس مظفر\r\n\r\n","description":"","footnote":"","page_name":" 1 ","page_number":25},
  {"content":"\r\n . \r\n","description":"","footnote":"","page_name":" 2 ","page_number":26},
  {"content":"\r\n\r\n\r\n[ خطبه مولف 
  ]\r\nبسم اللّه الرحمن الرحيم\r\n قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ .  « 1 »\r\nتسبيح و تقديس مالك الملكى را سزد كه در هر دوره‌يى ، بنا به تقديرات ربانى و مشيت‌هاى سبحانى ، آئين و آرايش بلاد را دگرگون كند و تأمين و آسايش عباد را افزون نمايد . خداوندى را ثنا كنيم كه آبادى جهان را ، به واسطه‌ى برانگيختن جهانداران با قدرت ، از خرابى برهاند ؛ و در مرغزار دنيا ، به سبب باغبانان هنرمند ، گل‌هاى رنگارنگ بدماند ؛ خار و خس را از بيخ و بن بر كند ، و رياض امن و راحت را از رويانيدن گل‌هاى معدلت زيب و زيور دهد .\r\nكردگارى را سپاس آريم كه اغنام رعيت را ، به وجود شبان سلطنت ، از چنگ گرگان فساد و آشوب برهاند ؛ و چراغ ملت بهيه را از باد غوايت گمراهان و دزدان ، محفوظ دارد . صلوات زاكيات بر صدر كاينات و خلاصه‌ى موجودات ، محمد مصطفى و حاكم روز جزا باد كه در ظهور خود ، آتشكده‌ى جهل را خموش كرده و ايوان كسراى اهريمن طبيعتان را شكسته ساخت و به وجود مسعود خود ، لات و عزى را از اوج عزت به خاك مذلت انداخت . و درود و تحيات بر وصى و وزير و برادر و خليفه‌ى او ، على ابن ابيطالب امير المؤمنين ، باد كه دست يد اللهى گشود و بر اورنگ خلافت حقه نشست و كمر ولايت بست و تاج مروت و فتوت را به فرق فرقدان‌ساى خود زينت افزود . زهى بزرگوار وزير و جانشينى ، كه منشأ ولايت و مسلك هدايت است ؛ نبوت را در ولايتش اعتبار ، مروت و فتوت را به وجودش افتخار است . زيبنده وجودى است كه در كسوت مخلوقى ، جمعى او را خالق دانند ؛ و در هيأت مرزوقى ، برخى او را رازق خوانند . اگرچه در تأخر ذات « انا عبد من عبيد » گويد ؛ لكن ، در تقدم رتبه و صفات ، مسلك اولويت و اوليت پويد .\r\nدر برترى ذات و صفات او چه گويم ، كه خلقم سنگسار كنند و سبكسارم خوانند ؛\r\n به جرم عشق توام مىكشند و غوغايى است * تو نيز بر لب آ ! عجب تماشايى است ! \r\n\r\n\r\n","description":"","footnote":"\r\n( 1 ) - قرآن كريم : آل عمران / 26 .\r\n","page_name":" 3 ","page_number":27},
  {"content":"\r\n\r\nتسليمات رائقه و تحيات شائقه بر يازده جانشين و آل او باد ، كه در بحر ولايت ارزنده گوهر ، و در آسمان هدايت كواكب احد عشر باشند .\r\nاما بعد ؛ چنين گويد اين چاكر دولت جاويد مدت ، ميرزا غلامحسين خان اديب ، مستوفى ديوان اعلى ، ابن مرحوم مهدى خان بن على خان الشيرازى الزندى كه : چون بر حسب مشيت الهى نوبت سلطنت و شهريارى ايران به بندگان اعليحضرت قدرقدرت اقدس ظل الله ، مظفرالدين شاه ، روحنا فداه ، رسيد و عروس مملكت به كابين اين شهريار جوانبخت در آمد و تاج و تخت به وجودش رونق ديگر گرفت ، مرغزار ايران به وجود مباركشان تازه بهارى ديد و شمشير در كمر ايشان جوهر و صيقلى يافت كه دشمنان ملك و ملت گداخته و تابعين دين و دولت نواخته گرديدند . در اين اوان سعادت اقتران ، هر ذره‌يى در پرتو آفتاب حضور باهر النورش جلوه‌گر گرديد ، و هر عريانى از خلعت جلال و طلعت جمالش جبه‌يى بر تن پوشيد . اين چاكر دولتخواه هم‌چون ديد كه علم و هنر در حضور مباركشان بيشتر رواج دارد و اين سلطان باذل عادل بر اهل فضل و كمال زيادتر احسان آرد ، لهذا از ساير جلوه‌گرىها گسسته و به راه دانش پيوسته ؛ به يادگار ظهور و جلوس سعادت مأنوس اين شهريار عدل‌گستر هنرپرور ، در كمال عجله شطرى از كتاب « اعلام الناس » را ، كه در شرح حال و اتفاقات زمان خلفا و دوران است و به زبان عربى تلفيق شده است ، ترجمه كرده ؛ حكايات خوب و روايات مرغوب آن را ، بدون تكليف انشاءپردازى و تأسف قافيه‌سازى ، به زبان پارسى درآوردم و به خاكپاى مبارك تقديم داشتم . و چون ترجمه‌ى آن در جلوس اين شهريار جهاندار به اورنگ خسروى واقع شد ، لهذا اين كتاب را به « جلوس مظفر » موسوم ساختم .\r\nكنون كه آخر سنه‌ى هزار و سيصد و سيزده و ابتداى هزار و سيصد و چهارده هجرى است و مطابق زمان جلوس اين شهريار عادل است ، در مقدمه‌ى ترجمه‌ى اين كتاب بعضى از عطوفت‌ها و عدالت‌هاى اين پادشاه جمجاه را نسبت به رعايا نگاشته ؛ باقى آثار و مآثر سلطنتى را ، يوما فى يوما ، در سنه‌ى هزار و سيصد و چهارده مدون ساخته ، در هر سال كتابى تقديم مىكنم ؛ و در تلو آن ، ترجمه‌ى اعلام آن سال را انشاء اللّه مندرج مىسازم تا خدمتى نمايان كرده باشم . اگرچه شرح جلوس اين پادشاه كامكار منوط و مربوط به ذكر شهادت اعليحضرت ، ذو القرنين الشهيد ، شاهنشاه سعيد ، ناصر الدين شاه قاجار است ، كه روح ما ايرانيان نثار تربت او باد ؛ لكن از آنجايى كه مىخواهيم تهنيت به تعزيت مبدل نشود ، در اين مقدمه‌ى مختصره از شرح شهادت آن پادشاه ذيجاه اعراض كرده و آن داستان جان‌سوز را كتابى جداگانه خواهم نوشت ؛ و در اين كتاب ، فقط به تبريك و تهنيت پرداخته ، اشارتى به تاريخ جلوس سلطنت اين سلطان عادل كرده و يك دو فقره از آثار معدلت اعليحضرت شاهنشاهى ، روحنا فداه ، را مىنگاريم .\r\nروز جمعه ، هفدهم ذى القعده كه در زاويه‌ى مقدسه‌ى حضرت عبد العظيم ، عليه التكريم ، در يك فرسنگى تهران ، امر شهادت شهنشاه سعيد وقوع يافت ، مردم را چنان هراسى دست داد كه مال و جان خود را از دست اشرار و عيار هنگامه طلب در معرض فنا ديدند ؛ ولى اقبال بىزوال بندگان اعليحضرت مظفر الدين شاه ، روحنا فداه ، چنان با\r\n\r\n","description":"","footnote":"","page_name":" 4 ","page_number":28},
  {"content":"\r\n\r\nتائيدات الهى مطابق آمد كه در تهران و آذربايجان و ساير بلدان ايران ، جز امن و آسايش و فراوانى نعمت چيزى ديده نشد . اين امن و آسايش ، به واسطه‌ى تلگرافات دولتى ، باعث شكرگزارى عموم رعايا گرديد : اول ، خود جناب مخبر الدوله وزير علوم و دار الشفا و دار الفنون و وزير تلگرافات و معادن كه دولتخواهند ؛ و ثانيا ، به توسط جناب اشرف ميرزا على اصغر خان صدراعظم فورا از تهران به آذربايجان تلگراف شد . خاطر خطير اقدس همايونى ، روحنا فداه ، كه در آن سمت ولايت عهد داشتند ، از امر شهادت شاهنشاه شهيد سعيد مطلع گشت . بندگان اعليحضرت قدرقدرت خسروانه ، روحنا فداه ، بدوا از آذربايجان به تهران به اولياء دولت و وزراء مملكت تلگرافات وافى زده ؛ در نگاهدارى امور دستور العمل‌هاى كافى دادند ، و هر صاحب اداره‌يى به كار خود مسلط شد . و بعد تلگراف به جميع سلاطين اروپ كرده ؛ از امپراطوران عظيم الشأن و سلاطين روى جهان ، در همان‌روز هفدهم تا سه ساعت از شب رفته ، جواب‌هاى كافى و شافى آمده كه هريك امضاء و تبريك سلطنت مستقله‌ى اين شهريار عادل را اظهار داشته بودند . و ما صورت ترجمه‌ى تلگرافات سلاطين را در چند ورق ديگر خواهيم نگاشت .\r\nپس از اين تلگرافات ، بندگان اقدس شهريارى ، روحنا فداه ، تلگرافات سخت و مؤكد به حكام ولايات كرده ، دستور العمل‌هاى كافى دادند كه هريك به نظم ولايات مشغول شده ، از اقبال بىزوال شاهانه دست آشوب بسته و ابواب نعمت و امنيت گشاده شد .\r\nپركونيك روس ، « 2 » رئيس سواره‌ى قزاق ، به امر دولت به حفظ و حراست شهر دار الخلافه منتخب شد . اين سواره‌ى قزاق طورى خدمت به دولت و ملت ايران كردند كه تاكنون كسى چنان امنيت نديده بود . هركس تاريخ خوانده مىداند كه در تجديد هر سلطنتى چه آشوب‌ها در ايران وقوع يافته است ؛ و همه كس در خاطر دارد كه در وفات شاهنشاه غازى محمد شاه ، طاب ثراه ، و ديگر سلاطين سلف ، چه آشوب‌ها و چه اختلافات و چه گرانىها و چه شرارت‌ها دست داد كه نان يك من يك تومان و دو تومان و مرغ قطعه‌يى يك تومان خريدند و چه بىعصمتىها كردند . ولى در اين عصر ، از حسن توجهات و احكام و تلگرافات اين خسرو كامل ، طورى اسباب آسايش فراهم آمد كه عقول حيرت داشت . اشرار و اوباش تا ملتفت شدند كه شهنشاه شهيد شهادت يافته است ، ديدند چنان نظمى در شهرها و راه‌ها و معابر در كار است كه اگر جزيى خطايى كنند ، سواران مستحفظ آن‌ها را هدف گلوله خواهند كرد ؛ لهذا ، احدى جرأت شرارت نكرد و هر شريرى سالمترين مردمان شد . خبازان و قصابان نان و گوشت را فراوان كرده ، به قيمت معموله فروختند . رزازان را مجبور كردند كه تا ساعت پنج از شب در دكان نشسته ، روغن و برنج فروختند ؛ از نرخ معمول يك شاهى بالا نكردند .\r\nبرحسب امر ملوكانه ، قرق صحراى دوشان‌تپه را كه تا فرسخ امتداد دارد با ساير قرق‌هاى دور شهر را اولياء دولت شكستند ، كه بوته به سهولت وارد شهر شود تا خباز\r\n\r\n\r\n","description":"","footnote":"\r\n( 2 ) - كذا ( - پالكوانيك . )\r\n","page_name":" 5 ","page_number":29},
  {"content":"\r\n\r\nمحض گرانى بوته كه از پنج منزلى شهر دار الخلافه مىآورند ، در گران كردن نان بهانه‌يى نداشته باشند . و نيز انبارهاى ديوانى و انبار اهل شهر را باز كرده ، گندم به قيمت عادله‌ى يوميه خريدارى شده ، به خبازخانه دادند كه به همان نرخ پيش نان را به فروش رساند . چون در زمان شاه شهيد ، در سر جشن قرن دويم سلطانى كه بيست و دويم ذى القعده واقع مىشد ، محض رفاه اهل تهران به حكم شاهنشاه شهيد مقرر شد كه ماليات خبازخانه و قصابخانه‌ى تهران از هر حيث معاف بوده هركس خواهد گوسفند بكشد و به قيمت عادله بفروشد ، درين خصوص فرمانى نوشته شده و بنا بود كه عبارت فرمان را به سنگ نقارى كرده ، در بعضى مساجد نصب كنند كه مردم از بيست و دويم ذى القعده در رفاه باشند ؛ شهادت شاه شهيد كه در هفدهم ذى القعده وقوع يافت ، اجراى اين حكم به عهده تعويق ماند . بندگان اعليحضرت قدرقدرت مظفر الدين شاه ، روحنا فداه ، كه در دار السلطنه‌ى تبريز جلوس فرمودند ، تلگرافى به اولياء دولت كردند مشعر بر اينكه ، همان‌طورى كه شهنشاه شهيد ، نور الله مضجعه ، در معافى ماليات گوشت و نان تهران امر و مقرر فرموده بودند ، ما نيز امضاء آن امر را كرده كه رعايا و اهل تهران آسوده باشند .\r\nاين خسرو رئوف مهربان به مجرد اينكه در دار السلطنه‌ى تبريز جلوس فرمودند ، ماليات نان و گوشت آذربايجان را هم بخشيده ، فرمان صادر كردند ؛ و نيز تومانى دو ريال ، يعنى يك ربع ماليات اصناف بازار تهران را هم تخفيف داده ، رعاياى آنجا نيز شاكر شدند . و شرح معافى ماليات قصابخانه و نانواخانه‌ى كليه‌ى بلاد ايران را در چند ورق بعد خواهيم نگاشت . همين قدر معلوم باد كه ماليات قصابخانه‌ى تهران ، بدون ساير بلدان ، در سال بيست و پنج هزار تومان بود ؛ ولى حاكم و وزير و مباشرين اين عمل ، از صنف قصاب به اسامى مختلفه از صد هزار تومان بيشتر مأخوذ مىداشتند ؛ آن‌ها نيز بر قيمت گوشت مىافزودند . گوشت را در تهران يك من شش هزار مىفروختند و كم مىدادند ؛ و كنون قيمت گوشت در تهران يك من دو هزار و سه عباسى است كه از نصف قيمت سابق هم كمتر است .\r\nساير آسايش مردم حاليه و باقى امور را در اين زمان ، به همين نهج مىتوان قياس كرد كه حكومت تهران چقدر اجحاف داشته است ؛ و به حمد الله مرتفع گرديد . از جمله آسايش‌ها ، رسيدن مواجب و جيره‌ى قشون حاضر ركاب تهران بود كه از پارسال و سال گذشته طلب داشتند ، و وزارت جنگ به آن‌ها نپرداخته بود . بندگان اعليحضرت قدر قدرت شهريارى ، روحنا فداه ، به دستخط تلگرافى مقرر فرمودند تا اولياء دولت قاهره پول از بانك قرض كرده ، جيره و مواجب قشون را در ظرف دو روز پرداختند و تمام آن‌ها را پول سفيد دادند ؛ به‌طورى كه اگر جيره‌ى يك‌ماهه‌ى فلان سرباز نه هزار و سه شاهى بود ، آن سه شاهى را هم پول سياه نمىدادند و تحويلداران و مباشرين ديوانى ، شاهى سفيد مىدادند . ابدا پول سياه در كار نبود . تمام قشون ، از قورخانه و توپخانه و سرباز و زنبورك خانه ، مىگفتند : تاكنون چنين جيره و مواجبى نگرفته بوديم كه بدون كسر و نقصان باشد . صداى « شاه سلامت ! » از در و ديوار خيابان ارك بلند بود .\r\n\r\n","description":"","footnote":"","page_name":" 6 ","page_number":30},
  {"content":"\r\n\r\nو نيز جماعت چوبداران كه از بروجرد گوسفند به تهران مىآوردند ، پانزده هزار تومان از حكومت تهران طلب داشتند كه در اداء آن قصور مىورزيدند ؛ و در عهد شاه شهيد حكم شده بود كه درين باب ديوانخانه رسيدگى و تحقيق نمايد و حكومت تهران طفره و تعلل داشت . به اين جهت ، چوبداران جرأت نمىكردند كه ديگر گوسفند به تهران بياورند ؛ و به اين جهت ، قحطى گوشت بود . اين فقره به عرض خاكپاى مبارك همايونى رسيد ؛ مخصوصا مقرر فرمودند كه از طرف دولت ، كارگزاران تهران اين پول را به اطلاع علماء به چوبداران بدهند و اين حكم مطاع اجرا يافت ؛ و چوبداران دعاگوى دولت گشته به شركاى خود در بروجرد تلگراف كردند و اطمينان دادند كه گوسفند به تهران روانه دارند .\r\nمردم ايران كه در طرق امنيت كامل ديدند و در بابت محاسبات و دادوستد ايمنى يافتند ، به قدرى در ازدياد و فراوانى نعمت كوشيدند كه از عجايب روزگار بود . در همان‌شب هيجدهم ذى القعده كه اعلان سلطنت پاينده‌ى بندگان اعليحضرت قدرقدرت شهريارى ، روحنا فداه ، از قرار تلگراف به حكام و اشراف و اعيان بلاد رفت ، چنان در اقصى بيابان‌هاى دور و دراز امنيت دست داد كه يك نفر مسافر تنها با هزار نفر مهاجر همراه ، حال تساوى داشته ، ابدا هراسى و خوفى در دل ايشان نبود . در هربلاد كه يك نفر ايلخانى يا گردنكش پر آشوبى بود و به او احتمال فساد و شرارت و دزدى مىرفت ، خود او بيشتر از سايرين خدمتگزار و جان‌نثار گرديد . راه‌ها در كمال ايمنى ، در هر منزلى سوارهاى منظم به حفظ و حراست قوافل مشغول بوده ؛ مال التجاره و قافله‌ى مسافرين محفوظ بوده ، امانات پستخانه‌ها به سلامت مىرسيد - به احدى صدمت مالى و جانى وارد نيامد . نعمت در جميع منازل وافر بوده ، ايلات وحشيه در كمال آرامى بودند . و اين حسن وقايع از نوادر اين دوره است كه مشاهده مىكنيم ؛ از آنكه ، اهل ايران غالبا وحشى بوده و جميع ايلات به شرارت و دزدى مفطورند و همه روزه منتظر يك فسادى بوده‌اند ؛ در تغيير هر سلطانى لا محاله ايران تا دو ماه و سه ماه آشوب داشته و قحطى واقع مىشده است و نفوس زياد در راه‌ها تلف مىگشتند و مال‌ها به سرقت مىرفته است . ولى ، در اين قضيه به محض اينكه تلگراف بشارت اين پادشاه جمجاه ، روحنا فداه ، به ولايات رفت ، چنان نظمى در كار پيدا شد كه از اين مردم جز راستى و درستى مشهود نيامد و همه كس در ايمنى و آسايش بود . بلى ! بزرگوار سلطانى كه چندين سال مشق سلطنت كرده باشد ، چنان ترتيب امور و تمهيد قواعد مىداند كه در ابتداى عمل چنان انتظام امور مىدهد كه ديگران در آخر انتظام بدهند .\r\n چنين كنند بزرگان چه كرد بايد كار * چنين نمايد شمشير خسروان آثار \r\nكنون كه نوبت سلطنت اين شهريار كامكار است ، از ابتداى جلوس سعادت مأنوس كه از روز شنبه هيجدهم ذى القعده در تبريز وقوع يافته است ، تا سلخ ماه ذى الحجه را كه چهل و دو روز است ، در اين وجيزه شرحى داده ، در كمال بىفرصتى به خاكپاى مبارك تقديم مىدارد ؛ و در سنوات آتيه ، بنا به وظيفه‌ى چاكرى كه دارد ، در صورت تائيد الهى ، هرسال آثار و مآثر سلطنتى و اتفاقات عمده‌ى دولتى و ترقيات اين عصر همايون\r\n\r\n","description":"","footnote":"","page_name":" 7 ","page_number":31},
  {"content":"\r\n\r\nرا تأليف كرده ، به آستان مبارك هديت مىنمايد . اسامى و تعداد بنين و بنات سلطنتى را در تأليف كتاب سنه‌ى هزار و سيصد و چهارده ، كه از روز شنبه غره‌ى محرم الحرام شروع مىشود ، شرح و بسط خواهد داد . در اين كتاب ، فقط به تعيين سنه‌ى ولادت همايونى و روز جلوس سلطنت و شرح اتفاقات اين چند روزه مىپردازد .\r\n\r\nعنوان مقدس در ذكر اسم مبارك و نسب اعلى\r\nالسلطان ابن السلطان ابن السلطان و الخاقان ابن الخاقان ابن الخاقان ، اعليحضرت قدرقدرت قضامهات ، مظفر الدين شاه ، روحنا فداه ، ابن السلطان الافخم و ذو القرنين الاعظم شهنشاه سعيد ناصر الدين شاه شهيد ، نور اللّه مضجعه ، ابن محمد شاه غازى بن وليعهد نايب السلطنه عباس ميرزا بن خاقان مغفور فتحعلى شاه بن حسين قلى خان - معروف به جهانسوز شاه كه برادر شهنشاه بزرگ آقا محمد شاه است - ابن سلطان محمد حسن خان بن فتح على خان بن امير شاه قلى خان بن محمد ولى خان بن مهدى خان بن محمد قلى خان قاجار ، انار الله برهانهم ، است .\r\nمرحوم محمد حسن خان اعتماد السلطنه بن حاجى على خان اعتماد السلطنه كه مورخ و مترجم دولت ناصرى بود ، در تاريخ « دار التيجان فى [ التاريخ 
  ] بنى الاشكان » ، سلسله نسب بلند اين سلسله‌ى جليله را به اشكانيان منتهى كرده است ؛ لكن ، شاهزادگان بزرگ اين سلسله‌ى جليله كه اهل فضل و دانش بوده و در علم تاريخ و انتشار البشر يدى طولى داشتند ، در مؤلفات تاريخيه و اشعار خود نسب اين سلسله را به « قاجار نويان » منتهى كرده‌اند . اهل البيت ادرى بما فى البيت ؛ اين قول ثانى صحيحتر از اعتقاد اول است كه لا محاله بر حسب صورت ، لفظ « قاجار » با « قاجار نويان » بهتر مشابهت و تطابق دارد .\r\nخبط و خطا ، بلكه تعمدات اعتماد السلطنه كه ابدا شخص او عربيت و ادبيت نداشته و پايه‌ى اصلى او خراب بوده است ، بر اهل اين زمان كه معاصر با او بوده‌اند واضح است و زبان را به ذكر او نبايد آلوده كرد . اين ايل جليل كه چندين پشت سلطنت كرده‌اند و هميشه در ايران به جلادت و رشادت معروف بوده‌اند ، مستغنى از اين مطلب هستند كه منسوب به سلاطين ملوك الطوايفى باشند كه ابدا سيرت خوب نداشته‌اند . در اين وجيزه ، به همين قدر اكتفا كرده ، ان شاء الله ، در جلد ثانى اين كتاب مشروحا بيانى وافى خواهيم كرد .\r\n\r\nولادت همايونى\r\nدر روز چهاردهم شهر جمادى الاخر سنه‌ى يك هزار و دويست و شصت و نه هجرى بوده است . در سال هزار و دويست و هفتاد و هفت به فرمانفرمايى و حكمرانى مملكت آذربايجان نايل گرديدند . سال ديگر در عيد غدير ، در هيجدهم ذى الحجه الحرام ، در سنه‌ى هزار و دويست و هفتاد و هشت به وليعهدى دولت ابدآيت عليه برقرار شدند . عجب در اينكه ، روز وليعهدى و روز سلطنت اين وجود مبارك در هيجدهم ماه بوده است كه\r\n\r\n","description":"","footnote":"","page_name":" 8 ","page_number":32},
  {"content":"\r\n\r\nمطابق با عدد « حى » است - اميد است كه همواره زنده و اسم و رسمشان در روزگار پاينده باد .\r\n\r\nجلوس ميمنت مأنوس همايون در دار السلطنه‌ى تبريز\r\nروز شنبه ، هيجدهم ذى القعده الحرام ، به فال نيك و ساعتى سعد ، در دار السلطنه‌ى تبريز مراسم جلوس ميمنت مأنوس به عمل آمد . بندگان اعليحضرت قدرقدرت قضا مهابت شهريارى ، روحنا فداه ، اورنگ جهاندارى را به جلوس مبارك زيب و آرايش داده ؛ امر جهانمطاع مبارك به انعقاد سلام و بار عام شرف نفاذ يافت . طبقات خدام و اصناف چاكران كشورى و لشگرى ، از وزرا و پيشكاران درگاه و امرا و قواد سپاه و اعيان و اشراف ايالت ، به حضور مهر ظهور همايون شرف‌اندوز گرديده ، زمين خدمت بوسيدند و مراسم تهنيت به‌جا آوردند . و يك صد و چهارده تير توپ شليك كردند كه مطابق عدد سنوات سلطنت سلاطين قاجاريه است . كافه‌ى انام ، از خواص و عوام ، شكر الهى را به جا آورده ، به دعا و بقاى اين وجود مبارك رطب اللسان شدند . در اين روز ، مبلغى خطير از بانك تبريز گرفته ؛ از آن وجه ، امر اعلى اشرف نفاذ يافت كه جيره و مواجب قشون حاضر ركاب تبريز را هرقدر كه طلب داشتند بپردازند و باقى وجوه را به مصارف تداركات و بسيج سفر رسانند كه موكب همايونى نهضت‌فرماى دار الخلافه‌ى تهران ، كرسى بلاد ايران ، شود . در اين روز ، نرخ آذربايجان تنزل پيدا كرد ؛ به بعضى جهات كه گوشت و نان و ذغال و روغن و هيزم گران بود ، در روز هيجدهم ذى القعده فورا قيمت اجناس و مأكولات تنصيف شد و عموم رعايا آسايش پيدا كردند .\r\nبعد از وقوع قضيه‌ى هايله‌ى شاهنشاه شهيد سعيد ، از جانب سنى الجوانب شخص اقدس همايون ، چنان كه رسم است ، به هريك از امپراطوران و سلاطين دول و رؤساى معظم ملل متحابه‌ى خارجه تلگرافى مبنى بر وقوع اين مصيبت و حاكى از امتداد و اتصال رشته‌ى مودت و الفت فيما بين ابلاغ گرديد . و از طرف هريك از ايشان نيز مستقيما در تعزيت اين مصيبت و تهنيت جلوس همايون خسروانى به سرير سلطنت ، جواب‌هاى كافى و وافى رسيد . و برخى از سلاطين و تاجداران معظم هم كه به واسطه‌ى سفارت خودشان از اين قضيه اطلاع يافته سبقت در تلگراف تعزيت و تهنيت كرده ، مجددا از طرف بندگان اقدس شهريارى جواب تلگرافى مبنى بر اظهار امتنان ابلاغ و ارسال گرديد .\r\nصورت سؤال و جواب‌هاى تلگرافى نيز ، به ترتيب حروف تهجى در اسم سلاطين ، در اينجا ثبت مىشود كه نكات تاريخى و اسم سلاطينى كه معاصر با جلوس سلطنت اين شهريار كامل است ، بر مورخين آتيه معلوم آيد .\r\nترجمه‌ى جواب اعليحضرت امپراطور آستريه و پادشاه مجارستان به اعليحضرت شاهنشاهى\r\n« زياده از حد متألم شدم از خبر فوت پدر بزرگوار شما اعليحضرت شاهنشاهى و دوست عزيز خودم كه آن‌قدر ملالت‌انگيز وقوع به هم رسانيد ؛ و ميل دارم شركت صادقانه‌ى خودم را در غم آن اعليحضرت و همچنين ادعيه‌يى كه براى خوشبختى و\r\n\r\n","description":"","footnote":"","page_name":" 9 ","page_number":33},
  {"content":"\r\n\r\nاقبال شخص اعليحضرت شاهنشاهى شما مىنمايم ، به شما اظهار دارم . و نيز خواهش مىكنم قبول بفرمائيد و مطمئن باشيد كه با ميل آن اعليحضرت در استمرار و استقرار روابط دوستانه‌ى فيما بين دولتين اطريش هنگرى و ايران ، همواره كمال شركت و موافقت را دارم . فرانسوا ژزف . »\r\nترجمه‌ى تلگرام امپراطور كل ممالك آلمان و پادشاه پروس به اعليحضرت شاهنشاهى « هنگامى كه خود را حاضر كرده بودم كه در موقع جشن سال پنجاهم سلطنت پدر بزرگوار شما تهنيت بفرستم ، خبر بليه‌ى ناگهانى كه به تقديرات آسمانى بدان اعليحضرت و مملكت ايران وارد آمد ، به من رسيد . اينك ، از صميم قلب در اين مصيبت اظهار مشاركت مىكنم و براى سعادت و اقبال آن اعليحضرت دعا مىنمايم . و از خداوند مسئلت مىكنم كه آن اعليحضرت را همواره در كنف حمايت خود محفوظ بدارد . گليوم . »\r\nجواب اعليحضرت شاهنشاهى به امپراطور آلمان و پادشاه پروس « از تلگرام اعليحضرت امپراطورى كه مبنى بر اظهار مشاركت در سوگوارى و ادعيه‌ى خيريه براى سعادت اين سلطنت بود ، قلبا تشكر مىنمايم ؛ و از خداوند مسئلت مىكنم كه براى دوام عظمت آن سلطنت و شكوه ممالك آن اعليحضرت ، عمر طولانى با نيكبختى به آن اعليحضرت عطا فرمايد . مظفر الدين شاه . »\r\nتلگراف جناب شوكت‌مآب رئيس دولت جمهورى اتازونى ينگى دنيا به اعليحضرت شاهنشاهى « در قضيه‌ى شهادت پدر بزرگوار آن اعليحضرت ، مراتب غم و اندوه خود را اظهار كرده و از اين اقدام جسورانه‌ى ناپسند نسبت به آن بزرگوار ، بيان نفرت و انزجار مىنمايم . و در جواب تلگرام آن اعليحضرت ، مبنى بر جلوس همايون ، به آن اعليحضرت از مراتب دوستى و خيرخواهى دولت و ملت اتازونى نسبت به دولت و ملت ايران اطمينان مىدهم . گلولاند . »\r\nترجمه‌ى تلگرام عليا حضرت پادشاه انگلستان و امپراطريس هندوستان به اعليحضرت شاهنشاهى « بنابر مودت كاملى كه من با پدر بزرگوار اعليحضرت شما داشتم ، از وضع دهشتناكى كه ايشان از دست اعليحضرت شما رفتند ، بىاندازه متألم شدم . مىتوانم اعليحضرت شهريارى را مطمئن نمايم كه براى سعادت و اقبال ايشان ، بهترين ادعيه را مىنمايم و اميدوارم كما فى السابق روابط دوستى فيما بين مملكتين ما محكم و برقرار باشد . ويكتوريا : ملكه و امپراطريس »\r\nجواب اعليحضرت شاهنشاهى به عليا حضرت پادشاه انگلستان و امپراطريس هندوستان « از داهيه‌ى عظما كه موجب فوت و ارتحال پدر بزرگوار من شد ، اظهار افسوس و تحسر فرموده بوديد . اين ملاطفت ، زياده باعث تشكر قلبى من شد و ادعيه و لطف قلبى كه در اين موقع نسبت به من و رعاياى من بيان فرموده‌ايد ، مايه‌ى كمال امتنان خاطر است . روابط دوستى كه فيما بين دولتين برقرار بوده بود ، ميل و مقصود من اين است كه همواره برقرار و پايدار باشد ؛ و محض اطمينان به تكرار آن مىپردازم .\r\nاز خداوند ، ملتمسم ، مودتى كه ساليان دراز دو خانواده‌ى سلطنتى را به هم بسته و پيوسته است ، همواره مستدام باشد . مظفر الدين شاه »\r\n\r\n","description":"","footnote":"","page_name":" 10 ","page_number":34},
  {"content":"\r\n\r\nترجمه‌ى تلگرام اعليحضرت پادشاه ايتاليا به اعليحضرت شاهنشاهى « از حادثه‌ى ناگوار و قضيه‌ى هايله‌ى اعليحضرت شاهنشاه مرحوم والد تاجدار آن اعليحضرت ، كمال تحسر و تألم حاصل شد . با اظهار تسليت ، از خداوند متعال دوام شوكت و اقبال سلطنت سنيه‌ى آن اعليحضرت را ملتمسم . هومبرت . »\r\nجواب اعليحضرت شاهنشاهى به اعليحضرت پادشاه ايتاليا « از جهت اظهار شركت واقعى آن اعليحضرت در اين مصيبت بزرگى كه از شهادت پدر تاجدارم به من رسيد ، از صميم قلب تشكر مىنمايم . و همچنين از ادعيه‌ى خيريه‌يى كه در حق خودم فرموده‌ايد ، امتنان دارم ؛ و از خداوند مسئلت مىنمايم كه سعادت آن اعليحضرت و دوستى فيما بين را همواره باقى بدارد . مظفر الدين شاه »\r\nترجمه‌ى جواب اعليحضرت پادشاه بلژيك به اعليحضرت شاهنشاهى « از اعليحضرت شهريارى خواهشمندم از شركت كاملى كه در غم ايشان دارم ، اطمينان و يقين حاصل بفرمايند . از مراتب تألم خاطر آن اعليحضرت خيلى متأثر شدم و متمنىام ، بىشبهه‌ى خاطر ، مرا نيز به همان درجه متألم و محزون بدانند . ادعيه‌ى خالصانه‌ى خود را براى اقبال سلطنت آن اعليحضرت و ترقى رعاياى ايشان ، تقديم مىنمايم . لئوپلد »\r\nترجمه‌ى تلگرام اعليحضرت امپراطور كل ممالك روسيه به اعليحضرت شاهنشاهى « به اعليحضرت شما اظهار مىدارم كه در غم و اندوه شما كاملا شريكم و خواهش مىنمايم ادعيه‌ى خالصانه‌يى كه براى ميمنت و افتخار سلطنت آن اعليحضرت مىكنم ، قبول فرمايند . و ميل دارم روابط دوستى و حسن مجاورتى كه فيما بين دولتين روسيه و ايران در عهد سلطنت شاه ناصر الدين برقرار بود ، همواره به همان حال باقى بماند - و بر حال آن پادشاه كمال تأسف را دارم . نيكلا »\r\nجواب اعليحضرت شاهنشاهى به اعليحضرت امپراطور كل ممالك روسيه « از اعليحضرت امپراطورى در مقابل اظهار مودت‌هاى باطنى و ادعيه‌يى كه در اين موقع لطفا به من فرموده‌اند ، از صميم قلب تشكر مىكنم . بلى ! ظهور اين حادثه‌ى ناگوار براى من و ملت ايران بسيار سخت و دشوار و اسباب حزن و اندوه است . مراتب دوستى و ميل خاطر خود را در استحكام مبانى و داد و روابط همجوارى كه خوشبختانه فيما بين دو مملكت برقرار است ، دوست دارم به آن اعليحضرت ثانيا اظهار و تكرار نموده و اطمينان مىدهم كه جهد خواهم نمود كه اين رابطه‌ى حسنه‌ى فيما بين ، به ازدياد پيوندد ؛ و خصوصيت خانواده‌ى سلطنتى را وثيقه‌ى گرانبهاى اين مقصود مىدانم . مظفر الدين شاه »\r\nترجمه‌ى جواب اعليحضرت پادشاه سوئد و نروژ به اعليحضرت شاهنشاهى « از صدمه‌ى مهيبى كه به خانواده‌ى قاجاريه و ملت ايران رسيده است ، بسيار مغموم شدم . شركتى كه در عزاى اعليحضرت شما دارم ، اظهار نموده و ضمنا تشكر مىكنم از ميل آن اعليحضرت كه مطابق با ميل من است در امتداد و بسط روابط دوستى كه ميانه‌ى اعليحضرت شهريار مبرور و من برقرار بود . اسكار »\r\nترجمه‌ى جواب اعليحضرت سلطان عثمانى به اعليحضرت شاهنشاهى « از تلگرام مبنى بر خبر وفات پدر تاجدار آن اعليحضرت كه از زمان جلوس\r\n\r\n","description":"","footnote":"","page_name":" 11 ","page_number":35},
  {"content":"\r\n\r\nخودم با ايشان روابط قلبيه داشتم ، كمال افسوس حاصل نمودم ؛ و از صميم قلب در سوگوارى و تألم از اين واقعه با آن اعليحضرت شركت دارم . و مخصوصا تشكر مىكنم از اينكه به بقا و استحكام روابط دوستى فيما بين دولتين اظهار ميل فرموده‌اند . از خداوند مسئلت مىنمانم كه به آن اعليحضرت و خانواده‌ى جليله‌ى ايشان ، صبر عطا فرمايد ؛ و براى طول عمر گرانبهاى آن اعليحضرت دعا مىكنم . عبد الحميد »\r\nترجمه‌ى تلگرام جناب شوكت مآب رئيس جمهورى دولت فرانسه به اعليحضرت شاهنشاهى « از استماع خبر وحشت اثر حادثه‌ى مكروه ناگوارى كه پدر بزرگوار شما اعليحضرت ناصر الدين شاه دچار آن گرديدند ، زياده از حد متأثر و محزون شدم . من از هر جهت با آن اعليحضرت قلبا در اندوه شراكت دارم ، و اعليحضرت شما را از خلوص مودت خود اطمينان مىدهم . فليكس‌فر »\r\nجواب اعليحضرت شاهنشاهى به جناب شوكت مآب رئيس دولت جمهورى فرانسه « از شركت قلبى كه با مصيبت من در موقع قضيه‌ى هايله‌يى كه پدر تاجدارم دچار آن شدند اظهار نموده بوديد ؛ نهايت تشكر را دارم و نيز از ميل خود به دوام و بقاى روابط دوستانه‌ى ما بين دولتين و احترام كاملى كه نسبت به شخص آن جناب همواره منظور دارم ، شما را اطمينان مىدهم . مظفر الدين شاه قاجار . »\r\nترجمه‌ى جواب عليا حضرت ملكه‌ى هلاند به اعليحضرت شاهنشاهى « از شنيدن قضيه‌ى ناگوار رحلت اعليحضرت شهريار مبرور و حزن آن اعليحضرت و ملت ايران ، كمال تأسف و تحسر براى من رخ نمود . از بيانات اعليحضرت شهريارى كه در تلگرام مبارك درج شده بود ، كمال امتنان حاصل آمد . از خداوند دوام شوكت و اقبال آن اعليحضرت را ملتمس و اميدوارم همان روابط و مناسبات حسنه كه فيما بين سلطنت سابقه و اين دولت برقرار بود ، در آتيه با دولت اعليحضرت شاهنشاهى برقرار باشد و پيوسته رو به ازدياد نهد ؛ و در اين باب اطمينان كامل از طرف خود به آن اعليحضرت مىدهم . اما »\r\nتلگرام تغريت عليا حضرت ايزابل دويم ملكه‌ى سابق اسپانيا كه از پاريس به حضور همايون شاهنشاهى ارسال و ابلاغ نموده‌اند\r\n« از آن اعليحضرت متمنى هستم تأثرات قلبيه‌ى مرا از فوت اعليحضرت پدر بزرگوار مبرور خودشان ، كه دوست صميمى من بودند ، و از اين داهيه‌ى عظيمه قبول فرموده ؛ و نيز ادعيه‌ى قلبى مرا براى ازدياد شوكت و امتداد سلطنت خودتان با تبريكات خالصانه‌ام به حسن قبول بپذيرند . ايزابل »\r\nجواب اعليحضرت شاهنشاهى به عليا حضرت ايزابل دويم ملكه‌ى سابق اسپانيا « از تأسف و تأثر آن اعليحضرت كه از ارتحال والد تاجدار بزرگوار من اظهار فرموده بودند ، از صميم قلب تشكر مىنمايم . از دوستى قلبى اعليحضرت شاه مرحوم نسبت به آن اعليحضرت ، اطلاع كامل دارم و مىدانم كه حقيقتا شريك غصه و اندوه من هستيد . اميدوارم همان روابط دوستى كه فيما بين اعليحضرت شاه مرحوم و آن اعليحضرت بود ، در ميان ما هم برقرار و مستدام باشد . مظفر الدين شاه قاجار »\r\n\r\n","description":"","footnote":"","page_name":" 12 ","page_number":36},
  {"content":"\r\n\r\nتلگرام تهنيت جناب شوكت مآب رئيس جمهورى دولت فرانسه به اعليحضرت شاهنشاهى كه در ثانى رسيده است « در حالتى كه تمام تبريكات خودمان را به اعليحضرت شهريارى از بابت جلوسشان به تخت سلطنت اظهار مىداريم ، از ايشان استدعا داريم ادعيه‌ى ما را براى سعادت و خوشبختى خودشان و مملكتشان قبول بفرمايند . ما براى حفظ و استحكام روابط حسنه‌ى و داديه كه ميان اين دو مملكت برقرار است ، كمال همراهى را با آن اعليحضرت داريم . فليكس‌فر . »\r\nتلگرام تهنيت نواب و الا خديو مصر به حضور اعليحضرت شاهنشاهى « به خاكپاى شوكت احتواى حضرت شاه اعظم معروض مىدارد ، نظر به اقتضاى عبوديت موروثى كه به خانواده‌ى عظيم الجاه شاهانه دارد ، مقتضى چاكرى ديد كه مراتب تهنيت و تبريك خود را در اين موقع جلوس به اريكه‌ى سلطنت آباء و اجداد بزرگ شاهنشاهى ، به خاكپاى شوكت احتواى اعليحضرت شاهنشاهى عرضه داشته و از خداوند متمنى شود كه همواره تا جهان را مدار است ، زينت‌افزاى سرير تاجدارى بوده و فرق نامستحق اين بنده را به اشعه‌ى انوار سلطنتى لامع فرمايند . خديو مصر : عباس »\r\nجواب اعليحضرت شاهنشاهى به نواب و الا خديو مصر « تلگرام باملاطفتى كه نواب و الا از فرط مهربانى در موقع جلوس من به سرير معلاى اجداد تاجدارم به من نموده‌ايد ، زياده از حد اسباب مسرت گرديد و خيلى خوشوقت شدم . از تهنيت‌هاى خالصانه‌ى نواب و الا تشكر مىنمايم ؛ همچنين از احساسات نيك ايشان نسبت به خودم . از نواب والاى شما خواهش مىكنم كه حالت مرا هم نسبت به خود همين‌طور بدانيد . مظفر الدين شاه قاجار »\r\nترجمه‌ى تلگرام حضرت پاپ به اعليحضرت همايون شاهنشاهى « در فوت حزن‌انگيز پدر تاجدار آن اعليحضرت ، از صميم قلب تعزيت مىگويم .\r\nو همچنين براى جلوس آن اعليحضرت به تخت سلطنت ، تقديم تهنيت و تبريك نموده ؛ از درگاه احديت مزيد سعادت آن اعليحضرت و شوكت ايران را مسئلت مىنمايم .\r\nلئون هشتم پاپ »\r\nجواب اعليحضرت شاهنشاهى به حضرت پاپ « مراتب تعزيت آن حضرت كه لطف نموده در موقع اين داهيه‌ى عظما كه من و تمام اهالى ايران را قرين سوگوارى نمود اظهار فرموده‌اند ، زياده در قلب من اثر كرد . از ادعيه و تبريكات آن حضرت هم براى جلوس خودم تشكر مىكنم و از خداوند مسئلت مىكنم وجود آن حضرت را محفوظ و ايام سعادتشان را مستدام بدارد .\r\nمظفر الدين شاه قاجار »\r\nو نيز خليفه‌ى اعظم اوچ كليسا و عموم ملت ارامنه كه در هر نقطه از ممالك هستند ، چه به توسط خليفه‌ى معظم و چه مستقيما ، تلگرام‌هاى تعزيت به حضور مبارك شهريارى عرض و تقديم نموده‌اند كه به توسط سفير خليفه‌ى اعظم كه در دار الخلافه‌ى تهران است تبليغ گرديده و به موقع عرض رسيده است .\r\nو همچنين از جانب عموم ملل متنوعه و زردشتيان ساكن هندوستان تلگرام‌هاى تعزيت و تأسف به خاكپاى همايون شاهنشاهى نايل و معروض افتاده و جواب‌هاى التفات‌آميز\r\n\r\n","description":"","footnote":"","page_name":" 13 ","page_number":37},
  {"content":"\r\n\r\nاز جانب سنى الجوانب به آن‌ها ابلاغ شد .\r\nو همچنين از طرف شخص سلاطين و امپراطوران عظيم الشأن و رؤساى ملل و از جانب هيأت دول متحابه نيز ، على الرسم ، مأمورين مخصوص محترم به سفارتخانه‌هاى دولت ايران كه در دربار دول مزبوره هستند رفته ؛ سفرا و وزراى خارجه‌ى دولت عليه را تعزيت و تهنيت گفته ؛ و سفراى معزى اليهم به واسطه‌ى تلگراف به دربار همايون دار الخلافه‌ى تهران اطلاع داده بودند . از جانب صدارت عظما به كارگزاران دولت عليه [ و 
  ] سفراى دولت عليه مأموريت داده شد كه به دربار دول مزبوره و حضور سلاطين و تاجداران معظم رفته ، اظهار امتنان و مراتب يك جهتى و خصوصيت فيما بين دولتين را تبليغ و تجديد نمايند .\r\nو نيز در اين روز [ كه 
  ] دوشنبه هيجدهم است ، از جانب رعاياى دولت عليه كه در ممالك خارجه متوقف هستند ، عموما به اقتضاء عبوديت فطرى و جبلت شاه‌پرستى ، عرايض تلگرافى مبنى بر تأسف و تعزيت و تبريك و تهنيت به حضور همايون شاهنشاهى رسيده ، و از طرف قرين اشرف ملوكانه هم جواب‌هاى مرحمت‌آميز به آن‌ها ابلاغ شد .\r\nترجمه‌ى تلگرام ميرزا حسن خان محتشم السلطنه جنرال فونسول ايران مقيم هندوستان به حضور جناب مستطاب اشرف امجد اكرم صدراعظم\r\n« يك هيأت وكلا از طرف تمام مسلمانان اهل سنت و جماعت هندوستان ، امروز به قونسولخانه آمده از من خواهش كردند كه به خاكپاى مبارك بندگان اعليحضرت اقدس همايون شاهنشاهى ، مظفر الدين شاه ، مراتب تأسف و تحسر ايشان را از رحلت حزن‌انگيز شاهنشاه شهيد تلگرافا معروض داشته ؛ و نيز اظهار نمايد كه محض اداى مراسم تعزيت و احترام روح آن اعليحضرت ، فردا عموم مسلمانان اهل سنت و جماعت دست از كار كشيده ، تعطيل خواهند نمود . حسن »\r\nجواب جناب مستطاب اشرف امجد صدراعظم به محتشم السلطنه جنرال قونسول ايران « اعليحضرت اقدس همايون شاهنشاهى ، كمال خشنودى را از اظهار تأسف و تعزيت عامه‌ى مسلمين اهل سنت و جماعت هندوستان ، از بابت فوت ملالت‌انگيز پدر بزرگوار خودشان حاصل فرمودند . شما مأموريد كه ايشان را به واسطه‌ى وكلاى خودشان از بابت تأثرات و احساسات برادرانه‌يى كه نسبت به ايران در اين مصيبت عظماى فوت چنان پادشاه عظيم الجاه رئوف مهربانى اظهار نموده و در اين عزاى ملى ما شراكت كرده‌اند ، اظهار امتنان نمائيد . صدراعظم »\r\nترجمه‌ى تلگرام محتشم السلطنه جنرال قونسول دولت عليه‌ى ايران مقيم بمبئى به خاكپاى همايون « به پايه‌ى سرير مهر سير بندگان اعليحضرت اقدس همايون شاهنشاهى ! »\r\n« حاجىجان محمدست و حاجى سليمان لاددا و ساير مسلمين طايفه‌ى « كاچى » و « ميمن » بمبئى ، تعزيت خاشعانه‌ى خود را به خاكپاى مبارك معروض مىدارند ؛ براى استدامت سلطنت مقدس اعليحضرت همايونى پيوسته دعا مىكنند . حسن »\r\nتلگرام اميرزاده فتحعلى ميرزا نواده‌ى مرحوم بهمن ميرزا به موقع صدارت عظما از شوشه\r\n« حضور حضرت اشرف امجد صدراعظم ! مسلمانان قراباغ از قضيه‌يى كه براى\r\n\r\n","description":"","footnote":"","page_name":" 14 ","page_number":38},
  {"content":"\r\n\r\nشاهنشاه شهيد اتفاق افتاد و اسباب تألم عموم مردم شيعى شده غريق غم شده عزادار هستند ؛ و به عهده‌ى اين بنده واگذار نمودند كه از حضرت اشرف استدعا نمايد كه عرض تسليت آن‌ها را به خاكپاى اعليحضرت اقدس شاهنشاهى برسانند . فتحعلى ميرزا »\r\nدر جواب اين تلگرام‌ها نيز از طرف قرين الشرف همايون شاهنشاهى ، به توسط جناب مستطاب اشرف امجد صدراعظم ، كمال ملاطفت و خشنودى شد .\r\nروز جمعه ، 24 ذى القعده الحرام كه ساعتى سعد داشت ، در ضرابخانه‌ى تهران در روى سيم و زر ، سكه به نام نامى و اسم مبارك بندگان اقدس همايونى روحنا فداه زدند ؛ و عنوان منقوش سكه از قرار ذيل است : « السلطان بن السلطان مظفر الدين شاه قاجار » .\r\nدر اين روز ، جناب مستطاب امام جمعه در مسجد شاه تهران ، با حضور تمام علماء و وجوه ملت و جمع كثيرى از اهالى دار الخلافه ، به منبر بر آمده خطبه‌ى سلطنت به نام نامى همايون بندگان اعليحضرت اقدس شاهنشاه اسلام‌پناه ، مظفر الدين شاه ، قرائت نموده ؛ در آن حال يك صد و چهارده تير توپ به عدد سنين سلطنت سلاطين سلسله‌ى عليه‌ى قاجاريه از توپخانه‌ى مباركه شليك كردند ؛ و عموم مردم به شكرگزارى و دعاى وجود اقدس همايون شهريارى پرداختند .\r\nشب چهارشنبه ، بيست و نهم ذى القعده اين سال ، واهب متعال كه همواره دوقه‌ى برومند اين سلطنت را به كثرت فروع و اعضان سرسبز خواسته است ، به اعليحضرت بندگان اقدس همايون شاهنشاهى از نواب عليه‌ى عاليه سرور السلطنه ، صبيه‌ى مرحوم فيروز ميرزاى فرمانفرماى نصرت الدوله پسر مرحوم نايب السلطنه عباس ميرزا ، فرزندى همايون فال عطا فرموده ؛ خاندان جليل الشأن سلطنت را در دل و ديده نور و سرورى دست داد و چشم ايرانيان به اين نهال تازه و شاخ طوبا روشن و دلشان گلشن شد .\r\nبندگان اعليحضرت اقدس همايون ، وجود و ورود اين مولود مسعود را در اين وقت به فال نيك گرفته ، محض بقاى نامى و اسم گرامى شاهنشاه مبرور شهيد ، اين مولود مسعود را به اسم مبارك « ناصر الدين ميرزا » موسوم فرمودند . ان شاء الله همواره نصرت و ظفر با اين خاندان عظيم الشأن توأمان باشد . و ما ان شاء الله در جلد ثانى اين كتاب ، كه در سنه‌ى هزار و سيصد و چهارده تأليف مىشود ، اسامى بنين و بنات سلطنتى را با تاريخ ولادت و شرح حالات و مكارم صفات ايشان مشروحا خواهيم نگاشت . و چون ولادت نواب مستطاب اشرف و الا ناصر الدين ميرزا روحى فداه در اين ايام كه به نوشتن اين وجيزه مشغول بوديم وقوع يافت ؛ لهذا ، اختصاص پيدا كردند كه اسم مبارك ايشان در اين كتاب درج شد .\r\n\r\nدر تشريف‌فرمايى موكب همايونى از تبريز به دار الخلافه‌ى تهران\r\nروز يكشنبه ، چهارم ذى الحجة الحرام موكب فرخنده كوكب بندگان اعليحضرت اقدس همايون شاهنشاهى ، خلد اللّه سلطنه ، از شهر تبريز و مركز فرمان‌گزارى آذربايجان با حشمت سليمانى و شوكت خسروانى حركت فرموده ، به باغ شمال نزول\r\n\r\n","description":"","footnote":"","page_name":" 15 ","page_number":39},
  {"content":"\r\n\r\nاجلال دادند ؛ و پس از يك شب اقامت ملوكانه در آنجا ، روز دوشنبه پنجم تشريف‌فرماى قريه‌ى باسمنج گرديدند .\r\nروز دوشنبه ، دوازدهم از دار الخلافه‌ى تهران و دربار همايون ، كشيك‌خانه و فراشخانه و نسق‌خانه و فراشخانه و ساير دستجات سواره‌ى ركابى و صاحبان مناصب و اصطبل خاصه و زين‌خانه و كالسكه‌خانه و فيلخانه و زنبورك‌خانه و نقاره‌خانه و ساير تشريفات خاصه ، موكب همايون سلطنتى به رياست نواب شاهزاده جهانسوز ميرزا امير نويان بن خاقان مغفور فتحعلى شاه ، طاب ثراه ، به استقبال موكب همايونى مهيا و حاضر شده ؛ همگى در تهران سان‌داده ، با كمال آرايش و نظام از دار الخلافه به صوب قزوين حركت كردند كه در قزوين به موكب همايون اعلى نايل و پيوسته گردند .\r\nروز چهارشنبه ، چهاردهم شهرى ذى الحجة الحرام موكب فيروزى كوكب همايون شاهنشاهى به شهر زنجان ، كه مركز حكومت خمسه است ، تشريف‌فرما شده ؛ ساحت آن خاك از فر و حشمت سلطانى رشك عزگاه افلاك شد . علاء الدوله امير تومان حاكم خمسه ، پسر مرحوم محمد رحيم خان علاء الدوله امير نظام ، اردوى نظامى كه از قشون سواره و پياده‌ى حوزه‌ى حكومت خود با كمال انتظام تشكيل داده بود ، از سان حضور همايونى گذرانيده ؛ اردوى مزبور نيز از سلك چاكران و عساكر ركاب مستطاب اعلى منتظم و ملتزم گرديد . روز ديگر ، موكب همايونى از زنجان نهضت فرموده ، در هر منزل يك شب اقامت كردند .\r\nروز هيجدهم ذى الحجة عيد غدير ، قاطبه‌ى چاكران دربارى و وجوه خدام آستان همايون شهريارى ، از شاهزادگان عظام و وزراى فخام و امراى عسكريه و اعضاى دواير جليله‌ى دولتى ، از قلمى و نظامى و غيرهم ، در تهران در سراى همايون سلطنتى به حضور صدارت عظما نايل شده ؛ جناب مستطاب اشرف صدراعظم از طرف قرين الشرف همايونى به توسط تلگراف با هر طبقه و دسته اظهار ملاطفت و تفقدات كردند و همگى صرف شربت نمودند . و هم در اين روز مبارك كه يك ماه تمام بود كه عموم چاكران دربارى و خادمان آستان همايون شهريارى در مجالس تعزيت و آئين سوگوارى شاهنشاه شهيد سعيد ، انار الله برهانه ، بودند ؛ از طرف قرين الشرف همايون شاهنشاهى به واسطه‌ى تلگراف ، به توسط حضرت صدارت عظما ، تلطفا به عموم ايشان امر و مقرر شد كه به رعايت ميمنت اين عيد سعيد از لباس عزا درآمده ، البسه‌ى سياه را به جامه‌يى ديگر تبديل كنند . كافه‌ى چاكران امتثال امر كرده ، شكر و دعا به‌جا آوردند . در واقع ابتداى اين سلطنت از امروز بوده است كه مردم را از عزا بيرون آورده‌اند و امروز مطابق با روز منصب ولايت عهد است كه آن‌هم روز دوشنبه در عيد غدير وقوع يافته است .\r\nروز دوشنبه ، نوزدهم موكب همايونى به دار السلطنه‌ى قزوين نزول اجلال فرمودند . باقر خان سعد السلطنه امير تومان حاكم قزوين ، به جهت تنظيم حوزه‌ى حكومت و اداى مراسم خدمت ، مورد مراهم خسروانى گرديد . روز بيستم و بيست و يكم در قزوين اتراق شد .\r\n\r\n","description":"","footnote":"","page_name":" 16 ","page_number":40},
  {"content":"\r\n\r\n\r\nنزول اجلال به تهران و مجلس سلام خاص\r\nاز چند روز قبل ، از اردوى همايونى به موجب تلگراف اعلام شده بود كه : روز دوشنبه بيست و ششم ذى الحجة الحرام ، موكب گردون احتشام به شهر دار الخلافه‌ى تهران نزول اجلال خواهند فرمود ؛ لهذا ، از جانب صدارت عظما تهيه‌ى تشريفات ديده شد . مقرر شد كه عموم طبقات نظام با لباس رسمى در راه موكب همايونى حاضر باشند ؛ و در قريه‌ى يافت‌آباد ، دو فرسنگى تهران ، از جانب صدارت عظما براى اقامت يكشبه آنجا تشريفات كامل فراهم شده بود . ولى ، بندگان اقدس همايون شهريارى ، روحنا فداه ، مكنون خاطر مباركشان اين بود كه قبل از جلوس و ترتيب تكاليف رسميه‌ى سلطنتى ، در لباس سياه و هيأت سوگوارى به مقر خلافت عظما نزول فرموده ؛ ولدى الورود ، رعايت ادب و احترام شاهنشاه شهيد سعيد ، انار اللّه برهانه ، را منظور كرده ، با هيأت عزادارى به سر مرقد شريف آن شاه گردون‌جاه تشريف ببرند ، و بعد از آن به رسوم سلطنت و قواعد دولتى پردازند . لهذا ، بدون اينكه بر عزيمت راسخه‌ى خسروانه احدى جز حضرت صدارت عظما را مطلع فرمايند ، روز يكشنبه بيست و پنجم ذى الحجه كه ساعتى سعد و ميمون بود ، بى خبر به شهر دار الخلافه ورود فرموده ؛ در حالتى كه جماعتى از ملتزمين ركاب و همراهان اردوى همايونى هم از منزل كرج از اين عزيمت بى خبر بوده بودند و از دنبال پس از چند ساعتى وارد شهر شدند .\r\nاز وجوه و اعيان كسانى كه در ورود به شهر شرف التزام ركاب مبارك را داشتند :\r\nنواب مستطاب و الا شاهزاده سلطان عبد المجيد ميرزاى عين الدوله امير آخور كه رياست اردوى همايونى را داشت ، با امير بهادر جنگ كشيكچىباشى و سواران جمعى او و چند تن از خواص پيشخدمتان همايونى بودند كه چون پروانه بر گرد شمع حلقه زده ، به دار الخلافه نزول اجلال نمودند .\r\nكالسكه‌ى مخصوص شهنشاه شهيد مبرور ، البسه اللّه حلل النور ، را كه از تهران مستقبلين دولتى در جزو ساير تشريفات تا قزوين برده بودند ، بندگان اعليحضرت اقدس همايونى روحنا فداه محض احترام شاه سوار آن نشده ؛ آن كالسكه‌ى زرنگار را خالى در پيشاپيش كالسكه‌ى مخصوص سلطانى كه سوار آن بودند مىكشيدند ؛ و به اين هيأت از دروازه‌ى دولت وارد دار الخلافه شدند .\r\nاز دو سه ساعت پيش از ورود موكب همايونى ، شاهزادگان محترم در عمارت سلطنتى حاضر شده و سواره‌ى قزاق جمعى « پركونك » روسى كه نوكر ايران است به جلو فرستاده شد . نزديك دروازه ، اين سواران قزاق در ركاب مبارك پيوستند .\r\n« پركونك » جلوى كالسكه آمده شمشير بيرون آورده ، سلام نظامى داد و به زبان پارسى اظهار جان‌نثارى كرد ؛ شرط فدويت به‌جا آورد . بندگان اعليحضرت اقدس همايونى روحنا فداه به او اظهار التفات فرموده ، از خدمات او اظهار رضامندى كردند . سوار قزاق كه منظم‌تر و خدمتگزارتر از جميع سواران است ، در پشت‌سر كالسكه‌ى همايونى درآمده ، با شكوهى هرچه تمامتر ساحت تهران را از فر شاهنشاهى آيت جلال و جبروت\r\n\r\n","description":"","footnote":"","page_name":" 17 ","page_number":41},
  {"content":"\r\n\r\nالهى ساختند . بلى ! خدمتگزارى و جان‌نثارى از تبريز تا تهران ، حق اجزاء كشيكخانه و سواران تبريزى بود ؛ ولى از دم دروازه‌ى تهران ، نزد ما آن سواران مثل ميهمان عزيزى هستند ، بايد چندى در آسايش و راحت باشند . لهذا ، جان‌نثارى و خدمتگزارى از آن ساعت بايد با سواران قزاق و قشون حاضر ركاب تهران باشد كه از يك ماه بيشتر انتظار چنين روزى را داشتند كه به سعادت خدمتگزارى و تقبيل خاكپاى مبارك نايل شوند .\r\nخلاصه ، يك ساعت قبل از ظهر ، در روز يكشنبه 25 ، شمس سلطنت در برج خود قرار گرفت و فر يزدانى با حشمت سلطانى توأم شده ، اين وجود مبارك از در شرقى ديوانخانه تخت مرمر در عمارات دولتى وارد شدند . جناب مستطاب اشرف امجد صدر اعظم و شاهزادگان عظام و وزراى كرام و امراى دربارى كه محضر صدارت عظما در ديوانخانه به رسم هر روزه حاضر بودند ، به زيارت جمال خسروانى و تقبيل خاكپاى همايونى مشرف گرديده ؛ با جناب مستطاب آقاى امام جمعه كه حضور داشتند شكر و سپاس الهى كرده ، شرط دعا به‌جا آوردند . و بندگان اقدس همايونى ، ارواحنا فداه ، به فراخور شأن هريك ، اظهار تفقد و مرحمت فرمودند ؛ و فورا با همان لباس عزا با جناب اشرف صدراعظم و جناب مستطاب امام جمعه و حاجى امين السلطنه و چند نفر از خواص درگاه ، به تكيه‌ى مباركه‌ى دولتى ، كه وصل عمارات است ، تشريف بردند كه به زيارت مقبره‌ى موقتى شهريار شهيد مبرور نايل شوند . با كمال حزن و ملالت به سر مرقد شريف آمده ، فاتحه خوانده ، مراسم تعزيت به‌جا آوردند ؛ و طورى گريان شدند كه حاضرين نزديك بود خود را به هلاكت رسانند .\r\nبعد از آن ، بر حسب استدعاى عموم شاهزادگان و وزراى فخام ، به تالار بادگير تشريف‌فرما شده ، خلعت حضرت فيض آثار رضوى عليه الصلاة و السلام را ، كه مخصوص قامت جهان‌آراى همايون دوخته و به نفايس لآلى آراسته و تازه از مشهد مقدس و آستان قدس رضوى انفاذ داشته بودند ، تبركا زيب بر و پيكر همايونى فرموده ؛ و جناب مستطاب صدراعظم حاضر شده ، با جناب امام جمعه نيز تاج سلطنت و جهانبانى را به تارك مبارك شهريارى نهاده ، نشان با فر و شأن تمثال عديم المثال مبارك حضرت خليفه اللّه الاعظيم امير المؤمنين ، صلوات اللّه و سلامه عليه ، را كه جناب مستطاب صدراعظم تهيه كرده و به بيست هزار تومان جواهر مرصع بود ، زينت صدر همايون ساختند و شمشير خاص خسروانى را به ميان مبارك بسته ، آنگاه از بر تخت كيانى نشستند و سلام خاص انعقاد يافت . نواب مستطاب و الانايب السلطنه و نواب مستطاب و الا سالار السلطنه ، اخوان سلطنت ، و جناب مستطاب اشرف صدراعظم و جناب مستطاب امام جمعه و ساير باريافتگان ، از شاهزادگان عظام و وزراى فخام ، تهنيت و تبريك جلوس همايون را به عرض رسانيدند . بندگان اعليحضرت اقدس شهريارى روحنا فداه پس از اداى مراسم شكر الهى ، شرحى توصيف و تحسين و اظهار كمال رضامندى از خدمات جناب مستطاب اشرف امجد صدراعظم فرمودند و به عموم وزرا و خدام آستان همايون نيز بذل تفقد نمودند .\r\n\r\n","description":"","footnote":"","page_name":" 18 ","page_number":42},
  {"content":"\r\n\r\nدر اين روز سعادت‌اندوز كه ابتداى سلطنت و جهانبانى و به دو ظهور عواطف سلطانى بود ، از براى مزيد رفاهيت حال عباد و انتشار عدالت در هريك از بلاد ، حسن‌نيتى منظورنظر آفتاب اثر ملوكانه آمد . قبل از وقت ، فرمانى جناب مستطاب اشرف صدراعظم در رفع ماليات و عوارض ديوانى خبازخانه و قصابخانه‌ى عموم ولايات ممالك محروسه‌ى ايران و آزادى اين شغل صادر و حاضر كرده بودند و مهرهاى مبارك سلطنتى را هم ، كه تازه به دستورالعمل حضرت صدارت حكاكى شده بود ، با اين فرمان به حضور مبارك آوردند ؛ و عرض كردند محض ميمنت و ازدياد دعاگويى در سلامت وجود مبارك ، اول اين فرمان را صحه فرموده و به مهر مبارك مزين فرمايند . عرض جناب مستطاب صدراعظم به پايه‌ى سرير اعلا به اجابت رسيده ؛ به دست مبارك فرمان را گرفته ، صحه فرموده و به مهر مبارك چهارگوش تاجدار موشح شد . اين اول موهبت الهى و بهترين عطيت شاهنشاهى بود كه امروز شامل خلق ايران شد . عموم مردم از صميم قلب دعاگو شدند و نهايت اميدوارى و شكرگزارى براى ايشان حاصل شد ؛ از اينكه ، چنين كرامت بزرگ عمومى تاكنون از سلاطين سلف ديده نشده بود .\r\nبه جناب آقا ميرزا حسين وزير دفتر ، ابن مرحوم ميرزا هدايت اللّه وزير دفتر ، كه امروزه قلم حواله و اطلاق ماليات ايران با ايشان است ، حكم شد تا از كتابچه‌هاى دستورالعمل ولايات ايران جمع ماليات قصابخانه و خبازخانه‌ى هرجايى را خارج كنند و هركس هم از اين بابت محل مواجب داشت ، مواجبش برقرار بوده از ساير ماليات و منال ديوانى به آن‌ها محل مواجب داده شد . تقريبا از صد و شصت هزار تومان ماليات صرف‌نظر فرمودند ، ولى در باطن رفع يك كرور صادرات و واردات از رعايا شد ؛ به جهت اينكه ، حكام جزء و وزراى ماليه ماليات و رؤساى اين دو صنف بزرگ و مباشرين ، علاوه بر ماليات ، طور ديگر معامله كرده به قدر سيصد هزار تومان اضافه از عمل ديوان مىگرفتند و به اسامى مختلفه عوارض بر آن‌ها وارد آورده ، اجحافات داشتند . و اگر حكام از اين بعد بخواهند به لطايف الحيل از قصاب و خباز رشوه بگيرند كه آن‌ها نان و گوشت را قدرى گران بفروشند ، البته نهايت مؤاخذه‌ى شديد و سياست سخت درباره‌ى آن‌ها به عمل مىآيد . اين اوقات ، گوشت در كمال فراوانى است و نرخ آن تنزل كرده و عما قريب طورى تنزل پيدا مىكند كه نهايت آن تصور نمىشود .\r\nهركس آزاد است كه گوسفند بكشد و بفروشد و كار منحصر به جماعت قصاب نباشد كه بىاعتدالى كنند . جناب مستطاب صدراعظم فرمودند دو هزار نسخه از اين فرمان را چاپ كردند و به حكام و اعيان و اشراف ولايات فرستادند ، تا مرفه الحال و آسوده باشند و در روى سنگ صورت فرمان را نقارى كردند و در مسجد ناصرى تهران « 3 » و ساير امكنه نصب كردند . فرمان اصلى را كه خطى بود به دفتر آوردند تا به ثبت مستوفيان برسانند و خط و مهر بگذارند . عين فرمان را اين بنده نيز در دفتر زيارت كرده ، ثبتى از روى آن براى خود برداشت و صورت آن را عينا در اينجا مىنگاريم .\r\n\r\n\r\n","description":"","footnote":"\r\n( 3 ) - مقصود « مسجد شاه » است .\r\n","page_name":" 19 ","page_number":43},
  {"content":"\r\n\r\n« نظر به مدلول كلام معجز نظام خليفه اللّه الاعظم ، امير المؤمنين ، على ابن ابيطالب ، صلوات اللّه و سلامه عليه ، كه فرموده‌اند : « السلطان الامين اللّه فى الخلق و مقيم العدل فى البلاد و العباد و ظله فى الارض » ، امروز كه به ميامن الطاف شامله‌ى خداوند متعال و مشيت كامله‌ى قادر ذو الجلال ، عمت نعماته و عظمت آلاته ، تخت و تاج كيان را به وجود مسعود همايون ما مزين و باج و خراج مملكت ايران را در كف كفايت ما معين فرموده ، سال اول جلوس ميمنت مأنوس ما به تخت سلطنت موروثى است ؛ به شكرانه‌ى اين نعمت عظما و سپاسگزارى اين موهبت كبرا ، مفاد « ان اللّه يا مر بالعدل و الاحسان » را پيشنهاد كرده ، به رعايت بندگان خدا كه ودايع كردگار قدير و صنايع قلم تقديرند مىپردازيم و تسهيل امر معيشت آن‌ها را كه اولين درجه‌ى آسودگى و جمعيت خاطر است ، جهت همت ملوكانه مىسازيم . عمده‌ى معاش بنى نوع انسان به گوشت و نان است ؛ كه به اين ملاحظه اعليحضرت شاهنشاه شهيد ، البسه اللّه تعالى حلل النور ، محض تحصيل مثوبات اخرويه ، امر و مقرر فرموده بودند كه عوارض و ماليات ديوانى قصابى و خبازى دار الخلافه‌ى تهران من جميع الجهات معاف بوده ، مباشرين امور ديوان ، وجها من الوجوه ، متعرض مباشرين اين دو صنف به هيچ اسم و رسم نشوند ؛ و به امر ملوكانه‌ى آن اعليحضرت فرمان قضا جريان صادر و طبع شده و به همه‌جا منتشر كردند ، به علاوه در احجار صلبه منقور و در امكنه‌ى معموره‌ى شهر منصوب نمودند ؛ اعليحضرت اقدس همايون ما نيز اين توقيع رفيع شاهانه را صادر و حكم شاهنشاه ، طيب اللّه مرقده ، را مجرى و ممضى فرموديم و براى ترويج روح پر فتوح شاهنشاه شهيد سعيد ، نور اللّه مضجعه ، خواستيم كه اين اجر و خير ابدى را تكميل فرمائيم : تا اينكه الى الابد عموم رعايا و برايا اين قضيه‌ى مؤلمه‌ى شهادت شاهنشاه ، جنت آرامگاه ، را فراموش نكرده و هميشه در خاطر داشته طلب مغفرت نمايند . بناء عليه ، از هذالسنه‌ى ميمونه‌ى پيچىئيل سعادت دليل و ما بعدها ، معافى اين دو صنف را عمومى نموده و شامل حال عموم اهالى ايران فرموديم . و تمام ولايات بزرگ و كوچك را ، از شهرها و قصبات و دهات ، از عوارض ماليات قصابى و نانوايى ، الى الابد ، معاف و مرفوع القلم داشتيم . تخلف‌كننده به لعنت خدا و نفرين رسول گرفتار و به سخط و غضب شاهنشاهى دچار خواهد شد .\r\nمقرر آنكه : جناب مستطاب اجل اشرف امجد اكرم افخم ، نظاما للعزة و الدوله و الشوكة و الاقبال ، قواما للحشمة و العظمة و الاجلال ، ميرزا على اصغر خان امين السلطان ، صدراعظم دولت عليه‌ى ايران ، كه در ابتدا واسطه‌ى اين امر خير و از جانب شاهنشاه مغفور به اجرا و انتشار آن مأمور بوده ، مراتب كفايت و دولتخواهى و شاه‌پرستى خود را در هر موقعى به‌طورى كه مكنون خاطر پدر تاجدار بزرگوار ما بود كاملا به منصه‌ى ظهور رسانيده‌اند ، اين حكم محكم همايون ما را نيز به جميع اهالى مملكت ايران اعلان نمايد و سواد اين فرمان مهر لمعان مبارك را طبع و نشر نموده ، نسخ عديده به هريك از ولايات براى علماى اعلام و اعيان ولايات بفرستد و به حكام شهرهاى بزرگ بنويسد كه خلاصه‌ى اين يرليغ بليغ خسروانه را در احجار صلبه منقور و در بحبوحه‌ى هر شهر منصوب دارند ، و همين فرمان جهانمطاع همايون را قاب كرده در مسجد جديد البناء ناصرى ، محل مناسبى كه مشهود ابصار و محدود انظار باشد ، نصب نمايد كه به خواست خدا الى الابد از شايبه‌ى تغيير و تبديل مصون و محروس ماند . يقين داريم ، سلاطين با عز و متملكين آينده كه متكى اريكه‌ى سلطنت و متصدى امر خلافت گردند ، بقا و استقرار اين امر خير را موجب فوز و فلاح خود شمرده ، هيچ‌وقت ، به هيچ‌وجه ، متعرض تغيير و اختلال آن نخواهند شد\r\n\r\n","description":"","footnote":"","page_name":" 20 ","page_number":44},
  {"content":"\r\n\r\nو از معايب طعن و لعن ابدى اجتناب و احتراز خواهند نمود . شهر ذى الحجة الحرام 1313 » .\r\nاين فرمان مبارك صحه شده و در بالاى آن به خاتم مربع متوح شرف زينت يافت .\r\nنقش خاتم مبارك : « الملك لله ، دميد كوكب فتح و ظفر ؛ بعون اللّه ، گرفت خاتم شاهى ؛ مظفر الدين شاه . » اين شعر را ميرزا محمد محيط - شمس - انشاء كرد و به امر صدارت عظما آن را حكاكى كردند . ابتداء اين فرمان به نقش آن زينت يافت و ميرزا محمد محيط به « شمس العظما » لقب يافت و هشتاد تومان قيمت طاقه شال به او دادند ، و از دولت صد تومان بر مرسومات او افزوده شد كه همه‌ساله به موجب صدور برات از خزانه‌ى مبارك دريافت كند . تاريخ فرمان مزبور : « شهر ذى الحجة الحرام هزار و سيصد و سيزده » است ؛ لكن ، تاريخ مهر مهر آثار همايونى : « هزار و سيصد و چهارده » است كه به اشاره‌ى صدارت عظما ، تاريخ هريك از مهرهاى مبارك را محض ميمنت از « هزار و سيصد و چهارده » قرار دادند .\r\n\r\nجلوس عام\r\nروز دوشنبه ، بيست و ششم شهر ذى الحجة الحرام نزديك ظهر ، مجلس سلام در تالار تخت مرمر منعقد شد ؛ درحالىكه تمام شاهزادگان عظام و ابناء ملوك حامل شمشير مرصع بودند و عموم وزراى نامدار و امراى دربار و ساير طبقات خدم ، از اهل سيف و قلم و اجزاء وزارتخانه‌هاى جليله‌ى دولتى ، با البسه‌ى رسميه حضور پيدا كردند ؛ و بندگان اقدس همايونى ، روحنا فداه ، با چهر خورشيدى و فر جمشيدى به تختگاه كيانى در بالاى تخت مرمر جلوس فرمودند . اسباب سلام را از قبيل متكاهاى جواهر و تاج كيانى و قليان سلام را حاضر كرده بودند . تاج كيانى در حضور گذاشته شده بود و تاج تل در نشان است بر سر مبارك زينت يافت . جناب مستطاب اشرف صدراعظم شرف مخاطبت خاص داشتند . حكيم الملك قليان سلام را آورد . خطيب الممالك ، كه از همراهان آذربايجان به شرف التزام مبارك مشرف بود ، خطبه برخواند . شاهزاده شمس الشعرا قصيده [ يى 
  ] غرا در تبريك برخواند . يك صد و چهارده تير توپ شليك كردند . بهترين چيزها كه امروز اين بنده در اين سلام مشاهده كردم اين بود كه اقدس همايون ، روحنا فداه ، جواهر تن را به جواهر اعراض نياراسته ، بدون پيرايه‌ى خارجى و حشو و زوايد جواهر و بدون اينكه قباى مرواريددوز در برداشته باشند ، در كمال سادگى و بىاعتنايى به تزيينات ظاهريه جلوس داشتند . اين فقره در انظار سفراى خارجه و اجزاى داخله كه حضور داشتند خيلى جلوه كرد و مستحسن شد ؛ و هر طايفه در اين رفتار حدسيات مفيده زده ، سراپا غرق تمجيد گشتند . اول نطقى كه در اين سلام عام فرمودند ، شكر الهى بود و اظهار رضامندى از خدمات جناب مستطاب صدراعظم بود . خلاصه‌ى نطق در دربار همايونى از قرار ذيل است : -\r\n« به حمد اللّه از اين راه دور سلامت به منزل رسيديم و بر تخت موروثى اجداد\r\n\r\n","description":"","footnote":"","page_name":" 21 ","page_number":45},
  {"content":"\r\n\r\nخود قرار گرفتيم . از خداوند اميدواريم كه مهمات دولتى و تكاليف ملتى را حفظ كرده ، عامه‌ى رعايا را به عدل و آسايش نگاهداريم و در آبادانى مملكت بكوشيم .\r\nو از اهالى ايران ، كه شيوه‌ى شاه‌پرستى دارند و منتظر جلوس ما بودند ، نهايت رضامندى را داريم ؛ اميدواريم كه بهتر از زمان شاهنشاه شهيد به آن‌ها خوش بگذرد .\r\nو محض آسايش حال عمومى ، اول كارى كه كرديم آن بود كه ، ماليات نان و گوشت را كه محتاج اليه عموم مردم است بخشيديم و در اول ورود در معافات ابدى ماليات آن فرمان صادر كرديم . و از زحمات و خدمات جناب صدراعظم هم كمال رضامندى را داريم و از وجود او خوشحاليم . صدراعظم از بزرگترين تربيت‌شدگان شاهنشاه شهيد است . خدمات او به ما در اين ايام ، باعث تمجيد و تحسين است ؛ خاطر ما را از غيرت و صدق نيت خود مسرور داشته است . سلاطين فرنگ هم صدراعظمى به اين كفايت و دانايى نداشته و نخواهند داشت . او بايد در صدارت خود باقى و برقرار بوده ، در كليه‌ى امور دولتى امر و نهىاش نافذ بوده ، كارهاى كشورى و لشگرى و داخله و خارجه را اجرا نموده ؛ به مراحم و تقويت‌هاى ما مستظهر و اميدوار باشد . انتهى . »\r\nدر اين روز ، سفراى كبار و وزراى مختار دول متحابه ، مقيمين دارالخلافه‌ى تهران ، رسما براى عرض تهنيت شرفياب حضور باهر النور همايونى شدند .\r\nمليف پاشا سفير كبير دولت عليه‌ى عثمانى ، كه اول به‌سمت سفارت فوق العاده و بعد به اقامت در دربار دولت عليه مأمور و برقرار شد ، به اتفاق شمس الدين بيگ سفير كبير سابق و هيأت سفارت خودشان در سلام مجلس خاص كه بندگان اقدس همايون در تالار موزه‌ى مباركه جلوس فرموده و جناب مستطاب صدراعظم شرف حضور داشت ، به توسط همراهى جناب ظهير الدوله ، وزير تشريفات دولت عليه ، به شرف حضور مهر ظهور همايون نايل گرديده ؛ خطابه‌يى مبنى بر تهنيت جلوس همايون و شكرگزارى از مأموريت خودشان و مراتب اتحاد بين دولت ايران و عثمانى معروض داشت . و از طرف بندگان اقدس همايون نيز جوابى محتوى بر اظهار تفقد و تلطف و اظهار مسرت از مأموريت مشاراليه و اظهار توجهات خاطر خطير همايون بر استحكام و داد و اتحاد دولتين اسلام ، به عز تقرير درآمد .\r\nسفير مذكور ، محض ادب و اظهار يك‌جهتى دو ملت ترك و عجم ، خطابه‌ى خود را به زبان پارسى عرض كرد ؛ و بندگان اقدس همايونى ، محض اينكه مبادا سفير مذكور در اداى زبان پارسى عاجز شود و خجل گردد ، مخصوصا به او فرمودند : « تركى تكلم كن ! ما تركى مىدانيم . » سفير معزى اليه از اين فقره به هيأت شكرگزارى و اظهار امتنان درآمده ، محض ادب ، نطق خود را به همان زبان پارسى ادا نمود و به تركى اسلامبولى تكلم نكرد كه حفظ ادب كرده باشد .\r\nو السلام خير ختام\r\nوقايع چهل و سه روز سال اول سلطنت مظفرى ، در چهار جزء ختم شد كه هزار و سيصد و سيزده نبوى بود ؛ و ان شاء اللّه به نوشتن شرح سال دويم سلطنت مظفرى موفق و مظفر خواهم شد . سلخ ذى الحجة الحرام 1314 . و العاقبة للمتقين\r\n\r\n","description":"","footnote":"","page_name":" 22 ","page_number":46},
  {"content":"\r\n\r\n\r\nجلد دوم وقايع سال 1314 هجرى قمرى\r\n\r\n","description":"","footnote":"","page_name":" 23 ","page_number":47},
  {"content":"\r\n . \r\n","description":"","footnote":"","page_name":" 24 ","page_number":48},
  {"content":"\r\n\r\nهو آغاز هر كار ستايش كردگار بايد كه ما را از باده‌ى توحيد سرمست ساخت و از تيه نيستى به عرصه‌ى هستى انداخت ؛ با همه‌ى ابكمى ما را ناطق و با جمله‌ى بىتجربتى ما را حاذق فرمود . نهانى است در غايت عيان و عيانى است در نهايت نهان . « اخفى من البدر فى المحاق لكنه اخوء من الشمس ابهم من امور لكنه اجلى من امور الامس . » طفل از اشاعه‌ى قدرت او گريد و شكوفه از ازاعهء شوكت او خندد ؛ جل جلاله و عم نواله . در وجودش كاينات اقرار دارند و در بودش انكار نيارند .\r\nدرود نامعدود بر وخشور تازىزبان او محمد مصطفى ، كه كلمات حق سرود و از جانب او مبعوث بود . و سلام غاية المرام بر ولى كارخانه‌ى او على عليه السلام ، كه خدا را مظهر است و راستى را مصدر .\r\nو بعد ، چنين گويد ، چاكر دولت ابد انتها ، غلامحسين افضل الملك ، مستوفى ديوان اعلى ، كه چون در سنه‌ى گذشته تاريخ جلوس مظفر را نگاشته و ضميمه‌ى « ترجمه‌ى اعلام الناس » نموده به خاكپاى مبارك بندگان اعليحضرت قدرقدرت قوىشوكت ، سلطان السلاطين ، ظل اللّه فى الارضين ، شاهنشاه اسلام‌پناه مظفر الدين شاه ، روحنا فداه ، تقديم داشت ؛ به واسطه‌ى تفضلات الهى ، مراحم شاهنشاهى شامل حال اين چاكر گشت ؛ امر و مقرر شد كه همه‌ساله شرح وقايع سلطنتى و كارهاى عمده‌ى دولتى را بنگارد و كتابى به حضور مبارك تقديم دارد . به افتخار اين بنده‌ى نگارنده دستخط مبارك همايونى خطاب به حضرت مستطاب اشرف امجد ارفع افخم آقا ميرزا على اصغر خان صدراعظم ، دامت شوكة ، شرف صدور يافت كه تعيين لقبى از براى اين فدوى كرده فرمان صادر شود ؛ و نيز اضافه مواجبى مرحمت گردد كه از براى مخارج اين كتاب فدوى باشد . و اين چاكر به مصداق :  « وَ أَمَّا بِنِعْمَةِ رَبِّكَ فَحَدِّثْ »  ، صورت دستخط مبارك و فرمان دولتى را كه درباره‌ام شرف صدور يافته است مىنگارد و بعد به نوشتن جلد دويم تاريخ دولتى مىپردازد : تا آيندگان حق گزارى اين شاهنشاه عادل و اين سلطان باذل را بدانند كه در ازاء يك خدمت چند قسم نعمت مىدهد و پايه‌ى فضل و درجه‌ى دانش را به اعلا مرتبه مىرساند . به حمد اللّه از اضافه مواجب و علاوه مرسومات اين شاهنشاه جمجاه ، نهايت آسايش و راحتى را دارم .\r\n من شكر چون كنم كه همه نعمت ويم * نعمت چگونه شكر كند با زبان خويش \r\n\r\n","description":"","footnote":"","page_name":" 25 ","page_number":49},
  {"content":"\r\n\r\nصورت دستخط همايونى از قرار ذيل است\r\n« جناب اشرف صدراعظم ! اين ميرزا غلامحسين خان با كمال و قابل است ؛ كتابى تأليف كرده به نظر رسيد . پنجاه تومان انعام مقطوعى را بدهند و از سنه‌ى آتيه هم تمام داده شود . يك لقبى هم معين شود ، فرمان بدهيد . چيزى هم صلاح بدانيد ، از صرف جيب نير الممالك بدهد كه مشغول نوشتن كتاب باشد . صحيح است . »\r\nدستخط مبارك را اين فدوى در دربار اعظم به خدمت حضرت آصف‌جاهى صدارت پناهى برد ؛ زيارت نمودند ، اعزازم فرمودند ، حكمى به جناب نير الممالك ، خازن صرف جيب همايونى ، مرقوم فرمودند كه فلان مشغول تأليف تاريخ دولتى است .\r\nحسب الامر ماهى بيست تومان بدون رسوم ، كه سالى دويست و چهل تومان مىشود ، از قرار قبض به او بدهيد كه مشغول اتمام كتاب باشد . و نيز حكمى به وزارت ماليه مرقوم داشتند كه صد تومان انعام استمرارى فلان را كه پنجاه تومان آن در كتابچه‌ى انعامات مقطوع شده ، برات تمام صادر كرده ، بدون كسر همه‌ساله به او بدهيد كه آسوده باشد .\r\nدر واقع دويست و نود تومان اضافه‌مواجب به فدوى مرحمت شد . و نيز خود بندگان حضرت صدارت عظما ، دامت ايامه ، لقب بنده را « افضل الملك » فرموده ، در وسط فرمان محض امتياز به خط خودشان مرقوم فرموده ؛ و فرمان مزبور به شرف صحه‌ى همايونى و مهر مهر آثار مبارك مشرف شده ، از ثبت دفتر گذشت . و صورت فرمان دولتى از قرار ذيل است : -\r\n« چون قادر ذو الجلال و واهب لايزال زمام امور و سررشته‌ى مصالح جمهور را به كف قدرت ما سپرده ، و ما را به تاج و تخت شهريارى و آئين مملكت‌دارى سرافراز و ممتاز داشته ، ما نيز بشكرانه‌ى اين موهبت عظما و سپاس حقوق اين عطيت كبرا ، بر ذات اقدس و شخص مقدس خود لازم شمرديم كه هريك از چاكران وافى و خدمتگزاران كافى را به نيل مراحم و بذل مكارم ملوكانه اميدوار و سرافراز فرمائيم ؛ از آن جمله ، جناب ميرزا غلامحسين خان اديب ، مستوفى ديوان همايون اعلا است ، كه حاوى هر نوع فضايل و كمالات بوده ، در هر خدمت و مأموريتى كه داشته قلما و قدما طريق صداقت پيموده است ؛ علاوه بر خدمت انشاء و رسايل ، همواره در ترجمه‌ى تواريخ عربيه و ضبطوربط مآثر سلطنتى و شرح ترقيات دولتى قيام دارد . خاصه ، در اين وقت كه به تأليف كتاب مستطاب جلوس مظفرى و ترجمه‌ى « اعلام الناس » خدمتى كرده و آثارى نهاده است . لهذا ، در ازاء اين خدمت به تصويب جناب مستطاب ، قواما للعزو الاقبال ، نظاما للشوكة و الاجلال ، اجل اشرف اكرم صدراعظم از هذه السنه‌ى ايت‌ئيل او را به لقب نبيل « افضل الملكى » سرافراز و به صدور اين فرمان قضا جريان قرين اعزازش فرموديم ؛ كه در كمال دلگرمى به مراحم كامله‌ى خسروانه و عواطف شامله‌ى ملوكانه ، زايدا على ماسبق ، اميدوار باشد و همه‌ساله شرح وقايع اين عهد همايون را با اتفاقات عمده‌ى اين سلطنت روزافزون ، مدون ساخته ضميمه‌ى ساير مجلدات اعلام الناس نموده ، در هر سال يك كتاب به حضور اعلا تقديم نمايد ؛ و در اين خدمت ، بين الاماثل و الاقران خود را مفتخر و سرافراز دارند .\r\nمقرر آنكه : جنابان مستوفيان عظام و كتاب سعادت فرجام ، شرح فرمان مبارك را ثبت و ضبط نموده ، در عهد شناسند . فى شهر جمادى الثانى 1316 . »\r\nكنون بايد رشته‌ى سخن بافت و به اصول مطلب شتافت . در جلد اول اين كتاب ،\r\n\r\n","description":"","footnote":"","page_name":" 26 ","page_number":50},
  {"content":"\r\n\r\nشرح چهل و سه روز سلطنت سال هزار و سيصد و سيزده اين شهريار كامكار را با ذكر نسب و حركت از آذربايجان به تهران و جلوس به تخت شاهنشاهى و عواطفى كه درباره‌ى رعايا فرمودند ، با نصب صدارت كما فى السابق نگاشتيم ؛ و ثلثى از ترجمه‌ى « اعلام الناس » را ضميمه‌ى آن جلد داشتيم كنون ، به شرح وقايع سنه‌ى هزار و سيصد و چهارده هجرى مىپردازيم . اميد است كه خداوند من بنده را به راستگويى و در درست‌نويسى و حقيقت‌نگارى ، به اتمام اين جلد ثانى موفق فرمايد كه در خاتمه‌ى كتاب ، شكر احسان او نمايد . و اين كتاب را با ساير مجلدات ديگر كه ، ان شاء اللّه ، در سنوات آتيه نوشته خواهد شد ، به « افضل التواريخ » ناميدم ؛ و به دنباله‌ى اين تاريخ ، باز ثلثى از كتاب اعلام الناس را كه ترجمه كرده بودم ، ضميمه كردم .\r\n\r\nباب اول وقايع سال 1314 هجرى قمرى شرح سلطنت بندگان اعليحضرت قدرقدرت ، مظفر الدين شاه قاجار ، خلد اللّه ملكه\r\nاز شنبه غره‌ى محرم الحرام هزار و سيصد و چهارده ، مطابق پيچىئيل تركى ، بندگان اعليحضرت قدرقدرت اقدس شاهانه تا پنجم اين ماه و شب ششم ، در شهر دارالخلافه‌ى تهران ، پايتخت ايران ، تشريف داشتند و به جلايل امور مىپرداختند ؛ و از يكشنبه ، بيست و پنجم شهر ذى الحجة الحرام هزار و سيصد و سيزده ، كه از آذربايجان ورود به دارالخلافه‌ى تهران فرمودند ، تا روز چهارشنبه ، پنجم محرم الحرام هزار و سيصد و چهارده ، طبقات چاكران محترم دولتى ، از شاهزادگان و وزراء و خوانين ايل قاجار و عمله‌ى خلوت همايونى و اجزاء وزارتخانه‌ها و صاحب‌منصبان نظامى و اجزاء وزارت حربيه و مستوفيان عظام و اهل دفتر استيفاء و لشكرنويسان كرام و اجزاء وزارت امور خارجه و اعضاء وزارت عدليه و وزارت تجارت و اعضاء وزارت علوم و رؤساى مدرسه‌ى مباركه‌ى دار الفنون و اجزاء وزارت تلگراف و اجزاء اداره‌ى جليله‌ى دربارى و خزانه‌ى عامره و رؤساى بيوتات خاصه‌ى دولتى و اجزاء وزارت وظايف و اوقاف و اجزاء وزارت پست و اجزاء وزارت دار المطبوعات و دار الترجمه‌ى مباركه و دار التأليف دولتى و اعضاء دائره‌ى حكومت جليله‌ى تهران و صاحبان منصب وزارت نظميه و رؤساى مدرسه‌ى نظامى و غيرهم ، دسته‌دسته ، در ايام عديده شرف‌اندوز حضور آفتاب ظهور شاهانه شده ، به توسط صدارت عظماء و وزراء و رؤساى هر اداره ، در خاكپاى شاهانه معرفى گشتند ، مورد التفات و تفقد شدند .\r\nروز چهارشنبه ، پنجم نواب و الا ، شاهنشاهزاده‌ى اعظم ، سالار الدوله ابو الفتح ميرزا ، سومين فرزند سلطنت عظما ، كه بعد از موكب همايون از دار السلطنه‌ى تبريز عزيمت دارالخلافه‌ى تهران فرموده بودند ، با جمعيت اجزاء خودشان وارد دارالخلافه شده ، به شرف حضور مبارك همايون مشرف گشتند .\r\n\r\n","description":"","footnote":"","page_name":" 27 ","page_number":51},
  {"content":"\r\n\r\nروز پنجشنبه ، ششم محرم الحرام هزار و سيصد و چهارده هجرى ، چون هوا گرم شده و خارج از اعتدال بود ، بندگان اعليحضرت اقدس همايون ، خلد اللّه ملكه ، عزيمت ييلاقات فرموده ؛ از مركز خلافت ، تشريف‌فرماى باغ و ييلاق سلطنتى « صاحبقرانيه » - يعنى : نياوران ، يعنى : كردوى - شدند كه در صفحه‌ى شميران ، دو فرسخى تهران ، در سمت شمال واقع است .\r\nاسم قديم اين قريه ، « كردوى » مىباشد و ملك مرحومه‌ى عليه‌ى عاليه ، فخر الدوله ، بوده است ؛ آن را به شاهنشاه شهيد سعيد ، ناصر الدين شاه ، انار اللّه برهانه ، پيشكش كرد .\r\nشاهنشاه شهيد هم قريه‌ى « چيذر » را ، كه در يك ميلى « كردوى » واقع است ، به مرحومه‌ى فخر الدوله بذل و مرحمت فرمودند كه در آنجا منزل ييلاقى قرار دهد . اسم قديم اين قريه « كردوى » بوده است ، و بعد به « نياوران » مشهور شده است . شاهنشاه شهيد سعيد امر فرمود كه در آنجا بناى رفيع و پايه‌ى منيع برپا دارند . باغ‌هايى كه رشك ارم است ، در آنجا با خيابان‌هاى وسيعه‌ى وجه اول جاريه ساخته و مهيا كردند . قصور عاليه و رواق‌هاى ساميه ترتيب دادند . قريب دويست هزار تومان به مصارف ابنيه و حجارى آنجا رسانيدند .\r\nچون سلطنت آن شاهنشاه به سى سال رسيد ، كه به قرن اول درآمد ، امر و مقرر شد كه نياوران را به « صاحبقرانيه » بخوانند ؛ و از آن تاريخ ، آن مكان فرح‌افزا را صاحبقرانيه خواندند . و اين مكان ، يكى از دهات بلوك شميران است ، كه اين بلوك تقريبا مشتمل بر چهل قريه است كه در دامنه‌ى كوه البرز واقع شده . آب‌هاى صافى و هواى خوش دارد ؛ كه ييلاق اهالى دارالخلافه‌ى تهران غالبا در اين بلوك واقع مىشود . و در تواريخ عرب ، اين نقاط شميران را « قصران سفلا » گويند ؛ و « قصران عليا » آن دهاتى است كه در پشت كوه واقع شده كه شهرستانك و كچه‌سر و بعضى قراء ديگر جزء آن است . اگر مناسبتى در اين كتاب به دست آمد ، ژغرافياى قصران عليا و سفلا را با اسامى دهات و رسم و عادات اهالى آنجا خواهيم نگاشت . در اينجا اگر زياده بر اين بنگاريم ، اصل مطلب از دست ما خواهد رفت .\r\nخلاصه ، بندگان اعليحضرت ظل اللهى ، روحنا فداه ، كه روز ششم محرم اين سال تشريف‌فرماى ييلاق صاحبقرانيه شدند ، تا مدت ده روز ، همه‌روزه ، هنگام عصر در حوضخانه قصر سلطنتى مجلس روضه‌خوانى و عزادارى حضرت خامس آل عبا ، عليهم آلاف التحية و الثنا ، را منعقد فرمودند ؛ و روز آخر تعزيت ، به رسم معمول ، تمام خدام مجلس تعزيت و واعظين و ذاكرين و نوحه‌گران را به بذل خلاع و تشريفات و انعامات وافره و عطيات متكاثره ، قرين دعاگويى و شكرگزارى داشتند .\r\nدر هيجدهم شهر محرم ميرزا عباس خان قوام الدوله ، وزير امور خارجه ، - چنان كه شرحش بيايد - معزول و شغل وزارت امور خارجه برحسب دستخط مبارك به جناب مستطاب صدراعظم راجع گشت ؛ كه مشير الملك ، ميرزا نصراللّه خان ، از جانب ايشان در وزارت امور خارجه كماكان بر اجزاء آن اداره مدير و معاون باشد . صورت دستخط مبارك از قرار ذيل است : -\r\n\r\n","description":"","footnote":"","page_name":" 28 ","page_number":52},
  {"content":"\r\n\r\n« جناب اشرف صدراعظم ! وزارت امور خارجه كه از مناصب بزرگ و مشاغل عمده‌ى دولت و از هر جهت قابل خيلى ملاحظه و مراقبت و اهميت است ، در تمام دول رجوع اين خدمت و انجام اين امر مهم بر عهده‌ى شخص صدراعظم دولت است و در سلطنت شاهنشاه شهيد هم كفالت و رجوع اين شغل جليل بر عهده‌ى آن جناب اشرف بوده ؛ حالا هم هيچكس به غير از خودتان نمىتواند از عهده‌ى اين امر خطير برآيد . كماكان رجوع اين وزارتخانه را به عهده‌ى آن جناب اشرف واگذار مىكنيم . همان‌طور كه سابق ترتيب اين وزارتخانه را داده ، مشير الملك را كه نوكر صديق امين دولتخواهى است ، و از خدمات و صداقت او نهايت رضامندى را داريم ، معاون و مديركل وزارت خارجه قرار داده بوديد و به دستور العمل آن جناب اشرف مشغول ترتيب اين كار بود ، باز هم كما فى السابق ، همان ترتيب را مجرى و مشير الملك را به كار خود مسلط و برقرار داريد و دستور العمل‌هاى لازم را كه مربوط به اين شغل است به او بدهيد كه مشغول خدمت خود بوده ، خاطر همايون ما را از طرز خدمات خود خشنود دارد . شهر محرم الحرام 1314 . »\r\nدر بيست و دويم محرم « بارن بيانس » ، وزيرمختار و ايلچى مخصوص دولت پادشاهى بلژيك ، كه از جانب دولت متبوعه‌ى خود مأمور به اقامت در دربار دولت عليه‌ى ايران گرديده است ، در دارالخلافه‌ى تهران وارد شد . مشاراليه از شهر مستقيما به سفارتخانه‌ى ييلاقى خودشان رفتند . روز سوم ورود ، به دربار صاحبقرانيه آمده ، به اتفاق ظهير الدوله ، وزير تشريفات و ايشيك آقاسىباشى ، در سلامى خاص كه جناب مستطاب اشرف امجد صدراعظم و بعضى از شاهزادگان عظام حضور داشتند به شرف حضور همايونى مشرف شده ، نامه‌ى پادشاه بلژيك را تقديم داشتند . وزيرمختار خطابه‌يى مبنى بر خوشوقتى از مأموريت خود معروض داشت ؛ كه ترجمه‌ى آن به توسط جناب ناصر الملك ، ميرزا ابو القاسم خان ، به عرض پايه‌ى سرير اعلا رسيد . پس از آن ، از حضور همايونى رخصت انصراف يافت و به منزل « فلينس مايسا » ، وزير مقيم دولت فخيمه‌ى ايتاليا كه در اين اوقات از دربار ايتاليا مأمور به اقامت در دربار اين دولت شده بود ، رفت ؛ روز بيست و سيم محرم ، با تشريفات مقرره‌ى معموله وارد دارالخلافه‌ى تهران شد . روز سيم ورود ، به توسط ظهير الدوله ، وزير تشريفات ، شرفياب حضور همايون گرديده ؛ نامه‌ى اعليحضرت پادشاه ايتاليا را تقديم داشته و اصفاى جواب تفقدآميز خسروانى نموده ، رخصت انصراف به منزل خود يافت .\r\nنواب و الا شاهزاده حسين على ميرزا ، مهين فرزند حضرت و الا شاهنشاهزاده‌ى اعظم ، محمد على ميرزا - وليعهد دولت ايران ، صاحب‌اختيار مملكت آذربايجان - كه با حداثت سن آثار كياست و دهاء و انوار هوش و ذكاء از جبين انورشان هويدا است ، مورد مرحمت خاصه‌ى خسروانى آمده ؛ برحسب استدعاى حضرت ولايت‌عهد ، ايشان را به لقب جليل « اعتضاد السلطنه » سربلند فرمودند .\r\nدر اين ايام كه جناب مستطاب آقا ميرزا على خان امين الدوله ، وزير و پيشكار مملكت آذربايجان ، از آستان مبارك سلطنتى مرخص و روانه‌ى دار السلطنه‌ى تبريز مىشدند ؛ محض تكميل مراحم ملوكانه و مزيد افتخار ايشان ، يك ثوب پالتوى ترمه با\r\n\r\n","description":"","footnote":"","page_name":" 29 ","page_number":53},
  {"content":"\r\n\r\nسردوشى الماس نمره‌ى اول به ايشان عطا فرمودند ؛ و روز سه‌شنبه دهم شهر صفر از دارالخلافه به صوب آذربايجان حركت نمودند . و نيز شاهزاده حاجى بهاء الدوله ، امير تومان ، به رياست كل قشون آذربايجان منصوب و به همراهى جناب مستطاب امين الدوله روانه‌ى آذربايجان گرديدند .\r\nشاهزاده موثق الدوله ، مغرور ميرزا ، به منصب نبيل خوانسالارى و نظارت منصوب گرديد . مصطفى قلى خان قاجار ، فراشباشى ، حسب الاراده‌ى همايونى به لقب حاجب الدوله و منصب فراشباشيگرى دربار سلطنت ملقب و منصوب گرديد . مخزن تداركات عسكريه به عهده‌ى حاجى حسين قلى خان نظم السلطنه مفوض شد . برحسب امر قدرقدرت همايونى ، از روز شنبه بيست و يكم صفر تا روز آخر ماه ، در جلو خان عمارت و قصر مبارك صاحبقرانيه ، كه دربار ييلاقى سلطنتى است ، خيمه‌ى عظيمى افراشته و اساس تعزيت به پا داشته ؛ و همه‌روزه ، هنگام عصر ، اول مجلس روضه منعقد گرديده : جمعى از واعظين و ذاكرين حاضر شده ، مستمعين را به ذكر مصيبت اهل بيت اظهار مستفيض مىكردند ؛ و بعد ، مجالس شبيه مفصل كه وقايع روز عاشورا را مجسم مىنمود منعقد و مرتب مىداشتند . بندگان اعليحضرت قوىشوكت اقدس شهريارى ، ادام اللّه دولته ، به منزلى خاص كه ناظر به مجلس تعزيه بود تشريف‌فرما شده ، استفاضت كامل مىفرمودند .\r\nپس از آنكه شاهنشاه شهيد سعيد در هفدهم ذى القعده‌ى سنه‌ى گذشته شهادت يافت و موكب مسعود اين پادشاه جمجاه از آذربايجان به صوب دارالخلافه‌ى تهران حركت كرد ، تلگرافات دولتى از آذربايجان به تهران شرف صدور يافت كه هر وزير و صاحب اداره‌يى در تهران مشغول كار و خدمت باشد و هر كس بر سر كار خود باقى بود ؛ مگر ، نواب والاشاهزاده كامران ميرزا اميركبير - وزير جنگ ، حكمران دارالخلافه‌ى تهران - كه منصب سپهسالارى كل قشون ظفر نمون ايران با ايشان بود و به جاى لفظ « سپهسالار اعظم » ، ايشان را در عنوانات دولتى و غيره ، « وزير جنگ » مىنگاشتند كه تلگراف دولتى به افتخار ايشان به ملاحظاتى چند از آذربايجان نرسيد . ايشان هم در همان حين شهادت پدر بزرگوار ، در پارك و منزل شخصى خود رفته ، به كار حكومت و نگاهدارى قشون مداخله نكرده و حركتى كه منافى ميل اقدس و رأى مقدس شاهانه باشد ننمودند . خود را از آن روز با وجود مبارك شاهانه برادر نخوانده ، بلكه از فرط ادب ، كمتر چاكر و الست ساكت و صامت ، تسليم و منقاد ، مطيع و فرمانبردار گرديد ؛\r\n آنان كه به صد زبان سخن مىگفتند ، * آيا چه شنيدند كه خاموش شدند ؟ \r\nخلاصه ، از آن روز تا اين زمان ، كارهاى حكومتى دار الخلافه به وزير تهران ، صديق الدوله ، راجع بود كه به دستور العمل حضرت صدارت عظما در نگاهدارى شهر و امنيت طرق و شوارع و آسايش اهالى رفتار مىنمود . عمل قشون و رسانيدن حققوق ايشان و ياصال جيره‌ى صاحب‌منصب و سرباز هم با حضرت صدارت عظما بود كه همه را آسايش داده ؛ از جانب ايشان ، جناب محمد باقر خان سردار اكرم - كه سابقا به لقب شجاع السلطنه ملقب و حالا فرزند ايشان داراى اين لقب است - به رياست قشون و رتق و فتق امور نظامى مىپرداختند ؛ و الحق تمام وجوه و امراء تومان نظامى به كفايت\r\n\r\n","description":"","footnote":"","page_name":" 30 ","page_number":54},
  {"content":"\r\n\r\nو درستى و بزرگ‌زادگى و شأن و شرف اين سردار بزرگ تمكين داشتند .\r\nسردار اكرم پدر بر پدر از امراء بزرگ اين دولت بوده و به بزرگى جد اعلاى او مثلى هنوز در ايران مشهور است كه همه‌كس مىداند . خود ايشان از بس در كار نظامى و امور عسكريه بوده‌اند ، كسى احتمال فضل و سواد به ايشان نمىدهد و نزد عموم مردم معروف به فضل نيستند ؛ لكن ، اين بنده اطلاع دارد كه در عربيت اطلاعى كامل دارند و تواريخ عربيه را مثل « تاريخ ابن اثير » و غيره خوانده ، درك مطلب مىكنند - از مردمان درست و قابل اين زمانه‌اند . در عهد سلطنت شاهنشاه شهيد سعيد ، كه وزارت جنگ با نواب و الا نايب السلطنه اميركبير بود ، هيچ‌وقت نتوانستند كه درباره‌ى اين سردار و هفت فوج سپرده‌ى به او مداخله و كارشكنى كنند و نتوانستند افواج را از او بگيرند ؛ از آنكه ، اين سردار بزرگ در كار فوج اخلاف و خطايى نكرده ، نزد سلطان زمان و اهل ايران به درستى معروف بود و چم و خمى كه ساير سردارها با تقلبات مكنونه در خدمت وزير جنگ سابق داشتند ، مشاراليه اقدام به آن كارها نمىكرد . و خلاصه ، جناب سردار اكرم از ابتداى اين سلطنت بىزوال ، به رياست قشون و مداخله در امور نظامى ايران مسلط و استوار بود . جناب مستطاب اشرف امجد صدراعظم هم در كار او تقويت مىنمود و خدماتش را در حضور همايونى به معرض شهود آورد ؛ لازم شد كه رسما از طرف دولت جناب سردار اكرم به رياست كل قشون ايران منصوب و برقرار باشد كه جميع ادارات قشونى ، از توپخانه و قورخانه و مخزن تداركات عسكريه و غيره ، در جزء عمل ايشان باشد . لهذا ، با صوابديد صدارت عظما ، به رياست كليه‌ى قشون و لقب سردارى كل ، از نظام و غير نظام و پياده و سواره و قورخانه‌ى مباركه و غيره ، منصوب و برقرار شدند . و روز چهارشنبه ، . . . « 4 » شهر صفر المظفر ، در ديوانخانه‌ى عسكريه و اتاق نظام ، مجلسى مشتمل بر شاهزادگان عظام و وزراى فخام و تمام سرداران و امراء نظام و صاحبان مناصب عسكريه منعقد گرديد . جناب مستطاب اشرف امجد صدراعظم از شمران به مجلس تشريف آورده ، نطقى مفصل مبنى بر ابلاغ اوامر ملوكانه به اهالى نظام نمودند و دستخط مبارك همايونى نيز از قرار شرح ذيل در مجلس عسكريه قرائت شد : -\r\n« جناب اشرف صدراعظم ! چون حسن اداره و نظم قشون ظفر نمون دولت ابد مقرون از امور معظمه و تكاليف مهمه ، و ركن ركين ملت و دولت ، و در حقيقت از تكاليف مخصوصه‌ى سلطنت است ، و على العجالة زايد الوصف از حدود انتظام خارج گرديده و بلكه به مقام انفصام رسيده است ؛ عزم ما بر اين جزم شد كه خودمان به نفس نفيس توجه كامل در اين ركن عمده شامل فرموده ، براى ابلاغ اوامر قضا مظاهر همايونى به عموم قشون و اجراء احكام قدر نظام در امر قشون و نظام ، و ايفاى مقتضيات آحاد و افراد قشون ظفر فرجام ، شخصى مجرب و مهذب و در فنون علوم نظامى كامل و معروف بين الاقران و الاماثل را منتخب فرمائيم كه مقاصد و نيات ما را در انتظام عمل قشون كاملا اجرا داشته و فى الحقيقة آن‌طورى كه سزاوار است همت فدويانه در اين خدمت گماشته و خاطر ما را آسوده دارد ؛ لهذا ،\r\n\r\n\r\n","description":"","footnote":"\r\n( 4 ) - كذا ؛ يك كلمه بياض است .\r\n","page_name":" 31 ","page_number":55},
  {"content":"\r\n\r\nمحمد باقر خان سردار اكرم را كه در دولتخواهى و كارآگاهى منتخب و در خدمات نظامى ، اباعن‌جد ، متكفل و مجرب و از هرگونه نقايص مهذب و محل اطمينان و وثوق مخصوص ما است ، براى اين منظور قضا ظهور انتخاب و او را به سردارى كل قشون نظام و غير نظام ، از افواج و توپخانه و سوار و عموم طوايف قشونى ، برقرار فرموديم كه تكليف رياست خود و وساطت ما بين ما و اداره‌ى قشونى را ، كما يليق ، به عمل آورده ؛ و به موجب صدور اين دستخط مطاع ، از حالا به بعد ، عموم صاحبمنصبان و امراء تومان و سرداران و آحاد و افراد قشون او را سردار مستقل خود دانسته ، نهايت اطاعت و همراهى و موافقت را به عمل آورده ، خاطر ما را از انتظام عمل قشون و نظام آسوده دارد . و مطالب راجعه به امور قشون را به هفته‌يى دو روز به آن جناب اشرف اظهار داشته ، و به عرض همايون ما رسانده ، احكامى كه لازم است صادر گردد . شهر صفر المظفر . »\r\n\r\nسواد دستخط مخصوص كه به خط مبارك عز ترقيم يافته است\r\n« از آنجايى كه ما خودمان سردار اكرم را به كرات تجربه كرده‌ايم و نوكر قابل و لايقى است ؛ لهذا ، ما او را قرار داده كه آنچه مطالب نظامى است به توسط او به عرض برسد و ما هم فرمايشات خودمان را به توسط او به قشون بفرمائيم . 1314 . »\r\nاين‌گونه دستخطها و دستخطهايى كه در جواب عرايض رعايا است ، برحسب امر قدر قدر همايونى ، روحنا فداه ، به خط منشيان حضور همايونى كه رئيس ايشان جناب ميرزا فضل اللّه خان وكيل الملك ، وزير خلوت ، است نوشته شده ؛ زير آن به صحه‌ى همايونى موشح مىشود . اما ، بعضى مطالب عمده كه اهميت دارد ، منشى حضور همايونى آن مطلب را نوشته به صحه مىرساند . و باز بندگان اعليحضرت اقدس همايونى ، روحنا فداه ، در ذيل اين دستخط صحه شده ، باز دستخط شاهانه‌يى به خط مبارك خودشان مرقوم داشته‌اند .\r\nبارى ، عمل رياست قشون ايران معين شد . ولى ، جناب سردار كل در دستخط همايونى به عنوان « وزير جنگى » يا « سپهسالارى » خوانده نشدند ، لكن اصل معنى با ايشان بود - و لفظ سپهسالارى يا وزير جنگ [ با 
  ] سردار كل فرقى ندارد ؛ در معنى يكى هستند . و نيز امارت توپخانه به محمد صادق خان قاجار ، امين نظام ، راجع شد كه دستخط مبارك همايونى در اين خصوص به صدارت عظما شرف صدور يافت ؛ كه از نوشتن آن صرف‌نظر مىكنيم . امارت توپخانه هم جزء عمل رياست قشون است ؛ لكن ، امين نظام اقتدارى داشت كه مطالب خود را گاهى بدون توسط جناب سردار كل به عرض صدارت عظما مىرسانيد .\r\n\r\nذكر قتل ميرزا رضاى كرمانى سوء القضاى شاهنشاه\r\nاز هفدهم ذى القعدة الحرام سنه‌ى گذشته تا آخر شهر صفر المظفر هزار و سيصد و چهارده ، تمام نفوس اهالى تهران ، بدون استثناى احدى ، منتظر قتل ميرزا رضاى كرمانى\r\n\r\n","description":"","footnote":"","page_name":" 32 ","page_number":56},
  {"content":"\r\n\r\nملعون خبيث بودند كه شاهنشاه شهيد سعيد ، نور اللّه مضجعه ، را به تير طپانچه در حرم مطهر حضرت عبد العظيم ، عليه التكريم ، كه در يك فرسنگى شهر تهران در خود ملك رى واقع است ، به شهادت رسانيد . چون آن ملعون تيرش كارگر شد ، اولياء دولت او را گرفتند و زجر كردند . به امر صدارت عظما او را به شهر آوردند و در عمارات سلطنتى محبوسش داشتند تا موكب مسعود همايونى از آذربايجان به تهران رسد و پس از استنطاق امر به كشتن او فرمايد .\r\nدر يكشنبه ، بيست و پنجم شهر ذى الحجة الحرام هزار و سيصد و سيزده ، موكب مسعود به دارالخلافه‌ى تهران نزول اجلال فرموده ؛ در چند روز به معظمات امور سلطنتى و تعرفه‌ى رجال و چاكران دولتى مشغول بودند . چون ماه محرم در پيش بود ، نظر به احترام اين ماه و عدم مناسبت با ايام عزاى حضرت خامس آل عبا ، عليهم آلاف التحية و الثناء ، كه تا آخر ماه صفر امتداد داشت ، تأخير قتل او را در اين دو ماه جايز شمردند .\r\nكرارا از اهالى داخله ، بلكه از سلاطين خارجه اشارت مىشد كه اين وجود خبيث را نابود سازند . تا روز چهارشنبه ، دويم ربيع الاول اين سال ، به امر دولت قوىشوكت ، دارى در وسط ميدان مشق تهران نصب كردند و او را شبانه از عمارات دولتى در بالاخانه‌ى ميدان مشق آوردند و صبح به پاى دار بردند . پيشاپيش او يك دسته موزيكانچى مىنواختند ، تا او را به ميان ميدان آوردند . در بين راه اظهار جلادت كرده ، مىگفت :\r\n« مىدانم مرا به كجا مىبريد . زودتر برويد ، تا به آنجا برويم ! » و خود او به سرعت حركت مىكرد و چون يقين داشت كه بايد كشته شود ، اظهار ضعف و انكسار نمىكرد .\r\nاو را به ميان ميدان آوردند . دارى در نهايت تميزى و آراستگى ، با طناب‌هاى رنگارنگ ، نصب كرده بودند . او اظهار تشنگى كرد ؛ ميران غضب خربوزه از در ميدان خريدند و به او خورانيدند . او خربوزه را خورده ؛ طناب در گردن او كردند و آلت آهنى را كشيدند ؛ او به بالا رفت ، طناب در گردن او سخت كشيده شد ؛ او حركتى كرده و دستى تكان داده ، بمرد .\r\nچند هزار نفر اشخاص كه حاضر بودند ، اظهار بشاشت نمودند . و خوب بود كه اهل شهر عموما خبر نداشتند كه در اين روز اين ملعون را به سزا مىرسانند ؛ و الا ، دويست هزار نفر جمعيت كه از قتل اين خبيث مشعوف بودند ، همه سحرگاهان حاضر مىشدند كه كشتن او را نظاره نمايند ؛ ممكن بود كه بسا نفوس زير دست و پا تلف مىشد . و باز با آنكه اهالى تهران مطلع از اين امر نبودند ، در ميدان ازدحامى داشتند كه از كشتن اين شرير اظهار وجد مىنمودند .\r\nمن بنده صبح از خواب برخاسته ، محمد تقى خان ميرپنجه ، پسر مرحوم الله ويردى خان امير توپخانه‌ى سابق ، در كمال بشاشت اخبارم داد كه ميرزا رضا را در ميدان مشغول كشتن هستند ؛ برخيز و به تماشا برو ! من به عجله سوار اسبى شده به ميدان رفتم . وقتى رسيدم كه آن ناپاك بر سر دار بود ، در حالتى كه روح در بدن نداشت .\r\nازدحامى غريب ديدم . تا آن روز من هيأت اين مرد را كه سال‌ها در تهران بود نديده بودم ؛ از آنكه ، او اهل فضل و كمال يا صاحب ثروت و جلال نبود كه قابل اعتنا و\r\n\r\n","description":"","footnote":"","page_name":" 33 ","page_number":57},
  {"content":"\r\n\r\nآمدوشد باشد . از حال او كه مطلعم ساختند ، معلوم شد كه چندى در تهران دستفروشى مىكرده ؛ دو ثوب عبا يا بركى از تاجر مىگرفته و به اين و آن مىفروخته است . و اين اواخر ، به زاويه‌ى مقدسه‌ى حضرت عبد العظيم رفته ، مشغول جراحى بوده و وجه معاش تحصيل مىكرده است . جزيى سواد فارسى داشته و در محاورات بعضى اشعار و امثال طوطىوار بر زبان مىرانده است . سابق بر اين ، جزء طايفه‌ى « بابيه » بوده است و در تقويت آنان سخن مىگفته است . در اين اواخر كه « سيد جمال فيلزفى » « 5 » به تهران رحل اقامت افكند ، وى در حلقه‌ى او درآمد و زبان به شكايت گشود كه شايد او كارهاى وى را اصلاح سازد . فساد عقيدت و سوءنيت سيد جمال كه بروز كرد ، به حكم دولت او را از ايران اخراج كردند . ميرزا رضا هم پس از او در تهران نماند و به دنبال او رفت و در خارجه او را ملاقات كرد . سيد جمال او را بعضى كلمات گفت كه ديوانه‌اش ساخت ؛ و او به قصد همين كار خطا باز به دارالخلافه آمد كه به شاهنشاه آسيب رساند . سيد جمال فقط خدا را قائل بود ؛ ولى ، به هيچ‌يك از انبياء اعتقادى نداشت .\r\nنبوت را كسب شريفى مىدانست و مىگفت : « هركسى همت ندارد كه خود را به اين كسب شريف برساند ؛ از آنكه ، بايد متحمل بسى شدايد شود و شايد به مقصد نرسيده به هلاكت رسد . به اين جهت ، همه‌كس اقدام به اين كار ندارد . ولى ، ممكن است كه كسى متحمل بعضى خطرها بشود و رتبه‌يى پيدا كند كه خلق را به سوى خود دعوت نمايد و بعضى حكمت‌ها در مصالح كار مردم بگويد و قانون جديدى بگذارد كه مردم به اقتضاى زمان تابع قانون او شوند و او را نبى خوانند . » سيد جمال مذكور فاسد العقيده بود و خود منتظر بود كه وقتى مردم را به سوى خود دعوت كند . در حكمت و فقه و اصول و تفسير دستى نداشت ؛ لكن ، فضل عربيت و تاريخ‌دانى و ژغرافيا و علم حقوق ملل و مطلب‌نويسى را به درجه‌ى كمال دارا بود . اغلب صفحات روزگار را ديده و گرديده بود ؛ بر عادت و رسوم اهالى هر مملكت و قانون هردولتى اطلاع وافر داشت .\r\nاغلب سلاطين دول او را مىشناختند ؛ و در هر مملكتى ، دوستان و مريدان داشت كه اگر صد هزار تومان پول به او لازم مىشد ، بعضى از تجار به او مىدادند .\r\nروزنامه‌ى « العروة الوثقى » كه به لسان عرب است ، از منشآت و واردات خاطر او است كه در پاريس بر ضد دولت انگليس و هيجان اهل مصر طبع مىكرده است كه مصر از تصرف انگليس خارج بشود . چند نمره‌يى از آن روزنامه‌ها را در عهد شاهنشاه شهيد سعيد ، نور اللّه مضجعه ، هر هفته به حضور همايونى مىآوردند كه حسب الامر ترجمه مىشد . چند نمره‌يى از آن روزنامه به اين چاكر ، كه در آن‌وقت از مترجمين دولتى بوده ، محول شد كه ترجمه كرده به حضور برده شود . آن‌ها را فردى ترجمه نموده و در كتابچه‌ى مخصوصى نوشته ، به حضور شاهنشاه شهيد سعيد برده شد .\r\nخلاصه ، ميرزا رضاى كرمانى اين سفر كه به تهران آمد ، ديگر به مذهب بابيه هم اعتنايى نداشت ؛ فقط خدايى را قائل بوده ، مثل « نهليست » « 6 » هاى خارجه ، درصدد شورش\r\n\r\n\r\n","description":"","footnote":"\r\n( 5 ) - كذا .\r\n( 6 ) - كذا ( - نيهيليست . )\r\n","page_name":" 34 ","page_number":58},
  {"content":"\r\n\r\nو فساد بود . اين مدت كه در حبس دولت بود ، بعضى كلمات و مذاكرات با رجال دولت داشته كه نوشتن آن‌ها باعث تطويل سخن مىشود ؛ لهذا ، از اقوال و شرح‌حال او و تعرفه‌ى سيد جمال بايد صرف‌نظر كرد و به ذكر اين دو تن خاطر را مشوش نساخت .\r\nچون او را به دار كشيدند ، دو روز بر سر دارش گذاشتند . بدن او در عصر روز اول سياه شد . پس از آن شبانه جسد ناپاك او را از دار پائين آورده ، در خاكش كردند .\r\nاز قرارى كه افواها شنيده شد ، او را ميران غضب در گورستانى كه در سر چهارراه محله‌ى حسن‌آباد واقع است ، دفن كرده‌اند . مردم در كشتن او وجدى بىاندازه داشتند و به يكديگر تبريك و تهنيت مىگفتند . فدويت و شاه‌پرستى عموم مردم در اين‌روز مشهود شد . و تاكنون ، شبانروز ، مردم ، بخصوص طبقه‌ى نوكر ، به او لعن مىكنند كه از كار او بسى صدمات از براى نوكرهاى دولتى كه در تهران بودند حاصل شد و بىاعتبار و خفت زده گشتند كه مثل سابق تقرب وافر و بار عام در جميع ايام به آستان مبارك سلطنتى ندارند .\r\nچون حكومت شهر دارالخلافه‌ى تهران ، كه از ايالات و حكومت‌هاى جليله است ، لازم بود به يكى از كفات چاكران دولت و اعاظم رجال دربار سلطنت مفوض آيد ؛ و مراتب لياقت و محاسن سياست و حكمرانى نواب شاهزاده فرمانفرما سالار لشگر ، - فرزند مرحوم شاهزاده فيروز ميرزاى نصرت الدوله كه از منتسبان خاص سلطنت عظما ؛ و نواب عليه‌ى عاليه حضرت عليا ، دامت شوكتها ، همشيره‌ى ايشان ، بانوى حرمخانه‌ى جلالت است ، و خودشان نيز به شرف مصاهرت سلطنتى افتخار دارند - سال‌ها است به وسيله‌ى خدمات و امور جليله و حكومت ولايات بزرگ آذربايجان و ايالت كرمان مشهود پيشگاه عدالت دستگاه همايون خسروانى افتاده ؛ لهذا ، ايشان را سزاوار و درخور اين حكومت جليله ديده ، چندگاه قبل ، از مملكت كرمان به دربار خلافت عظما احضار و به تصويب جناب مستطاب اشرف امجد صدراعظم ، حكومت شهر دار الخلافه و مضافات را به انضمام اداره‌ى پليس و احتساب و رياست قراسوران اطراف شهر دارالخلافه و سواره‌ى قورت بيگلو و حكومت ساوه و زرند و شاهسون بغدادى و چهار فوج ابواب جمعى قديم و جديد خود فرمانفرما كه بايد مشغول قراولى شهر دارالخلافه باشند ، به نواب معزى اليه مفوض و واگذار و ايشان را قرين سرافرازى و افتخار فرمودند .\r\nصديق الدوله از وزارت تهران معزول شد و به جاى او جناب مستشار الملك ، ميرزا شفيع خان گرگانى ، وزير سابق خراسان و فارس و پيشكار ماليه‌ى سابق آذربايجان ، كه از رجال كافى و درستكار اين زمان است از وزارت دارالخلافه‌ى تهران برقرار شد .\r\nفرمانفرما به حكومت تهران اعتنايى نداشت ، نظرش به سپهسالارى و وزارت جنگ كليه قشون ايران بود كه جناب مستطاب اشرف امجد صدراعظم اين كار را از داماد خود ، جناب محمد باقر خان سردار كل ، گرفته به او واگذار كند . جناب اشرف صدراعظم در اين امر وخامت عاقبت ديده ، صلاح دولت را در اين دانست كه عساكر ايران سپرده به سردار كل باشد . فرمانفرما به اين سبب باطنا كينه در دل گرفت و از امروز در تخريب كار صدارت محرمانه اقدامى داشت ؛ و با بعضى رجال كه از آذربايجان در شرف التزام\r\n\r\n","description":"","footnote":"","page_name":" 35 ","page_number":59},
  {"content":"\r\n\r\nركاب همايونى به تهران آمده بودند ، و هريك مقصودى داشتند و مناصب بزرگ و پارك و منزل و دخل مىخواستند ، همدست شد . هريك ، بفراخور حال ، در تخريب و افساد حركت مذبوحى مىكردند ؛ و فرمانفرما هر شب در حرمخانه‌ى جلالت عظما به خاكپاى مبارك همايونى شرفياب شده ، به تدريج بعضى عرايض مغرضانه مىكرد .\r\nولى ، روزها در دربار ، به حضور صدارت عظما چنان خضوع و خشوع و فروتنى مىكرد كه مزيدى بر آن متصور نبود ؛ حتى ، مضايقه نداشت كه در اتاق نوكرها بنشيند تا موقعى به دست آرد كه به اتاق حضرت صدارت عظما درآيد . اقداماتى كه در افساد كارهاى صدارتى مىكرد ، اثرى بخشيده ؛ شرح آن در چند ماه بعد نوشته خواهد شد .\r\nاين اوقات كه سورت گرما شكسته ، موكب مسعود همايون شاهنشاهى ، خلد اللّه ملكه ، روز دوشنبه چهاردهم شهر ربيع الاول از ييلاق صاحبقرانيه حركت فرموده ، تشريف‌فرماى قصر سلطنت آباد شدند كه چند روزى هم در آنجا اقامت فرموده ، پس از آن به دارالخلافه‌ى تهران و مركز سلطنت تشريف‌فرما شوند . سلطنت آباد در يك فرسنگ و نيمى تهران واقع شده و از صاحبقرانيه به شهر نزديكتر است . دور باغ سلطنت آباد نيم فرسنگ است و از بناهاى خوب و ممتاز محسوب مىشود كه آن را شاهنشاه شهيد سعيد ، نور اللّه تربته ، بنا فرموده‌اند .\r\nروز پنجشنبه ، هفدهم شهر ربيع الاول كه روز ولادت حضرت خاتم الانبياء ، صلى اللّه عليه و آله ، است ؛ شب اين روز ، قصور و باغ سلطنت آباد را به اسباب مسرت و انواع قناديل آراسته و مزين و مثل روز روشن ساخته ، آتش‌بازى ممتازى كردند كه آن آتش بازىها به اقسام مختلفه در قورخانه‌ى مباركه‌ى دولتى ساخته شده بود . روز عيد سعيد مولود نبوى ، قريب به ظهر ، در سمت غربى عمارت كلاه‌فرنگى سلطنت آباد ، سلام عام انعقاد يافت . تمام شاهزادگان عظام و وزرا و امرا و سرداران و اهل نظام و ارباب سيف و قلم ، از كشورى و لشگرى ، با البسه‌ى رسميه ، به رسم معمول حاضر و شرف‌اندوز ؛ و نواب شاهزاده امير نويان جهانسوز ميرزا به شرف مخاطبت مشرف بودند .\r\nبندگان اعليحضرت اقدس ظل اللهى ، روحنا فداه ، محض بروز مرحمت و اظهار رضامندى از خدمات جناب مستطاب اشرف امجد ميرزا على اصغر خان صدراعظم ، دستخطى آفتاب نقط با يك ثوب جبه‌ى ترمه‌ى كشميرى دور مرواريد شمسه‌ى مرصع كه تمام دوروبر آن جبه موشح به لآلى ثمينه بود ، حاضر آورده ، در موقع انعقاد سلام و بار عام كه جناب مستطاب صدارت عظما در پيشگاه حضور همايون اعلا ايستاده بودند ، ميرزا محمود خان حكيم الملك ، پيشخدمت‌باشى سلام ، از طرف قرين الشرف آورده زيب دوش و پيكر افتخار ايشان نمود ؛ و يك قطعه نشان تمثال عديم المثال همايون را مكلل به الماس بريليانت ممتاز كه اولين نشان است ، آويزه‌ى سينه‌ى جناب مستطاب ايشان ساخت . آنگاه ، بندگان همايونى ، بالمشافهه ، شرحى اظهار خشنودى و رضا و بذل مرحمت درباره‌ى ايشان فرموده ؛ و مخصوصا ، به اين خطاب وافى جناب مستطاب معظم له را مخاطب و قرين مفاخرت داشتند : « اين اولين نشان تمثال همايون خودمان است كه به شما عطا كرديم ! » و صورت دستخط مبارك همايونى از قرار ذيل است : -\r\n\r\n","description":"","footnote":"","page_name":" 36 ","page_number":60},
  {"content":"\r\n\r\n« جناب اشرف صدراعظم ! اعتماد ما به دولتخواهى و صداقت و خلوص عقيدت در صلاح‌انديشى دولت ما ، و تدابير صائبه‌ى شما در اجراى مقاصد ملوكانه ، به درجه‌ايست كه مزيدى بر آن متصور نيست . چون سال‌ها ديده و آزموده‌ايم و خدمات شايان شما كه در مواقع عديده به منصه‌ى ظهور رسانيده‌ايد ، دليلى واضح است بر اين مراتب ؛ خصوصا ، در اول جلوس ، در زمان غيبت ما از دار الخلافه ، كه تمام امور دولت و حفظ مصالح مملكت را به عهده‌ى شما مفوض فرموديم ، با مشكلات موقع چنان از عهده‌ى اين تكليف عمده برآمديد كه خاطر ما را خرسند كرديد ؛ بعد از ورود ما هم به دارالخلافه ، در انجام امور مهمه‌ى فورى دولت نهايت خدمتگزارى را كرده ، شبانروز آنى غفلت نكرده‌ايد ؛ ولى ، با خيالات بزرگى كه ما در ترتيب كليه‌ى امور دولت و آبادانى مملكت و بسط در روابط حسنه با دول متحابه داريم و ان شاء اللّه اكنون كه از امور فورى فراغت حاصل شده و شروع در اجراى آن‌ها مىنمائيم ، موقع خدمات شما بعد از اين است و به توفيقات الهى بايد بعدها هم مصدر خدمات عمده‌تر بشويد ، بهترين مقدمه‌ى اجراى آن مقاصد حسنه‌ى مقدسه‌ى خودمان را چنان ديديم كه علامتى از مزيد اعتماد و مراحم قلبيه‌ى خودمان نسبت به شما اظهار نمائيم : تا بر همه واضح شود كه قدر خدمات گذشته‌ى شما در نظر ما به چه درجه است و حق آن را دانسته‌ايم . لهذا ، اول نشان تمثال همايون خودمان را زيب سينه‌ى شما فرموديم و جبه‌ى تمام مرواريد با شمسه‌ى بريليانت شرابه‌دار را ، كه از ملابس مخصوص خودمان است ، بر آن ضميمه كرديم تا دلايل مراحم قلبى ما نسبت به شما بر عموم چاكران آشكار گردد . هفدهم ربيع الاول 1314 ، در قصر سلطنت آباد ، به دستخط خودمان مرقوم شد ؛ يعنى : منشى ننوشته است . »\r\nبعد از انقضاى سلام عام ، جناب مستطاب اشرف امجد صدراعظم به سراپرده‌ى عظما ، كه مخصوص تشريفات خلعت‌پوشان افراشته شده بود ، تشريف برده ، عموم شاهزادگان عظام و وزراء فخام و امراء نظام و خدام آستان گردون احتشام به محضر و مجلس صدارت عظما نايل و مراسم تبريك و تهنيت به‌جا آورده ، صرف شيرينى و شربت نمودند .\r\nهم در اين‌روز ، به جهت جامعه‌ى اسلاميه كه بين دولت ايران و دولت عثمانى حاصل است ، « ملنيف پاشا » ، سفير كبير دولت عليه‌ى عثمانى مقيم دربار دولت ايران ، قبل از انعقاد سلام عام براى عرض تهنيت عيد سعيد در سلام خاص به اتفاق ظهير الدوله ، وزير تشريفات و ايشيك آقاسىباشى دربار ، و ميرزا نصر اللّه خان مشير الملك ، مدير و معاون كل وزارت جليله‌ى خارجه ، و ميرزا ابو القاسم خان ناصر الملك ، مترجم مخصوص حضور همايون ، شرفياب حضور مبارك گرديده ؛ تهنيت عيد سعيد را معروض داشتند و مورد تفقد و مرحمت خاصه‌ى شاهانه شده ، مراجعت نمودند .\r\nروز يكشنبه ، بيستم ربيع الاول بندگان اعليحضرت اقدس شهريارى ، روحنا فداه ، محض انتظام امور قشونى ، بعد از ظهر از سلطنت آباد تشريف‌فرماى اردوى بريگاد سواره‌ى قزاق شدند ، كه به رسم سنوات ماضيه ، در بالاى قصر قاجار تشكيل يافته است .\r\nقصر قاجار در يك فرسنگى تهران واقع است به طرف شمال . عمارات شامخه و بناهاى عاليه در آن باغ بزرگ ساخته شده و از بناهاى خاقان مغفور ، فتحعلى شاه قاجار ، طاب ثراه ، است . جناب مستطاب اشرف امجد صدراعظم و جناب سردار كل و جناب نظام الملك ، وزير\r\n\r\n","description":"","footnote":"","page_name":" 37 ","page_number":61},
  {"content":"\r\n\r\nلشگر ، و جمعى ديگر از وزراء و سرداران و امراء عسكريه و صاحبمنصب نظامى و معلمين ايرانى و فرنگى و غير هم ، حضور داشتند . بريگاد سواره‌ى قزاق مشق‌هاى نظامى كرد و دو دسته با يكديگر جنگ كردند و حمله آوردند ؛ يك دسته فتح كرد . سوارهاى قزاق انواع و اقسام هنرها آشكار كردند كه شرح آن طولانى است و باعث حيرت مىشود . ششصد تومان انعام به سواره‌ى قزاق مرحمت شد و به دو پسر چهار ساله و شش‌ساله‌ى قاسم آقاى سرتيپ ، كه در مشق قداره و فنون محاربه با يكديگر خوب از عهده برآمده بودند ، يكى پنج اشرفى از جيب مبارك مرحمت شد ؛ و فرمودند كه از براى هريك از آن دو طفل ، شصت تومان مواجب برقرار شود .\r\nخدمه‌ى حرمخانه‌ى جلالت و پردگيان سراى سلطنت ، كه از تبريز به صوب دارالخلافه‌ى باهره حركت فرموده بودند ، در بيست و چهارم ربيع الاول به اتفاق نواب اشرف و الا شاهنشاهزاده‌ى مفخم ، عضد السلطان ، ابو الفضل ميرزا - فرزند برومند سلطنت عظما و نواب شاهزاده نصرت السلطنه ، روح اللّه ميرزا - با جمعيت خدم و حشم و خواجه‌سرايان و ساير خدمتگزاران وارد دار الخلافه‌ى باهره شده ، به سراى سلطنت عظما نزول اجلال فرمودند . و چند روز بعد ، شاهزاده نصرت السلطنه ، روح اللّه ميرزاى امير تومان ، كه متجاوز از سى سال در آذربايجان هميشه مرجع خدمات بزرگ و مشاغل عمده بوده‌اند ، از قرار شرح دستخط همايون ، به تصويب صدارت عظما به رياست خلوت همايونى و خازنى مهر مهر آثار مبارك سرافراز و منصوب شدند ؛ و به يك ثوب سردارى ترمه‌ى كشميرى با سردوشى مرصع ، كه از خلاع خاصه است ، پيكرشان زيب و اعتبار يافت .\r\nروز سه‌شنبه ، ششم ربيع الثانى بندگان اعليحضرت اقدس همايون خسروانى از سلطنت آباد تشريف‌فرماى دوشان تپه شده ؛ در صحراى وسيع زير دست باغ دوشان تپه ، ماديان‌هاى ايلخى سلطنتى را كه سپرده به نواب شاهزاده عين الدوله است ، در حضور مبارك سان دادند . بعد از اتمام سان ، بندگان اقدس همايون به سلطنت آباد رجعت فرمودند .\r\nچون اسمى از دوشان تپه ذكر شد ، لازم آمد كه جغرافى و شرح بنا و بانى آن نوشته شود ، تا كسانى كه خارج از اهل تهرانند مطلع شوند .\r\n« دوشان » اسم خرگوش است . چون در اين تپه و كوه كوچك خرگوش زياد ديده شده ، آن را « دوشان تپه » ناميده‌اند . عمارات و باغ و خيابان‌هاى آنجا ، در عهد سلطنت شاهنشاه شهيد سعيد ، ناصر الدين شاه قاجار ، نور اللّه مضجعه ، ساخته شده است ؛ و آن تپه و دره و ماهور ، محل شكار و تفرج واقع گشته است . در سمت شرقى دارالخلافه ، به مسافت كمتر از فرسنگى ، اين تپه‌ى بسيار بزرگ از وسط صحرا بيرون آمده كه به رشته كوه البرز ابدا اتصالى ندارد . در سنه‌ى هزار و دويست و شصت و نه هجرى ، مطابق سيچقان ئيل تركى ، كه ششم سال تاجدارى شاهنشاه شهيد سعيد بود ، رأى آن سلطان بزرگ تعلق يافت كه در بالاى اين تپه‌ى بلند عمارتى دلپسند ساخته شود كه گاهى محل تفرج شاهانه شود ؛ به مرحوم حاجى على خان اعتماد السلطنه ، كه در آن‌وقت ملقب به حاجب الدوله بود و فراشباشيگرى دربار اعظم سلطنتى را داشت ، - پدر مرحوم\r\n\r\n","description":"","footnote":"","page_name":" 38 ","page_number":62},
  {"content":"\r\n\r\nمحمد حسن خان صنيع الدوله ( اعتماد السلطنه ) ، مترجم حضور و مورخ دولتى ايران ، است كه تصنيفات عديده دارد - مقرر شد كه اين خدمت را به انجام رساند . آن مرحوم در بالاى تپه عمارتى ساخت و سال‌به‌سال به امر دولت قصرى بر بناى اول افزوده شد .\r\nانواع بنايى و قنايى و حجارى و نجارى و لطايف نقاشى و كاشىكارى و گچ‌برى در آنجا به كار رفت . نيمچه شهرى در بالاى تپه به دست آمد كه مشتمل بر قصور و عمارات بيرونى و اندرونى و حياطهاى ديوانخانه و حرمخانه و حمام و منازل عمله و خدام و پاسبانان و حجاب و آبدارخانه و قهوه‌خانه و آشپزخانه گرديد . و در اطراف آن تپه ، منازل و عمارات عديده نيز براى خواص خدام و ملتزمين ركاب سلطنت بنا شد .\r\nو بسى سال‌ها ، به كوه بريدن و رد و رفع احجار ، راه‌هاى وسيعه ، به‌طور خيابان كه طرفين آن‌ها محدود به محجره‌هاى مزين و ديوارهاى مشبك است ، ترتيب شد . و در محوطه‌ى زمينى كه دور آن تپه است و هرگز آب نديده بود ، چندين رشته قنات جارى كردند كه حال متجاوز از شش فرسنگ آب در باغ و اراضى آنجا جريان دارد .\r\nدر طرف جنوب اين تپه و عمارات ، باغى وسيع به‌قدر دويست هزار ذرع مربع است كه در آن اشجار بارور غرس كرده ، در سايه‌ى چنارها و سفيدارها و صنوبرها واقع شده است . خيابان‌هاى راست و موزون كه موشح به رياحين و گل‌هاى گوناگون است در آنجا ديده مىشود . نهرها و كوزه گل‌ها و حوض‌هاى فواره‌دار آنجا ، از هر حزين غم مىزدايد و وجه و طرب مىافزايد . سردرهاى عالى دارد . در سمت شرقى باغ ، عمارتى است كه مشتمل بر تحتانى و فوقانى مىباشد . تالارها و اتاق‌هاى دوروى دلكش ، كه مزين به نقوش دلفريب است ، در آن عمارت برپا است ؛ و حوضخانه‌ى ظريفى ، كه در صنعت مقرنس‌كارى و آئينه از ابنيه‌ى بديعه به شمار مىآيد ، در آن عمارت ساخته شده است . و در جانب شرقى اين عمارت و حوضخانه ، حوض مدور وسيع ، و يك‌مرتبه بالاتر از آن ، استخر و درياچه عظيمى است كه با قايق و كرجى در روى اين استخر سير و تفرج مىشود . و در اطراف اين استخر ، خيابان‌ها و چمن‌زارها و اشجار بيد و غيره است . و در جنب جنوبى اين درياچه ، باغ وحشى است كه اتاق‌ها و رواق‌هاى گوناگون ، كه نهر آب از ميان آن‌ها جارى است ، براى درندگان و سبع ، از قبيل شير و ببر و پلنگ و گرگ ، و ساير وحوش كه به وضع ابنيه‌ى باغ‌وحش فرنگ است ساخته‌اند . صداهاى مختلف از آنجا شنيده مىشود و شيران و درندگان فريادها دارند .\r\nو هر روز به اين‌ها طعمه داده مىشود . و از جانب ديگر ، بروج و ابنيه‌ى مخصوصه براى طيور ساخته‌اند كه انواع و اقسام طيور و وحوش ، چه از داخله‌ى ايران و چه از خارجه ، آورده در آنجا جمع كرده‌اند . پيشترها ، باغ وحش در خود شهر ، نزديك دروازه شميران بود . دوشان‌تپه كه ساخته شد و اين باغ كه بنا گرديد ، باغ‌وحش كه در تهران بود ، خانه و عمارت شد و وحوش و طيور و جانوران را به باغ دوشان تپه آوردند .\r\nدر سنوات اخيره‌ى سلطنت ، آن شاهنشاه جمجاه خيابانى وسيع از دوشان تپه تا دروازه‌ى شهر دارالخلافه احداث كردند ، كه از دو سمت نهر آب جارى و ملتف به اشجار بلند سايه‌گستر است . و از جانب شرق جنوبى دوشان تپه هم خيابانى وسيع است ، به طول\r\n\r\n","description":"","footnote":"","page_name":" 39 ","page_number":63},
  {"content":"\r\n\r\nيك فرسنگ ، كه دو طرف آن خيابان داراى نهر و مشجر و سايه‌گستر به درخت اقاقيا و گل‌هاى رنگارنگ است . اين خيابان منتهى به قصر فيروزه مىشود ، كه آنجا هم از باغ‌ها و قصور عاليه‌ى خاصه‌ى سلطنت ساخته شده است ؛ بنايى است رفيع و باغى است بديع . حوضخانه‌ى ظريف منيعى دارد . در آنجا كاشىهاى بسيار خوب به ديوارهاى رواق‌ها نصب شده است ؛ و اين قصر و عمارت باشكوه ، در وسط يك جنگل مصنوعى ساخته شده است . اين قصر فيروزه ، داراى قناتى است كه دو سنگ آب دارد . و در سر راه شكارگاه جاجرود است ، كه جاجرود در چهار فرسنگى تهران واقع شده و از شكارگاه‌هاى بسيار ممتاز تهران است ، كه در زمستان احدى از آنجا بىنصيب برنمىگردد و دسته‌دسته شكار حاضر و موجود است . مرغ‌هاى صحرايى بسيار خوب كه در جاهاى ديگر كمتر ديده شده است ، در حوالى قصر فيروزه و قنات آن مىآيند و به الحان خوش ترنمات دلكش دارند .\r\nروز پنجشنبه ، هفتم ربيع الثانى بندگان اعليحضرت اقدس شهريارى ، روحنا فداه ، محض تكريم و اعزاز جناب مستطاب اشرف امجد اكرم صدراعظم ، هنگام عصر ، از سلطنت آباد سوار شده ، تشريف‌فرماى قيطريه شدند ؛ كه آنجا باغ و منزل مخصوص ييلاقى صدارت عظما است . از سلطنت آباد تا قيطريه ، يك ميل راه است . و آنجا از ييلاقات خوب بلوك شميران ؛ بلكه ، از متنزهات ايران است . بسيار باصفا و خوش آب و هوا است . جناب مستطاب اشرف امجد صدراعظم مراسم پذيرايى و تشريفات ورود مسعود همايون و لوازم خوش و انبساط خاطر اقدس مبارك را از هر جهت فراهم كردند ؛ چنان كه ، در آن يك دو سه ساعت بر وجود مبارك شاهانه بسيار خوش گذشت و نهايت مرحمت زبانى و اظهار رضامندى را درباره‌ى صدارت عظما مبذول داشته ؛ بعد از صرف عصرانه و چاى ، نزديك به غروب ، به سلطنت آباد مراجعت فرمودند .\r\nاين اوقات ، هواى ييلاقات شميران سرد شده و ايام گرما منقضى گشته است .\r\nلهذا ، موكب مسعود مبارك بندگان اعليحضرت ظل اللهى از ييلاق سلطنت آباد ، روز نهم ربيع الثانى ، حركت فرموده ، تشريف فرماى باغ و عمارات دلكش عشرت آباد شدند ؛ كه نزديك و بيرون شهر تهران و در پشت دروازه شميران است كه چند روزى هم در آنجا اقامت فرموده ، بعد از آن به كلى وارد دارالخلافه‌ى تهران شده ، در سراى سلطنت نزول اجلال فرمايند . عشرت آباد از بناهاى بسيار خوب و از عمارات با امتياز دور تهران است . اين اوقات ، باغ عشرت آباد از حيث هوا و صفا بهترين جاها است .\r\nجناب ميرزا فضل اللّه خان وكيل الملك ، كه از وزراء عظام و از اعضاء فخام دار الشوراى كبرا و از چاكران خاص همايون اعلا و روزگارى است كه از روى دانش و لياقت به خدمات جليله‌ى آستان مبارك سلطنت اشتغال داشته ، اين ايام بر حسب امر قدر قدر همايونى از آذربايجان به دارالخلافه و دربار همايون آمده ، به توسط صدارت عظما در عشرت آباد شرفياب خاكپاى همايون گرديده ؛ مورد مرحمت و التفات خسروانى آمد . تعيين مناصب و شغل و عمل ايشان در چند ورق بعد مفصلا نگارش خواهد يافت .\r\nدر اين ايام كه بندگان اقدس شهريارى ، روحنا فداه ، در عشرت آباد تشريف دارند ،\r\n\r\n","description":"","footnote":"","page_name":" 40 ","page_number":64},
  {"content":"\r\n\r\nبه جلايل امور و مهام ملكى و اصدار احكام سلطنتى اشتغال داشتند . و بعضى از روزها هم كه خاطر مبارك فراغت داشت ، محض تفرج و گردش ، سوار شده به باغات سلطنتى تشريف مىبردند ؛ يا محض سركشى ، تشريف فرماى شهر دارالخلافه شده ، وقت عصر مراجعت به عشرت آباد مىفرمودند . تا روز بيست و چهارم ربيع الثانى ، در قصر عشرت آباد تشريف داشتند . روز يكشنبه بيست و پنجم ، از عشرت آباد تشريف فرماى قصر ياقوت ، كه در سرخه حصار واقع است ، شدند ؛ كه چند شبى در آنجا اقامت فرموده ، پس از آن به كلى به شهر دارالخلافه و مقر سلطنت عظما رجعت فرمايند .\r\nسرخه‌حصار در سه فرسخ و نيمى شهر دارالخلافه واقع شده ، كه راه صحيح مازندران از آنجا است . از شهر تا سرخه حصار ، خيابان دولتى بسيار خوبى ساخته شده و در آنجا به امر شاهنشاه شهيد سعيد ، نور اللّه مضجعه ، عمارت و باغ دولتى برپا كردند ؛ كه به قصر ياقوت ناميده شد و از متنزهات بسيار ممتاز است . در مسافرت چند شبه‌ى قصر ياقوت ، جناب مستطاب اشرف امجد صدراعظم هم شرف التزام ركاب مبارك را داشتند .\r\nپس از پنج شب اقامت در سرخه حصار ، روز شنبه دويم جمادى الاولى ، بندگان اعليحضرت اقدس شهريارى ، روحنا فداه ، عزيمت شهر دارالخلافه و مقر خلافت عظما فرمودند . چون روز آخر مسافرت ييلاقى بود ، به رسم مقرر و معمول ، تمام اهالى نظام ، از توپخانه و قورخانه و زنبورك‌خانه و افواج قاهره و سواره‌ى قزاق و شاگردان مدرسه‌ى دار الفنون دولتى و مدرسه‌ى نظامى ، بر حسب ترتيبات جناب سردار كل ، با البسه و اسلحه‌ى ممتاز و يراق‌هاى مزين و اسب‌هاى فربه ، از دم دروازه‌ى دولت و امتداد خيابان لاله‌زار و ميدان توپخانه تا قرب درب عمارت مباركه‌ى سلطنتى ، همه‌جا با انتظام در خيابان‌ها صف نظامى بسته ، قريب به ظهر ، موكب مسعود همايونى با حشمت و جلال از دروازه‌ى دولت ورود كرده ؛ بندگان اعليحضرت اقدس همايون سواره از خيابان‌ها و معابر سلطنتى عبور فرموده ، صفوف سپاه مراسم سلام و تعظيمات نظامى و ترتيبات قشونى را به‌جا آوردند و هر دسته از نظام مورد توجهات و التفات شاهانه شدند .\r\nهنگام نزول بندگان اقدس همايون به درب سراى سلطنت ، به رسم مقرر ، از توپخانه پنجاه و يك تير توپ شليك نمودند . شب يكشنبه سوم جمادى الاولى ، كه اول شب ورود بندگان اقدس همايون به دارالخلافه بود ، به ميمنت و اظهار مسرت قدوم مبارك ، در خيابان ناصريه و ميدان جلوى سر در مبارك شمس العماره ، چراغان مفصل و آتشبازى ممتاز نمودند .\r\nروز يكشنبه ، سوم جمادى الاولى هنگام ظهر ، امر به انعقاد مجلس سلام شد كه قاطبه‌ى چاكران از مستوفيان عظام و لشگرنويسان و ساير طبقات به زيارت جمال خسروانى نايل گردند . لهذا ، در تالار بلور ، جنب تالار بريليان ، بندگان اقدس همايون جلوس فرمودند و در حضور همايونى مجلس سلام منعقد گرديد . جناب مستطاب صدراعظم و عموم شاهزادگان و وزراء و امراء و طبقات چاكران آستان همايون ، از ارباب سيف و قلم و اعضاء وزارتخانه‌ها ، با البسه‌ى رسميه به شرف حضور مهر ظهور همايون و اصغاى فرمايشات ملوكانه نايل آمدند . نواب شاهزاده جهانسوز ميرزا ،\r\n\r\n","description":"","footnote":"","page_name":" 41 ","page_number":65},
  {"content":"\r\n\r\nامير نويان بن خاقان مغفور فتحعلى شاه ، طاب ثراه ، مخاطب سلام بودند . خطيب خطبه ، و اميرزاده شمس الشعراء قصيده برخواند . و شليك توپ از توپخانه‌ى مباركه بلند شد و ساير مراسم مجلس سلام به‌عمل آمد .\r\nروز پنجشنبه ، چهاردهم جمادى الاولى براى ملاحظه‌ى مشق افواج حاضر ركاب تهران ، كه بر حسب دستور العمل جناب سردار كل جنرال « واگنرخان فرنگى » ، معلم كل ، به آن‌ها مشق مىدهد ، بندگان اقدس همايون چهار ساعت از دسته گذشته تشريف‌فرماى ميدان مشق شدند . تمام افواج و افراد قشون مراسم سلام را به قانون نظامى معمول داشتند . افواج پياده در حضور همايون مشغول مشق شدند ؛ پس از آن ، اهالى توپخانه و قزاق به مشق پرداختند ؛ مورد تحسين و تمجيد ملوكانه واقع شدند .\r\nتمام سپاه ظفر همراه ، از توپخانه و پياده و سوار ، دفيله كرده ، از حضور مبارك گذشتند .\r\nبندگان اقدس همايون تمام صاحبان منصب و تابين افواج را مورد مرحمت ساخته ، يك هزار و دويست تومان انعام به افراد و آحاد قشون التفات فرمودند . و به جناب سردار كل هم يك قبضه شمشير مرصع ممتاز از درجه‌ى اول ، كه از تشريفات عاليه است ، مرحمت شد و دستخط مبارك مبنى بر اظهار رضامندى از خدمات سردار كل شرف صدور يافت . اسامى افواج كه در اين مشق حاضر بودند ، از قرار ذيل است : -\r\nموزيكانچى مخصوص ؛ گارد نصرت ؛ توپخانه : سه باطرى سواره و پياده ؛ زنبوركچى ؛ قورخانه‌چى ؛ فوج اقبال ؛ فوج شقاقى ؛ فوج سوادكوه ؛ فوج قزوينى ؛ فوج ملاير ؛ بريگاد قزاق سواره ؛ يك باطرى توپخانه‌ى قزاق .\r\nدوشنبه ، بيست و پنجم شهر جمادى الاولى بندگان اقدس همايون ، ادام الله عيشه و ايد الله جيشه ، از شهر دارالخلافه تشريف‌فرماى دوشان تپه شدند كه سان عمله‌ى كشيكخانه‌ى مباركه را ببينند . بندگان اقدس شهريارى در عمارات بالاى كوه و تپه صرف ناهار فرموده ؛ چهار به غروب مانده ، از قصر همايون ، در ميدان اسب‌دوانى ، كه در پاى تپه واقع شده است ، نزول فرموده ؛ در چادرى كه روى سكوى اسب‌دوانى افراشته بودند ، به جهت سان عمله‌ى كشيكخانه‌ى مباركه - كه حسين پاشا خان امير بهادر جنگ ، كشيكچى باشى و رئيس آن‌ها است - جلوس كردند . امير بهادر جنگ تشريفاتى در خور ذات مقدس شاهانه ترتيب كرده بود : طبقه‌ى خدام و بعضى از وزراء حاضر بودند . اول ، صاحبان مناسب كشيكخانه و طبقه‌ى غلام پيشخدمتان با البسه‌ى رسميه خودشان از حضور مبارك گذشته ، اسم آن‌ها خوانده مىشد و هريك را معرفى مىكردند . بعد ، دسته‌ى غلامان كشيكخانه از سان حضور اعلا گذشته .\r\nدسته‌ى پيش سان غلامان به زره و چهار آيينه و خود و ابلق مسلح و مكمل بودند ، كه لباس و سلاح جنگ قديم ايران است . عدد غلام پيشخدمتان ، يك صد و شصت و دو نفر ؛ و غلامان كشيك‌خانه ، هشت‌صد نفر بودند .\r\nرتبه‌ى غلام پيشخدمتان اين است كه در هر مجلس سلامى ، با لباس رسمى خود حاضر مىشوند ؛ بعد از خوانين قاجاريه ، دسته‌ى آن‌ها مىايستد . خلاصه ، بعد از اتمام سان ، بندگان اقدس همايون سوار شده به دار الخلافه و مقر سلطنت عظما مراجعت فرمودند .\r\n\r\n","description":"","footnote":"","page_name":" 42 ","page_number":66},
  {"content":"\r\n\r\nدر اين ماه ، شاهزاده عبد الحسين ميرزا فرمانفرما از حكومت تهران معزول شد .\r\nولى ، روزها به دربخانه مىآمدند و شب‌ها به اندرون شرفياب حضور همايونى شده ، بعضى عرايض مىكردند و در اجراء مقاصد خود بيشتر از پيشتر مىكوشيدند . حكومت تهران به عهده‌ى كفايت شاهزاده روح الله ميرزاى نصرت السلطنه ، رئيس خلوت همايونى و خازن مهر مهر آثار مبارك ، واگذار شد ؛ و به يك ثوب خرقه‌ى ترمه‌ى كشميرى با شمسه مرصع مخلع شد . حكومت شاهزاده فرمانفرما در تهران ، به چهار ماه نرسيد كه طلوعش به محاق كشيد . ولى ، بعد از چند روز كه در عزل صدارت عظما كوشيد ، چنان طلوعى كرد كه هيچ‌يك از ستاره‌هاى طالع وزراء را رخشندگى نبود . سلطان على خان امين بقايا ، كه از چاكران كافى است ، به وزارت بقايا و اتمام محاسبات دفترى منصوب ؛ و به يك ثوب لباده‌ى ترمه‌ى كشميرى شمسه‌ى مرصع مخلع شد .\r\nروز جمعه ، چهاردهم شهر جمادى الاخر كه مقارن روز مولود مسعود بندگان اقدس همايون شهريارى ، روحنا فداه ، است خدام دولت و ابناء ملت را هزاران شعف و مسرت بود . شب چهاردهم ، شهر دارالخلافه را ، از ديوانخانه‌ى مباركه‌ى سلطنت و ميدان ارك و بازارها و كاروانسراها و ميدان‌ها و خيابان‌هاى شهر و كليه‌ى معابر و درب دكاكين را ، آذين بسته ، طورى چراغانى كردند كه نظير آن كمتر ديده شده بود . اهالى دارالخلافه به شيوه‌ى شاه‌پرستى در گردش بوده ، به مراسم جشن قيام كردند . در خيابان ناصريه و ميدان جلوى سر در ، از طرف دولت اسباب طرب و سور و چراغانى فراهم كرده ، آتشبازى مفصل نمودند . شاهزاده نصرت السلطنه ، حكمران دارالخلافه ، با بعضى رجال دولت به بازارها و خانات تجارنشين ، به درب حجرات تجار رفته ، از طرف قرين الشرف همايون سلطنت تبريك و تهنيت گفته ، آن‌ها را خشنود كردند .\r\nروز عيد سعيد ، در دربار گيتى مدار دولت بساط جشن و تهنيت برپا گرديده ؛ قبل از ظهر ، سفراى كبار و وزراى مختار دول متحابه ، مقيمين دربار ايران ، براى عرض تبريك و تهنيت در سلامى خاص به اتفاق وزير تشريفات دولتى و ناصر الملك ، مترجم مخصوص حضور مبارك ، به حضور همايونى مشرف شده ؛ ملنيف پاشا ، سفير كبير دولت عليه‌ى عثمانى ، از طرف هيأت « كرديپلوماتيك » به لغت فرانسه عرض تبريك كرد كه به توسط ناصر الملك ترجمه‌ى حضورى شد . هريك به بذل تفقدات خسروانى شكرگزارى كرده ، رخصت معاودت يافتند . بعد ، وزراى مختار دول فخيمه‌ى آلمان و اطريش و ايتاليا و بلژيك ، كه به هريك از ايشان يك قطعه نشان درجه‌ى اول شير و خورشيد خارجه و يك رشته حمايل سبز آن اعطا شده بود ، دوباره براى عرض شكرگزارى شرفياب حضور مبارك شده و رجعت نمودند .\r\nدر اين روز ، بنا به عادت سلاطين قاجاريه ، تمام شاهزادگان عظام خانواده‌ى سلطنت و منتسبين دودمان خلافت بر سر خوان و مايده‌ى مخصوص ملوكانه دعوت شده ، با خود وجود مبارك بندگان اقدس شهريارى ، روحنا فداه ، با كمال شرف و شعف ، صرف ناهار نمودند ؛ و پس از ناهار ، هريك به جلو آمده ، از دست مبارك عيدى و عطيه گرفتند ؛ و هر شاهزاده كه در سفر حكومت يا مأموريت بود ، عيدى او را به پسر يا برادر و كسان حاضر\r\n\r\n","description":"","footnote":"","page_name":" 43 ","page_number":67},
  {"content":"\r\n\r\nاو مرحمت مىفرمودند كه براى وى بفرستند .\r\nبعد از ظهر ، مجلس سلام در پيشگاه تالار حوض بلور ، جنب تالار بريليان ، شرف انعقاد يافت . بندگان اعليحضرت اقدس شهريارى ، ادام الله عمره ، با چهر خورشيد و فر جمشيد ، در تالار بر كرسى جهاندارى جلوس فرموده ؛ حكيم الملك قليان سلام حاضر آورد . جناب مستطاب اشرف امجد اكرم ، ميرزا على اصغر خان امين السلطان صدراعظم ، و تمام شاهنشاهزادگان و شاهزادگان عظام و وزراء فخام و امراء و سرداران كرام و طبقات چاكران دربارى ، از ارباب سيف و قلم ، از مستوفيان و لشگرنويسان و خوانين قاجاريه و غلام پيشخدمتان ، با البسه‌ى مخصوصه خود ، هريك در جاى خود ايستاده ؛ از زيارت جمال مباركه‌ى شاهانه شادكام و مقضى المرام شدند . شاهزاده جهانسوز ميرزا به شرف مخاطبت خاص قرين اختصاص داشتند . خطيب خطبه خواند و شمس الشعراء قصيده‌ى مديحه بر زبان راند . جناب مستطاب صدراعظم ، با ابهتى تمام ، با آن جبه‌ى دور مرواريد ، به طورى در حضور مبارك در جلوى صفوف اهل سلام ايستاده بود كه آدمى از جلال او متحير مىماند . با اين جلالتى كه گويم ، اين بنده ، آن روز در سلك مستوفيان شرف حضور داشت ؛ در روى صدارت عظما كه نگاه كردم ، با آنهمه عظمت ، چهره‌شان را گرفته و كدر ديدم . تعجب كردم ، نتوانستم حدس بزنم . ولى ، سه روز بعد كه عزل ايشان معلوم شد ، دانستم كه آن چهره‌ى درهم و گرفته از عزل نهانى و امر مخفى او اخبار مىداده .\r\nبعد از انقضاى مجلس سلام ، بندگان اقدس همايون شهريارى در تالار بريليان ايستاده ؛ تمام قشون ظفرنمون حاضره در تهران ، از افواج و توپخانه و غير هم ، كه در باغ و سراى سلطنت عظما حاضر شده بودند ، با بيرق‌هاى خودشان و راپرت عرض تبريك به ترتيب از حضور مبارك گذشته ، مورد التفات مخصوص ملوكانه آمدند .\r\nشب شنبه ، پانزدهم كه شب ديگر اين عيد سعيد بود ، به رسم معمول ، مجلس ضيافت رسمى از طرف جناب مستطاب اشرف امجد صدراعظم در پارك و باغ خودشان منعقد گرديده ؛ شاهزادگان عظام و وزراء فخام و تمام سفراء كبار و وزراء مختار دول متحابه و اتباع سفارتخانه‌هاى سنيه و مأمورين محترم خارجه و زنان سفراء و وزراى مختار به صرف شام سر ميز و « سوپه » دعوت شده بودند . و جمع كثيرى از رجال دولت و اعيان مملكت و خدام محترم آستان مبارك شاهنشاهى و اهل سيف و قلم ، از مستوفيان عظام و محترمين اهل نظام ، به « سواره » ، يعنى : شب‌نشينى و خوردن شب‌چره ، از شربت و شيرينى مدعو بودند .\r\nاين مجلس تا هفت ساعت از شب گذشته طول كشيد . انواع و اقسام آتشبازى كردند ؛ كه آسمان و زمين را رنگارنگ و گوناگون ساخت . تمام درختان و خيابان باغ را ، طبقا عن طبق ، چراغ‌ها و فانوس‌ها و قنديل‌ها آويخته بودند . پارك به آن عظمت مثل روز روشن بود : اگر سوزنى گم مىشد ، آن را مىيافتند . در اتاق‌ها و رواق‌ها و غرفه‌هاى تحتانى و فوقانى و ايوان‌ها و سقف‌ها ، چهل‌چراغ‌ها آويخته و جارها و چراغ‌هاى لاله مىسوخت . بيشتر از صد هزار چراغ در باغ و دور باغ آويخته بودند ؛ كه ناظرين را\r\n\r\n","description":"","footnote":"","page_name":" 44 ","page_number":68},
  {"content":"\r\n\r\nحيرت دست مىداد . در همه‌جاى تالارها و راهروها و غلام گردش‌ها ، ميوه‌هاى رنگارنگ و شيرينىهاى مختلف گذاشته بودند . خانم‌هاى اهل « اروپ » ، « كالبدور فى الدجى و كالشموس فى الضحى » ، بالطافت تن و نعومت بدن و صباحت رخسار و حلاوت گفتار ، چنان مجلس و محفل را زينت و مردم را بهجت داده بودند كه زبان از گفتار و دست از رفتار باز مىماند . هر طبقه و هر دسته‌يى به آزادى و خرمى در تالارها و راهروها گردش مىكردند ، و هرچه مىخواستند حاضر داشتند . به هيچ وجه خستگى و كسالت و عسر و حرج براى احدى در اين جشن دست نمىداد . همه‌كس با همه‌كس دمساز و همصحبت و مهربان است : بالا و پائين ، يا نشستن و دوزانو بودن و مجبور شدن در اين محفل نيست .\r\nجناب مستطاب اشرف امجد صدراعظم به هريك از حاضرين اظهار التفات و مهربانى كرده ؛ تا هر كدام به خوشى و خرمى بيرون شده ، به منازل خود رفتند . جمعيت اين ضيافت ، با عدد عمله و اجزاء كه براى خدمتگزارى و مجلس‌آرايى حاضرند ، به هزار نفر مىرسد .\r\nخلاصه ، اهل مجلس ، جهرا و سرا ، دعاى دوام دولت جاويد مدت را از صميم قلب بر زبان جارى ساخته ، به منازل خود رفتند .\r\nدر روز عيد ، امپراطوران عظيم الشأن و سلاطين دول متحابه و رؤساى معظم ملل خارجه هريك به حضور مبارك همايونى تلگراف تبريك و تهنيت فرستادند ؛ كه اسامى ايشان از قرار ذيل است : -\r\nنيكلا : امپراطور ممالك روسيه ؛ ويكتوريا : ملكه و امپراطريس انگليس ؛ گليوم :\r\nامپراطور كل ممالك آلمان ؛ هومبرت : پادشاه ايتاليا ؛ لئوپلد : پادشاه بلژيك ؛ فليكس فر :\r\nرئيس جمهورى دولت فرانسه ؛ اما : ملكه و امپراطريس دولت هلاند .\r\nو باز بعضى نامه‌هاى تبريك و تهنيت از جانب فرانسوا ژوزف ، امپراطور اطريش و مجارستان ، و از جانب گلولاند ، رئيس جمهورى دولت اتازونى : ينگىدنيا ، به توسط سفارت سنيه‌ى خودشان كه در تهران است رسيد . و صورت تمام تلگرافات و اجوبه‌ى آن‌ها را نوشتن ضرورتى ندارد ؛ فقط ، به نوشتن صورت تلگراف امپراطور كل ممالك روسيه قناعت مىكنيم ؛ و سواد آن از قرار ذيل است : -\r\n« در موقع عيد مولود آن اعليحضرت ، تبريكات و تهنيت‌هاى كامله‌ى خود را اظهار داشته ، و ادعيه‌ى صميميه براى سعادت و اقبال سلطنت آن اعليحضرت مىنمايم .\r\nنيكلا . »\r\nجواب بندگان اعليحضرت اقدس شهريارى به امپراطور روسيه از قرار ذيل است : -\r\n« از جهت تهنيت‌هاى صميمى كه اعليحضرت امپراطورى ، از روى محبت ، در موقع ميلاد من اظهار فرموده‌ايد ، بىنهايت ممنون و از ايشان خواهشمندم كه از ادعيه‌ى خيريه‌ى كامله‌ى من كه به جهت سعادت آن اعليحضرت و عظمت سلطنت و ترقى و رفاه ممالك ايشان مىنمايم ، اطمينان كامل داشته باشند . مظفر الدين شاه قاجار . »\r\nپس از آنكه جشن اين عيد سعيد مولود همايونى ، از شب چهاردهم تا روز شنبه\r\n\r\n","description":"","footnote":"","page_name":" 45 ","page_number":69},
  {"content":"\r\n\r\nپانزدهم جمادى الاخر ، به پايان رسيد و از براى خاطر مهر مظاهر همايونى فراغتى پيدا شد ، رأى مبارك ، بر حسب مصلحت دولتى و اشاعه‌ى اقتدار سلطنتى ، چنان اقتضا كرد كه به شخص شخيص و نفس نفيس به امور دولتى مداخله كرده ، بعضى تغييرات پديد آرند :\r\nتا صحيح را از سقيم بدانند و كج را از مستقيم بازشناسند ؛ خائن و امين آشكار گردد و غث و سمين پديدار آيد . در روز يكشنبه شانزدهم اين ماه ، كه تمام شاهزادگان عظام و وزراء فخام و اعيان دولت و اركان مملكت به دربار گردون‌مدار حاضر بودند ، و هريك از ادارات دولتى از دفتر و اتاق نظام مفتوح و داير بود ، در حالتى كه مردم انتظار ورود جناب مستطاب صدراعظم را داشتند و خوان سنگين و مائده‌ى رنگين او در تالار دربار گسترده شده و اجزاء مشغول چيدن ظروف طعام بودند ، دستخط مبارك قضا كردار قدر رفتار خطاب به صدارت عظما شرف صدور يافت كه در كارهاى دولتى مداخله نكنند و در خانه بمانند . دستخط همايونى را به نزد صدارت عظما برده ، در منزل خود زيارت كرده ، بوسيدند و بر سر نهادند . بشرح عريضه ، از خاكپاى مبارك استدعا كردند كه در تهران نمانده ، به شهر قم كه زيارتگاه مردم است رفته ، ساكن شوند و دعاگوى ذات اقدس ملوكانه باشند . استدعاى ايشان به اجابت مقرون گشت . امر و مقرر شد كه پنجاه نفر سواره‌ى قزاق با ايشان به قم بروند و محترما به حفظ و حراست معزى اليه باشند . ايشان در دارالخلافه بيشتر از دو روز توقف نداشته ، امر كرد كه از براى پنجاه نفر قزاق لباس گرم زمستانى از مال خود خريده به ايشان عطا نمود ؛ و عليق مال‌هاى آن‌ها را در تمام توقف به قم به ميرآخور خود حوالت داد ، و غذاى آن‌ها را هم از كارخانه‌اش به‌طور خوبى مىدادند . معزى اليه با صد نفر از كسان و بستگان و اجزاء خود و پنجاه نفر قزاق مأمور ديوان ، در كمال جلال ، بدون اينكه از طرف دولت يا از جانب ملت اذيتى و نكايتى رسد ، به طرف قم مسافرت كردند . در كمال سلامت و ملايمت زيست كرده ، به عبادت خداوند و دعاى خير درباره‌ى خداوندگار خود پرداختند .\r\nدر همان روز عزل صدراعظم ، مرحوم آقا على امين‌حضور آشتيانى به حكومت قم منصوب و برقرار شد . چون او مردى بود كه با ميرزا على اصغر خان امين السلطان صدراعظم معزول ارادت نداشت ، بلكه در راه عناد و فساد بود ؛ لهذا ، جناب امين السلطان انديشيد و با خود خيال كرد كه مبادا امين‌حضور به قم بيايد و فسادى برپا كند و راپرت كاذبه‌يى به دولت بنويسد كه فتنه‌ها از آن برخيزد . بدين جهت ، در حين عزل و عين ذلت ، عريضه‌يى به خاكپاى مبارك نوشت و استدعا كرد كه امين‌حضور را از حكومت قم معزول سازند و محمد حسن خان معظم الدوله ، كما فى السابق ، بر حكومت قم باقى باشد . اين استدعا پذيرفته و امين‌حضور از حكومت قم معاف گشت و معظم الدوله به جاى خود برقرار گشت .\r\nامين‌حضور كه اين قضيه بشنيد ، آهى بركشيد و گفت : « فرياد از دست امين السلطان پسر امين السلطان كه هم در صدارت خود مردم را معزول و منصوب مىكند ، و هم در عزل و عطالت ما را مخذول و منكوب مىسازد ! »\r\nاين قضيه ، دليل بر حق‌گزارى و عدالت اين شاهنشاه رئوف است ؛ كه استدعاى نوكر معزول را پذيرفته ، در باطن با نوكر معزول بىمرحمتى نمىفرمايند و از روى\r\n\r\n","description":"","footnote":"","page_name":" 46 ","page_number":70},
  {"content":"\r\n\r\nمصلحت وقت رفتار مىنمايند . در زمان سابق ، رسم بود هر صدراعظمى را كه معزول مىكردند ، به واسطه‌ى كثرت خطئيه ، يا او را مىكشتند يا اموال او را به مصادره مىبردند و كسان او را مخذول و منكوب مىساختند . اين شاهنشاه عدالت‌گستر مهرپرور كه جناب امين السلطان را از صدارت معزول فرمودند ، باز درباره‌ى او و كسانش نظر به عدالت گشودند ؛ به هيچ وجه ، نسبت به جناب امين السلطان و كسان و بستگانش بىاعتدالى و خلاف احترام واقع نشد ؛ هيچكس تجافى نورزيد . امكان داشت كه از ميرزا اسماعيل خان امين الملك ، برادر صدراعظم معزول ، كه سال‌هاى دراز وزارت خزانه و وزارت گمركات و وزارت ابنيه و مداخله به كارهاى دولت داشت ، يك كرور مصادره شود ؛ و به حساب ساختن مستوفيان دفتر ، مبالغى خطير و تنخواهى كثير به پاى او باقى آيد . ولى ، از اشاعه‌ى عدل و اذاعه‌ى احسان اين شاهنشاه جمجاه كه به حساب امين الملك و حاجى امين السلطنه و ساير بستگان صدارت ، كه مباشر عمل ديوانى بودند ، رسيدگى شد ، به هيچ وجه رؤساى دفتر و محاسبين دولت سر مويى و حبه و دينارى از خرج ايشان موضوع نكرده ، به آن‌ها مفاصاحساب دادند و مورد التفات و تقويت ملوكانه واقع گشتند ؛ و بيشتر از پيشتر ، طرف احترام مردم شدند .\r\nبعد از عزل صدارت ، امر و مقرر شد كه هركس از ارباب حقوق ديوانى وفات مىكند ، ثلث مرسوم او ضبط ديوان شده ، مابقى را در حق ورثه‌ى او برقرار كنند .\r\nضبط شدن ثلث مواجب و وظايف ، در اوايل دولت ناصرى هم رسم بود ؛ لكن ، در عهد صدارت ميرزا محمد خان سپهسالار و ميرزا حسن خان مشير الدوله صدراعظم و سپهسالار اعظم و مرحوم ميرزا يوسف آشتيانى صدراعظم ، در اين كار چندان سختى نبود : از بعضى مرحومين ثلث مرسوم كم شده ، باقى در حق اولاد و ورثه برقرار مىشد ؛ و آن ثلث هم باز درباره‌ى مستحقين كه دستخط داشتند برقرار مىگشت ؛ و از بعضى مرحومين به هيچ‌وجه ثلث مرسوم ضبط نشده ، بدون نقص در حق ورثه‌ى آن‌ها ثبت مىشد . ولى ، چون در دوره‌ى ناصرى كار صدارت به ميرزا على اصغر خان امين السلطان صدراعظم راجع گشت ، ديد كه كار دولت در پيش است و ضعفى در دخل ندارد ؛ محض اميدوارى مردم كه همه را فدوى و شاه‌پرست كند ، دينارى از مواجب و مرسوم مردم كسر نكرده ، تمام مرسوم شخص را بدون مضايقت در حق ورثه برقرار مىساخت . اگر زنى در ولايت خراسان يا فارس مىمرد و جزيى يا كلى مرسومى داشت و اولادى هم از او نبود ، آن مرسوم را در حق اقوام و بستگان او ، بدون كسر ثلث ، برقرار مىساختند ؛ و كارگزاران دوره‌ى سلطنت ، بستگان آن مرحومه را به هيچ‌وجه آزرده نمىنمودند ؛ و به همين جهت ، عموم مردم طورى فدوى و جان‌نثار سلطنت بودند كه با هزار بلاى آسمانى باز اطمينان داشتند كه اگر بميرند ، دولت عليه‌ى ايران دلسوز و حامى و هواخواه ورثه كور و كر ايشان است . ولى در اين دوره ، كه ديوان به واسطه‌ى عطيات بسيار و مواجب دادن بيشمار كسر عمل دارد و خرج از دخل بيش است ، محض عدالت بر ماليات مردم نمىافزايد ؛ و نيز بايد خرج را مطابق دخل نمايد . لهذا ، محض اصلاح مملكت ، ناچار است كه ثلث مرسومات مرحومين را ضبط كند و كسر عمل را خارج سازد : تا مثل ساير دول ، مقروض\r\n\r\n","description":"","footnote":"","page_name":" 47 ","page_number":71},
  {"content":"\r\n\r\nو پريشان نگردد . و من برهانى درين باب مىگويم ، كه اهل تمدن تصديق كنند : تكليف دولت ايران اين است كه به شيخ الاسلام يا امام‌جمعه يا مورخ هر بلدى ، در سال مرسوم دهد كه آن‌ها رجاله و مردمان عامى ايران را به هواخواهى و شاه‌پرستى باز دارند . بعد از چند سال كه اين شيخ الاسلام يا امام‌جمعه يا مورخ وفات كند ، كرارا ديده شده است كه اولاد اين اشخاص ، ناقابل و نالايق واقع مىشوند كه قابل داشتن مرسوم پدرى خود نيستند . و باز در هريك از بلاد ، شخص قابلى بروز و ظهور مىكند كه قابل منصب شيخوخيت اسلام و امام‌جمعه و تاريخ‌نگارى مىشود و به آن‌ها جداگانه بايد مرسوم داد .\r\nدر اين صورت ، اگر به اين اشخاص قابل مرسوم داده شود ، و مرسوم شيخ الاسلام و امام جمعه و مورخ پيش هم كه وفات كرده‌اند به اولاد آن‌ها داده شود ؛ ديگر پس از چند سال ، دولت ايران جز ضرر و كسر عمل و تعدى چيزى نخواهد داشت ؛ و آن وقت ، دولت و ملت به باد خواهد رفت و تابع دولت و ملت خارجه مىشود . پس ، در اين صورت ، لازم است كه هركس وفات مىكند ، ثلث مرسوم او ضبط ديوان شود ؛ و محض رعايت و مطمئن ساختن مردم ، دو ثلث از مرسوم به اولاد و ورثه‌ى آن مرحوم داده شود كه نابود نشوند و به ترقيات و كسب معارف پردازند . و آن ثلث ديگر كه ضبط ديوان شده ، جزء ذخاير گردد ؛ كه اگر كسى غير از ورثه به رتبه‌ى منصب شيخ الاسلام و امام‌جمعه و مورخ يا وزير و طبيب و منجم و غيره برسد ، براى ديوان محلى باشد كه به مرسوم آن‌ها داده شود و كسر عمل نياورد ، كه منكوب دول خارجه نگردد . حكمت كم شدن ثلث را از مرسومات ديوانى در اين اوراق نگاشتيم ، كه آيندگان را اطلاعى حاصل شود .\r\nخلاصه ، پس از عزل جناب ميرزا على اصغر خان امين السلطان صدراعظم ، مقرر شد كه از مرسومات مرحومين ثلثى كسر شود . ولى ، باز چندان كار سخت نبود : بعضى اشخاص مرحومه كه اولاد قابل داشتند ، باز تمام مواجب و مرسوم در حق اولاد آن‌ها برقرار مىشد . و جناب على قلى خان ، وزير داخله ، و جناب ميرزا عبد الوهاب خان نظام - الملك ، وزير ماليه ، كه تشخيص مرسومات مردم بعدها به دست ايشان است ، چندان سختى نداشتند و به كار مردم ايراد نمىآوردند ؛ فقط ، مطيع دستخط همايونى بودند . ولى ، بعد از چهار ماه كه وزارت عظما به جناب ميرزا على خان امين الدوله تعلق يافت ، كار ثلث كم شدن به درجه‌يى سخت شد كه احدى مستثنا از اين حكم نبود ؛ مگر در يك مورد ، كه مرحوم آقا سيد ابو طالب صدر الذاكرين خراسانى در مجلسى به روضه‌خوانى دعوت داشت . به بالاى منبر رفت - و او مردى زرنگ و دنيادار بود - ؛ بر خلاف جميع مردم و بر ضد عقيده و اظهار علماء و وعاظ ، شرحى از امين الدوله تمجيد كرد و گفت : « اى مردم ! اگر امروز روز محشر شود و حضرت رسول اللّه ، على اللّه عليه و آله ، به شما بگويد :\r\n« اى امت من ! از اين ميرزا على خان امين الدوله‌ى عاقل ، كه امروز در اصلاح كار ايران رياست و اقدام دارد ، چه بدى ديده‌ايد و چه خلاف شرعى از او شنيده‌ايد كه چندان درباره‌ى او سخن زشت مىگوئيد و به تخريب كار او مىكوشيد ؛ » شما به پيغمبر خودتان چه جواب خواهيد داد ؟ »\r\nمستمعين ، كه از چهل و پنجاه كسبه بيشتر نبود ، اهل و داناى اين مذاكرات نبودند\r\n\r\n","description":"","footnote":"","page_name":" 48 ","page_number":72},
  {"content":"\r\n\r\nكه به حق يا باطل جوابى دهند ؛ همه ساكت ماندند . صدر الذاكرين قدرى تمجيد كرده و به روضه خواندن مشغول گشته ؛ مجلس به انتها رسيد . صدر الذاكرين مذكور ، به فاصله‌ى يك دو سه ماهى ديگر وفات كرد . مرسومى در ديوان داشت ؛ عين آن مرسوم ، بدون كسر ثلث ، در حق فرزند او برقرار شد . اصل فرمان وارث او به توسط من در دفتر به مهر جناب ناصر الملك رسيد ، كه آن‌وقت وزارت ماليه داشت . در حاشيه‌ى فرمان ، ديدم كه جناب امين الدوله صدراعظم شرحى نوشته است كه : « اين فرمان ، بدون كسر ثلث ، در حق فرزند مرحوم صدر الذاكرين بايد برقرار باشد . » و همين‌طور هم از دفتر گذشت و محل ايراد واقع نشد . چه بسيار تعجب داشتم كه جناب امين الدوله ، محض خصوصيت ، از حكم كلى تجافى كرده ؛ بدون كسر ثلث ، اين فرمان را مهر كرده‌اند . گويا در قاعده‌ى علم اصول ، « ما من عامر الا و قد خص » را خوانده بودند .\r\nخلاصه ، جناب امين الدوله در وزارت عظما و صدارت كبراى خود ، - كه بعد از اين نوشته خواهد شد - نهايت سختى را در كسر اثلاث مرسوم متوفيات داشتند ؛ بلكه ، اگر كسى مىمرد و قدرى ورثه‌ى او ضعيف الحال بود ، مىخواست اصل مواجب را ضبط ديوان كند و به وارث چيزى ندهد . واسطه‌ى وارث كه سخنى مىگفت ؛ ايشان چنين جواب مىدادند كه : « مواجب اين مرحوم بايد به كلى ضبط ديوان باشد . وارث او اگر لايق و قابل و خدمتگزار ديوان است ، از اصل ماليات ديوان به او مواجب داده مىشود ؛ و اگر قابل نيست ، استحقاق مواجب ندارد . » عموم مردم ، به كلى ، از اين سخنان كفيده خاطر شدند و از دولت نااميد گشتند ؛ و دانستند كه ورثه‌ى صغير اگر مواجب پدر خود را درنيابد ، تربيت نخواهد شد و مادر او را به دبستان نمىسپارد . از آنكه ، راه گذران ندارد ؛ ناچار ، آن طفل را به شاگردى اهل سوق مىفرستد كه اجرتى دريابد و گذرانى نمايد . آن‌وقت ، پس از چندين سال ، نوكر قابل نورسيده كه يدكى و حنبيت نوكران پير هستند ، به دست نخواهد آمد . بعضى ، از اين عبارات گمان كنند كه اين بنده از جناب امين الدوله تكذيبى دارد و به كنايت سخن مىگويد ؛ برخى ، يقين كنند كه من در اين بيانات از جناب امين الدوله تمجيد كرده ، دولتخواهى ايشان را به عرض مىرساند . ولى ، شخص هوشمند مىداند كه من با اين اشخاص الفت و كلفتى ندارم كه ايشان را بد شمارم يا درباره‌ى آن‌ها تمجيدى نگارم . مختصر ، حقيقت‌گويى بود كه اجمالا اشاره شد .\r\nبعد از آنكه بندگان اعليحضرت اقدس شهريارى ، ادام اللّه دولته و اطال اللّه شوكته ، امين السلطان را از صدارت عظما معزول ساختند و منصب صدارت را هم درباره‌ى ديگران متروك داشتند ، براى كفالت خدمات عمده و مشاغل معظمه‌ى دولتى ، اشخاصى چند را به جهت هر اداره و وزارتخانه برگزيدند و به ايشان رجوع خدمت فرمودند ؛ كه در سقم و صحت اعمال مسئول باشند . در همان حين عزل صدارت ، جناب حاجى محسن خان مشير الدوله ، وزير ديوانخانه‌ى عدليه و تجارت ، را كه در علم ديپلوماسى ماهر و قاهر و سال‌هاى دراز در عهد شاهنشاه شهيد سعيد ، انار اللّه برهانه ، به سفارت كبراى دولت عثمانى منصوب و برقرار بود و در « پليتيك » و قانون اهل اروپ اطلاعى كامل داشت ،\r\n\r\n","description":"","footnote":"","page_name":" 49 ","page_number":73},
  {"content":"\r\n\r\nبه وزارت جليله‌ى امور خارجه منصوب و برقرار فرمودند . مشاراليه فورا به بالاخانه و تالار دربار آمده ؛ در حالتى كه ناهار معموله‌ى صدارت را در كمال آراستگى چيده بودند ، بر صدر مجلس قرار گرفت . منشيان را خواست ؛ رسما به سفرا و وزراى مختار ايران ، كه در پايتخت دول خارجه مقيم هستند ، تلگراف دولتى كرد و آن‌ها را از عزل صدارت اطلاع داد . و اول نطقى كه مشير الدوله در دربار كرد ، اين بود كه : « الحمد للّه از دست اين مرد - يعنى : صدراعظم - خلاص شديم . » و اين نطق مشير الدوله ، محض آن دوستى و خويشاوندى بود كه با جناب ميرزا على خان امين الدوله ، پيشكار آذربايجان ، داشت ؛ و مايل بود كه او به صدارت نايل شود تا مگر خود مشير الدوله به منصب وزارت خارجه يا سفارت كبراى دولت عثمانى برقرار گردد .\r\nخلاصه ، مشير الدوله در دربار كه آمد ، ناهار صدارت را نخورد ؛ و به وزراء و امراء و اعضاء دربار و دار الشورا گفت : « بسم اللّه ! شماها غذا ميل مىكنيد ؟ » هيچ‌يك از حاضرين ، به واسطه‌ى ملالت و كسالت از عزل صدارت ، ناهار نخوردند و اجزاء كارخانه غذاهاى دست نزده را بيرون بردند .\r\nصورت دستخط مخصوصى كه به خط مبارك شاهانه ، در صدر دستخط دولتى ، درباره‌ى مشير الدوله عز ترقيم يافته ، از قرار ذيل است : -\r\n« مشير الدوله ! وزارت امور خارجه را به شخص شما واگذار فرموديم ؛ و بد و نيك اين عمل را از شخص خود شما مىخواهيم . دستور العمل عليحده براى شما نوشته خواهد شد ، كه تكليف خودتان را بدانيد . »\r\nوزارت داخله و وزارت خزانه‌ى مباركه و وزارت ضرابخانه و مسكوكات ، به عهده‌ى كفايت و لياقت جناب على قلى خان مخبر الدوله ، وزير علوم و تلگراف و معادن ، واگذار شد . معنى وزارت داخله آن است كه : امور و فرمان و كارهاى هر اداره و هر وزارتخانه ، بايد به امضاء اين وزارتخانه برسد و مهر شود ، و وزير داخله در عزل و نصب حكام مداخله كند و جواب مطالب حكام از طرف او نوشته شود . ولى ، در كار وزارت خارجه و امور سفرا و مطالب راجعه‌ى به دول متحابه ، دخل و تصرفى نداشته باشد ؛ آن كارها را خود وزير امور خارجه ، مستقلا ، سؤال و جواب كند و مطالب عمده را به عرض خاكپاى همايونى برساند . ولى ، هركس كه هم به امور داخله‌ى ايران مداخله كند و هم به امور خارجه‌ى دول متحابه دخل و تصرف نمايد ، و وزير امور خارجه به رأى و دستور العمل او رفتار كند ، چنين كسى را « صدراعظم » يا « شخص اول » يا « اتابك اعظم » گويند .\r\nجناب مخبر الدوله به وزارت داخله ، كه فوق جميع وزارتخانه‌ها است ، منصوب شدند . ولى ، در كار وزارت خارجه و وزارت جنگ دخل و تصرفى نداشتند . و وزارت خزانه را به فرزند خود ، مرتضى قلى خان صنيع الدوله ، كه از دانشمندان اين زمان و در علوم و السنه‌ى فرانسه و آلمان مشاراليه بالنسبان است ، واگذار كردند . و الحق ، در ايصال حقوق ارباب مواجب و مقررى ، كمال مروت و جوانمردى و درست حسابى را پيشه‌ى خود ساختند .\r\n\r\n","description":"","footnote":"","page_name":" 50 ","page_number":74},
  {"content":"\r\n\r\nسواد دستخط مبارك دولتى كه درباره‌ى جناب مخبر الدوله ، وزير داخله ، شرف صدور يافته ، از قرار ذيل است : -\r\n« از آنجا كه مخبر الدوله ، وزير علوم ، از جمله‌ى وزراء مجرب و كافى است و كمال وثوق و اعتماد به حسن كفايت و كارگزارى معزى اليه داريم ؛ لهذا ، به موجب اين دستخط مبارك ، او را به وزارت داخله‌ى دولت برقرار و سرافراز ، و اداره‌ى خزانه‌ى مباركه و ضرابخانه را ، به نحوى كه دستور العمل جداگانه مقرر شده ، به عهده‌ى كفايت و كفالت معزى اليه محول فرموديم ؛ كه با كمال استظهار و اميدوارى و استقلال ، به تكاليف معموله و مقرره‌ى وزارت داخله پرداخته ، راپورت امور را به عرض برساند و احكام آن صادر شود . پيچىئيل ، شهر جمادى الآخر 1314 . »\r\nدرصدر اين دستخط دولتى ، به قلم معجز رقم و خط مبارك همايونى ، شرح ذيل شرف ترقيم يافته بود : -\r\n« مخبر الدوله ! ما چون شما را شخص درست و مجرب امين به‌جا آورده‌ايم و كفايت شما را به خوبى مىدانيم ؛ لهذا ، وزارت داخله را با خزانه و ضرابخانه و غيره كه مربوط به آن وزارت است ، به كف كفايت شما واگذار فرموديم . بايد به‌طور خوبى اداره نمائيد و خاطر ما را آسوده بكنيد . »\r\nجناب مخبر الدوله ، وزير داخله ، به كارها رسيدگى مىكرد ؛ كسى به اشتباه كارى نمىتوانست در آن دستگاه كارى بگذراند . اهل رشوت نبود ؛ اخاذى نداشت كه در يك عملى اهمال ورزد و احقاق حق نكند . هر كارى كه متعلق به هر اداره‌يى بود ، تا وزير آن اداره صحت آن عمل را نمىنوشت ، او فرمان يا برات را مهر نمىكرد .\r\nهر وزارتخانه‌يى دخل‌هاى گزاف برد و عمل‌هاى غلط گذرانيد ؛ مگر ، اين اداره كه دخلى نمىبرد . فقط ، حفظ آبرو و نيكنامى خود ، و پيشرفت كار دولت و آسايش مردم را منظور داشت . به هواى نفس و اغراض شخصى و لجاجت كار نكرد ؛ حقوق مردم را زود رسانيد . ولى ، غالبا ، از نواب عبد الحسين ميرزاى فرمانفرما ، كه وزارت جنگ با او شده بود ، در مجلس شكايت داشت . « 7 » از وزير داخله كارى بزرگ ، كه در اصلاح\r\n\r\n\r\n","description":"","footnote":"\r\n( 7 ) - نگارنده از سطر چهارم صفحه‌ى 66 تا سطر نخست صفحه‌ى 67 را در اصل نسخه قلم گرفته است . مطالب مندرج در آن صفحات چنين است :\r\nحاشيه راست صفحه‌ى 66 و حاشيه‌ى چپ صفحه‌ى 67 و حاشيه‌ى فوقانى صفحه‌ى 68 : « اين سطرها را كه به دورش خط كشيده‌ام ننويسيد ؛ غلامحسين افضل الملك . اين صفحه را هم كه به دورش خط كشيده‌ام ننويسيد . اين سطر را هم ننويسيد . »\r\nمتن صفحه‌ى 66 الى 68 : « از آنكه ، آن شاهزاده در تخريب اين اداره مىكوشيد . اگر پول نقدى از وجوه گمرك به دست مىآمد كه بايد به عوض حقوق مردم داده شود ، آن شاهزاده وجوه نقدى را به اسم مصارف لشكر و بعضى مخارج فوق العاده مىبرد . مثلا ، حكام بايد از طرف اداره‌ى وزارت داخله مشخص شود ؛ ولى ، چون شاهزاده فرمانفرما اقتدارى داشت ، اشخاصى كه حكومت يا شغلى مىخواستند ؛ به منزل او رفته ، شرايط تقديمات را به‌جاى آورده ، دستخط مبارك همايونى را خطاب به وزير داخله صادر مىكرد كه : فلان حكومت به عهده‌ى فلان باشد ؛ در حالتى كه وزارت داخله صلاح نمىدانست كه حكومت فلان موضع با فلان شخص باشد . به‌هرحال ، شاهزاده فرمانفرما اگرچه وزارت جنگ و رياست كل قشون ايران را داشت ؛ ولى ، در معنى كار صدارت مىكرد و در جميع امور كه با او نبود -\r\n","page_name":" 51 ","page_number":75},
  {"content":"\r\n\r\nمملكت باشد ، پيشرفت نكرد . بعضى محظورات كه در عمل ديد ، پس از چهار ماه ، - كه شرحش نوشته خواهد شد - از وزارت داخله استعفا كرده ، به همان بزرگى و متانت سابق خود باقى ماند .\r\nمخبر الدوله مردى بزرگ و با عقل و بلند طبيعت و با جود و كرم بود . از ستيزه و داوطلبى مناصب و مدعى شدن با صدور كناره داشت ؛ هميشه به كوچه‌ى سلامت قدم مىزد . در پنهانى ، به جمعى از اشخاص مستحق پول مىداده و عطيات وافر داشته ؛ و ماهانه‌بگيرهاى او در خارج از شماره بيرون بود . ولى ، اگر كسى اظهار مىكرده كه :\r\n« مخبر الدوله به من عطيتى كرده است » ، او را ناگوار مىآمد و ديگر به او چيزى نمىداد . ادارات دولتى كه با او بود ، هميشه ، منظم و بىغائله و باشكوه ديده شد . اگر از حالات و كرامات و افعال صحيحه‌ى او بخواهيم شرحى بنگاريم ، سخن به‌طول مىكشد ؛ همين‌قدر دربارى او كافى است :\r\nدر وزارت داخله‌ى خود ، پول سياه را ديد مغشوش شده ، تومانى پنج هزار صرف پيدا كرده ؛ كه بايد پانزده قران سياه داد و ده قران سفيد گرفت . و اين كار به واسطه‌ى آن بود كه حاجى محمد حسن ، رئيس و امين دار الضرب ، قراضه‌ى مس را ، كه در يك من هشت هزار يا يك تومان بود ، خريده و پول سياه سكه كرد ؛ و هريك من مس كه سكه مىشد ، به قيمت سه تومان و يك هزار رواج داشت . محض صرفه‌ى خود ، در اين چند سال ، هرقدر توانسته بود پول سياه سكه كرده بود . هر تومان پول سياه ، كه سابقا با يك تومان سفيد پنج شاهى صرف داشت ، صرفش رسيد به آنجا كه هر تومان پول سفيد به يك تومان و پنج هزار پول سياه مبادله مىشد . اين كار بسى به مردم خسارت رسانيد و راه معاملات بازار بسته شد و مردم به عسر و حرج مىافتادند و حساب و معيار پول را نمىدانستند .\r\nوزير داخله ، حاجى محمد حسن را حاضر كرد و او را محبوس داشت ؛ كه رفع اين خسارت كند و فايده‌يى كه از اين كار برده به مصادره و غرامت دهد . او و فرزندش ،\r\n\r\n\r\n","description":"","footnote":"\r\n- مداخله مىنمود ؛ و هركس خود را به او مىبست ، كارى و شغلى مىيافت . مردم از او ترس و هراس داشتند . مثلا ، وزارت ماليه و رياست دفتر بايد تحت اداره و حكم وزارت داخله باشد ؛ لكن ، در اين عصر ، اگر شاهزاده فرمانفرما چيزى به وزارت ماليه مىنوشت كه فلان محل را درباره‌ى فلان برقرار نمائيد ، فورا پذيرفته و مطاع بود و مقصود او اجراء مىيافت . با آنكه وزارت جنگ حق حكمرانى به دفتر كشورى ندارد ، لكن ، در امر او قدرت تخلف نداشت ؛ از آنكه ، او مىتوانست كه اخلال در كار آن صاحب اداره كند و شغلش را به صدور دستخط مبارك ، به عهده‌ى ديگرى واگذار نمايد .\r\nبدون اسم ظاهرى ، رسم صدارت و دخل ولايات با او بود . جناب مخبر الدوله ، وزير داخله ، هم مردى بود كه تهور و بىحيايى و جلادت نداشت كه صريحا به خاكپاى مبارك همايونى از فرمانفرما و مداخله‌ى او به امور كشورى شكايت كند ؛ از آنكه ، شاهزاده فرمانفرما از كوچكى به نوكرى و چاكرى شخص همايونى اشتغال داشته ، هرگونه اقتدارى با او بود و به شرف مصاهرت سلطنت عظما هم افتخار و شرف مىورزيد و برادرى او با نواب عليه‌ى عاليه ، حضرت عليا ، هم كه از بانوان بزرگ محترمه‌ى حرمخانه‌ى جلالت است ، بيشتر باعث تقويت كار او بود . به اين جهت ، زهره‌ى شير بايد در دل كسى باشد كه با او ستيزه كند . در اين‌صورت ، از وزير داخله كارى بزرگ كه در اصلاح مملكت باشد ، پيشرفت نكرد . »\r\n","page_name":" 52 ","page_number":76},
  {"content":"\r\n\r\nحاجى حسين آقا ، چند روزى در حبس ماندند و هفت صد هزار تومان غرامت اين كار را به ديوان دادند تا از حبس رهايى يافتند ؛ و عموم مردم از اين كار بسى مشعوف و خرم شدند . اين پدر و پسر هرقدر به مخبر الدوله ، وزير داخله ، رشوت دادند كه از اين كار درگذرد ، او قبول نكرد و احقاق حق نمود .\r\nو از كارهايى كه مخبر الدوله ، وزير داخله ، اقدام كرد و مردم را از خود راضى ساخت ، يكى آن بود كه : شصت هزار تومان مواجب و مرسوم بعضى اهالى تهران كه به خرج خراسان منظور بود ، بين دو والى خراسان ، كه در وسط سال هزار و سيصد و سيزده معزول و منصوب شده بودند ، حيف و ميل شده بود . والى معزول مىگفت :\r\n« به عهده‌ى والى منصوب است » ؛ والى منصوب مىگفت : « به عهده‌ى والى سابق است . » و هردو براى ديوان صرف خرج مىتراشيدند ، كه از دادن وجوه مقررى مردم آسوده شوند . از زمان شاهنشاه شهيد سعيد ، نور اللّه مضجعه ، تا اين عهد ، اين عمل معوق بود .\r\nمخبر الدوله اقدام و تحقيق در اين كار كرده ؛ دانست كه حقوق مردم نزد كدام والى است . به تلگرافات عديده و دادن پول از خزانه‌ى مباركه ، حقوق مردم را نقدا وصول كرده ، به ايشان رسانيد ؛ اسباب مزيد نيكنامى و دعاگويى دولت قاهره را فراهم آورد .\r\nقدرى از آن پول هنوز نزد والى خراسان باقى مانده بود ، كه مخبر الدوله از كار استعفا كرده ؛ مابقى را جناب ميرزا على خان امين الدوله ، كه بعد به وزارت عظما و صدارت كبرا رسيد ، به حيطه‌ى وصول و ايصال رسانيد .\r\nخلاصه ، بعد از عزل ميرزا على اصغر خان امين السلطان از صدارت ايران ، جناب مخبر الدوله وزارت داخله يافت و وزارت جنگ و سپهسالارى كل قشون ايران با شاهزاده فرمانفرما شد ؛ و برحسب استدعاى ايشان ، وزارت لشگر به ميرزا نصر اللّه خان مشير الملك ، معاون و مدير و رئيس وزارت امور خارجه ، تفويض شد و او از خدمت و رياست در وزارت خارجه معاف گشت ؛ و مشير الدوله - به شرحى كه گذشت - به وزارت خارجه نايل شد ؛ و وزارت عدليه و تجارت كه با مشير الدوله بود ، به نواب عباس ميرزاى ملك‌آرا ، عم اكرم سلطنت عظما ، مفوض گرديد . و جناب ميرزا عبد الوهاب خان نظام الملك ، نواده‌ى مرحوم ميرزا آقا خان صدراعظم نورى ، را از خدمت وزارت لشگر معاف داشته ، بر رتبه‌اش افزودند و به منصب بزرگ و وزارت جليله‌ى ماليه و رئيس دفتر استيفا سرافرازش داشتند . و او در وزارت ماليه‌ى خود بسى بزرگىها كرد و حشمت‌ها به خرج داد . چون ، وزير داخله از كارهاى دفترى بىاطلاع بود ، نهايت تسلط و اقتدار و تقرب و احتشام براى نظام الملك حاصل گشت . در واقع ، ايشان در وزارت ماليه ، گاهى كارهاى صدارت مىكردند ؛ و چون با شاهزاده فرمانفرما سر و سرى داشتند ، وزارت ايشان رونقى تمام داشت .\r\nآقا ميرزا حسين وزير دفتر و رئيس استيفا ، فرزند مرحوم ميرزا هدايت وزير دفتر ، كه به ارادت صدراعظم معزول دم و به قوت ايشان قدم مىزد ، از رياست دفتر كناره‌جو شده ، در خانه‌ى خود ، در كمال متانت ، نشست ؛ و به هيچ‌وجه ، به دربخانه‌ى فرمانفرما و وزير داخله و صدارت بعد نرفت كه تملق كند و از براى خود شغلى بخواهد .\r\n\r\n","description":"","footnote":"","page_name":" 53 ","page_number":77},
  {"content":"\r\n\r\nكمال مناعت و بزرگى خود را بروز داد ، و بعدها هم كارش اوج گرفت ؛ كه در وقايع سال هزار و سيصد و شانزده نوشته خواهد شد .\r\nجناب ميرزا فضل اللّه خان وكيل الملك ، منشىباشى حضور همايون ، كه از وزراء كافى اين دولت قوىشوكت است ، به اقتضاى لياقت و كفايت به وزارت خلوت همايون منصوب و سرافراز ؛ و صدور كليه‌ى فرمان‌هاى دولت و احكام سلطنت و تحريرات حضور همايونى و رسانيدن عرايض وزارتخانه‌ها و عموم رعايا را ، از قرار دستخط جهانمطاع ، به عهده‌ى كفايت معزى اليه مفوض و مرجوع داشتند .\r\nسواد دستخط مبارك دولتى كه درباره‌ى ايشان شرف صدور يافته است ، از قرار ذيل است : -\r\n« از آنجا كه ميرزا فضل اللّه خان وكيل الملك از وزراى دولت و برآوردگان عهد همايون ما است ، و در حضرت ملوكانه به كمال وثوق و اعتماد و امانت و درستكارى و راست‌قلمى معروف و متصف مىباشد ؛ لهذا ، به موجب اين دستخط مبارك ، او را به وزارت خلوت سرافراز و صدور فرامين مباركه را ، كليتا ، اعم از مناصب و امتيازات و مواجب و وظايف و غيره ، از خارجه و داخله و نظام و تحريرات حضورى ، به عهده‌ى او واگذار فرموديم ؛ كه مراتب كفايت و قابليت خود را در تكفل اين خدمت كاملا به ظهور برساند . مىبايد اين خدمت و وزارت را عموم وزراء عظام و رؤساى ادارات ، به عهده‌ى مشاراليه واگذار و محول بدانند .\r\nپيچىئيل ، جمادى الآخر 1314 . »\r\nسواد دستخط مخصوص همايون است ، كه به خط مبارك مرقوم فرموده‌اند : -\r\n« مىبايد وزراء و رؤساى ادارات ، صدور فرامين را به وكيل الملك ابلاغ نمايند تا او صادر كند . »\r\nهريك از وزراء و چاكران مخصوص دولت ، كه بر اقران خود امتيازى دارند و صفات حميده و اخلاق پسنديده‌ى ايشان در ميان مردم ضرب المثل شده ، بايد در اين تاريخ اشاره به بعضى مآثر آن‌ها نمود ؛ كه فضل و رجحان ايشان بر سايرين معلوم گردد .\r\nجناب وكيل الملك ، وزير خلوت ، [ از 
  ] سادات آذربايجان بوده و به سادات طباطبايى معروف هستند كه شجره‌ى نسب ايشان معلوم است . سال‌ها است طايفه‌ى ايشان در آذربايجان ، از صناديد قوم و اعيان يوم هستند . هميشه ، در كار ملتى و دولتى ، دخالت و مرجعيت داشته ؛ محسود اقران و مشاراليه بالنسبان بوده‌اند . شرافت نسب را با بلندى حسب جمع كرده‌اند . سلسله‌ى نسب ايشان ، از اين قرار است : ميرزا فضل اللّه خان وكيل الملك ، وزير خلوت ، فرزند مرحوم حاجى ميرزا على اصغر بن الحاج ميرزا رفيع بن ميرزا ابو طالب وزير بن ميرزا سليم نايب الصداره العليه الحسنى الحسينى الطباطبايى ؛ و بقيه‌ى سلسله نسب معلوم است ؛ كه اگر اقتضا كرد ، در اين كتاب شرحى جداگانه خواهيم نگاشت .\r\nجناب وزير خلوت ، برادر جناب مستطاب ، قهروه الزمان ، اعجوبه الدوران ، مجمع الفواضل ، مرجع العلوم و الفضايل آقا ميرزا محمد رفيع آقاى نظام العلماء ، دام افضاله العالى ، هستند كه تمجيدات ايشان كتابى جداگانه خواهد . همان كتاب « رموز الشهاده\r\n\r\n","description":"","footnote":"","page_name":" 54 ","page_number":78},
  {"content":"\r\n\r\nو كنوز السعاده » و كتاب « مفاتيح الكنوز » و كتاب « حقيقة الامر در بيان الامر بين الامرين » و كتاب « لؤلؤة الجار » و كتاب « حقايق علويه » و كتاب « كافية العروض » و كتاب « لب الحساب » و نسخه‌ى « تشريح التقويم » و كتاب « جوامع الحكم » و « ديوان قصايد عربيه » كه از تصنيفات رشيقه و تأليفات انيقه‌ى جناب نظام العلماء است ، در تعرفه‌ى ايشان عرافى كافى و صافى شافى است .\r\nجناب وزير خلوت ، داراى فضل و هنر و از اهل تاريخ و خبرند . بارقه‌ى فضل و كمالات و عربيت و ادبيت ايشان ، به همه‌جا ساطع و به همه‌كس لامع است . خط را به غايت نيكو نويسند . در فن ترسل و انشاء با سلامت الفاظ و جزالت معانى ، در نهايت فصاحت و بلاغت ، سرآمد مترسلين هستند . حقيقتا ، دستخطهايى كه به خط ايشان شرف صدور مىيابد و به صحه‌ى همايونى موشح مىگردد ، هريك ، از تاج كاووس سنگين‌تر و از پر طاووس رنگين‌تر است . به وجود ايشان طرز انشاء و درست‌نويسى ، اين زمان بهتر از زمان سابق است ؛ كه غالبا ، در تحريرات مبتدا را خبر نبود و از براى شرط جزايى ديده نمىشد .\r\nجناب معزى اليه ، به سلامت نفس و حصافت عقل و خوش سلوكى و مردم‌دارى و نيك نفسى و احترامات واردين بر خود ، بىشبه و نظيرند . با آنكه هرگونه تكبر و افتخار از ايشان زيبنده و در خور قبول است ؛ به هيچ‌وجه ، با اين منصب جليل كه عموم مردم به ايشان محتاج هستند ، و با آن تقرب به حضور مبارك همايونى ، فرعنت و خودبندى ندارند . مجانا ، بلاعوض ، بدون منت و خنتى عرايض و كارهاى مردم را به حضور همايونى برده ، جواب‌هاى مساعد مىگيرند و حوائج مردم را برمىآورند . درگذرانيدن كارهاى بزرگ و گرفتن مناصب و القاب و برقرار كردن مواجب ، از احدى دينارى نخواسته ؛ بلكه ، اگر كسى چيزى به هديت برده است ، رد كرده‌اند .\r\nبندگان اقدس همايونى ، روحنا فداه ، درباره‌ى ايشان يك مرحمت مخصوص باطنى دارند كه ما فوق آن متصور نيست . در ميان وزراء و ملتزمين ركاب همايونى ، كه از آذربايجان به تهران آمده‌اند ، و در ميان اكثر از وزراء و امراء تهرانى ، اين وجود كافى به كثرت عقل و مآل‌انديشى و ملاحظات مصابه معروف و موصوف شده‌اند ؛ كه در كارها و ترتيب امورشان سهو و خطايى ديده و شنيده نشده است .\r\nدر زمان سلطنت شاهنشاه شهيد سعيد ، انار اللّه برهانه ، بدوا به لقب . . . « 8 » ملقب گشته ؛ بعد ، به لقب وكيل الملك و حمايل و نشان امير تومان افتخار يافتند . و در عداد وزراى دار الشوراى كبرا منسلك شده ، به اخذ قطعه نشان تمثال شاهنشاه شهيد سرافراز آمده . در همان دوره كه خدمات بزرگ در آذربايجان به ظهور رسانيده بودند ، بندگان اعليحضرت قدرقدرت ظل اللهى نيز آن‌وقت سمت ولايت‌عهد داشتند . مشاراليه ، در دوره‌ى سلطنت ناصرى ، به امتياز سردوشى الماس و پالتو ترمه‌ى كشميرى مفتخر گشتند .\r\nمقصود اين است كه ، امتيازات و اعتبارات دولتى ايشان ، مثل اشخاص جديد نيست كه\r\n\r\n\r\n","description":"","footnote":"\r\n( 8 ) - كذا ؛ يك كلمه بياض است .\r\n","page_name":" 55 ","page_number":79},
  {"content":"\r\n\r\nدر اين دوره به رتبه رسيده باشند ؛ مشاراليه و خاندان ايشان ، از قديم داراى امتيازات دولتى بوده‌اند . « ورث المفاخر كابرا عن كابر موصوله الاسناد بالاسناد . »\r\nوزارت ابنيه ، كه سابق در جزء اداره‌ى جناب ميرزا اسماعيل خان امين الملك وزير خزانه - برادر جناب امين السلطان صدراعظم - بود ، پس از عزل صدارت ، به عهده‌ى كفايت و لياقت ميرزا محمود خان حكيم الملك ، امير تومان ، پيشخدمت‌باشى سلام ، مفوض گرديد ؛ و دستخط مرحمت‌آميزى درباره‌ى او شرف صدور يافت . صحت و سقم مزاج مبارك شاهانه به دست حذاقت ايشان است ؛ جز مشاراليه ، هيچ‌يك از اطباء دولتى ، چه از فرنگى و چه از ايرانى ، در طبابت مزاج مبارك همايونى محل وثوق و اعتماد نيستند و نبض مبارك به دست ايشان است . و واقعا در معالجات دم عيسى و برء الساعه‌ى محمد زكريا دارند . بندگان اقدس همايونى ، روحنا فداه ، طورى به دانش و تدبيرات و رأى ايشان معتقدند ، كه هرچه به عرض رسانند پذيرفته است ؛ و هرچه بخواهند ، مرحمت مىشود . در عقل و دانش ايشان بسى اثرها است . مشاراليه از وزراى بزرگ دولت مىباشند ؛ بلكه ، « صدراعظم تراش » هستند . - بعدها اشاره‌يى به كارهاى ايشان خواهد شد .\r\nپس از عزل صدارت ، تغييرات در مناصب و مشاغل داده شد ؛ بعضى معزول و برخى منصوب گشتند . تغيير و تبديل هر اداره و هر وزارتخانه ، با شرح اعطاء امتيازات و القاب ، مختصرا به‌طور فهرست در آخر وقايع اين سال نوشته مىشود ؛ لكن ، شرح حال و منصب اين چند نفر وزير بزرگ ، كه قائمه‌ى دولت و دعامه‌ى سلطنت هستند و كارهاى عمده‌ى دولتى به اين وزارتخانه‌ها راجع است ، لازم بود كه در اين صفحات نوشته شود : تا پس از اين به هر وزارتخانه‌يى كه اشاره مىشود ، مطلب معلوم باشد و خوانندگان از روى علم و بصيرت درك نكات كنند .\r\nخاطر مهرمظاهر مبارك شاهانه كه از تعيين وزراء و ترتيب ادارات ، كه باعث آرايش بلاد و آسايش عباد است ، فراغتى يافت و در كارها سر و سامانى پيدا شد ، روز شنبه بيست و دويم شهر جمادى الآخر ، به عزم تفرج و اقامت دوشنبه از دار الخلافه‌ى تهران تشريف‌فرماى قصر دوشان تپه شده ؛ روز دوشنبه بيست و چهارم ، هنگام عصر ، باز به مركز سلطنت عظما رجعت فرمودند . و نيز ، روز بيست و هشتم اين ماه ، بندگان اقدس ظل اللهى عزيمت شكار فرموده ، تشريف‌فرماى دوشان تپه شدند . در آن‌روز ، يك قوچ چهارده ساله‌ى ضخيم الجثه‌ى عظيم البنيه ، از مسافت بعيد ، به دست مبارك صيد فرموده ؛ هنگام عصر ، به شهر دارالخلافه مراجعت فرمودند .\r\nروز دوشنبه ، غره‌ى شهر رجب كه روز تعطيل ادارات دولتى است ، از اول روز ، بندگان اقدس شهريارى ، روحنا فداه ، به عزم تفرج و شكار سوار شده ، به طرف دوشان‌تپه حركت فرمودند . شكارچيان خبر آوردند كه پلنگى در شكارگاه دوشان تپه پديد آمده است . اعليحضرت اقدس شهريارى ، روحنا فداه ، به محلى كه پلنگ بود تشريف برده ؛ پلنگ از هياهو و ازدحام سواران ، از سوراخى كه پناه بدان برده بود بيرون آمده ، آهنگ فرار نمود . بندگان اقدس همايون ، از سيصد قدم مسافت ، تير تفنگ را به پلنگ رها فرمودند . تير تفنگ پلنگ را از پا درآورد . و اين اولين پلنگى\r\n\r\n","description":"","footnote":"","page_name":" 56 ","page_number":80},
  {"content":"\r\n\r\nبود كه صيد شصت همايون گرديد . بندگان اقدس همايون بعد از شكار ، مراجعت به قصر دوشان تپه كرده ؛ مبلغ و مقدار خطيرى ، نقدا و جنسا ، مقررى و مرسوم و عطيه و انعام به مستحقين خدام ركابى مبذول داشتند . هنگام عصر ، به مقر خلافت عظما و شهر دارالخلافه مراجعت فرمودند .\r\nغلامحسين خان امين خلوت ، وزير مخصوص ، پسر مرحوم ميرزا هاشم خان امين الدوله ، كه سال‌هاى دراز عرايض وزارتخانه‌ها و عموم مردم را او به حضور شاهنشاه شهيد سعيد برده ، جواب صادر مىكرد و چندى هم باز در دوره‌ى اين سلطنت عظما به تحريرات حضورى و اصدار جواب عرايض مىپرداخت ؛ در اين اوقات كه شغل ايشان به جناب وكيل الملك وزير خلوت واگذار شد ، منصب جليل وزارت دربار اعظم ، كه از وزارت‌هاى معظمه‌ى مهمه است ، به عهده‌ى كفايت ايشان مفوض گرديد .\r\nاز طرف دولت چهار هزار تومان محل به جهت خرج سفره‌ى اين مجلس معين شد . روزها وزير دربار اعظم در اين مجلس نشسته ؛ وزراى دولت در اين محفل حاضر مىشدند و به اصلاح كارها مىپرداختند . وجود هر وزيرى كه در اين مجلس ضرورت داشت ، جناب امين خلوت ، وزير دربار اعظم ، رقعه نوشته او را حاضر مىكرد كه در يك مقوله‌يى سؤال و جواب شود . چند ماهى كه اين مجلس داير بود و هر روز وزراء حاضر مىشدند ، الحق ، كارها خوب مىگذشت و اختلاف حساب حكام و ساير امور مهمه در اين مجلس رفع مىشد . كار از روى قانون مىگذشت : يك مسئله كه طرح مىشد ، وزراء رأى خود را در پاى ورقه مىنوشتند و اظهار مىنمودند كه بايد در اين مسئله اين‌طور رفتار كرد . آن‌وقت ، وزير دربار اعظم راپرت مجلس را به خاكپاى مبارك مىفرستاد ؛ به شرف صحه و امضاء شاهانه مىرسيد . آن‌وقت ، از همان قرار اجراء مىيافت .\r\nشب شنبه ، سيزدهم رجب المرجب كه شب عيد ولادت سراسر سعادت حضرت امام المتقين ، امير المؤمنين على عليه السلام است ، به رسم مقرر ، به امر دولت در ميدان جلوس در شمس العماره و خيابان ناصريه چراغان مفصل و آتشبازى نمودند و تمام شهر دار الخلافه را اهالى آذين بسته ، چراغان كردند . روز عيد ، مجلس سلام عام در پيشگاه تالار جنب بريليان شرف انعقاد يافت . شاهزاده جهانسوز ميرزا امير نويان شرف مخاطبت خاص داشتند . يك صد و ده تير توپ ، به عدد اسم مبارك على ، عليه السلام ، از توپخانه‌ى مباركه شليك كردند .\r\nروز دوشنبه پانزدهم رجب ، بندگان اعليحضرت اقدس شهريارى ، خلد اللّه دولته ، پنج ساعت به غروب مانده ، به عزم ديدن كارخانجات و ملاحظه‌ى انبارهاى ذخاير و مهمات قشونى ، تشريف‌فرماى قورخانه شدند . شاهزاده‌ى معظم ، فرمانفرما سالار لشگر ، وزير جنگ ، و ناصر الملك ، وزير قورخانه‌ى مباركه ، حاضر بودند و مراسم تشريفات را مرعى داشتند . بندگان اقدس همايون بعد از ملاحظه‌ى كارخانجات و انبارها ، به جهت تكميل صنايع ، بعضى دستورالعمل‌هاى كافى دادند ؛ و چهار ساعت به غروب مانده ، از قورخانه به ميدان مشق تشريف بردند . قشون ظفر نمون ، از قرار تفصيل ، در ميدان حاضر بودند ؛ انتظار تشريف‌فرمايى موكب فيروزى كوكب شهريارى را داشتند : -\r\n\r\n","description":"","footnote":"","page_name":" 57 ","page_number":81},
  {"content":"\r\n\r\nتوپخانه‌ى قديم : سه باطرى ؛ توپخانه‌ى طرح جديد كوهستانى و زنبورك‌خانه : سه باطرى ؛ شاگردان مدرسه‌ى نظامى ؛ گارد نصرت ؛ فوج اول خاصه ؛ فوج چهارم تبريزى ؛ فوج مخبران شقاقى ؛ فوج سوادكوهى ؛ فوج مخصوص ؛ فوج قزوين ؛ فوج ملاير ؛ سواره‌ى طالش ؛ سواره‌ى بختيارى ؛ بريگاد قزاق با توپخانه .\r\nامر قدر قدر همايونى صادر شد كه خود شاهزاده‌ى معظم ، فرمانفرما سالار لشگر ، وزير جنگ ، به فرمان دادن و « كماندانى » خودشان يكى از افواج را در پيشگاه حضور مبارك مشق دهند . نواب معظم فوج مخصوص را حاضر و به چندين حركات نظامى ، نتيجه‌ى اطلاعاتى را كه از زمان تابين تاكنون در فنون نظامى متحمل بوده ، به عرض ظهور آورده ؛ فوق‌العاده مورد تحسينات خاصه‌ى ملوكانه و مايه‌ى تعجب اهالى نظام گرديدند . توپخانه‌ى مباركه هم برحسب امر همايون ، به فرماندهى محمد صادق خان امير توپخانه ، مشغول مشق شدند و مورد تحسين گشتند . توپخانه‌ى قزاق هم ، به دستورالعمل كلنل « كاسا كوفسكى » ، رئيس بريگاد سواره‌ى قزاق ، چند حركت مشق نمودند ؛ چالاكى و مهارت حركات آن‌ها پسند خاطر مبارك افتاد . در اين‌روز ، نظر به كمال خشنودى خاطر همايون از محاسن خدمات شاهزاده فرمانفرما سالار لشگر ، وزير جنگ ، در انتظامات قشون ، يك قطعه نشان تمثال همايون مكلل به الماس ممتاز و يك رشته‌ى حمايل آبى مخصوص آن ، كه از امتيازات اوليه است ، درباره‌ى نواب معظم اعطاء و مرحمت شد . و محض تشويق افراد عساكر حاضر در ميدان ، دو هزار و ششصد و پنجاه تومان به رسم انعام درباره‌ى آن‌ها مبذول گشت .\r\nچون ، در اين‌روز ، موكب فيروز خسروانى براى تفرج و شكار عازم تشريف‌فرمايى به دوشان تپه و نخجيرگاه جاجرود بود ، بندگان اقدس همايون از ميدان مشق به صوب دوشان تپه حركت فرمودند . پس از چند شب اقامت در دوشان تپه ، از آنجا تشريف‌فرماى جاجرود شدند ؛ و پس از چند شبى ، به دارالخلافه‌ى باهره تشريف‌فرما شدند .\r\nروز سوم شهر شعبان المعظم كه مقارن روز ولادت حضرت خامس آل عبا ، عليه آلاف التحيه و الثنا ، است ، بندگان اعليحضرت اقدس شهريارى ، روحنا فداه ، اين روز را عيد گرفتند ؛ مراسم جشن فراهم آوردند و سلام خاص در حضور همايونى منعقد گرديد .\r\nو شب اين روز را به امر دولت در خيابان ناصريه و ميدان جلوى سر در مبارك شمس العماره ، اسباب جشن و سور فراهم آورده ، آتشبازى و چراغانى مفصل و باشكوه نمودند . و اين اول عيدى است كه بندگان اقدس همايون ، روحنا فداه ، مثل ساير اعياد متبركه‌ى اسلامى ، اسباب جشن آن را فراهم كرده و به مجلس سلام جلوس فرمودند .\r\nشب سه‌شنبه ، پانزدهم شهر شعبان كه شب عيد ميلاد حضرت خاتم الاوصياء ، امام العصر و صاحب الامر ، مهدى بن حسن العسكرى ، عجل اللّه فرجه ، است ، به رسم معمول در خيابان باب همايون از طرف دولت به مراسم جشن قيام شده ، چراغان و آتشبازى كامل نمودند . روز عيد سعيد هم ، بعد از ظهر ، سلام عام در پيشگاه تالار حوض بلور شرف انعقاد يافت . بعد از انقضاء سلام ، افواج قاهره به قانون نظامى دفيله كرده ، از حضور مبارك گذشتند .\r\n\r\n","description":"","footnote":"","page_name":" 58 ","page_number":82},
  {"content":"\r\n\r\nدر اين ايام ، كه موقع تجدد سال اهل اروپ و در واقع مثل عيد نوروز است ، بندگان اعليحضرت شهريارى ، روحنا فداه ، تلگرافات تبريك و تهنيت به امپراطوران و سلاطين عظيم الشأن و روساى جمهورى هر دولتى فرستاده ؛ جواب‌هاى شكرآميز از هر كدام رسيد كه در « روزنامه‌ى ايران » شرح آن‌ها مندرج است .\r\nدر اين ايام ، شاهزاده روح اللّه ميرزاى نصرت السلطنه ، خازن مهر مهر آثار همايون و رئيس خلوت مباركه ، از حكومت دارالخلافه‌ى تهران معاف شده ؛ حكومت تهران به تقويت و استدعاى نواب شاهزاده فرمانفرما سالار لشگر ، وزير جنگ ، به عهده‌ى كفايت و لياقت شاهزاده سلطان حسين ميرزاى نير الدوله ، فرزند مرحوم نير الدوله بن خاقان مغفور فتحعلى شاه ، طاب ثراه ، مفوض گرديد . و محض تكميل مرحمت خسروانه حكومت نيشابور را ، كما فى السابق ، به عهده‌ى اميرزاده فتح السلطنه ، فرزند ايشان ، واگذار فرمودند . جناب ميرزا شفيع خان مستشار الملك ، وزير تهران ، رتبه‌ى خود را بالاتر ديده ، در تغيير اين حكومت ، از وزارت تهران استعفا كرد ؛ وزارت تهران به عهده‌ى ميرزا على رضاى سبزوارى ، مستوفى اول ، مشير الممالك كه سال‌هاى دراز پيشكارى و حكومت بعضى از ولايات خراسان را داشته مفوض آمد . تمام كارها از ابتدا از طرف حكومت با ايشان بود ؛ ولى ، چون مشاراليه اهل هرج‌ومرج و بستن و كشتن و مداخل كردن نيست و هميشه به راست‌روى قدم زده ، از مداخله به كار عارض و معروض كناره جسته ، فقط به وصول ماليات و صدور بروات و رسانيدن حقوق مردمان پرداخت .\r\nلكن ، خود شاهزاده نير الدوله بعضى از اجزاء كه تحصيل فايده قصدشان بود به كار گماشته ، انواع و اقسام تعديات كردند : از خباز و قصاب ، كه به هيچ‌وجه ماليات نداشتند و از اداى ماليات در اين عهد معاف شده بودند ، تعارفات و تفاوت عمل‌ها گرفت ؛ و آن‌ها نيز به اين پشت‌گرمى نرخ نان و گوشت را بالا بردند ؛ مثل زمانى كه در سابق ماليات و تعارف حكومتى مىدادند ، نرخ نان و گوشت را بالا بردند . از هر بار گندمى كه وارد ميدان مىشد ، بدعتى گذاشتند : بارى يك قران گماشته‌ى او مىگرفت . و محض مداخل ، بره كشتن را در بهار موقوف كرد ؛ به عنوان اينكه ، بره‌ها بزرگ شوند و كشته گردند و گوشت زياد شود . كسى بره نمىكشت و در بهار كسى گوشت بره نخورد . و او جريمه‌ها كرد و از اين كار فايده‌ها برد . در دكان قصابان ، گوشت آويزان نمىكردند ؛ كه مردم حريص شده ، اگر گوشتى در دكان قصابى ببينند ، به قيمت گران بخرند و دم نزنند . با آنكه اين شاهزاده چندان شأن و تشخص نداشت و از شاهزادگان نمره‌ى چهارم محسوب مىشد ، و از سابق هم نوكرى و چاكرى مخصوص به اين سلطنت عظما نداشته است كه مغرور به خدمت خود باشد و مردم از او ملاحظه كنند ؛ لكن ، به عاملى و پختگى ، چنان آتش برافروخت و چندان فايده برد كه در عمر خود اين گونه خوشبختى براى خود تصور نمىكرد . عجب در اين است كه اين مرد ، در حكومت سابق نيشابور خود ، چنان به درستى معروف و موصوف بود كه خود من مكرر او را در مجالس ضرب المثل مىساختم ، ولى ، در حكومت تهران چنان بدنامى بار آورد كه خود من ، بدون آنكه از او يا رب النوع او اذيت ديده باشم ، بىاختيارم كه سيئآت اعمال او را\r\n\r\n","description":"","footnote":"","page_name":" 59 ","page_number":83},
  {"content":"\r\n\r\nبنگارم : كه سرمشق ساير ابناء روزگار شده ، بدانند كه بايد ظلم و تعدى نكرد تا گرفتار لعن و طعن و شتم و ذم نشوند . خلاصه ، پس از چندى معزول خواهد شد ؛ كه شرح آن ان شاء اللّه نوشته خواهد گشت .\r\nدر ماه مبارك رمضان ، با وجود كسالت روزه ، بندگان اقدس همايونى ، روحنا فداه ، از رسيدگى به جلايل امور دولتى و امضاء احكام سلطنتى اظهار كسالت نفرموده ، همواره درصدد آسايش عباد و قضاء حوائج انام بودند . وزارتخانه‌هاى جليله و دواير در اين ماه مبارك ، از عصر تا شش پنج ساعت از شب گذشته ، دائر ؛ وزراء عظام و امراء فخام و صاحبان ادارات ، با حضور اجزاء لازمه ، مشغول اجراء امور دولتى هستند .\r\nچون ، براى اعلام سلطنت سنيه‌ى همايونى لازم بود ، حسب الرسم ، مأمورى مخصوص از رجال دولت و اعيان مملكت ، كه مربوط به رسم و قانون اروپ باشد و از عهده‌ى سفارت كبراى فوق العاده برآيد ، مأمور دربار بعضى از دول معظمه‌ى متحابه‌ى اروپ شود ؛ لهذا ، برحسب انتخاب و اراده‌ى خاصه‌ى شخص اقدس همايون ، ميرزا ابو القاسم خان ناصر الملك ، مترجم حضور همايون ، كه وزارت قورخانه جزء اداره‌ى ايشان است و در زبان خارجه و فن و ديپلوماسى محل وثوق و اعتماد است ، اين ايام از دربار همايون با اجزاء مخصوصه ، كه براى هيأت اين سفارت كبرا مقرر شده است ، مأمور گرديدند تا در دربار معظمه‌ى مفصله‌ى ذيل مراسم اين مأموريت را به انجام رسانند :\r\nدولت عثمانى ؛ دولت روس ؛ دولت انگليس ؛ دولت فرانسه ؛ دولت بلژيك ؛ و دولت هلاند .\r\nدر اين اواخر ماه رمضان المبارك ، دستخطى به جناب ميرزا فضل اللّه خان وكيل الملك ، وزير خلوت ، شرف صدور يافت كه : هر روزى را از براى خواندن عرايض يك وزارتخانه يا دو اداره تعيين فرموده‌اند ؛ كه وزراء تكليف كار را بدانند و راپرت مطالب خود را در روز معين بفرستند . از همين دستخط مبارك ، بر آيندگان و خوانندگان اين تاريخ ، معلوم خواهد شد كه ذات اقدس و وجود مقدس اين شاهنشاه ايران پناه چقدر و چه اندازه مشغول كار و زحمت است ؛ كه رعايا آسوده باشند و كارهاشان به عهده‌ى تعويق نيفتد .\r\nآنى از رسيدگى به امور دولتى و خواندن عرايض و دستورالعمل دادن كارها فراغت ندارند . چون ديگر شاهان گذشته ، به تعطيل و لهو و لعب نمىپردازند و همواره وجود مبارك را به اصلاح امور مشغول مىسازند . صورت دستخط مبارك از قرار ذيل است :\r\n« وزير خلوت ! ترتيب درستى در امر عريضجات و تحريرات وزراء و دوائر و غيره لازم است كه نوشتجات هر وزارتخانه در يك روز معين تقديم حضور شده ، قرائت و احكام آن مرتب صادر شود . لهذا ، روزهاى هفته را اين‌طور قسمت مىفرمائيم كه :\r\nهريك از روزها مخصوص يك وزارتخانه باشد و ديگر در آن روز نوشتجات متفرقه خوانده نشود . مىبايست شرح اين دستخط مبارك را به تمام وزارتخانه‌ها ابلاغ نمايد .\r\nروز شنبه : كليه‌ى عرايض و تحريرات وزارت خارجه ؛ روز يكشنبه : كليه‌ى راپرت و عرايض وزارت جنگ و وزارت ماليه ؛ روز دوشنبه : تعطيل است ؛ روز سه‌شنبه :\r\nعرايض و مطالب وزارت داخله ، با آنچه تلگراف‌هاى ولايات باشد ؛ روز چهارشنبه :\r\nراپرت و عريضجات وزارت عدليه و تجارت و حكومت دارالخلافه ، و آنچه از\r\n\r\n","description":"","footnote":"","page_name":" 60 ","page_number":84},
  {"content":"\r\n\r\nتلگراف‌هاى ولايات كه مقدور شود ؛ روز پنجشنبه : عريضجات متظلمين و آنچه متفرقه باشد ؛ جمعه : تعطيل است . روزها ، بعد از آنكه از اندرون تشريف‌فرماى بيرونى مىشويم ، قبل از ناهار ، كاغذخوانى خواهد شد ؛ و در موقع كاغذخوانى ، كسى بدون احضار حق شرفيابى نخواهد داشت . چنان كه جداگانه مقرر فرموده‌ايم ، مسئول اين اداره شخص شما مىباشيد و تمام نوشتجات و عرايض به توسط شما به حضور رسيده و احكام آن صادر مىشود . شهر رمضان المبارك 1314 . »\r\nروز جمعه ، غره‌ى شهر شوال المكرم كه عيد فطر بود ، به واسطه‌ى آمدن باران انعقاد سلام عام در پيشگاه حضور باهر النور همايونى خالى از اشكال و زحمت نبود ؛ لهذا ، به انعقاد سلام امر نشد ، فقط در دربار بعضى آداب و رسوم معموله مرعى گرديد .\r\nروز شنبه ، شانزدهم شوال المكرم كه بعد از گذشتن پنج ساعت و بيست و شش دقيقه از طلوع آفتاب ، به حساب زيج هندى ، خورشيد به نقطه‌ى اعتدال رسيده ، از برج حوت به برج حمل تحويل مىشود ؛ سلام خاص تحويل در تالار موزه‌ى مباركه شرف انعقاد يافت . بعضى از علماء دارالخلافه و شاهنشاهزادگان عظام و شاهزادگان كرام و وزراء و امراء و مستوفيان و بعضى لشگرنويسان و خدام دربار دولت ، كه زياده از هزار و دويست نفر بودند ، هر دسته‌يى با البسه‌ى رسميه خود در تالار موزه حاضر و ايستاده بودند . بندگان اقدس همايون ، با آنكه كسالت مزاج داشتند ، با فر فريدون و حشمت جمشيد در بالاى صندلى جلوس فرموده ؛ سينىهاى عيدى را به حضور آوردند كه تمام اين هزار و دويست نفر دسته به دسته به جلو آمده ، هريك از دست مبارك كيسه‌ى عيدى گرفتند . كيسه‌هاى شاهزادگان هم پول زرد داشت و هم پول سفيد . ولى ، كيسه‌ى ساير طبقات منحصر به پول سفيد بود ؛ كه هر كيسه‌يى موازى سه تومان شاهى سفيد داشت .\r\nشاهزاده جهانسوز ميرزا امير نويان به شرف مخاطبت خاص قرين اختصاص داشتند . در اين مجلس سلام روحى و نظمى ديدم كه در سلام‌هاى سابق عيد نوروز نديده بودم .\r\nشب يكشنبه ، هفدهم كه اول شب عيد نوروز بود ، به رسم مقرر ، در خيابان باب همايون و جلوى سر در مبارك الماسيه اساس جشن برپا گرديده ، چراغان و آتشبازى مفصل نمودند .\r\nروز يكشنبه ، هفدهم نيز مراسم جشن و تهنيت عيد نوروز در دربار مهيا شده ؛ هنگام ظهر ، امر به انعقاد سلام عام رفت . قبل از تشكيل سلام عام ، سفراى كبار و وزراى مختار دول خارجه ، مقيمين دارالخلافه‌ى تهران ، براى عرض تبريك و تهنيت كه حاجى ميرزا محسن خان مشير الدوله ، وزير خارجه ، نيز رسما شرف‌اندوز بودند ، به اتفاق ظهير الدوله ، وزير تشريفات و ايشيك آقاسىباشى ، شرفياب حضور مبارك شده ؛ ملنيف پاشا ، سفير كبير دولت عليه‌ى عثمانى ، - كه « دوين » يعنى اقدم سفراء هستند - از جانب هيأت « كر ديپلوماتيك » تهنيت عيد سعيد را به عرض رسانيده ؛ بندگان اعليحضرت اقدس همايون شهريارى ، خلد اللّه ملكه ، جواب مرحمت‌آميزى نسبت به سفراء عز تقرير دادند و ايشان رخصت مراجعت يافتند ، معاودت نمودند .\r\nپس از آن ، سلام عام در پيشگاه تالار معروف به حوض بلور جنب بريليان كه\r\n\r\n","description":"","footnote":"","page_name":" 61 ","page_number":85},
  {"content":"\r\n\r\nبه فر جلوس همايونى زينت داشت ، منعقد شد . شاهزادگان عظام و وزراى فخام و مستوفيان كرام و طبقات خدام با احتشام ، از اهل قلم و اهالى نظام و اعضاء وزارتخانه‌ها ، با البسه‌ى رسميه به شرف حضور مبارك نايل شدند . و باز شاهزاده جهانسوز ميرزا امير نويان ، حسب المقرر ، شرف مخاطبت داشتند . ساير مراسم مقرره‌ى سلام عام ، از شليك توپ و غيره ، به‌عمل آمد ، و بعد از انقضاى سلام ، قشون حاضر در اين سلام ، با انتظامى تمام ، « دفيله » كرده ، از حضور مبارك گذشتند .\r\n« دوين » لفظ فرانسه است ؛ يعنى : اقدم . اينكه در اين سلام سفراء ، اختيار نطق با سفير كبير عثمانى مىشود ، از آن جهت است كه در علم حقوق ملل و دول ، قاعده‌يى ترتيب داده‌اند كه از آن قرار رفتار كرده ، مشاجره و منازعه واقع نشود : مثلا ، در يك دولتى كه چند سفير از سفراى خارجه هستند ، هريك از آن‌ها مىخواهند كه در مجلس سلام يا مجلس ميهمانى دولتى بر يكديگر مقدم باشند و هر كدام دليلى بر برترى خود دارند . محض رفع اختلاف ، قرار بر اين است : هر سفيرى كه قدمت توقفش در آن دولت بيشتر از ساير سفرا است ، او مقدم باشد و صندلى او در ميهمانىهاى دولتى نمره‌ى اول گردد ؛ اگرچه دولت متبوعه‌ى آن سفير كوچك و پست‌تر از ساير دول باشد . مثلا ، سفير بلژيك يا هولاند ده سال است كه به ايران آمده و تغيير نكرده و به جاى او سفيرى ديگر فرستاده نشده است . ولى ، سفير روس يا انگليس يا عثمانى ، كه ارفع از دولت بلژيك است ، عوض شده ، سفير چهار ساله يا پنجساله يا يك ساله در اينجا فرستاده شده‌اند . در اين صورت ، حق تقدم و بالانشينى و نطق به حضور مبارك شاهانه با سفير بلژيك است . و همچنين تقديم و تأخير سلاطين را كه در يك مجلس جمع شوند ، بر اين قرار داده‌اند كه دودمان هر سلطانى كه بيشتر از زمان ديگران سلطنت كرده است ، آن سلطان مقدم بر همه نشيند و محترمتر باشد ؛ اگرچه دولت او مغلوب يا ضعيف به نظر آيد . چنان كه ، امروز دولت آلمان و روس و انگليس ، از هر حيث ، بر ساير دول مقدم هستند ، ولى پادشاهان ممالك كه در يك مجلس جمع شده‌اند ، سلطان عثمانى بر جميع سلاطين مقدم مىنشيند ؛ از آنكه ، دودمان عثمانى غازى نسلا بعد نسل در روم سلطنت كرده و پادشاهى از اين طايفه به طايفه‌ى ديگر نرسيده ، و چندين سال است كه اين طايفه سلطنت دارند ؛ لكن ، دودمان ساير سلاطين ، مثل دودمان عثمان غازى در سلطنت امتداد زمان نداشته‌اند .\r\nروز دوشنبه ، هيجدهم كه سوم عيد سعيد بود ، تمام شاهزادگان عظام و اميرزادگان كرام ، بالاختصاص ، بار حضور يافته ؛ شرف اندوز آستان همايون گرديدند و از مراحم و الطاف كامله‌ى شهريارى بهره‌مند و سربلند شدند .\r\nروز سه‌شنبه ، نوزدهم بندگان اقدس شهريارى ، خلد اللّه عيشه ، هنگام ظهر ، به بالاخانه‌ى سر در تشريف‌فرما شده ، ساعتى به سلام عام نشستند و بعضى اسباب سور و طرب در سر در حاضر كرده بودند ؛ و اهالى دارالخلافه ، از كسبه و غيرهم ، در ميدان ارك حاضر شده ، به زيارت جمال مبارك نائل گشتند ؛ و مبلغى خطير شاهى و اشرفى به پهلوانان و بازيگران ، كه در پائين كشتى مىگرفتند و ميل‌بازى مىكردند ، بذل و مرحمت فرمودند و از آن پس رجعت به سراى سلطنت عظما كردند .\r\n\r\n","description":"","footnote":"","page_name":" 62 ","page_number":86},
  {"content":"\r\n\r\nدر اين ايام عيد نوروز ، از بعضى سلاطين اروپ و رؤساى جمهورى بعضى تلگرافات تبريك و تهنيت رسيد ؛ و از طرف قرين الشرف همايونى جوابى اعطاء و اخبار گرديد .\r\nو ما همان تلگراف تبريك اعليحضرت گليوم ، امپراطور كل ممالك آلمان و پادشاه پروس ، را با جواب آن در اينجا مىنگاريم : -\r\n« تجدد عيد سعيد نوروز ، براى من موقع خوشى است كه مراتب ادعيه و تهنيت‌هاى خالصانه‌ى خود را براى سعادت كامل و اقبال دائمى ممالك ايران ، به اعليحضرت شاهنشاهى اظهار و تجديد نمايم . گليوم . »\r\nجواب اعليحضرت شاهنشاهى به امپراطور آلمان و پروس از قرار ذيل است : -\r\n« از جهت ادعيه‌ى خيريه‌يى كه اعليحضرت امپراطورى ، از روى تلطف ، در موقع عيد نوروز اظهار فرموده بودند ، كمال تشكر را به هم رسانيده ؛ من نيز ادعيه‌ى خالصانه براى سعادت آن اعليحضرت و اقبال ممالكشان مىنمايم . مظفر الدين . »\r\nدر اواخر شوال ، جناب على قلى خان مخبر الدوله از وزارت داخله استعفا جست .\r\nبه واسطه‌ى مداخله‌ى شاهزاده فرمانفرما ، وزير جنگ ، به تمام امور و بعضى محظورات ديگر ، وزير داخله ديگر به كارى دخالت نكرد و در كمال احترام خود را كنار كشيد .\r\nو مرتضى خان صنيع الدوله ، وزير خزانه ، فرزند ايشان ، هم از خدمت خزانه استعفا كرد ؛ در حالتى كه ، هر قدر پول از گمرك و ولايات رسيده بود ، به ارباب حقوق رسانيده ؛ به علاوه ، هفتاد هزار تومان هم از جيب خود داده بود كه از دولت طلبكار شد كه بعد طلب او را دولت پرداخت . كمال درستى را در عمل خزانه به خرج داد و حقوق مردم را خوب رسانيد . برات خريدن و تومانى چهار هزار از مردم كم كردن ، از اين وزير خزانه ديده نشد .\r\nروز جمعه ، بيست و دويم شوال بندگان اقدس همايون ، به عزم تفرج و شكار و اقامت چند شبه ، از مقر سلطنت عظما تشريف‌فرماى دوشان تپه شدند . مجلس دربار اعظم ، همه روزه ، با كمال انتظام ، براى اجراء امور دولت و اصلاح كارهاى مملكت داير ؛ امين خلوت ، وزير دربار اعظم ، همه‌روزه ، با ساير وزراء فخام - سواى دوشنبه و جمعه - در مجلس حاضر بوده ، به فيصل مهمات مىپرداختند .\r\nجناب ميرزا على خان امين الدوله ، كه متجاوز از هفت ماه به وزارت و پيشكارى كل مملكت آذربايجان منصوب و برقرار بودند ، ايشان را به دربار همايون احضار فرمودند .\r\nدر اواخر اين ماه ، از آذربايجان به دار الخلافه‌ى تهران وارد شده ؛ لدى الورود ، شرف اندوز حضور مبارك و مشمول مراحم كامله‌ى شهريارى آمدند . وزارت و پيشكارى مملكت آذربايجان ، كه از مشاغل خطيره است ، به جناب حسن على خان اميرنظام ، والى و حكمران كرمانشاهان و كردستان و گروس و غيره ، واگذار شد . و ايشان سال‌هاى سابق هم به اين خدمت خطير و منصب نبيل مسبوق بوده ، در كمال كاردانى و كياست و تدبير و سياست رفتار مىكردند . همين ايام ، جناب ايشان از كرمانشاهان عزيمت آذربايجان نمودند و حاجى ظهير الملك ، امير تومان ، را به سمت نيابت ايالت در كرمانشاهان منصوب نمودند . چون هميشه‌ى اوقات رفع نواقص و اصلاح امور و تكميل اسباب ، از خيالات\r\n\r\n","description":"","footnote":"","page_name":" 63 ","page_number":87},
  {"content":"\r\n\r\nمكنونه‌ى اعليحضرت اقدس شهريارى ، روحنا فداه ، است ؛ لهذا ، در اين ايام ، رأى مبارك بر نصب جناب ميرزا على خان امين الدوله و رياست ايشان به مجلس وزراء دربار دولت اقتضا فرمود تا سكته و تعطيلى در كارها فراهم نيايد .\r\nروز سه‌شنبه ، سوم ذى القعده الحرام امين خلوت ، وزير دربار اعظم ، برحسب امر قدر قدر همايونى ، شاهزادگان عظام و وزراء فخام دربار گردون‌مدار را اعلام و اخبار ؛ و مجلس دربار را منعقد نمودند . شيرينى و شربت حاضر كردند . وقتى كه شاهزادگان و وزراء دربار حضور داشتند ، وكيل الملك ، وزير خلوت همايون ، شرح دستخط آفتاب نقط مبارك را ، در حالتى كه همگى ايستاده بودند ، قرائت نمودند . و بعد ، تمام شاهزادگان و وزراء به حضور همايون مشرف گرديده ؛ بندگان اقدس همايون ، شفاها ، نيز بعضى فرمايشات و تأكيدات در تنظيم و ترتيب امور به جناب امين الدوله كردند . صورت دستخط مبارك دولتى از قرار ذيل است : -\r\n« امين الدوله ! اعتماد خاطر ما به سوابق معلومات شما و اطمينانى كه به غيرت و دولتخواهى شما هميشه داشته‌ايم ، سبب احضار شما به دربار دولت شد ؛ و اين است كه بلاتأخير ، تكليف شما را در اين دستخط تصريح مىفرمائيم . امروز ، مقام شما در پيشگاه همايون ما همان است كه در زمان شاهنشاه شهيد سعيد ، انار الله برهانه ، نايل بوديد .\r\nرياست مجلس وزراء به عهده‌ى شما است ، و به اقتضاى اين تكليف ، بايد همه روزه در دايره‌ى مخصوص خود حاضر خدمت بوده ، با حضور وزراء مسئول دولت ، به رفع نواقص و تنظيم قواعد وزارتخانه‌ها مشغول شده ؛ اولا ، شرايط استقلال و مسئوليت وزراء را ، به آن طورى كه براى هيچ‌يك عذر و بهانه‌يى نماند ، ترتيب داده ، حقوق و وظايف هر دايره را محفوظ داريد ؛ ثانيا ، در امور اصلى و اساسى دولت ، كه هنوز فرصت اصلاحات لازمه نشده است ، به اتفاق وزراى مسئول اقدامات سريعه بشود .\r\nهمچنين ، در امور حكام ممالك محروسه و مطالب و مهماتى كه راجع به ايالات است ، معجلا ترتيبات صحيحه داده ، نگذاريد تأخير و ابهام مطالب و اظهارات حكام و كارگزاران ولايات ، مورث اختلال اعمال مملكت شود . و نيز آنچه را كه موقوف به عرض حضور ما است ؛ مخصوصا ، به توسط وكيل الملك ، وزير خلوت ، در تحت ترتيب درست مقرر داشته ، به عرض برسانيد كه تداخل اشغال غير لازم به امور فوتى و ناگزير سكته ندهد . صحت احكام و اسناد بروات دولتى را وجهه‌ى ذمت خود شمرده ، مراقبت اين امر مهم را از نظر وقت خود دور نگذاريد . حفظ انتظام و حصول نتيجه‌ى منتظره را از مجلس دربار ، و سرعت جريان مقررات همايونى را كه به آن مجلس حواله مىشود ، لازم دانسته ، موجبات آن را مرعى داريد . در به موقع رسيدن اقساط ديوانى به خزانه و ترتيب خزانه ، كه يكى از مسائل مهمه‌ى دولت است ، فرو گذار نكنيد ؛ و در انتظام و توفير حمل گمركات و تكثير منافع دولت ، مطلقا جهد بليغ نمائيد . شهر شوال 1314 . »\r\nدر صدر اين دستخط مبارك دولتى ، دستخط مخصوص سلطنتى ، به خط مبارك ، از قرار ذيل مرقوم شده است : -\r\n« امين الدوله ! ان شاء الله الرحمن ، بايد چنان مواظبت در اين فقرات بكنيد كه ، من حيث المجموع ، خاطر ما را آسوده نمائيد و امورات را مرتب نمائيد كه به هيچ\r\n\r\n","description":"","footnote":"","page_name":" 64 ","page_number":88},
  {"content":"\r\n\r\nوجه نگرانى براى ما حاصل نشود . حقيقت اين است كه خود شما هم قسمى تربيت شده‌ايد كه از هر جهت شايسته‌ى التفات هستيد . فى شهر شوال 1314 . »\r\nوزارت داخله كه از پيش استعفا داده بود ؛ وزارت دربار اعظم هم كه روزها در دربار نشسته ، به اتفاق و رأى و مشورت وزراء كارها را فيصل مىداد ، آن هم با اين ترتيب اضمحلال يافت و تحليل رفت . كارهاى دولتى و عزل و نصب حكام و رسيدگى به امور جميع وزارتخانه‌ها ، كشورى و لشگرى ، داخله و خارجه ، به عهده‌ى شخص امين الدوله شد كه لفظا هنوز صدراعظم به او گفته نشده ؛ لكن ، كار صدارت به او تفويض است و او را در خطابات و عنوانات ، « وزير اعظم » مىنگارند .\r\nفرق « وزير اعظم » و « صدراعظم » اين است كه : هردو كارشان مثل هم است ؛ ولى ، وزارت عظما مثل « وزارت تنفيذى » است كه چندان از خود نمىتواند اظهار رأى و قدرت كند و بعضى تغيير و تبديلات بزرگ بدهد ؛ فقط ، عرض را به خاكپاى مبارك كرده ، هرچه امر و حكم سلطانى باشد ، آن را نفوذ مىدهد و اجراء مىدارد . ولى ، صدارت عظما مثل « وزارت تفويضى » است كه هرچه هست و نيست ، از حكم و عزل و نصب و اختيار كارها ورد و قبول امور ، به عهده‌ى كفايت صدراعظم تفويض شده است ؛ كه هرگونه دخل و تصرفى در وزراء و حكام داشته باشد ، بايد نزد سلطان زمان مجرى و ممضى گردد ، تا وقتى كه خطا و خبط و بىكفايتى او در اين خدمت ظاهر شود ، آن‌وقت كارش به عزل مىرسد . « وزارت تنفيذى » و « تفويضى » اصطلاحى است كه بين مورخين عرب مشهور است ؛ و در تاريخ « ابن خلدون » اين دو لفظ كرارا ذكر شده - هر كه خواهد آنجا رجوع كند .\r\nكنون بايد منتظر شد كه ببينيم در اصلاح امور دولت و آسايش عموم ملت ، از جناب امين الدوله وزير اعظم چه مىتراود و قلم ما بعد از اين چه مىنگارد . عجالتا ، در اين چندروزه ، همه انتظار داشتند كه اگر نواب شاهزاده فرمانفرما ، وزير جنگ ، را جناب امين الدوله از كار و منصب خلع كرد و اقتدارى به خرج داد ، ساير امور دولتى را اصلاح مىتواند بكند ؛ و اگر به خاكپاى مبارك همايونى نتوانست اين استدعا را بكند ، يا از وزارت عظماى خود محض انجام اين كار استعفا نكرد ، ديگر كارى در ايران از پيش نخواهد برد . ايشان چون خيلى با احتياط بودند و از كثرت طمأنينه كار امروز را كرارا به فردا مىانداختند ، ظاهرا نه باطنا ، به عزل شاهزاده فرمانفرما اقدام نكردند و منتظر وقت شدند كه به فرصت و موقعى صحيح ، متدرجا شرح حال و مداخله‌ى او را به هر كارى ، به خاكپاى مبارك همايونى معروض داشته ، ايشان را از كار خلع نمايند .\r\nروز پنجشنبه ، دوازدهم ذى القعده الحرام در ميدان اسب‌دوانى دوشان‌تپه كه در سمت شمالى آن تپه ، در زمان شاهنشاه شهيد سعيد ، انار اللّه برهانه ، ايجاد كرده‌اند ، اسب‌دوانى دولتى شد . در اين روز ، بندگان اقدس شهريارى از تهران تشريف فرماى قصر سلطنتى دوشان تپه شدند ؛ و بعد از صرف ناهار ، هنگامى كه تمام طبقات خدم حاضر بودند ، از قصر به سراپرده‌يى كه مخصوص جلوس ذات مقدس شاهانه بود و به ميدان اسب‌دوانى اشراف داشت ، نزول اجلال فرموده ؛ اسبان سوقاتى دولتى و اسبان سوقاتى بعضى از رجال\r\n\r\n","description":"","footnote":"","page_name":" 65 ","page_number":89},
  {"content":"\r\n\r\nو چاكران دربارى را ، دسته‌به‌دسته ، به ترتيبى كه لازم است به دوانيدن بازداشتند . در هر دسته كه هر اسبى به درب سراپرده‌ى همايونى سبقت داشت ، بيرق گرفته شده‌ى آن سرزمين را چابك‌سوار و فارس آن اسب برمىداشت . و در پاى هر علمى ، صد و پنجاه تومان و صد تومان و كمتر و بيشتر در كيسه‌ها گذاشته ، حاضر كرده بودند كه اگر اسبى با اسبان نمره‌ى اول شش دور دويده و سبقت ورزيده بود ، آن كيسه مال چابك‌سوار و صاحب آن اسب مىشد كه سبقت ورزيده بود . و همچنين ، باز اسبانى كه پنج دور يا چهار دور يا كمتر مىدويدند و در دوره‌ى آخر خود جلو از ساير اسبان نمره‌ى خود بود [ ند 
  ] ، بيرق با كيسه‌ى پر از تنخواه را برمىداشت ؛ و آن تنخواه به صاحب اسب داده مىشد و چابك سوار انعامى مخصوص از صاحب اسب داشت .\r\nبعد از انقضاء اسب‌دوانى ، تمام اهالى نظام دفيله كرده ، از حضور مبارك گذشتند .\r\nهنگام عصر ، موكب مسعود همايونى رجعت به مقر سلطنت عظما فرمودند . و ما شرح اسب دوانى و كيفيت آن را با انعاماتى كه بندگان اقدس همايونى ، روحى فداه ، سالى يك بار در بهار متحمل مىشوند ، - با بعضى ترتيبات اين كار - اگر مجال كرديم ، در سنوات آتيه در ذيل اين تاريخ خواهيم نگاشت : كه آيندگان درست از ترتيب و قواعد اين كار مطلع شده ، بدانند كه فوايد اين كار چيست .\r\nدر وزارت عظماى جناب امين الدوله ، چنان اقتضا كرد كه از اول اين سال تخاقوى ئيل تركى شمسى - نه سال هجرى قمرى - ، از بعد از عيد ، وزارت خزانه‌ى مباركه به عهده‌ى كفايت و لياقت ولى خان نصر السلطنه ، وزير كل گمركات ، - فرزند ساعد الدوله - باشد . و اين مرد چند ماهى كه بر سر كار بود ، حقوق مردم را قدرى خوب مىرسانيد .\r\n\r\nذكر تجهيز و تشييع جنازه‌ى شاهنشاه شهيد سعيد ، نور اللّه مضجعه ، از تهران به زاويه‌ى مقدسه‌ى حضرت عبد العظيم ، عليه التكريم\r\nدر سال گذشته ، يعنى : هزار و سيصد و سيزده هجرى ، كه شهادت و تير خوردن شاهنشاه شهيد سعيد ، انار الله برهانه ، در هفدهم ذى القعده ، در حرم مطهر حضرت عبد العظيم ، كه در يك فرسنگى تهران است ، وقوع يافته بود ؛ جناب مستطاب ميرزا على اصغر خان صدراعظم نعش آن مرحوم مغفور را در كالسكه ، به به هيأت شخصى زنده ، نشانيده و عينك بر چشم‌هاى او زده و خود در پهلوى او نشسته ، در كمال احتشام وارد تهران كرد و به سراى خلافت عظما برد . اهل شهر كه هيأت شاهانه را در كالسكه نشسته ديدند ، گمان كردند كه شاهنشاه شهيد تيرى خورده ، ولى كارگر نشده ، منتها جراحتى دارند ؛ اگر خلاف كنند و شهر را غارت كنند ، هريك كشته خواهند شد . لهذا ، احدى قدرت خلاف و شرارت نكرد ؛ همه به اين اميد بودند كه صبح شاهنشاه شهيد به سلام مىنشيند و خود را نشان مىدهد . مردم در كمال آرامى و شاه‌پرستى و دعاگويى بودند . جز چند نفر خواص ، احدى از كشته شدن شهنشاه جمجاه اطلاعى نداشت .\r\nجناب صدراعظم نعش را در اندرون برده و شست‌وشو داده و به آذربايجان تلگراف\r\n\r\n","description":"","footnote":"","page_name":" 66 ","page_number":90},
  {"content":"\r\n\r\nكرده ؛ از جانب بندگان اقدس شهريارى ، روحنا فداه ، كه آن‌وقت سمت ولايت‌عهد داشتند ، تلگرافات و احكام سخت رسيده ؛ مقرر داشتند كه اختيار وزراء و رعايا و اجراء امور دولتى ، تمام به عهده‌ى شخص صدراعظم است .\r\nحكم مبارك را كه مردم زيارت كنند و سلطان مقتدرى بيابند ، ديگر احدى را مجال تخلف نيست ؛ همه شاه‌پرستى را پيشه‌ى خود مىسازند . كارها نظمى گرفت و رعايا دانستند شبانى مثل حضرت موسى دارند كه يدبيضا مىكند و عصا را از براى سحره و كفره اژدر مىسازد .\r\nخلاصه ، از همان روز هفدهم ، در جنب روضه‌ى مطهره‌ى حضرت عبد العظيم ، عليه التحيه و التكريم ، جايى وسيع براى مدفن جسد همايون اختيار كرده ؛ شروع به بناى مقبره و بقعه‌ى عاليه نمودند . و در اين مدت يك سال ، جسد مبارك ناصرى ، در تهران ، در تكيه‌ى دولت كه وصل به عمارات و سراى سلطنتى است ، امانت بود . روز و شب ، جمعى از قراء در آنجا به تلاوت قرآن مشغول بوده ، آن محوطه جلوه و نمايش داشت .\r\nروز پنجشنبه ، نوزدهم ذيقعده اين سال ، كه هزار و سيصد و چهارده هجرى است و يك سال و دو روز از شهادت آن شاهنشاه مىگذرد ، نعش مبارك را با تعظيمات و تشريفات دولتى حمل به زاويه‌ى مقدسه‌ى حضرت عبد العظيم نمودند . اهل لشگر و كشور و وزراء و امراء و شاهزادگان عظام و مستوفيان فخام و لشگرنويسان كرام و قشون ظفر فرجام و هريك از خدام آستان گردون احتشام را حاضر كرده ؛ علماء عظام دارالخلافه و سفراء و وزراء مختار دول متحابه ، هريك حاضر شده ، به تشييع جنازه آمدند . تمام با لباس‌هاى رسمى و علايم عزادارى ، به خيابان همايون و پيشگاه سر در الماسيه ، از براى تشريفات تشييع جنازه منتظر بودند . اين اشخاص ، همه‌جا ، از دم باب همايون تا قرب دروازه‌ى تهران ، از دو طرف خيابان‌ها صف بسته ؛ در كمال ارادت و گريه و عزادارى ايستاده بودند .\r\nبندگان اقدس همايون شاهنشاهى ، با حالت عزا به كرياس باب همايون تشريف آورده ؛ شاهزادگان عظام و منتسبين خاص خاندان سلطنت ، كه از آن جمله اميرزادگان فخام :\r\nفرزندان حضرت و الا ركن الدوله بودند ، نعش مبارك شاهنشاه شهيد را كه از تكيه‌ى دولت به كرياس آورده بودند ، به دوش خود حمل نموده ، به پاى محفه آوردند .\r\nبندگان اقدس همايون هم از عقب نعش ، از در باب همايون ، بيرون تشريف آورده ؛ نسبت به علماء اعلام و سفراء خارجه بذل تفقد فرموده ، يك مسافتى هم با كمال هم و غم مشايعت جنازه فرموده . همين‌قدر كه جنازه‌ى مبارك را بر تخت و محفه‌يى كه بر دوازده اسب سياه عظيم الجثه بسته بودند حمل نمودند و هنگام حركت شد ، آقايان و علماء عظام و شاهزادگان فخام و وزراء كرام ، از حضور همايون استدعا كردند كه ذات اقدس شاهانه تشييع جنازه را به شاهزادگان و رجال دربارى واگذار فرموده ، به سراى سلطنت رجعت فرمايند . بندگان اقدس همايون معاودت فرموده ، جنازه را حركت دادند . از توپخانه‌ى مباركه شليك توپ شد .\r\nعلماء بزرگ تا آخر خيابان باب همايون ، و سفراء كبار تا اول ميدان توپخانه ، پياده مشايعت نمودند . شاهزادگان عظام و رجال دولت و ارباب قلم ، يعنى : مستوفيان\r\n\r\n","description":"","footnote":"","page_name":" 67 ","page_number":91},
  {"content":"\r\n\r\nو لشگرنويسان و اهالى نظام كه چندين هزار نفر بودند ، با همان هيأت و لباس رسمى و حالت گريه ، تا ابتداى خيابان اميريه پياده تشييع جنازه نموده ؛ از آنجا به مركبان خود سوار شدند . و عمله‌ى دربارى ، از فراشان و يساولان و شاطران و پليس پياده ، تا بيرون دروازه‌ى حضرت عبد العظيم رفتند . از آنجا بعضى از شاهزادگان و رجال دولت و سواره و توپخانه‌ى قزاق و ساير سواران دولتى ، تا حضرت عبد العظيم ، از جلوى جنازه مىرفتند ؛ و دستجات موزيك نظامى ، به مقتضاى رسم و آئين دولتى ، به آهنگ عزا در اطراف خيابان مىنواختند و حاضرين را قرين گريه و عزادارى مىساختند .\r\nتمام اهالى شهر ، بلااستثنا ، مگر معدودى از خانه پايان ، از مرد و زن و خرد و بزرگ ، از درب ميدان توپخانه تا قريه‌ى حضرت عبد العظيم ، كه يك فرسنگ و نيم راه است ، همه‌جا در دو طرف خيابان و كوچه‌ها و بالاى بام‌ها و بالاخانه‌ها و غرفه‌ها و روزنه‌ها ، از كنار خيابان خارج شهر و دامن صحرا ، پشت در پشت ايستاده ؛ تمام ، بدون استثنا ، به حالت گريه و اندوه بودند و بعضى به سر و سينه مىزدند . چنان هنگامه‌يى برپا شد كه سنگ جماد به حالت ناله و فرياد مىآمد . در اين چندين سال عمر ، چنين شورش و عزادارى ديده نشده بود : بىاختيار زن و بچه گريه مىكردند - محشرى عظيم و قيامتى كبرا برپا بود . فى الحقيقه ، آن روز ، من از اين مردم تعجب‌ها كردم و حيرت‌ها بردم كه چقدر با وفا و با حقوق و شاه پرستند . اگر رجال دولت و سلسله‌ى چاكران دربارى گريه مىكردند ، تعجب نداشتم ؛ از آنكه ، پنجاه سال در سايه‌ى صاحب اين جنازه نعمت برده بودند . تعجب من از اين بود : اشخاصى را ديدم گريه مىكنند و به خود مىزنند كه شر محض يا الواد سر محله يا فلان بچه و بيوه‌زن بوده‌اند . اگر از ترس ملامت نبود ، شايد بعضى خود را هلاك مىكردند . سبحان الله ! چه رزء عظيم و چه بلاى عميمى بود ! چقدر دل شخص مسلمان مىسوزد كه در حرم مطهر حضرت عبد العظيم ، عليه التكريم ، پس از آنكه بندگان اقدس همايون شاهنشاه شهيد سعيد زيارت كند و طواف نمايد ، به حضور آن شاه ديندار عرض كنند كه : « ظهر شده و ناهار حاضر است ! بيرون تشريف بياوريد و ناهار ميل كنيد ! » ؛ آن شاهنشاه بگويد : « چون با وضو هستم ، در اين حرم نماز مىگزارم و بيرون مىآيم ! » ؛ چون بخواهد كه مشغول نماز شود ، ناگاه مرد ناپاكى به سينه‌ى بىكينه‌ى او تير طپانچه زند كه به قلب كارگر شده ، دو دقيقه بيشتر در اين جهان نماند . و بعد كه از آن قاتل ناپاك سبب را استفسار كنند ، كمال رضامندى را از آن شاهنشاه اظهار كرده ، بگويد : « شاخه‌ها و ثمرات او به من زيان رسانيدند . من اصل شجره را انداختم كه ديگر چنين شاخه‌ها از وى بروز نكند و چنين بارها ندهد كه مردم در گزند نيفتند . » افسوس ! افسوس ! كه مجال شرح و بسط نيست ؛ و الا ، بعضى كلمات مكنونه و اسرار مخزونه مىنگاشتم و عبرت نامه به يادگار مىگذاشتم .\r\nخلاصه ، هنگام وصول جنازه‌ى مقدس به دم دروازه‌ى شهر ، مجددا شليك توپ شد . در ورود به زاويه‌ى مقدسه‌ى حضرت عبد العظيم هم ، از دو طرف خيابان ، سپاه انجم پايگاه صف بسته ، با تعبيه‌ى تمام ايستاده بودند . نزديك چوب‌بست بازار ، تابوت مبارك را از محفه‌ى بزرگ بيرون آورده ، محفه‌ى كوچكى گذاشتند ؛ و از آنجا با دوش به صحن\r\n\r\n","description":"","footnote":"","page_name":" 68 ","page_number":92},
  {"content":"\r\n\r\nمطهر برده ، در حرم مقدس طواف دادند ؛ و بعد در بقعه‌يى كه بين الحرمين است و به دو حرم مقدس راه دارد ، به خاك سپردند .\r\nبعد از آنكه جسد شاهانه را به خاك سپردند ، باز سه مرتبه از توپخانه‌ى مباركه شليك توپ نمودند . سه شب متوالى هم از طرف قرين الشرف همايون سلطنت ، مقرر گشت در سر مقبره‌ى شريفه ، تعزيه‌دارى و دعوت عام و اطعام طعام كنند . مبلغى خطير براى مصارف اين سه شب از خزانه‌ى دولتى داده شد . و آن بقعه كه مزار و مدفن شاهنشاه شهيد است ، بهترين بقاع است : تمام سقف و در و ديوار آيينه‌كارى است . دوازده نفر پيشخدمت و خدمه براى خدمتگزارى آن بقعه معين شد ، كه از دولت به آن‌ها مواجب داده مىشود ؛ تا از براى اشخاصى كه وارد آن بقعه مىشوند كه فاتحه‌يى بخوانند و قدرى راحت كنند ، چاى و قليان و قهوه بياورند . مصارف قهوه‌خانه و آبدارخانه به عهده‌ى دولت است . قراء معين ، شبانروز ، در سر آن بقعه تلاوت قرآن مىكنند ؛ و از دولت مشاهره دارند . آن بقعه در كمال نظم و آراستگى است : هر كس ورود كند ، مستحفظين و اجزاء قليان و چاى براى او مىآورند و خدمت مىكنند .\r\nروز دوشنبه ، بيست و سوم بندگان اقدس شهريارى ، اطال الله بقائه و ادام الله لوائه ، به عزم زيارت حضرت عبد العظيم ، تشريف فرماى زاويه‌ى مقدسه شدند ؛ و به بقعه و مزار شريف شاهنشاه شهيد ، طيب الله تربته ، رفته ، طواف كردند و فاتحه خواندند و كلمات حزن‌انگيز بر زبان راندند . از آنجا بيرون آمده ، تشريف فرماى باغ و عمارت حكومتى آن محل شده ، صرف ناهار كردند و هنگام عصر به مقر سلطنت عظما رجعت فرمودند .\r\nروز پنجشنبه ، بيست و ششم ذى القعده الحرام محض تفرج و شكار ، بندگان اقدس شهريارى از تهران تشريف فرماى قريه‌ى كن شدند ، كه در دو فرسخى تهران ، در طرف غرب شمالى واقع شده است . چند شبى اردوى مظفرى ، با خواص درگاه ، در آنجا اقامت نموده ؛ روز دوشنبه سلخ ، مراجعت به تهران فرمودند .\r\nكن قريه‌ى معتبرى است . انار طوقى كه از آنجا به تهران آورند ، در هيچ مملكتى به آن خوبى انار نيست . انار طوقى بهتر از انار قم و ساوه و كاشان است . انار هر جايى يك حسن دارد و دو عيب : مثلا ، انار ساوه پوستش قدرى نازك است ؛ لكن ، دانه‌اش هسته دارد . و انار قم دانه‌اش كم هسته است ؛ ولى ، پوست و تركيبش خارج از اندازه است . بعضى جاهاى ديگر كه انارش خوب است ، هيأت و تركيب آن خارج از سليقه‌ى هندسه است : مثلا ، كج است يا پست و بلندى دارد و بعضى مواضعش گلوله شده بالا آمده است . لكن ، انار طوقى كن ، از حيث پوست و شكل و دانه و هيأت و تركيب ، در نهايت خوبى است كه گويا مهندسى پرگار گذاشته و اطراف و انحاء آن را به تساوى و تعادل درآورده است . و در فصل تابستان نيز توتى از آنجا به شهر آرند كه نهايت امتياز را دارد .\r\nو همين‌قدر در تعرفه‌ى آن مكان همين چند سطر كافى است ؛ و اگر مقتضى شد و فرصت داشتيم ، در شرح وقايع سنوات آتيه ، شرح حال و بزرگوارى و تشخيص و استبداد رأى و ملت‌پرستى و دولتخواهى مرحوم مغفور حاجى ملا على كنى مجتهد ، طاب ثراه ،\r\n\r\n","description":"","footnote":"","page_name":" 69 ","page_number":93},
  {"content":"\r\n\r\nرا كه از اين خاك بيرون آمده و سر به اوج سماوات سائيده است ، مىنگاريم : كه آيندگان بدانند كه چه اعجوبه‌ها در روى زمين بوده‌اند . همين‌قدر عرض مىكنم كه در زمان شاهنشاه شهيد سعيد ، انار الله برهانه ، آن وجود بود كه دولت ايران را از شر حوادث و تصرفات خارجه نگاه داشت ؛ و بسى شوكت‌ها از او به ظهور رسيد . و اگر او نمىبود ، وزراى هواپرست ايران ، اين دولت را به تصرف خارجه مىدادند و مردم را منكوب مىساختند . آن مجتهد ، اول سياسى و اول پلتيك‌دان زمان بود ؛ كه در كمال شوكت و استغناى طبع و حسن مشورت و تفر و عقل حركت مىكرد . و دولت ايران به او اعتماد و حسن اعتقاد داشت ؛ ولى ، اگر در بعضى جزئيات و اغراض شخصى هواپرستى مىكرد ، من بنده ، على العجاله ، آن داستان‌ها نگويم و شرح ندهم كه علماء تكفيرم نكنند و تحقيرم ننمايند . ولى همين‌قدر به زبان انصاف مىگويم : اگر آن وجود در يك مورد سيئة داشت ؛ لكن ، در ده هزار مورد براى اعتلاء كلمه‌ى ملت و حفظ رتبه‌ى دولت اسلام ، چندين هزار حسنه داشت . خداوند آن مرحوم را رفعت فزايد ، كه بعد از او چنين مجتهد غيرتمند دولت‌پرور اسلام دوست ملت خواه را نديدم ؛ مگر ، دو نفر ديگر - كه اگر مقتضى شد ، شرح حال ايشان هم نگاشته خواهد گشت .\r\nدر اين ايام ، بندگان اقدس همايون شهريارى ، روحنا فداه درباره‌ى جناب حكيم الملك ، رئيس كل اطباء حضور همايون و وزير ابنيه ، كه از اعاظم وزراء است ، يك قطعه نشان تمثال همايون مكلل به الماس را ، كه از اخيص امتيازات دولت است ، مرحمت فرمودند . و سواد دستخط مبارك دولتى كه ، درين باب ، درباره‌ى ايشان صادر شده ، از قرار ذيل است : -\r\n« چون حكيم الملك علاوه بر اينكه ، ليلا و نهارا ، خدمتگزار و در معالجات مخصوص وجود مبارك همه‌ى اوقات مراتب حذاقت و كمال لياقت خود را ظاهر ساخته ، و از وقتى هم كه وزارت كل بنايى به عهده‌ى او محول شده ، در انتظام و تربيت امور آن مزيد صداقت و كفايت خود را ظاهر ساخته ؛ لهذا محض ابراز و علامت عنايت خاص ملوكانه ، او را به اعطاى يك قطعه نشان تمثال خودمان ، كه از امتيازات عمده است ، سرافراز و مفتخر فرموديم كه به استظهار تمام مشغول خدمت شود . 1314 . »\r\nدر صدر اين دستخط دولتى ، دستخط سلطنتى ، به خط مبارك ، اين‌طور رقم يافته بود : -\r\n« از آنجا كه ما به حكيم الملك كمال مرحمت را داريم ، و او هم الحق خوب مواظبت در خدمت مرجوعه‌ى به خودش دارد ؛ لهذا ، نشان تمثال خودمان را به او مرحمت فرموديم . 1314 . »\r\nدر اين سال ، چه بسيار امتيازات درباره‌ى اشخاص بزرگ مرحمت شد و دستخطهاى مبارك به افتخار ايشان شرف صدور يافت ؛ كه من شرح آن‌ها را در اوايل و اواسط شرح وقايع اين سال ننگاشته‌ام و به آخر سال موقوف گذاشته‌ام ، كه به طور فهرست نوشته مىشود . ولى ، هر امتيازى و منصبى كه به جناب حكيم الملك مرحمت مىشود ، در همان تاريخ ، در وسط شرح وقايع اين سال مىنگارم و سواد دستخط مبارك را كه درباره‌ى\r\n\r\n","description":"","footnote":"","page_name":" 70 ","page_number":94},
  {"content":"\r\n\r\nايشان شرف صدور يافته است ، عينا مىنويسم . اين كار ، محض اين است كه من بنده به عقل و دانايى ايشان معتقدم و از وجنات حال احتمال مىدهم كه اگر عمرى باقى باشد ، اين وجود به كارهاى بزرگ ايران نايل گردد . به اين جهت ، جزئيات اعمال و احوال ايشان را در شرح وقايع هر ماه و هر هفته مىنگارم ؛ كه چون ستاره‌ى طالعشان به اوج رسد ، مردم از حضيض طالع و جزئيات امورشان مستحضر بوده ، شرح حالش را كاملا در تاريخ بنگارند ؛ و بنده را از اين حدس صائب ياد آرند . و اگر عمر و مساعدت زمان طور ديگر شود ، حدس بنده بر خطا نيست . و همه مىدانند كه اين وجود ، در اين دوره ، به عقل و مآل‌انديشى حركت كرده ؛ اگرچه صدراعظم نيستند ، لكن ، در دولت « صدراعظم تراشى » مىكنند .\r\n تا درخت دوستى كى بر دهد * حاليا ، رفتيم و تخمى كاشتيم . \r\nروز پنجشنبه ، دهم شهر ذى الحجه الحرام هزار و سيصد و چهارده كه عيد سعيد اضحى است و از اعياد اسلاميه است ؛ شب آن روز ، به رسم مقرر ، در خيابان باب همايون و جلوس در الماسيه ، بساط سور و سرور برپا گرديده ، آتشبازى و چراغان مفصل كردند ؛ و مطربان دولتى نواختند و رقاصان رقص را ساخته نمودند . و روز عيد ، ملنيف پاشا ، سفير كبير عثمانى ، با اجزاء سفارت خود به سلام خاص آمده ، تبريك و تهنيت دادند . و پس از او ، سلام عام در پيشگاه تالار حوض بلور جنب بريليان ، به رسم شروح سابق ، شرف انعقاد يافت . جهانسوز ميرزا امير نويان شرف مخاطبت خاص داشت .\r\nهم در اين روز ، شتر قربانى دولتى را ، به رسم معمول با تشريفات تمام و اجتماع كسبه كه هر صنفى بايد يك عضو از اعضاء شتر را ببرد ، به محل نجر برده ، قربانى نمودند .\r\nو اين شتر ، علاوه بر گوسفندانى است كه در سراى سلطنت قربانى شده و جداگانه براى هريك از علماى تهران چند رأس فرستاده مىشود .\r\nدر اين ماه ذى الحجه ، به جناب ميرزا فضل الله خان وكيل الملك ، وزير خلوت ، مدير رسايل دولتى و نويسنده دستخطهاى سلطنتى ، كه شرح حالش در پيش گذشت و از وزراى كبار دولت و محل اطمينان سلطنت است ، مرحمت ملكانه شامل گشت و يك حلقه انگشترى الماس ممتاز درباره‌ى معزى اليه مبذول گرديد ؛ و اين دستخط مبارك ، در خصوص اين اعطاء شرف صدور يافت : -\r\n« وكيل الملك ، وزير خلوت ، از چاكران دولت جاويد آيت و از برآوردگان و تربيت‌يافتگان سلطنت ، همواره به صدق و امانت مراحم و عنايات كامله‌ى ملوكانه را درباره‌ى خود تدارك كرده ، و شب و روز با كمال اهتمام مشغول خدمتگزارى است .\r\nمحض اظهار علامت مرحمت و عنايت خاص درباره‌ى او و دلايل رضامندى خاطر خطير مبارك ، يك حلقه انگشترى الماس ، از انگشترىهاى خودمان ، به او مرحمت و التفات فرموديم كه به استظهار تمام مشغول خدمات مقرره‌ى خود باشد . شهر ذى الحجه الحرام 1314 . »\r\nحضرت مستطاب و الا ، شاهنشاهزاده‌ى اعظم ، وليعهد دولت عليه ، صاحب‌اختيار مملكت آذربايجان ، كه حسب الامر در چهاردهم اين ماه احضار به دار الخلافه شده بودند ، در سه‌شنبه بيست و دويم اين ماه تشريف فرماى تهران شده ، شرف اندوز حضور مبارك\r\n\r\n","description":"","footnote":"","page_name":" 71 ","page_number":95},
  {"content":"\r\n\r\nبندگان اقدس شهريارى روحنا فداه شدند ؛ و درباره‌ى ايشان هرگونه مراحم ملوكانه شامل گشت . منزل ايشان ، در باغ بهارستان ، كه جزء متصرفات دولتى است ، وقوع يافت .\r\nاصل آن باغ و عمارات ، از بناهاى مرحوم ميرزا حسين خان مشير الدوله ، سپهسالار و صدراعظم ايران ، است كه نزديك مدرسه و مسجد كه از بناهاى خيريه‌ى او است ساخته بود . بعد از وفات او ، برادرش يحيى خان مشير الدوله وارث او بود ؛ بهارستان را پيشكش دولت كرد و جزء عمارات خالصه‌ى ديوانى شد .\r\nدر اين ايام ، كه حضرت مستطاب و الا شاهنشاهزاده اعظم ، وليعهد دولت عليه ايران ، در آنجا منزل داشتند ، تمام شاهزادگان عظام و وزراء فخام و رجال دولت و امراء دربارى و مستوفيان دفتر خانه‌ى مباركه و اجزاء محترم بعضى ادارات به حضور ايشان مشرف شده ، معرفى گشتند ؛ و درباره‌ى هريك از آن‌ها مرحمت‌ها فرمودند و التفات‌ها نمودند كه باعث اميدوارى عموم مردم گرديد . حركت ايشان را از تهران به صوب آذربايجان ، و شرح امتياز دولتى كه به ايشان مرحمت شد ، در ذيل وقايع سنه‌ى آتيه ، كه هزار و سيصد و پانزده است ، ان شاء الله خواهيم نگاشت .\r\nروز چهارشنبه ، شانزدهم اين ماه برحسب استدعاى نواب و الا شاهزاده فرمانفرما ، سالار لشكر ، وزير جنگ ، بندگان اقدس همايون شهريارى ، طالت عشرته و دامت شوكته ، محض نظاره‌ى تيراندازى و امتحان توپ‌هاى توپخانه ، تشريف فرماى دوشان تپه شدند . برحسب تعبيه‌ى وزارت جنگ و ترتيب محمد صادق خان امير توپخانه‌ى مباركه ، از قرار ذيل توپخانه در صحراى دوشان تپه حاضر شده بود : -\r\nتوپخانه‌ى سواره : يك باطرى ، كه عبارت از شش عراده توپ ته‌پر اطريشى است كه لوازم و اسباب آن حاضر بود ؛ توپخانه‌ى مركوب : يك باطرى بشرح ايضا ؛ توپخانه‌ى كوهستانى : يك باطرى ، كه چهار عراده توپ ته‌پر اطريشى بود ؛ توپخانه‌ى سرپر خان‌دار مركوب ايرانى : شش عراده ؛ توپ‌هاى فولادى بريگاد سواره‌ى قزاق : چهار عراده .\r\nدر حضور همايون ، از تمام توپ‌ها تيراندازى متعدد شد ؛ و تيرها چون دعاى خسته‌دلان به هدف اجابت مقرون مىشد . نفس نفيس شاهنشاهى و شخص شخيص ظل اللهى ، محض هيجان و تشويق اهالى توپخانه و افتخار اهل نظام ، از يك عراده مدفع نه سانتيمترى - مدفع به كسر ميم ، به معنى توپ است كه در جرايد عربيه‌ى اين زمان اين‌طور اصطلاح كرده‌اند - به دست مبارك تيراندازى كرده ، يازده تير انداختند كه همه يا به ازاء نشان ، يا به خود نشان برخورد . نواب و الا وزير جنگ و امير توپخانه نيز ، حسب الامر الاقدس ، چند تير توپ انداختند كه اكثر به نشانه برخورد . توپچيان نيز مهارت و جلادت خود را در فن تيراندازى و اصابه‌ى نشان ، به معرض عيان آوردند .\r\nامروز ، جمعى از شاهزادگان عظام و جناب مستطاب امين الدوله ، رئيس الوزراء ، با ساير وزراء و امراء و بعضى از رؤساى سفارتخانه‌هاى دول خارجه ، كه مقيم و مأمور دربار دولت عليه‌ى ايران هستند ، با بعضى از تبعه‌ى خارجه ، برحسب دعوت مخصوص وزارت جليله‌ى جنگ ، به شرف التزام ركاب همايون به دوشان تپه آمده ، در موقع تيراندازى نظاره مىكردند . براى عموم مدعوين محترم ، از شاهزادگان و صاحبان منصب\r\n\r\n","description":"","footnote":"","page_name":" 72 ","page_number":96},
  {"content":"\r\n\r\nداخله و خارجه ، خيمه‌هاى گوناگون افراشته بودند و لوازم تشريفات و پذيرايى آن‌ها موجود بود . بندگان اقدس شهريارى ، روحنا فداه ، مبلغ كثيرى به اجزاء توپخانه انعام مرحمت فرمودند . بعد از انجام تيراندازى ، بندگان اقدس شهريارى به خيمه و سراپرده‌يى كه از طرف وزارت جنگ محض جلوس ذات اقدس همايون افراشته بودند ، تشريف برده ، ساعتى توقف و استراحت كرده ، صرف عصرانه و چاى نمودند ؛ پس از آن ، به مقر سلطنت عظما رجعت فرمودند .\r\nشب جمعه ، هيجدهم كه شب عيد غدير خم است ، به ترتيبى كه در شرح ساير اعياد ملتى و دولتى اين سال نگاشتيم ، از طرف دولت قوىشوكت در خيابان‌هاى دولتى اسباب جشن و طرب و چراغانى مفصل و آتشبازى به‌عمل آمد . روز عيد ، بعد از ظهر ، در سراى سلطنتى ، در پيشگاه تالار حوض بلور سلام عام شرف انعقاد يافت . شاهزاده جهانسوز ميرزاى امير نويان شرف مخاطبت داشت . از ميامن و بركات اين عيد سعيد و شرافت روز غدير خم ، بعضى فرمايشات كامله فرمودند ؛ كه همگان از استماع آن كلمات محظوظ و ملتذ شدند .\r\nدر اين ماه ، جناب سلالة السادات و الا عاظم ، آقا مير كاظم - ولد مرحوم مبرور حاجى مير يوسف آقا ، مجتهد سابق دار السلطنه‌ى تبريز ، اعلى الله مقامه - ، كه شرافت نسب و كرامت حسب دارند و اين اوقات به دار الخلافه‌ى تهران آمده‌اند ، به شرف مصاهرت سلطنت عظما نايل گرديدند . سابقا ، در آذربايجان ، نواب مستطاب عليه‌ى عاليه ، نور السلطنه ، از كرايم و بنات معظمه‌ى سلطنت عظما ، به جهت معزى اليه خطبه و خواستگارى شده بود .\r\nاين اوقات ، برحسب اجازت و اشارت عليه‌ى خسروانه ، مجلس عيش و ضيافت اين عروسى و ازدواج در تهران منعقد شده ؛ تمام علماء اعلام و شاهزادگان عظام و منسوبين خاندان سلطنت و وزراء و امراء دربارى ، در شب‌ها و روزهاى چند ، برحسب دعوت نامه‌ى مخصوص جناب مستطاب امين الدوله ، رئيس الوزراء ، به صرف ناهار و شام و شربت و شيرينى دعوت شدند - و به سعادت و ميمنت اين عمل خير صورت گرفت .\r\nشايسته اين است : در اين تاريخ اگر اسم بزرگان دين مسطور مىشود ، در تعرفه‌ى ايشان سطرى نگاشته گردد . مرحوم حاجى مير يوسف آقاى تبريزى ، از آقايان محترم و مجتهد معظم آذربايجان بود . قدس و ورع و سادگى مشرب داشتند ؛ كه هيچ حيله و تزوير و رنگ و تدبير در وجود ايشان نبود و ساختگى و لون ثانوى در وجود ايشان ديده نشد . خودسازى و زمانه‌بازى نداشتند . در زمره‌ى مجتهدين ، مرد حق و صافى مطلق بودند . و من اين جمله كه گويم بر سبيل درايت است ، نه بر طريق روايت . خود من خدمت ايشان رسيده ، هرچه راستى و حق‌شناسى بايد ، در وجود ايشان ديدم . در چندين سال قبل ، محض زيارت مشهد مقدس ، در زمان سلطنت شاهنشاه شهيد سعيد ، انار الله برهانه ، به تهران تشريف آوردند . جناب مستطاب حاجى ميرزا مهدى آقا مجتهد جهانشاهى ، كه اصلا تبريزى و چندين سال است در تهران با كمال مناعت و بزرگى و حشمت و بىطمعى و استغناى طبع و تشخيص و بىريائى و آلوده‌كارى به سر مىبردند ، از جناب مستطاب حاجى مير يوسف آقا مجتهد تبريزى پذيرايى كردند و رسم تشريفات فراهم آوردند ؛\r\n\r\n","description":"","footnote":"","page_name":" 73 ","page_number":97},
  {"content":"\r\n\r\nو در بلوك شميران ، منزل ييلاقى خودشان كه چندين خيمه‌هاى بزرگ سلسله دوزى بر سر پا داشتند ، آن مجتهد بزرگوار را دعوت‌ها كردند و شب‌ها و روزها پذيرايىها نمودند و لوازم تشريفات واردين و اهل ديد و بازديد را فراهم داشتند . شبانروز ، ديگ‌ها بر سر بار و كارخانه‌هاى متعدده بر سر كار بود . اين بنده ، در شميران بوده ، برحسب اتفاق ، به ديدن جناب مستطاب حاجى ميرزا مهدى مجتهد جهانشاهى رفتم ؛ ذوالسعادتين شده ، به زيارت مرحوم حاجى مير يوسف آقاى مجتهد تبريزى هم نايل شدم . چه حظها بردم و چه فيض‌ها يافتم .\r\nجناب مستطاب حاجى ميرزا مهدى مجتهد جهانشاهى ، مرا به صدق و راستى و امانت و درستى ، و بسى اوصاف كه در من نبود ، محض حسن ظنى كه داشتند ، تعرفه فرمودند .\r\nمرحوم حاجى مير يوسف آقاى مجتهد ، اعلى الله مقامه ، طورى با بنده حسن سلوك فرمودند كه بنده را از نوشتن شرم مىآيد و مىترسم كه بعضى حمل اغراق نمايند : مثل آنكه بنده را همدرس و همقدم و رفيق هزار ساله‌ى خود بدانند ؛ و مخصوصا نگذاشتند كه شب از آنجا خارج شوم . طورى در مجلس انس و محفل قدس با بنده همراهى و بردبارى داشتند ، كه هيچ مزيدى بر آن متصور نبود ؛ و حال آنكه ، با بنده ، علما و عملا ، از حيث دنيا و آخرت ، احتياجى نداشتند و به تمجيد و تعرفه احدى از نطاقان روزگار اعتنايى نمىفرمودند . افسوس كه در آن سفر ، در راه زيارت به مشهد مقدس ، به ديگر جهان خراميدند و ما را قرين اندوه ساختند . خداوند درجات آن بزرگوار مجتهد را به اعلى عليين برساند . ايشان ، در تبريز ، معاصر مرحوم مغفور حاجى ميرزا جواد مجتهد ، اعلى الله مقامه ، بودند كه در آن روزگار مثل وعديلى نداشتند . استبداد رأى و تدين و قدرت و شوكت ايشان ، به حد وافر بود . و مرحوم حاجى مير يوسف آقاى مجتهد ، در آن عصر ، در آذربايجان ، كمال سواد را داشته ؛ هم طرف وثوق دولت و هم‌محل اعتماد ملت بودند . دولت و ملت هردو در كار و اجراء احكام ، اين يوسف صديق تقويت داشتند .\r\nو در آن زمان ، مشكل بود كه كسى در ولايتى ، بلكه در مملكتى ، با مثل مرحوم حاجى ميرزا جواد آقا مجتهد تبريزى ، اعلى الله مقامه ، كه پيشقدم‌تر از صناديد قوم بود و توقر و تبحرى به كمال داشت و محل ملاحظه‌ى دولت ايران بود ، همقدم شود و احكام شرعيه‌اش نفاذ يابد . خداوند امثال ايشان را براى حفظ دولت و ملت كثير فرمايد .\r\nسخن به طول كشيد ؛ و جلالت مقام جناب مستطاب حاجى ميرزا مهدى مجتهد جهانشاهى ، بالاتر و معروفتر از اين است كه بخواهم بابى فرصتى ، در اين مختصر ، با زبانى كليل و بيانى عليل ، شرحى از حالات ايشان بنگارم . چون از حال مجدت و بزرگوارى ايشان كاملا مطلعم ، نمىتوانم به اختصار بكوشم ؛ و به وقت ديگر موكول مىدارم . اميد است كه به نوشتن شرح حال ايشان ، جداگانه موفق شوم .\r\nو نيز در اين ايام ، جشن عروسى شجاع السلطنه امير تومان - فرزند جناب محمد باقر خان سردار كل ، وزير جنگ سابق ايران - ، چندين شبانروز منعقد بود . در دو سال قبل ، نواب مستطاب عليه‌ى عاليه ، تاج السلطنه كه از بنات معظمه‌ى شاهنشاه شهيد سعيد ، انار الله برهانه ، و از اخرات مفخمه‌ى اين سلطنت عظما است ، برحسب امر دولتى ، به عقد\r\n\r\n","description":"","footnote":"","page_name":" 74 ","page_number":98},
  {"content":"\r\n\r\nازدواج معزى اليه درآمده بود ؛ لكن ، جشن عروسى تا به حال معوق ماند . اين اوقات ، به اجازه و اشاره‌ى بندگان اعليحضرت شهريارى ، روحنا فداه ، مجلس جشنى تمام و بارى عام در سراى جناب سردار كل منعقد گرديده ؛ برحسب دعوت نامه‌ى جناب مستطاب امين الدوله ، رئيس الوزراء ، تمام شاهزادگان و وزراء و امراء و رجال دولتى و اجزاء محترم ادارات ، شبان و روزى چند ، به صرف ناهار و شام و شربت و شيرينى دعوت شده بودند و اين امر انقضاء يافت .\r\nدر اين اوان ، در لندن و دربار دولت فخيمه‌ى انگليس ، كه موقع سال شصتم سلطنت علياحضرت پادشاه و ملكه‌ى انگلستان و امپراطريس هندوستان است ، جشن عظيمى برپا مىشود ، و از طرف تمام دول معظمه ، على الرسم ، سفراى معظم براى تبليغ تبريك و تهنيت مأمور دربار آن دولت فخيمه مىشوند ؛ لهذا ، از طرف دولت عليه‌ى ايران هم نواب شاهزاده وجيه الله ميرزاى امير خان سردار معظم بن نواب شاهزاده عضد الدوله به سمت سفارت مخصوص سزاوار شدند ؛ با اجزاء مفصله‌ى ذيل ، كه در خور عضويت اين سفارت كبرا هستند ، روانه‌ى دربار انگليس شدند . اسامى هيأت سفارت كه جزء نواب شاهزاده امير خان سردار معظم بودند ، از اين قرار است : -\r\nجنرال كريم خان منظم السلطنه ؛ جنرال احمد خان مشير حضور ؛ اوانس خان ارمنى ، عماد الوزاره ، مترجم ؛ ميرزا محمد على خان نصير دفتر ؛ اميرزاده منوچهر ميرزا .\r\nشرح حال يكساله‌ى سلطنت عظما ، كه عبارت از هزار و سيصد و چهارده باشد ، در كمال راستى و درستى نگاشته آمد ؛ و بعضى وزارتخانه‌ها و مشاغل بزرگ كه تبديل و تغيير در وزير و مدير آن پيدا شد ، به جهت اهميتى كه در آن وزارتخانه بود يا نكته‌يى در آن ملحوظ مىشد ، تغيير و تبديل آن اداره را با تعيين وزير و مدير ثانوى ، در جزءهاى قبل كه اصل تاريخ است نگاشت ؛ مثل وزارت داخله و وزارت جنگ و وزارت خارجه و وزارت ماليه و وزارت تحريرات حضورى و بعضى سفارت‌هاى فوق العاده و غيره كه اهميت دارد . ولى ، تغيير ايالت‌هاى ايران و عزل و نصب حكام بلاد و مباشرى بيوتات دولتى و غيره را ، به طور اجمال ، در آخر اين سالنامه مىنگارم و بابى قرار مىدهم ؛ و نيز هر كس به هر امتياز لشكرى و كشورى و لقبى نائل شده است ، در باب ديگر مىنگارم . و يك باب هم براى مرحومين كه از علماء و اعيان و معارف بوده‌اند مرتب مىسازم : كه آيندگان درست بر اتفاقات اين سال در ايران مستحضر شده ، از روى تحقيق سخن گويند و منهج يقين جويند .\r\n\r\n","description":"","footnote":"","page_name":" 75 ","page_number":99},
  {"content":"\r\n\r\n\r\nباب دوم در ذكر اسامى و تعرفه‌ى اشخاصى كه در اين سال هزار و سيصد و چهارده ، به وزارت و پيشكارى ايالات ، يا حكومت ولايات ، يا مباشرى ادارات و بيوتات دولتى نائل شده‌اند .\r\nاول كسى كه در اين سنه به يكى از مشاغل بزرگ نائل شد ، جناب ميرزا على خان امين الدوله ، رئيس دار الشوراى سابق ، وزير پستخانه‌ى كل ممالك محروسه ، - فرزند مرحوم ميرزا محمد خان مجد الملك ، وزير وظائف و اوقاف - است . وزارت و پيشكارى آذربايجان ، غير از وزارت و پيشكارى ساير ايالات ايران است : هر كس كه رتبه‌ى صدارت دارد و طورى قبول عامه پيدا كرده است ، كه همه‌كس توقيرات فوق العاده درباره‌ى او مرعى مىدارد ، چنين شخصى را هر صدراعظم منصوبى مجبور مىكند كه به پيشكارى آذربايجان برود ؛ كه در پايتخت تهران ، آن صدراعظم منصوب ، از دسايس و وساوس چنين شخصى محفوظ ماند . جناب امين الدوله از كسانى است كه از ده سال پيش ، در ايران ، در دوره‌ى سلطنت شاهنشاه شهيد سعيد ، انار الله برهانه ، همه‌كس او را به رتبه‌ى صدارت مىديد و اوليت و اولويت داشت . ولى ، دوره‌ى آن زمان اقتضاى اين كار را نمىكرد ؛ مردم عموما محب و دوستدار جناب مستطاب ميرزا على اصغر خان صدراعظم بودند و شخص همايون سلطنت هم اعتماد و اطمينان خاطرشان به جناب ميرزا على اصغر خان صدراعظم بود . به اين جهت ، جناب امين الدوله به صدارت آن زمان نايل نشدند . در اين دوره ، كه ابتداى سلطنت است و جناب مستطاب ميرزا على اصغر خان صدراعظم در نگاهدارى آذربايجان بايد سعى بليغ نمايد ؛ لهذا ، پيشرفت كار شخصى و صلاح دولت را در آن ديد كه جناب امين الدوله در تهران نمانده ، به پيشكارى آذربايجان منصوب شود . معزى اليه در اين منصب ، كه تمام بزرگان آرزو داشتند ، نهايت اكراه را داشت ؛ بلكه ، يكى از دوستان مرا گفت كه در حين سوار شدن و حركت كردن به آذربايجان بكاء در ايشان پيدا شد . خلاصه ، آن مرد بزرگ به آذربايجان رفت . با آنكه در آن مملكت گرانى بود و گندم تسعيرى داشت ، طورى رفتار كرد كه اهالى آسوده بودند و كار به هرج و مرج نكشيد .\r\nوقتى كه جناب امين الدوله به وزارت مملكت آذربايجان منصوب گشتند ، يك ثوب پالتوى ترمه با سردوشى الماس نمره‌ى اول به ايشان مرحمت شد . چند روزى ، به جهت تمشيت كارهاى خود ، به تهران مانده ؛ سه‌شنبه ، دهم شهر صفر ، از دار الخلافه به طرف آذربايجان حركت كردند ، و اواخر شوال ، كه حسب الامر احضار به دار الخلافه شده بودند ، به تهران ورود نمودند - و شرحش خواهد آمد .\r\nدر اين محرم هزار و سيصد و چهارده ، صديق الدوله كما فى السابق به وزارت دار الخلافه ، بدون اينكه حاكمى تعيين شود ، باقى است ؛ و وزارت نظميه و پوليس « 9 » هم\r\n\r\n\r\n","description":"","footnote":"\r\n( 9 ) - كذا ( - پليس . )\r\n","page_name":" 76 ","page_number":100},
  {"content":"\r\n\r\nكما فى السابق با نظم الدوله امير تومان است . حكومت قزوين كما فى السابق با باقرخان نصر السلطنه است . دستخطى شرف صدور يافت كه وزارت عدليه‌ى عظما و تجارت ، كما فى السابق با ميرزا محسن خان مشير الدوله ، سفير كبير سابق ايران به اسلامبول ، باشد .\r\nو نيز دستخطى خطاب به صدارت عظما شرف صدور يافت كه وزارت لشگر ، كما فى السابق ، به عهده‌ى ميرزا عبد الوهاب خان نظام الملك بن مرحوم ميرزا كاظم خان نظام الملك بن مرحوم ميرزا آقا خان صدراعظم نورى ، طاب ثراه ، باشد . حكومت كرمانشاهان و نهاوند و ملاير و تويسركان و همدان و گروس ، كما فى السابق ، به عهده‌ى جناب حسن على خان اميرنظام است .\r\nايالت خراسان و سيستان ، در اين سنه ، كما فى السابق ، به عهده‌ى كفالت حاجى غلامرضا خان آصف الدوله - فرزند مرحوم نظام الدوله ، والى سابق خراسان - است ؛ كه هردو سابق بر اين ، به لقب شهاب الملك ملقب بوده‌اند . رياست سواره و ايلخانيگرى بعضى از طوايف شاهسون ، هنوز به عهده‌ى اين خانواده است .\r\nايالت استر آباد و گرگان و شاهرود و بسطام و سمنان و دامغان ، به عهده‌ى كفايت شاهزاده وجيه اللّه ميرزا سردار معظم بن شاهزاده عضد الدوله است . از جانب ايشان ، در سمنان و دامغان ، كريم آقاى مير پنجه ، منظم لسلطنه ، حكومت مىكرده است - و او مردى كافى و درستكار است .\r\nايالت عربستان و بختيارى و بروجرد و لرستان ، به عهده‌ى كفايت حسين قلى خان نظام السلطنه و برادر او سعد الملك ، كما فى السابق ، باقى است . خود نظام السلطنه در عربستان و بختيارى بوده ، و برادرش سعد الملك در لرستان و برادرزاده‌اش مجير السلطنه در بروجرد حكومت مىكرده . نظام السلطنه از دهاة و كفاة روزگار است . با فضل و خوش خط و درستكار و با كفايت و با تدبير است . علو خيالى كه هميشه در سر دارد ، گاهى ايشان را از نيل به مقصد يك منزل دور انداخته است اگر مقتضى شد ، در اين كتاب ، شرحى از ايشان نوشته خواهد گشت .\r\nحكومت خمسه ، كما فى السابق ، به عهده‌ى علاء الدوله - پسر مرحوم علاء الدوله اميرنظام ، فراشباشى و وزير دربار دولت ناصرى و پيشكار سابق آذربايجان - است كه پدرش از وزراء بزرگ آن دولت بود ، و وقتى در عداد شش وزير منتخب دولتى بود كه همه‌ى مسئول كارهاى دولتى بوده ، هرچه را رأى مىدادند و امضاء مىكردند ، پذيرفته مىشد ؛ و ديگر صدراعظمى در كار نبود ؛ علا الدوله ، اميرنظام مرحوم ، رتبه‌ى صدارت داشت . در همين ماه محرم ، دستخط همايونى شرف صدور يافت كه وزارت علوم و تلگراف و مريضخانه و مدرسه دار الفنون دولتى ، كما فى السابق ، به عهده‌ى جناب على قلى مخبر الدوله باشد . و نيز به موجب صدور دستخط مبارك ، وزارت قورخانه به عهده‌ى مرتضى خان صنيع الدوله - فرزند جناب مخبر الدوله ، وزير علوم - مفوض شد ؛ كه گذشته از شرف مصاهرت سلطنت عظما در علوم خارجه و فنون متنوعه‌ى عصر جديد و دانستن لسان آلمان و درستكارى و آداب‌دانى ، نهايت امتياز را دارند .\r\nحكومت عراق به عهده‌ى كفايت حبيب الله خان ساعد الدوله ، سردار تنكابنى ، - پدر\r\n\r\n","description":"","footnote":"","page_name":" 77 ","page_number":101},
  {"content":"\r\n\r\nنصر السلطنه - واگذار آمد . رياست و سردارى قشون عراق هم ضميمه‌ى حكومت ايشان بود . وزارت انطباعات و اداره‌ى روزنامجات ايران و دار الترجمه‌ى مباركه‌ى خاصه و دار التأليف دولتى ، به صدور دستخط همايونى ، كما فى السابق ، به عهده‌ى محمد باقر خان اعتماد السلطنه - پسر مرحوم عبد العلى خان اديب الملك ، پسر مرحوم حاجى على خان اعتماد السلطنه ، فراشباشى دولت عليه و وزير ديوانخانه و غيره و حكمران اسبق عربستان - واگذار آمد .\r\nايالت اصفهان و يزد و گلپايگان و خوانسار ، كما فى السابق ، به عهده‌ى كفايت نواب و الا سلطان مسعود ميرزاى ظل السلطان ، برادر سلطنت عظما ، است ؛ كه خودشان در اصفهان و فرزندشان جلال الدوله به حكومت يزد هستند ، و از اجزاء خود كسى را به حكومت گلپايگان و خوانسار فرستاده‌اند .\r\nحكومت كرمان ، در اول به عهده‌ى كفايت شاهزاده عبد الحسين ميرزاى فرمانفرما سالار لشگر بود . ايشان محض خدمات بزرگتر ، برحسب استدعا ، به دار الخلافه احضار شدند و روز دوشنبه‌ى هفدهم ، از كرمان به باغ نشاط ، كه بيرون شهر است ، نقل مكان كردند كه به طرف تهران روانه شوند . در احضار ايشان ، حكومت كرمان ، برحسب امر قدر قدر همايونى ، به نواب و الا شاهزاده كامران ميرزاى نايب السلطنه ، اميركبير ، وزير جنگ سابق و حكمران دار الخلافه ، واگذار شد ؛ كه از تهران به كرمان روند .\r\nايشان در همين ايام ، عباس قلى خان اعتماد نظام امير تومان ، گماشته‌ى سابق خودشان ، را به نيابت ايالت خود روانه‌ى كرمان گردانيدند . ولى ، چون نواب و الا نايب السلطنه ميل به ايالت كرمان و خارج شدن از تهران نداشتند ، بعد از ورود شاهزاده فرمانفرما سالار لشگر به تهران ، از ايالت كرمان استعفا كرده ؛ باز ايالت آنجا در جزء اداره‌ى شاهزاده فرمانفرما سالار لشگر واگذار شد ، و ايشان بهجت الملك ، گماشته‌ى خود ، را به نيابت ايالت آنجا فرستادند ؛ چنان كه شرحش نوشته خواهد شد .\r\nحكومت گيلان ، در اين سنه ، كما فى السابق ، به عهده‌ى مشير السلطنه است .\r\nحكومت كاشان ، كما فى السابق ، به عهده‌ى اعتضاد الدوله ، پسر مرحوم محمد مهدى خان اعتضاد الدوله ، است . اين ايام محرم و صفر ، يك ثوب سردارى ترمه‌ى كشميرى شمسه‌ى مرصع درجه‌ى اول ، به صحابت اعتماد خلوت ، قهوه‌چى باشى خاصه‌ى همايونى ، به افتخار ايشان ارسال كاشان گرديد .\r\nوزارت دفتر استيفاء ، كه به تعبير ديگر وزارت ماليه‌اش گويند ، باز به موجب صدور دستخط مبارك همايونى كه در محرم صادر گشت ، كما فى السابق ، به عهده‌ى ميرزا محمد حسين وزير دفتر ، پسر مرحوم ميرزا هدايت وزير دفتر ، واگذار آمد . چون كار اين وزارتخانه اهميت دارد و وزير دفتر هم از اشخاص درستكار اين دوره‌اند ، دستخطى كه درباره‌ى ايشان صادر شده ، در اينجا نوشته مىشود ؛ و سواد آن از قرار ذيل است : -\r\n« جناب اشرف صدراعظم ! وزارت دفتر و ترتيب جمع و خرج دولت و تصحيح كتابچه‌هاى ولايات و موقوفى محل‌هاى بىمعنى و ملاحظه‌ى دقايق و نكات محاسبه‌ى حكام ولايات و صاحب‌جمعان و آنچه راجع به اين وزارتخانه است ، از امورات بسيار\r\n\r\n","description":"","footnote":"","page_name":" 78 ","page_number":102},
  {"content":"\r\n\r\nبسيار مهم دولت و اهميت آن بيش از تصور است ، و بايد در انتظام اين كار خيلى ملاحظه و مراقبت شود . ميرزا محمد حسين وزير دفتر ، كه متصدى اين خدمت و شغل است ، بسيار نوكر امين صديق دولتخواهى است . خدمات شخص و اجدادى او را خوب مىدانيم . به تصويب آن‌جناب اشرف ، خدمت وزارت دفتر و امانت اين كار به عهده‌ى معزى اليه مرجوع مىفرمائيم ، كه با كمال صداقت و امانتى كه در او سراغ داريم ، مشغول انجام اين شغل نبيل بوده ؛ همه‌روزه ، در دفتر خانه‌ى مباركه حاضر شده ، مطابق دستور العملى كه آن‌جناب اشرف مىدهند ، با مستوفيان عظام مشغول ترتيب و تصحيح امورات بوده ، صرفه‌ى دولت را منظور داشته ؛ خاطر همايون ما را خرسند دارد . شهر محرم الحرام 1314 . »\r\nحكومت جليله‌ى دار المرز مازندران ، كه با ميرزا عبد الله خان سردار امجد بود ، به عهده‌ى كفايت شاهزاده عين الدوله ، سلطان عبد المجيد ميرزا ، در اين ماه صفر واگذار شد . اصطبل خاصه‌ى همايونى و زين خانه‌ى مباركه و اسلحه خانه‌ى مباركه و كالسكه خانه‌ى مباركه هم با ايشان ؛ و تفنگداران خاصه‌ى سركارى ، كه سابق با امين خلوت وزير مخصوص و وزير دربار اعظم بود ، و فيلخانه‌ى مباركه و باغات و قنوات شهريارى هم در جزء اداره‌ى شاهزاده‌ى معظم‌له درآمد ؛ كه خودشان به مازندران بروند و ساير كارهاى دولتى به عهده‌ى كسان و بستگان ايشان باشد .\r\nخوانسالارى و نظارت خانه‌ى مباركه ، به عهده‌ى شاهزاده‌ى مغرور ميرزا موثق الدوله واگذار گرديد . منصب كشيكچى باشيگرى و اداره‌ى غلام پيشخدمتان ، به عهده‌ى كفايت حسين پاشاخان امير بهادر جنگ واگذار شد . حجابت و فراشباشيگرى دربار دولت ، به عهده‌ى مصطفى قلى خان قاجار ، كه از چاكر و چاكرزادگان زمان آذربايجان است ، واگذار آمد .\r\nايالت فارس ، كما فى السابق ، به عهده‌ى حضرت و الا شاهزاده محمد تقى ميرزاى ركن الدوله ، عم اكرم سلطنت عظما ، ابن شاهنشاه غازى ، محمد شاه ، طاب ثراه ، است .\r\nوزارت جنگ ، كه از هفدهم ذيقعده‌ى هزار و سيصد و سيزده به عهده‌ى كفايت نواب و الا نايب السلطنه اميركبير محول بود ؛ در اين ماه صفرالمظفر هزار و سيصد و چهارده ، به تصويب صدارت عظما ، رياست كليه‌ى قشون ظفر نمون ايران به عهده‌ى كفايت محمد باقر خان سردار كل واگذار گرديد ؛ و امارت توپخانه‌ى مباركه ، به عهده‌ى محمد صادق خان امين نظام شد كه در تحت اداره‌ى رياست قشون و وزارت جنگ بود .\r\nحكومت دار الخلافه‌ى تهران ، به عهده‌ى كفايت شاهزاده‌عبد الحسين ميرزاى فرمانفرما سالار لشگر واگذار شد . اداره‌ى پوليس و احتساب و رياست قراسوران اطراف شهر و سواره‌ى قورت بيگلو و حكومت ساوه و زرند و شاهسون بغدادى و چهار فوج قديم و جديد خود فرمانفرما هم كه بايد مشغول قراولى شهر باشند ، جزء اداره‌ى حكومت تهران است . شاهزاده فرمانفرما ، وزارت نظميه و پوليس و احتساب را ، كه با نظم الدوله امير تومان بود ، به عهده‌ى كفايت عباس قلى خان سهم الملك امير تومان ، فرزند مرحوم على قلى خان صمصام الملك كزازى ، واگذار كردند .\r\nصديق الدوله ، وزير تهران ، از وزارت معاف گشته ؛ ميرزا شفيع خان مستشار الملك\r\n\r\n","description":"","footnote":"","page_name":" 79 ","page_number":103},
  {"content":"\r\n\r\nبه وزارت و حواله و اطلاق ماليات تهران منصوب شدند . ميرزا تقى خان مجد الملك ، پسر مرحوم ميرزا محمد خان مجد الملك ، كما فى السابق ، به وزارت وظايف و اوقاف كل ممالك محروسه باقى ماند .\r\nحكومت كردستان با حسام الملك امير تومان است . ميرزا اسد الله خان ناظم الدوله ، سفير كبير سابق دولت ايران به اسلامبول ، كه برادر بزرگتر از جناب وكيل الملك وزير خلوت است ، در ماه ربيع الاول ، به ايالت مملكت فارس منصوب و برقرار شدند . يك ثوب پالتو ترمه‌ى كشميرى ، به انضمام سردوشى الماس از نمره‌ى اول ، به ايشان مرحمت شد ؛ و حضرت و الا شاهزاده ركن الدوله ، والى مملكت فارس ، به دار الخلافه احضار شدند ؛ و ميرزا ابراهيم معتمد السلطنه بر وزارت فارس باقى ماندند و تا ورود ايالت ، سمت نيابت ايالت هم داشتند . حاجى ميرزا ابو القاسم خان معتمد نظام ، برادر ميرزا محمد خان وكيل الدوله ، به استيفاى قورخانه و ذخيره و انبار توپخانه سرافراز گشت .\r\nحكومت قم ، كما فى السابق ، به عهده‌ى محمد حسن خان معظم الدوله ، برادر نواب عليه‌ى عاليه ، حضرت قدسيه ، اينس الدوله است ؛ كه محترمترين بانوان حرمخانه‌ى جلالت شاهنشاه شهيد سعيد ، انار الله برهانه ، بود . رياست و ايلخانيگرى ايل جليل قاجار ، به عهده‌ى كفايت جناب على رضا خان عضد الملك ، وزير حضور همايون ، شد . در ماه ربيع الآخر اين سال ، باز كماكان ، حكومت كرمان و بلوچستان به نواب عبد الحسين ميرزاى فرمانفرما سالار لشگر ، حكمران دار الخلافه و غيره ، واگذار گرديد ؛ و ايشان كه در تهران بودند ، باز كما فى السابق ، بهجت الملك امير تومان را به نيابت ايالت خود برقرار ساختند ، و عباس قلى خان اعتماد نظام امير تومان ، كه از طرف نواب و الا نايب السلطنه حكمران كرمان به نيابت ايالت كرمان رفته بود ، مراجعت كرد . چنان كه در ورق پيش هم اشاره‌يى شد . حكومت كردستان ، در ربيع الثانى ، برگشت كرده ؛ جزء اداره‌ى جناب حسن على خان اميرنظام ، والى كرمانشهان و همدان و اسد آباد و ولايات ثلاث ملاير و تويسركان و نهاوند و گروس ، شد . در زمان سابق‌تر از اين ازمنه هم ، كردستان جزء ادارات ايشان بوده است . به‌هرحال ، در اين اوقات ، فرزند خود سالار الملك ، عبد الحسين خان ، را به حكومت كردستان سرافراز و منصوب كردند ؛ و از جانب اميرنظام ، شاهزاده عضد الدوله در همدان حكومت مىكرد .\r\nدر ربيع الثانى اين سال ، خازنى مهر مهر آثار همايونى و رياست خلوت ، به عهده‌ى افتخار شاهزاده روح اللّه ميرزاى نصرت السلطنه واگذار آمد ؛ و به ايشان يك ثوب سردارى ترمه‌ى كشميرى با سردوشى مرصع مرحمت شد . رياست اصطبل توپخانه‌ى مباركه ، كه با محمد حسين خان رئيس - پسر مرحوم حاجى الدوله - بود ، با رياست انبار توپخانه به عهده‌ى محمد صادق خان قاجار ، امين نظام ، امير توپخانه ، واگذار شد ؛ و مرتضى قلى خان مير پنجه ، پسر او ، به لقب امين نظامى نائل گشت و محمد صادق خان امين نظام به امير توپخانه مخاطب گشت .\r\nدر ربيع الآخر ، ميرزا سيد على خان موثق الملك ، مستوفى اول ديوان و پيشخدمت خاصه ، به رياست رخت‌دارخانه‌ى مباركه ، كه جزء عمل صندوقخانه‌ى مباركه است ،\r\n\r\n","description":"","footnote":"","page_name":" 80 ","page_number":104},
  {"content":"\r\n\r\nمنصوب گرديد . سلطان على خان امين بقايا ، از پيشخدمتان حضور همايونى - پسر محمد خان - ، به منصب وزارت محاسبات و بقايا منصوب گرديد و به دفتر آمد .\r\nدر ماه جمادى الاولى ، نواب شاهزاده عبد الحسين ميرزاى فرمانفرما سالار لشگر ، حكمران دار الخلافه‌ى تهران و ساوه و زرند و شاهسون بغدادى و والى كرمان ، از حكومت تهران معاف شده ؛ حكومت دار الخلافه‌ى تهران به عهده‌ى كفايت و كفالت شاهزاده نصرت السلطنه ، رئيس خلوت همايون و خازن مهر مهر آثار مبارك ، واگذار گرديد . يك ثوب خرقه‌ى ترمه‌ى كشميرى با شمسه‌ى مرصع به ايشان مرحمت شد .\r\nدر نيمه‌ى آخر جمادى الاخره‌ى اين سال ، عزل جناب مستطاب آقا ميرزا على اصغر خان امين السلطان بن امين السلطان ، صدراعظم ايران ، از صدارت عظما اتفاق افتاد - كه شرح آن در اصل اين تاريخ نوشته شد - ؛ و ايشان مرخصى خواسته ، از تهران به قم حركت كردند و در آنجا متوقف گشتند . و در سنوات آتيه ، در اين تاريخ ، ان شاء الله شرح حالشان خواهد آمد كه كار به چه قسم ختم خواهد شد .\r\nوزارت داخله در اين ماه ، به جناب على قلى خان مخبر الدوله ، وزير علوم ، واگذار آمد - چنان كه شرح دستخط آن در اصل اين كتاب نوشته شد . و بعد از كار صدارت ، شغل وزارت داخله بر جميع وزارتخانه‌ها مقدم است ؛ كه بر جميع ادارات و حكومت‌ها و مباشرت‌هاى امور ديوانى ، بجز در كار وزارت امور خارجه ، حق دخل و تصرف دارد . عزل و نصب حكام ، به اختيار او است . و شرح اين داستان مفصلا گذشت . و وزارت خزانه‌ى مباركه هم در جزء وزارت داخله شد ؛ كه مرتضى قلى خان صنيع الدوله ، فرزند وزير داخله ، به وزارت خزانه برقرار و منصوب بودند .\r\nوزارت خارجه به عهده‌ى حاجى ميرزا محسن خان مشير الدوله ، وزير عدليه و تجارت ، واگذار آمد . وزارت جنگ و سپهسالارى قشون ايران ، از سواره و پياده ، به عهده‌ى كفايت نواب شاهزاده عبد الحسين ميرزاى فرمانفرما سالار لشگر ، والى مملكت كرمان ، واگذار شد ؛ و محمد باقر خان سردار اكرم از اين خدمت معاف گشتند .\r\nوزارت لشگر به عهده‌ى ميرزا نصر الله خان مشير الملك ، كه مدير و معاون كل امور وزارت خارجه بود ، واگذار شد ؛ و ميرزا عبد الوهاب خان نظام الملك از وزارت لشگر معاف شده ، و بر رتبه‌ى او افزوده ، به وزارت ماليه و رياست دفتر كشور منصوب و برقرار گشت ؛ و ميرزا حسين وزير دفتر از خدمت وزارت ماليه و رياست مستوفيان دفتر كشور معاف گرديد .\r\nوزارت و رياست قورخانه‌ى مباركه ، از مرتضى قلى خان صنيع الدوله ، فرزند مخبر الدوله وزير داخله و علوم كه وزارت خزانه يافت ، منتزع شده ؛ به عهده‌ى ميرزا ابو القاسم خان ناصر الملك ، مترجم حضور همايون ، واگذار گرديد . و رتبه‌ى ايشان چون بالاتر از اين درجه بود ، اين كار را به عهده‌ى حسين قلى خان ضياء الملك قراگوزلوى همدانى امير تومان ، كه از خويشان ايشان بود ، واگذار كرد . ميرزا فضل الله خان وكيل الملك به منصب وزارت خلوت سرافراز ، و صدور كليه‌ى فرامين و احكام دولتى و تحريرات حضورى به عهده‌ى ايشان واگذار گرديد ؛ و غلامحسين خان امين خلوت از\r\n\r\n","description":"","footnote":"","page_name":" 81 ","page_number":105},
  {"content":"\r\n\r\nمنصب تحريرات حضورى معاف گشتند .\r\nشاهزاده عباس ميرزاى ملك‌آرا ابن شاهنشاه غازى ، محمد شاه ، طاب ثراه ، كه عم سلطنت عظما است ، به وزارت ديوانخانه‌ى عدليه و تجارت منصوب شدند .\r\nنصر الله خان امير تومان ، زنبوركچى باشى ، برحسب صوابديد نصرت السلطنه ، حكمران دار الخلافه و خازن مهر مهر آثار مبارك و رئيس خلوت همايونى ، به وزارت نظميه و پوليس تهران منصوب گرديد .\r\nميرزا غلامعلى خان مير پنجه - پسر مرحوم ميرزا محمود ، وزير سابق دار الخلافه ، پسر مرحوم حاجى ميرزا نصر الله مستوفى گرگانى ، سررشته‌دار كل دفتر خانه‌ى مباركه - به رياست اداره‌ى احتساب و تنظيف دار الخلافه منصوب شد .\r\nوزارت ابنيه‌ى دولتى ، كه با ميرزا اسماعيل خان امين الملك ، وزير خزانه‌ى سابق - برادر جناب امين السلطان صدراعظم معزول - بود ، به عهده‌ى كفايت ميرزا محمود خان حكيم الملك امير تومان ، پيشخدمت‌باشى سلام ، واگذار آمد .\r\nحكومت قزوين ، در آخر جمادى الآخره اين سال ، به عهده‌ى كفايت نواب و الا شاهزاده عز الدوله ، عم سلطنت عظما ، مرحمت و واگذار شد ؛ باقر خان سعد السلطنه به تهران آمد .\r\nولى خان نصر السلطنه - پسر ساعد الدوله ، سردار تنكابنى - بر گمركات ايران اضافه جمعى قبول كرده ، به وزارت گمركات كل ممالك محروسه‌ى ايران نايل شد .\r\nميرزا محمد خان اقبال الدوله ، فرزند مرحوم ميرزا هاشم خان امين خلوت و امين الدوله ، به وزارت خالصجات ديوانى سرافراز آمد .\r\nايالت عربستان و بختيارى به عهده‌ى كفايت ميرزا احمد خان علاء الدوله ، كه حاكم خمسه بود ، - پسر علاء الدوله ، اميرنظام مرحوم - واگذار شد ؛ و نظام السلطنه ، حسين قلى خان ، و برادر او سعد الملك از ايالت عربستان و بختيارى و لرستان و بروجرد معاف شده ، به دار الخلافه احضار گشتند . و در ماه رجب ، حكومت بروجرد و لرستان و كمره به عهده‌ى كفايت شاهزاده حشمت الدوله واگذار آمد . - و حاكم خمسه ، در دو ورق بعد نوشته و معين خواهد شد .\r\nرياست تمام ايلات حدود و اطراف دار الخلافه و پانصد و پنجاه نفر سواره‌ى ايلات مزبوره ، به بصير السلطنه ، كه از پيشخدمتان مقتدر حضور همايونى است ، واگذار شد .\r\nحكومت ولايت كاشان به محمد حسن ميرزاى خوانسالار ، فرزند شاهزاده‌ى مغرور ميرزاى موثق الدوله ، واگذار شد ؛ و اعتضاد الدوله از حكومت آنجا معاف گشت .\r\nميرزا محمد خان مصدق السلطنه ، مستوفى اول ديوان اعلا ، ولد مرحوم ميرزا هدايت الله وزير دفتر ، كه با حداثت سن به اعلا مراتب تجربه و كهولت رسيده و داراى فضل و سواد و هوش و مشار اليه بالنسبان است ، در جمادى الآخر اين سال ، خدمت محاسبه و استيفاى مملكت خراسان به او واگذار شد ؛ و ميرزا كريم خان بنان الدوله ، محاسب خراسان ، پسر ميرزا فضل الله خان ، از اين خدمت باز ماند . پدر و پسر به درب حرمسرا و ساير ادارات معتبر ملتجى شده و عريضه نگار گشته ؛ چون مظلومى و بىتقصيرى آن‌ها\r\n\r\n","description":"","footnote":"","page_name":" 82 ","page_number":106},
  {"content":"\r\n\r\nمحقق گشت ، استيفاء و محاسبه‌ى ولايت كرمان به بنان الدوله واگذار شد ؛ و ميرزا على اكبر خان - پسر ميرزا حسن ، وزير سابق درب اندرون - از اين خدمت معاف گشت .\r\nميرزا محمد خان مصدق السلطنه را امروز از طرف شغل ، مستوفى و محاسب خراسان گويند ؛ لكن ، رتبه و حسب و نسب و استعداد و هوش و فضل و حسابدانى و عاملى اين طفل يكشبه كه ره صد ساله مىرود ، بالاتر از استيفاء اول و محاسب بودن ايالات و ولايات است .\r\nهر شخص قابل و لايقى مىتواند خود را با بضاعت مالى به استيفاء و محاسبه‌نويسى ولايتى برساند ؛ لكن ، مشار اليه مراتب ديگر دارند كه بر عظم ايشان مىافزايد . پدرش ، مرحوم ميرزا هدايت الله وزير دفتر است ؛ و مادرش ، سركار عليه‌ى عاليه ، نجم السلطنه - خواهر نواب عليه‌ى عاليه ، حضرت عليا ، دامت شوكتها ، است - كه بانوى حرمخانه‌ى جلالت عظما مىباشند ، كه از دختران مرحوم فيروز ميرزاى نصرت الدوله هستند . خود اين جوان بيست و پنج ساله ، از اهل هوش و فضل ، و به قدرى آداب‌دان و قاعده پرداز است ، كه هيچ مزيدى بر آن تصور نيست . گفتار و رفتار و پذيرايى و احترامات در حق مردمش ، به طورى است كه خود او از متانت و بزرگى خارج نمىشود ؛ ولى ، بدون تزوير و ريا ، كمال خضض جناح و ادب را درباره‌ى مردمان به جا مىآورد . شايد در عالم تا بينى خود ، به چند نفر از وزراى ماليه و رؤساى دفتر خيلى بىاعتنايى كرده و احتشام به خرج داده است ؛ لكن ، در مقابل ساير مردم نهايت مرتبه‌ى انسانيت و خوش‌خلقى و تواضع را ، فطرة لاحيلة ، سرمشق خود قرار داده است . چنين شخصى كه در سن شباب اين‌طور جلوه‌گرى كند ، بايد از آيات بزرگ گردد .\r\nرياست و صاحب‌جمعى كليه‌ى دواب همايونى ، از شترخانه و قاطر خانه و شتران كلايى ، به محمد حسين ميرزاى يمين السلطان واگذار شد .\r\nغلامحسين خان امين خلوت ، رئيس سابق تفنگداران و منشى سابق تحريرات حضورى و مبلغ عرايض ، پسر مرحوم ميرزا هاشم خان امين الدوله ، به وزارت دربار اعظم سرافراز گرديد ؛ كه همه‌روزه ، وزراء برحسب اخبار او در دربار حاضر شده ، به مشورت يكديگر ، كارهاى دولتى و عرايض مردم را قرين اصلاح درآورند . و چون پيش از اين ، كارها با صدراعظم مستقلى بود كه تمشيت جميع امور را مىداد ؛ لهذا ، از اين وزارتخانه اسم و رسمى نبود ؛ حالا كه دولت صدراعظم مستقلى ندارد ، بايد وزارت داخله يا وزارت دربار اعظم تشكيل دهد كه امور دولت و ملت قرين اصلاح شود .\r\nجعفر قلى خان نير الملك ، كه سى و هفت سال است به رياست مدرسه‌ى دار الفنون برقرارند و نهايت درستى را دارند ، اين اوقات ، برحسب استدعاى جناب مخبر الدوله ، وزير داخله و خزانه‌ى عامره و وزير علوم و تلگراف و معادن و مريضخانه ، به منصب و لقب وزير علوم مفتخر و سرافراز شدند ؛ و در جمادى الآخر پيچىئيل اين سال ، دستخط مبارك همايونى در اين خصوص درباره‌ى ايشان صادر گشت .\r\nمحمد حسن خان محقق ، پيشخدمت خاصه‌ى زمان ناصرى و مظفرى ، در اين عصر به منصب سرايدار باشيگرى كل عمارات و بيوتات و اطاق موزه سرافراز شد ؛ و از امين\r\n\r\n","description":"","footnote":"","page_name":" 83 ","page_number":107},
  {"content":"\r\n\r\nهمايون اين كار برگشت كرد . شرح حال جناب نيرالملك را بايد بگيرم و در اين كتاب بنگارم كه اول خوب اين روزگارند .\r\nسهم الملك امير تومان - پسر على قلى خان كزازى ، صمصام الملك - كه سابقا وزارت نظميه و احتساب داشت ، اين اوقات ، برحسب تصويب شاهزاده فرمانفرما سالار لشگر ، وزير جنگ ، به وزارت خزانه‌ى نظام سرافراز گشت . شاهزاده مقبل الدوله ، بر حسب تصويب شاهزاده محمد حسن ميرزا - پسر موثق الدوله خوانسالار ، حاكم كاشان - به نيابت حكومت كاشان منصوب و روانه گرديد .\r\nحكومت خمسه ، در آخر رجب ، به عهده‌ى كفايت مهدى قلى خان مجد الدوله ، ناظر و امير آخور دوره‌ى ناصرى ، واگذار آمد ؛ و علاء الدوله‌ى قاجار ، پسر علاء الدوله امير نظام ، از اين خدمت معاف گشت و به حكومت عربستان رسيد .\r\nحكومت قصبه‌ى خوار كه از بلوكات معتبره‌ى تهران است و تقريبا چهل هزار تومان ماليات دارد ، به عهده‌ى ميرزا حسين خان صديق همايون واگذار آمد .\r\nحكومت دار الخلافه ، در اين سال ، باز تغيير كرد . در ماه شعبان ، شاهزاده نصرت السلطنه ، روح الله ميرزا ، رئيس خلوت همايون و خازن مهر مهر آثار مبارك ، از حكومت تهران معزول شده ؛ به تصويب نواب شاهزاده عبد الحسين ميرزاى فرمانفرما سالار لشگر ، وزير جنگ ، حكومت تهران به عهده‌ى شاهزاده سلطان حسين ميرزاى نير الدوله بن نير الدوله بن خاقان مغفور فتحعلى شاه ، طاب ثراه ، در آمد كه سابقا حاكم نيشابور بوده و اين اوقات به تهران آمده ، پسرش اميرزاده فتح السلطنه حاكم نيشابور است . اگر وساطت و همراهى شاهزاده فرمانفرما ، وزير جنگ ، با او نبود كه او نوكرى وى را اختيار كرده بود ؛ در صورتى كه هزار سال مستعد و منتظر مىشد ، حكومت تهران نمىيافت ؛ ممكن بود كه به ايالت خراسان نائل شود ، ولى حكومت تهران به او داده نمىشد . حكومت تهران را به رعيت‌زاده و وزيرزاده و ايل‌زاده‌يى كه خيلى كافى باشد و به شاهزاده‌ى بزرگ عالىنسب مىدهند ؛ ولى ، به شاهزاده‌ى حقير كم شأن بيمايه‌يى كه اسمى نداشته باشد نخواهند داد . اين شاهزاده بسيار محيل و متملق و پست‌فطرت بود .\r\nو آن‌قدر محيل بود كه خود را به عدالت و حساب درستى موصوف كرده ؛ لكن ، در هر مورد كه قدرت مىيافت ، هم حقوق ديوانى مردم را مىخورد و هم تعدى و زيادتى به فروع ماليات مىكرد . در دوره‌ى ناصرى ، كه خبازخانه و قصابخانه ماليات گزاف و تفاوت عمل بيرون از آلاف داشت ، نان و گوشت به قدرى گران نبود كه در دوره‌ى حكومت نير الدوله گران شد ؛ و حال آنكه ، ماليات و فروع خبازخانه و قصابخانه ، در دوره‌ى مظفريه ، به كلى مرفوع القلم شده بود كه نان و گوشت ارزان باشد . ولى ، اين مرد تدبيرات كرد و بدعت‌ها گذاشت و از مباشرين قصابخانه و خبازخانه اسناد تفاوت عمل گرفت ، كه نرخ نان و گوشت بالا رفت . و هرچه از مردم سخنى مىتراويد كه :\r\n« چرا قيمت نان و گوشت بىماليات بالاتر رفته است ؟ » ؛ او عذرها مىآورد كه برف آمده و گوسفند از لرستان نياورده‌اند و قيمت سوخت و هيزم خبازخانه بالا رفته ، به اين جهت گران شده است . بعضى ملتفت دروغ او بوده ، قدرت دم زدن نداشتند ؛ و بعضى\r\n\r\n","description":"","footnote":"","page_name":" 84 ","page_number":108},
  {"content":"\r\n\r\nكه قدرت داشتند ، مال وافر داشته ، از ترس منصب و كار خود مطلبى به عرض دولت نمىرسانيدند كه مبادا به فساد و شورش منسوب و متهم گردند . و اين گرگ ميش‌نما بسى تعديات كرده ، كه آخر الامر او سزاى خود را ديده ، از تهران مغضوبا بيرونش كردند و به نيشابورش فرستادند .\r\nاداره‌ى مسجد و مدرسه‌ى مباركه‌ى ناصرى ، كه از بناهاى مرحوم حاجى ميرزا حسين خان سپهسالار اعظم ايران است ، از طرف دولت به عهده‌ى موثق الملك ، رئيس رخت دارخانه‌ى مباركه ، واگذار شد .\r\nشاهزاده عضد الدوله از حكومت همدان احضار به دار الخلافه شد . ابو الحسن خان فخر الملك امير تومان ، كه از شايسته مردان است ، از طرف دولت قوىشوكت به حكومت همدان منصوب و روانه گرديد .\r\nدر اواخر شوال ، كه جناب امين الدوله از وزارت و پيشكارى آذربايجان احضار به دربار معدلت‌مدار همايونى شده بودند ، در تهران ورود كرده ، شرف اندوز حضور همايونى گشتند . جناب حسن على خان امير نظام ، والى كرمانشهان و والى كردستان ، به وزارت و پيشكارى كل آذربايجان مسبوق به اين خدمت بودند ، منصوب و روانه شدند ؛ و حاجى ظهير الملك را در كرمانشهان نايب الاياله‌ى خود قرار دادند و سالار الملك فرزند ايشان به حكومت كردستان برقرار است .\r\nشاهزاده امير خان سردار معظم از حكومت استرآباد و گرگان و شاهرود و بسطام و سمنان و دامغان معاف شده ؛ شاهزاده جهانسوز ميرزاى امير نويان به حكومت استرآباد و گرگان و شاهرود و بسطام برقرار شده ، از تهران به آن صوب حركت كردند .\r\nشاهزاده عميد الدوله هم به حكومت سمنان و دامغان منصوب گشته ، از تهران روانه‌ى مركز حكومت شدند ؛ و كريم آقاى منظم السلطنه ، كه از طرف شاهزاده امير خان سردار معظم حكومت سمنان و دامغان را داشت ، از اين خدمت معاف گشت و به تهران آمد .\r\nسه‌شنبه ، سوم شهر ذى القعده اين سال ، به شرحى كه در پيش گذشت ، جناب امين الدوله به وزارت عظما و رياست وزراء منصوب و برقرار گرديد . در شهر رمضان ، وزارت نظميه و پوليس و احتساب به عهده‌ى محمد ابراهيم خان معاون الدوله امير تومان ، پسر مرحوم فرخ خان امين الدوله ، واگذار گرديد . در ماه ذى القعده‌ى اين سال ، كه اواخر سال قمرى و اوايل سال شمسى است ، وزارت خزانه‌ى مباركه به عهده‌ى كفايت ولى خان نصر السلطنه ، وزير گمركات ايران ، مفوض گرديد ؛ و جناب مخبر الدوله ، وزير داخله ، كه از وزارت داخله استعفا كرد ، مرتضى قلى خان صنيع الدوله ، فرزند ايشان ، هم از وزارت خزانه معاف شدند . ميرزا محمود خان احتشام السلطنه ، پسر مرحوم علاء الدوله اميرنظام ، برحسب تصويب حاجى محسن خان مشير الدوله ، وزير امور خارجه ، به معاونت و مديرى كل وزارت امور خارجه سرافراز و منصوب شدند . جناب اميرنظام ، والى كرمانشهان و كردستان ، كه به پيشكارى و وزارت آذربايجان منصوب شدند ، در وقت حركت از كرمانشهان ، حاجى ظهير الملك را نايب الاياله‌ى كرمانشهان ساخته ، حركت\r\n\r\n","description":"","footnote":"","page_name":" 85 ","page_number":109},
  {"content":"\r\n\r\nكردند . در اين ماه ، حكومت كرمانشهان به عهده‌ى كفايت زين العابدين خان حسام الملك امير تومان واگذار گرديد ؛ در همين ايام از تهران حركت كرده ، به طرف كرمانشهان خواهند رفت .\r\nشاهزاده سلطان عبد المجيد ميرزاى عين الدوله از حكومت دارالمرز مازندران معاف گشته ؛ قدرى از مراحم و اشفاق ملكانه كه همواره درباره‌ى او شامل بود ، كاسته شد ؛ امر اعلا چنان شرف نفاذ يافت كه وى چندى در تهران نماند و به همدان رفته ، در آنجا متوقف باشد . شاهزاده‌ى معظم له به همدان رفتند و حكومت دارالمرز مازندران ، به تصويب جناب امين الدوله ، رئيس الوزراء ، به ميرزا عبد الله خان سردار امجد ، كه از امراء دربار و رجال دولت است ، واگذار آمد .\r\nحكومت عربستان از ميرزا احمد خان علاء الدوله منتزع شد و به عهده‌ى كفايت عبد الله خان ساعد السلطنه سردار ، كه از امراء عسكريه است ، واگذار آمد .\r\nحكومت قم به اعتضاد الدوله - پسر مرحوم محمد مهدى خان اعتضاد الدوله ، پسر مرحوم ميرزا محمد خان سپهسالار ، صدراعظم قديم ايران - واگذار آمد ؛ و محمد حسن خان معظم الدوله از حكومت قم معاف گشته ، به دار الخلافه احضار شد .\r\nنواب مستطاب و الا ، شاهنشاهزاده اعظم ، ملك منصور ميرزاى شعاع السلطنه ، كه دوقه‌ى سلطنت را غصنى ديان و آسمان شاهنشاهى و خلافت را بدرى تابان است ، با كياست فطرى و فراست ذاتى و هوش جبلى كه دارند ، و جميع دانشمندان مملكت و وزراى كامل دولت را به مزاياى ذات و محامد صفات خود متحير ساخته ؛ هر كس آن وجود مبارك را كه در ابتداى جوانى و ريعان زندگانى مشاهده مىنمايد ، در كسوت شباب پيرى مجرب روزگار و مهذب ليل و نهار مىبيند و درباره‌ى آن حضرت « و فيك انطوى العالم الاكبر » مىگويد . در اين اوقات ، اراده‌ى بندگان اعليحضرت اقدس شهريارى ، روحنا فداه ، بر آن تعلق يافت كه ايالت و فرمانروايى گيلان و طوالش به عهده‌ى تمشيت و تنظيم ايشان واگذار شود و مشير السلطنه ، حاكم گيلان ، به سمت وزارت آن شاهنشاهزاده‌ى اعظم و پيشكارى گيلان منصوب و برقرار باشند ، و كما فى السابق ، به رتق‌وفتق امور آنجا پردازند . درين خصوص ، فرمان مبارك شرف صدور يافت ؛ و در همين چندروزه ، نواب مستطاب و الا ، شاهزاده شعاع السلطنه ، از دربار معدلت‌مدار همايون مرخص شده ، روانه‌ى مركز ايالت گيلان شدند .\r\nدر شرح وقايع هزار و سيصد و سيزده ، وعده داديم كه شرح حال هريك از ابناء سلطنت عظما را در جلد ديگر خواهيم نگاشت ؛ لهذا ، برحسب وعده ، هر كدام كه در اين سال يا سال بعد به ايالت و منصبى نائل شوند ، به تعرفه‌ى وجود مبارك ايشان ، با زبانى كليل و بيانى عليل ، اشارتى خواهيم كرد .\r\nشرح حال بندگان حضرت مستطاب و الا ، محمد على ميرزا ، وليعهد دولت عليه‌ى ايران و صاحب اختيار مملكت آذربايجان ، در شرح وقايع سال هزار و سيصد و سيزده نگاشته شد . كنون كه آخر سال هزار و سيصد و چهارده است ، به تاريخ ولادت و شرح بزرگوارى و دانش نواب مستطاب و الا ، شاهزاده شعاع السلطنه ، كه به ايالت گيلان و\r\n\r\n","description":"","footnote":"","page_name":" 86 ","page_number":110},
  {"content":"\r\n\r\nطوالش نائل شده‌اند ، اين اوراق را زينت مىدهم .\r\nاين وجود مبارك ، دومين فرزند بندگان اعليحضرت قدرقدرت شاهنشاهى ، روحنا فداه ، هستند . در هيجدهم شهر ربيع الثانى هزار و دويست و نود و هفت هجرى ، در دار السلطنه‌ى تبريز ، به طالعى مسعود به عرصه‌ى مشهود قدم گذاشته‌اند ؛ و تا امروز سنوات عمر ايشان از هيجده تجاوز نكرده است ، ولى راه صدساله طى كرده‌اند . تحصيل ايشان در تبريز بوده ، در انواع كمالات و فنون بهره‌ى كافى و نصيبى وافى دارند . در علوم عربيت و شعرشناسى و فن تاريخ و ژغرافياى ممالك اروپ و غيره ، و دانستن لسان خارجه ، از فرانسه و انگليسى ، و صنعت عكاسى و علم مشاقى پياده‌نظام و توپخانه و قواعد لشگرى ، در طريقه‌ى رشاد و محل وثوق و اعتمادند ؛ و مدت هفت سال در توپخانه‌ى تبريز مشغول مشق و آموختن قواعد نظامى بوده‌اند . هوش و فراست ، عقل و كياست ، نظم و سياست با وجود ايشان تخمير شده است . به طورى شهامت و جلالت ايشان در كالبد انسان مؤثر است ، كه كسى را در حضور ايشان قوه‌ى خودسرى و تجاسر در سخن و جلادت نيست . اهل و فضل و تاريخ كه در خدمت ايشان رود ، قدرت خودسرى و زيادگويى ندارد . ايشان هر طبقه را به علم و صنعت خود امتحانات مىكنند و سؤالات مىفرمايند ؛ و از ژغرافيا و تاريخ صحبت به ميان مىآورند ، تا صحيح را از سقيم و كج را از مستقيم باز شناسند . اهل فضل را بسيار دوست دارند ؛ از براى هريك صله و عطيات مىفرستند ؛ بدره‌هاى زر و طاقه‌هاى شال ، كه در آن دستگاه است ، بهره و نصيب اهل كمال است .\r\nبنده را روزى شرف خدمت ايشان دست داد . ساعتى در آن محضر جلوس داشتم و از فرمايشات و حسن محاورت آن بزرگوار ، و تلفيق كلمات و تنسيق عبارات آن خداوندگار ، كه با بيانى رشيق و لسانى طليق ادا مىفرمودند ، حيرت‌ها بردم و حسرت‌ها خوردم ، و « ذلك فضل اللّه يؤتيه من يشاء » « 10 » خواندم . خداوندشان پاينده و وجودشان را به انواع الطاف كامله‌ى خود برازنده دارد .\r\nكنون در شرح حال ايشان به همين‌قدر قناعت كرده ، بعدها باز نگاشته خواهد شد . و شرح حال نواب مستطاب و الا شاهنشاهزاده‌ى اعظم ، ابو الفتح ميرزاى سالار الدوله ، و نواب مستطاب و الا شاهنشاهزاده‌ى معظم ، عضد السلطان ، و نواب مستطاب اعتضاد ، و نواب مستطاب و الا ، شاهزاده ناصر الدين ميرزا ، دامت شوكتهم ، كه ابناء سلطنت عظما هستند ، در وقت رجوع ايالت و منصبى به ايشان ، در اين جلد كتاب يا ساير مجلدات ديگر ، به خواست الهى و عون شاهنشاهى ، نوشته خواهد شد . انتهى .\r\nحضرت و الا ، شاهزاده محمد تقى ميرزاى ركن الدوله ، كه از اعمام بزرگوار سلطنت هستند ، و پايه‌ى كفايت و لياقت و مردم‌دارى و معدلت‌گزارى و درست رفتارى و مجدت و بزرگوارى ايشان ، از چندين سال تا حال ، مشهود بين الاقران و الامثال است ؛ در اين اوان ، كه آخر سال هزار و سيصد و چهارده هجرى و اوايل سال شمسى ، مطابق\r\n\r\n\r\n","description":"","footnote":"\r\n( 10 ) - قرآن كريم : المائده / 135 .\r\n","page_name":" 87 ","page_number":111},
  {"content":"\r\n\r\nتخاقوىئيل تركى است ، به ايالت و فرمانفرمايى مملكت خراسان و سيستان ، كه ساليان دراز به ايالت آن سامان مسبوق بودند ، منصوب و برقرار شدند . مهين فرزند خود ، شاهزاده على نقى ميرزاى عين الملك امير تومان را ، كه اهل فضل و سياست و داراى عقل و فراست هستند ، از جانب خود به چاپارى به نيابت ايالت خراسان فرستادند كه خودشان بعد حركت كرده ، به نظم آن سامان پردازند . و نيز فرزند ديگر خود ، شاهزاده نصر اللّه ميرزاى رفعت الدوله امير تومان را ، كه داراى فضل و دانش و از اهل فتوت و مروت و بسى صفات حميده است ، به چاپارى به حكومت تربت حيدريه ، كه از اعمال خراسان است ، روانه داشتند . و فرزند ديگر خود ، شاهزاده اسد الله ميرزاى جلال السلطان امير تومان را ، كه اهل و فضل و دانش و داراى كفايت و سياست و هل تدبير و فراست است ، به حكومت سر ولايت و بام و صفىآباد و رسيدگى به كارهاى مهمه‌ى خراسان ، از سبزوار تا سيستان و بوزنجرد و خبوشان و طبس و اسفراين و نردين و ترشيز و جام و باخرز و خواف و كلات و سرخس و ساير امكنه ، را به توسط تلگراف به امراء بزرگ خراسان و حكام سابق بلاد آن سامان سپردند ؛ كه به نظم و حراست و وصول ماليات مشغول بوده ، تا آنكه خودشان از تهران حركت كرده ، به خراسان درآيند .\r\nاين بنده ، چون در اين تاريخ كه اسم بعضى بزرگان را مىنگارد ، هر كدام از ايشان كه رجحانى و مزيتى دارند به تعرفه‌ى حالشان شرحى مىنگارد ؛ لازم است كه در تعرفه‌ى اين شاهزاده‌ى بزرگ هم اشارتى آرد و عبارتى به يادگار گذارد .\r\nاين شاهزاده‌ى والاتبار در ميان برادران شاهنشاه شهيد سعيد ، انار الله برهانه ، امتياز و اختصاصى وافر داشت ؛ و شاهنشاه شهيد سعيد ، انار الله برهانه ، هميشه او را بزرگ مىديد و محترم مىشمرد . حتى آنكه ، هر وقت شاهزاده ركن الدوله به حضور مىرفت ، شاهنشاه شهيد سعيد ، انار الله برهانه ، به او مىفرمودند : « ركن الدوله ! هر وقت ما ترا مىبينيم ، شاه ماضى ، پدر خود را - يعنى : محمد شاه غازى - به نظر درمىآوريم . » و اين كلام از براى شاهزاده ركن الدوله بسى باعث افتخار و مايه‌ى اعتبار بود . و شاهزاده معظم ، در ميان اخوان عظام ، خلقتا شباهت تامى به محمد شاه غازى ، طاب ثراه ، داشت . اهل فضل و خط و انشاء و تاريخ بوده ؛ در آداب ديندارى و احترام علماء و دوستدارى اهل فضل و كمال ، فريد و طاق ؛ و در وقار و حلم و سكونت و طمأنينه و عظمت و رعب و ابهت ، يگانه‌ى آفاقند . با آنكه به احدى دشنام ندهند و تندخويى نكنند ، با كمال سلامت نفس و ملايمت طبعى كه دارند ، طورى در انظار مهيب و با رعب و باشكوه هستند ؛ كه هريك از بزرگان و جسوران در خدمت او به ادب و احترام روند و در حضرت او سكوت ورزند . شاهزادگان بزرگ و وزراء عظيم الشأن احتشام او را حرمت آرند و احترامش را حشمت گذارند .\r\nدستگاهش وسيع و فرزندانش ، عموما ، از اهل دانش و كمال بوده . حشمتى وافر و شوكتى متكاثر دارد . خدم و حشم و اجزاء و جيره‌خواران او بيشتر از ساير شاهزادگان و اعيان ايران است . بيوتات شخص او از دار الانشاء و دار الاستيفاء و نظارت خانه و عمله‌ى خلوت و فراشخانه و صندوقخانه و آبدارخانه و قهوه‌خانه و غيره ، سواى اندرون‌هاى متعدده و سواى منازل اميرزادگان و سواى منزل معلمين عربى و فرانسه و مشاق خط ، در\r\n\r\n","description":"","footnote":"","page_name":" 88 ","page_number":112},
  {"content":"\r\n\r\nهر روز ، در ايام عزل و توقف تهران ، از كارخانه‌ى شاهزاده‌ى معظم له خوان‌هاى جداگانه و موائد گسترده دارند ؛ كه در هر بلدى از بيوتات جمعى متنعم مىشوند و شاكر احسان او مىگردند .\r\nبه هر ايالتى كه مأمور شده است ، علاوه بر اجزاء شخصى و تعدد ادارات و كثرت نفوس كه با او هستند ، معمار مخصوص و مترجمين زبان و مؤذنين اذان و خياطان با خود مىبرد ، كه در مركز ايالت خود محتاج به چيزى نباشد . و در بناى ابنيه‌ى عمارات ايالتى و سؤال و جواب با خارجه و اعتلاء كلمه‌ى اسلام و دوختن خلعت‌ها از براى مباشرين ، دستگاهش خالى از اين اشخاص نگردد و به وجود مترجم يا خياط قابل در آن ولايت محتاج نگردد . اين شاهزاده‌ى بزرگ ، در عهد شاهنشاه شهيد سعيد ، انار اللّه برهانه ، به جميع نشان‌ها و امتيازات دولتى ، حتى نشان اقدس ، نايل شده‌اند .\r\nپس از حكومت خمسه ، چندين بار به ايالت خراسان ، و دوبار به ايالت فارس ، كه اين هردو ايالت بزرگترين ايالات ايران است ، منصوب و برقرار گشته‌اند . اهل خراسان اطاعت ايشان را فرض ذمه‌ى فدويت و قرض رفته‌ى رقيت خود مىدانند . هركسى كه به ايشان والى شده است ، باز او را نپسنديده ، مايل و خواهان ايالت اين شاهزاده‌ى معظم بوده‌اند . از هر ايالتى كه معزول شده‌اند ، نه از بابت اين بوده است كه مثل ساير حكام بىكفايتى كرده باشند ، يا به اهالى آن مملكت تعدى و اجحاف رسانند ، يا حقوق اهالى تهران را حيف و ميل نمايند ، يا با همسايگان خارجه‌ى سرحدى - مثل روس يا انگليس - موافقتى كرده باشند ؛ بلكه ، عزل ايشان به واسطه‌ى ناموافقتى و عدم مساعدت صدور بوده ، كه بزرگى و بلندى قدر اين شاهزاده بزرگ ، منافى اجراء خيالات ايشان شده ؛ چنين شخصى را معزول كرده ، كسى را به ايالت آن مملكت فرستاده‌اند كه نوكر و مطبع رأى و مجرى خيالات آن صدر باشد .\r\nكتابخانه‌ى اين شاهزاده‌ى معظم بر اغلب كتابخانه‌هاى ايران رجحان دارد . در اين اوقات ، كه به ايالت خراسان و سيستان منصوب شدند ، برحسب استدعاى ايشان ، آقا ميرزا شفيع خان مستشار الملك به وزارت و پيشكارى خراسان و سيستان برقرار گشتند ؛ حاجى آصف الدوله بن حسين خان نظام الدوله هم از ايالت خراسان و هم از توليت آستانه‌ى رضويه معاف گشته ، به دربار احضار شد ؛ ميرزا محمود خان مدير الدوله به متولىباشيگرى آستانه‌ى مقدسه‌ى رضويه منصوب و روانه‌ى خراسان شد .\r\nحكومت يزد ، به تصويب جناب امين الدوله ، رئيس الوزراء ، به عهده‌ى كفايت ميرزا محمد خان اقبال الملك واگذار آمد ؛ و شاهزاده جلال الدوله بن نواب و الا ظل السلطان ، فرمانفرماى اصفهان ، از حكومت يزد به دار الخلافه احضار شدند .\r\nمخزن تداركات عسكريه به عهده‌ى كفايت ميرزا مهدى خان ، آجودان مخصوص ، وزير همايون ، واگذار گرديد . سيف الدين ميرزا ، مدير توپخانه ، به صوابديد شاهزاده فرمانفرما ، وزير جنگ ، به حكمرانى چهار محال بختيارى ، كه در اداره‌ى نواب معظم است ، مأمور و برقرار گرديد .\r\nنواب مستطاب و الا شاهنشاهزاده‌ى مفخم ، ابو الفتح ميرزاى سالار الدوله ، كه\r\n\r\n","description":"","footnote":"","page_name":" 89 ","page_number":113},
  {"content":"\r\n\r\nسومين فرزند سلطنت عظما هستند و نهال وجودشان از اثمار عظمت و فواكه بزرگى و جلالت پربار است ، با حداثت سن و عنفوان عالم شباب ، سراپا سرشته از عقل و فراست و انباشته از هوش و كياست بوده ، وجود مباركشان شايسته‌ى حكمرانى و ايالت آمده ؛ برحسب اراده‌ى عليه‌ى ملكانه ، به ايالت جليله‌ى كرمانشاهان و سرحددارى عراقين منصوب و برقرار شدند ؛ كه حسام الملك ، حكمران كرمانشاهان ، به پيشكارى اين شاهنشاهزاده‌ى معظم و كارگزارى ولايتى برقرار باشد ، و كما فى السابق ، به رتق‌وفتق امور و به انجام مرام جمهور پردازد . و اين شاهزاده‌ى معظم ، همين دو سه روزه كه آخر ذى الحجه الحرام است ، تا چهارم و پنجم محرم الحرام هزار و سيصد و پانزده ، از دار الخلافه حركت كرده ، به مقر ايالت خود تشريف‌فرما مىشوند . اين نهال برومند و اين شاهزاده‌ى ارجمند ، در روز جمعه‌ى ، هشتم شهر ذى الحجه الحرام سنه‌ى هزار و دويست و نود و هشت هجرى ، در دار السلطنه‌ى تبريز ، در كمال فيروزى و سعادت به عرصه‌ى ولادت درآمده‌اند . در همان دار السلطنه‌ى تبريز ، پس از چند سال كه وجود مباركشان نشوونما يافت ، به تحصيل علوم و استكمال فنون كماليه و حربيه پرداختند ؛ و ذات خود را به ارتكاب رياضات و زحمات تحصيل و اكتساب محامد و معارف تكميل آماده ساختند . در عرصه‌ى مقدمات عربيه و فنون ادبيه و تحصيل زبان فرانسه و حساب و ژغرافى و تاريخ ، به رشادت شتافتند و بهره‌ى كافى يافتند . و مدت هفت سال ، با رتبه و شرف شاهنشاهزادگى و درجه‌ى سپهدارى و سالارى ، در سلك سربازان و افراد لشگرى ، همه روزه ، در ميدان مشق همدم و همقدم شده ؛ تا در قواعد پياده نظامى و فنون حربيه و تيراندازى ، محل تمجيد و ستايش و مورد توصيف و نيايش سركردگان كهن‌سال شدند .\r\nدر سفر سيم شاهنشاه شهيد سعيد ، نور اللّه مضجعه ، به فرنگستان كه تشريف فرماى آذربايجان شدند ، نواب مستطاب معظم را ، محض تشويق آموختن فنون نظامى ، در فوج اميريه به منصب سلطانى و قراولى مخصوص همايونى منصوب فرمودند ؛ و به يك قطعه مدال طلاى مخصوص ، ايشان را سرافراز نمودند . از آن بعد ، به تدريج ايام و پيش آمد اعوام ، ساير مدارج و رتبه‌هاى نظامى را يافته ، به مناسب و امتيازات بزرگ نظامى نائل گشتند .\r\nدر سنه‌ى هزار و سيصد و دوازده ، كه به دار الخلافه آمده و به آستان مبارك شاهنشاه شهيد سعيد مشرف شدند ، به منصب امير تومانى و حمايل و نشان آن منصوب شده ؛ به لقب سالار الدوله ملقب گشتند . خداوندشان محفوظ فرمايد و بر شأن و شرف و علو مقام ايشان بيفزايد .\r\nحكومت گلپايگان و خوانسار از اداره‌ى نواب والاشاهزاده ظل السلطان ، حكمران اصفهان ، مجزا شده ؛ از طرف دولت قوى شوكت ، به تصويب جناب رئيس الوزراء ، شاهزاده مهدى قلى ميرزاى سهام الملك امير تومان به حكومت اين دو محل منصوب و روانه شد .\r\nمشير السلطنه از پيشكارى گيلان و وزارت آن سامان استعفا كرده ، به تهران آمد .\r\nبه تصويب جناب امين الدوله ، رئيس الوزراء ، ميرزا ابراهيم معتمد السلطنه بن مرحوم ميرزا محمد قوام الدوله ، كه از وزراى دار الشوراى كبرا و از رجال كافى درست حساب است ، و يك دو ماهى است كه از وزارت و پيشكارى فارس استعفا كرده به دار الخلافه\r\n\r\n","description":"","footnote":"","page_name":" 90 ","page_number":114},
  {"content":"\r\n\r\nآمده است ، به پيشكارى گيلان و طوالش منصوب و روانه شدند ؛ كه به رتق و فتق امور و وزارت نواب مستطاب و الا شاهنشاهزاده‌ى معظم ، شعاع السلطنه ، والى گيلان ، پردازند .\r\nدر آخر ذى الحجه ، كه آخرين ماه سنه‌ى هزار و سيصد و چهارده است ، مؤقر - السلطنه - پسر ناظم السلطنه ، كشيكچى باشى دوره‌ى ناصرى ، پسر مرحوم محمد رحيم خان علاء الدوله اميرنظام - به توسط و تصويب شاهزاده فرمانفرما سالار لشگر ، وزير جنگ ، به حكومت ساوه و زرند و طايفه‌ى شاهسون بغدادى ، كه جزء ادارات نواب معظم است ، منصوب و برقرار گرديد .\r\n\r\nباب سوم ذكر اشخاصى كه در اين سنه‌ى هزار و سيصد و چهارده به لقب دولتى نائل شده‌اند ، يا امتيازات دولتى را ، از قبيل تمثال مبارك و ساير نشان‌هاى معظمه ، براى خود تحصيل كرده‌اند و به خلاع فاخره سرفراز گشته‌اند .\r\nاول كسى كه در اين سال سزاوار لقب و امتياز آمد ، نواب و الا شاهزاده حسين على ميرزا - مهين فرزند ارجمند حضرت و الا ، شاهنشاهزاده‌ى اعظم ، وليعهد دولت عليه‌ى ايران ، محمد على ميرزا ، صاحب‌اختيار مملكت آذربايجان - است كه با حداثت سن آثار رشد و عظمت از جبين مبينش هويدا است . در ابتداى اين سال ، به لقب جليل « اعتضاد السلطنه » سرافراز شده ؛ فرمان دولتى شرف صدور يافت . اين لقب جليل ، در سابق بر اين سنه ، لقب پدر بزرگوارشان ، حضرت و الا وليعهد دولت عليه ، بود كه در حيات شاه شهيد سعيد ، انار الله برهانه ، اين لقب را دارا بودند و بعد به خطاب و منصب « سردارى كل » هم منصوب و مخاطب شدند . در اين سنه ، كه حضرت ايشان به منصب و لقب وليعهدى نائل شدند ، لقب اعتضاد السلطنه مخصوص فرزند ارشد لايق ايشان ، شاهزاده حسين على ميرزا آمد . عرف الخير اهله فتقدم . اميد است كه اين ثخن برومند در روزگار با ثمر و پربار آيد و به ترتيب مقاصد خود نائل شود .\r\n باش تا صبح دولتش بدمد * كاين هنوز از نتايج سحر است \r\nدر اين سنه‌ى هزار و سيصد و چهارده ، سن شريف ايشان بيش از چهار سال نگذشته ؛ و طبع مبارك اعليحضرت شاهانه ، روحنا فداه ، چنان به علاقه و محبت و انس اين شاهزاده‌ى آزاده مصروف و مايل است ، كه مزيدى بر آن تصور نيست .\r\nمحمد حسين ميرزا بن مرحوم محسن ميرزاى امير آخور ، كه در دوره‌ى ناصرى ، چندى به منصب امير آخورى منصوب بود و بعد از اين به منصب ايلخانيگرى ايل قاجار و مخاطبه‌ى سلام نايل مىشود ؛ اين سال ، به تصويب جناب مستطاب امين السلطان ، صدراعظم ، به لقب جليل « يمين السلطان » ملقب گشتند . جمعى مىگويند كه اين شاهزاده‌ى و الا از اهل فضل و كمال است ؛ ولى ، من بنده را با ايشان محاورت و معاشرت مجلس و محفل دست نداده است كه پايه‌ى بلند ايشان را بنگارم . همين‌قدر اطلاع دارم كه هر وقت ، در اين دوره ، مجلس سلام دولتى منعقد مىشد و ايشان طرف مخاطبت خاص شاهانه بودند ، و اين بنده هم در آن مجلس حضور داشت ، در مخاطبت سلام از اين شاهزاده‌ى و الا رشاقت\r\n\r\n","description":"","footnote":"","page_name":" 91 ","page_number":115},
  {"content":"\r\n\r\nبيان و طلاقت لسان و گرمى سخن و زينت افزايى انجمن مىديدم ، و از تقرير دلپذيرش شعف داشتم و شرف مىيافتم . و وقتى هم در انجمنى بودم كه شعر فارسى ممتازى از اين شاهزاده‌ى آزاده براى من روايت كردند ، كه سزاوار تمجيدات وافره بود . البته ، اين شاهزاده‌ى آزاده درى فضايل و علوم است ؛ ولى ، افسوس كه اتفاق نيفتاده است تا از افاضتشان استفاضت يابم - كار با تقدير است و قصور و تقصير از كسى نيست .\r\nميرزا عباس خان قوام الدوله ، كه هم در دوره‌ى ناصرى و هم در اين دوره ، وزير امور خارجه بود و چندى هم در دوره‌ى ناصرى وزارت داخله داشت ، كه نتوانست آن رتبه‌ى بزرگ را بزرگ نگاه دارد ، در هيجدهم محرم اين سال ، وفات كرد - بعد هم اشارتى به وفات او خواهد شد . پس از فوت آن مرحوم ، فرزند لايقش ، ميرزا محمد على خان معاون الملك ، مستوفى اول و وزير دار الشوراى كبرا ، برحسب تصويب جناب مستطاب آقا ميرزا على اصغر خان امين السلطان ، صدراعظم ، به لقب « قوام الدوله » ملقب و سرافراز شد ؛ كه بعد از آن ، در سنوات آتيه ، به وزارت گمركات ايران و سالى ديگر ، - چنان كه شرحش بيايد - به وزارت لشگر نايل مىگردد . و ميرزا احمد خان ، پسر بزرگ معزى اليه - يعنى : قوام الدوله‌ى ثانى ، مستوفى تهران و بعضى ادارات - به لقب معاون الملك سرافراز آمد . و پسر ديگرش ، ميرزا محمود خان ، مستوفى صرف جيب و يزد و فراشخانه ، به لقب « افتخار الملك » نائل گشت .\r\nميرزا محمد خان ، مستوفى اول ديوان ، وكيل و پيشكار امور ايالات جليله‌ى آذربايجان و كرمانشاهان و همدان و ولايات ثلاث - يعنى : ملاير و تويسركان و نهاوند - و غيره ، كه در زمان دوره‌ى ناصرى و اين دوره ، در تهران بوده ، از جانب بندگان اعليحضرت شاهنشاهى كه در دوره‌ى ناصرى ولايت‌عهد داشتند و به صاحب‌اختيارى و فرمانروايى مملكت آذربايجان مىپرداختند ، وكالت داشته و از طرف جناب اميرنظام هم سابقا وزير آذربايجان و بعدها والى كرمانشهان و ولايات ثلاث و همدان و غيره بود ، در تهران پيشكارى داشته ، با دولت سؤال و جواب مىكردند ؛ اين اوقات ، به لقب « وكيل الدوله » ملقب آمدند و در وقت خواندن عرايض وزارتخانه‌ها و عرايض متفرقه ، همه‌روزه ، به حضور همايونى مشرف شده ، به تحريرات و اصدار جواب مىپردازند . مشار اليه از اشخاص حميده و مردمان پسنديده‌ى اين روزگار است .\r\nرفتار و گفتارش همه از روى عقل و دانش است . بعضى عرايض متفرقه را كه به حضور همايونى برده و جواب مساعد گرفته است ، طبا لمرضات الله بوده است . به فوايد بى جا و عوايد بىپا اعتنايى ندارد . در كمال خوش‌سلوكى با مردم حركاتى زيبا آرد . اين بزرگ‌منشى تحريرات حضورى ، دولتخواه و ملت پرستند ؛ جز امانت و درستى ، چيزى در ايشان ديده نمىشود . در كمال سادگى ، بدون فرعنت به سر مىبرند ؛ همه‌كس در ايشان به چشم بزرگى نگاه مىكند - و بعضى امتيازات فوق العاده‌ى ايشان ، در سنوات آتيه نوشته خواهد شد .\r\nيك قبضه شمشير مرصع ممتاز ، كه از عطايا و تشريفات خاص همايونى است ، به صحابت بصير السلطنه ، پيشخدمت ، به جهت نواب و الا شاهزاده ظل السلطان ، حكمران\r\n\r\n","description":"","footnote":"","page_name":" 92 ","page_number":116},
  {"content":"\r\n\r\nاصفهان و يزد و گلپايگان و خوانسار ، ارسال گرديد .\r\nيك ثوب سردارى ترمه‌ى كشميرى شمسه مرصع درجه‌ى اول ، به صحابت اعتماد خلوت ، قهوه‌چىباشى ، به افتخار اعتضاد الدوله حكمران كاشان - پسر مرحوم محمد مهدى خان اعتضاد الدوله ، پسر مرحوم ميرزا محمد خان سپهسالار ، صدراعظم اسبق ايران - اعطاء و ارسال گرديد .\r\nدر اين ايام ، كه جناب امين الدوله به وزارت و پيشكارى مملكت آذربايجان روانه مىشدند ، يك ثوب پالتوترمه با سردوشى الماس نمره‌ى اول درباره‌ى ايشان مرحمت شد . چنان كه سابقا هم بر اين مطلب اشارتى كرديم ، در ماه محرم ، خلعتى براى حسام الملك ، حكمران كردستان ، به صحابت ميرزا محمد خان پيشخدمت فرستاده شد .\r\nميرزا عباس خان مهندس باشى ، كه از براى انجام خدمات دولتى به همراهى جناب امين الدوله به آذربايجان مىرفت ، يك ثوب سردارى ترمه‌ى شمسه‌ى مرصع از درجه‌ى سوم درباره‌ى او مرحمت شد .\r\nيك ثوب سردارى شمسه‌ى مرصع به افتخار اميرزاده فتح السلطنه مير پنجه ، حكمران نيشابور - پسر شاهزاده سلطان حسين ميرزاى نير الدوله - ، كه از جانب پدر خود به نيشابور حكومت مىكند ، ارسال نيشابور گرديد .\r\nيك ثوب لباده‌ى ترمه‌ى كشميرى ، به انضمام سردوشى الماس ، به صحابت سقاباشى به افتخار جناب حسن على خان اميرنظام ، والى كرمانشهان و ولايات ثلاث و همدان و غيره ، روانه و ارسال كرمانشاهان گرديد .\r\nطبع و ايجاد روزنامه‌ى « شرافت » ، كه روزنامه‌ى مصورات و شرح حال شاهزادگان و صدور و وزراء و امراء و اشراف و اعيان ، در آن به طرزى خوب و رسمى مطلوب نگاشته مىشود ، در ماه صفر المظفر ، در تحت اداره‌ى محمد باقر خان اعتماد السلطنه ، وزير دار المطبوعات و دار الترجمه‌ى همايونى و دار التأليف دولتى ، وقوع يافت . اين روزنامه ، نهايت امتياز را دارد . اين صحيفه‌ى شهريه ، در دوره‌ى ناصرى ، مسما به « شرف » بود ؛ كه مدير و صاحب‌امتياز آن ، مرحوم محمد حسن خان اعتماد السلطنه ، وزير دار المطبوعات و دار الترجمه و دار التأليف سابق ، بود . چون آن وزير ، كه صاحب تصانيف عديده است ، در هزار و سيصد و سيزده وفات كرد ، هم در آن دوره‌ى ناصرى و هم در اين دوره‌ى مظفرى [ كه 
  ] سلطنت ناصرى به دوره‌ى سلطنت مظفرى تبديل يافت . وزارت اين سه اداره به برادرزاده‌ى آن مرحوم ، محمد باقر خان اعتماد السلطنه ، كه در آن وقت « اديب الملك » لقب داشت تعلق گرفت و لقب اعتماد السلطنه يافت .\r\nايشان باز روزنامه‌ى شرف را در دوره‌ى مظفريه احياء و ايجاد كرده ، اسم « شرف » را به « شرافت » مبدل كردند . اميد است كه ما را مجالى دست دهد تا در اين كتاب ، شرح حال مرحوم محمد حسن خان اعتماد السلطنه را ، كه حق تربيت به گردن بنده دارد ، بنگارم ؛ و از صفات حميده و اخلاق پسنديده‌ى محمد باقر خان اعتماد السلطنه برادرزاده‌ى آن مرحوم ، هم كه حالا به وزارت دار المطبوعات و دار الترجمه و دار التأليف افتخار دارند ، شرحى به يادگار گذارم ؛ كه اين وزير محترم از اخيار اين زمان هستند . و اول نمره‌ى\r\n\r\n","description":"","footnote":"","page_name":" 93 ","page_number":117},
  {"content":"\r\n\r\nشرافت كه از چاپ بيرون آمد و انتشار يافت ، مورخه‌ى شهر صفر اين سال است كه تمثال مبارك همايون در آنجا مصور شده و شرحى نگاشته گشته است .\r\nدر هفدهم شهر ربيع الاول ، كه مقارن روز مولود حضرت خاتم الانبياء و المرسلين ، صلى الله عليه و آله ، است در موقع انعقاد سلام و بار عام ، يك ثوب جبه‌ى ترمه‌ى كشميرى دور مرواريد شمسه‌ى مرصع كه دوروبر آن موشع به مرواريدهاى ثمينه بود ، با يك قطعه نشان تمثال عديم المثال ، مكلل به الماس بريليانت ، و يك دستخط مفصل و مشروح كه شرح آن در پيش گذشت ، درباره‌ى جناب مستطاب آقا ميرزا على اصغر خان صدراعظم كه در پيشگاه حضور همايون ايستاده و مشرف بودند ، اعطاء و مرحمت شد . حكيم الملك پيشخدمت‌باشى سلام ، آن جبه را زيب دوش و پيكر اعتبار ايشان نمود و تمثال مبارك را آويزه‌ى سينه‌شان ساخت ؛ شرف و مباهاتى بىاندازه در آن مجلس سلام حاصل كردند .\r\nيك ثوب پالتوى ترمه‌ى كشميرى ، به انضمام سردوشى الماس از نمره‌ى اولى ، به ميرزا اسد الله خان ناظم الدوله كه تازه فرمانفرماى مملكت فارس شده و اين ايام به طرف فارس حركت مىكنند ، مرحمت شد .\r\nحاجى ملا احمد رشتى به لقب شريف « رئيس العلماء » ملقب و به اعطاى يك ثوب عباسى سلسله نائل گرديدند . يك ثوب جبه‌ى ترمه‌ى كشميرى شمسه‌ى مرصع به ميرزا سيد على اعتماد حضور ، مستوفى اول ديوان ، مرحمت شد .\r\nبه ميرزا شكر اللّه خان ، نامه‌نگار نايب اول وزارت امور خارجه ، كه مشغول نگارش فرمان‌ها و رسائل مهمه و نامجات سلاطين است ، در اين اوان كه فرمان ولايت‌عهد حضرت وليعهد را نوشت ، دويست تومان انعام نقدى و دويست تومان اضافه‌مواجب و يك ثوب جبه‌ى ترمه‌ى كشميرى درباره‌ى او مرحمت شد .\r\nيك ثوب جبه‌ى ترمه‌ى كشميرى شمسه‌ى مرصع به افتخار محمد باقر خان اعتماد - السلطنه ، وزير دار المطبوعات و دار الترجمه‌ى همايونى و دار التأليف دولتى ، مرحمت گرديد . خلعتى به جهت محمد حسن خان معظم الدوله ، حكمران قم ، روانه و ارسال گشت .\r\nشاهزاده جهانسوز ميرزا امير نويان ، مخاطب سلام ، به يك ثوب جبه‌ى ترمه‌ى كشميرى شمسه‌ى مرصع كه از خلاع خاصه است مخلع گرديدند .\r\nشاهزاده روح الله ميرزاى نصرت السلطنه كه به رياست خلوت همايون و خازنى مهر مهر آثار مبارك منصوب شدند ، يك ثوب سردارى ترمه‌ى كشميرى با سردوشى مرصع درباره‌ى ايشان مرحمت شد .\r\nمرتضى قلى خان مير پنجه ، پسر محمد صادق خان قاجار امير توپخانه ، به لقب امين نظام ملقب گشت . ميرزا محمد نظام الحكماء به رياست كل اطباء نظام نايل گشت ، و به يك ثوب جبه‌ى ترمه‌ى شمسه‌ى مرصع مخلع گرديد .\r\nميرزا سيد رضا خان وثوق ديوان ، پيشخدمت - برادر ميرزا سيد على خان موثق الملك ، رئيس رخت‌دارخانه‌ى مباركه - به لقب بديع الملك ملقب آمد .\r\nميرزا سيد احمد خان معتمد الحرم ، آغاباشى خواجه‌سرايان حرم جلالت ، كه اين اوقات از تبريز آمده ، به اعطاى يك حلقه انگشترى الماس سرافراز گرديد .\r\n\r\n","description":"","footnote":"","page_name":" 94 ","page_number":118},
  {"content":"\r\n\r\nميرزا على محمد خان مجير الدوله ، مستوفى اول ديوان اعلا ، نايب وزارت مطبوعات ، مدير و منشى روزنامه‌ى « ايران » و « اطلاع » و « شرافت » از قرار صدور دستخط همايونى ، به استدعاى محمد باقر خان اعتماد السلطنه ، وزير دار المطبوعات ، به اعطاى يك ثوب جبه‌ى ترمه‌ى كشميرى شمسه‌ى مرصع از خلاع خاصه مباهى آمد .\r\nلازم است كه تعرفه‌يى اجمالا در حق ايشان نوشته شود : تا مدارج فضل و معارج انشاء ايشان بر آيندگان مكتوم نماند . همين قدر مىگويم كه : اين فاضل فرزانه و اين استاد يگانه ، رب النوع براعت انشاء و خداوند يراغت املاء است . در تمام ايران ، ده هزار منشى و نامه‌نگار است كه مطالب پليتيكى و احكام ديوانيات و رقعه‌ى اخوانيات و مقاصد تصنيف و تأليف مىنگارند ؛ در ميان اين ده هزار نفر ، اگر پنج نفر يا ده نفر يا بيست نفر باشد كه اول نمره‌ى مترسلان قاهر و قادر محسوب شود و در روزگار نوشتجاتشان مطلوب آيندگان گردد ، اين مترسل فائق و اين منشى حاذق ، يكى از آن پنج نفر يا ده نفر يا بيست نفر نويسنده‌ايست كه سحرها كرده و اعجازها به ظهور رسانده است . نويسندگان خوب در ايران هست كه يك كتاب يا يك تصنيف يا چند نمره‌ى روزنامه يا صد فرمان يا هزار رقعه را به اختيار خود به طورى مىنويسند كه كلمات و تلفيق عبارات و ايراد امثال ايشان در تحريرات بهتر از نحر حلال است ، و هر سطرى از سطورشان حاكى از روضه‌ى رضوان و هر نقطه‌يى از خطوطشان كانهن الياقوت و المرجان است . ولى ، چون كار نويسندگى ايشان از حد بگذرد ، و هر روز معينى بايد نوشتجات مرتبى حاضر كنند و به ميل اين و آن سخن گويند و چندين محظور و محذور در پيش داشته باشند ، آن وقت اعجاز ايشان سحر گردد و درشان شبه شود ؛ به لسان عوام و طرز ساده تحرير كنند و مثل من در ساده‌نويسى اين دوره معاذيرى چند تقرير نمايند . لكن ، ميرزا على محمد خان مجير الدوله نويسندگيش زياده از چهل سال و اند و قيمت اوراق مرقومه‌اش بيرون از چون و چند است . روزنامجات « ايران » و « اطلاع » و « شرف » و « شرافت » ، تقريبا از سى سال قبل كه به انشاء و املاء ايشان زينت يافته است ، بر قوت فكر و قدرت انشاء آن جناب دليلى واضح و برهانى لايح است ؛ كه با كمال مجبورى و ملاحظه‌ى پليتيكى و چندين محظورات ديگر ، اين‌طور رأى صائب و فكر ثاقب و عذوبت بيان و طلاقت لسان دارند كه طبعشان خسته نشده باز لونى ديگر آرند و طرحى تازه مىاندازند و بياناتى نمكين دارند و عباراتى شيرين آرند . اجمال سياسى و اخطارها را كه در اطلاع مىنگارند ، زهى زيبنده است ؛ كه جز از يك دو نفر در ايران ، ساير مترسلين از نوشتن امثال آن‌همه اخطارات عاجز خواهند بود . لسان روزنامه‌نگارى امروز ، از براى غالب منشيان نهايت صعوبت را دارد . رقعه‌ى اخوانيات و احكام ديوانيات و انشاء فرمان‌هاى ايشان هم در نهايت امتياز است . در ادبيات و علم تاريخ هم استاد و محل وثوق و اعتماد مىباشند .\r\nدر پنجشنبه ، چهاردهم شهر جمادى الاولى اين سال كه بندگان اعليحضرت اقدس شاهانه ، در ميدان مشق به نظاره‌ى افواج نظامى و توپخانه تشريف برده بودند ، بعد از نظاره‌ى مشق افواج كه مستحسن افتاد ، و شرح آن در پيش گذشت ، يك قبضه شمشير\r\n\r\n","description":"","footnote":"","page_name":" 95 ","page_number":119},
  {"content":"\r\n\r\nمرصع ممتاز از درجه‌ى اول ، كه از امتيازات خاصه‌ى دولت است ، به جناب محمد باقر خان سردار كل ، رئيس عموم قشون ظفر نمون ايران ، مرحمت فرمودند ؛ و يك هزار و دويست تومان هم به آحاد و افراد افواج كه در مشق كردن حاضر بودند ، انعام مبذول داشتند .\r\nابو القاسم خان قهوه‌چى باشى به لقب اعتماد السلطنه ملقب شد . اميرزاده حسين قلى ميرزا ، پسر مرحوم صارم الدوله ، نواده‌ى مرحوم امام قلى ميرزاى عماد الدوله حكمران سابق كرمانشهان ، كه از اهل فضل بوده است ، به توسط و استدعاى جناب اميرنظام ، والى كرمانشهان و كردستان و غيره و غيره ، به لقب عمدة السلطنه ملقب شد .\r\nميرزا حسن مستوفى ، منشىباشى وزارت دفتر ، كه سابقا در صدارت يوسفيه « 11 » منشىباشى بود ، به لقب كمال الدوله و منصب استيفاء از درجه‌ى اول نائل گرديد . اين شخص از مردمان صحيح و درست روزگار است . با سلامت عقل و ملايمت طبع و نهايت صحت كارى زندگانى مىكند ؛ و از مبالغ خطير مداخل چشم پوشانيده ، ابدا اهل رشوه و تعارف نيست ؛ و از منشيان با سواد اين دوره است كه بر منشيان ساير ادارات دولتى ، رجحان دارد و وجود مغتنم محترمى است .\r\nميرزا احمد خان مؤتمن لشكر ، پسر مرحوم مؤتمن لشكر ، لشكرنويس باشى در خراسان ، به توسط و استدعاى آصف الدوله ، والى مملكت خراسان و سيستان ، به اعطاء و ارسال يك ثوب جبه‌ى ترمه‌ى كشميرى شمسه‌ى مرصع سرافراز گرديد . عباس قلى خان پيشخدمت ، پسر مرحوم على خان امين الصره ، به لقب مؤتمن همايون مباهى گرديد .\r\nميرزا عبد الله خان مير پنجه ، برادر دبير السلطنه تبريزى ، به لقب مجيد السلطنه ملقب گرديد . ميرزا صادق خان امير الشعراء ، كه از سلاله‌ى مرحوم قائم‌مقام است ، به لقب اديب الممالك ملقب و سرافراز گرديد . اين شخص جربزه و استعدادى كامل دارد . از اهل سواد و فضل است . تاريخ اسلامى را نيكو داند . شعر فارسى و عربى او را كه مكرر شنيده‌ام ، در اين دوره نهايت امتياز را دارد . شعر عربى اهل اين زمان ، عجمه دارد ؛ ولى ، يك قصيده‌ى عربيه از ايشان شنيدم كه هيچ عجمه نداشت ، عينا مثل شعر عرب بود . اشعار فارسى ايشان را فوق العاده بايد ثنا گفت . در ترسل و انشاء و حسن خط ، واقعا ممتاز و يگانه‌ى اين دوره هستند ؛ افسوس كه كسالت مزاج نگذاشته است كه ايشان به رتبه‌ى عليا و درجه‌ى قصوى نايل شوند .\r\nتقريبا در وسط سال ، كه حكومت تهران به شاهزاده نصرت السلطنه ، رئيس خلوت همايونى و خازن مهر مهر آثار مبارك ، واگذار شد ، به اعطاى يك ثوب خرقه‌ى ترمه‌ى كشميرى با شمسه‌ى مرصع نايل شدند .\r\nميرزا محمد حسين ، مستوفى اول ديوان و سررشته‌دار كل ، - فرزند مرحوم ميرزا محمد مستوفى آذربايجان ، فرزند مرحوم آقا نور الله آشتيانى - كه امروز در دفتر استيفاء ايران و در دفتر لشكر اول بصير و اول خبير و اول آگاه و اول دولتخواه\r\n\r\n\r\n","description":"","footnote":"\r\n( 11 ) - مقصود دوران وزارت ميرزا يوسف خان مستوفى الممالك است .\r\n","page_name":" 96 ","page_number":120},
  {"content":"\r\n\r\nاست ، به يك ثوب جبه‌ى ترمه‌ى كشميرى شمسه‌ى مرصع از خلاع خسروانى مخلع و مفتخر گرديد . بايد در تعرفه‌اش اشارتى كرد . اگرچه او را به تمجيد مردمان و خوب و بد اين و آن اعتنايى نيست ؛ لكن ، من بايد حق سخن را ادا كنم و زشت و زيبا را بنمايم .\r\nاين مرد نهايت اطلاع را از كار دفتر ايران دارد ؛ كه اگر از پنجاه سال قبل ثبت مواجب وارثى را خواهند كه ديگرى برده است ، او نشان مىدهد و عاجز نمىماند .\r\nاين بنده چون از اهل دفتر است و اطلاعاتى در كارها دارد ، مىتواند كه صدق قول خود را ثابت كند . با آنكه نهايت تسلط و اقتدار را به اهل قلم ، بلكه ، به شاهزادگان و واليان و حكام بلدان دارد ، باز كمال مهربانى را درباره‌ى عموم مردم به جا مىآورد .\r\nدر منزل خود ، نهايت مهربانى و احترام را درباره‌ى ارباب‌رجوع خود مرعى مىدارد ؛ اما ، در نهايت استغنا و طمأنينه ، كه به هيچ وجه ملاحظه‌ى فايده و اميدى در احدى نمىكند ، خود را خيلى ساده و بدون پيرايه و كبر و غرور جلوه داده است . هر براتى كه در دستگاه او صادر شود ، رسوم تومانى عباسى كه معمول به ساير ارباب قلم است ، گرفته نخواهد شد .\r\nاز اهل سواد و فضل است . ذوق جامع و قريحه‌ى مطلوبه‌يى دارند . با آنكه آنى از كار ديوان غفلت ندارند و شبانروز خودشان با ده نفر ميرزا و نويسنده مشغول تنظيم و ترتيب امور دفترى و ثبت دستور العمل‌ها و بروات هستند ، و تارك اشعار و محفوظات ادبيه مىباشند ؛ باز ندرتا ، اگر ساعتى فراغتى يابند و صحبت تاريخ و ادبيات در ميان آيد ، ايشان بيشتر از همه درفشانى كرده ، نقل اخبار و روايت اشعار دارند .\r\nدر شبى ، با ايشان مجلس انسى داشتم ؛ يكى از « مقامات حريرى » را به مناسبى از براى بنده از حفظ خوانده ، ملايمات و نكات دقيقه‌ى آن را براى من شرح مىدادند ؛ كه از حافظه و قريحت ايشان تعجب‌ها كردم . انتها .\r\nميرزا على اصغر خان لشكرنويس ، همشيره‌زاده‌ى مرحوم ميرزا ابو القاسم معين الملك ، به لقب منير الملك ملقب گرديد .\r\nميرزا على اكبر خان ، مستوفى ديوان و پيشخدمت خاصه‌ى حضور همايون ، پسر آقا ميرزا محمد خان وكيل الدوله ، به لقب دبير السلطان نائل گشت .\r\nميرزا مهدى خان ، نقاش مخصوص كه مصور صورت‌هاى روزنامه‌ى شريفه‌ى « شرافت » است ، و در فن نقاشى گوى سبقت از سابقين در برده است ، به لقب مصور الملك ملقب شد . امروز ، در ايران ، استاد ماهر و نقاش قاهر كه تابلو و پرده‌ى تصاويرش در اروپا محل تحسين است ، اول ميرزا محمد خان كمال الدوله است ، دويم ميرزا مهدى خان مصور الملك است كه خط نسخ بر نقاشى متقدمين ايرانى كشيده است . و بعضى اساتيد ديگر هم هستند ، كه بدون مناسبت نمىتوان شرح حال ايشان را در اين تاريخ نگاشت ؛ مگر آنكه ، امتياز تازه‌يى دريابند كه اسم ايشان نگاشته شود .\r\nسلطان على خان امين بقايا كه به وزارت بقايا منصوب شد ، به يك ثوب لباده‌ى ترمه‌ى كشميرى شمسه‌ى مرصع مخلع گرديد .\r\nروز جمعه ، چهاردهم شهر جمادى الاخره كه روز عيد مولود بندگان اعليحضرت\r\n\r\n","description":"","footnote":"","page_name":" 97 ","page_number":121},
  {"content":"\r\n\r\nظل اللهى ، روحنا فداه ، بود ، به هريك از وزراى مختار دولت آلمان و اطريش و ايتاليا و بلژيك ، يك قطعه نشان درجه اول شير و خورشيد خارجه و يك رشته حمايل سبز مخصوص آن اعطاء و مرحمت شد .\r\nفضل اللّه خان بشير الملك ، امير تومان ، پيشخدمت خاصه‌ى حضور همايون ، رئيس ايل فيوج و غربال‌بند و كولى و غريب‌زاده و لوليان ايران - كه در هر مملكتى از ايران به اسمى خوانده مىشوند - ، به اعطاى يك ثوب خرقه‌ى ترمه از ملابس فاخره‌ى مخلع و سربلند گرديدند .\r\nمحمد تقى خان احتساب الملك ، پسر مرحوم عبد العلى خان اديب الملك ، برادر محمد باقر خان اعتماد السلطنه ، كه از پيشخدمتان خاصه‌ى حضور همايونى است ، به يك ثوب سردارى از ملابس خاصه‌ى تن‌پوش خسروانه مخلع گرديد .\r\nحسين قلى خان ضياء الملك قراگوزلو ، امير تومان ، به يك ثوب سردارى ترمه‌ى شمسه‌ى مرصع مخلع و سرافراز آمد .\r\nاز براى افتخار حضرت و الا وليعهد ، يك قطعه نشان تمثال همايون ، مكمل به الماس ، از درجه‌ى اول و يك رشته حمايل آبى ؛ و از براى جناب امين الدوله ، وزير و پيشكار مملكت آذربايجان ، يك ثوب خرقه‌ى ترمه‌ى كشميرى شمسه‌ى مرصع بطانه خز ، از درجه‌ى اول ، به صحابت ميرزا محسن خان معين الملك ، وزير پستخانه‌ى مباركه ، پسر جناب امين الدوله ، در ماه جمادى الاولى روانه‌ى آذربايجان گرديد ؛ كه در غره‌ى ماه جمادى الآخر ، در باغ نصرت ، خلعت‌پوشان واقع شد و مراسم تشريفات به عمل آمد .\r\nدبير السلطنه ، امير تومان ، به لقب ناصر السلطنه سرافراز و ملقب گرديد . ميرزا محمود خان مفتاح الملك ، نايب اول وزارت خارجه و مدير اداره‌ى ترجمه‌ى خطوط رمز ، به اعطاى يك ثوب جبه‌ى ترمه‌ى كشميرى شمسه‌ى مرصع مفتخر و سرافراز آمد .\r\nدر اين سال ، بيگلربيگى سابق آذربايجان ، كه از چاكران مخصوص سلطنت عظما است ، بعد از وفات ميرزا ابراهيم خان نظام الدوله ، به لقب نظام الدوله ملقب گرديد .\r\nروز دوشنبه ، پانزدهم رجب به نواب و الا ، شاهزاده فرمانفرما ، سالار لشگر ، وزير جنگ ، كه در قشون و مشق افواج نظمى كامل داده بودند ، يك قطعه نشان تمثال همايون ، مكلل به الماس ، و يك رشته حمايل آبى مخصوص آن نشان مرحمت شد ؛ و دو هزار و ششصد و پنجاه تومان ، به رسم انعام ، درباره‌ى افواج حاضر ميدان اعطاء گرديد .\r\nميرزا حسام الدين مشار الدوله ، كه پيشتر لقب مسيح الملكى داشت ، . . . « 12 » اطباى حضور دوره‌ى ناصرى و مظفرى ، كه از اشخاص ديپلوماسى و اهل سواد و فضل است ، - پسر حاجى ميرزا محمد حكيم‌باشى ، كه از اعيان و اشراف شيراز است - در اين سنه ، به عضويت مجلس دربار سرافراز شده ، فرمان صادر گشت و جبه‌ى شمسه‌ى مرصع به او مرحمت شد .\r\n\r\n\r\n","description":"","footnote":"\r\n( 12 ) - يك كلمه خوانده نشد .\r\n","page_name":" 98 ","page_number":122},
  {"content":"\r\n\r\nحاجى دبير الدوله ، محاسب و مستوفى كشيك خانه‌ى مباركه و از اعضاء دار الشوراى كبرا ، به يك ثوب جبه‌ى ترمه‌ى كشميرى شمسه‌ى مرصع قرين امتياز آمد .\r\nمدير دفتر ، پسر سلطان على خان وزير بقايا ، به منصب و لقب امين بقايا منصوب و سرافراز گرديد .\r\nدر يازدهم شهر رجب المرجب اين سال « روزنامه‌ى تربيت » كه اسمى با مسما است ، در دارالخلافه‌ى تهران ايجاد گشته ؛ به حليه‌ى طبع درآمده ، به اذن وزارت دار المطبوعات انتشار يافت . از روزنامه‌هاى آزاد ممتاز است كه مدير و منشى آن ، غالبا ، كلمات حقه مىگويد و هواخواه ترقى دولت و ملت است . مىخواهد اهل وطن خود را بينا كند و دولت ايران ، مثل ازمنه‌ى سابقه ، بر جميع دول تفوق يابد . صاحب امتياز و منشى اين ، روزنامه جناب ميرزا محمد حسين فروغى ، ملقب به ذكاء الملك ، است كه در امتياز دولتى مستوفى اول ديوان است . از مردمان حميده و پسنديده‌ى روزگار است . سلامت نفس و ملايمت طبع و خوش‌سلوكى ايشان ، به حد غايت القصوى است .\r\nدر كمالات ايرانى ، از ادبيت و عربيت و شعر و تاريخ و ترجمه‌ى روزنامجات عربيه ، اولين استاد است ؛ ولى ، از فرانسه‌دانى و اطلاع بر اهالى اروپ ايشان چه گويم ، عقل در اجتهادات ايشان مات و متحير است . در تذكره و تعرفه‌ى حكماى اروپ و دانستن حقوق ملل و دول خارجه ، اول مورخ و اول آگاه مىباشند . در فن تاريخ ، يدى طولى دارند ؛ كتابى مسما به تاريخ نگاشته‌اند و بدوا از ايران نوشته‌اند . آن تاريخ ، فوق تواريخ ايران است و تحقيقات رشيقه دارد . اجزاء آن تاريخ را كه به من نشان دادند ، خيلى حيرت كردم و گفتم : « ترقى تاريخ در ايران ، به همين كتابى است كه . . . « 13 » » اين وجود ، به نهايت محترم و مغتنم است .\r\nشاهزاده عبد الله ميرزاى حشمت الدوله ، پسر مرحوم عبد الله ميرزا ، كه به ايالت بروجرد و لرستان منصوب شدند ، به يك ثوب پالتو ترمه‌ى كشميرى ، به انضمام سردوشى مكلل به الماس از درجه‌ى دويم ، تشريف و افتخار يافتند ؛ و به استدعاى حشمت الدوله ، يك ثوب سردارى ترمه‌ى شمسه‌ى مرصع درباره‌ى حسين قلى خان صارم السلطنه ، سردار ، حاكم دائمى پشتكوه و لرستان ، مرحمت شد .\r\nشاهزاده محمد حسن ميرزا ، حاكم كاشان ، پسر شاهزاده مغرور ميرزا موثق الدوله خوانسالار ، كه شاهزاده مقبل الدوله را اين اوقات از جانب خود به نيابت حكومت كاشان فرستاده است ، به لقب جليل عين السلطان ملقب گرديد .\r\nلطفعلى خان ، بيگلربيگى آذربايجان ، رئيس صندوقخانه‌ى مباركه ، كه به شرف مصاهرت سلطنت عظما افتخار دارند ، به لقب ناصر السلطان ملقب گرديد .\r\nاميرزاده اسد الله ميرزا ، فرزند حضرت و الا شاهزاده ركن الدوله ، به لقب جلال السلطان و منصب امير تومانى سرافراز آمد .\r\nاميرزاده محمود ميرزا ، فرزند حضرت و الا شاهزاده ركن الدوله ، به لقب\r\n\r\n\r\n","description":"","footnote":"\r\n( 13 ) - يك كلمه خوانده نشد .\r\n","page_name":" 99 ","page_number":123},
  {"content":"\r\n\r\nممتاز الدوله و منصب امير تومانى نائل گرديد .\r\nاميرزاده رضاقلى ميرزا ، فرزند حضرت و الا شاهزاده ركن الدوله ، به لقب اعدل الدوله و منصب امير تومانى مباهى و مفتخر آمد .\r\nاميرزاده سلطان حسين ميرزا ، فرزند حضرت و الا شاهزاده ركن الدوله - عم اكرم سلطنت عظما - ، به لقب اعظم الدوله قرين مباهات گشت .\r\nابراهيم ميرزا سرتيپ اول ، فرزند شاهزاده عبد الله ميرزاى حشمت الدوله ، حاكم بروجرد و لرستان و كمره ، به لقب اعتضاد السلطان ملقب و به حكومت كمره منصوب گرديد .\r\nحمزه ميرزا سرتيپ اول ، فرزند مرحوم حمزه ميرزاى حشمت الدوله ، والى خراسان ، به لقب حشمت السلطان ملقب گشت .\r\nشاهرخ ميرزا ، از منتسبين خاندان سلطنت ، به تصويب مخبر الدوله ، وزير داخله ، به لقب معتضد الممالك ملقب گرديد .\r\nعبد الحسين خان امير تومان ، فرزند جناب اميرنظام - والى كرمانشهان و كردستان و ولايات ثلاث ملاير و تويسركان - ، در اين سال به لقب سالار الملك ملقب شد ؛ و از جانب پدر كه حكومت ولايات ثلاث داشت ، به حكومت كردستان مأمور گشت .\r\nاين بنده‌ى نگارنده‌ى تاريخ دولتى ، غلامحسين اديب مستوفى ، به تصويب جناب نظام الملك ، وزير ماليه ، به منصب استيفاء از درجه‌ى دويم نائل گشت .\r\nيك ثوب خرقه‌ى ترمه‌ى كشميرى بطانه خز ، به انضمام شمسه‌ى مرصع از درجه‌ى اول ، براى ميرزا اسد الله خان ناظم الدوله ، والى فارس ، ارسال به شيراز گرديد .\r\nبصير السلطنه ، ناظم خلوت همايون و رئيس ايلات حدود دارالخلافه ، به يك قبضه مرصع از جواهر خانه‌ى خاصه سرافراز گرديد .\r\nميرزا محمود خان اقتدار الدوله ، امير تومان ، حاكم ده خوارقان و اسكوى تبريز ، برحسب استدعاى حضرت و الا وليعهد گردون مهد ، به يك ثوب سردارى ترمه‌ى شمسه‌ى مرصع مخلع آمد .\r\nمحمد حسن خان محقق ، پيشخدمت خاصه و سرايدار باشى كل عمارات مباركه‌ى دولتى ، به يك ثوب جبه‌ى ترمه‌ى شمسه‌ى مرصع از خلاع خاصه‌ى خسروانه مخلع و سرافراز آمد .\r\nروز سه‌شنبه ، سوم شهر ذى القعده الحرام جناب ميرزا على خان امين الدوله كه تازه از پيشكارى و وزارت آذربايجان معاف گشته ، به دارالخلافه احضار شد ؛ به منصب وزارت عظما - به شرحى كه در پيش گذشت - نائل و سرافراز شد ؛ او را رئيس الوزراء و وزير اعظم خواندند .\r\nآقا ميرزا محمد حسين معتمد الشريعه ، كه در دستگاه جناب امام جمعه‌ى دار الخلافه‌ى تهران است ، به يك قبضه عصاى مرصع از جواهر خانه‌ى مباركه نائل و سرافراز آمد .\r\nميرزا على خان معزز السلطان ، كه در همين سال به اين لقب نائل شد ، - منشى باشى وزارت ماليه در دوره‌ى جناب ميرزا عبد الوهاب خان نظام الملك ، وزير ماليه -\r\n\r\n","description":"","footnote":"","page_name":" 100 ","page_number":124},
  {"content":"\r\n\r\nبه منصب استيفاء از درجه‌ى اول نائل گرديد .\r\nميرزا سيد على خان منصور السلطان ، مستوفى معروف به مستجاب الدعوه ، كه امسال لقب منصور السلطان يافت ، در اواخر اين سال به منصب استيفاء از درجه‌ى اول منصوب و به يك ثوب جبه‌ى ترمه‌ى كشميرى مخلع آمد .\r\nدر پنجشنبه ، دوازدهم شهر ذى القعده الحرام كه در دوشان تپه اسب‌دوانى دولتى وقوع يافت ، يك ثوب جبه‌ى ترمه‌ى كشميرى شمسه‌ى مرصع به مشير الملك ، وزير لشكر ، مرحمت شد .\r\nميرزا عبد الكريم ، لشكرنويس احتشام لشكر ، به استدعاى جناب نظام الملك ، وزير ماليه ، به استيفاء اول و لقب احتشام السلطان نائل شد .\r\nصديق همايون كه بعد از رفتن شاهزاده عين الدوله ، امير آخور ، به حكومت مازندران سمت مير آخورى اصطبل مبارك يافت ، در اين اوقات به يك ثوب سردارى ترمه‌ى كشميرى شمسه‌ى مرصع مخلع گرديد .\r\nميرزا هادى خان وثيق السلطنه ، سرتيپ اول ، نايب وزارت جليله‌ى خارجه ، به صدور فرمان به خطاب « جنابى » مخاطب و سربلند گرديد .\r\nحكيم الملك ، رئيس كل اطباء حضور همايون و پيشخدمت‌باشى سلام و وزير ابنيه ، به اعطاى يك قطعه نشان تمثال مبارك همايون ، مكلل به الماس ، مفتخر و سربلند گرديد .\r\nدر شهر ذى القعده ميرزا مهدى خان ميرزا آجودان مخصوص ، پسر مرحوم فرخ خان امين الدوله ، به لقب جليل وزير همايون سرافراز آمد ؛ و محمد حسن خان ، فرزند مشار اليه ، به لقب آجودان مخصوص ملقب گشت .\r\nميرزا عباس قلى خان سپهر ، مستوفى اول ديوان اعلا ، كه از اعضاء دار الشوراى كبرا است و از مؤلفين دولتى و مورخين اين دوره است ، - پسر مرحوم ميرزا تقى سپهر ، لسان الملك ، مؤلف ناسخ التواريخ - به يك حلقه انگشترى الماس از جواهر خانه‌ى خاصه از قرار شرح دستخط همايونى سرافراز و قرين اعزاز آمد .\r\nدر شهر ذى الحجه الحرام جناب ميرزا فضل الله خان وكيل الملك ، وزير خلوت ، به اعطاى يك حلقه انگشترى الماس بريليانت ممتاز ، از انگشترىهاى مخصوص سلطنتى كه نهايت امتياز را داشت ، قرين مباهات و افتخار آمدند .\r\nشاهزاده‌ى مغرور ميرزاى موثق الدوله ، خوانسالار ، به يك ثوب پالتو با سردوشى الماس صغرا مخلع گرديد .\r\nساعد السلطنه ، سردار ، در اين سال كه به حكمرانى مملكت عربستان منصوب و برقرار شد ، به لقب سردار اكرم ملقب ، و به اعطاى يك ثوب پالتوى ترمه‌ى كشميرى با سردوشى مكلل به الماس مخلع و سرافراز آمد ؛ و برحسب استدعاى معزى اليه ، حسين قلى خان اجلال الدوله ، امير تومان ، فرزند ايشان ، به لقب ساعد السلطنه ملقب گرديد ، و محتاج على خان ، پسر ديگر معزى اليه ، به لقب اجلال الممالك ملقب آمد .\r\nميرزا على نقى خان والى ، امير تومان ، كه به لقب حكيم الممالك در زمان سابق\r\n\r\n","description":"","footnote":"","page_name":" 101 ","page_number":125},
  {"content":"\r\n\r\nملقب بود ، - پسر مرحوم آقا اسماعيل ، پيشخدمت‌باشى سلام - اين اوقات كه به لقب مشاور الممالك ملقب و به كارپردازى بغداد مأمور و روانه است ، به يك ثوب جبه‌ى ترمه‌ى كشميرى شمسه‌ى مرصع مشرف و مخلع گرديد .\r\nمحمد حسن خان محقق ، پيشخدمت حضور همايون ، سرايدار باشى كل عمارات مباركه‌ى سلطنتى ، به لقب محقق السلطنه سرافراز و ملقب گرديد .\r\nمحمد على ميرزاى امير تومان ، پسر مرحوم بهمن ميرزا ، به تصويب نواب و الا شاهزاده فرمانفرما ، وزير جنگ ، به لقب شعاع السلطان مفتخر گرديد .\r\nعلى اكبر خان مير پنجه ، پسر حاجى هاشم خان ، نواده‌ى مرحوم حاجى مصطفى قلى خان صارم الملك ، به لقب انتخاب الملك ملقب و سرافراز شد .\r\nحاجى ميرزا مرتضى قلى لوزى ، سلطان الاطباء ، كه از اطباء حضور همايون است ، به يك ثوب لباده‌ى ترمه‌ى كشميرى مخلع گرديد .\r\nميرزا على خان صفاء السلطنه نائينى ، نايب اول وزارت جليله‌ى خارجه ، به خطاب « جنابى » مخاطب گرديد .\r\nدر ذيحجه‌ى اين سال ، يك قبضه شمشير مرصع از درجه‌ى اول ، به صحابت محمد تقى خان احتساب الملك براى جناب حسن على خان اميرنظام ، وزير و پيشكار مملكت آذربايجان ، روانه و ارسال گرديد .\r\nيك ثوب پالتوى خلعت خاص خسروانه ، با سردوشى الماس ، به سلطان حسين ميرزاى نير الدوله ، حكمران دارالخلافه و زاويه‌ى مقدسه‌ى حضرت عبد العظيم ، عليه التكريم ، در ذى الحجه‌ى اين سال مرحمت شد .\r\nميرزا احمد خان مؤتمن لشكر ، لشكرنويس باشى خراسان ، پسر مرحوم مؤتمن لشكر ، به لقب جلاء الدوله ملقب و سرافراز گرديد .\r\nبايد دانست : آنچه خلعت در اين سال مرحمت شده و من درين باب نگاشتم ، سواى خلعت‌هاى معموله‌ى دولتى است كه امتياز و رسميتى نداشته ، به طور مقررى و استمرارى به اشخاص عديده داده مىشود و همه‌ساله مىگيرند . ولى ، آن خلعت‌ها ، يا طاقه شال ، يا سردارى ، يا جبه‌ى ترمه ، يا عباى سلسله و غيره است كه امتياز و رسميت ندارد ؛ يعنى :\r\nشمسه‌ى مرصع يا سردوشى الماسى كه علامت زيادتى رتبه و بالا نشينى است ، در آن نيست . قيمت آن خلعت‌ها كه هر سال از صندوقخانه‌ى مباركه به طور مقررى به مردم داده مىشود ، از سى هزار تومان متجاوز است . من اين خلعت‌ها را كه در اين باب شرح دادم ، فوق العاده است ؛ كه خارج از ثبت و صدور بروات معموله است . هر كس كه در اين سال فوق العاده خلعتى گرفت ، يا امتياز نظامى يافت ، يا به لقبى نائل گشت ، در اين باب نگاشتم و زياده بر اين اطلاع نيافتم . ممكن است كه ، باز چند نفرى از اشخاص در اين سال لقبى يافته باشند ، يا امتياز لشكرى و كشورى و رتبه‌ى نظامى به آن‌ها داده شده باشد ، كه مرا آگاهى بر حال ايشان نبوده است ؛ و چون غير معروف بوده و قابل ذكر نشده‌اند ، شهرتى نكرده و به ثبت روزنامه و صحايف دولتى درنيامده‌اند ، كه در اين اوراق اسم ايشان ثبت گردد .\r\n\r\n","description":"","footnote":"","page_name":" 102 ","page_number":126},
  {"content":"\r\n\r\n\r\nباب چهارم در ذكر اشخاص معروف محترمى كه در ايران در اين سنه‌ى هزار و سيصد و چهارده وفات كرده‌اند\r\nميرزا عباس خان قوام الدوله ، وزير امور خارجه ، كه چندى هم در دوره‌ى ناصرى وزارت داخله داشت ، در يك سال قبل سكته‌ى ناقص كرد و از آن وقت ضعف مزاجى تا حال داشتند ؛ در عصر چهارشنبه ، هيجدهم محرم اين سال ، بدرود زندگانى كرد . در نهايت ثروت بود . فرزند قابل ايشان ، ميرزا محمد على خان معاون الملك است كه به لقب قوام الدوله نائل گشت . شرح لقب و كار ايشان در پيش گذشت .\r\nحاجى شيخ ابو جعفر ، از علماء بزرگ كرمان ، در روز شانزدهم محرم اين سال وفات كرد .\r\nآقا شيخ محمد تقى بجنوردى ، ساكن مشهد مقدس ، از علماء بزرگ خراسان ، كه نافذ الحكم بود و ازهد علماى زمان محسوب مىشد ، در روز شانزدهم صفر المظفر اين سال وفات كرد . در هفدهم اين ماه هم ، خبر وفات او به واسطه‌ى تلگراف به تهران رسيد . نظر به جلالت قدر و نبالت شأن و زهد حقيقى اين عالم متورع ، تمام دكاكين دار الخلافه‌ى تهران بسته شد ؛ عموم علماء دار الخلافه در مساجد و منازل عديده مجلس ختم و فاتحه‌خوانى او را منعقد داشته ، مراسم تعزيت به جا آوردند . اين بنده در دو سفر خراسان ، كه مدت‌ها در مشهد مقدس مأموريت و توقف داشت ، به خدمت ذى افاضت اين مرد عالم بزرگ ، زاهد متقى ، خداپرست درستكار ، كه به هيچ وجه اغراض فاسده و مرض تشخيص و خودنمايى و رياست عامه و داعيه‌ى اجتهاد و حجت اسلامى نداشت ، مشرف شده بودم و از گفتار و كردار و سلوك و بيطرفى ايشان كاملا آگاهى داشتم . از كسانى بودند كه جنبه‌ى كروبى داشتند . در فقه و اصول براى طلاب تدريس مىكردند ، و در حقايق مطلب اظهار دقايق مىنمودند ؛ و همه‌كس به اجتهاد ايشان تسليم داشت .\r\nولى ، خود آن‌جناب باسعه‌ى صدر و تدرب به علم فقه و اصول ، هيچ وقت از اجتهاد خود سخنى نگفت و اجازت علماء سابق را ارائه نكرد . ولى ، ما مردم كه در اين دوره مجبورا در سر پاكت‌ها بعضى را « مجتهد الزمان » مىنويسيم و « شريعتمدار » مىنگاريم و به قيود ايشان رفتار مىنمائيم ، غالبا محض زبان‌بازى و زمانه سازى است : كه كار از پيش برود و به ما از ايشان شر و زيانى نرسد . اما ، آقا شيخ محمد تقى بجنوردى با افاضت علوم و اعلميت كاملى كه داشت ، به هيچ وجه بر خود نپسنديد كه كسى او را مجتهد الزمان و علامه‌ى دوران نگارد ؛ و حال آنكه ، بر اكثرى از علماء ايران رحجان داشت . اين عالم بزرگ ، نه خود و نه بستگانش ، مستمرى و مقررى و تكليف از ديوان نداشتند ؛ به هيچ وجه اعتنايى نمىكرد و به ضبط مال مردم به عنوانات مختلف نمىپرداخت ؛ و حال آنكه ، اگر اشارتى مىكرد عموم مردم ، از خواص و عوام ، در خراسان تابع احكام او\r\n\r\n","description":"","footnote":"","page_name":" 103 ","page_number":127},
  {"content":"\r\n\r\nبودند . مداخله به كار ديوان نمىكرد ؛ مردم را دور خود جمع نمىساخت كه بر فساد كار ايالت حركتى كند و خود را معروف و مشهور دولت سازد : كه براى او در اصلاح امور انگشترى الماس فرستاده شود و تاخت‌وتاز او به دهات رعاياى بيچاره بدون مؤاخذه باشد .\r\nجناب آقا ميرزا عبد الرحيم مجتهد در عصر همين جناب ، در مشهد مقدس رياست عامه داشت و در تمام خراسان احكامش نافذ بود ؛ و واقعا علم ايشان به حد غايت القصوى رسيده و شعشعه‌ى جلالش از خراسان به عراق كشيده بود . در اصلاح امور عامه و رتق‌وفتق امور رعايا ، با والى خراسان مؤاخذه و مكابرات داشت ، و در دولت محترم بود ؛ ولى ، چون زهد و بيطرفى و سادگى وضع آقا شيخ محمد تقى بجنوردى بيشتر بود ، و ابدا به رياست عامه و همچشمى مجتهد نافذ الحكم نمىپرداخت ، نزد عموم مردم محبوبتر و مطلوبتر از ساير علماء خراسان بود . خلاصه ، اين مرد بزرگ به رحمت ايزدى پيوست و شيشه‌ى زهد و تقوا در خراسان شكست .\r\nحاجى آقا هبة الله طباطبايى ، مجتهد بروجرد ، كه به زيارت مشهد مقدس رفته بودند ، در ماه صفر يا ربيع الاول اين سال ، در آن شهر به جوار رحمت الهى پيوستند ؛ در بروجرد ، توليت و امامت مسجد شاه آن ولايت به آقا داوود ، فرزند ايشان ، واگذار گرديد .\r\nسركار عليه‌ى عاليه ، حضرت قدسيه ، انيس الدوله ، از بانوان عظيمه‌ى ايشان و پردگيان جلالت نشان حرمخانه‌ى شاهنشاه شهيد سعيد ، كه جلالت شأن و نبالت قدر و عظمت رتبه‌ى اين جليله‌ى جميله كالشمس فى وسط السماء بر همه‌كس ظاهر و هويدا است ، در شب جمعه ، بيست و سيم ربيع الثانى ، به مرض يرقان و كبد به سرايى ديگر رحلت نمود .\r\nمجلس تعزيت و فاتحه‌ى آن مرحومه را مفصلا منعقد داشتند . جناب مستطاب اشرف امجد صدراعظم از طرف قرين الشرف همايونى رفته ، مجلس فاتحه را بر چيدند . اين زن از نسوان بزرگ دنيا بود . نظير وى در روزگار كمتر ديده خواهد شد . شرافت و جلالت و صفات حميده‌ى او بيرون از حد توصيف است . بسى بزرگىها كرده و نوازش‌ها نموده . ضيافت‌هاى او از خانم‌هاى خارجه و داخله ، در هر سال از ميهمانىهاى بزرگ دنيا بوده است كه مبالغى خطير به مصارف مىرسانيده است . بر اكثر بانوان سمت برترى و رجحان داشت .\r\nبعد از شهادت شاهنشاه شهيد سعيد ، با كثرت تجمل و جلال و احترامى كه داشت ، روزگار بر او سخت بود ؛ و در فراق آن شاهنشاه بزرگ بسى بىتابى و بيقرارى كرد و همه روز به گريه و اندوه بود و غالبا به سر و سينه مىزد و زنان دست او را مىگرفتند و تسلى مىدادند ، ولى نصيحت به او سودى نداشت و مىگفت : « بعد از شاه شهيد ، زندگانى نمىخواهم . » تا بعد از پنج ماه و هفت روز ، دست از حيات دنيوى شست و به ديگر جهان خراميد .\r\nآخوند ملا عبد الله همدانى ، اعلى الله مقامه ، كه از علماى بزرگ همدان و در نهايت زهد و تقوا و درع بود ، در هشتم جمادى الاولى در همدان به رحمت ايزدى پيوست . اهل آن شهر كه فدوى و خاكسار اين وجود مقدس بودند ، مجالس عديده در ختم و فاتحه - خوانى آن مرحوم منعقد داشته ، مخارج گزاف در اطعام مساكين كردند . آخوند مرحوم\r\n\r\n","description":"","footnote":"","page_name":" 104 ","page_number":128},
  {"content":"\r\n\r\nدر زهد و تقوا مثل مرحوم آقا شيخ محمد تقى بجنوردى ، از علماى خراسان ، بود كه شرح حالش گذشت .\r\nميرزا ابراهيم خان نظام الدوله ، كه سابقا به سهام الدوله ملقب بود و از اكابر رجال و اعاظم امراء عسكريه بود و چندى به حكومت كردستان و مأموريت‌هاى ديگر منصوب مىشد ، در سن هفتاد و هفت به مرض ذات الريه شب جمعه ، بيست و هشتم جمادى الآخر ، در ساعت هشت به رحمت ايزدى پيوست . باغ سهام الدوله نزديك دولاب و سليمانيه ، كه يك ميلى شهر تهران است ، از بناهاى او است كه تمام صفحه‌ى آن پر از نرگس است ؛ و در اول بهار ، تمام مجالس و بازار تهران انباشته از گل نرگس آن باغ است كه دسته دسته و بسته و بسته از آن باغ گل‌هاى نرگس به شهر مىآورند و شهر را بويا و رنگين مىكنند . وقتى ، مرحوم سهام الدوله با سه فوج سرباز ابواب جمعى خود مأمور شيراز بوده است ؛ وقتى كه زمان مأموريت او به سر مىرسد ، سه هزار من نرگس در شيراز مىخرد و به هر سرباز و صاحبمنصبى يك من نرگس مىدهد كه به تهران آورده ، تحويل دهند . افواج مزبوره كه به تهران مىآيند ، پيازهاى نرگس را تحويل داده ، در اين باغ كاشته مىشود ؛ كه همه‌ساله آن باغ به واسطه‌ى دميدن گل‌هاى نرگس ، رشك فردوس مىگردد .\r\nآقا سيد تقى اردوبادى در ماه شوال در آذربايجان وفات كرده ؛ نعش آن مرحوم را با كمال تجليل در تبريز برداشته و تمام بازار و دكاكين را بسته ، رسم تعزيه‌دارى از طرف حضرت ايالت و اهل ولايت به‌عمل آمد .\r\nآقا على امين‌حضور آشتيانى ، كه از وزراى دوره‌ى ناصرى است ، در سن شصت و هفت سالگى ، در عصر پنجشنبه ، چهارم شهر رجب اين سال ، به مرض اسهال درگذشت .\r\nمشار اليه از رجال كافى و وافى اين دوره بود . هميشه به رشادت و جلادت و حسن كفايت زيست مىكرد . در هر مجلس ، طلاقت لسان و رشاقت بيان داشت و بس صحبت‌هاى شيرين و اخبار غربيه از او شنيده مىشد . در حضور مبارك شاهنشاه شهيد سعيد ، انار اللّه برهانه ، جسور و گستاخ و جرى اللسان بود ؛ مطالبى را كه او به عرض مىرسانيد ، ديگران از اداى آن عاجز بودند . در سفر و حضر ، هميشه عاكف حضور بود . چندى به رياست احتساب و خازنى صرف جيب همايونى و حكومت كاشان و حكومت ساوه و زرند به سر برد ؛ و چند سال وزارت بقايا و محصلى اتمام محاسبات دفترى به عهده‌ى كفايت او مفوض شد .\r\nچنان كفايت از او به ظهور رسيد ، كه وزارت بقايا عظمتى فوق العاده يافت ؛ حساب تمام حكام و شاهزادگان والى را به اتمام رسانيد ، و بقاياى دولتى را از ايشان وصول كرد .\r\nاين مرد حال بذل و بخشش و ضيافت و كرامت داشت . در خرج كردن و مجلس داشتن شب و روز ، بىاختيار بود . عيش‌هاى كامل كرد و در دنيا از هرگونه لهو و سرور ، حظى وافى برد . تجمل دستگاهش وافر بود . با آنكه به هرگونه عشرتى مىپرداخت ؛ لكن ، حسن عقيدت و تدين او بيشتر از سايرين ديده شد . از كسان و بستگان و همسايگان حمايت و رعايت مىكرد ، در هر ورطه‌يى با ايشان همراهى داشت . خلاصه ، در اين اوقات كه وفات كرد ، لقب امين‌حضور را به پسر او ، اسد اللّه خان ميرپنجه ، دادند . امين حضور حاليه\r\n\r\n","description":"","footnote":"","page_name":" 105 ","page_number":129},
  {"content":"\r\n\r\nو پسر ديگر آن مرحوم ، ميرزا نصر اللّه خان نصير حضور ، و نور اللّه خان اعتضاد خلوت و ميرزا عبد الله خان اعتضاد حضور ، در سلك پيشخدمتان همايونى مشغول خدمت هستند و هريك داراى لياقت و كفايت مىباشند .\r\nميرزا فتحعلى خان صاحب ديوان ، پسر مرحوم ميرزا على اكبر قوام الملك شيرازى پسر حاجى ابراهيم خان اعتماد الدوله - صدراعظم آقا محمد خان ، شاه شهيد ، سر سلسله‌ى قاجاريه و صدراعظم دولت خاقان مغفور ، فتحعلى شاه ، طاب ثراه - ، در ماه رمضان اين سال ، كه هزار و سيصد و چهارده است ، به قولنج وفات كرد . وى از وزراى بزرگ بود كه به پيشكارى آذربايجان و وزارت فارس و ايالت خراسان و بعضى مشاغل بزرگ ديگر عمر را به انتها رسانيد . در اصل تاريخ كه چاپ مىشود ، ان شاء اللّه ، شرح حال او و اجدادش را مفصلا مىنگارم .\r\nسلطان المتالهين ، السيد السند و الحكيم المعتمد ، آقا ميرزا ابو الحسن ، متخلص به جلوه ، كه از متالهين زمان و فيلسوف بزرگ ايران بود ، شب جمعه ، ششم شهر ذى القعده ، به مرض حبس البول و اسهال از دار فنا به دار بقا شتافت . روز جمعه ، جنازه‌ى آن مرحوم را با احترامى تمام ، كه جمعى از علماء اعلام و طلاب حكمت از شاگردان او كه ملتزم تشييع جنازه بودند ، حمل كرده ؛ در بيرون شهر دار الخلافه ، در جوار مقبره‌ى شريفه‌ى صدوق معروف به ابن بابويه ، عليه الرحمه ، دفن ساختند و مقبره‌ى مخصوص براى آن مرحوم بنا نمودند . تا سه روز ، در تهران ، در مسجد سيد عزيز اللّه مجلس فاتحه و تعزيت آن مرحوم را منعقد داشتند . آن مرحوم اصلا از اهل اصفهان بود و متجاوز از چهل سال در دار الخلافه‌ى تهران در مدرسه‌ى دار الشفاء مقيم ، و به افادت و افاضت علوم عقليه مشغول بود ؛ و تا آخر حيات ، متجاوز از هشتاد سال داشت . ثروت و غنا و اسباب ظاهرى ايشان ، در نهايت تجمل و آراستگى بود . كمال استغناى طبع را داشت ؛ از دولت وزراى مملكت هرگز اضافه مرسوم و مقررى و انعام نخواست و به احدى زحمت نمىداد ، و در كمال سهولت و راحت و داشتن وجوه نقديه گذران مىكرد . به مجالس اين و آن مراوده نمىنمود ؛ و حال آنكه ، پذيرايى او را همه‌كس به جان خريدار بود .\r\nدر دوره‌ى ناصرى ، كه هزار حكيم و فيلسوف در تهران بود ، سه استاد كامل داشتند :\r\nيكى مرحوم آقا رضاى قمشه ، و يكى مرحوم آقا على ، و يكى مرحوم آقا ميرزا ابو الحسن جلوه بود ، كه همه‌كس از حوزه‌ى تدريس و افاضت ايشان استفاده مىكرد . آن دو تن در همان دوره‌ى ناصرى ، به سفر بقا رحلت كردند ؛ اشاعه‌ى علوم عقليه منحصر به مجلس درس مرحوم ميرزا ابو الحسن جلوه شد ، كه طلاب علوم صبح و عصر در آن محضر شريف ازدحامى داشتند و استفاضت‌ها مىكردند ، و آن‌جناب همه‌وقت به اشاعه‌ى علوم و نشر دلايل حكميه مىپرداخت . الحق ! وجود كاملى بودند . شعر را نيكو مىسرودند . اقوال ايشان در شعر ، محل اعتناى اساتيد بود . به سبك ناصرخسرو علوى از خود ايشان ، كه\r\n\r\n","description":"","footnote":"","page_name":" 106 ","page_number":130},
  {"content":"\r\n\r\nبا بنده الطافى بىاندازه داشت ، اشعارى شنيدم كه نظير آن را كمتر شنيده بودم .\r\nهريك از حكماى بزرگ كه در تهران بودند ، گاهى بعضى عقايد از خود اظهار مىكردند كه علماء ايشان را تكفير مىكردند . اين حكيم دانشمند طورى تدريس مىكرد و به قسمى در حفظ زبان و اظهار رأى خود متانت داشت ، كه ريبى در او نديدند و عيبى در او نگرفتند . نزد مجتهدين و علماء بزرگ فقه و اصول ، فوق العاده محترم بود . بر كلمات قوم اطلاعى كامل داشت . عين عبارات هريك از اساتيد سابق را از حفظ مىخواند .\r\nقول مؤلف و مخالف را در وقت درس گفتن بيان مىكرد ؛ ولى ، از خود اظهار رأى و عقيدتى نمىنمود كه طرف عتاب و خطاب طلاب واقع شود ؛ دائما ، از شوارع سلامت عبور مىكرد . وقتى ، يكى از دوستان حقيقت‌خواه از وى سؤال نمود كه : « آيا بعد از مردن ، خبرى هست ؟ » آن‌جناب جواب چنين داد : « گمان مىكنم كه يك خبرى باشد و بودن خبر را از نبودن بيشتر احتمال مىدهم ! » انتها .\r\nعمده‌ى درس و تعلم آن‌جناب نزد مرحوم ميرزا محمد حسن ، پسر مرحوم آخوند ملا على نورى ، بوده است كه از اساتيد آن دوره محسوب مىشده است . و يك چندى هم در خدمت مرحوم حاجى محمد جعفر لنگرودى ، كه از اجله‌ى شاگردان آخوند ملاعلى نورى بوده است ، سمت تلمذ داشته است ؛ چنان كه ، مرحوم آقا محمد رضاى قمشه هم چندى از شاگردان همين حاجى محمد جعفر لنگرودى بوده و چندى هم نزد مرحوم حاجى سيد رضى حكمى ، پدر مرحوم آقا سيد محمد شمس الادبا ، كه جد جناب آقا سيد رضا شمس الادباى عاليه است ، تملذ داشته است . اين بنده هم در محضر مرحوم آقا محمد رضاى قمشه گاهى حاضر بود ، و هم گاهى در محضر ميرزاى جلوه حضور مىيافت و از « زاد المسافر » ناصرخسرو علوى و اشعار و تاريخ و ادبيت صحبت‌ها به ميان مىآمد . در محاورت اين دو نفر ، ديدم كه هيچ‌يك آن ديگر را استاد نمىدانست و هريك به چشم حقارت درهم نگاه مىكردند . آقا محمد رضا يك جوش و خروش و كر و فر بىاندازه داشت و در كلماتش اسط و قسط و بىپروايىها بود ؛ و از خود ، يا به غلط ، يا به صواب ، اظهار رأى و عقيدت مىنمود . ولى ، ميرزاى جلوه به طمأنينه و وقار و حلم سلوك كرده ، بر كلمات قوم خبير و بصير و آگاه و محيط بود ، و برهان جميع فلاسفه را به اصل عبارت آن‌ها بيان مىكرد ؛ ولى ، از خود به هيچ وجه اظهار رأى نداشت ، مجلس‌آرايى و خلط مبحث و سفسطه در ميان نمىآورد . و به همين جهت بود كه چهل سال بيشتر در تهران تدريس كرد و احدى او را تكفير ننمود . و آقا محمد رضا با آن كر و فر كه به تهران آمد ، در بساط درس ميرزاى جلوه سكته و خللى وارد نياورد ؛ ولى ، درباره‌ى خود آقا محمد رضاى قمشه بعضى كلمات به ميان آمد كه بعضى از علماء او را در سر منبر تكفير كردند . تاريخ‌دانى و مردم دارى و سلامت نفس و ملايمت طبع و شعر و ادبيت و حسن سلوك و بىاعتنايى ميرزاى جلوه ، از مرحوم آقا محمد رضاى قمشه بيشتر بود ؛ و من آنچه از ايشان ديده بودم ، در اين تاريخ بدون كم و زياد روايت كردم - رحمت اللّه عليهم اجمعين .\r\n\r\n","description":"","footnote":"","page_name":" 107 ","page_number":131},
  {"content":"\r\n\r\n\r\nوفات شاهزاده عباس ميرزا ملك‌آرا ، عم اكرم سلطنت عظما بن شاهنشاه غازى محمد شاه ، طاب ثراه ، كه در دوره‌ى پدر تاجدار خود ملقب به نايب - السلطنه بود و در دوره‌ى سلطنت برادر تاجدار خود ، شاهنشاه شهيد سعيد ، ناصر الدين شاه ، از لقب نيابت سلطنت خلع شده ، به لقب ملك آرايى ملقب گرديد .\r\nروز پنجشنبه ، دوازدهم ذى القعده الحرام اين سال هزار و سيصد و چهارده در دوشان تپه ، برحسب امر خسروانه اسب‌دوانى دولتى بود . بندگان اعليحضرت اقدس شهريارى ، روحنا فداه ، و شاهزادگان عظام و وزراى فخام و ساير رجال دربار گردون احتشام به دوشان تپه رفته ؛ در كنار ميدان اسب‌دوانى ، براى هريك از رجال بزرگ دولت محفل نظاره و خيمه‌ها افراشته شده بود . خيمه‌ى بزرگى وصل به سراپرده‌ى سلطنت عظما ، براى جناب امين الدوله ، كه وزارت عظما داشت و رئيس الوزراء بود ، بر سرپا كرده بودند كه به منزله‌ى دربار محسوب مىشد و بايد شاهزادگان و وزراى فخام در آن خيمه حاضر شده ، صرف ناهار نمايند . در اين روز ، در بين صرف ناهار ، شاهزاده عباس ميرزاى ملك‌آرا ، عم سلطنت عظما ، انقلابى دست داده ، حالش دگرگون گشت . بعضى كلمات گفته ، اظهار داشت كه : « مرا حال سكته دست داده ! » و اين شعر ناصرخسرو علوى برخواند : -\r\n « دير بماندم در اين سراى كهن من * تا كهنم كرد صحبت دى و بهمن » \r\nپس از آن ، به طرف جناب امين الدوله ، وزير اعظم ، توجهى كرده ، گفت : « فرزند خود ، محمد ميرزا ، را به شما مىسپارم ؛ به او محبت كنيد ! » اين بگفت و زبانش از سخن و پاهايش از حركت بازماند ؛ ولى ، هنوزش رمقى در تن بود . وى را در كالسكه نشانيده ، به شهر آوردند و در سرايش بردند . اطباء حاضر شده ، به او بعضى داروها چشانيدند ؛ فايده نكرد .\r\nدو ساعت به غروب مانده ، فرمان يزدان يافت و به ديگر سراى جاويد شتافت . مراسم تعزيت و سوگوارى آن مرحوم را از طرف دولت به جا آوردند . شاهزاده محمد ميرزا ، امير تومان ، فرزند رشيد قابل او را ، كه وجودى كافى و عهدى وافى دارد ، به لقب ملك‌آرا ملقب ساختند .\r\nاين شاهزاده‌ى بزرگوار از اهل فضل و درايت و داراى ادبيت و عربيت بود . در ازمنه‌ى سابقه ، كه چندى در بغداد توقف داشت ، فقه و اصول بر خوانده ، در حديث و تفسير و سير و اخبار معرفتى كامل و بهره‌يى فاضل داشت . به قواعد تشيع او را ميل و رغبتى وافر بود . در درستى حساب و راه دادوستد با مردم ، در اين دوره ، از بهترين اشخاص به شمار مىآمد . به قم و خمسه و قزوين و ايالت گيلان ، چندى حكومت و فرمانفرمايى كرده است .\r\nدر اين دوره‌ى مظفريه ، به سفارت فوق العاده از طرف دولت ايران به دربار دولت روسيه رفت . نهايت احترامات از طرف آن دولت درباره‌ى مشار اليه و فرزندش ، نواب محمد ميرزا - ملك آراى حاليه - به‌عمل آمد ؛ و از طرف نيكلاى دويم ، امپراطور روسيه ،\r\n\r\n","description":"","footnote":"","page_name":" 108 ","page_number":132},
  {"content":"\r\n\r\nنشان « الكساندر نفسكى » مرصع با حمايل مخصوص آن به آن مرحوم داده شد ؛ و فرزند آن مرحوم ، نواب محمد ميرزا - ملك آراى حاليه - در عضويت اين سفارت به نشان « سنت آناى غير مرصع » از درجه‌ى اول با حمايل آن سرافراز گرديد .\r\nو شاهزاده‌ى مرحوم از اين سفارت كه به ايران مراجعت كرد ، به منصب وزارت عدليه و تجارت سرافراز بود . و در اوايل شهر ذى القعده ، امر و مقرر شد كه به ايالت خراسان منصوب و روانه شود ؛ كه اجل مهلت نداد و او را به عزلت راه گشاد . اين شاهزاده‌ى بزرگ در ايران به تمام امتيازات و علامت‌هاى دولتى نائل شده ، نشان قدس هم به ايشان مرحمت شد . ولى ، عمرشان به آنجا نرسيد كه به امتياز نشان اقدس هم ، كه آخرين نشان دولت ايران و منتها درجه‌ى امتيازات است ، نائل شوند - رحمت اللّه عليه .\r\nاز اتفاقات حسنه : در اين ايام كه اين بنده به نوشتن شرح وفات مرحوم ملك‌آرا مشغول بودم ، با فرزند ايشان ، نواب محمد ميرزاى ملك‌آرا ، مجلس انسى و محفل قدسى دست داد . و سال‌ها است كه حضرت ايشان با بنده مهر و محبت مخصوصى دارند . از آن وجود بابركت خواهشمند شدم كه در شرح حال مرحوم ملك‌آرا ، پدر بزرگوارشان ، چيزى بر اطلاعات من بيفزايد و مرا از همراهى خود قرين امتنان دارند . ايشان قبول كرده ، روز ديگر رساله‌يى در پاكت گذاشته ، نزد من فرستادند ؛ كه هرچه بخواهم از روى آن رساله التقاط كنم . نصف اين رساله ، از تقريرات مرحوم ملك‌آرا بوده كه سرگذشت خود را به طور اشاره و اختصار به فرزند خود ، ملك‌آراى حاليه ، بيان كرده و ايشان نوشته‌اند . خطابات ايشان در تقرير خود به ملك‌آراى حاليه ، « اى فرزند » بوده است ؛ كه من عين اين كلمه را هم مىنويسم . نصف ديگر اين رساله ، تقرير و تحرير خود نواب محمد ميرزاى ملك آراى حاليه است ؛ كه شرح سفارت پدر بزرگوار خود را به روسيه نگاشته و وفات آن مرحوم را در دوشان تپه ، مشروحا در آخر آن رساله قلمى ساخته است .\r\nچون از براى آيندگان زيادت اطلاع و مزيد عبرت حاصل مىشد ، عين تقريرات مرحوم ملك‌آرا كه به فرزند خود خطاب كرده است ، در اين كتاب مىنگارم ؛ و بعضى كلمات و عبارات را به اختصار بيان كرده است ، توضيحى مىآورم : كه نه ايجاز مخل باشد و نه اطناب محل .\r\nصورت رساله از قرار ذيل است « 14 »\r\nاين جزء مختصرى است از حالات و مقالات مرحوم مغفور ، شاهزاده عباس ميرزاى ملك‌آرا ؛ كه گاهى ، در ايام بيكارى ، از جهت تربيت و يادآورى اين بنده كه فرزند ايشان بودم تقرير مىفرمودند و بنده ثبت كرده‌ام .\r\nوالده‌ام خديجه سلطان ، صبيه‌ى مرحوم عبد الرحمان بيگ است كه به موجب شجره\r\n\r\n\r\n","description":"","footnote":"\r\n( 14 ) - رساله‌ى فوق ، اضافاتى دارد بر « شرح حال عباس ميرزا ملك‌آرا » - به كوشش عبد الحسين نوائى ، با مقدمه‌ى عباس اقبال آشتيانى ؛ تهران : انتشارات بابك ، 1353 - و نيز تفاوت‌هايى با متن آن اثر .\r\n","page_name":" 109 ","page_number":133},
  {"content":"\r\n\r\nنامه‌ى معتبره ، از نسل خلفاء بنى عباس است . عبد الرحمان در چهريق ، كه حالا جزء ولايت سلماس است ، بالاستقلال حكومت داشته و به مملكت آذربايجان و ايران ماليات نمىداده ، گردنكشى مىكرده است . بدرخان بيگ در جزيره و بهتان ، و نورى بيگ در حكارى ، و اسماعيل بيگ در عماديه ، كه جزء خاك دولت عليه‌ى عثمانى و نزديك به سرحد آذربايجان است ، بالاستقلال حكومت داشتند ؛ و از دولت عثمانى و ايران اطاعت نمىكردند و ماليات نمىدادند .\r\nاين چند نفر با عبد الرحمان بيگ ، حاكم چهريق ، قرابت نسبى و قرب مكانى داشتند ، و همگان از سلسله‌ى خلفاء بنى عباس بودند و به هرون الرشيد نسب مىرسانيدند . دولت عليه‌ى عثمانى بعد از محاربه‌يى سخت ، بدرخان بيگ و نورى بيگ را گرفته ، محبوسا به جزيره‌ى كويت فرستاد . اسماعيل بيگ ، حاكم عماديه ، سر تسليم پيش آورده ، از دولت عثمانى رتبه و مواجب يافت و مأمور به اقامت بغداد شد . اسماعيل بيگ به رتبه‌ى پاشايى رسيد و مدت‌ها از طرف ايالت بغداد در كربلا و دليم و غيره حاكم و متصرف بود .\r\nعبد الرحمان بيگ در چهريق به حكومت مستقله باقى بود تا وفات كرد . يك سال بعد از فوت عبد الرحمان بيگ ، مرحوم نايب السلطنه عباس ميرزا ، انار اللّه برهانه ، - ابن خاقان مغفور ، فتحعلى شاه ، طاب ثراه ، كه جد من است - چهريق را محاصره كردند . به علت متانت و استحكام قلعه ، فتح آنجا به قهر و غلبه ممكن نشد ؛ آخر الامر ، نايب السلطنه يحيى بيگ - پسر عبد الرحمان بيگ - بعد از اطمينان قلعه را گشود . رستاق و ديهات معموره‌ى چهريق به تصرف نايب السلطنه ، عباس ميرزا ، در آمد . پس از فتح آنجا ، يحيى بيگ و دو همشيره‌ى او را به دار السلطنه‌ى تبريز آوردند . همشيره‌ى بزرگ او را ، كه رحمت سلطان نام داشت ، حباله‌ى نكاح فرزند خود ، محمد ميرزا ، - يعنى : شاهنشاه غازى محمد شاه ، طاب ثراه - در آوردند ؛ و يحيى بيگ را به يحيى خان ناميده ، چهريق را به تيول و سيورغال او دادند كه ماليات آنجا را در عوض مواجب خود مأخوذ دارد .\r\nو در اواخر كار ، يحيى خان به تمام ايلات اكراد آذربايجان سمت ايلخانيگرى يافت .\r\nرحمت سلطان خانم از محمد ميرزا ، كه شاه غازى باشد ، يك پسر آورد . چون آن پسر در قريه‌ى « زنده جان » ، كه در بين تربت و ترشيز واقع است ، تولد يافت ، او را به « زنده جان ميرزا » موسوم ساختند . بعد از قليل مدتى ، رحمت سلطان به رحمت خدا ملحقه شد . زنده جان ميرزا هم يك سال بعد از فوت مادر ، فرمان يزدان يافت و به سراى زندگانى جاويدان شتافت . نايب السلطنه ، عباس ميرزا ، در خراسان مشغول ايالت و انتظام امور سر حديه بودند ؛ به تبريز نامه‌يى فرستادند كه همشيره‌ى ديگر يحيى خان را ، كه مسما به خديجه سلطان بود ، از براى فرزندش محمد ميرزا - يعنى : شاهنشاه غازى محمد شاه ، طاب ثراه - بياورند كه به حباله‌ى ايشان در آيد . حسب الامر ، آن مخدره را از چهريق به خراسان آوردند ؛ و در خراسان ، به عقد دائمى محمد شاه ، كه آن‌وقت هنوز سلطنت نيافته بود ، رسانيدند .\r\nدر آن هنگام كه محمد شاه به سلطنت ايران نوبت يافت ، در اوايل سلطنت ، از بطن خديجه سلطان خانم پسرى به وجود آمد . محمد شاه محض احياء نام و لقب پدر بزرگوار\r\n\r\n","description":"","footnote":"","page_name":" 110 ","page_number":134},
  {"content":"\r\n\r\nخود ، اسم اين فرزند را عباس ميرزا قرار داده ، وى را به لقب نايب السلطنه ملقب ساختند . اين فرزند كه از بطن مادر من بود ، در سن چهار سالگى جهان فانى را وداع گفت ؛ و من در آن‌وقت ، در شكم مادر چهار ماهه بوده‌ام .\r\nمرحوم حاجى ميرزا آقاسى ، شخص اول ، صدراعظم ايران ، كه در دوره‌ى سلطنت پدرم صدارت داشت و از عرفا و مردمان صاحب علم بوده است ، حكم كرده و اخبار از غيب داده بود كه : اين طفل چهار ماهه كه در شكم مادر است ، - يعنى من - پسر خواهد بود و بايد به اسم و لقب مرحوم عباس ميرزاى نايب السلطنه كه جد او است مسمى و ملقب گردد ؛ و نگذاشته بود كه لله و ساير نوكران ، از پيشخدمت و فراش خلوت و غيره ، را كه از براى برادر چهار ساله‌ام تعيين كرده بودند ، جواب دهند . گفته بود : اين اجزاء بايد به جهت خدمتگزارى مولود آينده آماده باشند . و چنان شد كه حاجى ميرزا آقاسى گفته بود .\r\nقبل از ظهر ، در روز بيستم شهر رمضان المبارك سنه‌ى يك هزار و دويست و پنجاه و پنج هجرى ، در دار الخلافه‌ى تهران متولد شدم . مرا به اسم و لقب جدم ، عباس ميرزاى نايب السلطنه ، ناميدند . در سنه‌ى يك هزار و دويست و شصت و يك ، كه شش‌ساله بودم ، وباى شديدى به تهران آمد . محض فرار از و با بايد به طرف ييلاقات رفت . در ركاب پدرم ، محمد شاه ، طاب ثراه ، به لواسان - كه سمت شمال تهران و در پشت كوه‌ها ، تقريبا در دوازده فرسخى تهران واقع شده است - رفتم . روز ورود به لواسان ، برادر صلبى من ، نه بطنى ، مسما به احمد ميرزا - ملقب به خاقان ، كه از بطن دختر شاهزاده امام ويردى ميرزا ، خلف مرحوم فتحعلى شاه ، طاب ثراه ، بود - در سر سفره‌ى ناهار ، در حضور شاه مبتلا به مرض و با شد ؛ بعد از هفت ساعت ، بدرود زندگانى كرد . اين برادر دو سال از من كوچكتر بود . خلاصه ، بعد از يك ماه توقف در لواسانات كوچك و بزرگ ، هنگام مراجعت به شهر تهران من مبتلا به مرض و با شدم ، و دو روز امتداد يافت ؛ و به مداوات « حق نظر » ، طبيب يهودى ، بهبودى يافتم . و كاش مىمردم و به اين ذلت‌هايى كه بعد حكايت مىكنم مبتلا نمىشدم .\r\nسال ديگر ، در اوايل شهر ذى الحجه الحرام ، به جهت تطهير من كه امر ختنه باشد ، برحسب امر شاه مرحوم در دربار دولت و اندرون‌ها سه شبانروز جشن عظيم برپا نمودند .\r\nروز سيم ، كه وقت ختان و امر تطهير بود ، ميرزا حبيب اللّه شيرازى ، قاآنى تخلص ، در سلام عام ، در حضور شاهنشاهى قصيده‌يى در تهنيت ختان من عرض كرد ، كه بعضى از آن ابيات در اينجا نگاشته مىشود ؛ و هى هذا .\r\n اين چه جشن است ، كز او جان جهان در طرب است * ورنه ، افلاك از او سور و سرور و عجب است\r\nچرخ در رقص و زمين سرخوش و گيتى سرمست * راست پرسى ، طرب اندر طرب اندر طرب است\r\nملك آباد و دل آزاد و خلايق دلشاد * روح بىرنج و دون بىغم و تن بىتعب است \r\n\r\n","description":"","footnote":"","page_name":" 111 ","page_number":135},
  {"content":"\r\n\r\n شب ز انوار مشاعل ، همه روشن روز است * روز از دود مشاعل ، همه تاريك‌شب است\r\nدود زنبوره كه آميخته با شعله‌ى سرخ * مشك شنگرف خور و زنگى چينى سلب است\r\nبس‌كه بر خرخ ز زنبوره جهد آتش و دود * خاك پندارى با چرخ برين در غضب است\r\nاز پى رقص ، به بزم اندر ، هرجا نگرى * شوخ سيماب سرين و مه سيمين غبب است\r\nكاخ گردون شد و ماهش همه زنگار خط است * بزم بستان شد و سروش همه شنگرف لب است\r\nكوش نه چرخ شد از بانك دف و كوس اصم * ماه ذى الحجه مگر تالى ماه رجب است ؟\r\nنايب السلطنه را نوبت تطهير رسيد * ز آنكه طاهر دل و طاهر تن و طاهر نسب است\r\nپورشه ، نور دل و ديده‌ى خسرو : عباس * كه شهنشه را اين است كه هم‌نام اب است\r\nگرچه او مردمك ديده‌ى شاه است ، ولى * نه چنان مردمكى كز نظرش محتجب است\r\nتا همى زنده كند نام نيا را به جهان * « نايب السلطنه » از شاه جهانش لقب است\r\nشعرا گرچه ز تطهير نراندند سخن * من بگويم ، كه بسى نادره و بو العجب است\r\nشارع پاك چوبى پرده سخن گفت از آن * شاعر ار نيز بگويد ، نه ز لهو و لعب است\r\nبارى استاد چو شد زى پسر شاه عجم * بهر تطهير كه فرموده‌ى شاه عرب است ،\r\nشاخ مرجانش چو بگرفت مطهر در دست * به دهان برد و گمان كرد كه دانه رطب است\r\nخروش گفت : ادب باش كه اين عضو لطيف * بهر توليد ز اعضاى دگر منتخب است\r\nبوسه زد آنگه ، تيغش به همايون عضوى * كه كليد در گنجينه‌ى نسل و نسب است\r\nزاده‌ى شه نخروشيد و نجوشيد ز درد * قامتش گويى نخلى است كه بارش ادب است \r\n\r\n","description":"","footnote":"","page_name":" 112 ","page_number":136},
  {"content":"\r\n\r\n شه به هر سو كه نظر كرد مر او را مىديد * چون دل مرد خدا جوى كه گرم طلب است\r\nنايب السلطنه را كيست اتابك ، دانى ؟ * آنكه صد گنج لاليش نهان در دو لب است\r\nجوهر فضل ، « هدايت » كه سراپاى جهان * ز آتش فكر فروزنده‌ى او ملتهب است\r\nتا دم صور بماناد از اين سور نشان * كه تهى زاو همه آفاق ز رنج و كرب است \r\nاين « هدايت » را كه قاآنى در اين قصيده ذكر نموده ، تخلص رضا قلى خان طبرستانى ، معروف به لله باشى است . لله باشى اول من ، ميرزا فضل اللّه تبريزى است كه لله‌ى مرحوم ، برادرم بود ؛ چون ميرزا فضل اللّه را از لله باشيگرى من اخراج كردند ، مرحوم رضا قلى خان ، متخلص به هدايت ، به لله باشيگرى من منصوب و برقرار گشت . و او مردى اديب و شاعر و با كمال بود . و از پرتو نوكرى من ، در حضرت شاهنشاه مبرور - مقصود محمد شاه غازى ، طاب ثراه ، است - ترقيات بسيار كرد و مورد مراحم كلى گرديد . و دو پسرش ، على قلى خان و جعفر قلى خان ، در نزد من پيشخدمت بودند . بعد از رحلت پدرم ، محمد شاه غازى ، كه بخت از من برگشت و برادر بزرگوارم ، اعليحضرت قدرقدرت ، ناصر الدين شاه ، روحى فداه ، به تخت سلطنت جلوس فرمود ، اين پدر با پسران از نزد من رفتند ؛ و رضا قلى خان چندى از طرف دولت ، رياست مدرسه‌ى دار الفنون يافت ، و روضة الصفاى ناصرى را ، در شرح حال سلاطين صفويه و افشاريه و زنديه و قاجاريه ، تأليف كرد . و از آن تاريخ ، به پاره‌يى ملاحظات ، شرح حالات مرا بسيار مختصر نوشته و عدم انصاف ورزيده است .\r\nبعد از چندى ، پسرانش ترقى يافته ؛ در دولت ناصرى ، على قلى خان به مخبر الدوله لقب يافت و به وزارت تلگرافخانه كه تازه در ايران تأسيس يافته بود ، و به وزارت علوم منصوب شد . مخبر الدوله ، وزير علوم ، همان است كه در اين سنه وزارت داخله يافته و شرح حالش در اين تاريخ نوشته شد . و جعفر قلى خان ، پسر ديگر رضا قلى خان ، نير الملك لقب يافت و رئيس مدرسه‌ى دار الفنون و مريضخانه‌ى دولتى گشت . خلاصه ، به سر مطلب برويم .\r\nطوى بيگى جشن تطهير من از طرف دولت محمديه ، ميرزا نبى خان قزوينى ، امير ديوان ، بود . ميرزا نبى خان ، امير ديوان ، پدر مرحوم حاجى ميرزا حسين خان مشير الدوله ، سپهسالار ، صدراعظم دولت ناصريه است . مشار اليه در عروسى وليعهد ، كه اعليحضرت ناصر الدين شاه سلطان حاليه است ، هم طوى بيگى بود . خوب است چيزى را كه به خاطر دارم بگويم : تا تو اى فرزند ، آن را بنويسى !\r\nچون گلين خانم ، دختر مرحوم احمد على ميرزا - پسر مرحوم فتحعلى شاه ، طاب ثراه - را در زمان سلطنت پدرم ، محمد شاه غازى ، به جهت اعليحضرت ناصر الدين شاه ، كه در آن وقت سمت ولايت‌عهد داشتند ، عقد نمودند و بناى عروسى را گذاشتند ، محمد شاه ، طاب ثراه ، با جميع خانواده‌ى سلطنت به علت حرارت هوا در ييلاق نياوران ، كه دو\r\n\r\n","description":"","footnote":"","page_name":" 113 ","page_number":137},
  {"content":"\r\n\r\nفرسخى تهران است ، تشريف داشتند ؛ و وقوع اين جشن عروسى در نياوران ، اشكال و تعسر داشت . لهذا ، باغ نگارستان را ، كه در شهر تهران است ، براى محفل اين جشن معين فرمودند . اهل حرم بالاتفاق ، در حضور مبارك شاهانه عرض كردند كه : هوا بسيار گرم است و ما به شهر نخواهيم آمد ! اعليحضرت ، محمد شاه غازى ، چون به اهالى حرم علاقه و محبتى وافر داشتند ، دستخطى به مرحوم حاجى ميرزا آقاسى كه صدارت داشت مرقوم فرمودند كه : « اهل حرم به علت گرمى هوا ، از آمدن به شهر امتناع دارند ؛ و بدون آمدن آن‌ها خوش نخواهد گذشت . خوب است عروسى را به وقت ديگر كه اعتدال هوا باشد ، موكول داريم . » مرحوم حاجى در جواب عرض كردند : « اگر ايراد و تعلل اهل اندرون گرمى هوا است ، من ضمانت مىكنم كه هوا سرد شود ؛ و هر گاه بهانه‌جويى است ، امر با قبله‌ى عالم است . »\r\nشاه از كثرت اعتقادى كه به حاجى ميرزا آقاسى داشتند ، حكم به پردگيان حرم فرمودند كه : « بايد به شهر برويد ! چون حاجى ضمانت سردى هوا را كرده است ، قطعا هوا سرد مىشود ؛ و البته بايد به شهر بيائيد ! » اهالى حرم تمكين كردند ، ديگر عذرى مسموع نشد . از عجائب و غرائب روزگار آن بود كه ، در آن توقف چهارشنبه در نگارستان ، با آنكه آفتاب در برج اسد بود ، هوا سرد شد . در شب آخر ، برحسب امر شاهنشاهى مرا سوار كردند و تمام امراء و اعاظم ، از صاحبان مناصب نظامى و ارباب سيف و قلم ، پياده در جلو من افتاده ؛ به باغ لاله‌زار كه عروس در آنجا بود رفتم . و من كمر عروس را بستم ، و به قواعد زنانه كه معمول زمانه است ، هفت كلاه به ترتيب بر سر عروس گذاشتم : كه تفأل بر زائيدن هفت پسر باشد . در اين شب ، به درجه‌يى هوا سرد شد كه دست‌ها از حس افتاد ، و انداختن دكمه‌ى قبا كمال صعوبت را داشت . و اين تفاصيل درست در نظرم مانده است . چون به نياوران مراجعت كرديم ، باز هوا گرم شد و به حال اول عود كرد .\r\nچون به هشت سالگى رسيدم ، مرا بيمارى سختى عارض شد كه از من مأيوس شدند ؛ و سه ماه امتداد يافت و بعد از معالجات زياد صحت يافتم . در طفوليت ، اغلب اوقات عليل بودم و كمتر وقتى مىشد كه از اطعمه‌ى لذيده و ميوه‌ها پرهيز نباشم . همين‌قدر بدان اى فرزند ! كه مىتوانم بگويم از عهد صباوت تا كهولت ، در دنيا به من خوش نگذشته است .\r\nيا رب ! از مادر گيتى به چه طالع زادم ؟\r\nخلاصه ، در اين اوان ، شاه غازى كه مبتلا به مرض نقرس بودند ، شب سه‌شنبه ، ششم شهر شوال سنه‌ى يك هزار و دويست و شصت و چهار ، پنج ساعت از شب گذشته ، در سن چهل و دو سالگى در قصر محمديه ، عمارت ييلاقى خودشان كه بين قريه‌ى تجريش و اوين بود ، به عالم بقا رحلت نمودند . و من در آن‌وقت نه سالم تمام شده ، شانزده روز بود كه در سن ده سالگى داخل شده بودم .\r\nبعد از دو سه روز ، جنازه‌ى مبارك شاهنشاه را در تخت روان گذاشته ، با حالت پريشان و چشم گريان ، با تمام دبدبه و اساس سلطنتى ، از شميران روانه‌ى تهران شديم ؛ و نعش او را در باغ لاله‌زار امانت سپرديم ، تا آنكه موكب مسعود ناصرى از دار السلطنه‌ى تبريز حركت فرموده ، به طرف تهران روانه شدند كه به تخت سلطنت جلوس فرمايند .\r\n\r\n","description":"","footnote":"","page_name":" 114 ","page_number":138},
  {"content":"\r\n\r\nمن با دو برادر صلبى خود كه شاهزاده عبد الصمد ميرزاى عز الدوله و شاهزاده محمد تقى ميرزاى ركن الدوله باشند و چهار سال عمر داشتند ، تا قريه‌ى يافت‌آباد ، كه سه فرسخى تهران است ، به استقبال رفتيم . و انصافا ، اعليحضرت ناصر الدين شاه به طورى كه شايسته‌ى بزرگى بود ، در حق ما نوازش و التفات فرمودند . و شب را ايشان در اردوى سلطنتى خود توقف كرده ، ماها مراجعت به شهر كرديم . روز ديگر ، مجددا استقبال كرده ؛ در ركاب اعلا به شهر آمديم ، و در عمارت سروستان كه براى من معين شده بود ، انزوا اختيار كردم .\r\nاى فرزند ! بسيارى از مردمان هستند ، كه بى جهت از افساد خوششان مىآيد و بدون سبب دشمن هستند . اين گونه اشخاص ، در آن وقت ، در حضور مبارك شاهانه پاره‌يى تهمت‌ها به من زدند و نسبت‌ها دادند كه روح من اطلاع نداشت ؛ و گفتند كه : عباس ميرزاى نايب السلطنه خيال سلطنت در سر دارد و بعضى اشخاص هواخواه او هستند . مرا در نزد برادر تاجدار كه به منزله‌ى پدر و آقاى بزرگوار است ، به بدى ياد كردند . چون مرا اختلاف خيللى نبود ، سوء القضايى براى من دست نداد . به‌هرحال ، چندى نگذشت كه بندگان اعليحضرت شاهانه به جانب اصفهان عزيمت نمودند . به اين بنده امر و مقرر شد كه ، در اين سفر ملتزم ركاب اعلا باشم ؛ حسب الامر اطاعت كردم .\r\nپس از آنكه از سفر اصفهان مراجعت كرديم ، وارد شهر قم شديم . و در آن وقت ، صدارت با مرحوم ميرزا تقى خان اميرنظام ، اتابك اعظم ، بود . شبى ، آقا اسماعيل جديد الاسلام ، پيشخدمت‌باشى مجلس سلام ، نزد من آمد و دستخط همايونى را حامل بود .\r\nخلاصه ، دستخط مبارك خطاب به من آن بود كه : « تو بايد در قم متوقف باشى و به تهران نيايى : كه در تهران ، اشخاص مفسد بسيارند و محتمل است كه مورد بىمرحمتى واقع شوى . » دستخط مبارك را زيارت كردم . چون تكليف من اطاعت امر بود ، در قم متوقف شدم ؛ و نوكران من كه سال‌ها نان و نمك خورده بودند و نيكىها ديده بودند ، يك يك آمده ، دستم را بوسيده ، هريك به بهانه‌يى رفتند . از آن جمله : ساسان ميرزا ، پسر مرحوم بهمن ميرزاى بهاء الدوله است ، كه حالا بهاء الدوله لقب دارد . به همه جهت ، چند نفرى از نوكرها باقى ماندند . هنوز ، مطلبى در گرفتارى من واقع نشده بود كه اين‌طور مرا تنها گذاشتند . وضع مردم دنيا همين است . اى فرزند ! هرگز به پاره‌يى نوكرها اطمينان نداشته باش ! اين سخنان را براى آن مىگويم ، كه درست آويزه‌ى گوشت نمايى .\r\nخلاصه ، بعد از چندى توقف ، حكومت قم را اعليحضرت شاهنشاهى به من مرحمت فرمودند ؛ فرمان و خلعت حكومت را فرستادند و من حاكم شدم . چون اين خبر انتشار يافت ، بعضى از نوكران رفته مراجعت كرده ، گفتند : « كارهاى خود را در تهران انجام داده ، مراجعت كرديم ! » والده‌ام آنها را جواب داده ، نگاه نداشت . چندى نگذشت كه ميرزا تقى خان اميرنظام ، اتابك اعظم ، از صدارت ايران معزول شده ، او را برحسب امر شاهانه گرفتار كرده ، روانه‌ى كاشان كردند و در آنجا مقتولش ساختند . و بعد از آن ، تير انداختن فرقه‌ى ضاله‌ى بابيه به اعليحضرت شاهنشاهى اتفاق افتاد ؛ معاندين من بيچاره موقعى به‌دست آورده ، در حضور شاهانه از من سعايت‌ها كردند . و آنچه به عرض رسانيدند ،\r\n\r\n","description":"","footnote":"","page_name":" 115 ","page_number":139},
  {"content":"\r\n\r\nدر قلب مبارك شاهنشاه اثر نكرده بود كه به آزار من اشارتى فرمايند . چون خبر سلامتى وجود مقدس شاهانه به قم رسيد ، سه شب تمام شهر قم را چراغان كردم و آتشبازى مفصلى به‌عمل آمد . چون مغرضين در اين اوقات از من زياد سعايت كردند و خود را دولتخواه قرار دادند ، اعليحضرت شهريارى ميرزا محمد خان كشيكچى باشى را - ميرزا محمد خان كشيكچى باشى همان است كه بعدها در دولت ناصرى به منصب سپهسالارى و صدارت ايران مىرسد - با چهار صد غلام مأمور فرمودند كه بدون خبر و اطلاع احدى به قم بيايد و از حال من پاره‌يى تحقيقات به عمل آرد . من بيچاره‌ى بىاطلاع شبى در خواب راحت بودم كه صداى هياهو شنيده ، بيدار شدم . هر قدر خواستم از مطلب مطلع شوم ، ممكن نشد . چون روز به سر دست آمد ، نزديك ظهر ، آغا رضاى خواجه ، كه حالا در خدمت مستوفى الممالك است ، - مقصود از مستوفى الممالك ، مرحوم ميرزا يوسف آشتيانى است كه در دوره‌ى ناصرى به منصب صدارت نائل شد - نزد من آمد و رقعه‌يى از ميرزا محمد خان كشيكچى باشى و دستخطى از شاه آورد . مضمون دستخط مبارك از اين قرار بود :\r\n« عباس ميرزا ! چون شهر قم سر راه و محل عبور و مرور مردم است ، و مفسدين بسيارند ؛ خوب است با ميرزا محمد خان به سمنان به روى و در آنجا بمانى و از مراحم ملوكانه مطمئن باشى . »\r\nدستخط مبارك را زيارت كرده ، گفتم : « اطاعت دارم ! » ميرزا محمد خان هم آنچه لازمه‌ى تحقيقات بود به جا آورد ، بىتقصيرى و سلامت نفس من معلوم شد ؛ و محقق گشت كه دشمنان از راه عداوت ، پاره‌يى مطالب درباره‌ى من به عرض رسانيدند . ميرزا محمد خان ، در بىتقصيرى من عريضه به خاكپاى مبارك نوشته ، به تهران فرستاد . من هم به پاره‌يى ملاحظات ، كاغذى به « شيل صاحب » ، وزيرمختار دولت فخميه‌ى انگليس كه مقيم تهران بود نوشته ، فرستادم ؛ و او را در حضور شاهانه شفيع نمودم كه : چون مفسدين دست از من برنمىدارند و خاطر مبارك را مشوب مىسازند ، اجازه دهند كه به عتبات عاليات رفته ، در آنجا مجاور باشم .\r\nشيل صاحب فورا به حضور مبارك رفته و عرض كرد : « از قرارى كه مىگويند ، مىخواهيد عباس ميرزا را به سمنان بفرستيد . » اعليحضرت همايونى فرموده بودند :\r\n« بلى ! چون مفسدين درباره‌ى او پاره‌يى سخنان مىگويند ؛ لهذا ، او دور تر از پاتخت باشد ، بهتر است . » شيل صاحب عرض كرده بود : « حال كه بايد دور باشد ، خوب است اجازه فرمائيد كه به طرف عتبات برود . » اين سخن در قلب مبارك اثر كرده ، فورى هم به من و هم به ميرزا محمد خان كشيكچى باشى ، دستخط مبارك صادر شد كه : « عباس ميرزا را با چهل غلام كشيك‌خانه روانه‌ى عتبات كرده ، خودت مراجعت كن ! »\r\nميرزا محمد خان ، نصر الله خان يوزباشى را با غلامان مأمور كرد كه به همراهى من تا عراق عرب بيايند . ما روانه‌ى راه شديم و از سمت همدان رفتيم . دو شب ، در بيرون همدان مانديم ؛ و بعد به جانب كرمانشهان روانه شديم . دو سه روزى ، در كرمانشهان ، در سر مقبره‌ى آقا باقر بهبهانى مانديم . بعد ، به جانب عتبات عرش درجات روانه شديم . نزديك\r\n\r\n","description":"","footnote":"","page_name":" 116 ","page_number":140},
  {"content":"\r\n\r\nخانقين ، كه اول خاك دولت عثمانى است ، قاصدى از جانب بغداد آمد ؛ كاغذى از ميرزا ابراهيم خان ، كارپرداز ايران مقيم بغداد ، آورده ، رسانيد . مضمون كاغذ اين بود كه :\r\n« جناب نامق پاشا ، والى بغداد و مشير اردوى ششم ، از آمدن شما به جانب عراق عرب صريحا استنكاف دارد و گمان كرده است كه مبادا دولت ايران در فرستادن شما به اين صفحات ، پليتيكى در نظر داشته باشند ؛ لهذا ، شما وارد خاك عرب نشويد كه راه نخواهد داد . »\r\nما كاغذ را خوانده ، از حركت باز نايستاديم و وارد خانقين شديم . حاجى محمود آقاى قائم‌مقام آمد - « قايم‌مقامى » در دهات بزرگ خاك عثمانى ، مثل نايبى است كه در ايران از جانب حكومت به ديهات مأمور شده ، وصول و ايصال ماليات به عهده‌ى او است - و به ما گفت : « بايد مراجعت كنيد ! » من قبول نكردم ؛ گفتم : « من به اختيار خود بر نمىگردم ، مگر آنكه به اجبار ما را معاودت دهيد ! » حاجى محمود آقا از معارضه و افساد انديشيد ، سكوت كرده ، به منزل خود رفت . بعد از ساعتى ، نوكرها رفتند كه از براى دواب كاه و جو بخرند ؛ احدى در خانقين ، به دستورالعمل قائم‌مقام ، جو و كاه نفروخت ، حتى نان هم به ما نفروختند . ما ناچار ، به قهقرا مراجعت به قصر شيرين كرديم كه جزء خاك ايران است .\r\nهيجده روز توقف ما به قصر طول كشيد ، تا خبر ما به تهران رسيد . شيل صاحب ، وزير مختار دولت انگليس مقيم تهران ، از جانب احمد رفيق افندى ، سفير كبير دولت عليه‌ى عثمانى مقيم تهران ، اجازه حاصل كرد كه ما را به خاك عرب راه دهند . وى اجازه داد و ما باز به طرف خانقين و ساير منازل ، كه جزء خاك بغداد است ، روانه شديم .\r\nروز ورود بغداد ، دفتردار با « كهيا » و سوارنظام ، از طرف ايالت بغداد به استقبال آمدند ؛ احترامات لازمه به‌عمل آمد . « كهيا » در دولت عثمانى ، به لفظ تركى ، منصبى است كه مثل بيگلربيگيگرى ولايات ايران است ؛ شخص بيگلربيگى را در آنجا « كهيا » گويند . اليسن صاحب ، قونسل دولت فخيمه‌ى انگليس مقيم بغداد ، هم استقبال كرد .\r\nمنزل ما در كاظمين ، كه اسم اصلى آن « شونيزيه » است ، معين شده بود . على شاه ظل السلطان - پسر مرحوم خاقان مغفور ، فتحعلى شاه ، طاب ثراه - كه قبل از محمد شاه غازى ، در ايران داعيه‌ى سلطنت كرده بود و او را به اين جهت از ايران به اين مكان توقيف داده بودند ، با ساير شاهزادگان طغيان‌مآب كه در اينجا بودند ، همگى به ديدن آمدند .\r\nبعد از چندى ، من از شونيزيه روانه‌ى كربلاى معلا و نجف اشرف شده ؛ پس از زيارت مراجعت كرده ، به بغداد آمده ، در بغداد خانه‌يى كرايه نموده ، توقف شد . بعد از هشت ماه ، كه موسم حج بيت اللّه رسيد ، والده‌ام به طواف مكه‌ى معظمه و زيارت مدينه‌ى منوره روانه شدند ؛ و مسافرتشان متجاوز از يك سال و نيم طول كشيد ، بعد مراجعت كردند .\r\nدر اين اوان ، قريب دو سال بود كه هيچ مواجب من از دولت ايران نمىرسيد . ميرزا ابراهيم خان كارپرداز آمده ، گفتگوى زيادى كرد . آخر الامر ، به من گفت : « مگر شما از تبعه‌ى دولت انگليس هستيد ؟ » گفتم : « نه ! » او گفت : « تابع نبودن خودتان را بنويسيد و بدهيد ، تا مواجب شما را از ايران وصول كرده ، برسانم . » من فورى نوشتم كه : « من\r\n\r\n","description":"","footnote":"","page_name":" 117 ","page_number":141},
  {"content":"\r\n\r\nابدا در تحت حمايت دولت فخيمه‌ى انگليس نبوده و نيستم و نخواهم بود . » ميرزا ابراهيم خان اين كاغذ مرا به تهران ، نزد ميرزا آقا خان صدراعظم نورى فرستاد . الحق ، آن نيك نفس كمال احسان را كرد ؛ مواجب دو سال مانده را حواله به حاكم كرمانشهان كرد كه به من برساند . مواجب را به من رسانيدند و پانصد تومان اضافه‌مواجب در حقم برقرار كردند ، كه صاحب سه هزار تومان مواجب شدم . اگر آن نيكبخت چندى ديگر در مسند صدارت برقرار بود ، هر آينه نيكىهاى بسيار در حقم مىنمود .\r\nدر اين بين ، محاربه‌ى انگليس با ايران واقع شد و به طرف بندر « ابى شهر » « 15 » هجوم آورده ، محاصره كردند . و جهت اين محاربه اين بود كه ، دولت ايران هشتاد هزار قشون مكمل به طرف هرات فرستاد و آنجا را فتح كرده ، به تصرف درآوردند و سكه‌ى ناصرى زدند . دولت انگليس ، به جهت پيشرفت كار خود در سمت افغانستان ، راضى نبود كه دولت ايران هرات را در تصرف داشته باشد ؛ لهذا ، به تحريك و اشاره‌ى بعضى وزراى خائن ايران ، از طرف بندر ابى شهر به طرف ايران هجوم آورد : كه دولت ايران هرات را واگذار كند ، آن‌ها هم بندر ابو شهر را به حال خود واگذار نمايند . آخر الامر ، اصلاح دولتين به همين وضع قرار گرفت : ايرانيان هرت را واگذار كردند ، انگليس‌ها هم از بندر بوشهر دست كشيدند .\r\nخلاصه ، در اين بين كه تازه نايره‌ى اشتعال برافروخته بود ، مستر مورى ، وزيرمختار دولت انگليس ، از تهران ، پاتخت ايران ، بيرون آمده ، وارد بغداد شد . چون ديدم به واسطه‌ى اينكه سابقا مرا با سفارتخانه‌ى انگليس ارتباط جزيى بوده است حال از من دست برنخواهند داشت و بايد از وزيرمختار ديدن كنم ؛ لهذا ، از اين كار طفره ورزيده ، فورا عازم زيارت كربلاى معلا شدم و دو ماه در آنجا اقامت كردم . چون توقف من طول كشيد ، مستر مورى ، دگسون صاحب حكيم را با عنايت خان قندهارى ، به اسم سياحت خرابه‌هاى بابل به كربلا فرستاد . شبى ، نزد من آمدند ؛ مرا تكليف كردند كه : با كشتىهاى جنگى انگليس بيا برويم به گرفتن بوشهر و محمره . و مبلغ چهل هزار ليره‌ى انگليس ، كه تقريبا دويست هزار تومان ايران است ، به من دادند كه اقدام در اين كار كنم .\r\nاى فرزند ! با وجود بىپولى و تنگدستى ، محض پاس نمك شاهنشاه و حب وطن ، صرف‌نظر كرده ، صريحا به ايشان گفتم : « هرگز با ولىنعمت خود خيانت نخواهم كرد و به سوى وطن خود به جنگ نخواهم آمد . » آن‌ها رنجيده‌خاطر مراجعت كردند ؛ و من هم گمان كردم كه در مقابل چنين همتى كه ورزيده‌ام ، از ولىنعمت خود پاداش خوب خواهم ديد . مفسدين اين خدمت و حسن نيت مرا به عرض خاكپاى مبارك نرسانده ، به هيچ وجه مورد التفات شاهانه نشدم ؛ تا آنكه ، اعليحضرت شاهنشاهى از تهران عازم عتبات عرش درجات شدند . چون اين مژده به من رسيد ، جانى گرفتم . گفتم : البته كوكب بخت خفته‌ام از خواب چندين ساله بيدار خواهد شد . به موجب تلگراف و پاكت جناب يحيى خان معتمد الملك - برادر حاجى ميرزا حسين خان مشير الدوله ، صدراعظم - ، از\r\n\r\n\r\n","description":"","footnote":"\r\n( 15 ) - كذا ( - بندر بوشهر . )\r\n","page_name":" 118 ","page_number":142},
  {"content":"\r\n\r\nبغداد به استقبال موكب همايونى شتافتم ؛ و چندين منزل طى كردم تا به قريه‌ى كرند ، كه جزء ايران و از توابع كرمانشهان است ، رسيدم .\r\nروز ورود ، در بيرون قريه به زيارت جمال مبارك نائل شده ، به خاك افتادم . نزديكم طلب كردند ، كمال مرحمت را فرمودند و فرمايشات كردند ؛ منزل مرا در چادر و دستگاه يحيى خان معتمد الملك مقرر داشتند . معتمد الملك ، حسب الامر مرا گفت كه : « شرح حالت را بنويس و هر استدعايى دارى ، در ورقه‌يى عرضه دار تا اجابت فرمايند ! » من نوشتم :\r\n« سه دانگ قريه‌ى اسماعيل آباد ، كه الان معروف به طالم آباد است و در خاك ورامين است ، ملك زرخريد من بود . در زمان روانه ساختن من به بغداد ، ضبط ديوان شد و به نواب عليه‌ى عاليه فخر الملوك - فخر الملوك از بنات شاهنشاه شهيد سعيد ، ناصر الدين شاه ، طاب ثراه ، بود . چندى است به رحمت ايزدى پيوسته ، در قم مدفونه هستند - مرحمت فرموده‌اند ؛ آن ملك را به من رد فرمائيد . و مواجبم نيز كم است ، اضافه مواجبى در حق من برقرار فرمايند . و چهار هزار تومان به تبعه‌ى خارجه مقروضم ، مرحمت شود كه آسوده و دعاگو باشد .\r\nمعتمد الملك اين عريضه را برده و جواب نياورد . بعد از مدتى ، معلوم شد كه بر فهرست عرايضم خط ترقين كشيده و زبانى جواب فرموده‌اند كه : « بيا به تهران ، تا هر مطلبى دارى اصلاح شود . » و محض افتخار من ، يك قطعه نشان تمثال همايون ، از درجه‌ى اول مكلل به الماس فلمنك ، به اين دولتخواه مرحمت فرمودند ؛ و موكب مسعود همايونى به ايران مراجعت كرد .\r\nمدحت پاشا ، والى بغداد ، شخصى بسيار دانشمند پلتيك دانى بود . در زمان توقف موكب همايونى به اين صفحات ، از طرف دولت عثمانى مشغول خدمات و تشريفات پذيرايى شده ؛ ندانم به چه واسطه از دولت ايران رنجش حاصل كرد ؛ خواست كه در صدد وهن دولت ايران برآيد : بعد از مراجعت موكب همايونى به ايران ، مدحت پاشا مرا فريب داده ، از راه شط فرات با كشتى بخار ، كه مسما به فرات بود ، روانه‌ى اسلامبول نمود . من هم حسب التقدير روانه‌ى راه شدم . و به واسطه‌ى سرعت سير كشتى ، بيست و پنج‌روزه وارد مسكنه گشتم . از آنجا به ولايت حلب ، و از آنجا به بندر اسكندرون . و با كشتى الكساندر نام ، بدر سعادت اسلامبول ورود كردم ؛ و بدون خبر به خانه‌ى ييلاقى عالى پاشاى صدراعظم رفتم . صدراعظم در آن روز ناخوش بود ، مرا هم نشناختند . فورى ، كاغذ و پاكت خواستم .\r\nخادمان صدراعظم حاضر آوردند . كاغذى به صدراعظم نوشتم كه : « قضاء و قدر مرا به اسلامبول آورده ؛ اينك ، به خانه‌ى شما آمده‌ام . » بعد از ساعتى ، ديدم پسران صدراعظم به سرعت آمدند و بسيار عذر خواستند و در كمال احترام به دورم جمع شدند ، و فورى به ما بين همايون اطلاع دادند .\r\nطرف عصر ، قايق صدارت را حاضر كردند و سامى افندى ، كه در قشون عثمانى رتبه‌ى قائم‌مقام ارگان حرب داشت و ياور صدراعظم بود ، نزد من آمد و گفت : « قايق حاضر است ؛ بايد به عمارت شهرى حضرت صدارت پناهى ، كه قريب باب سر عسكرى است ، تشريف فرمائيد ! » فورى ، سوار قايق شده ، به سر اسكله رسيده ؛ كالسكه‌ى صدارت حاضر\r\n\r\n","description":"","footnote":"","page_name":" 119 ","page_number":143},
  {"content":"\r\n\r\nبود . سوار كالسكه شده ، به طرف شهر رانديم و وارد آن خانه شديم . از طرف اعليحضرت ، سلطان عبد العزيز خان ، پنج نفر پيشخدمت مخصوص و يك قهوه‌چى و يك توتونچى براى خدمت من آمده ، در خانه حاضر بودند ؛ و آن ياور هم براى منادمت و همراهى من حاضر بود .\r\nهشت روز ، در اين عمارت توقف شد . و همه‌روزه ، جهت نظاره ، با ياور در كالسكه نشسته ، به گردش مىرفتيم . از جانب اعليحضرت سلطانى ، سراى مرحوم محمد على پاشا ، داماد سلطان عبد الحميد خان ، را كه از عمارات دولتى است ، براى منزل من تعيين كرده بودند . به واسطه‌ى تكميل مبل و دستگاه آن عمارت ، هشت روز در عمارت صدارت مانديم . روز هشتم ، على بيگ ، وزير تشريفات ، نزد من آمده ، گفت : « سراى حاضر است ؛ بفرمائيد كه آنجا برويم ! » من به كالسكه سوار شده ، باز به سر كجى اسكله‌سى آمده ، به قايق سوار شده ، به قورى چشمه رفتيم . بسيار باصفا و مزين بود ؛ در آنجا منزل كرديم .\r\nبعد از چهار روز توقف ، پاكتى بزرگ به امضاى « ميم » ، كه مخصوص باب عالى است و اشاره به معلوم بودن فرستنده است ، از باب عالى - يعنى : دربار دولتى - رسيد كه فردا ساعت هفت بايد به حضور سلطانى مشرف شوم . بسيار مشعوف شدم ؛ از آنكه ، به حضور سلطان عثمانى رسيدن ، كار سهلى نيست و همه‌كس را به حضور او نمىبرند .\r\nدر ساعت معهود ، به سراى « بكطاش » ، كه مقر سلطنت بود ، رفتم . بدون تعطيل ، به حضور خسروانه مشرف شدم . اعليحضرت ، سلطان عبد العزيز خان ، سرپا ايستاده بودند . پادشاهى ديدم با لطف و مهابت ؛ شباهت بسيار به شاه مرحوم مبرور ، محمد شاه ، انار اللّه برهانه ، داشتند . حضور ايشان به من تأثير كرد . بسيار بسيار مورد الطاف ملكانه شدم ؛ نوازش‌هاى شاهانه فرمودند . الحق ، رعايت خاندان را از آن اعليحضرت ديدم . و تمام شاهزادگان عثمانى ، در غايت احترام و عظمت بودند ؛ مواجب و مرسوم زياد داشتند .\r\nبارى ، بعد از تفقدات بيشمار به مشير ما بين همايون ، كه نورس پاشا باشد ، امر فرمودند كه مرا به نظاره‌ى قصور و سراهاى سلطانى و كشتىهاى زره‌پوش جنگى و توپخانه و « ترس خانه » ، كه محل كشتىسازى است ، و مكاتب حربيه و اعداديه و بحريه ببرند و بگردانند . بعد از اين فرمايشات ، مرخص شده ، به قورى چشمه كه منزل بود مراجعت كردم . تمام وكلاى دولت و رجال باب عالى ، از ملكيه و عسكريه ، همه‌روزه به ديدن من آمدند ؛ و من هم از اكثر ايشان بازديد كردم . و در اين عمارت ييلاقى كه منزل من بود ، يك كشتى دودى كوچكى هم حاضر كرده بودند كه هر گاه بخواهم به پاره‌يى نقاط دور به گردش رفته ، در دريا و بوغاز ، با اين كشتى مخصوص دولتى سير كنم .\r\nاى فرزند ! دو ماه در اسلامبول توقف داشتم ، و همه‌روزه در گردش بودم . هر گاه بخواهم شرح بدهم ، مثنوى هفتاد من كاغذ شود . بعد ، روزى را باز به دربار احضار شدم و به حضور سلطانى رفتم . مرخصم فرمودند كه به بغداد مراجعت كنم . هزار ليره‌ى عثمانى ، كه تقريبا معادل چهار هزار تومان ايران است ، خرج راه دادند و مقرر داشتند كه ماهى دويست ليره به اسم مدد خرج به من داده شود .\r\n\r\n","description":"","footnote":"","page_name":" 120 ","page_number":144},
  {"content":"\r\n\r\nروز جمعه ، غره‌ى جمادى الاخر هزار و دويست و هشتاد و هشت ، هشت ساعت از روز گذشته ، به كشتى سوار شده ، از درياى سياه روانه شديم . بعد از سه شبانروز ، به بندر سامون رسيديم . والى سامون و تمام اعيان استقبال كردند ، و بيست و يك تير توپ از قلعه‌ى نظامى شليك كردند . دو شب ، به جهت كسالت بهم خوردگى از دريا ، در آنجا ماندم . روز بعد ، اسب‌هاى چاپارخانه‌ى دولتى را حاضر كردند ، حركت كردم . والى و تمام اعيان تا بيرون شهر به مشايعت آمدند ، و باز بيست و يك تير توپ انداختند . با والى و اعيان شهر وداع كردم . همه‌جا بيست نفر سوار نظام همراه بودند . و در تمام راه ، از سامون تا شهر موصل ، به چاپارى آمدم ؛ و هر جا كه قشون دولت عثمانى بود ، احترامات فوق العاده مىكردند . و به استقبال و مشايعت مىآمدند و توپ مىانداختند .\r\nاز شهر موصل ، كلك بسيار بزرگ دولتى را براى من بستند كه چهار صد مشك داشت . اتاق مخصوصى در آن ترتيب داده بودند و ده نفر سرباز در كلك به جهت احترام من همراه بود . من در اتاق آن كلك نشسته ، روانه‌ى راه شدم . ظهر روز . . . شهر رجب - المرجب « 16 » ، وارد كاظمين ، كه سابقا به شونيزه و مقابر قريش معروف بوده است ، شدم ؛ به زيارت آستانه‌ى مقدسه نائل گشتم . تمام اعيان استقبال كرده بودند .\r\nاز كاظمين تا بغداد ، كه يك فرسخ است ، با تراموا به بغداد آمدم سرباز زيادى در كنار دجله ايستاده بودند ؛ محض احترام موزيك زدند . چون وارد بغداد شدم ، به سراى حكومتى رفتم . والى و تمام رجال اشراف بغداد ، در كنار دجله ايستاده بودند . من پياده شده ، با والى بغداد عمارت حكومتى شديم . محض احترام و سلام نظامى ، بيست و يك تير توپ از قلعه‌ى نظامى شليك كردند . بعد از صرف شربت و قهوه ، به خانه‌ى خود كه در بغداد معين شده بود آمديم .\r\nبعد از مراجعت از اسلامبول ، مدت هشت سال در بغداد اقامت داشتم ؛ تا اينكه بين دولت بهيه‌ى روسيه و دولت عليه‌ى عثمانى محاربه‌ى سختى واقع شد كه داستان آن را همه‌كس مىداند . در اين بين ، بخت خفته‌ى سه ساله‌ى من از خواب غفلت بيدار شد : برادر تاجدارم ، اعليحضرت ناصر الدين شاه ، سلطان ايران ، مرا به ارسال دستخط مبارك سرافرازم نمود و به ايرانم خواند ؛ و بر تقصيرى كه نكرده بودم ، قلم عفو و اغماض دركشيد و به وطن اصليم طلب فرمود . عرق اخوت به حركت آمده ، گفتم ، وقت است كه به وطن خود مراجعت كرده ، از ننگ اخراج بلدى به درآيم . تلگرافى به سلطان عثمانى كردم ، به اين مضمون : « از روزى كه در زير حمايت اعليحضرت خلافت پناهى آمده‌ام ، كمال لطف و مرحمت را فرموده‌ايد ؛ ولى ، حال حسب التقدير ، به موجب احضار نامه‌ى برادر تاجدارم به وطن اصلى كه ايران است مراجعت مىكنم . بنده : عباس . »\r\nروز سه‌شنبه ، بيست و ششم شهر ذى الحجه الحرام سنه‌ى هزار و دويست و نود و چهار هجرى ، به جانب ايران روانه شدم . عاكف پاشا ، والى و حكمران بغداد ، و حسين فوزى ، پاشاى مشير ، و تمام اعيان بلد ، از ملكيه و عسكريه ، با علماء و اهل سنت و تجار ايرانى و\r\n\r\n\r\n","description":"","footnote":"\r\n( 16 ) - كذا ؛ يك كلمه بياض است .\r\n","page_name":" 121 ","page_number":145},
  {"content":"\r\n\r\nعثمانى ، با پنج فوج سرباز در بيرون شهر به بدرقه و مشايعت آمدند . با همه در نيم فرسنگى وداع كرده و خدا حافظ گفته ، روانه شديم .\r\nاى فرزند ! تو از آنجا همراه من بودى كه به طرف ايرانت آوردم . سى نفر سوارنظام از دولت عثمانى همراه من بودند . همه‌جا در منازل و خاك عثمانى ، احترامات به كار بود .\r\nروز يكشنبه ، غره‌ى شهر محرم يك هزار و دويست و نود و پنج ، از خانقين ، كه آخر خاك دولت عثمانى است ، روانه به طرف قصر شيرين شديم ، كه اول منزل خاك ايران است .\r\nحاكم خانقين و اهالى نظام كه در آنجا مقيم بودند ، به بدرقه‌ى من تا حدود آمدند . در حدود هم حاكم و رئيس سواره‌ى زهاب ، كه جزء ايران است ، با يك صد نفر سوار به استقبال آمده ، در آن مكان صف زده بودند . با همراهان تبعه‌ى عثمانى وداعى كرده و با سواران ايرانى و رئيس ايشان خوش آمدى گفتيم . عجب حال خوشى بود !\r\nخلاصه ، همه‌جا منازل را طى كرده و در نهايت احترام بوديم . روز شنبه ، هفتم شهر محرم الحرام ، بعد از ظهرى نزديك كرمانشهان رسيديم . نواب و الا حاجى سلطان مراد ميرزاى حسام السلطنه ، حكمران كرمانشهان و كردستان ، تا ربع فرسخ با شاهزادگان كرمانشهان و صاحبان مناصب نظامى به استقبال آمدند . ايشان نزديك كه رسيدند ، پياده شدند و بعد به كالسكه سوار گشتند . با حشمت زياد وارد شهر شديم . در خانه‌ى حكومتى پنج شب توقف شد .\r\nروز پنجشنبه ، دوازدهم محرم ، از كرمانشهان به همان هيأت ورود خارج شده ؛ شب را در عماديه ، - كه از بناهاى مرحوم شاهزاده امام قلى ميرزاى عماد الدوله ، حكمران سابق كرمانشهان است - توقف نموديم . از آنجا ، منزل به منزل روان بوده ، روز سه‌شنبه ، بيست و چهارم محرم ، به بلده‌ى طيبه‌ى قم رسيديم . حاكم قم - كه از طرف حضرت و الا نايب السلطنه ، كامران ميرزا ، در اينجا حكومت داشت - با تمام اعيان اين شهر استقبال كردند . متولى باشى با سادات و شاهزادگان هم در بيرون شهر آمده بودند . سه ساعت به غروب مانده ، وارد شهر شده ، در عمارت دولتى قم منزل كرده ؛ بعد ، به حمام رفتم و اين شهر برخواندم : « پاك شواول و پس ديده بر آن پاك انداز . » بعد از حمام ، به آستان بوسى حضرت معصومه ، سلام الله عليها ، مشرف شدم .\r\nروز پنجشنبه ، بيست و ششم ، به جانب دار الخلافه‌ى تهران روانه گشتم . روز يكشنبه ، بيست و نهم محرم ، اول طلوع فجر غلامى به چاپارى از تهران به كنار كرد ، شش فرسخى دار الخلافه ، رسيد ؛ پاكت دستور العملى از جناب ميرزا حسين خان سپهسالار اعظم ، صدراعظم ايران ، رسانيد كه : ما از راه زاويه‌ى مقدسه‌ى حضرت عبد العظيم ، عليه التكريم ، به طرف تهران روانه باشيم كه تشريفات و مستقبلين در آن راه حاضر خواهند بود .\r\nچهار ساعت به غروب مانده ، وارد زاويه‌ى مقدسه شديم . نواب و الا شاهزاده احمد ميرزاى معين الدوله ، پسر مرحوم عباس ميرزاى نايب السلطنه ، كه رياست قشون با ايشان بود ، با جمعى از شاهزادگان و امراء نظام و سرتيپان و مستوفيان كرام و كدخدايان تهران و دويست سوار با يدك بيشمار ، حسب الامر از تهران به استقبال آمده بودند . بعد از زيارت حضرت عبد العظيم و اداى فريضه‌ى ظهر و عصر ، بر اسبى كه از اصطبل خاصه‌ى اعليحضرت\r\n\r\n","description":"","footnote":"","page_name":" 122 ","page_number":146},
  {"content":"\r\n\r\nاقدس شاهنشاهى فرستاده بودند ، سوار شده ؛ با اين جمعيت ، دو ساعت به غروب مانده ، وارد شهر تهران شديم . دو نفر نايب و پنجاه نفر فرش از فراشخانه‌ى شاهى ، و از طرف حكومت دار الخلافه هم پنجاه نفر فراش با فراشباشى دم دروازه‌ى تهران حاضر بودند .\r\nاين‌ها در جلوى اسب به ترتيب و نظام افتاده ، از بازار و سبز ميدان عبور كرده ، به ارك همايونى داخل شديم ؛ در عمارت خورشيد پياده شده ، به خدمت حضرت و الا نايب السلطنه ، كامران ميرزا ، كه فرزند اعليحضرت شهريارى است ، مشرف شديم . بعد ، به اتاقى كه جهت من تعيين شده بود رفتم ؛ شيرينى بسيارى چيده بودند .\r\nچون اعليحضرت شاهنشاهى آن روز را به شكار تشريف برده بودند ، شرفيابى ممكن نشد . غروب كه از شكار مراجعت فرمودند ، يك ساعت از شب رفته ، آغا سرور خان را ، كه اعتماد الحرم است ، به احوال‌پرسى من فرستادند . چون صباح به سر دست آمد ، جناب سپهسالار اعظم به ديدن من آمده ؛ با نايب السلطنه مرا برداشته ، به حضور مهر ظهور همايونى بردند . من فورا به خاك افتاده ، پاى مبارك را بوسيدم ؛ اظهار مرحمت درباره‌ام فرمودند . از حضور مبارك مرخص شده ، به منزل آمدم . مرحوم ميرزا يوسف مستوفى - الممالك و ساير رجال دولت ، متدرجا به ديدن آمدند و از اكثرى بازديد شد . علماء بزرگ دار الخلافه ، از قبيل : مرحوم حاجى ملا على كنى و مرحوم آقا سيد صادق و غيرهما ، ديدن كردند .\r\nروز پنجم ورود ، دستخط لقب « ملك‌آرا » براى من آوردند . مدت يك ماه ، در منزل نايب السلطنه ميهمان بودم . برحسب امر شاهانه ، مبلغ چهار هزار و هشت‌صد تومان مواجب و دويست خروار غله در ديوان از براى من برقرار شد ؛ و حكومت خمسه به من واگذار شد و سردارى كشميرى و شمسه‌ى مرصع به من مرحمت فرمودند .\r\nروز بيست و نهم شهر صفر ، به مقر حكومت خود ، به طرف خمسه روانه شدم . در منزل حصار ، چهار فرسخى شهر قزوين ، كه فرود آمديم ، نواب سلطان احمد ميرزاى عضد الدوله - ابن خاقان مغفور ، فتحعلى شاه ، طاب ثراه - كه حكومت قزوين داشت ، محض ديدن من به حصار تشريف آوردند . شب را با هم بوديم ، صبح روانه‌ى شهر شديم .\r\nتمام اعيان قزوين و سواره‌ى اكراد استقبال آمدند . دو شب ، در قزوين توقف شد ؛ بعد ، روانه‌ى زنجان ، كه پاتخت خمسه است ، شديم .\r\nروز ورود به زنگان ، معلوم است كه به جهت حاكم ، تشريفات بسيار به عمل مىآيد .\r\nخلاصه ، ما وارد شهر شده ، به حكومت مشغول گشتيم . دو ماه كه از توقف من گذشت ، خبر رسيد كه : بندگان اعليحضرت اقدس شهريارى ، عزيمت سفر فرنگستان و سياحت آن سامان دارند . اردوى كيوان شكوه از تهران به طرف آذربايجان حركت كرد كه از آنجا به سمت اروپ نهضت فرمايد . من با سرتيپان و پاره‌يى سركردگان به استقبال شتافته ؛ در قريه‌ى قروه ، كه اول خاك زنجان است ، استقبال كردم . و در ركاب اعلا به زنجان آمده ، از آنجا تا آخر خاك خمسه ، كه سرچم باشد ، نيز ملزم ركاب بودم . بعد ، مرخص شده ، به مقر حكومت خود آمدم .\r\n\r\n","description":"","footnote":"","page_name":" 123 ","page_number":147},
  {"content":"\r\n\r\nناصر قلى خان عميد الملك ، حاكم سابق خمسه ، چون به ديوان باقى داشت و حكم شده بود كه باقى ديوان را از او مطالبه كنم ، او به اين واسطه همه‌روزه به ديوانخانه‌ى خمسه نزد من آمده ، سؤال و جواب مىكرد . روزى ، در نزد من خلوت كرده ، با قرآن قسم خورده و پاره‌يى نوشتجات به من نشان داده ، اظهار داشت كه : « اعليحضرت شهريارى درباره‌ى شما خيالات بد دارند و مىخواهند شما را تلف كنند . » در اين موقع هم فخرى بيگ ، سفير كبير دولت عليه عثمانى ، كه از اسلامبول از راه آذربايجان روانه‌ى تهران و مأمور اقامت بود ، وارد زنجان شد . از قرار معلوم ، فخرى بيگ كه در تبريز به خاكپاى مبارك شاهانه مشرف شده بود ، پاره‌يى مستدعيات داشت كه قبول نشده ، اجراء نيافت .\r\nبه اين جهت ، رنجشى در دل داشت . چون به زنجان رسيد و آدمى پليتيك دان بود ، پاره‌يى سخنان وحشت‌انگيز اظهار داشت كه باعث ترس و وحشت من گرديد .\r\nدر اين بين ، والده‌ام هم در بغداد فرمان يزدان يافت . اين فقره هم بيشتر باعث اضطراب خاطر من گشت ؛ تا آنكه ، موكب مسعود همايون از فرنگ مراجعت كرده ، به سلامتى به دار الخلافه‌ى تهران تشريف‌فرما شدند . و عميد الملك همه‌روزه ، پاره‌يى نوشتجات آورده ، ارائه مىكرد و بر خوف و خشيت من مىافزود . من از ترس جان ، در عين حكومت ، به عنوان شكار از زنجان فرار كرده ، به جانب اردبيل و روسيه رفتم .\r\nروز پانزدهم شهر شعبان سنه‌ى هزار و دويست و نود و پنج ، با پنج نفر نوكر وارد لنكران شدم . دو روز ، در لنكران توقف شد ؛ بعد ، با كشتى پست به جانب باد كوبه رفتم .\r\nبيست و پنج روز ، در باد كوبه توقف شد . دولت روسيه از آمدن من مستحضر شد ؛ قرار داد كه در شهر « نوخا » رفته ، متوقف باشم . يا كالسكه چپرى به آنجا رفتم . در بين راه ، از طرف دولت روسيه درباره‌ى من احترامات به‌عمل آمد ؛ و مدت چهارده ماه در نوخا توقف شد . در كمال دقت ، تحقيقات لازمه در كار عميد الملك به‌عمل آمد ؛ معلوم شد كه آن نوشتجات موحشه را خود عميد الملك ساخته بود كه مرا فرارى كند و خود به حكومت خمسه برقرار شود . « 17 » و از قضا ، چنان شد كه او خواسته بود . بعد از رفتن من از زنجان ، از طرف دولت او به حكومت خمسه ، كه مسبوق و مربوط به اين خدمت بود ، برقرار\r\n\r\n\r\n","description":"","footnote":"\r\n( 17 ) - در حاشيه‌ى صفحه ، يادداشتى است بدين مضمون : « شاهزاده‌ى مرحوم مغفور يك صفحه را ، عمدا يا سهوا ، از روزنامه‌ى خود انداخته‌اند . بنده ، محمود علاء الملك ، در سن بيست و هشت سالگى مأمور به جنرال قونسولگرى بوده ، طرف توجه ملوكانه و اولياى دولت بودم . روزى ، يك نفر فرنگى آمد نزد و اظهار كرد كه : « شاهزاده عباس ميرزا از شما توقع دارند كه اقدامى بكنيد كه اعليحضرت همايونى اجازه بدهند ايشان برگردند به ايران . » بنده قبول كرده ، عريضه‌يى خدمت اولياى دولت عليه درج كردم . جواب آمد كه : « شاه خيلى متغير است . » ولى بنده به ملاحظه‌ى دولتخواهى ، مجددا عريضه نوشتم كه : « در تهران ، خيلى از بزرگان هستند كه تصور مىكنند روسيه دست‌هاى خود را باز كرده ، منتظر ورود آن‌ها هستند كه تنگ تنگ آن‌ها را به بغل بگيرد . بگذاريد شاهزاده برگردد و آن‌ها از اين خيال منصرف گردند . » از آنجايى كه شاه مغفور دورانديش و ملتفت نكات دولتى بود ، اين عرض را پسنديده ، دستخط اجازه‌ى بازگشت شاهزاده صادر شد . دستخط را فرستادم شاهزاده زيارت كرده ، روانه شدند ؛ كه آن وقت ، روس‌ها مانع شدند . آن‌ها را هم ملاقات كرده ، راضى نمودم .\r\nشاهزاده روانه‌ى ايران شدند . »\r\n","page_name":" 124 ","page_number":148},
  {"content":"\r\n\r\nگشت .\r\nخلاصه ، من آنچه را كه در زنجان واقع شده بود ، عريضه كرده ، به خاكپاى مبارك شاهانه به تهران فرستادم . يك دو مرتبه دستخط شاهانه به سرافرازى من آمد كه شرح حال و سبب فرار را عرض كنم . من ديدن نوشتجات موحشه و اراجيف اخبار را به عرض رسانيده ؛ لكن ، از عميد الملك اسمى نبردم . خود قبله‌ى عالم هم لازمه‌ى تحقيقات را به جا آورده ، بيگناهى من معلوم شد . از طرف اعليحضرت شهريارى دستخطى خطاب به مرحوم حاجى ميرزا حسين خان سپهسالار اعظم ، كه صدارت ايران داشت ، شرف صدور يافت ؛ و اطمينان كامل مرحمت شد كه من به طرف ايران مراجعت كنم .\r\nروز سيم شهر شوال هزار و دويست و نود و شش ، من به عزم مراجعت به ايران ، از نوخا با كالسكه چاپارى حركت كرده ، به جانب باد كوبه آمدم . به جهت حاضر نبودن كشتى ، شش روز در باد كوبه توقف شد . بعد ، به كشتى سوار شده ، به جانب انزلى روانه گشتيم . دو شب ، در دريا بوديم . روز سيم ، وارد انزلى شديم . نايب الحكومه از آمدن من خبر شد ؛ مرا با همراهان در عمارت منوچهر خانى منزل دادند . شب ، در آنجا توقف كرده ؛ روز بعد ، با كشتى كوچك دولتى از مرداب گذشته ، به بندر پير بازار وارد شديم . قدرى توقف كرديم ؛ اكبر خان بيگلربيگى با درشكه به استقبال آمد . من با او سوار درشكه شده ، به جانب رشت آمديم . يك ساعت از شب گذشته ، به شهر رشت رسيديم . نزديك راهدارخانه ، اجماع زيادى ديديم ؛ معلوم شد كه مرحوم ميرزا زكى ضياء الملك ، حاكم رشت ، است كه با جماعتى از اجزاء حكومتى به استقبال آمده است . به اصرار زياد ، او را در درشكه جا دادم تا وارد منزل حكومتى شديم . چهار شب ، در آنجا اتراق شد . روز پنجم ، با اسب‌هاى چاپارى سوار شده ، به سرعت روانه شديم . سه روز ، در راه بوده ؛ پس از آن ، وارد قزوين شديم ، در منزل حكومتى منزل كرديم . باز در اين وقت ، نواب و الا سلطان احمد ميرزاى عضد الدوله ، در اين شهر حكومت داشتند ؛ دو شب ، مرا نگاهداشتند .\r\nبعد ، به جانب تهران روانه شديم ، و شب ششم شهر ذى القعده الحرام سال يك هزار و دويست و نود و شش هجرى ، توشقان‌ئيل تركى ، در تهران وارد باغ و عمارت مرحوم حاجى ميرزا حسين خان سپهسالار اعظم شديم ؛ و فرداى آن شب ، به همراهى سپهسالار اعظم به سلطنت آباد رفته ، به حضور مبارك شاهانه تشرف يافتم . سردارى ترمه‌ى كشميرى تن‌پوش مبارك به من مرحمت شد و طرف التفات واقع گشتم .\r\nپس از چندى ، سپهسالار اعظم از كار معزول شد و فتنه‌ى اكراد در آذربايجان برخاست ؛ و شيخ عبيد الله ، پسر مرحوم سيد طاها ، كه از سادات حسينى و معتقد به سنت است و يكى از رؤساى طايفه نقشبندى بود كه اكراد فدوى او بودند ، و از رعاياى دولت ايران است ، به شورش و داعيه‌ى سلطنت برخاست . كاغذى به من نوشته بود كه : « عبد الرحيم و حسين قلى را ، كه از اكرادند و طرق و شوارع را بلد هستند ، نزد شما فرستادم . پيغاماتى هم داده‌ام كه به شما خواهند گفت . البته ، از آن قرار رفتار نمائيد . » پيغامات اين بود كه :\r\nمن به آذربايجان بروم و به اعليحضرت سلطان ايران ، كه مرا برادر بلكه به جاى پدر است ، مخالفت كرده ، با اكراد همراهى داشته باشم تا پس از فتح به سلطنت مشغول شوم .\r\n\r\n","description":"","footnote":"","page_name":" 125 ","page_number":149},
  {"content":"\r\n\r\nمن اين دو نفر را به خانه نگاهداشته ، خود سوار شده ، به عجله به دربار رفتم و به حضور همايون شرف اندوز گشتم . عرض كردم : « اين مطلب معلوم شاهنشاه باشد كه من آدمى خيانتكار نيستم . اگر به اسلامبول رفتم ، از گرسنگى و اغواى پاره‌يى اشخاص بود . اگر به روسيه رفتم ، از بيم جان بود ؛ و ترسيدن از پادشاه ، عيب و عار نيست ؛ و نه گناهى ، نه خيانتى از من سر نزده و نخواهد زد . روز گذشته ، دو سوار كرد از طرف شيخ عبيد الله آمده و مكتوبى آورده ؛ مرا به مخالفت دعوت كرده است . و اين مكتوب از او است كه تقديم مىشود . و آن دو نفر را در خانه نگاهداشته‌ام ؛ هر قسم فرمائيد اطاعت شود . اعليحضرت شهريارى كه آن نامه را خواندند ، فرمودند : « بفرست آن دو نفر را بياورند ! » عرض كردم كه : « چند نفر فراش ديوانى همراه گماشتگان من بفرستيد تا آن‌ها را آورده ، فسادى ظاهر نشود . »\r\nخلاصه ، ده نفر فراش رفت و آن دو نفر را آورد ؛ آن‌ها را در سجن بردند . از جهت اين خدمت ، بندگان اقدس شاهانه كمال مرحمت را درباره‌ى من فرمودند ؛ و بعد از چند روز ، يك حلقه انگشترى الماس بريليان از جواهر خانه‌ى خاصه ، محض اظهار التفات ، به من مرحمت نمودند ؛ و بعد از دو ماه ، حكومت قزوين را به من واگذار كردند .\r\nمن به طرف قزوين رفته ، سه سال در آن ولايت ، در كمال رأفت حكومت كردم ؛ و بعد ، احضار به دربار همايونى شدم ، و پس از چند ماهى ، وزارت تجارت به من واگذار شد . يك سال در اين منصب بوده ، استعفا كردم . سال ديگر ، نشان ذىنشان امير نويانى الماسى ، با حمايل آبى از درجه‌ى اول ، به من مرحمت شد .\r\nدر دوازدهم ماه رمضان المبارك سنه‌ى هزار و سيصد و يازده هجرى ، به ايالت مملكت گيلان منصوب شدم . پالتوى كشميرى سردوشى الماسى از درجه‌ى اول به من مرحمت شد ؛ به طرف گيلان رفتم . دو سال ، در آنجا به حكمرانى مشغول بودم و باز به دار الخلافه‌ى تهران احضار شدم . روز پنجم شهر رمضان المبارك هزار و سيصد و سيزده ، در تالار بريليان به حضور همايونى مشرف شده ؛ اجازه‌ى جلوس مرحمت شد . بعد از احوال‌پرسى ، فرمودند كه : « بايد به تاجگذارى نيكلا ، امپراطور دولت روسيه ، به پطرزبورغ به روى ! » من از اين خدمت طفره رفتم ؛ قبول نفرمودند . مبلغ سه هزار تومان نقد جهت انعامات به من مرحمت فرمودند ، و نشان ذى نشان قدس هم از درجه‌ى اول به من مرحمت شد .\r\nروز پنجشنبه ، . . . « 18 » شهر ذى القعده الحرام هزار و سيصد و سيزده ، به جهت تحصيل اجازه‌ى ترخص ، با اجزاء خود كه براى اين سفارت معين شده بودند ، با لباس رسمى به حضور مبارك شاهنشاهى مشرف شده ؛ مقرر فرمودند كه : صبح شنبه ، هيجدهم روانه‌ى سفر شويم .\r\nصورت همراهان من ، كه اجزاء سفارتند ، از اين قرار است : - محمد ميرزاى امير تومان ، فرزند اين بنده ، به سمت مستشارى اول ؛ امان الله ميرزا ، سرتيپ قزاق ،\r\n\r\n\r\n","description":"","footnote":"\r\n( 18 ) كذا ؛ يك كلمه بياض است .\r\n","page_name":" 126 ","page_number":150},
  {"content":"\r\n\r\nآجودان سفارت ؛ على قلى خان ، مترجم سفارت . و حكم شده بود كه : عبد الحسين خان مدير الملك هم از رشت با ما به اين سفارت بيايد و « آتشه ميلتر » - يعنى : مأمور نظامى - باشد ؛ و محمد ابراهيم خان معاون الدوله ، قونسول تفليس ، هم از تفليس با ما به اين سفارت بيايد و مستشار دويم سفارت باشد .\r\nخلاصه ، بنا شد كه روز شنبه ، هيجدهم از تهران ، از راه رشت ، به طرف روسيه روانه شويم . روز جمعه ، هفدهم اين ماه ، بندگان اعليحضرت اقدس ناصر الدين شاه به تير طپانچه‌ى ميرزا رضاى ناپاك شهادت يافت ؛ و سفر ما به تعويق افتاد . سكه‌ى سلطنت به‌نام نامى و اسم سامى اعليحضرت قدرقدرت ، مظفر الدين شاه ، ايد الله دولته ، زده شد و به‌نام وى خطبه خواندند . اين نامه‌هاى دولتى كه نزد من بود ، به توسط چاپار مخصوص به دار السلطنه‌ى تبريز فرستاده شد كه به امضاى اين اعليحضرت شاهنشاهى ، روحنا فداه ، رسيده ؛ پس از آن ، به اين سفارت روانه شويم . نامه‌هاى مزبوره ، به امضاء سلطانى موشح شده ، به من رسانيدند .\r\nروز هشتم شهر ذى القعده الحرام ، با اجزاء خود ، با كالسكه چاپارى از تهران حركت كرده ؛ روز جمعه ، نهم وارد قزوين شديم . از آنجا حركت كرده ، به سرعت تمام خودمان را به پاتخت دولت روسيه رسانديم . در خاك ايران و خاك روسيه ، نهايت احترام را درباره‌ى ما منظور داشتند . ما نامه‌ى دولتى را به حضور نيكلا ، امپراطور روسيه ، تقديم كرديم . امپراطور و امپراطريس كمال نوازش را درباره‌ى ما كردند و ضيافت‌ها نمودند . از جانب دولت روسيه ، به من نشان « الكساندر نفسكى » مرصع با حمايل مخصوص آن داده شد . از براى فرزندم ، محمد ميرزاى امير تومان ، كه مستشار اول سفارت است ، نشان « سنت آنا » از درجه‌ى اول آوردند ؛ و به سايرين هم نشان « سنت آنا » و نشان « استان اسلاس » درجه‌ى اول و دويم آوردند .\r\nخلاصه ، مأموريت خود را انجام داده ، روانه‌ى ايران شديم . شرح اين مسافرت روسيه و همراهىهاى امپراطور و ضيافت‌ها و سياحت‌هاى آن صفحات را ، فرزندم ، محمد ميرزاى امير تومان ، در اوراقى نگاشته است .\r\nخلاصه ، دو ساعت از شب يكشنبه ، نهم شهر محرم الحرام هزار و سيصد و چهارده ، گذشته بود كه به سلامتى وارد دار الخلافه‌ى تهران شديم . بندگان اعليحضرت اقدس شهريارى ، روحنا فداه ، در صاحبقرانيه ، منزل ييلاقى كه دو فرسخى تهران است ، تشريف داشتند . من روز يكشنبه ، نهم سوار شده ، با همراهان به صاحبقرانيه رفته ، به حضور مبارك شاهانه تشرف جستم ؛ خلاصه‌ى مأموريت خود را به عرض رسانيده ، كمال مرحمت را فرمودند . بعد ، مرخص شده ، به منزل خود آمدم . انتها . »\r\nنواب و الا محمد ميرزاى امير تومان ، ملك‌آرا ، فرزند مرحوم عباس ميرزاى ملك‌آرا ، از براى اين بنده‌ى نگارنده وفات پدر بزرگوار خود را چنين بيان كرد كه عينا تقرير ايشان را مىنگارم . فرمودند : « چون در خدمت پدرم از روسيه به ايران مراجعت كردم و خدمت سفارت به انجام رسيد ، در هفدهم شهر جمادى الآخر اين سال ، كه هزار و سيصد و چهارده است ؛ دستخط وزارت عدليه و تجارت را از براى پدرم ، ملك‌آرا ،\r\n\r\n","description":"","footnote":"","page_name":" 127 ","page_number":151},
  {"content":"\r\n\r\nآوردند . ايشان در اين دو شغل ، از براى فيصل دادن امور مردم ، سعى وافى و جدى بليغ داشتند . در روز پنجشنبه ، دوازدهم شهر ذى القعده ، در دوشان تپه اسب‌دوانى دولتى بود ؛ ايشان از تهران به اسب‌دوانى تشريف بردند . من در خدمتشان بودم . در چادر و سراپرده‌ى جناب امين الدوله ، آقا ميرزا على خان ، كه وزير اعظم بود ، رفتيم . در سر سفره‌ى ناهار ، احوال ايشان بهم خورد ، به اين بنده فرمودند : « احوالم برهم خورده است ! » دست از طعام كشيده ، شستند . بنده نزديك شدم ؛ فرمودند : « مرا نگاهدار ! » ايشان را در بغل گرفتم . به ايشان قى عارض شد . جناب امين الدوله و نظام الملك و امين خلوت و نواب جهانسوز ميرزا ، گفتند : « نقلى ندارد ! » ايشان فرمودند : « حالت ، حالت سكته است ! » و صحبت مىكردند ؛ تا آنكه گفتند : ناصرخسرو علوى خوب گفته است :\r\n « دير بماندم در اين سراى كهن من * تا كهنم كرد صحبت دى و بهمن . » \r\nحاضرين هر قدر به او دلدارى دادند ، ساكت نشد . فرمودند : « دست چپ من كو ؟ » شاهزاده جهانسوز ميرزا دست را گرفته ، حركت داد . ايشان فرمودند : « اين دست‌مال من نيست ، مرده است ! » و باز فرمودند : « پاى چپ من چه شد ؟ » باز پايش را حركت دادند ؛ فرمودند : « مال من نيست ، مرده است ! » بعد ، رو به آسمان كرده ، گفتند : « خدايا ! زندگانى ناقص به كار نمىآيد . اگر مرگ مىدهى ، مرگ تمام بده ! » بعد ، به حاضرين توجهى كرده ، گفتند : « رفتنى بايد برود و مردنى بايد بميرد . خداحافظ ، من رفتم و فرزندم را به شما كه امين الدوله هستيد سپردم ! » ديگر سخنى نگفتند . اطباى دولتى ، از ايرانى و فرنگى ، جمع شدند ؛ آنچه كردند ، مفيد نشد . آخر ، او را در كالسكه گذاشتند ؛ با اطباء فرنگى ، به سرعت تمام به جانب شهر آمديم و به خانه وارد گشتيم . در اينجا هم آنچه در علاج كوشيدند ، مثمر نگشت .\r\n آنچه كردند از علاج و از دوا * رنج افزون گشت و حاجت ناروا \r\nدر دو ساعت به غروب مانده ، جان به جان‌آفرين تسليم كردند . تمام شاهزادگان و اعيان حاضر شده ، او را غسل دادند . جناب حاجى ميرزا حسن ، مجتهد آشتيانى ، سلمه الله ، بر او نماز خواندند . در مسجد كوچك جنب عمارت خودشان ، به رسم امانت گذاشته شد . بعد از يك سال ، نعش او را به بلده‌ى طيبه‌ى قم نقل كردند و در مقبره‌ى پدر تاجدار خود ، محمد شاه غازى ، طاب ثراه ، دفن كردند .\r\n در دخمه كردند سبز و كبود * تو گفتى سياوش به عالم نبود \r\nانتها . »\r\nشرح حال مرحوم عباس ميرزاى ملك‌آرا ، از قرارى بود كه نوشته شد . و آنچه او در كتاب شرح حال خود نگاشته است ، از روى راستى و درستى است و خالى از حشو و زوايد و اغراق است ؛ و ما بعضى از كلمات آن مرحوم را نقل و روايت كرديم .\r\nپس از فوت آن مرحوم ، قضيه‌ى غريبه‌يى شنيدم ؛ كه روايت آن را ، محض غرابتى كه داشت ، در اينجا مىنگارم - و بر صحت اين قضيه ، نگارنده را اعتماد است : -\r\n\r\n","description":"","footnote":"","page_name":" 128 ","page_number":152},
  {"content":"\r\n\r\nنواب ، شاهزاده تاج الدين ميرزا بن كيومرث ميرزاى عميد الدوله بن مرحوم قهرمان ميرزا بن مرحوم عباس ميرزاى نايب السلطنه بن خاقان مغفور ، فتحعلى شاه ، طاب ثراه ، كه از دانشمندان و فضلاى اين دوره است ، براى بنده روايت كرد و گفت كه :\r\n« مرحوم ملك‌آرا از براى من حكايت كرد كه : « من از جمله غرايبى كه از روزگار ديدم ، اين بود كه : شبى در بغداد ، ميرزاى محيط را در خواب ديده ، مرا گفت كه : « من پس‌فردا وارد بغداد مىشوم ! » من از خواب بيدار شده ، تعجب كرده ، با خود گفتم :\r\n« بدون مناسبت خيالى ، چطور شد كه من چنين خوابى ديدم ؟ » به‌هرحال ، خيال خود را منصرف كرده ، به كارهاى خود پرداختم . فردا ، هنگام عصر ، قاصدى رسيد و نامه‌يى از ميرزاى محيط رسانيد كه به من نوشته بود . نامه را باز كرده ، خواندم ، ديدم بعد از عنوان نوشته است كه : « ديشب من روح پرفتوح خود را نزد شما فرستاده ، اخبار كردم كه پس‌فردا من وارد بغداد مىشوم ! شما چرا تعجب كرديد و آمدن مرا باور نداشتيد ؟ حالا به شما مىنويسم كه من فردا وارد بغداد خواهم شد .\r\n« چون روز ديگر به دست آمد ، ميرزاى محيط از سفر باز آمد و وارد بغداد گرديد ، و به سراى من داخل شد و مرا ديدار كرد . من مدتها به او محشور بودم . هرچه پرسيدم كه : « از چه قاعده چنين خرق عادتى كردى ؟ » از او چيزى استنباط نكردم .\r\nانتها . »\r\nميرزاى محيط از شيخيه بوده است . با آنكه مذهب تشيخ داشته است ، از عرفان هم بىبهره نبوده است . وى در خاك عرب و نجف و كربلا ، از اصحاب خاص مرحوم آقا سيد كاظم رشتى بوده است ، كه در آن بلاد او را ترويج مىكرده ؛ و به اين در و آن در رفته ، امور آقا سيد كاظم رشتى را به اصلاح و انتظام درمىآورده است . مرا در حال ميرزاى محيط بيش از اين معرفتى نيست .\r\nو كنون ، بعون الله ، شرح وقايع هزار و سيصد و چهارده سلطنت مظفريه را به انتها رسانيده ؛ و ثلث دويم كتاب « اعلام الناس » را كه ترجمه كرده‌ام ، در ذيل اين تاريخ مىنگارم ؛ و اميدوارم كه به تأليف وقايع سنوات آتيه نيز موفق شوم . و الله المستعان .\r\n\r\n","description":"","footnote":"","page_name":" 129 ","page_number":153},
  {"content":"\r\n . \r\n","description":"","footnote":"","page_name":" 130 ","page_number":154},
  {"content":"\r\n\r\n\r\nجلد سوم وقايع سال 1315 هجرى قمرى\r\n\r\n","description":"","footnote":"","page_name":" 131 ","page_number":155},
  {"content":"\r\n . \r\n","description":"","footnote":"","page_name":" 132 ","page_number":156},
  {"content":"\r\n\r\nبسم اللّه الرحمن الرحيم استعانت از خدا مىجوئيم ، كه در هر نفس شكر نعمت او گوئيم . شكر او را به پايان نتوان برد ؛ كه در اداى هر شكرى ، شكرى ديگر واجب آيد . از آنكه ، او در شكرگزارى بر ما بگشايد و راه سپاسدارى بر ما بنمايد . پس ، شكرگزارى را نيز چون ساير نعمت‌ها از او دانيم ، و هر زمان حمد و سپاس او را بر دل و زبان رانيم .\r\n از دست و زبان كه برآيد * كز عهده‌ى شكرش بدر آيد \r\n« فان اگن ساكتا عن شكرا نعمة فان ذلك لعجزى لا لاغفالى » حمد وافر و شكر متكاثر آفريننده پنهانى را سزا است ، كه عيان او اضوء من الذكاء . ستودن بسيار و سپاس بيشمار خالق ظاهرى را روا است ، كه خفاى او اخفى من و بيب النمل فى صخرة صماء است . نهان است و عين بوده است . از كثرت نهانى ، نيست است ؛ ولى ، اصل وجود است .\r\nموجودات ظاهره ، همه در پرتو وجودش شعاعى ؛ و محسوسات باهره ، با معقولات ذات او رعاعى هستند . ديدار او نتوان كرد . انكار او نتوان گفت . مثل شيئى مشهود و حس موجود ، در انظار سارى و در افكار جارى است .\r\nپس از حمد وى ، نعمت رسول او ، محمد مصطفى ؛ و مدح ولى او ، على مرتضى ، با يازده فرزندانش بر ما واجب است : كه مصابيح دجى و مفاتيح تقى شده‌ى ما را از ضلالت به هدايت رساندند ، و ما را از غرقاب سبعيت به ساحل مدنيت و تربيت كشاندند .\r\nو بعد ، چنين گويد چاكر دولت ابد مدت ، غلامحسين افضل الملك ، مستوفى ديوان اعلى ، بن مهدى خان بن على خان بن ابراهيم خان انور بن كريم خان زندى ، وكيل الرعايا ، كه : چون برحسب امر دولتى و صدور دستخط سلطنتى ، اين بنده مأمور به تاريخ‌نگارى دولتى شد ، - كه از روى صحت و درستى ، بدون شايبه‌ى غرض و رايبه‌ى مرض ، مطالب عمده و وقايع ايام ايران را بنگارد و هر سال كتابى از تأليف خود را تقديم حضور شاهانه نمايد - اين بنده پس از تقديم كتاب « جلوس مظفرى » كه در وقايع آخر سال هزار و سيصد و سيزده نوشته بودم ؛ در سنه‌ى گذشته ، شرح وقايع هزار و سيصد و چهارده را حسب الامر نوشته ، آن را به « افضل التواريخ » مسما ساختم و به حضور همايون تقديم كردم .\r\n\r\n","description":"","footnote":"","page_name":" 133 ","page_number":157},
  {"content":"\r\n\r\nچون مطالب را به راستى و درستى نوشته ، بدون تملق از بستگان سلطنتى ، حقيقت نگارى كرده بودم ، در حضور مبارك همايونى مستحسن افتاد . دستخطى به افتخار اين بنده ، خطاب به حضرت مستطاب اشرف امجد صدراعظم ، يعنى : آقا ميرزا على اصغر خان امين السلطان ، شرف صدور يافت كه : تشويق نمايند تا سال به سال به همين‌طور اين تاريخ نوشته شود . و با آنكه حق اضافه مواجب و انعام نداشتم ، و از دولت موظف هستم كه خدمتگزارى كنم ، باز در ضمن آن دستخط مبارك ، مرقوم شده بود كه : يك صد تومان برات در حق بنده صادر شود . نهايت امتنان حاصل شد كه خدمت اين چاكر مفيد اتفاق افتاده ، و عدم اغراق و دروغ در اين تاريخ با ثمر گشته است . و كنون به تأليف تاريخ مىپردازم .\r\n\r\nباب اول وقايع سال هزار و سيصد و پانزده هجرى ، در شرح تاجدارى و مملكت‌دارى اين پادشاه عادل باذل ، بندگان اعليحضرت قدرقدرت ، مظفر الدين شاه قاجار ، طول اللّه عمره و رفع اللّه قدره ، به ايران\r\nروز چهارشنبه ، غره‌ى محرم الحرام هزار و سيصد و پانزده بندگان اعليحضرت شهريارى در تهران ، كه مقر سلطنت و كرسى بلاد ايران است ، با سلامت مزاج و كثرت ابتهاج تشريف داشتند ؛ با وزارت عظماى جناب ميرزا على خان امين الدوله ، وزير اعظم ، به جلايل امور و اصلاح احوال جمهور مىپرداختند . چون در اين اوقات ، هواى تهران ميل به گرمى داشت ، روز پنجشنبه ، دويم محرم الحرام موكب مسعود همايونى از تهران با جمعى از خواص خدمتگزاران تشريف فرماى منازل ييلاقى صاحبقرانيه شدند ؛ كه در صفحه‌ى بلوك شميران واقع است و تا تهران دو فرسخ مسافت دارد . اسم اصلى صاحبقرانيه « نياوران » و « كردوى » مىباشد ؛ چنان كه شرح آن در جلد اول اين تاريخ نوشته شد .\r\nاز روز يكشنبه ، پنجم محرم الحرام اساس تعزيه‌دارى دولتى و اسباب ماتم گزارى حضرت خامس آل عبا ، عليهم آلاف التحيه و الثنا ، در صاحبقرانيه ، در حياط جلو خان قصر سلطنتى با كمال شكوه و آراستگى به امر دولت برپا گرديده ؛ همه‌روزه ، بعد از برگذار شدن مجلس دربار ، هنگام عصر جمعى از واعظين و ذاكرين حاضر شده ، به ذكر مناقب و شرح مصائب اهل بيت طهارت مستمعين را قرين فيض كامل مىداشتند . و بعد از مجلس روضه‌خوانى ، مجلس شبيه وقايع يوم الطف نيز منعقد مىشد ، كه حاضرين را نهايت رقت و بكاء و بيتابى دست مىداد . اعليحضرت اقدس همايون هم از فرط اخلاص و سعادت ، همه‌روزه در بالاخانه‌هاى مخصوص تشريف‌فرما شده ، كسب اجر جزيل مىفرمودند .\r\n\r\n","description":"","footnote":"","page_name":" 134 ","page_number":158},
  {"content":"\r\n\r\nروز سه‌شنبه ، چهاردهم محرم الحرام اين مجلس عزادارى به اختتام پيوست و به تمام خدام مجلس تعزيت و وعاظ و ذاكرين و نوحه‌گران و اجزاء مرثيه‌خوان ، بذل خلاع و عطاياى نقدى ملكانه شامل گرديد .\r\nحضرت مستطاب و الا ، شاهنشاهزاده‌ى اعظم ، محمد على ميرزا ، وليعهد دولت جاويد مهد ، كه در بيست و دويم شهر ذى الحجه الحرام سنه‌ى گذشته - هزار و سيصد و چهارده - تشريف فرماى تهران شدند و در باغ بهارستان منزل داشتند ؛ در اين اوقات ، مقتضى شد كه زودتر به مقر فرمانگزارى آذربايجان مراجعت فرمايند . يك قبضه شمشير مكلل به جواهر درباره‌ى ايشان مرحمت شد ؛ روز شنبه ، هيجدهم محرم اين سال ، كه هزار و سيصد و پانزده است ، از حضور باهر النور شاهانه مرخص شده ؛ به چاپارى به دار السلطنه‌ى تبريز مراجعت فرمودند و روز 23 محرم وارد دار السلطنه‌ى تبريز شدند .\r\nنواب مستطاب و الا ، شاهنشاهزاده مفخم ، سالار الدوله - ابو الفتح ميرزا كه در اواخر ماه ذى الحجه سنه‌ى گذشته به ايالت جليله‌ى كرمانشهان و سرحددارى عراقين منصوب و برقرار شدند ، در اين ماه محرم الحرام هزار و سيصد و پانزده ، بعد از دهه‌ى عاشورا ، در نيمه‌ى آخر ماه از آستان همايون مرخص و روانه‌ى مركز ايالت كرمانشاهان شدند ؛ كه حسام الملك ، حكمران سابق كرمانشهان ، به پيشكارى شاهنشاهزاده‌ى معظم و كارگزارى اين ايالت پردازند . شرح حال اين شاهنشاهزاده‌ى مفخم ، در ضمن وقايع سال هزار و سيصد و چهارده نگاشته شده است ؛ ديگر احتياج به تكرار نيست .\r\nروز بيستم « ژون » ، مطابق نوزدهم شهر محرم الحرام ، كه روز جشن سال شصتم سلطنت علياحضرت ويكتوريا ، پادشاه انگلستان و امپراطريس هندوستان ، بود از طرف دولت ايران و شخص اقدس سلطنت ، مأمورين محترم به سفارتخانه‌ى دولت انگلستان به ايران رفته ، به طورى كه بايد تبليغ تهنيت كردند . بندگان اقدس همايونى ، اين ايام محرم و صفر در صاحبقرانيه ، كه جزء ييلاقات شميران است ، به جلايل امور دولتى رسيدگى فرموده ؛ بعضى از روزها كه فراغتى داشتند ، سوار شده ، در حدود شميران و شعاب كوه البرز به شكار تشريف مىبردند .\r\nروز شنبه ، نهم صفر المظفر موكب همايون از صاحبقرانيه ، به عزم ييلاق پلور و دماوند و حدود آنجا حركت فرمودند . در ايام غيبت ايشان به دماوند ، مجلس دربار دولت همه‌روزه در صاحبقرانيه داير بود و جناب مستطاب امين الدوله ، رئيس الوزراء ، سواى روزهاى دوشنبه و جمعه ، در مجلس دربار با حضور وزراء حاضر بوده ، به رتق‌وفتق امور مىپرداختند ؛ و راپورت امور ، همه‌روزه از مجلس محترم به حضور همايون فرستاده مىشد .\r\nروز چهاردهم « ژويت » ماه فرانسه ، مطابق چهارشنبه سيزدهم صفر المظفر ، كه از اعياد مخصوصه‌ى دولت فرانسه بود و در دربار آن دولت اساس جشن برپا است ، بندگان اعليحضرت قوىشوكت اقدس همايون شاهنشاهى ، تلگرام تهنيتى براى جناب شوكت‌مآب ، فليكس فور ، رئيس جمهورى فرانسه ، ارسال و ابلاغ فرموده ؛ جواب جناب\r\n\r\n","description":"","footnote":"","page_name":" 135 ","page_number":159},
  {"content":"\r\n\r\nمعظم نيز به حضور همايون رسيد . ترجمه‌ى سؤال و جواب از قرار ذيل است : -\r\nترجمه‌ى تلگرام تهنيت اعليحضرت شاهنشاهى به رئيس جمهورى فرانسه\r\nدر موقع عيد چهاردهم ژويت جناب‌عالى ، خواهشمندم كه تهنيت‌هاى شايان و ادعيه‌ى خيريه‌ى قلبيه‌ى مرا براى خوشبختى خودتان و دوام و اقبال دولت فرانسه قبول فرمائيد . مظفر الدين قاجار .\r\nترجمه‌ى جواب رئيس دولت جمهورى فرانسه به اعليحضرت شاهنشاهى\r\nاز تهنيت‌ها و نيات قلبيه‌ى آن اعليحضرت ، منتهاى شكرگزارى حاصل نموده ؛ و مستدعى است كه : ادعيه‌ى خيريه‌ى مرا براى دوام سعادت شخصيه و اقبال دولت خودشان ، به حسن قبول بپذيرند . فليكس فور .\r\nروز پنجشنبه ، پنجم شهر ربيع الاول موكب مسعود بندگان اعليحضرت شاهنشاهى از ييلاقات حدود دماوند به ييلاق صاحبقرانيه ، دو فرسخى تهران ، رجعت فرمودند ؛ و روز يكشنبه ، هشتم اين ماه ، بندگان اقدس همايون ، محض سركشى ، به شهر دار الخلافه و مركز سلطنت عظما تشريف‌فرما شده ، هنگام عصر به قصر صاحبقرانيه معاودت فرمودند .\r\nدر اين روز هشتم ، بندگان اعليحضرت اقدس همايون كه تشريف فرماى تهران شدند ، با وثوق و اعتمادى تمام ، منصب جليل و خطاب نبيل وزارت عظماى دولت را ، از قرار شرح دستخط جهانمطاع همايون ، به جناب مستطاب ميرزا على خان امين الدوله ، رئيس الوزراء ، مفوض فرمودند . در حالى كه مجلس دربار دولت در تالار مبارك تخت مرمر منعقد و تمام وزراى عظام دربارى و وجوه چاكران آستان همايون شهريارى ، برحسب دعوت غلامحسين خان وزير مخصوص ، وزير دربار اعظم ، حاضر شده بودند ، دستخط مهر آيت همايونى را جناب وكيل الملك ، وزير خلوت ، به مجلس وزراء آورده ، قرائت نمودند . پس از قرائت دستخط همايون ، كافه‌ى وزراء و چاكران دولت را مسرت و شكرگزارى حاصل آمده ؛ جناب مستطاب امين الدوله ، وزير اعظم ، به اتفاق تمام وزراء به حضور همايون شرفياب شدند . و بندگان اقدس همايون شاهنشاهى ، پس از القاى بعضى اوامر و فرمايشات شفاهى ، محض اظهار مراحم خاصه نسبت به جناب مستطاب امين الدوله وزير اعظم ، يك قبضه عصاى تمام مرصع گرانبها ، كه از عطايا و امتيازات بزرگ است ، به دست مبارك به ايشان عطا فرمودند . و سواد دستخط آفتاب نقط همايون كه امروز در مجلس دربار خوانده شد ، از قرار ذيل است : -\r\n« چون از مبادى جلوس ما ، وقوع مشاغل اتفاقيه ، به خودمان و كارگزاران دولت فرصت نداد كه به اصلاحات اساسى و ترتيبات اصلى بپردازيم ؛ و آن‌قدر اختلال كه در امور مملكت مشاهده مىفرمائيم ، مستوجب خيلى تعجيل و اهتمام است ، به خواست خداوند و مدد اولياى حق ، بايد قرض خود را در رفع پريشانى امور و اجراء نظم مهام و آسايش رعايا ادا فرمائيم . و اين مقصود عمده موقوف به مجاهده و مواظبت يك نفر از معتمدين مجرب است ، كه به سوابق احوال و حقايق كارها آگاه و به نيات حسنه‌ى ما كاملا مطلع و ملتفت باشد ، و مطابق دستور العمل و سليقه‌ى ما ، آن‌طور كه لازم است دواير و وزارتخانه‌هاى دولت ايران را مرتب نموده ، از جانب شخص ما به تكاليف و حدود وزراء و متصديان خدمت مواظبت تامه داشته باشد . لهذا ، ميرزا\r\n\r\n","description":"","footnote":"","page_name":" 136 ","page_number":160},
  {"content":"\r\n\r\nعلى خان امين الدوله را ، كه عقلا و فعلا ، و در صداقت و راستى و دولتخواهى او را سنجيده‌ايم ، و در ميان تمام چاكران و رجال دربارى به تمام صفات كه مىخواهيم موصوف است ، و از عقايد و خيالات ما كه در نظم مملكت و آسودگى رعيت داريم ، كاملا مستحضر است ، براى انجام اين امر خطير مهم عمده معين فرموديم ؛ و او را به خطاب جليل وزارت عظما ، كه در خور اين مقام رفيع است ، سرافراز داشتيم .\r\nو به موجب اين دستخط ، رياست كل وزارتخانه‌ها و دواير دولتى را ، از داخله و خارجه و نظام و ماليات و گمرك خانه‌ى ولايات و عزل و نصب حكام و كليه‌ى سهام دولتى را ، بدون استثناء به عهده‌ى كفايت و كفالت آن دولتخواه واگذار و مقرر فرموديم . بايد تمام وزراء و رجال دولت مطالب و عرايض خودشان را ، از دولتى و شخصى ، به توسط وزير اعظم به عرض رسانده ، از او جواب و نظم امورات خود را بخواهند ؛ و آنچه از طرف وزير اعظم به آن‌ها اظهار مىشود ، حكم و فرمايش ما بدانند . از امروز به بعد ، تمام امورات دولتى بر عهده‌ى وزير اعظم است و مسئول ما وزير اعظم خواهد بود ، لا غير . هريك از چاكران دربارى از مدلول اين حكم تمرد نمايد ، مورد سخط و غضب ملوكانه خواهد شد . هشتم ربيع الاول 1315 . »\r\nدر صدر اين دستخط دولتى ، دستخط سلطنتى ، به دست مبارك ، اين‌طور مرقوم شده بود : -\r\n« جناب وزير اعظم ! از همين قرار كه دستخط شده است ، ان شاء الله رفتار خواهيد كرد . شهر ربيع الاول 1315 . »\r\nشب سه‌شنبه ، هفدهم ربيع الاول كه شب عيد ميلاد حضرت خاتم المرسلين ، محمد مصطفى ، صلوات اللّه عليه و على آله اجمعين ، است ، در پيشگاه باغ سلطنتى صاحبقرانيه ، كه اين اوقات محل اقامت بندگان اقدس همايون و خواص خدمتگزاران است ، چراغان بسيار و آتشبازى بيشمار به امر دولت به‌عمل آمد . روز عيد هم ، در دربار سلطنتى اساس تهنيت و سرور برپا بود . ملنيف پاشا ، سفير كبير دولت عليه‌ى عثمانى ، مقيم ايران ، به جهت جامعه‌ى اسلاميه براى عرض تهنيت ، با اجزاء محترم سفارت كبرا ، در سلامى خاص كه جناب حاجى محسن خان مشير الدوله ، وزير امور خارجه ، شرف حضور داشت ، به اتفاق ظهير الدوله ، وزير تشريفات و ايشيك آقاسىباشى ، شرفياب حضور همايون شاهنشاهى گرديده ، مراسم تهنيت را به عمل آورد . بندگان اقدس همايون هم در جواب سفير كبير اظهار مرحمت و خوشحالى فرموده ؛ سفير و اجزاء سفارتخانه مفتخرا از حضور همايون رخصت معاودت يافتند .\r\nبعد از ظهر ، به رسم معمول سنواتى ، در پيشگاه كيوان جاه براى طبقه‌ى نوكر ، از كشورى و لشكرى ، مجلس عام شرف انعقاد يافت . شاهنشاهزادگان عظام و شاهزادگان فخام و جناب مستطاب امين الدوله ، وزير اعظم ، و تمام وزراء كرام و طبقات چاكران آستان گردون احتشام ، با البسه‌ى رسميه شرف اندوز حضور خورشيد ظهور همايون شاهنشاهى گرديده ، مورد تفقد شدند .\r\nجناب ميرزا عبد الوهاب خان نظام الملك ، وزير ماليه ، كه از اكابر وزراء است و پايش را در پله‌ى صدارت گذاشته ، - پسر مرحوم ميرزا كاظم خان نظام الملك ، پسر مرحوم ميرزا آقا خان صدراعظم نورى ، دويم سياسى و شخص اول دوره ناصرى - در اين سلام\r\n\r\n","description":"","footnote":"","page_name":" 137 ","page_number":161},
  {"content":"\r\n\r\nو ساير مجالس سلام بعد ، به مخاطبت خاص خسروانى شرف اختصاص داشت .\r\nدر اين مقام ، مقتضى نيست كه شرح حال نظام الملك را بنگارم ؛ به وقتى ديگر موكول مىدارم . اما ، افسوس كه اين بزرگ نجيب‌زاده از خوش‌سلوكى با مردم و بعضى صفات ديگر ، خود را به اعلا درجه رسانيد ؛ ولى ، به واسطه‌ى بعضى صفات حفظ آن رتبه را نكرده ، به اعلى عليين نرسيدند و پائين آمدند . حيف ! از اين وجود مبارك كه خود را عقب اندازد ؛ و حال آنكه ، او را از كنگره‌ى عرش صفير مىزدند . با اين بنده هم نيكى كرده و در كارهايى كه به دولت داشته‌ام ، همراهى فرموده‌اند . و هم يك وقتى ، در احقاق حقوق من يك سال اهمال ورزيدند ، و با مدعى عليه من ، كه بسته‌ى ايشان بود ، همراهى كردند ، و مرقومات ايشان حاضر است : كه بىسند و بىدليل ، در اين تاريخ چيزى نمىنگارم . هرچه بخواهى ، ايشان بزرگى دارند ؛ و محض حقوق ، كتمان ندارم . اما ، معايب كارهاى ايشان را در اين صفحه نمىنگارم : كه بىحقوقى نكرده باشم . اگر خودشان استفسار فرمايند ، شرحى بيان خواهم كرد . و من در اظهار اين سخنان قصدى ندارم ؛ مگر آنكه ، وزراى بزرگ كه بعدها در روزگار مصدر كار مىشوند ، نواقص امور را از خود سلب كنند و رتبه‌ى خود را محفوظ دارند و درستى در معاملات را به كار آرند .\r\nخلاصه ، جناب نظام الملك ، كه صفات حميده‌ى ايشان بسيار است ، در اين سلام طرف تخاطب بودند . خطيب خطبتى برخواند . شمس الشعراء نيز قصيده‌يى غرا عرض كرد .\r\nساير مراسم عيد ، از شليك توپ و غيره ، به‌عمل آمد .\r\nچون چند ماهى است كه برحسب دستور العمل شاهزاده عبد الحسين ميرزاى فرمانفرما ، وزير جنگ ، فرزند مرحوم شاهزاده فيروز ميرزاى نصرت الدوله ، اردوى نظامى به رياست آجودان‌باشى كل ، وزير نظام ، در صحراى محاذى ضرابخانه‌ى مباركه ، كه سابقا به « چلوار باف خانه » معروف بود ، در يك فرسنگ و نيمى تهران به طرف شميران ، مركب از سه فوج سرباز و يك باطرى توپخانه و چند دسته سوار منعقد است ؛ بندگان اعليحضرت شهريارى ، با توجه تامى كه به ترقيات قشونى دارند ، روز پنجشنبه ، نوزدهم ربيع الاول ، از صاحبقرانيه ، كه نيم فرسخ بالاتر از صحراى ضرابخانه است ، به عزم نظاره‌ى اردو اراده‌ى تشريف‌فرمايى به صحراى ضرابخانه كردند . ضمنا ، امر و مقرر داشتند كه : در اين روز ، تمام قشون حاضر دار الخلافه‌ى تهران در اين اردو حاضر شده ، از سان حضور مبارك بگذرند . تشريفات كامله در اردو فراهم شد . چادرهاى متعدده ، براى وزراى دربارى و سفراى خارجه و ساير چاكران دولتى افراشته شد . جناب مستطاب امين الدوله ، وزير اعظم ، قبل از نزول موكب مسعود ، در اردوى نظامى حاضر شده ؛ به اتفاق نواب و الا وزير جنگ منازل قشونى و ترتيبات دسته‌هاى افواج و سوار را ملاحظه نموده ؛ وقتى كه كوكبه‌ى خسروانى از طرف صاحبقرانيه به سمت اردو نمودار شد ، موكب اعلا را پذيرا و به حضور همايونى شرفياب شدند .\r\nبندگان اقدس شاهنشاهى از جلوى صفوف تمام اهالى نظام عبور فرموده ، نسبت به آحاد و افراد سپاه بذل التفات فرمودند ؛ و بعد ، به سراپرده‌ى مخصوص تشريف‌فرما\r\n\r\n","description":"","footnote":"","page_name":" 138 ","page_number":162},
  {"content":"\r\n\r\nشدند . تمام قشون ، از توپخانه و ده فوج سرباز و چند دسته سوار ، جمعا كه قريب به دوازده هزار نفر بودند ، در نهايت انتظام ، به طور « دفيله » از حضور همايون گذشتند .\r\nبندگان اقدس همايون جناب امين الدوله وزير اعظم ، را مخاطب داشته ، از انتظامات لشكرى و ترقيات اداره‌ى حربيه تمجيد فرمودند ؛ و درباره‌ى نواب عبد الحسين ميرزاى فرمانفرما ، وزير جنگ ، بسى التفات كردند و يك قبضه شمشير مرصع گرانبها از درجه‌ى اولى به ايشان مرحمت نمودند . بعد از آن ، از هر فوجى يك دسته سرباز ، با كسوت مخصوص ، در حضور مبارك شروع به مشق « ژيمىناستيك » كرده ، انواع هنرها و اقسام مهارت‌ها به كار بردند . تمام اين سربازان كه مشق كردند ، به انعامات نقديه‌ى شاهانه نائل شدند .\r\nيكى از محسنات اين قشون حاضره اين بود كه ، به دستور نواب و الا شاهزاده فرمانفرما ، وزير جنگ ، البسه‌ى ايشان ، از صاحبان مناصب و تبعه ، از سر تا پا از اقمشه و متاع ايران بود ، كه در كمال توصيف برازندگى داشت . اين كار ، خيلى باعث رواج اقمشه و تجارت ايران مىشود . واقعا ، از اين وزير جنگ خيلى بايد ممنون شد : كه براى دولت ، در لباس سرباز خرج‌تراشى زياد نمىكنند ، و از روى وطن‌پرستى متاع ايران را رواج مىدهد . اين نكته را براى آن مىنويسم كه : رؤساى بعد ، ملت خواه و وطن پرست و ايرانىمنش باشند .\r\nخلاصه ، از سه ساعت به غروب مانده تا هنگام شام ، بندگان اقدس همايون در اردوى نظامى تشريف داشته ؛ بعد از آن ، به صاحبقرانيه رجعت فرمودند . در امروز ، به واسطه‌ى حسن مجاهدت و فرط مواظبت وزير نظام ، آجودان باشى ، در اردوى نظامى ، برحسب استدعاى وزير جنگ يك ثوب پالتوى ترمه با سردوشى الماس از درجه‌ى اولى به او مرحمت شد ؛ و فوج خلج قاهر ساوه نيز به سرتيپى يار محمد خان سيف السلطنه ، مير پنجه ، پسر ارشد وزير نظام ، واگذار گرديد ؛ و ميرزا محمد نظام الحكماء ، رئيس اطباء نظام ، كه در ترتيب دواخانه‌هاى عسكريه نهايت لياقت و درستكارى را به كار برده است ، مستوجب بذل شاهانه آمده ، به اعطاء يك حلقه انگشترى الماس سرافراز آمد .\r\nشايد ، يكى از ابناء زمان اين تاريخ مرا كه قرائت مىكند ، بگويد : « ما مىدانيم كه بندگان اقدس همايون كدام روز به اردوى نظامى تشريف‌فرما شدند ؛ ديگر نوشتن اين قضيه ، براى ما چه لطفى دارد ؟ » چنين شخصى راست مىگويد . او و همه‌كس از حركات و اقدامات سلطانى اطلاع دارد . ولى ، من بنده براى اطلاع و آگاهى آيندگان وقايع نگارى مىكنم : كه بدانند اين سلطان بزرگ تا به چه اندازه به حفظ ترقيات قشون و انتظام اداره‌ى حربيه مايل و راغب هستند . آيندگان كه اين گونه مراقبت‌ها شنيدند ، مىدانند كه بايد همه‌روزه به كار كشور پرداخت ، و همه‌وقت ترقيات لشكر را آماده ساخت و به ميدان حاضر شد ، و به اردوى نظامى بايد رفت . لهو و لعب ، و نرد و ندب را كنار گذاشت و علم شهريارى افراشت .\r\nشاهنشاه شهيد سعيد ، انار اللّه برهانه ، كه پادشاهى سياسىدان بودند و همواره به كار كشور و لشگر مىپرداختند ، مثل اين سلطان لشكر خواه ، چندان به تشريف‌فرمايى ميدان\r\n\r\n","description":"","footnote":"","page_name":" 139 ","page_number":163},
  {"content":"\r\n\r\nو رفتن اردوى نظامى و نظاره‌ى مشق افواج و تفقد به حال سربازان اقدامى نداشتند . و در روزنامجات آن ايام و تواريخ آن هنگام ، نديديم كه در هردو ماه يا سه ماه يا يك سال به ميدان تشريف برده باشند و به تشويق و ترقيات نظام پردازند . اين سلطان بزرگ نهايت ميل را به ترقيات عسكريه دارند ، و هرچندى يك بار ، به ديدن قشون و نظاره‌ى مشق افواج ميل كرده ؛ بر خلاف شاهان گذشته ، انعامات وافره و احسانات متكاثره درباره‌ى افواج دارند .\r\nمن اگر اين چند سطر بعد را ننويسم ، هرگز دولت از من مؤاخذه نخواهد كرد كه :\r\nچرا بذل و عدل مرا ننگاشتى ؟ مجبور به تمجيد و اغراق‌گويى نيستم ، حقيقت‌گويى مىكنم ؛ و شأن خود را بر خلاف ساير مورخين ، اجل بر دروغگويى و تملق و اغراق و مبالغه مىدانم . ولى ، در ذكر صفات حميده ، راست و درست مىنويسم . اين تاريخ ، هر ساله به نظر مبارك شاهانه مىرسد . مخصوصا ، عرض و استدعا مىكنم كه : اگر در عبارات خود اغراقى بنگارم ، از اين چاكر مؤاخذه‌ى سخت شود و تنبيه به عمل آيد .\r\nاين سلطان قدردان ، در دو صفت به سلاطين قاجاريه و به اكثر شاهان ايران رجحان دارد : يكى بذل و يكى عدل . خدا را شاهد مىگيرم ، كه در اين دو صفت اغراق نگفته‌ام .\r\nچندان بذل عطايا و نشر مواهب دارند ، كه مستوفيان دفترخانه‌ى مباركه از احصاء آن عاجز هستند . عريضه‌ى احدى را كه پول خواسته باشد ، بدون عطا جواب نمىدهند .\r\nطبقه‌ى چاكران كه اضافه مواجب خواسته‌اند ، در حق آن‌ها محل مواجب برقرار شده است . در دوره‌ى شاهنشاه شهيد سعيد ، انار اللّه برهانه ، ديدم كه مخصوصا به يك نفر از وزراء ، لا غير ، تا سه هزار تومان اضافه مواجب مرحمت شد . لكن ، اين سلطان باذل تا ده هزار تومان از اصل ماليات ، به يك نفر اضافه مواجب مرحمت فرمودند . و چند هزار نفر هستند كه در اين دوره ، اضافه مواجب فراوان برده‌اند . به هيچ وجه در عطاى به نوكر خوددارى ندارند . با اينكه در اين دوره تقريبا دو كرور بر ماليات سابق ايران افزوده شد ، تمام اين اضافه ماليات بر اضافه مواجب مردم داده شده ، و از اصل ماليات باز به قدر يك كرور مرحمت شد . و خرج اين دوره با آنكه بيشتر از دخل است ، باز از عطاى اضافه مواجب مضايقه نمىشود . تقريبا ماليات ايران در اين دوره ، با گمركات به دوازده كرور مىرسد . و من ان شاء الله ، در اين سال يا سال‌هاى بعد ، جزء جمع ايران را به اسم و رسم در اين تاريخ مىنگارم .\r\nدر نظر مبارك اين سلطان باذل زر و سيم قدر و قيمتى ندارد . سلاطين سابق ايران را چه ديديم و چه شنيديم كه : چون يكى از اعيان دولت و اشراف مملكت وفات مىكرد ، به واسطه‌ى آنكه از پرتو دولت فايده‌ها برده بود ، مأمور ديوان به خانه‌ى او مىرفت ؛ اتاق و رواق او را مهر و موم مىكرد . به طورى كه ، وارث نمىتوانست پيراهن سياهى از صندوقخانه‌ى خود بردارد و در عزادارى به تن كند . تمام وراث ، بدون زاد و راحله و اسباب ، در اتاقى مىنشستند ؛ تا آنكه ، نقد و جنس ماليه‌ى آن ميت معلوم شده ، ديوان صد هزار تومان و پنجاه هزار تومان يا كمتر يا بيشتر مىگرفت و باقى را به ورثه واگذار مىكرد . ولى ، در اين دوره ، از نظر بلندى و همت بزرگ و كرامت طبع اين سلطان باذل\r\n\r\n","description":"","footnote":"","page_name":" 140 ","page_number":164},
  {"content":"\r\n\r\nعادل ، اين ناهنجارى موقوف شده ؛ هر يك از وزراء و امراء وفات كردند ، احدى متعرض ورثه نشده ، وراث در كمال آسودگى بودند . مثل آنكه : ميرزا عباس خان قوام الدوله و سهام الدوله و غيرهما كه در اين دوره وفات كردند ، و صاحب ثروت و ضياع و عقار و نقد و جنس و املاك بودند ، و مردم بدنفس بسى انتظارهاى بد داشتند ، به هيچ وجه از طرف دولت به ايشان تعدى نشد و اموال آن‌ها به دست وراث آمد .\r\nاين قضيه يك نعمت بزرگى است : كه هر كس در مملكت به اطمينان داراى مال خود بوده ، سلطان قادر و قاهر به او زيادتى نكند . عدالت اين سلطان به درجه‌ايست ، كه همه را مثل فرزند خود مىداند ؛ راضى به ايذاء احدى نيست . خائن را مىبخشد . به مقصر رحمت مىآورد . با همه‌كس به لطف و مدارات حركت مىكند . اگر در اوامر خود اهمالى از وزراى خود بيند ، باز به طور ملايمت سخن مىگويد و مىفرمايد : « چندين بار گفته‌ام كه اين كار را بگذرانيد و هنوز تمام نكرده‌ايد ! » روزى ، با جناب وزير دفتر ، كه به حضور مبارك حاضر بوده ، در يك مسئله طورى تقرير فرمودند و ملايمت كردند و دستور العمل دادند ، كه بسى حيرت كردم . ابدا ، به كشتار و گرفتارى احدى راضى نيستند . تهور و جلادت و ايذاء را به خود نمىبندند ؛ كمترين خادمى مىتواند عرض حال خود را مشروحا معروض دارد . از بستگان سلطنتى حمايت نكرده ، داد مظلوم گرفته و به كسان خود ضرر وارد آورده است . و درين باب چندين قضيه ديده شده است ، كه محل حيرت است . اين سلطان ، خداشناسى و تدين را بر هواى نفس ترجيح داده است . اغلب از سلاطين ايران باده‌خورى داشته‌اند ؛ اين سلطان به هيچ وجه باده خوارى ندارد . بسيار از سلاطين را ديديم و شنيديم كه : روزه مىخورده‌اند يا گاهى در نماز غفلت داشته‌اند .\r\nاين سلطان اقدس و وجود مقدس ، روزه مىگيرد و نماز مىخواند و آئين دين را مواظب است . محتمل است كه آيندگان گمان برند كه من اين مطالب را بدون حقيقت نوشته‌ام ؛ و اللّه ! نه چنين است . سبك من به راست‌نويسى است . و گمان نكنند كه من « مورخ دولتى » هستم و مجبور بوده‌ام كه اين اغراق‌ها بنگارم ! « 19 »\r\nروز شنبه ، بيست و يكم ربيع الاول بندگان اقدس همايون شاهنشاهى ، از اول روز ، برحسب استدعاى جناب مستطاب امين الدوله ، وزير اعظم ، تشريف‌فرماى الهيه ، كه باغ و منزل ييلاقى ايشان است ، شدند . الهيه نزديك خود آذين ، جزء قراء و متنزهات بلوك\r\n\r\n\r\n","description":"","footnote":"\r\n( 19 ) - يك صفحه را قلم گرفته است ، بدين مضمون : « محض برهان ، اين مطلب را مىنگارم كه : اين سلطان باذل و عادل ، مثل پدر بزرگوار خود ، شاهنشاه شهيد سعيد ، انار اللّه برهانه ، در ترويج علم و تشويق اهل هنر و دانش و تربيت اهل فضل و هنر نمىكوشند . انعام مرحمت مىفرمايند ؛ ولى ، صاحبان هنر و صنايع غريبه را چنان كه بايد و شايد به خود راه نمىدهند و تمجيدات شفاهى و تحسينات زبانى نمىفرمايند . اين قبيل اشخاص قدرى دور از مرحمت افتاده‌اند . من اين چند سطر را در اين تاريخ نگاشته ، در آخر سال به نظر مبارك شاهانه مىرسد ؛ البته مورد سؤال و جواب واقع مىشوم . آن‌وقت ، حضورا جواب عرض مىكنم كه چقدر بىحرمتى درباره‌ى اهل هنر و صنايع فرموده‌اند . سبك اين چاكر راست‌نويسى است ، كه درست دولتخواهى كنم . اگر مقصرم ، بنده را تلف فرمايند . آخر ، يك مورخى خواهد نوشت كه : غلامحسين افضل الملك تاريخى براستى نگاشت و او را به كجى سزا دادند . »\r\n","page_name":" 141 ","page_number":165},
  {"content":"\r\n\r\nشميران است . تمام شاهنشاهزادگان و شاهزادگان عظام و وزراى فخام و وجوه امراء و خواص چاكران عتبه‌ى سلطنت نيز ، در اين‌روز ، برحسب دعوت نامه‌ى وزارت عظما ملتزم ركاب همايون بودند . نهايت تشريفات و پذيرايىها به‌عمل آمد . براى مدعوين محترم و اصناف خدم خيمه‌هاى گوناگون افراشته ، انواع موائد نعم مهيا داشته بودند . الحق ! مزيدى بر آن تشريفات متصور نمىشد . زياده ، بر وجود مقدس همايون خوش گذشت ؛ كرارا ، اظهار خشنودى از خدمات جناب وزير اعظم مىكردند . بعد از صرف ناهار و فواكه عصر و چاى ، در اواخر روز به قصر صاحبقرانيه ، كه تا اين مكان تقريبا نيم فرسنگ است ، مراجعت فرمودند .\r\nنواب وجيه اللّه ميرزا ، امير خان سردار معظم ، كه چند ماه قبل از طرف قرين الشرف همايون براى تبليغ تهنيت سال شصتم سلطنت علياحضرت ملكه‌ى انگلستان و امپراطريس هندوستان ، با هيأت سفارت منتخبى به دربار دولت فخيمه‌ى انگليس و دار الملك لندن رفته بودند ، خدمت خود را در كمال آراستگى صورت داده ؛ اين ايام ، با هيأت سفارت به دربار همايون مراجعت نموده ، به توسط وزير اعظم شرف اندوز حضور همايونى شده ، مورد مرحمت شاهانه گشتند .\r\nدر اين ايام ، بندگان اقدس همايونى با كمال فراغت خاطر در ييلاق صاحبقرانيه به مهام خطيره‌ى سلطنتى و كارهاى عمده‌ى دولتى و صدور جواب عرايض وزارتخانه‌ها و رعايا مشغول هستند . يكى دو روز در ماه ربيع الثانى ، محض سركشى از صاحبقرانيه به شهر دار الخلافه تشريف‌فرما شده ، هنگام عصر باز مراجعت به صاحبقرانيه فرمودند .\r\nروز چهارشنبه هيجدهم اوت ماه فرانسه ، مطابق هيجدهم ربيع الاول ، كه روز عيد عيد ولادت اعليحضرت فرانسوا ژزف ، امپراطور اطريش و پادشاه مجارستان ، بود و در دربار آن دولت اسباب جشن و تهنيت برپا است ، بندگان اقدس همايون تلگرام تهنيتى به آن دولت ارسال داشتند ، كه صورت آن از قرار ذيل است : -\r\n« در موقع عيد سعيد اعليحضرت امپراطورى ، از صميم قلب ايشان را تهنيت نموده ؛ و ادعيه‌ى خالصانه‌ى خود را براى سعادت و اقبال آن اعليحضرت و دوام سلطنت و فيروزى و نيكبختى خانواده ، معظم ايشان ، تقديم مىدارم . مظفر الدين شاه . »\r\nترجمه‌ى جواب اعليحضرت امپراطور اطريش از قرار ذيل است\r\n« از تهنيتى كه اعليحضرت شهريارى فرموده‌اند ، از صميم قلب شكرگزارى نموده ؛ و به اقتضاى كمال يك‌جهتى و محبت ، تمنا دارم همان ادعيه‌ى خيريه را كه من نيز با خلوص نيت به آن اعليحضرت مىنمايم ، قبول فرمايند . فرانسوا ژزف . »\r\nدر روز مزبور نيز ، على الرسم ، از طرف شخص اقدس همايون و از طرف دولت ايران و از جانب وزارت عظما و از سمت وزارت جليه‌ى خارجه ، مأمورين مخصوص به سفارتخانه‌ى اطريش ، نزد وزيرمختار و ايلچى مخصوص دولت اطريش ، مقيم دربار دولت ايران ، رفته تبليغ تهنيت كردند .\r\nروز شنبه ، بيست و هشتم ربيع الاول بندگان اقدس همايون عزيمت تشريف‌فرمايى به اردوى سواره‌ى قزاق ، كه در سمت شمالى قصر قاجار كه در يك فرسنگى تهران است ،\r\n\r\n","description":"","footnote":"","page_name":" 142 ","page_number":166},
  {"content":"\r\n\r\nفرمودند . كلنل اتاماژور ، كاساكوفسكى ، فرمانده‌ى بريگاد سواره‌ى قزاق ، از پيش ترتيبات و تشريفات قدوم همايون را مرتب داشته ، سراپرده‌ى خاص سلطنتى و چادرهاى ديگر براى خواص ملتزمين ركاب همايون افراشته بود . روز مزبور ، سه ساعت به غروب مانده ، بندگان اقدس شاهنشاهى با نواب مستطاب و الا شاهنشاهزاده عضد السلطان و جناب مستطاب وزير اعظم و ساير شاهزادگان و وزراء و سرداران و امراء بزرگ نظامى و عموم صاحبان مناصب ، برحسب دعوت مخصوص كلنل كاساكوفسكى ، تشريف‌فرماى اردوى قزاق شدند . سواره‌ى قزاق شروع به مشق نموده ، در حضور همايون بناى اسب‌تازى و تيراندازى گذاشتند . كمال مهارت و جلادت را به كار بردند و كارهاى شگفت كردند ؛ مورد تحسين واقع شدند . بندگان اقدس كمال مرحمت را درباره‌ى كاساكوفسكى مبذول داشته ، قريب به غروب به صاحبقرانيه مراجعت فرمودند .\r\nروز دوشنبه ، پانزدهم شهر ربيع الآخر بندگان اقدس همايون از صاحبقرانيه‌ى شميران حركت فرموده ، به عزم تفرج و شكار و اقامت چند شبه ، تشريف‌فرماى لشكرك و كنار رودخانه‌ى جاجرود شدند ، كه تا شهر تقريبا سه فرسخ مسافت دارد . در ايام توقف لشكرك ، همه‌روزه به شكار و سوارى مشغول بودند . چند روز در لشكرك اقامت داشتند .\r\nروز دوشنبه ، بيست و دويم ربيع الآخر كه سورت گرما زايل شده و هواى ييلاقات مايل به برودت است ؛ بندگان اقدس همايون از لشكرك حركت فرموده ، به قصر عشرت آباد ، كه پشت دروازه‌ى دار الخلافه است ، تشريف‌فرما شده : كه چند شبى در آنجا توقف فرموده ؛ پس از آن ، به كلى به مركز سلطنت عظما و شهر دار الخلافه نزول فرمايند .\r\nروز سه‌شنبه ، بيست و سيم ربيع الآخر بندگان اقدس همايون از عشرت آباد ، محض سركشى به عمارات سلطنتى شهر دار الخلافه ، تشريف‌فرماى شهر شده ؛ به جلايل امور رسيدگى كرده و هنگام عصر باز به عشرت آباد حركت فرمودند .\r\nدر دهه‌ى اول شهر جمادى الاولى بندگان اقدس همايون از عشرت آباد ، محض تفرج و شكار با خواص خدم حركت كرده ، به قصر ياقوت ، واقعه در سرخه حصار كه از متنزهات و شكارگاه‌هاى خاصه‌ى سلطنتى است ، تشريف بردند . سرخه حصار ، در سه فرسخ و نيمى تهران واقع شده است . قصر ياقوت از بناهاى عاليه‌ى شاهنشاه شهيد سعيد ، انار اللّه برهانه ، است كه در سرخه حصار بنا فرمودند .\r\nخلاصه ، بندگان اقدس همايون چند روزى در قصر ياقوت تفرج و توقف فرموده ؛ روز سه‌شنبه ، چهاردهم جمادى الاولى ، با ابهتى تازه و شوكتى بىاندازه به شهر دار الخلافه و مقر سلطنت عظما نزول اجلال فرمودند .\r\nفصل ييلاقات منقضى شده ، هواى شهر دار الخلافه در كمال سلامت و اعتدال است . اهل شهر به زيارت جمال خسروانه شادان شدند . و بندگان اقدس همايون همه‌روزه به تنظيم و تمهيد امور و رفاه و آسايش رعايا پرداختند ، و به معظمات مهام سلطنتى و انجام امور دولتى مشغول شدند .\r\nكار دگر گشت و روزگار دگر شد . كار بزرگى كه در اين ماه جمادى الاولى در دولت وقوع يافت : تغيير وزارت جنگ و عزل نواب شاهزاده عبد الحسين ميرزاى\r\n\r\n","description":"","footnote":"","page_name":" 143 ","page_number":167},
  {"content":"\r\n\r\nفرمانفرما ، وزير جنگ ، است ؛ كه او مثل كوه البرز سنگين بود و به هيچ‌وجه او را حركت دادن ممكن نبود . چنان در وجود مبارك شاهانه رسوخ داشت و چنان در دولت ريشه دوانيده بود ، كه تغيير و تبديل او به قوه‌ى واهمه‌ى احدى در نمىآمد . از عهد صباوت ، خدمتگزار و محرم اسرار اين شاهنشاه عادل باذل بود . مزاج مبارك را به دست داشت . هرچه مىخواست ، مىگفت ؛ هرچه مىپنداشت ، مىكرد . همشيره‌ى بزرگوارشان ، حضرت عليا ، بانوى بزرگ حرمخانه‌ى جلالت عظما بود و بسى اقتدار داشت . يكى از بنات سلطنت عظما كه از ساير بانوان حرمخانه‌ى جلالت بود ، به حباله‌ى نكاح اين شاهزاده‌ى باكفايت بود . هزار بستگى و اتصال اندرونى و بيرونى داشت .\r\nعلاوه بر اين ، خود شاهزاده داراى كفايت و زرنگى و چابكى و هوش وافر بود .\r\nثروت و جلال بىاندازه داشت . از براى پيشرفت امور و افساد حال طرف مقابل خود ، حاضر مىشد كه تا صد هزار تومان خرج كند ، و به علماء پول دهد كه در افساد و تضييع وزيرى بزرگ شورش كنند و هنگامه‌يى بر سر پا سازند . به جاسوسان بسى انعامات داشت ، كه او را از كارهاى نهانى مدعى عليه باخبر سازند . ساعتى آرام و قرار نداشت ؛ از كار خسته نمىشد . در اقدام و اهتمام هركارى چنان ساعى و جاهد بود ، كه مزيدى بر آن متصور نبود . مثلا : اگر به خاطرش خطور مىكرد كه بايد از براى ترتيب خيالى دور رفت و مسافتى طى كرد ، در حالتى كه هوا سرد و كوچه‌ها انباشته از يخ و برف يا گل بود ، به هيچ‌وجه خطرهاى راه را ملاحظه نكرده ؛ اگر كسالت مزاجى هم داشت ، از خيال خود منصرف نمىشد . با آنكه هزار گونه جاه و جلال و جبروت هم داشت ، منتظر بسته شدن و آوردن كالسكه و زين كردن اسب نشده ، پاى پياده با هزار مخاطرات روانه‌ى راه مىشد و خود را به مقصد رسانيده و كار خود را صورت داده ، برمىگشت . از هيچ بليه‌يى نمىترسيد . تا در هرنيت و قضيه كه داشت نائل گردد ، مثل شعله‌ى جواله سوزان و به جهات سته روان بود . واقعا ، اين شاهزاده‌ى هنرمند در خدمت دولت نهايت كفايت و لياقت را داشت . ولى ، عيب ايشان اين بود كه : به هرمقامى كه ايشان را بازمىداشتند ، او به آن مقام قانع نبوده ، باز به كارهاى بالاتر دست زده ، مىخواست قدمى فراتر گذارد .\r\nو به اين‌جهت ، خيالات خود را هميشه اوج داده ، آنى آسوده نبودند و به يك مقام نمىايستادند . مثلا : در ايران ، بعد از رتبه‌ى صدارت يا وزارت عظما ، رتبه‌ى بالاتر از وزارت جنگ و سپهسالارى كل قشون ولايات ايران نيست . و اين شاهزاده‌ى لايق ، اين رتبه را در نهايت استقلال داشتند و هرمقصودى را كه دارا بودند معمول مىداشتند و بسته‌ى مخصوص سلطنت بودند و احدى را زهره‌ى مداخله و كارشكنى درباره‌ى ايشان نبود . ولى ، به اين رتبه قناعت نكرده ، باز در كارهاى صدارت و وزارت عظما مداخله مىكردند ؛ و واسطه‌ى بعضى اشخاص شده ، دستخط حكومت براى مردم صادر مىنمودند و به بعضى اعمال اقدام مىكردند كه باعث اغتشاش كار صدارت مىشد . و در كار صدارت كه كسى مداخله كند ، آن صدر نمىتواند كار از پيش ببرد ؛ لهذا ، در امور مملكت و قدرت دولت ، وهن و بىنظمى و اختلال دست مىدهد .\r\nو به واسطه‌ى مداخلات همين شاهزاده بود كه مرحوم على قلى خان مخبر الدوله\r\n\r\n","description":"","footnote":"","page_name":" 144 ","page_number":168},
  {"content":"\r\n\r\nاز وزارت داخله استعفا كرد : كه به بىنظمى مشهور نشود و خود را هم به معاندت و كارشكنى اين شاهزاده به صدمات نيندازد . پس از استعفاى مخبر الدوله ، رياست وزراء و وزارت عظما كه با جناب امين الدوله وزير اعظم شد ، تمام مردم منتظر بودند كه در اول وهله ، يا از اين وزارت استعفا كند ، يا عزل شاهزاده فرمانفرما را از وزارت جنگ و مداخله به امور ، از حضور مبارك شاهانه استدعا نمايد . جناب امين الدوله ، وزير اعظم ، مردى با سكونت و وقار و وزيرى با طمأنينه و اعتبار بود . در گذرانيدن امور جلادت و رشادت را شرط نمىدانست ، و اجراء امور را به دفع الوقت و طبيعت واگذار مىكرد ؛ و به همين سبب ، معروف به اهمال شد . ولى ، ايشان اهمال و بىكفايتى در كار نداشتند ؛ به سبك اروپ و عقلاى مغرب‌زمين ، كه ترتيب امورشان از روى قاعده و قانون است ، مىخواستند رفتار كنند . اين سبك با اشكال حاليه‌ى ايران بسى اشكال دارد ؛ مگر آنكه ، به مرور دهور و به زمان‌هاى طويل و رنج‌هاى بسيار ، بتوان اين كارها را صورت داد .\r\nبه‌هرحال ، جناب امين الدوله ، وزير اعظم ، بعد از يافتن رياست وزراء و وزارت عظما ، كه حقيقتا صدارت است و جميع امور به ايشان حوالت بود ، چند ماهى صبر و تأمل كرده ، به عزل شاهزاده فرمانفرما به صراحت و آشكارا سخنى نگفتند . تا آنكه ، ديدند مداخله‌ى رئيس لشكر به امور كشور ، بيرون از چون و چند و زياده از هزار واند است .\r\nمردم دوهوا شده ، از اين شاخه‌به‌شاخه‌ى ديگر مىروند ، و نزديك است كه در كار مملكت اختلالى فراهم آيد . لهذا ، حاضر شد كه يا از خدمت استعفا كند ، يا رفع اختلال نمايد .\r\nبه بياناتى كه ما نمىدانيم و به عباراتى كه ما نمىخواهيم ، به دلايل صحيحه و براهين محكمه و استدلالات متقنه ، به‌طرز ملايمت و وضع سلامت ، به عرض خاكپاى همايونى رسانيد كه :\r\nشاهزاده فرمانفرما را از وزارت جنگ معزول و به نبودن در پايتخت او را منكول دارند .\r\nچون عرايض و دلايل جناب امين الدوله ، وزير اعظم ، از روى صحت بود ؛ لهذا ، برحسب اشاره‌ى خديوانه ، كه حكم تقدير را دارد ، شاهزاده فرمانفرما از وزارت جنگ معزول شد ، اقتدار او از ميان رفت . در ايران رسم ست كه : هركس از كارى معزول مىشود ، تا چندى نمىتواند به حضور سلطان و دربار دولت حاضر شود . نه اينكه او را مانع باشند ؛ بلكه ، خود شخص معزول تا چندى صلاح خود را در كناره‌جويى مىبيند ، كه مبادا از ساير طبقات زيردست كمتر احترام و تواضع بيند . ولى ، چون فرمانفرما نهايت بستگى و اختصاص را به دولت داشت ، باز همه‌روزه به دربار و عمارت گلستان حاضر شده ؛ مثل آن بود كه امرى براى او واقع نشده و باز به تدبير و بعضى لطايف الحيل ، مىتواند پاره‌يى كارها صورت دهد .\r\nخلاصه ، ماندن فرمانفرما را در تهران به طرز بيكارى صلاح نديدند ؛ از اينكه ، بودن چنين شخصى در حالت معزولى ، باعث اختلال كار صدارت و وزارت عظما خواهد شد .\r\nو محتمل است كه او به تدبير و اسباب‌چينى ، بعضى فسادها براى نظم كار وزارت عظما فراهم آورد . لهذا ، به اين احتمال‌ها ، صلاح ديدند كه وى از تهران خارج باشد . چون خلاف و تقصيرى در دولت از او ديده نشده بود ؛ لهذا ، نبايد كه به كلات يا اردبيل\r\n\r\n","description":"","footnote":"","page_name":" 145 ","page_number":169},
  {"content":"\r\n\r\nمحبوسا فرستاده شود . ناچار ، ايالت فارس را به او داده ، مقرر داشتند كه به فرمانفرمايى فارس برود ؛ و ناظم الدوله ، والى فارس ، را به دار الخلافه احضار كردند .\r\nسبحان اللّه ! در اظهار اين مطالب ، بعضى حيرت‌ها از براى خواننده دست مىدهد :\r\nكه بعضى مردم به درجه‌يى خوشبخت و با اقبال هستند ، كه چون روز ذلت براى آن‌ها دست مىدهد و دولت مىخواهد آن‌ها را از مركز سلطنت دور كند ، آن‌وقت به ايالت فارس نايل مىشوند ، كه آنجا پاتخت سلاطين بزرگ بوده است . و باز كه در فارس قناعت نكرده و ذلت به آن‌ها دست مىدهد ، به حكم دولت امر و مقرر مىشود كه از وزر و بال فارس كناره كرده و از ايالت معزول شده ، به عتبات عاليات و كربلاى معلا ، كه خاك عثمانى است ، برود و مجاور و متوقف باشد ؛ تا سعادت آخرت دريابد و تهذيب اخلاق نمايد . چنان كه ، نواب فرمانفرما بعد از يك سال و نيم ايالت فارس ، به امر دولت از آنجا معزول گشت ؛ مقرر شد كه به عتبات عاليات رفته ، در كربلا ساكن باشد و به ايران نيايد .\r\nشرح اين داستان ، در ساير مجلدات اين تاريخ ، كه ان شاء اللّه در شرح وقايع هزار و سيصد [ و 
  ] شانزده نگاشته خواهد شد ، خواهد آمد .\r\nهركس از آيندگان كه مثل شاهزاده فرمانفرما اين‌طور مبتلا شود و در ذلت نهايت عزت را داشته باشد ، نهايت شكر را به درگاه حق تعالى ادا نمايد ؛ كه خداوند محض حكمت چنين كارها را مقدر فرموده : تا هركس اصلاح مزاج خود را كرده ، به درجاتى كه خداوند او را عطا فرموده ، قانع باشد و به كار اين و آن نپردازد .\r\nيكى از خوشبختىهاى شاهزاده فرمانفرما اين است كه : ايشان در حين كتابت اين تاريخ ، از ايالت فارس هم معزول شده ، به حكم دولتى بايد ساكن كربلاى معلا باشند و به ايران نيايند ؛ و ظاهرا مغضوب دولت هستند . و هرمورخى ، در اين مورد ، هزار بد در حق چنين كسى مىنويسد . لكن ، من بنده ، با آنكه از ايشان التفاتى نديده‌ام ، جز آنكه مواجب فارس مرا در ايالت خود نداده و سوخت ولا وصول ماند و هرچه التماس كردم ، نپذيرفتند ؛ با اين‌حالت ، باز كفايت و لياقت و زرنگى و هوش ايشان را ، در اين تاريخ كه برحسب امر دولت مىنگارم ، نوشته ، لسان قدح ندارم . منتهاى مطلب اين است كه : اگر ايشان به يك حدى نايستند و باز بخواهند به مقامى بالاتر روند ، عيب ايشان نخواهد شد .\r\nخلاصه ، شرح ايالت ايشان را به فارس ، در ذيل جلد ديگر اين تاريخ ، ان‌شاء اللّه ، خواهم نگاشت .\r\nدر اين ماه ، به واسطه‌ى عزل شاهزاده فرمانفرما ، در انظار مردم بر اقتدار و اعتبار جناب امين الدوله ، وزير اعظم ، افزوده شد ؛ دانستند كه ايشان در كار اقتدار دارند .\r\nبعضى گفتند : « كار را خوب صورت داد ؛ ولى ، دير اقدام كرد . » بعضى ديگر از مخصوصا دستگاه سلطنت ، قدرى از اين كار انديشيدند و به عزل خود ترسيدند . شاهزاده فرمانفرما را كه فى المثل مرده ديدند ، خود را كشته يافتند ؛ در باطن ، درصدد عزل و اختلال كار جناب امين الدوله ، وزير اعظم ، به طور رمز و نهانى برآمدند ؛ كه بعدها اثر آن معلوم ، و در شرح وقايع سال ديگر ، ان‌شاء اللّه ، نوشته خواهد شد .\r\nپس از آنكه اين كار بزرگ - يعنى : عزل شاهزاده فرمانفرما - وقوع يافت ،\r\n\r\n","description":"","footnote":"","page_name":" 146 ","page_number":170},
  {"content":"\r\n\r\nسپهسالارى و وزارت جنگ ايران ، در تهران از عهده‌ى چهار شخص يا شش نفر بيرون مىآمد كه خوب منظم كنند و در كار فسادى برنياورند : -\r\nيكى ، نواب مستطاب و الا شاهزاده كامران ميرزا نايب السلطنه ، اميركبير ، فرزند شاه شهيد سعيد ، انار اللّه برهانه ؛ كه چندين سال در زمان شاهنشاه شهيد سعيد ، وزارت جنگ داشته ، از زشت و زيبا و خوب و بد قشون آگاهند . گذشته از صاحبان مناصب ، سربازان را هم مىشناسند و اطلاعى دارند . و در اين عهد ، در انزوا هستند و در كار دولتى كناره دارند كه بدنام نشوند . پليتيك دولت و رأى سلطنت ، مقتضى نبود كه به اين وجود كار و شغل داده شود .\r\nيكى ديگر ، كه واقعا شخص اول و اقدم وزارت جنگ است ، وجود كافى و شخص وافى ، نواب مستطاب اشرف امجد و الا ، شاهنشاهزاده‌ى اعظم ، شعاع السلطنه ، فرزند برومند سلطنت عظما ، حكمران گيلان است ؛ كه الحق ، با سياست مدن و هوش و فراست و عقل و كياستى كه دارند ، از همه‌كس زيبنده‌تر به اين منصب بزرگ است . ولى ، پليتيك هيچ صدرى و وزير اعظمى اقتضا نمىكند ، كه به چنين شاهزاده‌ى بزرگ باكفايت و با درايتى كار سپهسالارى و وزارت جنگ واگذار شود ، كه نتوان به او امرونهى كرد و نتوان از تابين او كه شاكى باشد ، تقويت نمود .\r\nيكى ديگر ، كه شايسته‌ى سپهسالارى بود ، جناب محمد باقر خان سردار كل است ؛ كه الحق ، در اين امر با اطلاع و بصير و حق‌شناس و حق‌گزار و درست رفتار است ، و نهايت لياقت و خبرت را در اين كار دارد . و در ابتداى سلطنت مظفريه ، در هزار و سيصد و سيزده و سيصد و چهارده ، در دوره‌ى صدارت جناب مستطاب ميرزا على اصغر خان امين السلطان - صدر اعظم سابق - ، به رياست قشون و سپهسالارى برقرار شده ؛ الحق ، خوب از عهده برآمدند - و شرحى در جلد اول افضل التواريخ ، درباره‌ى ايشان نوشته شد . لكن ، چون جناب سردار كل ، داماد و بسته‌ى جناب مستطاب امين السلطان - صدر اعظم سابق - هستند ، پلتيك جناب مستطاب ميرزا على خان امين الدوله ، وزير اعظم ، اقتضا نمىكند كه كار قشون را به ايشان سپارند و معاند خود را معاضد انگارند .\r\nيكى ديگر از اشخاص لايق و قابل و پسنديده ، كه داراى صفات حميده باشد ، براى رياست قشون ايران و سپهسالارى ، از روى انصاف نواب شاهزاده وجيه اللّه ميرزا ، امير خان سردار معظم ابن شاهزاده سلطان احمد ميرزاى عضد الدوله بن خاقان مغفور ، فتحعلى شاه ، طاب ثراه است ؛ كه از سن صباوت تاكنون ، در دايره‌ى عسكريه رياست‌ها داشته و فرماندهىها كرده . در سوق عسكر و آداب نظامى لشكر ، اليق واكفى هستند .\r\nهميشه ، در حكومت‌ها و ايالت‌هاى بزرگ بوده ، از همه‌چيز اطلاع كاملى داشته . و امروز ، رتبتى بلند و عظمتى بىچون و چند دارند . همه‌كس تصديق مىكند كه امروز ، اين شاهزاده‌ى بزرگوار سزاوار ، منصب رياست قشون و سپهسالارى ايران است . در اين اوقات ، رأى مبارك به صلاحديد جناب ، مستطاب امين الدوله ، وزير اعظم ، كه با نواب مىكنند . كمال خوش سلوكى و ملايمت طبع را دارند . با آنكه به اين رتبه‌ى بلند نائل و الا شاهزاده امير خان سردار معظم دوستى و اتحاد حقيقى دارند ، چنان اقتضا كرد كه\r\n\r\n","description":"","footnote":"","page_name":" 147 ","page_number":171},
  {"content":"\r\n\r\nاين شاهزاده‌ى آزاده از طرف قرين الشرف خسروانى ، رياست قشون ايران را داشته ، در انتظامات عسكريه و رسيدن حقوق ايشان بكوشد . كار نظام ، واقعا ، در دوره‌ى رياست اين شاهزاده‌ى باكفايت بالا گرفت . ترتيبات صحيحه و قوانين مفيده در نظام و توپخانه گذاشت . حقوق و جبره‌ى افواج بدون كسر رسيد . همه‌روزه ، اين شاهزاده‌ى آزاده بشخصه به كار افراد و آحاد قشون رسيدگى شده‌اند ، به‌هيچ‌وجه فرصت و تكبر و بدخلقى ندارند ؛ در نهايت سادگى و سلامت و ادب ، با وضع و شريف رفتار مىنمايند . با احترام شاهزادگى و علو مقامى كه دارند ، قادر هستند كه بسى اشخاص را در حضور خود ننشانند ؛ ولى ، اين شاهزاده به‌طورى باادب با اهالى كشور و لشكر رفتار مىكند ، كه همه‌كس را مداح خود قرار داده است . از اهل نظام ، در وضع و ترتيبات در انتظامات عسكريه و رسيدن حقوق ايشان بكوشد .\r\nكار نظام ، واقعا ، در دوره‌ى رياست اين شاهزاده‌ى باكفايت بالا گرفت . ترتيبات صحيحه و قوانين مفيده در نظام و توپخانه گذاشت . حقوق و جيره‌ى افواج بدون كسر رسيد . همه‌روزه ، اين شاهزاده‌ى آزاده بشخصه به كار افراد و آحاد قشون رسيدگى اين شاهزاده‌ى آزاده از طرف قرين الشرف خسروانى ، رياست قشون ايران را داشته ، نظام ، در وضع و ترتيبات و انتظامات عسكريه ، كلمات خوب مىشنوم . پس از چندى ديگر ، از طرف دولت لقب سپهسالارى به ايشان مرحمت مىشود ؛ كه شرح آن را ، ان شاء اللّه ، در اين تاريخ خواهم نگاشت .\r\nچون ايالت مملكت فارس به عهده‌ى كفايت و لياقت نواب و الا ، شاهزاده عبد الحسين با وضيع و شريف رفتار مىنمايند . با احترام شاهزادگى و علو مقامى كه دارند ، قادر هستند كه بسى اشخاص را در حضور خود ننمانند ؛ ولى ، اين شاهزاده به‌طورى باادب با اهالى كشور و لشكر رفتار مىكند ، كه همه‌كس را مداح خود قرار داده است . از اهل و الا شاهزاده امير خان سردار معظم دوستى و اتحاد حقيقى دارند ، چنان اقتضا كرد كه ميرزاى فرمانفرما واگذار شد ، محض بذل مرحمت خاص و اعزاز ايشان ، روز سه‌شنبه ، هفتم جمادى الاولى ، بندگان اعليحضرت اقدس همايون شاهنشاهى از اول روز تشريف فرماى باغ و منزل نواب شاهزاده‌ى معظم شدند . جناب مستطاب امين الدوله ، وزير اعظم ، و تمام شاهزادگان عظام و وزراء فخام و خدام آستان گردون احتشام ، برحسب دعوت مخصوص نواب فرمانفرما ، شرف التزام حضور همايون را داشتند . لوازم تشريفات و تقديمات ، از هرجهت فراهم بود . امروز ، خيلى به وجود اقدس شاهانه خوش گذشت .\r\nبندگان اقدس همايون پس از صرف ناهار و فواكه عصر و چاى ، هنگام عصر به قصر سلطنتى تشريف بردند .\r\nدر يكى از ايام دهه‌ى آخر جمادى الآخر ، اسبان خاصه‌ى اصطبل مباركه را در حياط تخت مرمر از سان حضور همايون گذرانيده ؛ آراستگى و فربهى اسبان خاصه‌ى سركارى ، موجب خشنودى خاطر مبارك گرديد .\r\nروز پنجم جمادى الآخر بندگان اقدس همايون به عزم زيارت امامزاده‌ى واجب التعظيم ، حضرت عبد العظيم ، عليه التحيه و التكريم ، از تهران تشريف‌فرماى زاويه‌ى مقدسه\r\n\r\n","description":"","footnote":"","page_name":" 148 ","page_number":172},
  {"content":"\r\n\r\nكه در يك‌فرسنگى تهران و اصل شهر رى است ، شده ، پس از فيض زيارت و طوف مرقد منور ، به باغ و عمارت حكومتى آنجا تشريف برده ؛ بعد از صرف ناهار و فواكه عصر ، مراجعت به شهر دار الخلافه و مقر سلطنت عظما فرمودند .\r\nچون اين اوقات هوا مساعد و مقتضى شكار و گردش است ، بندگان اقدس همايون روز سه‌شنبه ، بيست و هشتم جمادى الاولى ، به عزم تفرج و شكار از مقر سلطنت عظما تشريف‌فرماى دوشان تپه شده ؛ پس از چند شب اقامت خسروانى ، كه همه‌روزه مشغول سوارى و شكار بودند ، روز جمعه ، دويم جمادى الآخر ، مراجعت به شهر دار الخلافه فرمودند .\r\nدر اين ايام ، بندگان اقدس همايون محض اظهار رضامندى از خدمات جناب امين الدوله ، وزير اعظم ، يك عدد انفيه‌دان مزين و مصور به تمثال خورشيد مثال همايون ، كه از عطاياى ممتازه است ، به ايشان مرحمت فرمودند . ايشان باكمال شرف و افتخار ، در مجلس دربار اعظم اين عطيه‌ى خسروانى را پذيرفته ؛ محض اظهار شكرگزارى به حضور همايون مشرف شده ، حضورا نيز مشمول الطاف شاهانه شدند .\r\nروز چهارشنبه ، چهاردهم شهر جمادى الآخر كه روز عيد سعيد ميلاد بندگان اعليحضرت اقدس شاهنشاهى است ؛ شب اين روز ، به رسم ساير اعياد ملتى و دولتى ، در خيابان باب همايون و جلوى سر در الماسيه ، چراغان كردند و آذين بستند و آتشبازى نمودند .\r\nمطربان ترانه ساخته ، نغمه‌هاى دلنواز به كار بردند . تمام شهر دار الخلافه را ، از ارك و ميدان توپخانه و سبز ميدان و تمام بازارها و كاروانسراها و مغازه‌هاى تجارتى ، حتى دكاكين كسبه‌ى محلات و كوچه‌ها ، مثل سنه‌ى ماضيه آذين بسته ، قناديل نور و جارهاى بلور افروختند . پاسى از شب گذشته ، جناب مستطاب امين الدوله ، وزير اعظم ، به اتفاق شاهزاده سلطان حسين ميرزاى نير الدوله ، حكمران تهران ، برحسب امر قدرقدر جهانمطاع ، و پاره‌يى از وزراء و رجال دولت به بازارها و خانات تجار رفته ، اظهار مراحم خسروانه و رضامندى ايشان را از وضع شاه‌پرستى اهالى تبليغ نمودند . مردم بر مراتب شكر و دعاى خود افزودند ؛ دانستند كه در مقابل خدمات ، قدردانى هست كه مشعوف از اين كارها گردد .\r\nروز عيد سعيد هم ، در دربار دولتى و اصل عمارت سلطنتى ، اساس جشن و تهنيت برپا بود . چهار ساعت از دسته گذشته ، هيأت « كرديپلوماتيك » به اتفاق ظهير الدوله ، وزير تشريفات ، در سلامى خاص كه وزير خارجه هم رسما حاضر بود ، به حضور خسروانى آمده ؛ « كنت اپرژزى » ، وزير مختار و ايلچى مخصوص دولت فخيمه‌ى اطريش و مجارستان ، كه « دوين سفراء » ، يعنى : در ورود به تهران اقدام از آن‌ها بودند ، از جانب سفراء و مأمورين دول متحابه تهنيت عيد را به بيانى وافى به عرض رسانيده ، تلطف و مراحم شاهانه شامل حال ايشان شد . و بندگان اقدس همايون از احوال امپراطوران و سلاطين دول و رؤساى ملل جمهورى ، استفسار فرمودند . بعد از آن ، سفراء از حضور مبارك رخصت انصراف يافتند .\r\nبعد از آن ، مائده‌ى بسيط سلطنت گسترده ؛ برحسب قانون و قاعده‌يى كه در سلطنت\r\n\r\n","description":"","footnote":"","page_name":" 149 ","page_number":173},
  {"content":"\r\n\r\nسلاطين قاجاريه رسم است ، تمام شاهزادگان عظام و منتسبين خاندان سلطنت - كه از نوادگان خاقان مغفور ، فتحعلى شاه قاجار ، طاب ثراه - باشند ، برحسب دعوت وزير تشريفات ، در سر اين خوان خسروانى ، در چنين روزى كه ميلاد سلطانى باشد ، حاضر شده ، با نفس نفيس عليحضرت سلطان غذا مىخورند ؛ و بعد از غذا ، هريك ، يك اشرفى زرد عيدى مىگيرند .\r\nدر سر اين خوان ، به درجه‌يى از احفاد و اولاد و نواده و نتايج شاهان گذشته‌ى قاجاريه ، شاهزادگان و اميرزادگان پير و جوان هستند ، كه اعليحضرت قدس شاهانه ابدا ايشان را نمىشناسند ، و وزراء هم اغلب ايشان را نمىشناسند . بنده و امثال بنده هم ، كه اغلب از اهالى تهران و متوسطين مردم را مىشناسيم ، اين اشخاص حاضره را نمىشناسيم و نمىدانيم اسمشان چيست و پدرشان كيست . هركدام كه بىثروت يا بىهنر باشند ، معروف نيستند ؛ لكن ، چون سلسله نسب آن‌ها محفوظ است ، هريك با وزيرى و دبيرى آشنايى و ارتباطى دارند . لهذا ، خود را به آن وزير و دبير معرفى كرده ، به وساطت و شفاعت آن وزير يا دبير به اين مجلس راه پيدا مىكنند . و محض تحصيل شرف و افتخار ، در سر اين خوان برخوردار شده ، پس از صرف غذا هم عيدى مىگيرند . چه بسيار شاهزادگان هم هستند ، كه يا عمدا محض راحتى خود ، مقيد نيستند به اين مجلس حاضر شوند ؛ يا آنكه ، از پريشانى چنان گمنام شده‌اند ، كه نمىتوانند خود را به‌هيچ وسيله‌يى در اين مجلس رسانند .\r\nبعد از صرف ناهار ، بندگان اقدس همايون به جلوخان باب همايون تشريف‌فرما شده ، جلوس فرمودند ؛ در حالى كه ، وزير اعظم و امير خان سردار ، وزير جنگ ، و جمعى ديگر در خدمت ايستاده ، شرف حضور داشتند . تمام اهالى نظام ، از شاگردان و اجزاء مدرسه‌ى دار الفنون دولتى و اجزاء مدرسه‌اى ناصرى و اهل توپخانه و قورخانه و افواج قاهره و دسته‌هاى سواره نظام ، با نهايت زيبايى ، فوج‌فوج و دسته‌دسته آمده ، دفيله كرده ، از حضور همايون گذشتند . و بعد از آن ، سلامى در پيشگاه تالار جنب تالار بريليان شرف انعقاد يافت . بندگان اقدس همايون بر روى صندلى ، در جلوى تالار جلوس فرمودند .\r\nشاهنشاهزادگان و شاهزادگان عظام و وزراء فخام و ساير طبقات ، از ارباب سيف و قلم و مستوفيان و لشكرنويسان و اجزاء وزارتخانه‌ها و اعضاء دواير جليله‌ى دولتى ، هريك با البسه‌ى رسميه در محل و مقام خود ايستاده ، به زيارت وجود اقدس شاهانه نائل شدند . بندگان اقدس همايون به تمام باريافتگان سلام اظهار مرحمت فرموده ، از جناب مستطاب وزير اعظم و خدمات ايشان شرحى تمجيد كردند .\r\nخطيب خطبه خواند ، و شمس الشعراء قصيده‌ى تهنيت عرض كرد . در موقع سلام ، قبل از خطبه و قصيده ، محض اظهار علامت خشنودى خاطر مبارك از خدمات نواب و الا ، شاهزاده امير خان سردار معظم ، وزير جنگ ، يك قبضه شمشير مرصع درباره‌ى ايشان مرحمت شد .\r\nپيشخدمت آن شمشير را آورده ، به شاهزاده‌ى معظم داد . اين بنده به چهار نفر فاصله ، كه در سلك مستوفيان ايستاده بودم ، ديدم كه اين شاهزاده بشاشت وجهى حاصل كرده ، در اين ملاء عام افتخارى براى ايشان ظاهر شد . در كمال شرف و شعف ، شمشير را گرفته ،\r\n\r\n","description":"","footnote":"","page_name":" 150 ","page_number":174},
  {"content":"\r\n\r\nعلاقه‌ى گردن و زينت ميان خود ساخت .\r\nچون رسم جشن ولادت سلطان بر اين است كه : شخص اول دولت ، كه « صدراعظم » يا به لفظ « وزير اعظم » يا « وزير داخله » باشد ، بايد از سفراء خارجه و اعيان و اشراف مملكت پذيرايى كند ، لهذا ، جناب مستطاب امين الدوله ، وزير اعظم ، در پارك و منزل خودشان بساط تهنيت و ضيافت گسترده ؛ شب دويم عيد سعيد ، كه شب پنجشنبه ، پانزدهم شهر جمادى الآخر باشد ، تمام وزراء عظام دربار و سفراء و ايلچيان دول متحابه را كه مقيم تهران هستند به صرف شام و « سوپه » دعوت كرده ، ضيافتى بزرگ نمودند .\r\nدر سر ميز شام ، وزير مختار دولت اتريش و مجارستان ، كه اقدم سفراء هستند ، دعاى سلامت و بقاى اعليحضرت اقدس همايون را ادا نمودند . جناب مستطاب وزير اعظم هم سلامت و شوكت تاجداران دول متحابه را يادآور شدند . و شب سيم عيد هم ، كه شب جمعه ، شانزدهم بود ، باز تمام شاهزادگان عظام و وزراء فخام در منزل جناب مستطاب وزير اعظم به صرف شام سر سفره دعوت شده بودند . و مجلس در كمال سادگى بوده ، كه شرب مسكرات ديده نشده ؛ و بقاعده‌ى اهل « اروپ » ، سر شام ميوه‌جات و هندوانه هم گذاشته بودند . اين بنده ، بر خلاف اعياد سنوات گذشته ، در اين ضيافت تعليقه دعوت نداشت و حاضر نبودم ؛ لكن ، از مدعوين شنيدم كه از ضيافت شب اول تمجيد مىكردند ، ولى از ضيافت شب دويم ، كه انعقاد مجلس مخصوص ايرانيان بود ، قدرى شكايت داشتند و دانستم كه شكايت اين اشخاص از چه راه بوده است : چون باده و مىگسارى نبوده است و مجلس به شكل ساده فراهم شده است ، به اشخاص باده‌خوار كه تا ساعت پنج در آنجا بوده‌اند ، بد گذشته است . تحقيق صحيح اين بود كه بيان كردم .\r\nدر روز عيد ميلاد ، كه چهاردهم جمادى الآخر است ، بعضى تلگرافات تهنيت از امپراطوران و سلاطين اروپ و رؤساى ملل و دول به حضور مبارك شاهانه رسيد ؛ كه اصل تلگرافات تهنيت و جواب‌هايى كه صادر شده است ، نوشته نمىشود . محض آنكه در سنه‌ى گشته ، در ضمن وقايع همين‌روز ، عين تلگرافات و عبارات سلاطين را نوشته‌ام ؛ ديگر در امسال ، سواد تلگرافات تهنيت ايشان را نمىنگارم : كه عبارات امسال و سنوات آتيه هم مثل عبارات سنه‌ى گذشته است . ولى ، اسم پاره‌يى از امپراطوران و سلاطين را به طور فهرست مىنگارم : كه آيندگان بدانند كه در چنين روزى ، زمام اختيار هرمملكت و دولتى به دست كدام يك از سلاطين و رؤسا بوده است . اسامى سلاطين و رؤسايى كه تلگراف تهنيت فرستاده‌اند ، از قرار ذيل است : -\r\nفرانسوا ژزف ، امپراطور اطريش و پادشاه مجارستان ؛ گليوم ، امپراطور كل ممالك آلمان و پادشاه پروس ؛ ويكتوريا ، ملكه‌ى انگلستان و امپراطريس هندوستان ؛ هومبرت ، پادشاه مملكت ايتاليا ؛ لئوپلد ، پادشاه دولت بلژيك ؛ نيكلاى دويم ، امپراطور روسيه و پادشاه بعضى از تركستان ؛ سلطان عبد الحميد خان ، پادشاه دولت عثمانيه ؛ اما ، ملكه : نايب السلطنه‌ى دولت هلاند .\r\nاز جانب جناب شوكت مآب رئيس جمهورى دولت اتازونى ، ينگى دنيا ، نيز به توسط سفارت آن دولت در دار الخلافه ، تهنيت‌هاى معموله تبليغ گرديد و به عرض\r\n\r\n","description":"","footnote":"","page_name":" 151 ","page_number":175},
  {"content":"\r\n\r\nرسيد .\r\nعصر روز عيد سعيد ، كه چهاردهم شهر جمادى الآخر بود ، بندگان اقدس شاهنشاهى محض اعزاز جانب وزارت عظما ، تشريف‌فرماى باغ و منزل ايشان شدند .\r\nجناب مستطاب امين الدوله ، وزير اعظم ، تقديم مراسم شكرگزارى اين موهبت را نموده ؛ تشريفات لايقه و لوازم پذيرائى فوق العاده را به عرصه‌ى ظهور رسانيد . بعد از صرف ميوه و چاى ، بندگان اقدس همايون به مقر سلطنت رجعت فرمودند .\r\nشاهزاده فرهاد ميرزاى معتمد الدوله ، از بنى اعمام سلطنت عظما ، كه مجمع فضايل نواب و الا ، شاهزاده عبد العلى ميرزاى معتمد الدوله ، فرزند برومند مرحوم و فنون و خداوند مطالب حكيمه ارسطو و افلاطون ، داراى هنرهاى گوناگون بخصوص در علوم عقليه و تحقيقات عرفانى و فن موسيقى و ادبيه و شعر و تاريخ كه استادى ماهر و خداوندى قاهر هستند ؛ روز عيد مولود مسعود اعليحضرت شاهنشاهى ، قصيده‌يى غرا در تهنيت عيد سعيد و مديحه‌ى اعليحضرت همايون ساخته و در حضور مبارك عرض و انشاد كرده ؛ زايد الوصف مستحسن و مقبول خاطر مبارك افتاد . همان حال ، پيكر نواب معزى اليه را به يك ثوب خرقه‌ى ترمه‌ى بطانه خز ، از خلاع خاصه‌ى خسروانى ، مشرف و مخلع فرمودند .\r\nنواب مستطاب و الا ، شاهنشاهزاده اعظم ، شعاع السلطنه ، والى مملكت گيلان و طوالش ، كه اين ايام حسب الاحضار بندگان اقدس همايون از مقر ايالت جليه به دار الخلافه آمدند ، در اوايل ماه رجب ، تشريف‌فرماى تهران شده ؛ لدى الورود ، به دربار سلطنت شرفياب حضور باهر النور خسروانى گرديده ، مورد تفقد و اشفاق شاهنشاهى شدند . بعد كه به منزل خاص خودشان نزول كردند ، جمع رجال عظام و امراء فخام به خدمت ايشان شرفياب شدند .\r\nدر اين ايام ماه رجب ، محض اظهار مرحمت درباره‌ى جناب مستطاب امين الدوله ، وزير اعظم ، بندگان اقدس همايون يك حلقه انگشترى الماس بريليان به ايشان بذل فرمودند .\r\nشب چهارشنبه ، سيزدهم شهر رجب المرجب كه شب عيد ولادت حضرت سيد الاولياء ، سند الاصفياء ، خليفة الله الاعظم ، امير المؤمنين و امام المتقين ، على ابن ابيطالب صلوات الله و سلامه عليه ، است به رسم مقرر چراغانى شهر و چراغانى خيابان‌هاى دولتى و آتشبازى به‌عمل آمد . روز عيد سعيد هم ، مراسم جشن و تهنيت در دربار دولت منعقد گرديد ؛ و سلام عام در پيشگاه تالار معروف به حوض بلور ، جنب تالار بريليان ، شرف انعقاد يافت . شاهزادگان و وزراء و مستوفيان و لشكرنويسان و ساير طبقات ، با البسه‌ى رسميه شرف اندوز حضور همايون شده ؛ يك صد و ده تير توپ ، به عدد اسم مبارك على ، عليه السلام ، شليك شد . ترتيبات عيد از هر قبيل فراهم بود . پس از آنكه مجلس سلام منقضى گرديد ، از عمارت گلستان بيرون آمديم ، به خلوت كريم خانى رسيديم ؛ خواستيم خارج شويم ، از طرف دربار و وزارت تشريفات ، كسى جلوى مستوفيان آمده و گفت : « خارج نشويد ! با همين شال و كلاه ، به اتاق دربار كه وزير اعظم نشسته برويد ؛\r\n\r\n","description":"","footnote":"","page_name":" 152 ","page_number":176},
  {"content":"\r\n\r\nتا دستخط مبارك همايونى را به دربار بياورند و قرائت كنند . شماها مضمون دستخط مبارك را استماع نموده ، تهنيت گوئيد و شيرينى و شربت صرف نمائيد ! » .\r\nما به اتاق دربار رفتيم و نمىدانستيم كه چه امر خيرى وقوع خواهد يافت . مجلس دربار را ديدم كه محل اجتماع است ، و به اطراف سينىهاى شيرينى گذاشته و شربت تهيه كرده‌اند ، و جناب مستطاب وزير اعظم در صدر مجلس جلوس دارد . به او تعظيم كرديم و هريك به مقام خود جلوس نموديم . نواب و الا امير خان سردار معظم ، وزير جنگ ، و نظام الملك ، وزير ماليه ، و ساير وزراء و امراى تومان و سرداران دولت و بعضى از ميرپنجان و صاحبان مناصب قلمى و نظامى ، وارد شدند . ديگر در تالار دربار جاى نشستن نبود ؛ مثل صفوف مسجد پشت‌به‌پشت يكديگر داده ، نشستند . منتظر تقدير الهى و امر شاهنشاهى بوديم ، كه جناب مستطاب وكيل الملك ، وزير خلوت ، دستخط مبارك را به مجلس آورده ، قرائت كردند ؛ و ناصر السلطان ، صندوقدار خاصه‌ى سلطنت ، نيز يك قطعه نشان تمثال خورشيد مثال همايون مكلل به الماس ، از درجه‌ى اول ، و يك عدد قلمدان تمام مرصع و يك ثوب خرقه‌ى ترمه ، خلعت خاص خسروانى ، با شمسه‌ى مكلل به الماس را ، كه هرسه از امتيازات خاصه منصب و لقب صدارت عظما است ، به مجلس آورده ، زيب صدر و بر دوش اعتبار جناب مستطاب امين الدوله ، وزير اعظم ، كه امروز به لقب صدراعظم افتخار يافتند ، كردند .\r\nچون دستخط مبارك قرائت شد و عطيات شاهانه زيب پيكر صدارت عظما گرديد ، اهل مجلس ، بالطوع و بعضى بالكراهة ، « بخ بخ لك يا على » گفتند . پس از عرض تهنيت و شكرگزارى ، اهل مجلس خارج شدند . جناب مستطاب اشرف امجد امين الدوله ، صدراعظم ، به اتفاق شاهزادگان عظام و وزراء فخام ، براى عرض شكرگزارى به حضور مبارك شاهانه مشرف شدند . بندگان اقدس همايون باز حضورا شرحى به جناب مستطاب اشرف امجد صدراعظم اظهار التفات كردند .\r\nسواد دستخط مبارك كه در صدارت جناب ميرزا على خان امين الدوله ، صدراعظم ، شرف صدور يافته است ، از قرار ذيل است : -\r\n« چون جناب اشرف اكرم ، ميرزا على خان وزير اعظم ، از وقتى كه منصب جليل وزارت اعظم بر عهده‌ى او محول و واگذار گرديد ، و به طورى كه مكنون خاطر ما بود از عهده‌ى خدمات مقرره برآمده ، مزيد مرحمت و توجه و عنايت خاص ما را درباره‌ى خود كاملا جلب نموده و شايسته‌ى تجديد التفات و مرحمت آمده ؛ لهذا ، به موجب اين دستخط مبارك ، از اين تاريخ شغل نبيل و منصب جليل صدارت عظماى اين دولت را ، با شرايط و لوازم آن به عهده‌ى معزى اليه واگذار و محول داشتيم : كه به اقتدار و اختيار تمام ، به مراسم خدمت مزبور بپردازد . مىبايد تمام وزراء و رجال دولت ، معزى اليه را شخص اول و صدراعظم دولت دانسته ، كمال اطاعت و انقياد از او به عمل آورند . شهر رجب 1315 . »\r\nدر صدر اين دستخط دولتى ، به قلم مبارك سلطنتى اين دستخط مخصوص مرقوم شده بود :\r\n« محض اظهار التفات و مرحمت خاص ، يك قطعه تمثال خودمان را از\r\n\r\n","description":"","footnote":"","page_name":" 153 ","page_number":177},
  {"content":"\r\n\r\nدرجه‌ى اول و يك عدد قلمدان مرصع با يك ثوب خرقه‌ى خز با شمسه‌ى الماس ، به صدراعظم مرحمت فرموديم . »\r\nاگرچه جناب مستطاب صدراعظم ، از همان تاريخ كه رياست وزراء يافتند و به لقب وزير اعظم مخاطب شدند ، كار صدارت مىكردند و رتق‌وفتق امور و عزل و نصب وزراء و حكام نزديك و دور با ايشان بود ، و وزير اعظم و صدراعظم هردو يك معنى دارد ، مگر آنكه وزارت عظما ، به طورى كه در جلد اول اين تاريخ شرح داديم ، وزارت تنفيذى است و صدارت كبرا وزارت تفويضى است ؛ ولى ، امروز كه لفظ وزير اعظم به لفظ صدراعظم تبديل يافته ، محض تقويت در كار است : كه سايرين خود را محروم دانند و در كار وزارت عظما اخلال و افسادى نكنند . و ما منتظريم كه ببينيم : از اين صدارت عظما چه مىتراود و ترقى و تنزل ايران ، در انظار خارجه به چه پايه مىرسد .\r\nلكن ، عموم مردم ، از خاص و عام ، از وزراء و رعايا ، بالاجمال و بالاتفاق ، در صدد تخريب برآمده ، نگذاشتند كه اين صدراعظم دوامى پيدا كند و خيالات خود را ، اعم از مصالح يا مفاسد ، صورت دهد . پس از چند ماه ديگر ، داستان عزل ايشان را در جلد ديگر اين كتاب خواهم نگاشت .\r\nعصر امروز ، كه سيزدهم رجب است ، پس از انقضاى مجلس و ارتقاء رتبه‌ى صدارت ، بندگان اقدس همايون شاهنشاهى به عزم تفرج و اقامت دوشبه از دار الخلافه‌ى تهران تشريف‌فرماى دوشان تپه شده ؛ پس از دو روز كه به تفرج و شكار مشغول بودند ، عصر جمعه ، پانزدهم ، به سراى سلطنت عظما به شهر دار الخلافه رجعت فرمودند .\r\nچندى پيش ، از طرف دولت فخيمه‌ى جمهورى اتازونى ، ينگىدنيا ، « مسترهارده » به وزير مقيمى در دربار دولت عليه مأمور گرديد . از زمان ورود به سرحد انزلى تا ورود به دار الخلافه ، به توسط مهماندار مخصوص دولت لازمه‌ى پذيرايى و احترامات از سفير مذكور ، كه رتبه‌ى وزير مقيمى دارد ، به‌عمل آمد . در دهه‌ى دويم رجب المرجب ، وارد تهران شد . روزى ، با تشريفات احتراميه ، به اتفاق جناب ظهير الدوله ، وزير تشريفات ، در سلامى مخصوص كه جناب حاجى محسن خان مشير الدوله ، وزير امور خارجه ، و بعضى از خواص شاهزادگان و امراء نيز حضور داشتند ، به حضور همايونى تشرف جست . نامه‌ى جناب شوكت‌مآب ، رئيس جمهورى دولت اتازونى را ، كه حاكى از مأموريت و توقف معزى اليه به دربار ايران بود ، تقديم نمود . خطابه‌يى نيز مبنى بر شكرگزارى و اظهار افتخار خود از اين مأموريت كه به دربار ايران آمده ، معروض داشت . بندگان همايون نيز جوابى مبنى بر خشنودى از مأموريت معزى اليه ، و اساس يك‌جهتى و دوستى دولتين ايران و اتازونى ادا فرمودند . پس از آن ، وزير مقيم از حضور همايون مرخص شده ؛ على الرسم ، به طورى كه معمول سفراء است ، در اتاق مخصوص صدارت عظما به دربار و اتاق وزارت خارجه رفته ، از جناب مستطاب صدراعظم و جناب مشير الدوله ، وزير امور خارجه ، ديدن نمود .\r\nمحض اطلاع و ارتباط بعضى اشخاص ، كه از علم ديپلوماسى و پليتيك و قوانين وزارت خارجه و آداب سفارت و بعضى اصطلاحات علم حقوق ملل اطلاع ندارند ، لازم\r\n\r\n","description":"","footnote":"","page_name":" 154 ","page_number":178},
  {"content":"\r\n\r\nاست كه يك نكته‌يى به عرض رسانم : تا اگر در دوره‌هاى بعد ، انقلابات بزرگ دست دهد و وضع مردم به طورهاى ديگر تغيير كند ، از اصطلاحات و الفاظ و قوانين اين عصر مطلع شده ؛ بين سفير كبير و وزيرمختار و وزير مقيم ، كه اين هردو هم سفير هستند ، فرق گذارند و بدانند رتبه‌ى كدام بالاتر است . « سفير كبير » و « وزيرمختار » و « وزير مقيم » ، بر خلاف « قونسول » و « ويس قونسول » و « كارپرداز » ، بايد در پاتخت هردولتى مأمور و مقيم باشند . و سفير كبير رتبه‌اش بالاتر از وزيرمختار و وزير مقيم است به هردولتى كه همسايه بوده ، و اتحاد معنوى و ظاهرى ما با آن دولت بيشتر از ساير دول همسايه باشد ، و رعاياى ما زيادتر از ساير امكنه به آن دولت مقيم باشد ، در آن دولت سفير كبير مىفرستيم . مثل آنكه ، دولت ايران از حيث مذهب و اختلاط رعايا ، با دولت عثمانى بيشتر ارتباط دارد ؛ لهذا ، در چنين جايى سفير كبير مىفرستد . ولى ، در دولت روس و انگليس كه ارتباط با آن‌ها كمتر است ، با آنكه همسايه و مجاور خاك ايران هستند ، وزيرمختار روانه مىكند . و همچنين ، به دول ديگر هم مثل فرانسه و اطريش و آلمان و ايتاليا ، كه جز براى گفتگوى تجارتى كار ديگر نداريم و مقاولات سرحدى بين ما نيست ، سفير كبير نمىفرستيم ؛ بلكه ، وزيرمختار مىفرستيم . و با دولتى كه خيلى دوردست افتاده ، و چندان سؤال و جواب تجارتى نداريم ، و رعاياى آن دولت در خاك ما نيستند و رعاياى آنجا هم در خاك ما نيستند كه منازعه و گفتگويى واقع شود ، در چنين جايى ، محض اظهار دوستى ، وزير مقيم مىفرستيم . ممكن است ، در يك دولت بزرگى كه چندان باهم مخالطه و گفتگوى تجارتى نداريم ، وزير مقيم بفرستيم ؛ و در يك دولت كوچك ضعيفى كه همسايه و هم‌مذهب است ، و رعاياى طرفين در خاك يكديگر ساكن باشند ، سفير كبير بفرستيم . اگر كسى گويد : « پس چرا به افغانستان كه همسايه و هم‌مذهب است ، سفير از دولت ايران نرفته است ؟ » جواب آن است كه :\r\nافغانستان جزء دول محسوب نمىشود ؛ در واقع مثل يك امارت است ، كه در تحت سلطنت و حمايت دولت ديگر باشد . ما با آن‌ها البته دوستيم و هم‌مذهبيم . ولى ، مخالطه و دادوستد تجارتى در رعاياى طرفين نيست . اميد است كه بعدها ، سفراى جميع دول روى زمين در دولت ايران مأمور و متوقف شوند ؛ و سفير ايران هم به جميع دول مغرب و مشرق ، حتى دولت چين ، مأمور و متوقف گردد . چه دليل دارد : كه دول مغربى ، در خاك چين كه مشرقى است ، سفير و مأمور داشته باشد ، و دولت ايران كه خاكش مشرقى است ، به دولت مشرقى كه چين باشد سفير نفرستد ؟ ان شاء الله ، اين عرض بنده به اهل ديپلوماسى و وزير خارجه‌ى ايران اثر خواهد كرد . باز بعضى تحقيقات ديگر در فرق سفير كبير و وزيرمختار و غيرهما هست ، كه مجال نوشتن نيست . ان شاء الله ، اگر خداوند يارى كند ، در اين تاريخ شرحى از قوانين و اصطلاحات وزارت خارجه و سفارتخانه‌هاى هردولتى خواهم نگاشت ، كه هركس را چه درجه‌يى خواهد بود .\r\nجناب ميرزا ابو القاسم خان ناصر الملك ، كه قورخانه‌ى مباركه‌ى دولتى جزء اداره‌ى ايشان است ، و ايشان از وزراء بزرگ و اول پليتيك دان و اول ديپلوماسى\r\n\r\n","description":"","footnote":"","page_name":" 155 ","page_number":179},
  {"content":"\r\n\r\nايران و اول درستكار صحيح رفتار اين دوره‌اند ؛ و فوق العاده طالب ترويج علم و دانشند ، - به شرحى كه نوشتيم - سال قبل با اجزاء مخصوص براى اعلام و انهاء سلطنت مظفريه و جلوس خسروانى به اريكه‌ى شهريارى و تاجدارى ، به سمت سفارت فوق العاده از طرف دولت ايران به دربار بعضى از دول معظمه‌ى متحابه مأمور شده بودند . پس از انجام خدمات مهمه‌ى خود ، در ماه رجب وارد دار الخلافه شده ، به حضور مبارك همايونى مشرف شده ؛ مورد مرحمت شاهانه واقع گشتند .\r\nخيابان‌هاى دولتى ايران ، كه در زمستان از گل و باران اشكال داشت كه كسى به سهولت عبور و مرور كند ، در اين اوقات كه وزارت نظميه و احتساب و تنظيف شهر به عهده‌ى كريم آقاى منظم السلطنه شده است ، از طرف دولت به او امر و مقرر شد كه خيابان‌ها و شوارع عاميه را مرمت و تسويه و سنگچين نمايد . او به طور درستى مشغول اين خدمت شده ، راه‌هاى عبور و مرور را نيكو ساخت ؛ و در هر چندقدمى چاهى كند ، كه آب باران در چاه‌ها رفته ، عبور مردم سواره و پياده آسان شود . تقريبا سى هزار تومان از خزانه‌ى دولت به مصارف اين كار رسيد .\r\nهنگامى كه جناب ناصر الملك به سمت سفارت فوق العاده براى انهاء سلطنت ايران به دربار دولت عليه‌ى عثمانى و شرف حضور اعليحضرت سلطان عبد الحميد خان ، پادشاه عثمانى ، نائل شده ، تقديم مقاصد سفارت كرده بودند ، اعليحضرت سلطان عثمانى محض تكميل مراسم اتحاد و استحكام لوازم و داد ، يك قبضه شمشير گرانبهاى مخصوص خودشان را ، كه نهايت امتياز را داشته ، به دست خود به رسم هديت و يادگار به ناصر الملك مىدهند كه به حضور اعليحضرت سلطان ايران ارسال دارد . در اين ايام كه ناصر الملك به حضور همايون اعلا مشرف شد ، شمشير اعليحضرت سلطان عثمانى را به حضور شاهنشاه ايرانى تقديم كرد . بندگان اعليحضرت اقدس شاهانه از اين فقره مشعوف شده ، مراتب امتنان خود را به تلگراف به اعليحضرت سلطان عبد الحميد خان اظهار نمودند ؛ و از آن اعليحضرت جوابى رسيد ، كه عين سؤال و جواب تلگرافى را در اينجا مىنگاريم .\r\nتلگرام اعليحضرت شاهنشاهى به اعليحضرت سلطان عثمانى از قرار ذيل است :\r\n« ناصر الملك رسيد ، و شمشيرى را كه آن اعليحضرت لطف فرموده ايصال داشته بودند ، رسانيد . اين يادگار براى من بخصوص خيلى گرانبها است . و چون از دست مبارك آن اعليحضرت مىرسد ، آن را به منزله‌ى فال نيك ، و اين حسن نيت را اسباب تشييد مبانى اتحاد صميمى كه فيما بين مملكتين ما داير است ، مىداند .\r\nمراتب تشكرات قلبيه‌ى خود را به آن اعليحضرت اظهار داشته ، متمنى است كه ادعيه‌ى خالصانه را ، كه همواره براى سعادت آن اعليحضرت و شوكت و سلطنت و اقبال ممالكشان مىنمايم ، قبول فرمايند . مظفر الدين . »\r\nترجمه‌ى جواب اعليحضرت عثمانى از قرار ذيل است :\r\n« تلگرامى كه آن اعليحضرت از روى لطف به من خطاب فرموده بودند ، و اصل ؛ و در موقع ايصال شمشيرى كه به عنوان علامت دوستى و مودت صميمى خود ، و به منزله‌ى تضمين بقاى روابط مودت‌آميز كه فيما بين دولتين ما داير بوده ، به‌طور\r\n\r\n","description":"","footnote":"","page_name":" 156 ","page_number":180},
  {"content":"\r\n\r\nهديه‌ى ناچيز به آن اعليحضرت اهداء نموده بودم ، اظهارات و احساسات آن اعليحضرت اسباب كمال امتنان قلبى و تشكر باطنى گرديد و موجب منتها درجه‌ى مسرت شد . لهذا ، ادعيه‌ى خيريه‌يى كه براى طول عمر گرانبها و صحت و سلامت آن وجود مبارك همواره مىنمايم ، تجديد مىكنم . عبد الحميد . »\r\nروز بيست و سوم رجب المرجب مطابق هيجدهم دسامبر ماه فرانسه ، كه روز عيد تسميه‌ى اعليحضرت نيكلاى دويم ، امپراطور كل ممالك روسيه ، بود ؛ بندگان اقدس شاهنشاهى تلگرام تهنيتى براى ايشان ارسال فرمودند ، و ايشان هم جوابى فرستادند كه در اينجا نگاشته مىشود :\r\nترجمه‌ى تلگرام مبارك از ايران به روسيه از قرار ذيل است :\r\n« در موقع عيد تسميه‌ى اعليحضرت امپراطورى ، خوشوقتم از اينكه : تهنيت‌هاى قلبيه‌ى مرا با ادعيه‌ى صميميه خالصانه كه همواره براى سعادت آن اعليحضرت و استدامت و شوكت سلطنت ايشان مىنمايم ، قبول فرمايند . مظفر الدين . »\r\nترجمه‌ى جواب امپراطور روسيه از قرار ذيل است :\r\n« از اعليحضرت شهريارى متمنى هستم كه : مراتب شكرهاى صميميه مرا با احساسات دوستى كامل من ، قبول فرمايند . نيكلا . »\r\nروز جمعه ، بيست و دويم رجب بندگان اقدس شاهنشاهى به جهت ملاحظه و نظاره‌ى كارخانه‌ى قندسازى كه به توسط كمپانى و مدير بلژيكى ، قريب يك سال است در قريه‌ى « كاريزك » تهران داير شده است ، از تهران تشريف‌فرماى قريه‌ى كاريزك ، كه دو فرسخى تهران است ، شده ؛ كارخانه‌ى قندسازى را كاملا نظاره فرمودند . در حضور همايون ، مقدارى قند ريختند ؛ و بسى حيرت‌ها از اختراع انسان حاصل شد : كه چه ماشين‌ها مىسازد و چه قدرت‌هاى خيالى دارد . عجايب اين كارخانه به وصف درنمىآيد ، نمىتوان تشريح كرد ؛ مگر آنكه ، كسى به چشم ببيند .\r\nدر روزنامه‌هاى ايران ، نوشته‌اند كه : قند اين كارخانه نهايت امتياز و صفا را دارد . لكن ، خلاف است . قند « گريك » و قند « روسيه » و ساير قندهاى « اروپ » ، خيلى بهتر از اين قند است . قند اين كارخانه ، فقط از قندهاى « يزدى » ، كه چند سال قبل در يزد ايرانىها مىريختند ، بهتر است . ولى ، در مقابل قند اروپ كه به ايران مىآورند ، هيچ تعريفى ندارد . قند اين كارخانه صلب و سخت است ؛ در چاى يا آب گرم ، دير آب مىشود ؛ صفا و درخشندگيش كم است .\r\nخلاصه ، جناب مستطاب اشرف صدراعظم ، كه قريه‌ى كاريزك ملك ايشان است ، تشريفات قدوم همايون را به طور شايان ، از ناهار و فواكه عصر و ساير لوازم ، در آنجا مرتب و مهيا ساخته ؛ بندگان اقدس همايون بعد از ملاحظه‌ى كارخانه و كارگران ، به منزلى كه مخصوص راحت ايشان آماده شده بود ، نزول اجلال فرموده و صرف ناهار كرده ؛ بعد از چاى ، به شهر دار الخلافه رجعت فرمودند .\r\nخوب است كه از قند مكرر سخن گوئيم ، كه قنادان هر انجمن قند مكرر دارند و نقادان سخن هم در ذكر قند تكرار را جايز مىشمارند . لهذا محض آگاهى بعضى از مردم ، قدرى صحبت در كارخانه‌ى قندسازى و ساير كارخانه‌هاى ديگر ايران\r\n\r\n","description":"","footnote":"","page_name":" 157 ","page_number":181},
  {"content":"\r\n\r\nكرده ؛ تا بعد اگر به كارى اقدام مىكنند ، از روى بصيرت باشند .\r\nعيب بزرگ قند اين كارخانه ، اين است كه : از دولت روسيه به تهران و ساير بلاد ايران ، محض تجارت ، قند به ايران مىآورند و گمرك مىدهند ؛ و سى منزل و بيست منزل در خاك ايران ، كه راه‌آهن نيست ، كرايه به مكاريان مىدهند كه قندها را بار شتر و قاطر كرده ، به ولايات حمل كند . با اين تحمل ضررها و خسارت‌ها و زحمت‌ها ، قند فرنگ هرمنى در ميان تجار ، به پنج هزار فروش مىرسد . ولى ، حماقت كمپانى و مدير بلژيكى كارخانه‌ى قندسازى ايران اين است كه ، در دو فرسخى تهران كارخانه ساختند . قندش را كه به تهران مىآورند ، نه مثل قند روسيه وجه گمرك دارد ، و نه سى منزل و بيست منزل به مكارى كرايه مىدهد ؛ هيچگونه ضرر ندارد . با اين حالت ، او هم قند خود را مثل قند روسيه ، به قيمت يك من پنج هزار به فروش مىرساند . مردم چون قيمت هردو قند را يكسان ديدند ، در حالتى كه قند خارج را بهتر مشاهده مىكنند ، البته قند خارجه را خريده ، كارخانه‌ى قندسازى در ايران ضرر مىكند . پس ، بايد مدير قندسازى ايران ، هرمنى از قند خود را يك هزار دينار از قند خارجه كه به ايران مىآيد و متحمل ضرر مىشود ، ارزان‌تر بفروشد : تا همه به خريدن قند او راغب شده ، ديگر مال التجاره‌ى روسيه به ايران نيايد ، و خريدن قند منحصر به كارخانه‌ى قند سازى ايران شود تا هزار فايده برد .\r\nخبط ديگر اين كارخانه قندسازى ايران اين است كه : مدير اين كار ، يك كارخانه بيشتر نداشت ؛ و به قدرى مىتوانست قند بيرون بياورد كه كفايت يك بلوك تهران ، مثل ورامين ، را بكند ، و نمىتوانست قند يك تهران را برساند ، چه رسد به قند ساير ولايات . در اين‌صورت ، باز اهل ايران محتاج به قند بلاد روسيه بودند و كار منحصر به اين اداره نمىشد . لهذا ، چندان فايدتى نمىبرد . اداره‌ى قندسازى بايد چندين كارخانه داشته باشد ، كه اهل يك مملكت ديگر محتاج به قند خارجه نباشند .\r\nو بايد اداره‌ى قندسازى ايران قند خود را از قند خارجه ، بقاعده‌ى پنج يك ، ارزان‌تر بفروشد : كه مال التجاره‌ى خارجه از كثرت ضرر عاجز شود ؛ و الا ، كار پيشرفت نخواهد كرد .\r\nبارى ، اين كارخانه‌ى قندسازى ، كه من شرح وقايعش را در ضمن سنه‌ى هزار و سيصد و پانزده نگاشتم ، افتضاح و عدم پيشرفت كارش در سنه‌ى هزار و سيصد و هفده معلوم شد ، و ضرر كرد و كارخانه‌اش خوابيد ؛ و اختلاف و ناحق‌گويى كمپانى بلژيكى ، با ايرانيان كه مستأجر و چغندركار او بودند ، معلوم شد . ايرانيان بيچاره كه چغندر براى كمپانى مىكاشتند ، خسارت بردند ؛ ادعاى ضرر كردند . طرفين به هم ادعاهاى بى جا آوردند . ولى ، به شهادت جناب ناصر الملك و محتشم السلطنه ، كه باطنا مىخواستند سخن بلژيكىها درست باشد ، تصديق مىكردند كه حق بجانب ايرانيان است . مطابق نوشتجات و قرارنامه‌ها كه طرفين به هم سپرده بودند ، مدير بلژيكى ناحق مىگفت .\r\nبه دولت عارض شدند . طرفين به محاكمه‌ى جناب ناصر الملك راضى شدند . و ناصر الملك واقعا از اشخاص راست و درست و صحيح ايران بودند ، كه ابدا عصبيت نداشتند . باطل را\r\n\r\n","description":"","footnote":"","page_name":" 158 ","page_number":182},
  {"content":"\r\n\r\nبر حق رجحان نمىدادند . با تحقيق و با اطلاع بودند . و اين بنده ، در ميان ايرانيان چهار نفر شخص صحيح و درست ديدم ، كه يكى از آن‌ها ، بلكه بهتر از ايشان ، جناب ناصر الملك بود . و از ايشان شنيدم ، كه اظهار عجز مىكرد و مىگفت : « اگر بگويم حق بجانب ايرانى است ، سفير دولت خارجه از ايران مىرنجد . اگر بىانصافى كنم و بگويم حق بجانب مدير بلژيك است ، اين ايرانيان با ديدن ضرر به محضر علماء اسلام حاضر شده ، متحصن و ملتجى مىشوند و سخن به طول مىكشد و مفاسد بار مىآيد . اميد است كه دوستانه به طور خواهش بين آن‌ها را صلح دهيم ، كه ايرانيان ضرر فاحش نبرند و اهل خارجه هم مكدر نشوند . »\r\nخلاصه ، انجام اين كار قدرى اشكال داشت و محتشم السلطنه ، پسر صديق الملك ، از رؤساى وزارت خارجه كه در انجام اين كار داخل بود ، بعضى اطلاعات خوب داشت ؛ و ضرر ايرانيان را كه به چه قسم واقع شده است ، بيان مىكرد . چون سخن به طول مىكشد ، من از تحرير آن تقريرات عاجزم . و در حين تحرير اين سطور هم ، مطلع نيستم كه اصلاح اين امر را چگونه قرار دادند . من آنچه را كه آگاهى داشتم ، نگاشتم .\r\nبلى ! كمپانى و مدير خارجه كه با دويست هزار تومان يا پانصد هزار تومان سرمايه به ايران مىآيد و امتياز كار مىگيرد ، در صورتى كه پنجاه هزار تومان به وزراء و دانشمندان خائن دولت اول تعارف مىدهد ، و بعد فايده نبرده ، صد هزار تومان خانه و عمارت و كارخانه و ميز و مبل مىسازد ، و نوكرهاى زياد كه لزومى ندارند نگاهداشته و مواجب زياد مىدهد ، و بعضى خبطهاى ديگر مىكند ؛ آخر كارش به آنجا مىكشد كه ضرر كند و كلاه ايرانيان را بردارد و كارخانه‌اش را متروك دارد . آن‌وقت ، به‌زور سفارت يك طورى حفظ ظاهر را از دست ندهد ؛ « الكلام يجر الكلام . » از كارخانه‌ى قند شيرين كه اين تلخى بار آمد ؛ از ساير كارخانه‌هاى تلخ هم اشارتى كنيم : كه اهالى خارجه عيوب كار را دانسته ، اگر در كارهاى ايرانيان امتيازى مىگيرند ، ملتفت باشند كه حفظ آبروى دولت خود را كرده ، جهات كار را بسنجند كه ننگ‌بار نياورند ، و به شركاى ايرانى خود ضرر نزنند و خودشان مخذول و منكوب به ولايات خود نروند .\r\nمثلا : يك كارخانه‌ى كبريت‌سازى هم از كمپانى خارجه ، در چند سال قبل به ايران آمد و كارخانه احداث كرد . ولى ، نتوانست طورى كبريت‌سازى كند كه ديگر از ممالك اروپ كبريت به اين مملكت نياورند ، و فروش كبريت به ايران راجع به كارخانجات اين كمپانى باشد . چوب كبريت‌ها كه از ممالك خارجه مىآورند ، در كمال نظافت و لطافت بوده ؛ خراطى آن صاف و ممتاز بود و جعبه‌هاى كبريت ظريف‌تر از جعبه‌هاى اين كارخانه‌ى جديد بود . با آنكه از خارجه به ايران حمل مىشود و مبالغى خطير در منازل عديده بايد تاجر كرايه‌ى مكارى بدهد ؛ با اين حالت ، به قيمت ارزان به فروش مىرسد . ولى ، مدير اروپايى كه در ايران احداث كارخانه‌ى كبريت‌سازى كرده ، اولا چوب‌هاى كبريت و جعبه‌ها را ناصاف و نامرغوب ساخت ، ثانيا قيمت هر جعبه كبريت او ، كه چند عددى بيش نداشت ، معادل و مطابق قيمت جعبه كبريت‌هاى اروپ\r\n\r\n","description":"","footnote":"","page_name":" 159 ","page_number":183},
  {"content":"\r\n\r\nبود . مردم هم كه قيمت را يكسان ديدند و كبريت خارجه را نظيف‌تر ديدند ، از اين اداره به طورى كه بايد كبريت خريدارى نكردند . با خرج زياد و دخل كساد ، البته رشته‌ى كار گسيخته خواهد شد . آن اداره هم ضايع و عاطل گرديد . راه پيشرفت كار را ، اهالى خارجه در اين مملكت نمىدانند . با علماء ساختن و به وزراء نادان رشوت دادند ، ابدا ، به هيچ‌وجه باعث پيشرفت كارهاى كمپانى خارجه كه به ايران آمده ، امتياز مىگيرند ، نخواهد شد .\r\nدر دوره‌ى شاهنشاه شهيد سعيد ، انار الله برهانه ، يكى از اهل اروپ به ايران آمد و مدعى شد كه چاه « آرتيزان » حفر كند و به ريشه‌ى آب رسيده ، متصل از قعر زمين ، كه ديگر شن و خاك نيست ، آب را از لوله‌ى آهنى بيرون آورده ، مثل سيم تلگراف لوله‌ها در بين هوا و زمين كشيده ، آب را به اراضى بىآب برده ، آبادانىها ساخته شود .\r\nبه اسم شركت ، مبالغى خطير از ايرانيان پول گرفت و همه را با خود شريك ساخت .\r\nقدرى عيش كرد و چندى هم با ميل‌هاى آهن و ماشين‌هاى عجيبه و غريبه ، خاك بيرون آورد ؛ تا آنكه ، پس از چندى اسباب آهن او شكست . كار را تعطيل كرد و به اروپ سفر كرد ، كه باز ماشين و آلات و ادوات اين كار را بياورد . رفتن همان و پول ايرانيان را خوردن و برنگشتن همان بود . چنين مردمان متقلب و بدكار هم از فرنگيان به ايران مىآيند ، كه به حيلت و تدليس فوايد مىبرند و مال مردم را حيف و ميل مىكنند .\r\nو نيز از اهل اروپ ، چند سال قبل مديرى آمد كه كارخانه‌ى شيشه‌سازى و بلور سازى باز كند و اسباب نفيسه سازد . اين مرد چندى در شيشه‌سازى كارش خوب پيشرفت كرد ، و شيشه‌هاى بزرگ و جام‌هاى بلند ساخت . لكن ، باز شيشه‌اش به لطافت و صافى و روشنايى شيشه‌هاى خارجه كه به ايران مىآورند ، نبود . خواست بلورسازى كند ؛ سنگ بلور را در حوالى تهران نيافت و بيكار ماند . چه آنكه ، از هر سنگى بلور بيرون نيايد ؛ سنگ بلور سنگ مخصوصى است . و بعضى از ايرانيان مىدانستند ، كه در حوالى و اطراف تهران ، كدام مكان سنگ بلور دارد ؛ به او نگفتند ، او هم بيكار ماند و ماشين و ديگ و اسباب شيشه‌سازى او معيوب شد . آنگونه اسباب را كه آهنگران ايران هنوز نديده و كار نكرده ، نمىتوانند بسازند ؛ ناچار ، اين مدير درب كارخانه را بست و به اروپ رفت ، كه باز اسباب آهنين بياورد . هنوز دو سال است كه خبرى از انجام كار او نيست ، و اداره تعطيل شد .\r\nهركس از خارجه كه امتيازى در ايران مىگيرد ، به واسطه‌ى نداشتن پاره‌يى مطالب ، كارشان اوج نمىگيرد و آخر الامر فاسد مىشود . و اين كارخانجات وقتى در ايران صورت مىگيرد ، كه اول علم آهنگرى و ريختگرى و ماشين‌سازى در ايران به درجه‌ى كامل رسد : كه اگر ماشين و چرخ‌ها و ديگ‌هاى بزرگ هركارخانه‌يى فاسد شود ، فورا از آهنگرخانه و ريختگر خانه‌ى ايران بخرند و به كارخانه برند و معطل نشوند . ولى ، چون علم آهنگرى و فلزكارى ايران به درجه كامل نيست ، لهذا ، اسباب و آلات بزرگ هركارخانه ، از قبيل قندسازى و شيشه‌گرى و غيره ، كه ضايع شود ، مجبور است كه اداره را تعطيل كند و شش ماه و يك سال معطل شود ؛ كه آن آلات\r\n\r\n","description":"","footnote":"","page_name":" 160 ","page_number":184},
  {"content":"\r\n\r\nو اسبابى را كه پنج خروار يا كمتر يا بيشتر سنگينى دارد ، از ممالك خارجه بخواهد و به خاك ايران بياورد . آن وقت ، چون در خاك ايران ، در مسافت‌هاى بعيده راه‌آهن نيست ، بايد با عرابه‌هاى بزرگ و زور و قوت سيصد عمله و چهار صد عمله از دهات كه مزد مىگيرند ، اين آلت را حركت داده ، در يك روز به قدر يك ميل يا يك ميدان جلو بياورند . و تا اين آلت به تهران رسد ، شش ماه و يك سال طول زمان خواهد داشت ، و در اين مدت اداره تعطيل است فرضا كه اين آلت رسيد ؛ يك دو ماه كه كار كنند ، آلت ديگر مىشكند كه باز محتاج به آوردن از خارجه هستند . پس ، اول شرطى كه براى احداث كارخانجات بايد منظور شود ، اين است كه : بدوا ، صنعت آهنگرى و فلزكارى بايد در ايران مثل خارجه كامل شود ، تا هراسبابى كه از كارخانه‌ها معيوب شد ، زود در تهران درست كنند كه محتاج به خارجه نشوند و تعطيل كار را فراهم نكنند .\r\nاين تحقيقات را شايد بعضى حشو قبيح بدانند ؛ لكن ، اشخاص اروپا رفته كه از علم و صنايع و ترقيات كارهاى خارجه اطلاع دارند ، مىدانند كه تحقيقات سراسر صحيحى است و بيانى بىمأخذ نيست . كارخانه‌يى كه امروز در ايران خوب پيشرفت كرده و در امور آن تعطيل نشده و ضررى فراهم نيامده ، كارخانه‌ى ريسمان‌بافى است ؛ كه جناب صنيع الدوله ، وزير سابق خزانه ، احداث كرده و حاجى محمد تقى تاجر شاهرودى مدير و معاون اين عمل است . در نهايت خوبى از عهده برآمده ، هنرها به كار مىبرند . هرگونه اسباب و ادوات آهنى و چرخ از اروپ آورده ، به درستى و صحت رفتار مىكنند . و از مزد دادن به عملجات آگاهند و اسراف و اتلاف در كار ندارند . اگر امتياز اين كارخانه هم با يكى از اهل فرنگ بود ، او هم از نادانى و جهالت كار را ضايع كرده و كارخانه را خوابانيده ، بايد از اين شهر فرار كند . اميدواريم كه اهالى خارجه و داخله ملتفت معايب هركارى شده ؛ بعد از اين ، هركارخانه‌يى كه در ايران داير مىكنند ، طورى رفتار نمايند و جنس را ارزان بفروشند ، كه بازارشان رواج گيرد و متاع خارجه فاسد گردد ، تا نفع برند و خود را به ننگ نيندازند .\r\nجناب آقا ميرزا على آقا - پسر مرحوم مبرور ، حجت الاسلام ، آقاى حاجى ميرزا محمد حسن شيرازى ، اعلى الله مقامه - كه رشته‌ى نسب ايشان به مرحوم سيد على خان صاحب انوار ربيع و صاحب شرح صحيفه كامله ، مىرسد ، چند ماه قبل از سر من راى كه مسكن ايشان است ، عزم زيارت مشهد مقدس رضوى نموده ؛ در اين ايام ، از مشهد مقدس مراجعت كرده ، وارد زاويه‌ى مقدسه‌ى حضرت عبد العظيم عليه التحيه و التكريم ، شدند . و مثل زمان ذهابشان ، در اين اوقات اياب هم نمىخواستند به تهران بيايند ؛ از همان زاويه‌ى مقدسه ، قصد حركت به طرف عراق و بعد به طرف عتبات عاليات و سرمن راى داشتند . از طرف رجال دولت و علماء اعلام تهران و اهالى دار الخلافه ، نهايت تكريم و حسن پذيرايى در ورود ايشان به‌عمل آمد .\r\nروز سه‌شنبه ، نوزدهم ماه رجب ، غلامحسين خان ، وزير مخصوص و وزير دربار اعظم ، برحسب امر و اشاره‌ى شاهانه به زاويه‌ى مقدسه ، كه يك فرسنگى تهران است ،\r\n\r\n","description":"","footnote":"","page_name":" 161 ","page_number":185},
  {"content":"\r\n\r\nرفته ؛ جناب معزى اليه را با احترام و تجليل تمام ، در حالى كه علماء اعلام و جمعى از اعيان و اشراف دار الخلافه به استقبال ايشان رفته بودند ، به حضور همايون شاهنشاهى آوردند . بندگان اقدس شهريارى از ملاقات ايشان اظهار مسرت فرموده ، ايشان را تجليل و تكريمى بسزا فرمودند . پس از رجعت از حضور شاهانه ، برحسب دعوت مخصوص ، به منزل جناب صدراعظم رفته ، در آنجا صرف ناهار كردند ؛ و بعد ، به بازديد بعضى علماء اعلام و آقايان عظام دار الخلافه تشريف برده ، و يك دو سه شبانروز هم محض ديدوبازديد علماء در شهر توقف كرده ، پس از آن به سمت وطن مألوف خود ، سر من راى ، حركت نمودند . بعضى تحقيقات انيقه و تدقيقات رشيقه در ميان هست ، كه به واسطه‌ى عدم فرصت و بعضى نكات ديگر ، از نوشتن آن‌ها صرف‌نظر مىكنم .\r\nروز يكشنبه ، بيست و چهارم اول روز ، ميرشكار به حضور همايون معروض داشت كه : « در دامنه‌ى سياه غار ، از جبل حدود دوشان تپه ، مغاره‌ايست ؛ و چندى است پلنگى در آنجا مسكن كرده ، و اغلب شكارهاى آن صفحه را گاهى صيد مىكند ، و شكارها از ترس اين سبع رميده به اطراف پراكنده شده‌اند . » بندگان اقدس همايون ، بدون تأمل ، از دار الخلافه تشريف‌فرماى دوشان تپه و سياه غار شدند . پلنگ كه هياهوى ملتزمين ركاب را ديد ، متزلزل گرديد ، توقف در آن كنام را مايه‌ى سلامت خود دانست .\r\nعمله و اجزاء شكار ، پلنگ را از مغاره بيرون آورده ؛ وى آهنگ فرار نموده و مسافتى بعيده پيمود . بندگان اقدس همان مجالش نداده ، با تفنگى كه در دست داشتند ، تير گلوله‌يى به طرف او انداختند . آن تير ، چون آه مظلومان به هدف اجابت رسيد ؛ پلنگ از پا درافتاد . بندگان اقدس همايون مسرور شده ، مبالغى خطير به اكثر ملتزمين ركاب انعام دادند ، و عصر به مقر سلطنت عظما مراجعت فرمودند .\r\nدوشنبه ، بيست و پنجم رجب موكب فيروزى شاهانه به عزم تفرج و شكار ، از تهران تشريف‌فرمايىى دوشان تپه شده ؛ پس از چند شب اقامت ، از آنجا عزيمت شكارگاه جاجرود فرمودند .\r\nدر روز سه‌شنبه ، سوم شهر شعبان المعظم كه روز عيد ولادت خامس آل عباء ، عليهم آلاف التحيه و الثنا ، است ؛ بندگان اقدس همايون در شكارگاه جاجرود بودند .\r\nبه جهت تهنيت اين عيد ، اسباب آتشبازى از تهران حمل جاجرود شده ؛ شب عيد سعيد ، در پيشگاه قصر سلطنتى كه در جاجرود است ، آتشبازى و چراغان مفصل نمودند . روز عيد را هم ، بندگان همايون با كمال خرمى به سر بردند . موكب مسعود همايون مدت ده روز در شكارگاه جاجرود اقامت فرموده ؛ غالب ايام ، خاطر همايون به سوارى و شكار مشغول بود و در هر سوارى شكارهاى زياد به شصت مبارك صيد مىشد . جناب صدراعظم هم در اين سفر به شرف التزام ركاب مبارك نايل بود ، و همه‌روزه به حل و عقد امور و جواب دادن پاكت‌هاى مرسله از دار الخلافه و ساير ولايات اشتغال داشتند . روز جمعه ، ششم شهر شعبان المعظم ، موكب مسعود همايون از جاجرود به شهر دار الخلافه رجعت فرمودند .\r\nدر ماه رجب جناب ميرزا تقى خان مجد الملك ، وزير وظايف و اوقاف ممالك\r\n\r\n","description":"","footnote":"","page_name":" 162 ","page_number":186},
  {"content":"\r\n\r\nمحروسه ، فرزند مرحوم ميرزا محمد خان مجد الملك ، كه با صدارت عظما اخوت دارند ، و به حصانت عقل و اصابت رأى و سلامت نفس و صبر در امور ، و حسن خط و براعت در انشاد و كثرت سليقه و نظافت ، و آگاهى از اسرار دولتى اول شخص هستند ، از طرف دولت به سمت معاونت صدارت عظما ، به منصب جليل وزارت داخله‌ى دولت عليه برقرار شدند ؛ و به يك ثوب خرقه‌ى ترمه‌ى شمسه‌ى مرصع ممتاز مخلع گشتند . سواد دستخط دولتى كه درباره‌ى ايشان شرف صدور يافته است ، از قرار ذيل است :\r\n« جناب اشرف اكرم صدراعظم ! اهميت موقع و مقام شما ، امروز مقتضى است كه : براى فيصل امور دولت ، همه قسم از طرف قرين الشرف همايون ما درباره‌ى آن جناب اشرف موجبات تائيد و مساعدت مرعى شود . و چون خودتان شخصا بايد به اصول و رئوس مسائل بپردازيد ، لازم است يك نفر از چاكران دربارى كه به بستگى شما و مزيت درايت و كفايت موصوف باشد ، به سمت معاونت آن‌جناب اشرف منصوب شود ؛ لهذا ، ميرزا تقى خان مجد الملك ، وزير وظايف و اوقاف ، را كه سال‌ها است به مراتب خدمتگزارى آزموده و آگاه است ، از اين تاريخ به سمت معاونت آن‌جناب اشرف و منصب وزارت داخله مفتخر ، و محض بروز مرحمت به يك ثوب خرقه‌ى ترمه‌ى شمسه‌ى مرصع ، ممتاز مىفرمائيم ؛ كه به اظهارات حكام و مطالب ولايات و عرايض كه به مقام صدارت عظما مىرسد ، رسيدگى كرده ، به ايراد جواب‌هاى لازمه بپردازد .\r\nو همه‌روزه ، در معيت آن‌جناب اشرف مشغول لوازم اين خدمت باشد . فى شهر رجب المرجب تخاقوى ئيل 1315 . »\r\nاگرچه صدور اين دستخط به تصويب و اطلاع خود جناب مستطاب صدراعظم بود ، و جناب مجد الملك هم كمال لياقت و كفايت را داشتند و به طور خوب و رسم مطلوب مىتوانستند از عهده‌ى انجام امور برآيند ؛ ولى ، ندانم كه در باطن چه نقاضت و بىميلى در ميان بود ، كه جناب مستطاب صدراعظم رشته‌ى امور داخله و رسيدگى به عرايض حكام را به برادر خود نسپردند و از او تقويت نكردند . جناب مجد الملك ، وزير داخله ، رسما به دربار دولت حاضر مىشدند ؛ لكن ، در رتق‌وفتق امور مداخله نداشتند و تا آخر امر صدارت ، به همين منوال تداول ايام كردند .\r\nشب يكشنبه ، نيمه‌ى شهر شعبان المعظم كه شب ولادت حضرت خاتم الاولياء ، خليفه الرحمان ، امام العصر و الزمان ، صاحب الامر فى الزمن ، مهدى بن الحسن ، عجل الله تعالى فرجه ، بود ؛ به رسم ساير اعياد عظيمه‌ى ملت ، برحسب امر دولت در خيابان ناصريه و ميدان جلوى سر در شمس العماره چراغان و آتشبازى مفصل كردند ، و ملت هم دكاكين و بازار را آذين بسته ، چراغان نمودند .\r\nروز عيد سعيد هم ، به شرحى كه در سابق نوشتيم ، بعد از ظهر سلام عام در تالار حوض بلور ، جنب بريليان ، شرف انعقاد يافت . به رسم مقرر ، وزراء و امراء و مستوفيان و لشكرنويسان و بعضى طبقات ديگر شرف اندوز حضور همايون شدند . جناب نظام الملك ، وزير ماليه ، شرف مخاطبت خاص داشتند .\r\nروز شانزدهم شعبان المعظم كه روز عيد ميلاد اعليحضرت سلطان عبد الحميد خان ، سلطان كل ممالك عثمانى ، بود ، بندگان اقدس همايون تلگراف ذيل را به سلطان عثمانى\r\n\r\n","description":"","footnote":"","page_name":" 163 ","page_number":187},
  {"content":"\r\n\r\nاخبار و ارسال داشتند : -\r\n« در موقع ولادت اعليحضرت سلطانى ، خوشوقتم از اينكه ، تهنيت‌هاى قلبيه‌ى خود را به آن اعليحضرت اظهار نموده ، براى سعادت شخص آن اعليحضرت و شوكت سلطنت ايشان ، ادعيه‌ى خيريه بنمايم . مظفر الدين . »\r\nترجمه‌ى جواب اعليحضرت سلطان عثمانى به اعليحضرت سلطان ايران ، از قرار ذيل است : -\r\n« جهت ادعيه‌ى مودت‌آميزى كه اعليحضرت شهريارى ، در موقع عيد مولود من ، به طور ملاطفت اظهار فرموده بودند ؛ از صميم قلب شكرگزارى نموده ، من نيز ادعيه‌ى بسيار صادقانه خود را براى سعادت آن اعليحضرت و دوام ايام گرانبهاى ايشان تجديد مىنمايم . عبد الحميد . »\r\nروز اول ژانويه ماه فرانسه ، سال هزار و هشت‌صد و نود و هشت مسيحى مطابق هشتم ماه شعبان اين سال ، كه هزار و سيصد و پانزده نبوى است ، روز نوروز و عيد اول سال اكثر دول و ملل معظمه‌ى مسيحيه در مملكت اروپ و « امريك » است . بندگان اعليحضرت همايون شاهنشاهى به رعايت رسم مودت و مصافات كامله ، تلگرام‌هاى مبارك‌باد و تهنيت براى امپراطوران و تاجداران محتشم دول و رؤساى معظم ملل اروپ و ينگىدنيا ارسال و ابلاغ فرموده ؛ جواب‌هاى شكرآميز ايشان هم به حضور همايون خسروانى نائل آمد .\r\nتمام سؤال و جواب‌هاى تلگرافى را نوشتن ، باعث تطويل است . فقط ، محض نمونه و دانستن طرز سؤال و جواب سلاطين اين زمان به مردمان آتيه معلوم شود ، صورت دو تلگراف را در اينجا مىنگاريم .\r\nترجمه‌ى تلگراف اعليحضرت شاهنشاهى ، كه به لغت فرانسه انشاء شده است ، به اعليحضرت فرانسوا ژزف ، امپراطور اطريش و پادشاه مجارستان ، از قرار ذيل است : -\r\n« كمال شعف را دارم كه در موقع سال جديد ، به اعليحضرت امپراطورى بهترين تهنيت‌هاى خود را تقديم نموده ، و مراتب ادعيه‌ى بسيار صادقانه‌ى خود را براى شوكت سلطنت و ميامن اقبال مملكت ايشان ، اظهار نمايم . مظفر الدين . »\r\nجواب ترجمه‌ى اعليحضرت امپراطور اطريش و پادشاه مجارستان ، از قرار ذيل است : -\r\n« از جهت تهنيت‌هاى ملاطفت‌آميزى كه اعليحضرت شهريارى اظهار و ارسال فرموده بودند ، قلبا شكرگزارى نموده ؛ و متمنى هستم يقين بفرمايند كه من نيز ، همواره ادعيه‌يى بسيار صادقانه براى سعادت شخص آن اعليحضرت و ميامن اقبال سلطنت ايشان مىنمايم . فرانسوا ژوزف . »\r\nساير سؤال و جواب‌هاى تلگرافات هم به همين مضمون بوده است . و تمام تلگرافات دولتى از زمان ناپلئون بناپارت ، پادشاه فرانسه ، بايد به لغت فرانسوى باشد . در تلگرافات اين عيد ، جوابى كه از اعليحضرت اسكار ، پادشاه سوئد و نروژ ، رسيد ، به زبان فارسى بود . چون آن پادشاه بزرگ از السنه‌ى شرقى بهره‌يى دارند ، عين همين عبارات را به زبان فارسى و خط فرانسه ، به حضور اعليحضرت شاهنشاهى اخبار كرده‌اند ؛ و ما محض اظهار امتنان از چنين پادشاه هنرمندى ، كه دوستدار زبان\r\n\r\n","description":"","footnote":"","page_name":" 164 ","page_number":188},
  {"content":"\r\n\r\nشرقى است ، عين تلگراف ايشان را كه به زبان فارسى است ، در اينجا مىنگاريم : -\r\n« از دولت شما ، ان شاء الله ، اعليحضرت كيوان‌رفعت خورشيد رايت فلك رتبت شما هم ، به عيد نوروز به شادى سربلند مىشود . مملكت ايران شريف اعليحضرت شما ، خوش ، توانگر ، مبارك باشد ؛ ان شاء الله . اسكار . چهارم ژانوايه 1898 . »\r\nاسامى سلاطين و رؤسايى كه به ايشان تلگراف تهنيت عيد و تجديد سال شده بود و ايشان جواب فرستادند ، از قرار ذيل است : -\r\nفرانسوا ژزف ، امپراطور اطريش و پادشاه مجارستان ؛ و اصل تلگراف او نوشته شد .\r\nگليوم ، امپراطور آلمان و پادشاه پروس .\r\nويكتوريا ، ملكه‌ى انگلستان و امپراطريس هندوستان .\r\nهومبرت ، پادشاه ايتاليا .\r\nفردريك گراندوك‌باد ؛ « باد » مملكتى است از ممالك آلمان كه پادشاهى دارد .\r\nلئوپلد ، پادشاه ايتاليا .\r\nاسكار ، پادشاه سوئد و نروژ ؛ كه عين جواب تلگراف فارسى او را نوشتم .\r\nفليكس فور ، رئيس جمهورى دولت فرانسه .\r\nويلهلم ، پادشاه « وورتمبرغ » كه جزء آلمان است .\r\nاما ، ملكه : نايب السلطنه‌ى هلاند .\r\nماك كينلى ، رئيس جمهورى دولت اتازونى در اقليم آمريكا .\r\nدولت و ملت روس ، عيد نوروز و ابتداى سال جديدشان غير از امروز است ؛ لهذا ، در اين عيد تلگرامى به ايشان نشد . لكن ، روز پنجشنبه ، نوزدهم شعبان المعظم ، كه مطابق روز اول سال و عيد نوروز دولت بهيه‌ى روس بود ، بندگان اقدس شاهانه محض تهنيت به اعليحضرت نيكلا ، امپراطور روسيه ، از قرار ذيل تلگراف كردند : -\r\n« خوشوقتم از اينكه در موقع سال نو ، تهنيت‌هاى خالصانه‌ى خود را به جهت اعليحضرت امپراطورى اهداء نموده ؛ و براى سعادت آن اعليحضرت و خانواده‌ى معظم ايشان ادعيه‌ى خيريه‌ى خود را تجديد نمايم . مظفر الدين . »\r\nجواب تلگرام امپراطور روسيه به ايران از قرار ذيل است : -\r\n« از تهنيت‌هاى ملاطفت‌آميز آن اعليحضرت در موقع سال نو ، شكرگزارى نموده ؛ من نيز اظهار مراتب دوستى تغييرناپذير خود را نسبت به آن اعليحضرت تجديد مىنمايم . نيكلا . »\r\nبعضى از خوانندگان اين تاريخ در اين زمان ، شايد بگويند كه : « در نوشتن اين گونه اخبار در تاريخ ، چه فايده دارد ؟ » اين بنده عرض مىكند كه : مورخين سابق عرب و ايران ، تواريخى كه در باب ايران نوشته‌اند ، به واسطه‌ى نبودن تلگراف و راه‌آهن ، كه مراوده و مكاتبه‌ى دول با هم اشكال داشت ، غالبا در تاريخ خود ننوشته‌اند كه در عصر سلطان محمود سبكتكين ، كدام قيصر در دولت روم سلطنت داشته و اسم او چه بوده است .\r\nو به هيچ‌وجه ، از خارج مملكت خود آگاه نبوده‌اند . و مورخين كامل دوره‌ى ناصرى ، با ده هزار كتاب و داشتن استعداد مالى و حكمى و علمى ، اگر مىخواستند از روى تواريخ عرب و ايران معلوم كنند كه در عصر فلان شاه ايران ، قيصر روم ، يا پادشاه هند ، يا\r\n\r\n","description":"","footnote":"","page_name":" 165 ","page_number":189},
  {"content":"\r\n\r\nفرمانروايان تترچه اسم داشته‌اند ، از كشف اين مطلب عاجز مىشدند . و بسى قضاياى مهمه هست ، كه در نزد ما از حالات گذشتگان مجهول و مبهم مانده است . در اين زمان ، كه قدرى اسباب سهولت كار به واسطه‌ى تلگراف و راه‌آهن فراهم است و دول با هم مىتوانند مراوده و مكاتبه داشته باشند ، چه ضرر دارد كه ما به مناسبت مقام ، اسم سلاطين معاصر را بنگاريم كه مورخين آينده در كشف مطلبى و بيان تاريخ اين زمان معطل نباشند ؟\r\nبعضى در اين زمان ، به واسطه‌ى اطلاعى كه دارند ، شايد بعضى بيانات مرا حشو و زيادى دانند . لكن ، مورخين آتيه ممنون و مشعوف مىشوند كه من بعضى جزئيات و كليات امور دول و ملل اين دوره را براى ايشان بيان كرده‌ام . اميدوارم كه « ژغرافياى » دول مزبوره و تعداد نفوس آن‌ها را هم به طور اختصار در اين كتاب بنگارم ؛ و در آخر همين جلد ، كه وقايع سال هزار و سيصد و پانزده ايران را نگاشته ، از جميع دول كوچك و بزرگ ربع مسكون اسمى برده و وضع آن مملكت‌ها را به طور فهرست بنگارد .\r\nروز چهارشنبه ، هيجدهم شعبان المعظم اين سال ، بندگان اقدس شاهنشاهى به عزم تفرج و شكار ، از دار الخلافه تشريف‌فرماى دوشان تپه شده ؛ در آنجا ، پنج شب اقامت فرمودند . و غالب روزها ، در حدود آنجا و كنار تپه‌ها ، به سوارى و شكار مشغول بودند .\r\nعصر روز دوشنبه ، بيست و سوم ، به مقر سلطنت عظما معاودت فرمودند .\r\nمحض ارتفاع مقام صدارت عظما و ارتقاء رتبه‌ى خاندان ايشان ، جناب ميرزا محسن خان معين الملك ، وزير گمركات و وزير پستخانه‌ى ممالك محروسه‌ى ايران ، فرزند يكتاى جناب مستطاب آقا ميرزا على خان امين الدوله ، صدراعظم ، كه جوانى پير و شخصى باتدبير است ، و از خط و كمالات و فضل و هنر ايران و خارجه بهره‌ى وافى دارد ، به شرف مصاهرت سلطنت عظما نائل گرديد . روز دوشنبه ، شانزدهم شعبان المعظم ، در تالار گالرى ، كه از ابنيه و عمارات سلطنتى دوره‌ى ناصرى است ، مجلس عقدى در كمال عظمت منعقد گرديد . برحسب دعوت مخصوص صدارت عظما ، شاهنشاهزادگان عظام و شاهزادگان كرام و وزراء فخام و امراء با احتشام و جناب مستطاب آقا ميرزا سيد على اكبر مجتهد تفرشى و جناب مستطاب آقاى امام جمعه و برخى از علماء اعلام ، در اين مجلس حضور داشتند . نواب مستطاب عليه‌ى عاليه ، فخر الدوله ، از كريمات معظمه و بنات محترمه‌ى سلطنت عظما ، را در اين روز براى جناب ميرزا محسن خان معين الملك عقد ازدواج بستند . و اهل مجلس پس از اداى مراسم تهنيت ، با كمال خرمى صرف شيرينى و شربت كردند .\r\nشب چهارشنبه ، بيست و پنجم ، هم بساط سور و مجلس جشن اين عروسى در درب حرمخانه‌ى جلالت مرتب گرديد . تمام رجال دولتى به صرف شربت و شيرينى دعوت بودند . در آن شب كه اين عروس را از حرمخانه‌ى جلالت عظما به مجلس زفاف ، به پارك جناب مستطاب صدراعظم ، مىبردند ، شب بسيار سردى بود . خيابان‌هاى بين راه را طاق نصرت زده ، چهل چراغ و فانوس‌ها آويخته ، روشن كرده ؛ و سربازان صف كشيده بودند .\r\nسربازان از كثرت سرما ، تا ساعت پنج از شب رفته ، با آنكه آتش‌ها برافروخته بودند ،\r\n\r\n","description":"","footnote":"","page_name":" 166 ","page_number":190},
  {"content":"\r\n\r\nنزديك بود تلف شوند . ولى ، به سلامت رفتند . اغلب مردم اواسط ، از نظاره‌ى بين راه محروم مانده ، از خانه‌ى خود بيرون نيامدند ، كه سورت سرما به ايشان اذيت نكند .\r\nخلاصه ، اين وصلت نهايت امتياز و شرافت را دارد . ولى ، بزرگترين كارى كه در عزل جناب مستطاب صدارت عظما فراهم آمد ، همين وصلت بود . اهل اين زمان كه از چگونگى اين قضيه درست اطلاع دارند ؛ لكن ، براى اطلاع و تجربت آيندگان مىنگارم . در سابق از زمان هر قدر كه ياد داريم و ديديم و شنيديم ، بين جناب مستطاب امين الدوله ، صدراعظم ، و بين جناب حاجى محسن خان مشير الدوله ، وزير امور خارجه‌ى حاليه كه سابقا معين الملك لقب داشتند و سفير كبير مقيم اسلامبول بودند ، طورى خصوصيت و يك جهتى بود كه دولت هم نمىتوانست در بين ايشان مغايرت اندازد . با آنكه جناب مستطاب صدراعظم ، قبل از صدارت اين دوره ، در زمان شهادت شاهنشاه شهيد سعيد ارجح و اعظم از ساير وزراء بودند ، طورى به حاجى محسن خان معين الملك ، سفير كبير ايران مقيم اسلامبول ، احترام مىكردند كه همه‌كس حيرت مىكرد . من به چشم خود ديدم كه : جناب مستطاب امين الدوله ، صدراعظم ، در گردش و عبور از محلات ، سوار اسب بوده ؛ ولى ، اسب حاجى محسن خان معين الملك سفير كبير ، كه موقتا به ايران آمده بود ، مقدم بر اسب ايشان بود . و مردم از اين احترام تعجب مىكردند . به هيچ‌وجه ، بين اين دو نفر مخالفت و مباينت نبود .\r\nجناب ميرزا محسن خان معين الملك ، كه از صلب جناب مستطاب امين الدوله ، صدراعظم ، به وجود آمد ، ايشان از فرط محبت و خلوص كه با جناب حاجى محسن خان معين الملك ، سفير سابق ايران به اسلامبول ، مشير الدوله و وزير امور خارجه حاليه ، داشتند ؛ اسم فرزند خود را « محسن خان » گذاشتند . چون حاجى محسن خان معين الملك لقب مشير الدوله يافت ، لقب معين الملك را براى فرزند خود ، محسن خان ، در دولت ناصرى مأخوذ داشت . و دختر عاقله‌ى بالغه‌ى كامله‌ى فاضله جناب حاجى محسن خان مشير الدوله را به حباله‌ى نكاح فرزند خود ، ميرزا محسن خان معين الملك ، درآورد ؛ و چند سال هم با هم زناشويى داشتند . و آن دختر در زمان سفارت پدر خود به اسلامبول ، تحصيل زبان خارجه كرده ، چندين معلم زنانه‌ى كامله داشته ؛ زبان فرانسه و تركى اسلامبول را مثل اساتيد ماهر و دانا شده ، زبان فارسى را هم كاملا مىدانست . و باز در صنايع و هنرهاى خانم‌هاى اسلامبولى ، مثل گلدوزى و غيره ، زحمت كشيده . خود را از عالم نسوانيت ، به رتبه‌ى رجال دانشمند رسانيده . اهل علم بود . چندان به شوهردارى و عالم جلافت و خوشمزگى نمىپرداخت . و چندان اعتناء و اتصال به شوهر نداشت . به واسطه‌ى همين حالت‌ها ، بين او و جناب معين الملك برودت حاصل شد . چندان با هم وفاق نداشتند .\r\nو چندين مدت ، به واسطه‌ى احترام دوستى كامل كه بين پدران اين زن و شوهر بود ، از هم نگسيختند ؛ با هم به طور احترام سازگارى داشتند . لكن ، محبتى در ميان نبود .\r\nآخر الامر ، برودت به منتها درجه رسيد . چندى بود كه دختر جناب مشير الدوله از خانه‌ى شوهر قهر كرده ، به خانه‌ى پدر توقف داشت . لكن ، از طرفين سخنان درشت و سخت اظهار نشد و خواهش طلاق در ميان نيامد . در اين چندماهه ، كه كار صدارت\r\n\r\n","description":"","footnote":"","page_name":" 167 ","page_number":191},
  {"content":"\r\n\r\nعظما با جناب مستطاب امين الدوله راجع شد ، بعضى از مردمان هنگامه‌جوى دست‌آويز - طلب صدراعظم را بر آن بازداشتند كه فرزند خود ، جناب معين الملك ، را به شرف مصاهرت سلطنت عظما بازدارد . ايشان هم محض آنكه از طرف حرمخانه‌ى جلالت عظما ، اسباب تقويتى براى دوام صدارت ايشان فراهم آيد ، در اين كار اقدام كردند ؛ و ناچار بودند كه دختر جناب مشير الدوله را جناب معين الملك طلاق گويد . او را طلاق گفتند .\r\nمردم بسى ملامت كردند . و اين عقد و عروسى فراهم آمد .\r\nاز تقديرات الهى اين بود كه اين كار تقويت‌آميز ، بزرگترين اسباب خرابى و عزل جناب مستطاب صدراعظم شد . جناب مشير الدوله به روى خود نياورد ؛ لكن ، باطنا درهم شد و به عزل صدارت اقدام كرد . و جناب مشير الدوله كسى نيست كه سخن پوچ گويد ، يا به هواى نفس سخن گويد . در اين‌كار كوشيد و بعضى مطالب به عرض خاكپاى همايونى رسانيد ، كه اسباب عزل صدارت عظما فراهم آمد . و در پانزدهم محرم الحرام هزار و سيصد شانزده ، به طورى كه ، ان شاء اللّه ، شرح آن در جلد ديگر اين تاريخ خواهد آمد ، جناب مستطاب امين الدوله از صدارت ايران معزول شدند و بسى صدمات و لطمات معنوى ديدند . انتها .\r\nروز سه‌شنبه ، بيست و چهارم شعبان المعظم اميرزاده محمد حسين ميرزاى عين السلطان ، خوانسار ، فرزند برومند شاهزاده مغرور ميرزاى موثق الدوله ، به شرف مصاهرت سلطنت عظما اختصاص و افتخار يافتند . در تالار مباركه‌ى گالرى مجلس عقد منعقد شد .\r\nبرحسب دعوت جناب مستطاب امين الدوله ، صدراعظم ، جناب مستطاب آقاى حاجى ميرزا حسن آشتيانى ، حجت الاسلام ، و جناب مستطاب آقاى امام جمعه و شاهزادگان عظام و وزراء فخام و امراء كرام در آن مجلس حاضر شده ؛ نواب عليه‌ى عاليه ، اقدس السلطنه ، را كه از بنات معظمه‌ى سلطنت عظما است ، براى اميرزاده عين السلطان عقد بستند و صرف شيرينى و شربت كرده ، مجلس اختتام يافت .\r\nدر ماه رمضان المبارك ، بندگان اقدس همايون غالب اوقات در تهران ، مركز سلطنت عظما بوده ؛ به جلايل امور مشغول بودند . بعضى از روزها هم ، دو ساعت به غروب مانده محض گذرانيدن اوقات ، روزه سوار شده ، در اطراف بيرون شهر دار الخلافه و حدود دوشان تپه گردش فرموده ؛ وقت افطار به شهر مراجعت مىفرمودند . مجلس محترم صدارت عظما در دربار همايون و ساير وزارتخانه‌ها ، سواى ايام تعطيل ، از بعد از ظهر تا سه ساعت از شب گذشته ، منعقد بود ؛ و صدراعظم با حضور بعضى از رجال دولت ، به تمشيت مهام دولتى و اجراء اوامر شاهانه اقدام داشتند .\r\nروز بيست و هفتم ژانويه ماه فرانسه مطابق چهارم شهر رمضان المبارك اين سال ، كه روز عيد ولادت اعليحضرت گليوم ، امپراطور آلمان و پادشاه پروس ، بود ؛ از طرف بندگان اقدس همايون تلگراف تهنيتى به ايشان شد ، و جواب شكرآميزى هم از ايشان رسيد . سواد آن تلگراف ، مثل ساير تلگرافات است كه در اين گونه مواقع در مجلدات سابق اين تاريخ نگاشته‌ام .\r\nدر اين اوقات كه مسيو آدكيروپولو ، وزيرمختار و ايلچى مخصوص ايران بود ،\r\n\r\n","description":"","footnote":"","page_name":" 168 ","page_number":192},
  {"content":"\r\n\r\nاز بندر انزلى تا تهران مراسم تشريفات ايشان به‌عمل آمد . سه‌شنبه ، نهم رمضان المبارك به تهران ورود كردند . نهايت تشريفات ، از مستقبلين و سواره‌ى دولت ، درباره‌ى ايشان به‌عمل آمد . روز پنجشنبه ، يازدهم ، كه سوم روز ورود معزى اليه بود ، بعد از ظهر ، به ترتيبات مقرره از طرف وزارت تشريفات ، كالسكه‌هاى خاصه‌ى دولتى و فراش و شاطر ويساول به اندازه‌اى مقرر به سفارتخانه‌ى روس رفتند ؛ وزيرمختار و اتباع ايشان را به دربار آورده ، به حضور همايونى مشرف شد . نامه‌ى خود را تقديم كرده ، جواب مرحمت‌آميز شنيد . تشريفات اين سفير را فوق العاده فراهم كرده بودند ؛ و ما از نوشتن تفصيل آن ، به واسطه‌ى عدم فرصت ، اعراض كرديم .\r\nدر وسط ماه مبارك رمضان ، جناب ميرزا عبد الوهاب خان ، وزير ماليه ، رئيس مستوفيان عظام ، نواده‌ى مرحوم ميرزا آقا خان صدراعظم نورى ، طاب ثراه ، از اين منصب بزرگ معزول شدند . با آنكه همشيره‌ى محرمه‌ى جناب مستطاب امين الدوله ، صدراعظم ايران ، عيال ايشان بود و سابقا كمال يك‌جهتى و همراهى را با هم داشتند ؛ لكن ، در اين دوره كه جناب نظام الملك وزير ماليه بودند و از وزراى بزرگ محسوب مىشدند و در ايشان رتبه‌ى صدارت بود ، در كار و دفتر و مواجب و مرسوم مردم از خود رأى و اختيارى داشتند و استبداد و استقلال وافر در ايشان بود . الحق ، در كارهايى كه به دولت خيانت نمىشد ، مردم‌دارى مىكردند و حكم تبديل مىدادند و در قطع مرسوم احدى نائل نبودند . استبداد رأى و استقلال عزم ايشان ، منافى ميل صدارت عظما بود . لهذا ، ايشان اقدامى كرده ، در خلع وى كوشيدند . برحسب امر و اشاره‌ى سلطنتى ، ايشان از اين كار معاف شدند .\r\nاين بنده ، على الرسم ، در آن شب در مجلس جناب نظام الملك ، كه رياست بر مستوفيان داشت ، حاضر بودم ؛ كه ناگاه ميرزا مصطفى صدر الملك ، مستوفى وظايف و اوقاف ، كه از خواص اصحاب و اجزاء جناب مستطاب امين الدوله صدراعظم بود ، از در درآمد و محرمانه از طرف صدارت عظما پيغام عزل آورد . ظاهرا حرفى شنيده شد ؛ لكن ، از قرينه معلوم بود كه ورود صدر الملك در اين مورد خبرى عظيم دارد . اهل مجلس آشفتند ؛ از آنكه ، به رياست مثل نظام الملك وزيرى مايل بودند كه با مردم همراهى مىكند و عرايض صاحبان مرسوم را به دولت رسانيده ، جواب‌هاى مساعد مىگيرد . خلاصه ، مجلس خلوت شد . هريك از اهل مجلس ، به اختيار و اضطرار ، مرخصى خواسته ، بيرون رفتند .\r\nو على الصباح مطلب آشكار شد .\r\nمنصب وزارت ماليه را ، كه بعد از شغل صدارت وزارت بزرگى است و محل اعتنا و رجوع و حاجت عموم مردم است ، به جناب ميرزا ابو القاسم خان ناصر الملك ، مترجم حضور همايون ، وزير قورخانه‌ى مباركه ، كه امروز در ايران اول ديپلوماسى و اول قاعده‌دان و اول درست حساب و اول درست رفتار است ، مرحمت شد . اين وزير بزرگ از نجباى ايران است . اصلا از طايفه‌ى قراگوزلوى همدان بوده ، پدردرپدر خوانين‌زاده و صاحب ايل و حشم و ضياع و عقار ، و سرباز بده بوده . همه از امراء نامدار و وزراى كبار بوده‌اند . جد ايشان مرحوم ناصر الملك ، وزير امور خارجه ، كه در آخر كار\r\n\r\n","description":"","footnote":"","page_name":" 169 ","page_number":193},
  {"content":"\r\n\r\nبه ايالت خراسان نائل شدند و از كار ايالت استعفا و كناره داشتند ؛ در آن دوره تا حال ، منفرد و وحيد بودند . عقل و درستى و متانت ايشان ، واقعا بيرون از حد توصيف است .\r\nدر بيست كرور جمعيت ايران ، در هردوره ده نفر چنين اشخاص بزرگ درست ظاهر شوند ، كه احدى جز اقرار و تصديق انكار ايشان نتواند كرد .\r\nخلاصه ، چون وزارت ماليه به جناب ناصر الملك تعلق يافت ، كارهاى دفترى ترتيبى ديگر گرفت . به رشوه و تقديم دادن و دم اين و آن را ديدن ، برات غلط و فرمان اشتباهى از دفتر نمىگذشت . به ابلاغ فلان مقرب دستگاه سلطنت و شارلاتانى فلان . . . طرار شعبده‌باز ، محال بود كه عملى بىپا و كارى بى جا بگذرد . و بسى تقديمات و وجوه نقديه ، تا دويست تومان و پانصد تومان ، محرمانه نزد جناب ناصر الملك آوردند كه از عمل نيمه‌تمام سابق صرف‌نظر كند و آن عمل را امضاء نمايد ؛ ابدا نپذيرفت . اگر حساب حكام در دفتر مىگذشت ، و يكى از واليان ، محض خرج تراشىهاى بىپايى كه كرده بود ، پنج هزار تومان تعارف مىداد كه بيست هزار تومان خرج‌تراشى او ممضى شود ، به هيچ‌وجه كار پيشرفت نمىكرد . تمام مردم مأيوس بودند كه كارى به غلط بگذرد ، يا اغماضى در ميان آيد . اين وزير ماليه به دولت خيانت نكرد و از مداخل صرف‌نظر داشت ، و امانت ورزيد .\r\nو محض غرض ، به تضييع حقوق و پامال كردن مرسوم مردم ، در حضرت صدارت راهنمايى ننمود . و با مستوفيان و ارباب حوائج ، كمال احترام را منظور داشت . در يك قضيه كه جزيى خلافى بود ، اقدام نمىكرد . ولى ، در اظهار مطلب خشونت و بدخويى و تهور نداشت ؛ بلكه ، اگر از . . . يا شخصى بىشرمى ، تندى و سخن ناملايم مىشنيد ، هتاكى نمىكرد كه او را از مجلس بيرون كند يا آزارى رساند .\r\nاز كار روگردان نبود ؛ طفره نداشت . در روزهاى گرم ، از صبح تا دو ساعت از شب رفته ، مشغول رسيدگى و ترتيب دستور العمل ولايات و تصحيح فرمان و برات بود . در وسط روز كه هوا گرم بود ، مخصوصا براى مستوفيان حاضر كه گرم كار بودند ، شربت‌هاى مبرد و به ليمو حاضر مىآوردند . قليان‌هاى خوب و چاى بسيار ممتاز ، بر سبيل استمرار بود . نوكرهايش در كمال ادب و خوش‌سلوكى و بىطمعى ، بدون آنكه به عزب دفتر يا محررى بىاحترامى كنند ، حاضر خدمت بودند . سفره‌ى ناهارش ، در دفتر و خانه‌اش ، به قدرى تميز و صحيح و بدون تقلب ناظر بود ، كه آدمى متحير مىماند . من در دفتر ، از مستوفيان پيرمرد تمجيد سفره‌ى مرحوم ميرزا محمد قوام الدوله ، پدر معتمد السلطنه ، را كه وقتى مستوفى الممالكى و رياست دفتر را داشته است ، زياد از حد شنيده بودم . و بعد از قوام الدوله‌ى مرحوم ، چندين نفر رياست و وزارت ماليه و مستوفى - الممالكى داشته‌اند . ناهار هيچ‌كدام تميزتر از ناهار جناب ناصر الملك نبوده است .\r\nاين مرد ديپلوماسى با علم بىتهور بىتكبر ، كه خودبندى و خودپسندى نداشت ، امانت ورزيد و مداخل را كنار گذاشت ، و احترام كرد و سفره‌اش در كمال نظافت گسترده بود . هنوز از استصوابى ولايات و خرج سفره دينارى عايد او نشده بود ، كه پس از عزل صدراعظم ، - چنان كه شرحش بيايد - عزل او فراهم آمد ؛ و چهار و پنج هزار تومان در اين خدمتگزارى ضرر كرد . عزل ايشان ، نه از اين بود كه دولت با وى\r\n\r\n","description":"","footnote":"","page_name":" 170 ","page_number":194},
  {"content":"\r\n\r\nبىميل باشد ؛ بلكه ، در ايام عزل ، باز به ترجمه‌ى حضور همايون و كارهاى ديپلوماسى و پليتيكات دولتى ، اول شخص و محل اعتناء بودند . به هيچ‌وجه ، صفات و ذات ايشان ، محل بىاعتمادى نبود . ولى ، از وزارت ماليه كه كناره جستند ، محض آن است كه :\r\nغالبا ، چون وزيرى طرف خصوصيت و اعتماد يك صدراعظمى واقع شود ، چون آن صدراعظم معزول گردد ، ناچار آن وزير هم بايد از وزارت خود استعفا كند و كناره جويد ؛ كه صدراعظم ثانى يا شخص اول از او بدگمان نشود و به آسودگى خاطر در كار خود مسلط باشد .\r\nخلاصه ، اين بنده در استيفاى خود ، كه رسما بايد به دفتر و مجلس سلام حاضر باشد ، چند رئيس و وزير ماليه به دفتر ديده است . از بعضى مساعدت نديده‌ام ، و بعضى هم با بنده معاضدت داشته ، در كار و خدمت دفترى و بردن دخل و محشور بودن با ايشان و طرف شورا بودن ، مداخله‌ام داده‌اند ؛ هم دخل برده‌ام ، هم اضافه مواجب يافته‌ام .\r\nاما ، در دوره‌ى اين وزير ماليه ، همه‌روزه در دفتر مشغول زحمات و تحرير بعضى از نوشتجات بوده ، و فايدتى نبرده و اضافه مواجبى درست نكرده ؛ از ترس آنكه ، مبادا وهنى در كارم پيدا شود ، حاضر خدمت بوده‌ام . لكن ، انصاف مىدهم كه اين وزير ماليه براى ملت و مردمان طرار ، پسنديده نبود ؛ لكن ، براى دولت بهترين امين و درستكار بود ، كه مردم باانصاف از او ممنون بودند و مردم بىانصاف هم نمىتوانستند از او شكايت كنند . هيچ خبط و خطا و خيانت و اشتباه‌كارى در اين دوره‌ى وزارت ماليه ظاهر نشد ؛ مگر آنكه ، چون اين وزير ماليه در ابتداى كار از اين عمل اطلاعى نداشتند و بعد ماهر و دانا شدند ، لهذا ، يك نفر از مستوفيان عظام كه نهايت عقل و مهارت را داشت ، در كمال درستى كه قدرى نادرستى داشت ؛ بعضى بروات غير صحيحه را كه در دوره‌ى سابق نگذشته ، با بعضى اسناد خرج را در اين دوره گذرانيد ، به مهر و امضاء وزارت ماليه رسانيد . و اين هم چندان ضرر به دولت وارد نمىآورد . يك سيته‌يى شنيديم ، ولى ده حسنه در اين دوره ديديم . زياده بر اين نبايد دم زد ، كه بعضى اشخاص دزد و طرار كه در اين دوره‌ى وزارت ماليه نتوانستند كارى كنند و مرسومى برند ، از تمجيدات من از اين وزير ماليه خواهند رنجيد .\r\n من آنچه شرط بلاغ است با تو مىگويم * تو خواه از سخنم پندگير و خواه ملال \r\nبنده خود كسى بودم كه جزء دفتر بوده و محل اعتناء واقع گشته ؛ لكن ، در اين دوره جز ضرر چيزى نديدم . لكن ، محض ديدن ضرر و نبردن نفع ، نمىتوان در تاريخ از امانت و درستكارى يك نفر وزيرى كامل اغماض كرد ؛ كه بنده در عمر خود ، هرچه وزير و امير ديده‌ام ، دو سه نفر بيشتر درستكار نديده‌ام ؛ و جناب ناصر الملك در اين دوره ، يكى از آن دو سه نفر است كه نهايت درستى را دارند .\r\nيكى از ايام ماه مبارك رمضان ، بندگان اقدس همايون محض ترويج صنايع و هنر ، هنگام عصر تشريف‌فرماى كارخانه‌ى بلورسازى ، كه نزديك دروازه‌ى امامزاده حسن است ، شدند . دو سال است كه اين اداره در تهران داير شده ، و شيشه و بلور « ونديك » آن به بازار آمده است . خلاصه ، آنچه لازمه‌ى تشويق در پيشرفت كار اين اداره بود ،\r\n\r\n","description":"","footnote":"","page_name":" 171 ","page_number":195},
  {"content":"\r\n\r\nاز طرف بندگان اقدس همايون به‌عمل آمد . ولى ، افسوس كه كمپانىها و رئيس هر كارخانه ، هنوز ملتفت نشده كه اول بايد علم آهنگرى و آلات‌سازى را در ايران كامل كرد ، و بعد به احداث كارخانجات پرداخت : كه اگر اسباب و آلات ايشان ضايع شود ، محتاج نشوند كه از خارجه حمل به ايران كنند ؛ و همين احتياج و آوردن اسباب از خارجه ، يك سال باعث معطلى و سرگردانى ايشان خواهد شد ؛ كه به واسطه‌ى همين تعطيلى ، اسبابى فراهم مىآيد كه به كلى آن كارخانه بسته مىشود . - و در چند جزء قبل ، اشارتى به اين مطلب شد .\r\nروز سه‌شنبه ، غره‌ى شوال المكرم به طورى كه در ساير اعياد شرح داده‌ايم ، مراسم تهنيت و جشن اين عيد فطر و انعقاد مجلس سلام فراهم آمد . در اين سلام هم ، باز جناب نظام الملك ، كه تازه از وزارت ماليه معزول شده بود ، شرف مخاطبت خاص داشت .\r\nدر عشر ثانى شوال المكرم ، بندگان اعليحضرت اقدس شاهانه محض تفرج و شكار ، از تهران تشريف‌فرماى دوشان تپه شده ؛ در آنجا توقف فرمودند و روزها به شكار مشغول بودند . پس از پنج شبانروز اقامت به آنجا ، به دار الخلافه و مقر سلطنت عظما رجعت فرمودند .\r\nروز يكشنبه ، بيستم شوال بندگان اقدس همايون برحسب استدعاى جناب مستطاب امين الدوله ، صدراعظم ، تشريف‌فرماى پارك و منزل ايشان شده ؛ نهايت تشريفات به عمل آمد ، و جمعى از شاهزادگان و وزراء عظام هم دعوت داشتند . پس از صرف ناهار و فواكه عصر و چاى ، بندگان اقدس به مقر و سراى سلطنت رجعت فرمودند .\r\nروز يكشنبه ، بيست و هفتم شهر شوال المكرم به حساب زيج محمد شاه هندى ، كه سال ايت‌ئيل تركى و فروردين‌ماه فارسى و اول سال است ، بعد از گذشتن يازده ساعت و ربع از روز ، شمس به نقطه‌ى اعتدال بهار رسيده ، از برج حوت به برج حمل تحويل نمود . بندگان اقدس همايون خلعت حضرت على بن موسى الرضا ، عليه آلاف التحيه و الثنا ، را كه از مشهد مقدس ارسال شده بود ، زيب پيكر خود نموده ، به رسم معمول در تالار موزه نشسته ، مجلس سلام شرف انعقاد يافت . علماء و شاهزادگان و وزراء و چاكران دربارى و مستوفيان و لشكرنويسان ، با البسه‌ى رسميه ، به رسم مقرر حاضر شده ؛ هريك از دست مبارك ، به ترتيب اخذ عيدى و كيسه‌هاى شاهى سفيد و دوهزارى زرد كردند .\r\nروز دوشنبه ، بيست و هشتم تمام سفراى كبار و وزراى مختار دول متحابه مقيمين دربار ، در سلامى خاص كه جناب حاجى محسن خان مشير الدوله شرف حضور داشت ، به اتفاق ظهير الدوله ، وزير تشريفات ، شرفيات حضور همايون گرديده . چون وزير مختار دولت فخيمه‌ى اطريش ، كه دوين - يعنى : اقدم سفراء - هستند ، كسالت مزاج داشتند و شرفياب نشدند ؛ لهذا ، بارون بپانس ، وزيرمختار دولت بلژيك ، كه بالنسبه به ساير وزراى مختار سمت قدمت ورود به دربار ايران دارند ، از طرف هيأت كرديپلوماتيك تهنيت اين عيد را معروض داشته ، جوابى وافى شنيدند كه باعث مفاخرت هريك از وزراى مختار گرديد . و پس از آن ، از حضور همايون به منازل خود رخصت انصراف يافتند .\r\n\r\n","description":"","footnote":"","page_name":" 172 ","page_number":196},
  {"content":"\r\n\r\nروز سه‌شنبه ، بيست و نهم كه دويم روز عيد بود ، على الرسم بساط جشن عيد سعيد ، با عظمتى بسيار ، در دربار دولت برپا گرديده . هنگام ظهر ، مجلس سلام در تالار جنب بريليان شرف انعقاد يافته ؛ بندگان اقدس همايون باكر و فرى شايان و چهر و مهرى تابان به جايگاه كيانى و اريكه‌ى سلطانى عز جلوس فرمودند . جناب مستطاب صدراعظم و طبقات خدم ، از شاهزادگان معظم و وزراى محترم و ارباب سيف و قلم و مستوفيان عظام و لشكر نويسان كرام و اجزاء محترم وزارت خارجه و اعضاء رئيسه ساير ادارات ، با لباس رسمى به شرف حضور مبارك شاهانه نائل شده ؛ بندگان اقدس همايون به عموم چاكران ايستاده « مبارك‌باد » فرمودند . و عين لفظ مقدس را مىنگارم . فرمودند : « اين عيد بر همه‌ى شما مبارك باد ! »\r\nجان‌نثاران و خدمتگزاران كه اين لفظ را شنيدند ، به خاك افتاده ، به جاى همهمه و عرض جواب ، تعظيم كردند . و نيز شرحى از مرحمت‌ها و نيات مقدسه ، در باب آسايش عامه‌ى اهالى بيان كردند ؛ و از خدمات و مواظبت صدراعظم ، شرحى اظهار رضامندى و خرسندى فرمودند . خطيب خطبه برخواند . شمس الشعراء قصيده‌ى انشائيه‌ى خود را انشاد كرد . شليك توپ كاملا در ميدان به‌عمل آمد و مجلس انقضاء يافت .\r\nشب چهارشنبه سلخ شوال كه شب سوم عيد نوروز بود و مثل دو شب قبل باران نمىآمد ، در خيابان باب همايون و جلوى سر در الماسيه ، آتشبازى دولتى و چراغان به‌عمل آمد .\r\nروز چهارشنبه ، سلخ شوال المكرم نيز براى زيارت عموم اهالى دار الخلافه ، از كسبه و تجار و سوقى و رجال و بينوايان ، اعم از اينكه نوكر يا بيكار باشد ، و حق ورود به عمارت گلستان و ديوانخانه‌ى دولتى ندارند و از مجلس سلام ديروز و پريروز محروم هستند ، بندگان اقدس همايون بعد از ظهر در تالار بالاخانه‌ى سر در آلاقاپو ، كه جلوى آن ميدان ارك و محل عبور و مرور مردم است ، تشريف‌فرما شد . اهالى دار الخلافه ازدحامى كرده ، از پائين سر در به زيارت جمال شاهانه نائل شدند . و در جلوى سر در ، سرباز در اطراف يك محوطه پرده زده ؛ در وسط آن محوطه ، پهلوانان تهران « تنكه » پوشيده ، ميل‌بازى كرده ، كباده كشيدند و « كبرگه » برداشتند . پس از آن ، باهم كشتىها گرفتند و جلادت‌ها به كار بردند و رشادت‌ها نمودند . و بازيگران بندبازىها كردند ؛ و بالاى چوب‌هاى صاف بلند هشت ذرعى كه به دست يك نفر ديگر بود رفته ، معلق مىزدند و خود را مىآويختند . مطربان مىنواختند و رقاصان ماهر ، به هيأت اجماع ، باهم مشغول رقص بوده ، و زنگ به دست داشتند مىنواختند . و عموم مردم نظاره كردند .\r\nبندگان اقدس همايون از تالار سر در بالاخانه ، مبالغى خطير از براى پهلوانان و عمله‌ى سور و بازيگران ، شاهى و اشرفى به چنگ مبارك پائين ريختند و به هريك انعامى شايان مبذول داشتند .\r\nاين گونه پهلوانان و ميل‌بازان ، كه شجاعت و رشادت دارند ، بر بيست هزار جوانان كاسب‌زاده تهران افتخار مىيابند كه در حضور همايون كشتى گرفته ، انعام يافته‌اند . اين فقره ، باعث تشويق جوانان مىشود : كه تنبلى و تن‌پرورى نكنند ، رياضت بدنى كشند ؛\r\n\r\n","description":"","footnote":"","page_name":" 173 ","page_number":197},
  {"content":"\r\n\r\nو به زورخانه‌ها رفته ، مشق رشادت و پهلوانى و غيرت كنند : كه به رتبه‌يى رسيده ، سالى يك‌بار به اين بهانه بتوانند خود را به پاى سردر برسانند . اين كار نوعى از سبق ورمايه است ، كه شرعا و عقلا تمجيد دارد . اميدواريم كه جوانان بىكمال و بىعلم و بىصنعت ، در كار رياضت بدنى و پهلوانى و رشادت مشق كرده ، « بافور كشى » « 20 » را بىغيرتى دانند ؛ كه آن‌ها را از رشادت و تحصيل روزى ، به تنبلى و بىغيرتى بازمىدارد ، كه اگر خواهر خود را به فسق و فجور ببيند ، او را بد مىآيد ، ولى از تنبلى قوه‌ى دفع و حراست ندارد .\r\nدر اين موقع عيد نوروز ، بعضى تلگرافات تهنيت از امپراطوران و سلاطين و رؤساى جمهورى دول و ملل متحابه به حضور همايون رسيد ؛ و جوابى هم از طرف اعليحضرت سلطانى به ايشان اخبار و ابلاغ شد . عين سؤال و جواب تلگرافات را اگر بنگارم ، سخن به طول مىكشد . چون در اعياد سنه‌ى گذشته ، عين تلگرافات را نگاشته‌ايم ؛ ديگر آيندگان مىدانند كه در هذه السنه هم ، مثل سنه‌ى گذشته ، تلگرامات به چه مضمون از طرفين اخبار شده است . اسم سلاطين هم همان است كه در سنه‌ى گذشته نگاشته‌ايم ؛ تغيير و تبديلى پيدا نشده است .\r\nدر اين ايام ماه شوال ، شمس الدين بيگ ، سفير كبير دولت عليه‌ى عثمانى ، بعد از احضار سفير اول آن دولت ، براى اقامت در دربار دولت عليه‌ى ايران ، و محمد ربيعى ، پاشاى ميرلوا ، كه از ياوران مخصوص اعليحضرت سلطان عثمانى است ، به سمت مأموريت و سفارت فوق العاده از طرف اعليحضرت شاهنشاه عثمانى ، حامل نشان عظيم الشأن مرصع « امتياز » كه نشان و هديه‌ايست خاص و مخصوص سلاطين و تاجداران معظم ، براى حضور بندگان اقدس همايون شاهنشاهى ، خلد اللّه ملكها ، مأمور گرديده ، به دربار همايون مىآمدند . از حين ورود اين دو سفير بزرگوار - كه ايرانيان عاقل ، ملت و دولت عثمانى را عينا مثل دولت و ملت ايرانى خود دانسته ، دولت‌خواه و شاه‌پرستند ؛ و در واقع ، هردو سر ونك باغ وضوء يك چراغ هستند - به سرحد ايران و بندر انزلى ، مراسم پذيرايى و احترامات به توسط مأمورين ديپلوماسى و ميهمانداران مخصوص دولت عليه‌ى ايران ، و هم از جانب والى بزرگوار گيلان و حكمران دار السلطنه‌ى قزوين ، همه‌جا مرعى گرديد . روز يكشنبه ، چهارم ذى القعده الحرام ، به دار الخلافه‌ى تهران وارد شدند .\r\nتشريفات ورود اين دو سفير ، كه يكى سفير كبير و ديگرى فوق العاده است ، به امر دولت از مستقبلين دولتى و سواره‌ى « پوليس » با كريم آقاى منظم السلطنه ، وزير نظميه ، و جماعتى از فراشان و سربازان و كالسكه‌هاى خاصه‌ى سلطنتى و اسب‌هاى يدك ، از اصطبل خاصه ، به‌عمل آمد . شربت و شيرينىآلات در باغ شاه دولتى ، براى ورود اين دو سفير حاضر كردند . با تجليل و احترام ، اجزاء تشريفات اين دو سفير را وارد شهر كردند . از وسط راه ، سفير كبير به اتفاق ناظم السفراء ، با دسته‌يى از مستقبلين ، به سفارتخانه عثمانى رفته ؛ و محمد ربيعى پاشا ، سفير فوق العاده ، به همراهى مدير السفراء و دسته‌يى از مستقبلين به باغ\r\n\r\n\r\n","description":"","footnote":"\r\n( 20 ) - كذا ( - وافور . )\r\n","page_name":" 174 ","page_number":198},
  {"content":"\r\n\r\nبهارستان ، كه حسب الامر در آنجا تشريفات و مراسم ضيافت سفراى فوق العاده را فراهم مىكنند ، نزول كردند . در سفارتخانه‌ى عثمانى و باغ بهارستان دولتى ، انواع تشريفات فراهم بود .\r\nروز دويم ورود ، على الرسم المعمول ، از طرف قرين الشرف شخص اقدس همايون ، آصف السلطنه ، امير تومان ، و از جانب دولت قوىشوكت و از طرف صدارت عظما و وزارت جليله‌ى خارجه ، مأمورين مخصوص محترم به احوال‌پرسى و تهنيت ورود اين دو سفير ، به سفارتخانه و باغ بهارستان رفته ، شرايط احترام را مرعى داشتند .\r\nروز سيم ورود معزى اليهما ، كه بايد على الرسم المعمول شرفياب حضور همايون شوند ، شمس الدين بيگ ، سفير كبير ، از سفارتخانه‌ى خود با ناظم السفراء و ساير تشريفات دولتى ، و محمد ربيعى پاشا ، سفير فوق العاده ، با مظهربيگ ، كه جزء اعظم سفارت ايشان بود از باغ بهارستان به همراهى مدير السفراء و ساير لوازم احتراميه ، به دربار همايون و اتاق مخصوص وزارت تشريفات آمده . بعد از اندكى جلوس و انتظار ، بار حضور يافته ، به اتفاق ظهير الدوله ، وزير تشريفات ، به حضور مبارك شاهنشاهى مشرف گرديدند . درحالىكه ، جناب حاجى ميرزا محسن خان مشير الدوله ، وزير امور خارجه ، و جمعى از شاهزادگان و وزراء ، با لباس رسمى حاضر بودند . سفير كبير نامه‌ى اعليحضرت عثمانى ، قيصر روم ، را كه حاكى از مأموريت و توقف معزى اليه به دربار ايران بود ، تقديم داشته ، بندگان اقدس همايون به دست مبارك نامه را گرفته ، به وزير امور خارجه دادند .\r\nو محمد ربيعى پاشا ، سفير فوق العاده ، نيز نشان هديه‌ى خاص سلطان عثمانى را تقديم نموده ؛ بندگان قدس همايون مسرت و امتنان خود را در اين علامت دوستى و مواحدت بيان فرمودند . معزى اليهما بعد از مرخصى از حضور همايون ، رسما در دربار از جناب مستطاب صدراعظم و جناب مشير الدوله ، وزير امور خارجه ، ديدن كرده ، به منزل خود رفتند .\r\nروز پنجشنبه ، هشتم شهر ذى القعده اين سال ، بندگان اقدس همايون به عزم تفرج و شكار ، از دار الخلافه تشريف‌فرمايىى دوشان‌تپه شده ؛ تا روز سه‌شنبه بيستم ، كه در آنجا اقامت داشتند ، بعضى از روزها به شكار صحراى آنجا تشريف مىبردند ، و بعضى از روزها در قصر سلطنتى دوشان‌تپه توقف داشته ، به اعمال دولتى و اتمام مهمات سلطنتى مىپرداختند .\r\nروز يكشنبه ، يازدهم ذى القعده كه چهاردهم و اول سال و عيد نوروز بود ، محمد ربيعى پاشا ، سفير فوق العاده‌ى دولت عثمانى ، قبل از ظهر در دوشان تپه شرفياب حضور همايون گرديده ؛ مورد الطاف ملكانه شده ، به شهر مراجعت كردند .\r\nروز يازدهم ذى القعده سر هنرى مارتيمر دورند ، وزيرمختار و ايلچى مخصوص دولت فخيمه‌ى انگليس مقيم دربار دولت عليه ، كه تقريبا يك سال بود كه از دربار اين دولت موقتا به انگليس و دولت متبوعه‌ى خود رفته بودند ، اين ايام مراجعت كرده ؛ در همين روز ، در دوشان تپه به شرف حضور همايون نائل و مورد مراحم كامله‌ى خسروانه شدند .\r\nروز دوشنبه ، نوزدهم ذى القعده كه فروردين‌ماه بهار مىباشد ، به رسم معمول\r\n\r\n","description":"","footnote":"","page_name":" 175 ","page_number":199},
  {"content":"\r\n\r\nسنواتى ، در ميدان اسب‌دوانى دوشان‌تپه اسب‌دوانى و مسابقه‌ى دولتى شد . اسبان سوقاتى چهار ماه تربيت شده و بيخوابى كشيده را به حضور آوردند ، و شش دسته قرار دادند .\r\nدسته‌ى اول بايد شش دور ، دور ميدان به جولان درآيند ؛ كه سه فرسخ راه مىشود . دسته‌ى دويم بايد پنج دور به دور اين ميدان سريع السير شوند . همچنين تا دسته‌ى پنجم و ششم ، كه بايد دو دور به دور اين ميدان جرى و عدو داشته باشند . در اين دسته‌هاى اسبان ، هركدام كه جلو مىافتاد ، تا چهار رأس بيرق اول و دويم و سيم و چهارم را بردارند كه پاى هربيرقى كيسه‌ى پولى به تفاوت بود . هريك از اسبان سوقاتى كه در پيشگاه حضور همايون در عدو خود - عدو به معنى دويدن - سبق برده و بيرق برداشت ؛ ميرزا نصر اللّه خان مشير الملك ، وزير لشكر ، به عرض حضور همايونى مىرسانيدند كه : « فلان اسب ، فلان بيرق را برداشت . »\r\nدر اين روز ، تمام شاهنشاهزادگان عظام و جناب مستطاب صدراعظم و عموم وزراء و امراء و رجال دربار و سفراء دول و اتباع خارجه و خلق كثيرى از اهالى دار الخلافه ، به نظاره‌ى اسب‌دوانى حاضر شده بودند . و براى رجال دولت و سفراى خارجه و ساير وجوه و اعيان ، به رسم معهود ، در دوره‌ى ميدان ، خيام عديده با كمال آراستگى افراشته بودند . بعد از اسب‌دوانى ، كليه‌ى قشون حاضرركاب تهران و دسته‌هاى سواره و افواج قاهره ، كه همه به دو صف در دوره‌ى ميدان اسب‌دوانى ايستاده بودند ، به حركت « دفيله » از حضور همايون گذشتند . پس از آن ، در صحراى جنوبى دوشان‌تپه ، برحسب امر همايون چند باطرى توپخانه از توپ‌هاى جديد ، به جهت امتحان تيراندازى حاضر كرده بودند . بندگان اقدس همايون از محل اسب‌دوانى به آنجا تشريف آوردند ، و در سراپرده و خيام سلطنتى كه افراشته بودند ، نزول اجلال فرمودند . شاهنشاهزادگان عظام و جناب مستطاب صدراعظم و شاهزاده وزير جنگ و جمع كثيرى از امراء عسكريه و اهل نظام و سفراى خارجه نيز ملتزم ركاب همايون بودند . توپ‌ها را توپچيان به نشانه بسته ، كشاد دادند ؛ و اغلب تيرها به نشانه اصابت نمود .\r\nچون در جلد سابق اين تاريخ ، وعده داده بودم كه شرح اسب‌دوانى دولتى را ، بعدها محض بصيرت و اطلاع آيندگان خواهم نگاشت ، كه كيفيت و طرز اين اسب‌دوانى را بدانند ؛ لهذا ، اشارتى مىكنم : كه مثل « مجلى » و « مصلى » كه از اسبان تازنده‌اند و « قاشور » و « فسكل » هم به آن‌ها الحاق مىشود ، طرز آن اسب‌دوانى مجمل و لاينحل نماند .\r\nاز طرف شخص اقدس سلطنت و جمعى از رجال دولت يا اهالى مملكت ، چندى اسب‌هاى خوب را سئيسان تندر و چابك مىكنند . و در هرسال ، يك‌بار منتظر چنين روزى مىشوند ، كه در حضور همايون اسب‌هاى خود را در شش دوره يا پنج دوره يا چهار و سه و دو دوره‌ى ميدان بدوانند : كه هراسبى سبقت ورزد ، بيرق اول و دويم يا سيم يا چهارم را دريابد و انعامى نصيب چابك‌سوار گردد . در اين مورد ، قصد صاحبان اسبان انعام و پول نيست ؛ شأنشان اجل بر خواستن هزار تومان است ؛ بلكه ، هزار گونه در سوقاتى و تربيت اين اسبان ضرر مىكشند . و انعام دولتى نصيب چابك‌سواران است ، نه صاحب\r\n\r\n","description":"","footnote":"","page_name":" 176 ","page_number":200},
  {"content":"\r\n\r\nاسبان . لكن ، قصد از اين كار ، تربيت اسبان و چالاكى جوانان و چابك‌سواران و تشويق بيكاران و سيئسان است : كه در سبق ورمايه ماهر شده ، از رشادت و جلادت و چالاكى به كنار نشوند .\r\nخلاصه ، در اين روز ، ميان اسبان در هردوره‌يى ، هر اسبى كه سبقت ورزيده و چابك‌سوار آن اسب بيرق برداشته و به تفاوت كيسه‌ى انعام پاى بيرق نصيب او شده است ، اسامى آن اسبان و اندازه‌ى انعام دولتى نوشته مىشود . اسبان سركارى كه بيرق برداشته‌اند و چابك‌سواران انعام يافته‌اند ، بيست و يك رأس است ؛ و انعام چابك‌سواران ، هشت صد و سى تومان بوده است .\r\nدسته‌ى اول : شش دوره ؛ چهار رأس گوى سبقت ربوده‌اند . اسب كهر ستاره پيشانى ، مشهور به بىنظير ، كه ابتياعى دولت است : صد و پنجاه تومان .\r\nدويم : اسب قراكهر ، مشهور به شهاب ، كه ابتياعى است : هشتاد تومان .\r\nسوم : كرنك ، مشهور به سك‌لابى ، كه ابتياعى است : پنجاه تومان .\r\nچهارم : اسب كبود قلمكار ، پيشكشى مرادخان سرتيپ ، مشهور به ورك‌خور :\r\nچهل تومان .\r\nهمچنين در دسته‌ى دويم تا دسته‌ى ششم ، بيشتر از اسبان سلطنتى بيرق برداشتند ؛ و مابقى از اسبان اعيان دولتى ، علم يافتند و كيسه‌ى پاى علم را بردند . ديگر شرح هر دسته و نام هراسبى لازم نيست . بيست و يك رأس از اسبان دولتى بيرق برداشته ، و چابك سواران آن اسبان هشت صد و سى تومان انعام يافتند . و از اسب‌هاى متفرقه كه در اين شش دوره بيرق برداشتند ، نه رأس بودند كه دويست و پنج تومان انعام چابك‌سواران آن‌ها شد . محض اطلاع آيندگان ، به همين‌قدر قناعت مىشود .\r\nبعد از اسب‌دوانى و تيراندازى ، رجال دولت و سفراء به شهر آمدند . و بندگان اقدس همايون روز ديگر ، كه سه‌شنبه بيستم شهر ذى القعده است ، با خواص خدم به دار الخلافه‌ى تهران در سراى سلطنت عظما نزول اجلال فرمودند .\r\nدر اين ايام ، نواب مستطاب و الا ، شاهنشاهزاده سالار الدوله ، كه در اين اوقات از مقر ايالت كرمانشهان برحسب اجازه و احضار بندگان همايون عزيمت دار الخلافه كرده ، چند روز قبل وارد شده ؛ لدى الورود ، شرفياب حضور خسروانه گرديده ، مورد مراحم و الطاف خاصه‌ى شهريارى آمدند .\r\nدر اين ايام كه هواى بهار است و طبع مايل به گردش و سوارى است ، بندگان اقدس همايون روز دوشنبه ، سوم ذى الحجه الحرام ، از تهران به عزم شكار تشريف‌فرماى قريه‌ى كن شدند ؛ كه از قراء عظيمه‌ى سمت شمال غربى تهران است ، و تا شهر دو فرسخ مسافت دارد . روز چهارشنبه ، پنجم شهر ذى الحجه ، هنگام عصر به تهران و سراى سلطنت عظما رجعت فرمودند . جناب مستطاب امين الدوله ، صدراعظم ، هم در اين سفر ملتزم ركاب اعلا بودند .\r\nشب دوشنبه دهم ذى الحجه كه شب عيد اضحى است ، به رسم مقرر ، از طرف دولت - به شرحى كه در سابق در سنه‌ى گذشته نوشتيم - چراغان و آتشبازى به‌عمل آمد . روز\r\n\r\n","description":"","footnote":"","page_name":" 177 ","page_number":201},
  {"content":"\r\n\r\nعيد هم ، به همان وضع كه سابق نگاشتيم ، مجلس سلام و شرفيابى نوكران محترم دولتى به حضور همايونى انعقاد يافت . ديگر شرح دادن زيادى است .\r\nمحمد ربيعى ، پاشاى ميرلوا ، سفير فوق العاده‌ى دولت عثمانى ، حامل نشان مرصع امتياز كه هديه‌ى خاص سلطان عثمانى براى سلطان ايران بود ، در ايام توقف دار الخلافه پيوسته مورد تلطفات خسروانه بودند . روزى نيز محمد ربيعى پاشا با شمس الدين بيگ ، سفير كبير دولت عثمانى ، مورد تلطف و تكريم خاص سلطانى برآمده ، در قصر مبارك ابيض به سر خوان و مائده‌ى مخصوص اعليحضرت شاهنشاه ايران دعوت شده ، صرف ناهار كردند . اما ، نه اينكه بندگان اقدس همايون هم در سر اين سفره حاضر باشند ؛ بلكه ، خود اين دو سفير با هم غذا خوردند . و اين ضيافت شخص سلطنت در سرمائده‌ى دولت ، مخصوص سفراى دولت عليه‌ى عثمانى است ، كه با آن‌ها ملت و دولت واحده داريم و مغايرتى در ميان نيست . ولى درباره‌ى سفراى ساير دول خارجه كه در دولت اتحاد دارند و در مذهب مغايرت دارند ، ابدا ، چنين ضيافت و يگانگى فراهم نيامده است كه سفرا به خوان سلطنتى دعوت شوند .\r\nخلاصه ، محض تكميل مرحمت شاهانه درباره‌ى محمد ربيعى پاشا ، سفير مخصوص دولت عثمانى ، كه بايد اين ايام مراجعت به حوزه‌ى دولتى خود كند ، يك قطعه نشان شير و خورشيد مرصع با يك رشته حمايل سبز مخصوص آن به او مرحمت شد ؛ و قبل از عيد اضحى ، با شكرگزارى تمام از حضور همايون مرخص شده ، به اسلامبول و دربار دولت عليه‌ى عثمانى روانه گرديد .\r\nروز چهارشنبه ، دوازدهم شهر ذى الحجه الحرام بندگان اقدس همايون اعلا محض مرحمت درباره‌ى فرزند برومند خود ، نواب مستطاب و الا ، شاهنشاهزاده اعظم ، شعاع السلطنه ، والى مملكت گيلان و طوالش ، كه اين اوقات در تهران توقف دارند ، برحسب استدعاى مخصوص نواب معظم ، از اول روز از تهران تشريف‌فرماى باغ دولت‌آباد شدند ؛ كه داراى عمارات عاليه‌ى شاهانه است ؛ در يك ميلى قريه‌ى شريفه‌ى حضرت عبد العظيم ، عليه التكريم ، واقع شده . از باغات دولتى و متنزهات سلطنتى بوده ، و جزء خالصه‌هاى دولت ناصرى است ؛ كه در ابتداى جلوس همايون مظفرى ، به ملكيت نواب مستطاب و الا ، شاهزاده شعاع السلطنه ، به موجب فرمان ، مرحمت و واگذار شده است .\r\nدر اين ايام ، مراسم پذيرايى و تشريفات قدوم همايون به طور لايق فراهم بود ، و موجب خرمى و استراحت وجود مبارك گرديد . جناب اشرف صدراعظم و جمع كثيرى از اعاظم شاهزادگان و وزراء و رجال دولت نيز در اين روز ملتزم ركاب همايون بودند . بندگان اقدس همايون عصر همان روز ، از دولت‌آباد عزيمت قصر ياقوت ، واقعه در سرخه حصار ، فرمودند ؛ و يك دو سه روز ، در آنجا به تفرج و شكار مشغول بودند .\r\nروز يكشنبه ، شانزدهم ذى الحجه الحرام ، موكب اعلا به دار الخلافه و مقر سلطنت عظما رجعت فرمود .\r\nروز دوشنبه ، هفدهم ذى الحجه بندگان اقدس همايون ، برحسب استدعاى جناب\r\n\r\n","description":"","footnote":"","page_name":" 178 ","page_number":202},
  {"content":"\r\n\r\nصدراعظم ، از اول روز تشريف‌فرماى پارك و منزل ايشان شده . در آنجا صرف ناهار و فواكه عصر فرموده ؛ در آخر روز به قصر سلطنت معاودت كردند . جماعتى از وزراء و امراء و خواص خدم نيز در اين دعوت حضور داشتند . ضيافت بزرگى به‌عمل آمد . در اين روز ، پردگيان سراى سلطنت و تمام خدمه‌ى حرم جلالت نيز ، حسب الدعوه ، در عمارات اندرونى صدارت عظما تشريف داشتند .\r\nسه‌شنبه هيجدهم ذى الحجه الحرام كه عيد غدير خم بود ، مثل سابق اعياد - كه شرح آن نگاشته شد - ، سلام عام در پيشگاه تالار جنب بريليان شرف انعقاد يافت . بندگان اقدس همايون پس از تهنيت عيد و اظهار التفات به عموم بازيافتگان ، محض شرافت اين عيد اين آيه‌ى مباركه را قرائت فرمودند :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً . » \r\nدر اين ايام ، جناب نظام الملك ، كه بعد از عزل ناظم الدوله ، تازه به حكومت دار الخلافه‌ى تهران برقرار شده بودند ، شرف مخاطبت خاص داشتند .\r\nروز جمعه ، بيست و يكم ذى الحجه بندگان اقدس همايون از سراى سلطنت عظما به باغ شاه ، كه از باغ‌ها و نزهتگاه‌هاى مخصوص سلطنتى در حومه‌ى شهر دار الخلافه است ، تشريف‌فرما شده ؛ پس از دو شب اقامت در آنجا ، روز يكشنبه بيست و سيم به سراى سلطنت مراجعت فرمودند .\r\nنواب و الا ، شاهزاده‌ى اعظم ، سلطان مسعود ميرزاى ظل السلطان ، برادر بلند اختر اعليحضرت شهريارى ، حكمران اصفهان ، كه حسب الامر موقتا محض ديدن احضار به دار الخلافه شده بودند ، صبح روز دوشنبه ، بيست و چهارم ذى الحجه ، وارد تهران شده ؛ لدى الورود ، به شرف حضور اعليحضرت شهريارى نائل گشته ، مورد تفقدات خسروانه آمدند . چند روزى در اين شهر اقامت داشته ، در ماه محرم الحرام هزار و سيصد و شانزده ، پس از تحصيل مرخصى باز به حكومت اصفهان مراجعت فرمودند .\r\nاين شاهزاده‌ى بزرگوار از اعجوبه‌هاى روزگار است . عزم و حزم و جزم و رزم ، مخصوص اين شاهزاده است . اول عاقل روزگار و اول باتجربت ليل و نهار و اول كافى اين زمان هستند . به قدرى بر امور ديپلوماسى و قوانين « اروپ » احاطه و اطلاع دارند ، كه اپ‌دى را محل انكار نيست . در سياست مدن و درستى حساب و نظام عسكريه و تشكيل اردو به قدرى قاهر و ماهر هستند ، كه روزگار در توليد مثل چنين يگانه شخصى عاجز است . هرجا كه آشوبى برپا شود و ايلخانيان ايلات بخواهند شورشى كنند ، آنجا را كه در تحت حكومت و اداره‌ى ايشان درآورند ، فورا بدون تجهيز لشكر ، اشرار آرام شده ، منقاد و تابع مىشوند . از تمام جزئيات امور رعايا اطلاع دارند . اهمال و مسامحه در كار ايشان نبوده و نيست . در دوره‌ى ناصرى و در اين دوره‌ى مظفريه ، اين شاهنشاهزاده‌ى بزرگ بر جميع شاهزادگان « خاقانيه » و « محمديه » و « ناصريه » و « مظفريه » ، از هر حيث رجحان داشته و دارند . همه‌كس به كفايت و انتظام و عقل و درستى كار ايشان معترف است . در شرح كارها و ايران‌مدارى و مملكت‌دارى سابق‌يشان ، كه ايالت‌ها و حكومت‌هاى فارس و كرمانشهان و بروجرد و تمام عراق عجم و بيست ولايات ديگر و رياست\r\n\r\n","description":"","footnote":"","page_name":" 179 ","page_number":203},
  {"content":"\r\n\r\nقشون تمام اين شهرها جزء اداره‌ى ايشان بود ، بايد شرح‌ها نگاشت و آثارها به يادگار گذاشت .\r\nچندين سال ، به قدر سر مويى بىنظمى و بىحسابى در حوزه‌ى ايالات ايشان ديده نشد . مسافرين فرنگ كه به سياحت ايران آمده ؛ از مركز حكومت‌هاى ايشان كه گذشته‌اند ، شرح‌ها در نظم و قواعد نظامى آنجا در كتاب‌هاى خود نگاشته‌اند . اين شاهزاده‌ى آزاده در خدمتگزارى به برادر تاجدار خود ، اعليحضرت اقدس شهريارى ، نهايت سعى و اهتمام را دارد ؛ از ايثار مال و جان خود مضايقه نكرده است . از روى عقل و شرايط درستى ، در كمال ادب و خضوع و خشوع ، خدمتگزارى و مملكت‌دارى مىكنند .\r\nبندگان اقدس همايون با كمال ميلى كه به نشر ترقيات علوم دارند ، روز سه‌شنبه ، بيست و پنجم ذى الحجه الحرام ، وقت عصر محض ملاحظه‌ى انتظام مدرسه‌ى مباركه‌ى دار الفنون دولتى و امتحان شاگردان ، تشريف‌فرماى آنجا شدند . جمعى از وزراء عظام دولت نيز حضور داشتند . جعفر قلى خان نير الملك ، وزير علوم - برادر مرحوم على قلى خان مخبر الدوله ، وزير داخله و وزير علوم - و اديب الدوله ، ناظم مدرسه‌ى مباركه ، و ساير اعضاء رئيسه‌ى مدرسه‌ى مباركه به مراسم استقبال و تعظيم قدوم مبارك همايون را به جا آورده ؛ در صحن جديد ، معلمين و رؤسا و اعضاء مدرسه را ، يكان يكان ، به حضور همايونى معرفى كردند . بندگان اقدس همايون اول به تالار بالاخانه‌ى مدرسه ، كه مخصوص جلوس ذات اقدس شاهانه بود و انواع تشريفات در آنجا حاضر كرده بودند ، تشريف‌فرما شدند . فورا ، شاگردان نظامى مدرسه ، از پياده‌نظام و توپخانه و غيره ، به اجازه‌ى سلطانى شروع به مشق نظامى و ژيمناستيك نموده ؛ ساعتى خاطر همايون به نظاره‌ى مشق و تحسين شاگردان مشغول بود . پس از آن ، بندگان اقدس همايون به عكاسخانه‌ى مدرسه ، و بعد به محل مشق موزيك تشريف برده ؛ به هنرها و تربيت شاگردان اين فنون تحسين فرمودند . از آن پس ، به صحن مدرسه‌ى مباركه تشريف آورده ، به تمام اتاق‌هاى طبقات محصلين ، از هندسه و حساب و طب و تشريح اجسام و فيزيك و شيمى و هيأت و ژغرافى و نقشه‌كشى و السنه‌ى خارجه و علم معدن و فن نقاشى ، تشريف برده . در هراتاق ، قدرى توقف كرده ، از مراتب زحمات هريك از طبقات آگاهى حاصل كردند و محض مزيد تشويق اهالى مدرسه و عموم محصلين ، يك مبلغى هم انعام نقدى درباره‌ى آن‌ها مبذول داشتند . و پس از آن ، به مقر سلطنت عظما رجعت فرمودند .\r\nاين مدرسه در عهد سلطنت شاهنشاه شهيد سعيد ، انار اللّه برهانه ، تأسيس و ايجاد شده . گذشته از معلمين و رؤساى مدرسه ، هريك از شاگردان ، كه تقريبا صد و پنجاه نفر مىشوند ، از ابتداى تحصيل داراى مواجب ساليانه شده ؛ و سالى دو دست رخت ماهوت نظامى ، كه در نهايت نظافت و سنگينى قيمت و ظرافت است ، به هريك از شاگردان مرحمت مىشود . طرز منظم و نظم مسلمى دارد . جميع رؤسا و شاگردان ، در اين مدرسه صرف ناهار مىكنند ؛ كه دولت متحمل اين‌همه مخارج است . تقريبا سالى بيست و پنج هزار تومان به مصارف اين مدرسه مىرسد . الحق ، در هرفن از فنون ، شاگردان خوب از اين مدرسه بيرون آمده كه در آن فن در هردولتى استاد بوده‌اند و تصديق و تكذيب و رد و\r\n\r\n","description":"","footnote":"","page_name":" 180 ","page_number":204},
  {"content":"\r\n\r\nقبول و امضاء و نكولشان در مسائل علمى آن فن ، محل اعتماد و اعتناء اساتيد دول خارجه شده است ، شرح حال هريك از آن شاگردان را نوشتن كه به استادى رسيده‌اند ، از حوصله و فرصت اين نگارنده ، در اين اوراق مختصره ، بيرون است ؛ به همين اجمال كفايت خواهد شد .\r\nخلاصه ، بندگان اقدس همايون تا آخر ماه ذى الحجه الحرام اين سال هزار و سيصد و پانزده ، در تهران توقف داشتند ؛ به رفع نواقص امور و دفع مفاسد جمهور مىپرداختند . و شرح حال آن اعليحضرت شاهانه در اين سال ، از قرارى بود كه نگاشتم .\r\nدر داخله ، فساد و بىنظمى و سركشى ايلخانيان و اميران نبود كه شرح دهم ؛ و با دول خارجه هم جز صلح و مسالمت جنگ و مباينتى نيست كه قشون‌كشى شود و فتح و خونريزى واقع گردد كه شرح آن را بنگارم . بر خلاف دوره‌هاى گذشته كه كار به جنگ و شمشير مىگذشت ، در اين دوره‌ى ناصرى و مظفرى كار به صلح و تدبير و فرستادن سفير اصلاح مىشود . اهل ايران بر خلاف زمان‌هاى گذشته ، آسوده از اين هستند كه افغان شبيخون به ايشان آرد يا تركمان فلاخن‌هاى بلا بر آن‌ها ببارد . پس ، مورخين نگويند كه : « فلان در تاريخ خود جز شكار و تفرج و اصلاح مملكت و ترويج مدارس و تحصيل امتيازات و نشان ، چرا چيزى نگاشته است ؟ » در يك دوره ، كار سلاطين به وحشيگرى بود ؛ لهذا ، از فتح خراسان و غلبه بر تركمان و خونريزى سخن رانده مىشد . اين دوره ، كه سلاطين روى زمين تمدن دارند و ترتيبات عقل‌آميز به روى كار مىآرند ، سخن از آمدن سفير و مرجحات تدبير و نشر علوم و آداب مساوات دول و مواسات ملل در ميان مىآيد . ما هرچه را كه مىبينيم ، مىنگاريم و سخن از حشو و زوايد و اغراقات بيفوايد نداريم .\r\nشرح حال يكساله‌ى سلطنت عظما ، در اين جلد سيم نگاشته شد . كنون ، به نوشتن تغيير ايالات و وزارتخانه‌هاى ايران و مباشرين بيوتات دولتى مىپردازم . و هراداره كه در اين سال مدير و وزيرش تغيير يافته ، اسامى و القاب و خيانت و امانت آن‌ها را روشن مىسازم .\r\n\r\nباب دوم [ در ذكر اسامى و تعرفه‌ى اشخاص 
  ]\r\nدر ذكر اسامى و تعرفه‌ى اشخاصى است كه در اين سال هزار و سيصد و پانزده ، به حكومت ولايات يا وزارت و پيشكارى ايالات يا رياست ادارات و بيوتات دولتى نائل شده‌اند .\r\nدر هشتم ربيع الاول ، منصب وزارت عظما ، كه صدارت كبرا است و بدوا به لفظ وزارت عظما تعبير مىشود ، به جناب مستطاب ميرزا على خان امين الدوله ، رئيس الوزراء ، تعلق يافت . و شرح آن منصب و عين دستخط همايونى را كه در اين باب شرف صدور يافته بود ، در چند جزء قبل اين جلد ، كه متعلق به وقايع هزار و سيصد و پانزده\r\n\r\n","description":"","footnote":"","page_name":" 181 ","page_number":205},
  {"content":"\r\n\r\nاست ، نوشته‌ايم ؛ ديگر به تكرار حاجت نباشد ، كه تكرار قافيه در دو بيت جايز نيست .\r\nبنا به تصويب جناب مستطاب امين الدوله ، وزير اعظم ، و استدعاى ميرزا سيد مصطفاى صدر الملك ، مستوفى وظايف و اوقاف ، منصب استيفاى وظايف و اوقاف با تمام مرسومات و حقوق ديوانى صدر الملك به عهده‌ى ميرزا محمود خان عماد السلطان ، فرزند اليق و كافى صدر الملك ، واگذار و برقرار گرديد .\r\nاستيفاء و محاسبه‌ى ايالت اصفهان از حاجى ميرزا محمد مستوفى گرگانى ، كه در دفتر استيفاء شيخ المشايخ و در نهايت احترام و از اهل سواد و خبر و حديث و تاريخ است ، - پسر مرحوم حاجى ميرزا نصر اللّه مستوفى ، كه سررشته‌دارى كل دفتر و ضبط اسناد و محاسبه‌ى چند ولايات ، تا اواخر دوره‌ى ناصرى به عهده‌ى ايشان بود - برحسب تقدير گرفته شد ، و به ميرزا نعمت اللّه خان مدير السلطنه ، نايب وزارت ماليه - فرزند جناب نظام الملك ، وزير ماليه - واگذار گرديد . حاجى ميرزا محمد مستوفى از جناب مستطاب امين الدوله ، وزير اعظم ، پرسيد : « من چه تقصير كرده‌ام كه شغل مرا از خاندانم بيرون بردند ؟ » جواب دادند : « بيكارى مدير السلطنه باعث تقصير شما شده است ! »\r\nخلاصه ، حاجى ميرزا محمد مستوفى ، در ميان مستوفيان ، رتبه‌ى شامخه و درجه‌ى قصورى دارد ؛ بيكار هم كه باشند ، در دفتر اول شخص و اول محترم هستند .\r\nدر ماه ربيع الآخر اين سال ، وزارت خزانه‌ى مباركه از نصر السلطنه ، پسر ساعد - الدوله تنكابنى ، منتزع شده ؛ به امر دولت ، اين وزارت بزرگ بر عهده‌ى جناب ميرزا احمد خان مشير السلطنه ، كه چندى است از ايالت گيلان براى خدمات بزرگ به تهران احضار شده ، و از كفايت چاكران دولتى و از اعاظم وزراء دربارى هستند ، واگذار گرديد .\r\nالحق ، وزير قابل باكفايت خيرخواه دولت و ملت است . همه‌وقت ميل دارند كه از خزانه‌ى دولتى زودبه‌زود حقوق و مرسوم اهالى داده شود ، كه عموم چاكران و دعاگويان شاكر و آسوده باشند و اضطرار نيابند . از رعايت كردن و ملاحظه داشتن درباره‌ى سادات و اهل علم و فضل و هنر مضايقتى ندارند ؛ و قابل و لايق رتبه‌هاى عاليتر هستند كه خود را مستعد هر خيال بزرگى ساخته‌اند . در حضور بندگان اقدس شاهانه ، نهايت محرميت و حرمت و اختصاص را دارند . هرگونه عرضى داشته باشند ، در كمال قدرت معروض مىدارند . از جميع نوكران شخصى بندگان اقدس همايون ، قديمتر و پيشقدمتر و با معنىتر هستند . ايشان در دوره‌ى ناصرى ، كه بدوا در ولايت‌عهد بندگان اقدس همايون ، رياست انشاء خاصه در آذربايجان به عهده‌ى ايشان بود ، سى كفايت‌ها به ظهور رسانيدند ؛ و بر جميع اجزاء برترى يافتند ، و يك چندى به امور پيشكارى آذربايجان پرداختند .\r\nدر دوره‌ى صدارت مرحوم حاجى ميرزا حسين خان مشير الدوله ، سپهسالار اعظم ، كه صدراعظم دوره‌ى ناصرى بود ، ايشان به دربار دولتى احضار شدند . و در زمان\r\n\r\n","description":"","footnote":"","page_name":" 182 ","page_number":206},
  {"content":"\r\n\r\nناصرى ، به حكومت بعضى از ولايات منصوب گشتند . آخرين ايالت ايشان به دار المرز گيلان بود ، كه در سنه‌ى گذشته ، محض انجام خدمات حضورى و نايل شدن به وزارت‌هاى بزرگ دربارى ، به تهران احضار شدند . در اين سنه ، وزارت خزانه به ايشان مرحمت شد . ان شاء اللّه ، شرح حال و مراتب كفايت و لياقت ايشان را ، اگر اقتضا كرد ، در ساير مجلدات ديگر كه در سنوات آتيه ، ان شاء اللّه ، نوشته خواهد شد ، بيان خواهيم كرد .\r\nصورت دستخط مبارك همايونى كه درباره‌ى ايشان شرف صدور يافته است ، از قرار ذيل است : -\r\n« چون به جهت عمل وزارت خزانه‌ى مباركه ، وجود شخص كافى كاردان امينى لازم بود ؛ لهذا ، مشير السلطنه را كه از قديمى خدمتگزاران دولت جاويد مدت ، و سال‌هاى سال خدمات بزرگ نموده است ، به اين منصب جليله مفتخر و سرافراز فرموديم . »\r\nساير دستخطهاى مباركه را كه درباره‌ى ديگران صادر شده است ، در اين جلد و جلدهاى اول و دويم اين كتاب نگاشته‌ايم ؛ كه تعيين شغل و كار ايشان راجع به صدارت كبرا و وزارت عظما يا وزارت داخله بوده . خطاب دستخط هرشغلى هم كه به هروزيرى داده شده ، به وزير اعظم يا صدراعظم يا وزير داخله‌ى آن زمان بوده است . ولى ، اين دستخط مبارك كه در وزارت خزانه‌ى مشير السلطنه شرف صدور يافته ، خطاب به جناب وزير اعظم صادر نشده است ، كه وزير خزانه محتاج به تقويت و رهين منت وزارت عظما باشد ؛ بلكه ، مستبدا و مستقلا ، بدون اسباب‌چينى و زمينه‌سازى و توسل به وزارت عظما ، به طيب خاطر اين دستخط شرف صدور يافته است . و اين كار ، بر قدرت و استيلاء و تقرب و محرميت و كفايت جناب مشير السلطنه دلالت دارد ؛ كه در انجام كار خود ، متوسل به احدى نمىشوند و مستقلا هرشغل بزرگى را كه بخواهند ، به ايشان مرحمت مىشود .\r\nهريك از حكام ولايات ايران ، همان اشخاصى هستند كه در سنه‌ى گذشته حكومت ايشان نوشته شده ، و الان كماكان است . لكن ، حكومت قم كه با اعتضاد الدوله ، امير تومان ، فرزند مرحوم محمد مهدى خان اعتضاد الدوله بن مرحوم ميرزا محمد خان سپهسالار صدراعظم اسبق ايران است ، در اواخر ربيع الآخر اين سال تخاقوىئيل هزار و سيصد و پانزده ، تغيير كرد و نصر اللّه خان امير تومان به حكومت آنجا منصوب و روانه شد .\r\nوزارت جنگ و سپهسالارى ايران از شاهزاده عبد الحسين ميرزاى فرمانفرما انتزاع يافته ؛ اين شغل بزرگ ، به شرحى كه در پيش گذشت ، به عهده‌ى كفايت شاهزاده وجيه اللّه ميرزاى امير خان سردار معظم ، در ماه جمادى الاولى واگذار گرديد .\r\nميرزا اسد اللّه خان ناظم الدوله ، والى فارس ، سفير كبير سابق ايران به اسلامبول ، برادر جناب مستطاب مير رفيع آقاى نظام العلماء تبريزى كه شرح حالشان در جلد پيش گذشت ، از ايالت فارس احضار به دار الخلافه شده ؛ نواب شاهزاده عبد الحسين ميرزاى\r\n\r\n","description":"","footnote":"","page_name":" 183 ","page_number":207},
  {"content":"\r\n\r\nفرمانفرما ، وزير جنگ سابق ، به ايالت فارس در ماه جمادى الاولى اين سال منصوب شده ، روانه‌ى فارس گشتند .\r\nبهجت الملك امير تومان كه از طرف شاهزاده فرمانفرما ، وزير جنگ سابق ، والى حاليه‌ى فارس ، به كرمان نيابت ايالت داشته ، حكمران بودند ، اين ايام معزول شده ؛ جناب حاجى غلامرضا خان آصف الدوله ، والى سابق خراسان - فرزند مرحوم حسين خان نظام الدوله ، ايلخانى ايل شاهسون ، والى بزرگ اسبق خراسان - ، از طرف دربار معدلت مدار همايون به يالت و حكومت كرمان و بلوچستان منصوب و برقرار شده ، روانه‌ى آنجا گشتند .\r\nصاحب‌جمعى كل دواب ديوانى ، از قاطرخانه و شترخانه و شتران كلايى ، به آصف - السلطنه ، امير تومان ، كه از امراء كبار دربارى و از پيشخدمتان خاصه‌ى بندگان اقدس شهريارى است و به شرف مصاهرت سلطنت عظما اختصاص دارد ، واگذار گرديد . و الحق ، ايشان با آنكه در سن شباب هستند ، كمال كفايت و لياقت را در انجام خدمات ديوان دارند .\r\nخط را به درجه‌يى خوب مىنويسند ، كه نهايت امتياز را دارد . از ساير كمالات ايشان اطلاعى ندارم . در ازاء اين منصب ، به خلعت سردوشى الماس از درجه‌ى دويم نيز سرافراز گشتند ؛ و شاهزاده يمين السلطان از اين خدمت معاف گشتند .\r\nمشاور السلطان ، امير تومان ، ميرزا على نقى كه سابقا حكيم الممالك و والى لقب داشت و پيشخدمت‌باشى دوره‌ى ناصرى بود و زبان فرانسه را كاملا مىدانند ، به كارپردازى اول ايالت بغداد مأمور و روانه شدند .\r\nحاجى محمد ميرزاى كاشف السلطنه ، پسر مرحوم اسد اللّه ميرزاى نايب الاياله ، كه در دانستن زبان فرانسه و فن ديپلوماسى ماهر و استاد [ است 
  ] ، به تصويب وزارت خارجه ، به منصب جنرال قونسولگرى هندوستان و اقامت در بندر بمبئى منصوب و روانه گرديد .\r\nچون براى اقامت در مملكت بلغارستان ، كه محل ارامنه‌ى ارتودوكسى مذهب است ، و چندى است به تقويت روس‌ها از تبعيت دولت عثمانى خارج شده ، خودشان رتبه‌ى امارت يافته‌اند و محل توقف و ذهاب و اياب تبعه و تجار دولت عليه‌ى ايران است ، لازم بود كه مأمورى كافى در آن مملكت از طرف ايران مقيم باشد ؛ لهذا ؛ ميرزا سيد حسين خان سناءالدوله ، نايب وزارت جليله‌ى خارجه ، به سمت « آژان ديپلوماتيكى » مأمور شد كه در صوفيه ، پاتخت بلغارستان ، رفته ، مقيم باشد ؛ و اين اول مأمورى است كه از ايران به آن سرزمين مأمور شده است .\r\nمحمد كريم خان منظم السلطنه ، كه بعدها به لقب مختار السلطنه ملقب خواهد شد ، به رياست و وزارت دايره‌ى نظميه پوليس و احتساب دار الخلافه منصوب گرديد . اين اداره بايد در تحت اداره‌ى حكومت و امر و نهى حكمران دار الخلافه باشد ؛ لكن ، اين مرد كافى ، از فرط كفايت و درستكارى كه داشت ، به اغلب كارهاى حكومتى و رسيدگى به عرايض متفرقه هم مداخله مىكرد ، و حكمرانان از پيشرفت كار او عاجز بودند و نمىتوانستند دم بزنند . ميوه‌فروشان و قصابان و خبازان را تنبيهى بسزا مىكرد ؛ و نرخ\r\n\r\n","description":"","footnote":"","page_name":" 184 ","page_number":208},
  {"content":"\r\n\r\nمعينى براى آن‌ها قرار گذاشت ، كه نمىتوانستند تخلف ورزند . در سال اول مداخله‌ى اين وزير نظميه به كار كسبه ، ميوه طورى ارزان شد كه چندين سال بود كسى به آن ارزانى ميوه نخورده بود . اين مرد در اوايل ، ابدا رشوت از كسبه قبول نكرد . نرخى كه از براى ميوه گذاشته بود ، شنيد كه : بارفروشان ميدان و ميوه‌فروشان بازار با زور ، نهانى گران مىفروشند ؛ يك روز ، خود به ميدان آمد . اهل ميدان او را نمىشناختند . وى پاره‌يى تفتيشات كرد . ديد كه : خربوزه و هندوانه‌فروشان تقلب مىكنند . گفت : « پدر سوخته‌ها ! هرچه از براى شما نرخ‌بندى مىكنم ، بار بعد از يك روز ، به هواى نفس خود گران مىفروشيد . تأديب هم كه مىشويد ، باز ترك عادات خود نمىكنيد . بهتر آن است كه مال شما را غارت كنند . » بفرمود تا مردم رجاله ، كه به قدر دو هزار نفر حاضر بودند ، بساط خربوزه و هندوانه‌فروشى را كه بارهاى زياد حاضر كرده بودند ، غارت كردند . مردم ريختند و ميوه‌ها را بردند . ديگر پس از آن ميوه را گران نفروختند .\r\nروزى به او خبر دادند كه : ميوه‌فروش درب مسجد شاه ، بارهاى خربوزه از اصفهان آورده كه يك من سه هزار به فروش رساند . خود منظم السلطنه به درب دكان آمده ، خربوزه را حكم كرد تا از انبار بيرون آوردند . به مردم ندا داد كه : يك من دو هزار اين خربوزه را مىفروشيم . اهل بازار در زمستان ، قيمت چنين خربوزه‌يى را ارزان يافتند ؛ لهذا ، اقدام به خريدن كردند . قيمت را به ميوه‌فروش داده و گفت : « از اين گران‌تر نبايد فروخت ! »\r\nروزى ، قصابى را كه گوشت كم داده بود ، سرازير به قناره آويخت . ساعتى آويزان ماند ، نزديك بود كه بميرد . طلاب مدرسه‌ى امامزاده زيد آمده ، او را از قناره پائين آوردند و گناهش را شفاعت كردند . خلاصه ، اين مرد ، مرد منظمى بود . نظم و آسايش مردم را بر اخذ رشوت و بردن مداخل ترجيح مىداد ؛ و مردم از او بسى تمجيد كردند .\r\nولى ، ندانم چه شد كه در اواخر وضع خود را تغيير داده ، مثل اول دقيق و بىغرض در كار نبود . كسبه باز به اغتشاش كارى مشغول بودند . ندانم در اين تغيير حالت ، تقصير از او بوده است يا از ديگران . چون او به وزارت نظميه افتخار يافت ، محمد ابراهيم معاون الدوله ، پسر مرحوم فرخ خان امين الدوله ، كه بعدها به منصب وزارت تجارت مىرسد ، از خدمت وزارت نظميه معاف گشت .\r\nدر سيزدهم رجب المرجب به شرحى كه با سواد دستخط مبارك شاهانه در پيش نوشته شد ، جناب مستطاب ميرزا على خان امين الدوله ، وزير اعظم بن مرحوم ميرزا محمد خان مجد الملك بن مرحوم آقا فتحعلى . به منصب صدارت عظما و لقب صدراعظم سرافراز و ممتاز گشت .\r\nوزارت خالصجات و رقبات دار الخلافه‌ى تهران از جناب ميرزا محمد خان اقبال الدوله ، كه بعد به ايالت كرمانشهان نائل مىشود ، انتزاع يافته ؛ اين منصب به ميرزا نصر اللّه خان ناصر السلطنه ، كه از سادات طباطبايى آذربايجان و فرزند جناب مستطاب مير رفيع نظام العلماء ، و از برآوردگان بندگان اقدس همايون و از وزراء دربارى است ، و نهايت تقرب و اختصاص را در حضور مبارك شاهانه دارند و در سلك\r\n\r\n","description":"","footnote":"","page_name":" 185 ","page_number":209},
  {"content":"\r\n\r\nمنشيان خاصه هم‌منسلك هستند ، واگذار شد ؛ و يك ثوب خرقه‌ى ترمه‌ى شمسه‌ى مرصع هم به ايشان مرحمت گرديد . سواد دستخط مبارك دولتى كه در رجوع اين منصب شرف صدور يافته است ، از قرار ذيل است : -\r\n« چون ميرزا نصر اللّه خان ناصر السلطنه از بدايت عمر تاكنون ، در خاكپاى اقدس همايون ما مشغول خدمتگزارى بوده ، و هميشه خاطر مبارك را از طرز صداقت و درستكارى خود قرين رضامندى داشته ، و همه‌ى اوقات مراحم ما را نسبت به خود كاملا جلب و جذب كرده ؛ و علاوه بر ساير خدمات معلومه ، در اين مدت كه خالصجات آذربايجان سپرده به او بود ، چنان كه مكنون خاطر ما بوده آن‌ها را آباد و داير نموده ؛ محض اظهار مرحمت و عنايت مخصوص ، به تصويب جناب اشرف صدراعظم ، وزارت كليه‌ى خالصجات و زراعت و فلاحت را از هذه السنه‌ى تخاقوىئيل و بعدها ، به عهده‌ى او واگذار فرموديم : كه با كمال مراقبت و اهتمام ، با حسن كفايتى كه دارد ، اين خدمت بزرگ را در عهده گرفته ، ساير خالصجات را هم مثل خالصه‌هاى آذربايجان آباد و منظم نمايد . 1315 . »\r\nدر بالاى اين دستخط دولتى ، دستخط آفتاب نقط سلطنتى به دست مبارك شاهانه از قرار ذيل شرف صدور يافته است : -\r\n« از آنجايى كه ما كمال مرحمت را نسبت به ناصر السلطنه داريم ، و حقيقت ، در باب خالصجات آذربايجان هم خوب خدمت كرده ؛ لهذا ، خالصجات تهران و غيره را هم به او سپرديم : كه آباد نموده ، خاطر ما را از خودش مبرور بدارد . فى شهر رجب 1315 . »\r\nميرزا تقى خان مجد الملك ، وزير وظايف و اوقاف ، به شرحى كه در پيش گذشت ، در اين ماه رجب وزارت داخله يافت ؛ كه معاون و مدد مشاغل برادر خود ، جناب مستطاب صدراعظم شده ، مطالب حكام را جواب بفرستد .\r\nميرزا على خان ، فرزند ميرزا عبد الحسين خان مدير الوزاره ، مستوفى ديوان اعلا ، كه از قديمى چاكران است ، به منصب استيفاء و خطاب معتمد السلطانى سرافراز گرديد .\r\nميرزا محمد على خان كاشى ، مصدق الدوله ، پيشخدمت حضور همايون ، به رياست مجلس محاكمات عسكريه منصوب و برقرار شد ؛ و خوب احقاق حق به عمل مىآورد .\r\nدر اواخر شعبان به استدعاى شاهزاده مغرور ميرزاى موثق الدوله ، خوانسالار ، كه حكومت كاشان هم جزء اداره‌ى ايشان است ، ميرزا سيد عبد الكريم خان حسام لشكر ، امير تومان ، به حكومت كاشان منصوب و روانه گرديد ؛ و شاهزاده مقبل الدوله ، كه از طرف شاهزاده موثق الدوله حكومت مىكرد ، به دار الخلافه احضار گرديد .\r\nرياست ايلات دار الخلافه و حكومت بلوك خوار ، كه تقريبا چهل هزار تومان ماليات نقدى دارد ، ضميمه‌ى مشاغل ميرزا نصر اللّه خان ناصر السلطنه ، وزير خالصجات و فلاحت ، گرديد . شاهزاده ابو تراب ميرزاى حسام الممالك ، حاكم خوار ، به تهران احضار شد .\r\nرياست و سركردگى چهار صد و پنجاه نفر سواره‌ى هراوند و اوصانلو و قراچولوى بلوك خوار ، به سعيد السلطنه ، پسر جناب مستطاب نظام العلماى تبريزى ، كه در ايالت عم خود ، ناظم الدوله ، به فارس نيابت ايالت داشت ، واگذار شد .\r\nميرزا ابراهيم معتمد السلطنه از وزارت و پيشكارى و رتق و فتق امور حكمرانى\r\n\r\n","description":"","footnote":"","page_name":" 186 ","page_number":210},
  {"content":"\r\n\r\nگيلان و طوالش كناره كرده ، به تهران احضار شد . نواب مستطاب اشرف و الا ، شاهنشاهزاده‌ى افخم ، شعاع السلطنه ، والى مملكت گيلان و طوالش كه در تهران تشريف دارند ، محمد باقر خان سعد السلطنه ، امير تومان ، را براى حكومت گيلان انتخاب كرده ؛ به تصويب صدارت عظما ، به حكمرانى آنجا منصوب و روانه گشتند .\r\nاين مرد ابدا خط خواندن را نمىداند و درس نخوانده است . ولى ، كاش جميع فضلا و صاحب سوادهاى ايران مثل اين شخص بيسواد بوده ؛ لكن ، حسن معاملات و طرز مجاملات و درست حسابى و قاعده‌دانى و نظم مملكت‌دارى و حفظ مراتب ايشان هم مثل اين شخص بود كه واقعا بايد نهايت تمجيد را از او به عمل آورد . اين مرد با نظم و ترتيب است . از اشخاصى است كه در حكومت ، نظم و ارزانى مملكت و آسايش رعيت و درست حسابى و حفظ آبرو را به بردن فوايد و خوردن منافع و گرفتن رشوه از تجار و كسبه و راهداران ترجيح مىدهد . اين مرد بنده را نمىشناسد . بنده هم شخصا او را نمىشناسم ؛ خانه‌اش را نمىدانم . در تمام عمر به او و امثال او حاجتى نخواهم داشت . و از پنج هزار نفر مثل او و بالاتر از او ، مستغنى هستم . لكن ، انصاف اين است كه بايد حق درستكارى و عدالت و نظم او را نگاشت . اين شخص ز سه چهار نفر مردمى است كه در حكومت و حساب و رشوه نخوردن ، بر تمام وزراء و امراء و حكام ايران ترجيح دارند و منتخب هستند .\r\nحسام الملك ، كه در كرمانشهان نايب الاياله بود و به پيشكارى نواب مستطاب و الا ، شاهنشاهزاده‌ى اكرم ، سالار الدوله ، والى كرمانشهان ، اشتغال داشت ، در اين اوقات استعفا از اين خدمت كرده و مرخصى خواسته ، از كرمانشهان بيرون آمد . پس از وى ، ظهير الملك ، امير تومان ، به سمت پيشكارى و رتق و فتق امور برقرار شد .\r\nدر ماه رمضان المبارك كه جناب نظام الملك ، وزير ماليه و رئيس دفتر استيفاء ، به رأى و اجتهاد خود در مهر كردن فرمان‌ها و برات‌ها و تبديل حقوق مردم از ولايتى به ولايتى عمل مىكرد ، و قدرى در امور جزئيه كه ضرر ديوان نبود مردم‌دارى و خوش سلوكى مىكرد ، و به طورى كه بايد و شايد در اوامر و نواهى صدارت عظما منقاد و تسليم نبود ، وى را از وزارت ماليه معزول ساختند ؛ و به جاى او ، چنان كه در پيش نوشته شد ، جناب ميرزا ابو القاسم خان ناصر الملك ، مترجم حضور همايون ، كه اول ديپلوماسى ايران و از وزراى بزرگ دربار است ، به منصب وزارت ماليه منصوب و برقرار گرديد .\r\nميرزا عبد الحسين خان مستعان السلطنه به منصب ناظم خلوتى و نظم و ترتيب پيشخدمتان برقرار و منصوب گرديد ، كه كسى از وزراء و غير ، بدون اذن او حق دخول و شرفيابى به حضور همايون ندارد ؛ مگر آنكه ، مانعى در پيش نباشد . سواد دستخط مبارك همايونى كه درباره‌ى او شرف صدور يافته ، از قرار ذيل است : -\r\n« جناب اشرف صدراعظم ! نظر به خدمات چهل ساله و كمال قابليت و لياقت و حسن كفايت و كاردانى ميرزا عبد الحسين خان مستعان السلطنه ، ناظم خلوت همايونى ، كماكان نظم خلوت و لوازم اين شغل را به عهده‌ى كفايت و كفالت مشار اليه واگذار و به اعطاى يك قبضه عصاى مرصع و يك ثوب جبهه‌ى ترمه‌ى ايرانى ، به انضمام يك جفت شمسه از درجه‌ى اول ، قرين مباهات و استظهار فرموديم : كه با نهايت افتخار\r\n\r\n","description":"","footnote":"","page_name":" 187 ","page_number":211},
  {"content":"\r\n\r\nبه لوازم خدمت محوله بپردازد . شهر شعبان 1315 . »\r\nشاهزاده محمد حسين ميرزاى يمين السلطان به منصب ايلخانيگرى و رياست ايل جليل قاجار برقرار گرديدند . شاهزاده عبد اللّه ميرزاى حشمت الدوله از حكومت لرستان و بروجرد معزول شده ؛ شاهزاده حسام السلطنه ، فرزند مرحوم سلطان مراد ميرزاى حسام السلطنه ، در ابتداى سال ايت‌ئيل تركى ، كه بيست و هفتم شوال اين سال هزار و سيصد و پانزده بود ، به حكومت آنجا منصوب و روانه شدند .\r\nدر ماه ذى القعده وزارت بيوتات سلطنتى ، از قبيل قهوه‌خانه و آبدارخانه و چراغ خانه و بناخانه و كتابخانه و رخت‌دارخانه و ساير بيوتات ، به عهده‌ى جناب ميرزا احمد خان مشير السلطنه ، وزير خزانه‌ى مباركه ، شد : كه اگر علاوه بر معمول در اين بيوتات خرجى فوق العاده پيدا شود ، به اطلاع و استحضار و امضاى ايشان بوده ؛ در صورت صحت ، پشت برات فوق العاده را مهر كنند ، كه چون آن برات را به دفتر ببرند ، ثبت شود و محل ايراد و تحقيق نباشد .\r\nدر دهم ذى الحجه الحرام اين سال ، كه عيد اضحى است و سلام عام در حضور همايونى انعقاد يافت ، جناب نظام الملك ، وزير ماليه‌ى سابق ، شرف مخاطبت خاص خسروانى داشتند . در همين موقع سلام ، بندگان اقدس همايون ، بالمشافهه العليه ، حكومت جليله‌ى دار الخلافه و توابع را به جناب نظام الملك مرحمت فرمودند ، و سلطان حسين ميرزاى نير الدوله را از حكومت تهران معزول ساختند . مردم از امروز ارزانى نان و فراوانى گوشت ديدند ، و از رشوه گرفتن نير الدوله و گران كردن اجناس رهايى يافتند .\r\nميرزا على رضاى سبزوارى ، مشير الممالك ، از وزارت تهران بر كنار شد .\r\nميرزا ابو القاسم خان نورى ، مستوفى ديوان ، حكمران سابق ملاير و تويسركان و نهاوند در سنه‌ى هزار و سيصد و چهار ، كه از كفاة و دهاة و از طايفه و عشيره‌ى جناب نظام الملك است ، به وزارت تهران و بيگلربيگيگرى برقرار گرديد . صورت دستخط مبارك همايونى كه در حكومت تهران جناب نظام الملك شرف صدور يافت ، از قرار ذيل است : -\r\n« حكومت دار الخلافه‌ى تهران ، نظر به اينكه مركز خلافت كبرا و مقر سلطنت عظما است ، به وجود مقدس خودمان اختصاص دارد ؛ و اهميت آن را كه متضمن تأمين ولايت و راحت رعيت است ، وجهه‌ى همت ملوكانه فرموده‌ايم . چون براى تصدى اين خدمت ، وجود يك نفر از چاكران كافى كاردان لازم بود ، و نظام الملك را همه وقت در خدمات بزرگ دولت ، به فرط كفايت و مزاياى عقل و درايت آزموده‌ايم ؛ لهذا ، از قرار اين دستخط مبارك حكومت تهران و ادارات مفصله را مستقلا به او مرجوع و محول فرموده ، - حكومت دار الخلافه‌ى تهران و بلوكات و توابع آن ؛ حكومت زاويه‌ى مقدسه‌ى حضرت عبد العظيم و اداره‌ى توليت ؛ اداره‌ى وزارت نظميه و احتسابيه و قراولخانه‌هاى شهر ، كه يكى از افواج وزير نظام در تحت رياست حكومت در قراولخانه باشد ؛ سوار قراسوران و ايل زرگر و اختيار تام در تغيير و تبديل رياست آن‌ها ؛ حكومت ساوه و زرند و ايل شاهسون بغدادى ؛ رياست فوج زرندى و سوار شاهسون بغدادى ؛ اداره‌ى حكومت تجريش ، كه پايتخت شميران است - مقرر مىداريم كه منتهاى اهتمام را در خدمات مرجوعه و رعايت تنظيمات حسنه ، كه متضمن رفاه حال خلق و وسعت ارزاق و تعديل اسعار و وفور اجناس و منع احتكار ، كذلك در\r\n\r\n","description":"","footnote":"","page_name":" 188 ","page_number":212},
  {"content":"\r\n\r\nساير موادى كه راجع به انتظام امور حكومتى و آسايش مردم باشد ملحوظ داشته ؛ بدون تعطيل و انفصام ، اوقات خود را به تحصيل دعاگويى ذات اقدس همايونى مصروف دارد . شهر ذى الحجه الحرام ايت‌ئيل 1315 . »\r\nدر اين مورد يك قبضه عصاى مرصع نيز به ايشان مرحمت شد .\r\nميرزا محمد خان اقبال الدوله ، فرزند مرحوم ميرزا هاشم خان امين الدوله ، به ايالت كرمانشهان و سرحددارى عراقين منصوب و روانه گشتند .\r\nحكومت ولايت سمنان و دامغان به عهده‌ى كفايت شاهزاده انوشيروان ميرزاى ضياء الدوله ، فرزند مرحوم شاهزاده بهمن ميرزا ، واگذار گرديد و به آنجا روانه شدند .\r\nشاهزاده عميد الدوله ، حكمران اين دو ولايت ، به دربار همايون احضار گرديدند .\r\nحكومت دار السلطنه‌ى قزوين برحسب اراده‌ى عليه همايونى به مرتضى خان صدق الدوله ، پيشخدمت مخصوص حضور همايون ، واگذار شده و او روانه‌ى آن ولايت شد . نواب شاهزاده عبد الصمد ميرزاى عز الدوله ، عم اكرم سلطنت عظما ، حكمران قزوين به دار الخلافه و دربار همايون احضار شدند . اين شاهزاده‌ى آزاده از شاهزادگان بزرگند و داراى انواع كمالات داخله و خارجه هستند . عربيت و خط و تاريخ را نيكو دانند و محل وثوق و اعتمادند . در زبان انگليسى استادى قاهر و معلمى ماهر هستند .\r\nحكومت ساوه و زرند و ايل شاهسون بغدادى ، كه در همان حول ساوه است ، به ميرزا سيد رضا خان بديع الملك ، پيشخدمت حضور همايون و مستوفى اول ديوان اعلا ، مرحمت شد . مشار اليه برادر موثق الملك ، رئيس رخت‌دارخانه‌ى مباركه ، است .\r\nميرزا غلامحسين خان خازن الممالك ، تحويلدار كل وجوه خزانه‌ى مباركه ، بر حسب استدعاى ميرزا محسن خان معين الملك ، وزير گمركات و وزير پستخانه‌هاى ممالك محروسه ، به منصب استيفاء از درجه‌ى اول نايل گرديد . اگرچه از اين مرد ضرر مالى به من رسيده است ؛ ولى ، بايد صفت خوب او را نگاشت . كفايت او را كمتر كسى در تهران دارا است . لياقت در كارها دارد ، كه از پيش خواهد برد .\r\nسلطان ابراهيم ميرزاى مشكوة الدوله ، فرزند مرحوم امام قلى ميرزاى عماد الدوله ، در اين سنه‌ى ايت‌ئيل تركى ، كه اواخر سنه‌ى هزار و سيصد و پانزده است ، به حكومت ولايات ملاير و تويسركان و نهاوند و خزل منصوب شدند و به يك ثوب پالتو ترمه‌ى كشميرى ، با سردوشى طغراى اسم مبارك نمره‌ى اول مكلل به الماس ، مخلع گرديد .\r\nو شاهزاده سيف الدوله برادر شاهزاده امير خان سردار معظم ، وزير جنگ - ، پسر شاهزاده سلطان احمد ميرزاى عضد الدوله ، از حكومت آنجا معاف شد .\r\nحكومت خمسه به عهده‌ى كفايت شاهزاده دارا واگذار شد ؛ مهدى قلى خان مجد الدوله از حكومت آنجا منقطع گرديد .\r\nحكومت و دار المرز استرآباد و گرگان و تركمان به ولى خان نصر السلطنه ، وزير خزانه‌ى سابق ، پسر ساعد الدوله سردار ، در آخر ذى الحجه‌ى اين سال ، كه تقريبا ابتداى سال ايت‌ئيل تركى است ، واگذار گرديد ؛ و شاهزاده جهانسوز ميرزا ، امير نويان بن خاقان مغفور فتحعلى شاه ، طاب‌ثراه ، از ايالت آنجا معزول شد .\r\n\r\n","description":"","footnote":"","page_name":" 189 ","page_number":213},
  {"content":"\r\n\r\nدر اين سنه‌ى هزار و سيصد و پانزده ، هرتغيير و تبديلى كه در وزارتخانه‌ها و حكام ولايات و تغيير رئيس بيوتات شد ، در اين باب نگاشتيم . وزراى ساير وزارتخانه‌ها و حكام ساير ولايت‌ها ، همان اشخاصى هستند كه در وقايق سنه‌ى گذشته و سنوات قبل نوشتيم .\r\n\r\nباب سوم [ اشخاصى كه در اين سنه به لقب دولتى نائل شده‌اند 
  ]\r\nذكر اشخاصى كه در اين سنه‌ى هزار و سيصد و پانزده ، به لقب دولتى نائل شده‌اند ، يا امتيازات دولتى را از قبيل تمثال مبارك و ساير نشان‌هاى معظمه ، براى خود تحصيل كرده‌اند و به خلاع فاخره سرافراز گشته‌اند .\r\nدر محرم اين سال هزار و سيصد و پانزده كه حضرت و الا وليعهد دولت گردون مهد ، صاحب‌اختيار مملكت آذربايجان ، حسب الاحضار به تهران تشريف داشتند ، يك قبضه شمشير مكلل به جواهر گرانبها به ايشان مرحمت شد ، و در هيجدهم محرم ، به طرف آذربايجان حركت كردند . به سلطان حسين ميرزاى نير الدوله ، حكمران دار الخلافه تهران ، يك ثوب پالتو با سردوشى الماس مرحمت شد .\r\nمير محمد على خان منصور الدوله ، كه در اوايل اين سال وفات كرد ، فرزند او مير عبد الحميد خان سرتيپ ، پيشخدمت همايونى ، به لقب منصور الدوله سرافراز گرديد .\r\nحاجى ميرزا حسن خان مستشار لشكر ، ولد مرحوم ميرزا مصطفى وكيل لشكر ، به تصويب شاهزاده فرمانفرما ، وزير جنگ ، به لقب رفيع الدوله ملقب گرديد .\r\nميرزا نصر اللّه خان ناصر السلطنه به يك ثوب پالتو با سردوشى الماس از درجه‌ى دويم مخلع و مفتخر گرديد .\r\nميرزا ابو القاسم خان نايب وزارت جليله‌ى خارجه ، پسر مرحوم ميرزا محمد على مستوفى سركارات ، به لقب مشاور الدوله ملقب آمد .\r\nميرزا على رضا خان مير پنجه ، پيشخدمت خاصه ، پسر مؤتمن الدوله ، نواده‌ى مرحوم ميرزا سعيد خان وزير امور خارجه ، به لقب به نيل مجلل السلطنه ملقب گرديد .\r\nميرزا محمد تقى خان مستوفى ، پسر ميرزا عباس قلى خان سپهر ، نواده‌ى مرحوم ميرزا تقى سپهر - لسان الملك ، صاحب ناسخ التواريخ - به منصب پيشخدمتى سرافراز و به لقب كمال السلطنه ملقب شد .\r\nآقا ميرزا مرتضى رئيس و مدير مجلس حفظ الصحه‌ى يزد به لقب مسيح الممالك و اعطاء يك ثوب لباده‌ى ترمه‌ى كشميرى سرافراز آمد .\r\nدر هشتم ربيع الاول اين سال ، كه جناب مستطاب ميرزا على خان امين الدوله ، رئيس الوزراء ، به منصب وزارت عظما و لقب وزير اعظم نائل شد ، به شرحى كه در پيش گذشت ، به دست مبارك به يك قبضه عصاى تمام مرصع نايل شدند .\r\n\r\n","description":"","footnote":"","page_name":" 190 ","page_number":214},
  {"content":"\r\n\r\nيك قطعه عكس تمثال همايونى به افتخار نواب و الا ، شاهزاده سلطان مسعود ميرزاى ظل السلطان ، حكمران اصفهان ، برادر سلطنت عظما ؛ و يك ثوب پالتو با سردوشى الماس از درجه‌ى اولى به سرافرازى شاهزاده جلال الدوله ، فرزند ايشان ، اعطاء و ارسال اصفهان گرديد .\r\nيك قبضه عصاى مرصع براى ميرزا ابراهيم معتمد السلطنه ، پيشكار و وزير مملكت گيلان و طولش ، فرزند مرحوم ميرزا محمد قوام الدوله ، اعطاء و ارسال گيلان گرديد .\r\nبه استدعاى نواب شاهزاده فرمانفرما ، وزير جنگ ، يك ثوب پالتوى ترمه‌ى كشميرى با يك زوج سردوشى الماس براى بهجت الملك ، امير تومان ، كه از جانب فرمانفرما در كرمان حكمرانى دارد ، ارسال كرمان گرديد .\r\nروز نوزدهم ربيع الاول يك قبضه شمشير مرصع ممتاز از درجه‌ى اول به شاهزاده عبد الحسين ميرزاى فرمانفرما ، وزير جنگ ، مرحمت شد ؛ كه در حضور همايون ، به دست جناب مستطاب امين الدوله ، وزير اعظم ، اين عطيه‌ى كبرا علاقه‌ى گردن و زيب ميان نواب معظم شد . و يك ثوب پالتو ترمه با سردوشى الماس از درجه‌ى اول به آجودان‌باشى وزير نظام مرحمت شد . و ميرزا محمد نظام الحكماء ، رئيس اطباى نظام ، به يك حلقه انگشترى الماس سرافراز شدند .\r\nبه شاهزاده محمد حسين ميرزاى يمين السلطان ، صاحب‌جمع كل دواب ديوانى ، يك حلقه انگشترى الماس مرحمت شد . سواد دستخط همايون كه درين باب شرف صدور يافته ، از قرار ذيل است : -\r\n« از آنجايى كه ما نهايت مرحمت و التفات را نسبت به يمين السلطان داريم ، و در حقيقت او هم چه در اين سفر و چه در ساير اوقات ، كمال خدمتگزارى را به جا آورده ؛ لهذا ، يك حلقه انگشترى الماس كه مال دست خودمان بود ، به او عنايت و مرحمت فرموديم . فى شهر ربيع الاول 1315 »\r\nميرزا فتح اللّه خان امير تومان ، بيگلربيگى رشت و رئيس كل گمرك بنادر بحر خزر و خراسان و غيره ، مورد مراحم و اشفاق خسروانه واقع شده ، به اعطاى يك ثوب پالتو از خلاع خاصه با سردوشى الماس ، سربلند و سرافراز گرديد . از قرارى كه متواترا از غالب اشخاص شنيده مىشود ، اين مرد از اشخياى روزگار است و همت بلند دارد .\r\nشبانروز در سرا و دار الضيافه‌ى او ، بسى مردم از هرقبيل متنعم مىشوند و بهره مىبرند .\r\nمخارج او فوق العاده است .\r\nجناب ميرزا محمد خان وكيل الدوله ، كه از منشيان حضور همايون و مبلغ رسالات و نويسنده‌ى دستخطهاى مباركه است ، از قرار دستخط مخصوص ملكانه به يك ثوب جبه‌ى ترمه‌ى كشميرى شمسه‌ى مرصص مخلع و سرافراز شد .\r\nاسد اللّه خان امين حضور ، پيشخدمت خاصه‌ى همايونى ، پسر مرحوم آقا على امين - حضور آشتيانى ، وزير بقايا ، به يك ثوب سردارى از ملابس خاصه‌ى تن‌پوش همايون مخلع و سرافراز گرديد .\r\n\r\n","description":"","footnote":"","page_name":" 191 ","page_number":215},
  {"content":"\r\n\r\nعلى آقا خان مجد السلطان ، كه امتياز سرتيپى اول توپخانه‌ى مباركه را دارد ، به منصب پيشخدمتى حضور همايون نايل گرديد .\r\nعبد الحسين خان ظهير همايون و محمد على خان ، فرزندان حاجى ميرزا على اكبر خان صدر الدوله ، امير تومان بن مرحوم حاجى صدر الدوله ، كه از سلاله و احفاد مرحوم حاجى محمد حسين خان اصفهانى ، صدراعظم دولت خاقانيه هستند ، به منصب پيشخدمتى حضور همايون سربلند گرديدند .\r\nميرزا عباس خان تفرشى ، منشىباشى ، كه در اداره‌ى محمد باقرخان سعد السلطنه است ، به لقب سعد السلطان ملقب گرديد .\r\nدر اين سال ، كه على قلى خان مخبر الدوله ، وزير داخله ، - چنان كه شرح وفاتش نوشته خواهد شد - به رحمت ايزدى پيوست ، برادر آن مرحوم و فرزندان كافى و لايق ايشان مورد مراحم اعليحضرت شهريارى واقع گشته ، هريك به امتياز لقب و يافتن خلعتى سرافراز گشتند ؛ و صورت امتيازات از قرار ذيل است : -\r\nجعفر قلى خان نير الملك ، وزير علوم ، برادر آن مرد بزرگ ، به جبه‌ى ترمه‌ى شمسه‌ى مرصع سرافراز شدند .\r\nحسين قلى خان مخبر الملك ، فرزند آن مرحوم ، كه ساليان دراز از جانب پدر وزارت تلگراف با ايشان بود ، در اين اوقات به وزارت مستقله‌ى تلگرافخانه برقرار شده ؛ لقب مخبر الدوله به ايشان داده شد و به جبه‌ى ترمه‌ى شمسه‌ى مرصع مخلع شدند .\r\nمرتضى قلى خان صنيع الدوله ، وزير دار الضرب و وزير سابق خزانه‌ى مباركه ، كه در كمالات خارجه ، بخصوص دانستن زبان آلمانى ، بهره‌هاى وافى دارند و دويم فرزند مرحوم وزير داخله هستند و به شرف مصاهرت سلطنت عظما نايل مىباشند ، به پالتوى ترمه‌ى شمسه‌ى مرصع مخلع گشتند .\r\nمهدى قلى خان ملقب به خان خانان ، فرزند ديگر آن مرحوم ، كه داراى كمالات داخله و خارجه هستند ، به لقب مخبر السلطنه ملقب و به سردارى تن‌پوش همايون مخلع گشتند .\r\nمحمد قلى خان ، آخرين فرزند مرحوم وزير داخله ، لقب مخبر الملك يافتند و خلعت سردارى تن‌پوش به ايشان مرحمت شد . الحق ، بستگان و خاندان آن مرحوم همه زبده‌ى روزگار و نخبه‌ى ليل و نهار هستند . لياقت هرگونه امتياز و مشاغل عمده دارند ؛ كه به درستى گل ايشان سرشته شده است .\r\nاز براى ميرزا رضا خان ارفع الدوله ، امير تومان ، وزيرمختار و ايلچى مخصوص دولت ايران مقيم دربار دولت روس ، كه بسى در امر ديپلوماسى و حفظ ناموس دولت و ملت ايران سعى كافى و جهد وافى دارد ، يك زوج سردوشى الماس اعطاء و ارسال « پطرزبورغ » ، پاتخت دولت روس ، گرديد .\r\nآقا ميرزا عبد الجواد صدر الشريعه نائينى ، كه در سلسله‌ى علماء هستند و اين اوقات به تهران آمده‌اند ، يك حلقه انگشترى الماس از جواهر خانه‌ى خاصه در باره‌ى ايشان مبذول افتاد .\r\n\r\n","description":"","footnote":"","page_name":" 192 ","page_number":216},
  {"content":"\r\n\r\nآقا ميرزا ابو القاسم فاضل گيلانى ، كه از علماء آن ولايت هستند ، اين اوقات كه به تهران آمده‌اند ، در صاحبقرانيه شرف اندوز حضور همايون گرديده ؛ يك ثوب عباى ترمه درباره‌ى ايشان اعطاء گرديد .\r\nاز براى آقا اسد اللّه ، امام جمعه دار الدوله‌ى كرمانشهان ، يك قبضه عصاى مرصع و فرمان آن فرستاده شد .\r\nدر پايان سفر ييلاق ، يك قبضه قمه‌ى مرصع از جواهر خانه‌ى خاصه به حسين پاشاخان امير بهادر جنگ ، كشيكچى ، مرحمت شد . و نيز به محمد پاشاخان قوللر آقاسىباشى و يوزباشيان كشيك خانه‌ى مباركه ، شبانروز مواظب خدمت بودند ، خلاع مهر شعاع خسروانى مبذول گرديد .\r\nدر اوايل جمادى الاخر اين سال ، بندگان اقدس همايون يك عدد انفيه‌دان مرصع و مصور به تمثارل همايون به دست مبارك به جناب مستطاب امين الدوله ، وزير اعظم ، مرحمت فرمودند .\r\nآصف السلطنه ، امير تومان ، به طورى كه در چند ورق قبل شرح صاحب‌جمعى كل دواب ديوانى ايشان نوشته شد ، در وقت رجوع اين منصب به سردوشى الماس از درجه‌ى دويم نايل و سرافراز شدند .\r\nميرزا سلمان بيان السلطنه ، مستوفى اول ، وزير سابق خراسان ، كه از چاكران خاص دربار اعظم است ، در اين اوقات به استدعاى شاهزاده نير الدوله ، حكمران تهران ، كه حكومت نيشابور هم ضميمه‌ى اداره‌ى ايشان است ، از تهران به حكومت نيشابور منصوب و روانه شدند ؛ و به يك ثوب جبهه‌ى ترمه‌ى كشميرى شمسه‌ى مرصع مخلع گرديدند .\r\nشاهزاده نير الدوله فرزند خود فتح السلطنه را كه از جانب پدر حكومت نيشابور داشت ، براى معاونت كارهاى خود به تهران احضار كرد . و الحق ، مثل ميرزا سلمان بيان السلطنه را براى نيشابور و بالاتر از آنجا انتخاب كردن ، مورد بسى تمجيد است . اين مرد به مزاياى عقل و كاردانى و درستكارى و راست‌قلمى و بىطمعى آراسته است . همين‌قدر آيندگان بدانند كه : در اين دوره ، چهار پنج نفر كه حقيقتا به درستى و صحت معروف هستند و محل اطمينان جميع اهالى ايران شده‌اند ، ميرزا سلمان بيان السلطنه يكى از اين چهار يا پنج نفر هستند كه وجودشان مثل اكسير اعظم است . سياق و انشاء را به درجه‌ى كامل مىدانند . هرصفحه از صفحات تحريرات ايشان ، قطعه‌يى از قطعات خلدبرين است ؛ و هرفردى كه در سياق مىنگارند ، مصداق « روضة من رياض الجنة » واقع شده است .\r\nمحض اظهار مرحمت و يادآورى به شاهزاده عميد الدوله ، حكمران سمنان و دامغان ، يك قطعه عكس تمثال همايونى ، كه زير آن به دستخط مبارك مرقوم و موشح شده ، به صحابت محمد صادق خان فراش خلوت ، از طرف قرين الشرف همايون ارسال سمنان گرديد . از طرف شاهزاده‌ى حكمران استقبال و رسم تشريفات به‌عمل آمد .\r\nروز چهارشنبه چهاردهم جمادى الاولى كه روز عيد ميلاد سعادت بنياد بندگان اقدس همايون بود ، در موقع سلام ، يك قبضه شمشير مرصع به شاهزاده امير خان سردار معظم ، وزير جنگ ، كه در جلوى اهل نظام ايستاده بودند مرحمت شد ؛ آويزه‌ى گردن\r\n\r\n","description":"","footnote":"","page_name":" 193 ","page_number":217},
  {"content":"\r\n\r\nو زيب ميان كردند .\r\nدر همين روز عيد سعيد ، خرقه‌ى ترمه‌ى بطانه خزى از خلاع خاصه به شاهزاده عبد العلى ميرزاى معتمد الدوله ، كه سرشته‌ى فضل و حكمت و عرفان است ، فرزند مرحوم شاهزاده فرهاد ميرزاى معتمد الدوله - صاحب « تاريخ جام جم » - مرحمت شد .\r\nمحض اظهار مرحمت درباره‌ى جناب ميرزا فضل اللّه خان وكيل الملك ، وزير خلوت ، كه اداره‌ى انشاء دولتى و جواب وزارتخانه‌ها و صدور دستخطهاى مباركه در تحت رياست ايشان است ، در حالتى كه اغلب وزراء به حضور همايون مشرف بودند ، بندگان اقدس همايون به دست مبارك يك عدد قلمدان ممتاز به انضمام دولت مرصع ، كه از امتيازات جليله‌ى وزراى اول است ، به جناب ايشان مرحمت فرمودند ؛ و ايشان كمال مباهات را از اين عطيت كبرا حاصل كردند .\r\nمحمد تقى خان احتساب الملك ، پيشخدمت حضور همايون ، پسر مرحوم عبد العلى خان اديب الملك ، پسر مرحوم حاجى على خان اعتماد السلطنه ، به يك ثوب پالتو تن‌پوش همايون مخلع گرديد .\r\nآقا سيد نصر اللّه ، برادر جناب آقا سيد محسن نقيب السادات و الاشراف ، كه وفات كرد ، محض تسليت خاطر و تكريم جناب نقيب السادات يك حلقه انگشترى الماس به ايشان مرحمت شد .\r\nمحض اظهار مرحمت درباره‌ى جناب امين الدوله ، وزير اعظم ، يك حلقه انگشترى الماس بريليان بسيار ممتاز كه از انگشترىهاى خاص دست همايون بود ، به ايشان اعطاء شد .\r\nجناب حكيم الملك ، رئيس اطباى حضور مبارك ، پيشخدمت‌باشى سلام و وزير ابنيه ، به يك قطعه نشان شير و خورشيد مرصع به جواهر از درجه‌ى اولى و يك رشته حمايل سبز مخصوص آن ، كه از امتيازات عاليه است ، نايل و سرافراز شدند .\r\nفضل اللّه خان بشير الملك ، امير تومان ، رئيس شاطرخانه‌ى مباركه و پيشخدمت حضور همايون و وزير دار الشوراى كبرا ، به يك ثوب خرقه‌ى ترمه مخلع گرديد . اين مرد از آدميان خوش‌فطرت روزگار است ، و نظير وى كم است .\r\nصدق السلطنه ، رئيس كالسكه خانه‌ى مباركه ، به يك ثوب سردارى ترمه‌ى شمسه‌ى مرصع امتياز يافت . يك قطعه عكس تمثال مبارك به افتخار حضرت مستطاب و الا ، وليعهد دولت عليه ، صاحب اختيار مملكت آذربايجان ؛ و يك قطعه عكس تمثال مبارك هم براى جناب حسن على خان اميرنظام ، پيشكار آذربايجان ، ارسال گرديد .\r\nيك ثوب جبه‌ى ترمه كشميرى ، با فرمان « جنابى » براى ميرزا فتح اللّه خان يزدى ، وزير يزد ، كه از اخيار است ارسال و روانه گرديد .\r\nدر سيزدهم رجب المرجب اين سال ، كه جناب امين الدوله ، وزير اعظم ، به منصب صدارت و لقب صدراعظم نايل شدند ، به شرحى كه در پيش گذشت ، به يك قطعه نشان تمثال همايون مكلل به الماس از درجه‌ى اولى و يك عدد قلمدان تمام مرصع به جواهر و يك ثوب خرقه‌ى ترمه با شمسه‌ى مكلل به الماس نايل شده ؛ نهايت مباهات را يافتند .\r\n\r\n","description":"","footnote":"","page_name":" 194 ","page_number":218},
  {"content":"\r\n\r\nنواب مستطاب اشرف و الا ، شاهنشاهزاده‌ى معظم ، شعاع السلطنه ، والى مملكت گيلان و طوالش ، كه در اين ايام به دربار همايون احضار شدند ، محض اعزاز و تكريم ايشان يك قبضه شمشير مرصع از درجه‌ى اولى درباره‌ى نواب معظم مرحمت شد .\r\nجناب سيادت‌ماب ، آقا ميرزا ابو القاسم شيخ الاسلام قم ، نواده‌ى دخترى مرحوم آقا ميرزا ابو القاسم قمى - صاحب « قوانين » - ، اعلى اللّه مقامه ، مورد اعزاز خاص شاهانه آمده ، يك حلقه انگشترى الماس به ايشان مرحمت شد .\r\nميرزا نصر اللّه خان ناصر السلطنه كه منصب وزارت خالصه و رقبات ديوان يافتند ، به يك ثوب خرقه‌ى ترمه‌ى شمسه‌ى مرصع مخلع و ممتاز شدند .\r\nبه محمد باقر خان اعتماد السلطنه ، وزير دار المطبوعات و دار الترجمه‌ى مباركه و دار التأليف - برادرزاده‌ى محمد حسن خان اعتماد السلطنه مرحوم است - ، فرزند مرحوم عبد العلى خان اديب الملك ، فرزند مرحوم حاجى على خان اعتماد السلطنه ، يك ثوب سردارى از ملابس خاصه‌ى تن‌پوش همايون ، كه از تشريفات كثير المرافه است ، مرحمت شد .\r\nميرزا على دكتر ، رئيس الاطباء ، طبيب حضور همايون ، به يك ثوب جبه‌ى ترمه‌ى شمسه‌ى مرصع امتياز يافت .\r\nيك ثوب خرقه‌ى ممتاز به شاهزاده سلطان احمد ميرزاى عضد الدوله بن خاقان مغفور ، طاب ثراه ، مرحمت شد .\r\nدر ماه رجب به شرحى كه در پيش گذشت ، ميرزا تقى خان مجد الملك ، وزير وظايف و اوقاف ، كه منصب وزارت داخله يافتند ، به يك ثوب خرقه‌ى ترمه‌ى شمسه‌ى مرصع مخلع و سرافراز شدند .\r\nآقا فضل اللّه مؤيد العلماء ، خلف مرحوم مبرور آقا محمد كرمانشهانى ، به لقب مؤيد الاسلام نايل شده ؛ يك قبضه عصاى مرصع در باره‌ى ايشان مرحمت شد . شرح حركات و صفات اين مؤيد العلماء و الاسلام كه به مردم واضح است ؛ لازم نيست كه بنده در توضيح مطلب اظهار سفاهت كنم ، اما ، همين‌قدر عرض مىكنم كه : پدر بزرگوار ايشان از علماى بزرگ بوده ؛ به جهت خاطر اسلاف ، رعايت اخلاف لازم است .\r\nحاجى غلامحسين خان قاجار ، پسر حاجى ناصر قلى خان امجد الدوله ، امير تومان ، وزير دار الشورا ، كه جوانى لايق و قابل هستند ، به لقب نبيل مفخم السلطنه ملقب و بين الاقران سرافراز و ممتاز گشتند .\r\nيوسف خان سرتيپ ، پيشخدمت خاصه ، پسر مشير حضور ، به استدعاى شاهزاده اسماعيل ميرزاى معز الدوله ، پسر مرحوم بهرام ميرزاى معز الدوله ، به لقب معز الممالك مفتخر گرديد .\r\nمحمد على خان سرتيپ قورخانه بن حسين خان ، نواده‌ى مرحوم محمد قاسم خان صاحب‌جمع قزوين ، كه در قواعد علوم تاكتيك و رياضى و غيره خبرتى دارد و لايق هر گونه خدمت است ، به لقب صولت نظام ملقب گرديد .\r\nامان اللّه خان نايب اول وزارت خارجه ، فرزند مرحوم ميرزا جواد خان ، نواده‌ى\r\n\r\n","description":"","footnote":"","page_name":" 195 ","page_number":219},
  {"content":"\r\n\r\nمرحوم ميرزا عبد الغفار خان صديق الملك ، به توسط جناب مشير الدوله ، وزير امور خارجه ، به لقب اكرم الملك و خطاب « جنابى » ملقب و مباهى گرديد .\r\nشاهزاده نير الدوله ، حكمران دار الخلافه‌ى تهران ، به يك ثوب خرقه‌ى ترمه‌ى شمسه‌ى مرصع مخلع و ممتاز گرديد .\r\nيك حلقه انگشترى الماس به ابو القاسم خان نير الممالك ، خازن صرف جيب همايون ، مرحمت شد .\r\nچون مراتب لياقت و پايه‌ى كفايت ثقه الدوله ، منشىباشى حضرت مستطاب ولايت عهد ، مكشوف خاطر مبارك گرديد ، يك ثوب جبه‌ى ترمه‌ى شمسه‌ى مرصع براى افتخار و امتياز ايشان اعطاء و ارسال گرديد .\r\nمحض اعزاز جناب مستطاب صدراعظم ، چنان كه سابقا هم اشاره‌يى كرديم ، يك دستگاه ساعت گرانبهاى ممتاز ، كه يك طرف قاب آن به تمثال همايون موشح بود و طرف ديگر آن به الماس گرانبها تزئين و ترصيع داشت ، به ايشان مرحمت و مبذول شد .\r\nجناب ميرزا اسد اللّه خان ناظم الدوله ، والى سابق فارس ، كه از وزراى عظام هستند ، به يك ثوب خرقه‌ى ترمه‌ى بطانه خز شمسه‌ى مرصع از درجه‌ى اولى مخلع و ممتاز گشتند .\r\nيك قطعه گل كمر مكلل به الماس ، كه از امتيازات خاصه است ، براى علاء الملك ، امير تومان ، سفير كبير ايران مقيم اسلامبول ، روانه و ارسال گرديد . سفير مذكور و جناب ناظم الدوله و جناب وكيل الملك ، وزير خلوت ، برادران جناب مستطاب آقا ميرزا رفيع آقاى طباطبايى ، نظام العلماء آذربايجانى ، مىباشند . همه سر و يك باغ وضوء يك چراغ هستند .\r\nجناب آقا ميرزا محمود ، سلاله‌ى مرحوم حاجى مير محمد حسين سلطان العلماء امام جمعه‌ى اصفهان ، به لقب فخر الفقهايى ملقب و يك حلقه انگشترى الماس براى ايشان به اصفهان ارسال گرديد .\r\nجناب حاجى شيخ عبد العلى ، صدر العلماء كرمانشهان ، كه اين اوقات به تهران آمده ، مورد تكريمات خسروانه شده ، به يك قبضه عصاى مرصع نايل گشتند .\r\nميرزا هدايت اللّه لسان الملك ، ملك المورخين ، - فرزند مرحوم ميرزا تقى سپهر ، لسان الملك ، مؤلف « ناسخ التواريخ » - هنگام شرف‌اندوزى به حضور همايون ، به يك ثوب خرقه‌ى بطانه خز مخلع و مباهى گشتند .\r\nميرزا محمد نظام الحكماء ، حكيم‌باشى نظام و طبيب مخصوص حضور همايون ، به لقب لقمان الدوله ملقب شدند . ايشان برادر جناب حكيم الملك ، پيشخدمت‌باشى سلام و وزير ابنيه ، هستند .\r\nامير الامراء حاجى محمد خان قاجار ، كه با خاندان سلطنتى شرف انتساب دارند و از پيشخدمتان حضور همايون و از امراء و رجال دولت هستند ، به يك حلقه انگشترى الماس ممتاز نايل و سرافراز شدند .\r\nالسيد السند ، مير حسين خان صديق حضور ، پيشخدمت خاصه‌ى حضور مبارك ، كه\r\n\r\n","description":"","footnote":"","page_name":" 196 ","page_number":220},
  {"content":"\r\n\r\nدر حضور مبارك همايون نهايت تقرب را دارد و در اداى هرگونه عرض قادر و مقتدر است ، به لقب نبيل مقتدر السلطنه ملقب و به اعطاى يك حلقه انگشترى الماس ممتاز مفتخر و سرافراز شدند .\r\nممتحن السلطنه ، رئيس محاكمات و نايب اول وزارت خارجه ، به اعطاى يك ثوب جبه‌ى ترمه‌ى شمسه‌ى مرصع نايل و سرافراز گرديد .\r\nميرزا محمد خان لشكرنويس ، پسر مفتاح الملك ، نايب اول وزارت خارجه ، به لقب مفتاح لشكر ملقب گرديد .\r\nاز قرار دستخط مبارك ، يك ثوب پالتو از ملابس خاصه تن‌پوش مبارك به مخبر الدوله ، وزير تلگراف ، مرحمت شد . صورت دستخط از قرار ذيل است : -\r\n« مخبر الدوله ! چون از خدمات شما و سعى و اهتمامى كه در نظم و ترتيب امور تلگرافخانه دارد ، خاطر ما قرين كمال خشنودى و رضامندى است ؛ لهذا ، محض اظهار علامت مرحمت و عنايت خاص ، يك ثوب پالتوى تن‌پوش خودمان را براى خلعت شما مرحمت فرموديم : كه با اميدوارى و استظهار تمام مشغول خدمت محوله باشد . تخاقوى ئيل ، شهر شوال ، سنه‌ى 1315 . »\r\nاز قرار شرح دستخط مبارك ، يك ثوب پالتوى بطانه خز از ملابس خاصه‌ى شاهانه ، به رسم خلعت به جناب سلطان على خان ، وزير بقايا ، فرزند مرحوم محمد خان سالار الملك ، فرزند مرحوم عبد الرزاق خان وزير و رئيس الرؤساى طوايف يزد ، فرزند مرحوم تقى خان ، مرحمت شد . بزرگوارىهاى مرحوم عبد الرزاق خان يزدى و اقتدار فوق العاده‌ى ايشان در زمان خاقان مغفور ، فتحعلى شاه ، طاب ثراه ، ضرب المثل است و حكايات عجيبه و كارهاى غريبه از ايشان سر زده است . شرح بزرگىهاى عبد الرزاق خان و سلسله نسب ايشان تا عهد سلاطين صفويه ، در « تاريخ يزد » - كه نسخه‌اش نزد جناب ميرزا ابو القاسم نائينى ، سلطان الاطباء ، موجود است - نوشته ؛ هركه خواهد رجوع به آن نسخه كند . چون لازم بود از اصالت و نجات خانواده‌هاى قديم اشارتى كنيم ؛ لهذا ، اجمالا اين دو سطر را نگاشتيم . اگر فرصتى پيدا شد ، ان شاء اللّه ، در ساير مجلدات اين تاريخ شرح حال مرحوم عبد الران خان خواهم نگاشت . « تا درخت دوستى كى بردهد ، حاليا رفتيم و تخمى كاشتيم . » سواد دستخط همايون در اعطاء اين خلعت از قرار ذيل است :\r\n« جناب اشرف صدراعظم ! از خدمت و حسن مراقبت سلطان على خان ، وزير بقايا ، در كار دفتر و تفكيك و تشخيص محاسبات ، كمال رضامندى و خشنودى حاصل فرموده براى اظهار مراحم خودمان و افتخار و مفاخرت او ، يك ثوب پالتوى خز از ملابس خاصه‌ى خودمان به او مرحمت فرموديم : كه موجب پشت‌گرمى او بوده ، بيشتر در كار وصول و ايصال بقايا و تفريغ محاسبات حكام اهتمام كرده ، بيشتر بر مراتب خرسندى خاطر همايون ما بيفزايد و در پيشرفت خدمت و مرجوعات به خود دلگرم باشد . البته ، حسب المقرر ، او را به اعطاى اين موهبت مخصوص داشته ، در عهده شناسند . شهر شوال المكرم 1315 . »\r\nدر اين اوقات ، كه پدر ميرزا رضا خان ارفع الدوله ، وزيرمختار و ايلچى مخصوص دولت عليه‌ى ايران مقيم پطرز بورغ ، دربار دولت بهيه روسيه ، وفات كرد ، محض\r\n\r\n","description":"","footnote":"","page_name":" 197 ","page_number":221},
  {"content":"\r\n\r\nتسليت خاطر ارفع الدوله يك ثوب پالتو ترمه‌ى شمسه مرصع نمره‌ى اولى براى ايشان اعطا و ارسال پطرز بورغ گرديد .\r\nناظمى خلوت همايون كه به عهده‌ى كفايت ميرزا عبد الحسين خان مستعان السلطنه شد ، و سابقا اشاره كرديم ، يك قبضه عصاى مرصع و يك ثوب جبه‌ى ترمه ايرانى به انضمام يك جفت شمسه از درجه‌ى اولى به ايشان مرحمت شد .\r\nمحمد تقى خان احتساب الملك به يك ثوب سردارى بطانه خز از ملابس خاصه‌ى تن‌پوش مبارك ، مخلع و سرافراز گرديد .\r\nميرزا على اكبر خان نقاش‌باشى ، سرتيپ اول ، معلم سابق در مدرسه‌ى دار الفنون دولتى ، كه از دانشمندان اين عصر و در فنون و كمالات خارجه ، بخصوص زبان فرانسه و صنعت نقاشى ، اول استاد است ، اين اوقات ، حسب المقرر به خدمت نواب مستطاب اشرف و الا ، شاهنشاهزاده‌ى معظم ، شعاع السلطنه مشغول هستند ؛ و در آن اداره ، از اكابر قوم و صناديد رجال مىباشند ؛ مستوجب بذل امتيازى آمده ، به لقب مزين الدوله ملقب و مباهى گشتند . ايشان از جمله شاگردانى هستند كه در ابتداى دولت ناصرى ، حسب الامر با جناب حسن على خان گروسى ، اميرنظام ، به اروپ رفته ، تحصيل كمالات كردند . و مخارج اين گونه شاگردان را كه چهل نفر بودند ، دولت ايران متحمل بود . تا هريك ، در فنى از فنون و علوم استاد و معلم شده ؛ از وزراى علوم و رؤساى مدرسه‌هاى خارجه ، ديپلم و اجازه‌نامه و تصديق گرفتند . هريك ، بعد از تحصيل مآرب و تكميل آداب ، به ايران آمده ، صاحب رتبه‌هاى عاليه و مواجب شدند . آقا ميرزا على اكبر خان مزين الدوله در صنعت نقاشى و دانستن زبان فرانسه ، سمت معلمى يافتند . برحسب امر دولت ، تدريس شاگردان مدرسه‌ى دولتى ايران به ايشان واگذار شد . و الحق ، شاگردان ماهر از تعليم اين دانشمند از مدرسه‌ى دار الفنون دولتى بيرون آمد . در اين اوقات ، به ملازمت و منادمت حضرت مستطاب و الا ، شاهنشاهزاده‌ى معظم ، شعاع السلطنه مشغول بوده . الحق ، شخصى محترم و وجودى مغتنم است .\r\nميرزا حسن معتمد الاطباء كه وفات كرد ، فرزند او ميرزا حسين خان دكتر ، كه در فنون طبابت و لسان خارجه ماهر است ، به لقب معتمد الاطباء ملقب و به منصب حافظ - الصحه « 21 » منصوب و مأمور ولايت همدان گرديد .\r\nحاجى ميرزا سيد رضى خان نايب اول وزارت خارجه ، به لقب معظم الملك ملقب گرديد .\r\nميرزا حسن خان پسر ارفع الدوله ، وزيرمختار و ايلچى مخصوص دولت ايران مقيم سلطنت پطرزبورغ ، به لقب ارفع السلطان ملقب و به منصب نيابت دويم سفارت پطرز بورغ منصوب گرديد .\r\nميرزا مهدى خان پسر ممتحن الدوله ، نايب اول وزارت جليله‌ى خارجه ، به لقب حسن السلطنه ملقب و به منصب نيابت سوم سفارت پطرز بورغ منصوب و مفتخر آمد\r\n\r\n\r\n","description":"","footnote":"\r\n( 21 ) - اصل : حفظ الصحه .\r\n","page_name":" 198 ","page_number":222},
  {"content":"\r\n\r\nفتح السلطنه پسر صارم السلطنه سردار ، والى پشتكوه ، به موجب فرمان كه به نيابت حكومت تمام پيشكوه و پشتكوه لرستان منصوب شد ، يك ثوب سردارى ترمه‌ى كشميرى خلعت خسروانى به افتخار مشار اليه ، به صحابت محمد قلى خان پيشخدمت حضور ، ارسال پشتكوه گرديد . صارم السلطنه از شجاعان روزگار و در لرستان مردى با اقتدار است .\r\nحشم و خدم بسيار دارد . ايلات لرستان تمام تابع فرمان و امر او هستند . با آنكه هرگونه استعداد دارد ، هميشه خدمتگزار و جان‌نثار دولت است . اگر واليان بروجرد و لرستان به او زياد روى نكنند ، وى ماليات ديوان را به سهولت مىپردازد و از خدمت تقاعد نمىورزد .\r\nآقا تقى نواده‌ى مرحوم حاجى ملانور على ، مجتهد مازندرانى ، پس از فوت ملا احمد شيخ الاسلام در خرم‌آباد بروجرد ، به لقب و منصب شيخ الاسلام نايل گرديد .\r\nبه نواب مستطاب اشرف و الا ، شاهنشاهزاده‌ى معظم ، شعاع السلطنه ، والى مملكت گيلان و طوالش ، كه در تهران تشريف دارند ، يك قطعه نشان تمثال همايون مكلل به الماس از درجه‌ى اولى مرحمت شد .\r\nپس از چند روز كه جناب نظام الملك از وزارت ماليه معاف شده بودند ، محض اظهار مرحمت درباره‌ى ايشان يك ثوب خرقه‌ى ترمه‌ى شمسه‌ى مرصع مبذول افتاد .\r\nمحمد ناصر خان معروف به خان خانان ، خواهرزاده‌ى سلطنت عظما ، فرزند جناب على خان ظهير الدوله ، ايشك آقاسىباشى و وزير تشريفات ، ابن مرحوم حاجى ظهير الدوله ، والى سابق خراسان ، از قرار شرح دستخط همايون ، اصالتا و نيابتا ، از جانب پدر و الا مقام خود به منصب ايشك آقاسى باشيگرى دربار منصوب و به لقب نبيل ظهير السلطان ملقب و به اعطاى يك ثوب جبه‌ى ترمه كشميرى شمسه‌ى مرصع از درجه‌ى اولى مخلع و مفتخر گرديد . اين جوان بزرگ عقل ، با حداثت سن ، تكميل بعضى از فنون كرده‌اند ؛ بخصوص ، در فن نقاشى كه از اساتيد قابل اين دوره‌اند و مصور الملك در صحت كارهاى ايشان تصديق دارد .\r\nكريم خان منظم السلطنه ، وزير نظميه و احتسابيه ، به يك ثوب پالتو از ملابس خاصه‌ى تن‌پوش همايون مخلع و سرافراز گرديد .\r\nميرزا مصطفى خان مؤتمن الدوله ، فرزند مرحوم ميرزا سعيد خان وزير امور خارجه ، به يك ثوب جبه‌ى ترمه‌ى شمسه‌ى مرصع مخلع شد .\r\nميرزا عبد العلى نجم الممالك به يك ثوب لباده‌ى ترمه‌ى شمسه‌ى مرصع مخلع گرديد .\r\nنواب شاهزاده سلطان عبد المجيد ميرزاى عين الدوله ، كه اصطبل خاصه‌ى همايونى وزين خانه و كالسكه خانه‌ى مباركه و تفنگداران دولتى در اداره‌ى ايشان است ، اين شاهزاده عضد الدوله بن خاقان مغفور ، فتحعلى شاه ، طاب ثراه ، مورد مرحمت خسروانه آمده ، به اعطاى يك قطعه نشان تمثال همايون سرافراز شدند . اين شاهزاده‌ى آزاده ، به شرف مصاهرت سلطنت عظما نايل هستند و در كارهاى دولتى بسى كفايت دارند ، كه كارهاى آشفته‌ى يك مملكتى به اسم ايشان منظم مىگردد . خدمات بزرگ از ايشان ديده شده است و مراتب عاليه ديده‌اند ، به مدارج ساميه رسيده‌اند . رتبه و مقامات\r\n\r\n","description":"","footnote":"","page_name":" 199 ","page_number":223},
  {"content":"\r\n\r\nو كفايت و درستكارى ايشان ، زياده بر اين است كه به تقرير يا تحرير درآيد .\r\nحاجى سيد حسين نايب التوليه كه روز تحويل سال ايت‌ئيل ، كه در بيت و هفتم شوال وقوع يافت ، حامل خلعت آفتاب طلعت حضرت رضويه براى بندگان اقدس همايون بودند ، مورد مرحمت واقع شدند ؛ يك قطعه عكس تمثال همايون به ايشان عطا شد .\r\nميرزا نصر الله خان مشير الملك ، وزير لشكر ، در موقع اسب‌دوانى دولتى ، كه شرح آن گذشت ، به يك ثوب جبه‌ى ترمه‌ى شمسه‌ى مرصع مخلع و سرافراز شدند .\r\nميرزا كريم خان منظم السلطنه ، وزير نظميه و احتسابيه ، به لقب جليل مختار السلطنه ملقب و سرافراز شدند .\r\nاميرزاده شمس الملك ، امير آخور اصطبل مبارك ، فرزند نواب و الا شاهزاده عين الدوله بن شاهزاده عضد الدوله بن شاهزاده عضد الدوله بن خاقان مغفور ، فتحعلى شاه ، طاب ثراه ، در روز اسب‌دوانى دولتى به يك ثوب سردارى ترمه‌ى شمسه‌ى مرصع افتخار و امتياز يافتند .\r\nميرزا عباس قلى خان سپهر ، مستوفى اول ديوان اعلا ، كه از وزراء و اعضاء دار الشورا هستند ، فرزند مرحوم ميرزا تقى سپهر - لسان الملك ، صاحب « ناسخ - التواريخ » - ، به خلعتى از بافته‌ى كشمير مخلع گرديد .\r\nكاظم خان سرتيپ ، پيشخدمت خلوت همايون ، پسر مرحوم محمد ابراهيم خان سرايدار باشى ، لقب معين خاقان يافت .\r\nمحمد ربيعى ، پاشاى ميرلوا ، سفير فوق العاده‌ى دولت عثمانى به دربار ايران كه حامل بعضى هدايا و تحف بود ، در اين ايام كه اذن مرخصى خواسته و به طرف اسلامبول مراجعت كردند ، به شرحى كه در پيش گذشت ، يك قطعه نشان شير و خورشيد مرصع از درجه‌ى اولى با يك رشته حمايل سبز به ايشان مرحمت شد .\r\nرياست و ايلخانيگرى ايل قاجار كه به شاهزاده يمين السلطان داده شد ، در وقت اعطاى اين منصب ، به يك ثوب جبه‌ى ترمه‌ى شمسه‌ى مرصع افتخار و امتياز يافتند .\r\nمحمد حسن خان محقق السلطنه ، سرايدار باشى كل عمارات سلطنتى ، كه در مهماندارى محمد ربيعى پاشا ، سفير مخصوص عثمانى ، در باغ بهارستان شرط مراقبت به جا آورده بود ، به يك ثوب پالتو از ملابس خاصه‌ى تن‌پوش همايون مخلع گرديد .\r\nميرزا عبد الحسين رئيس الذاكرين به اعطاى يك حلقه انگشترى الماس نايل گرديد .\r\nمحمد حسين خان مشير خلوت ، امير تومان ، پيشخدمت خاصه ، برادر محمد حسن خان محقق السلطنه ، كه فرزندان مرحوم حاجب الدوله‌ى قديم هستند ، به يك ثوب سردارى از ملابس تن‌پوش همايون مخلع گرديد .\r\nميرزا مهدى خان مير پنجه‌ى توپخانه ، فرزند مرحوم ميرزا زمان مستوفى ، كه مأمور ذخيره‌ى توپخانه‌ى اصفهان است ، به لقب منتصر الممالك ملقب گرديد .\r\nسلطان ابراهيم ميرزاى مشكوة الدوله كه به حكومت ملاير و نهاوند و تويسركان و خزل منصوب گرديد ، به يك ثوب پالتو ترمه‌ى كشميرى با سردوشى مكلل به الماس از نمره‌ى اولى مخلع و مباهى گرديد .\r\n\r\n","description":"","footnote":"","page_name":" 200 ","page_number":224},
  {"content":"\r\n\r\nاز قرار دستخط مبارك ، يك قبضه شمشير مرصع به كريم خان مختار السلطنه ، وير نظميه و احتسابيه ، مرحمت شد .\r\nميرزا محمد حسين معتمد الشريعه ، كه از سلاله و اسباط مرحوم حاجى ميرزا ابو طالب ، صاحب « حاشيه » اند ، و در دستگاه جناب امام جمعه‌ى تهران مرجع حل و عقد امور شرعيه هستند ، به لقب نظام الاسلام ملقب گشته و به اعطاى يك حلقه انگشترى الماس نايل گشتند . ميرزا مرتضى ، فرزند ايشان ، به لقب معتمد الشريعه ملقب گرديد .\r\nميرزا على محمد خان معدل السلطنه ، نايب اول وزارت خارجه ، به تصويب وزير امور خارجه به اعطاى يك قطعه نشان شير و خورشيد از درجه‌ى دويم ستاره‌دار قرين افتخار گرديد .\r\nبندگان اقدس همايون محض اعزاز نواب مستطاب و الا ، شاهنشاهزاده‌ى معظم ، شعاع السلطنه ، والى مملكت گيلان و طوالش ، كه در تهران تشريف دارند ، يك قبضه قمه‌ى تمام مرصع به دست مبارك به ايشان مرحمت فرمودند .\r\nدر وقتى كه جناب نظام الملك به حكومت تهران منصوب و برقرار شدند ، به شرحى كه در پيش گذشت ، يك قبضه عصاى مرصع كه از امتيازات بزرگ است به ايشان مرحمت شد .\r\nيك ثوب پالتوى ترمه با سردوشى الماس از درجه‌ى اولى به سلطان على خان ، وزير بقايا ، مرحمت شد .\r\nبه ميرزا مهدى خان وزير همايون ، رئيس مخزن تداركات عسكريه ، ابن مرحوم فرخ خان امين الدوله ، كه از وزراء دربارى است ، در موقع تشريف‌فرمايى بندگان اقدس همايون به قصر ياقوت سرخه حصار ، كه در سه فرسخى شهر است ، به مناسبت اينكه قصر ياقوت سپرده به مشار اليه است ، يك ثوب پالتو ترمه به انضمام سردوشى الماس مرحمت شد .\r\nعبد الله خان فرزند محمد حسين خان امير تومان ، پيشخدمت خاصه ، رئيس سابق اصطبل توپخانه‌هاى ممالك ايران ، فرزند مرحوم محمد تقى خان حاجب الدوله ، به لقب رفيع السلطنه ملقب گرديد .\r\nحاجى سيد حسين نايب التوليه‌ى آستانه‌ى مقدسه‌ى رضويه كه حامل خلعت سركار فيض آثار بود ، در اين اوقات كه عزم مراجعت به مشهد مقدس نمود ، به يك حلقه انگشترى الماس سرافراز آمد . فرزند ارشد ايشان ، آقا سيد سعيد ، لقب مؤيد التوليه يافت ؛ و آقا سيد عباس ، فرزند ديگر ايشان ، به لقب جلال التوليه ملقب گرديد .\r\nآقا ميرزا سيد عبد الله دبير التولپه‌ى حضرت رضويه كه چندى قبل به عتبات عاليات عراق عرب مشرف شده و اين ايام مراجعت كرده ، عازم وطن مألوف خود ، مشهد مقدس ، بودند ؛ بندگان اقدس همايون يك دستگاه چهل چراغ بيست و چهار كاسه‌ى ممتاز با تمام مصارف ساليانه‌ى روشنايى آن ، وقف و تقديم آستانه‌ى مقدسه‌ى رضويه داشته ، توليت آن را به دبير التوليه واگذار فرمودند . محض تحصيل افتخار و تكميل شكر گزارى ، يك قبضه عصاى مرصع از درجه‌ى دويم به معزى اليه مرحمت نمودند .\r\n\r\n","description":"","footnote":"","page_name":" 201 ","page_number":225},
  {"content":"\r\n\r\nغلامرضا خان فرزند ارشد ابو الحسن خان فخر الملك ، حكمران همدان ، به لقب فخر الممالك ؛ و امان الله خان ، فرزند ديگر ايشان ، به لقب عز الممالك ملقب شدند .\r\nشاهزاده دارا كه به حكومت خمسه در اواخر اين سال منصوب شد ، به يك ثوب پالتو ترمه با سردوشى الماس سرافراز و مخلع گرديد .\r\nالقاب و امتيازاتى كه در اين سنه مرحمت شد و اين بنده‌ى نگارنده اطلاع يافت ، شرح آن القاب و امتيازات را در اينجا نگاشت . اگر چند نفر ديگرى امتياز يا لقب يافته باشند و اين نگارنده ، به واسطه‌ى عدم اطلاع ، اسامى آن‌ها را ننوشته باشد ، البته معذور خواهم بود : كه احاطه‌ى كلى ، براى احدى در تحصيل اطلاعات ممكن نيست و مورخين دوره‌هاى گذشته هم كه شرح حال سلطان و اهل زمان خود را نگاشته‌اند ، ابدا ، از امتيازات و شئون مردم شرح و بسطى نداده‌اند و به اطراف احاطه نداشته‌اند . در اين دوره ، كه تلگرافات و مراسلات پستى و انتشار روزنامجات دولتى و ملتى در ايران داير است ، مىتوان قدرى تحصيل اخبار و آثار كرد و از مردم دوردست اطلاع يافت ؛ احياء نام اكابر و رجال اين دوره بر ما لازم است : كه آيندگان و اخلاف ، اسامى و امتيازات گذشتگان و اسلاف را بدانند و از ترتيبات دولتى و امتيازات سلطنتى اين دوره مطلع شوند .\r\nدر دوره‌ى سلاطين گذشته ، به فلان امير بزرگ و حاجب دربار ، طبل و كوس و علم و « نوبت‌زن » امتياز مىدادند ، كه براى آن امير و والى عراق عجم مىتوانستند طبل بزنند و در هر صباح براى او « نوبت‌زن » نفير بكشد و در پيشاپيش او علم بردارند و چتر و پرچم نگاهدارند . آن آداب در اين ازمنه ، كه جنگجويى و سپاه‌كشى و خونريزى نيست ، منسوخ است . چون بين دول همسايه بناى صلح و مسالمت و اتحاد است ؛ لهذا ، امتيازات دولتى براى رجال دولت خود به نشان‌هاى مختلفه و خلعت‌ها و القاب و انگشترى و سردوشى و عصا و غيره معين شده است . مردمان بىغرض كه اين چند سطر را بخوانند ، مىدانند كه : امتيازات مردم را در اين كتاب نگاشتن ، خالى از بعضى فوايد و نكات تاريخى نيست . سلسله نسب مردم محفوظ مىماند . در ضمن بعضى امتيازات ، اسم پاره‌يى مردم بزرگ ذكر مىشود كه داراى فضايل و كمال و علوم بوده ؛ شرح حالى از ايشان نوشته خواهد شد . در اين صورت ، بزرگان بىهنر در صدد برمىآيند كه خود يا فرزندان خود را باهنر كنند ، يا تحصيل پاره‌يى صفات حميده كنند : كه مثل بعضى اشخاص شرح حالشان مفصل شود و نامشان به نيكى در زبان آيد . اميد است كه : بعد از اين ، هريك از ابناء زمان كه به امتيازى نايل مىشوند ، به يك رقيمه امتياز خود را به اين بنده بنگارند كه اسم ايشان در اين تاريخ نگاشته شود ؛ بلكه ، اگر داراى كمالى باشند ، شرح مفيد مختصرى هم درباره‌ى آن‌ها نوشته خواهد شد . اين بنده را جز به فضل الهى و عون شاهنشاهى ، كه شخص مقدسش مظهر ذات اقدس است ، از احدى توقع و تمنايى نيست ؛ كه از همه‌كس و از همه‌چيز ، به حمد الله ، مستغنى هستم . از هركس كه شرح حالى به بنده برسد ، مجانا مىپذيرم .\r\n\r\n","description":"","footnote":"","page_name":" 202 ","page_number":226},
  {"content":"\r\n\r\n\r\nباب چهارم [ اشخاصى كه در اين سنه وفات كرده‌اند 
  ]\r\nذكر اشخاص معروف محترمى كه در ايران ، در اين سنه‌ى هزار و سيصد و پانزده ، از اين سراى فنا به دار بقا شتافته‌اند .\r\nمير محمد على خان منصور الدوله ، كه همواره مشغول خدمت بوده است ، در ماه محرم اين سال به سراى جاويد ارتحال كرد . از مرض و روز وفاتش اطلاعى نيافتم كه در اين اوراق تعيين كنم ؛ و معرفتى به حال او نداشتم كه به بعضى صفات و سجاياى او اشارتى كنم . به طورى كه در سابق اشاره شد ، همين‌قدر دانم كه : مير عبد الحميد خان سرتيپ ، پيشخدمت همايونى ، فرزند ارشد او ، بعد از فوت پدر به لقب منصور الدوله ملقب گرديد . او مقهور گشت و اين منصور گرديد . تا نميرد كسى به ناكامى ، ديگرى شادكام ننشيند .\r\nحاجى على قلى خان مخبر الدوله ، وزير داخله و تلگرافخانه‌ى مباركه و وزير علوم و غيره ، ابن مرحوم رضا قلى خان هدايت ، لله باشى ، مؤلف « روضه الصفا » و « رياض المبين » و « اجمل التواريخ » و غيرها ، تا اين ايام هفتاد سال از مراحل زندگانى را پيموده ؛ روز جمعه ، پانزدهم شهر صفر المظفر اين سال هزار و سيصد و پانزده ، به مرض قولنج از سراى عاريت حيات دنيوى بدرود كرد . مراسم تعزيت او در تهران به‌عمل آمد . هريك از فرزندان قابل او با جعفر قلى خان نير الملك ، برادر آن مرحوم ، مورد تفقد و مراحم كامله‌ى خسروانه شده ؛ محض تسليت ، هريك به منصب و لقب و خلعتى شرف افتخار يافتند . فرزند بزرگ آن مرحوم كه مخبر الملك لقب داشت ، لقب مخبر الدوله يافت . شرح القاب و مناصب و خلعت هريك از فرزندان و بستگان آن مرحوم را در همين جلد تاريخ ، در باب سيم ، نگاشته‌ام ؛ ديگر در اينجا تكرار نمىشود . ولادت مرحوم على قلى خان مخبر الدوله ، وزير علوم و وزير داخله ، در سنه‌ى هزار و دويست و چهل و پنج هجرى وقوع يافت .\r\nرتبه‌ى اعلاى مرحوم مخبر الدوله وزارت داخله بود ؛ كه شرح وزارت و پيشكارى او را در ايران ، در جلد سابق اين كتاب ، در ضمن وقايع هزار و سيصد و چهارده ، نگاشتيم .\r\nچند ماهى به امر وزارت پرداخته ، استعفاى ايشان را شرح داديم . هركه خواهد ، رجوع به جلد سابق كند .\r\nپس از استعفا ، تقريبا يك دو ماه كه گذشت ، در پانزدهم صفر اين سال ، به رحمت ايزدى پيوست . اين وزير از وزراى بزرگ و مردى محترم و با سلوك و خوش نيت و درستكار و خدمتگزار بود . اهل علم را از هرطبقه كه بود دوست مىداشت ، و بر ايشان توقير و احترام فوق العاده مىگذاشت . تلگرافات جميع علماء و ادباء و اهل فضل را به ولايات ، حكم مجانى داده بود كه تحويلدار تلگرافخانه پول مطالبه نمىكرد .\r\nسيرت‌هاى نيكو از آن مرحوم ديده و شنيده شد . به پنهانى ، پول بسيار براى بعضى از\r\n\r\n","description":"","footnote":"","page_name":" 203 ","page_number":227},
  {"content":"\r\n\r\nعلماء و فقرا و ضعفا مىفرستاد . خوش نداشت كه او را به كرم و بذل و بخشش ستايش كنند .\r\nدر بعضى موارد ، گذشت پنج هزار تومان هم كرده است . سند و نوشته‌ى او در بانك و دار التجاره‌هاى ايران و كارخانه‌هاى اروپ ، اعتبار وافر داشت . غالبا ، در محضر او ، از علم و ادب داخله و صنايع و هنر خارجه صحبت مىشد .\r\nدر تمام عمر ، در مناصب و وزارت‌هايى كه داشت ، خللى و نقصى و عدم انتظامى از او ديده نشد كه از خدمت و شغل ديوان معزول شود . به عزت و احترام و نيكنامى زندگانى كرد . در صفات او عيبى نگرفتند ؛ مگر آنكه ، سوء ظن وافر او را درباره‌ى مردم و اجزاء خود ، نقص او شمرند . مثلا : طورى بود كه اگر كسى از اهل مجلس ، چنان كه رسم است ، از منشى يا يكى از اجزاء او ستايش مىكرد و تمجيدى مىآورد ، يا در اضافه مواجب او مىخواست شفاعتى كند ، مرحوم مخبر الدوله از آن تبعه و اجزاء خود بدگمان مىشد و از او نفرت مىكرد . در اكثر موارد ، بدون جهت بدگمانى داشت . و اين صفت سوء ظن صاحب خود را بدحال مىكند ، كه اصدقاء و ياران امين از دور او پراكنده مىشوند . خلاصه ، سوء ظن اگرچه آدمى را به تعب مىاندازد ؛ ولى ، شعر خوبى در مدح سوء ظن ياد دارم كه در اينجا مىنگارم :\r\n « الزم يقينك سوء الظن تنج به ، * من عاش مستيقظا قلت مصائبه . » \r\nبلى ! احتياط خوب است ؛ لكن ، هرصفت خوبى هم كه از حد گشت ، آدمى را به رنج مىاندازد . از همه‌كس بدگمان بودن ، نوعى از وسواس است .\r\nابتداى ترقيات مرحوم مخبر الدوله ، وزير داخله ، از سنه‌ى هزار و دويست و هفتاد و هفت است ، كه ابتداى احداث تلگرافخانه به ايران بود . بدوا ، از دار الخلافه‌ى تهران به امر شاهنشاه شهيد سعيد ، نور الله رمه ، سيم تلگراف به سلطانيه كشيده شد . و اين خدمت را مرحوم مخبر الدوله به انجام رسانيد ، و در سلطانيه به منصب سرهنگى نايل شد . بعد از آنكه از تهران به گيلان سيم تلگراف امتداد يافت ، مشار اليه در سنه‌ى هزار و دويست و هفتاد و نه هجرى به منصب سرتيپى سوم منصوب شد . در سنه‌ى هزار و دويست و هشتاد و دو ، به سرتيپى اول و نشان و حمايل آن امتياز يافت . در هزار و دويست و هشتاد و شش ، به لقب مخبر الدوله ملقب گرديد . در هزار و دويست و نود و چهار ، به خطاب « جنابى » و وزارت كل تلگراف ممالك محروسه سرافراز شد ؛ و فرمان همايون در وزارت او شرف صدور يافت . در هزار و دويست و نود و پنج ، نشان شير و خورشيد خارجه از درجه‌ى اولى و حمايل سبز مخصوص آن به او مرحمت شد . چون مرحوم على قلى ميرزاى اعتضاد السلطنه ، وزير علوم ، وفات كرد ؛ در سنه‌ى هزار و دويست و نود و هشت ، به وزارت علوم و ادارات مدرسه‌ى دار الفنون و مريضخانه‌ى دولتى و غيره مفتخر آمد . در هزار و دويست و نود و نه ، به وزارت معادن ممالك محروسه نايل گرديد . يك چند سالى هم ، وزارت تجارت ضميمه‌ى مشاغل ايشان بود . در سه سفر شاهنشاه شهيد سعيد به اروپ از خواص ملتزمين ركاب همايون بود . در دربار همه‌ى دول ، در عداد وزراى بزرگ معرفى شده ؛ نشان‌هاى بزرگ از هردولتى درباره‌ى ايشان عطا گرديد . در اواسط سفر سيم فرنگ ، كه حدود سال هزار و سيصد و شش بود ، از شاهنشاه شهيد سعيد استدعاى\r\n\r\n","description":"","footnote":"","page_name":" 204 ","page_number":228},
  {"content":"\r\n\r\nمرخصى كرده ؛ از بين راه ، به زيارت بيت الله الحرام و مرقد منور حضرت خير الانام ، صلى اللّه عليه و آله ، تشرف جستند . همه وقت ، در دار الشوراى ايران و آستان همايون سلطنت ، طرف مشاورات مطالب عاليه بود . در سنه‌ى هزار و سيصد و چهارده ، كه دوره‌ى سلطنت مظفريه بود ، در ماه جمادى الآخر به منصب و رتبه‌ى بلند وزارت داخله نايل گرديد . پس از چند ماهى ، به اختيار از اين خدمت استعفا كرد . و در روز پانزدهم صفر المظفر اين سنه ، كه هزار و سيصد و پانزده است ، به رحمت ايزدى پيوست ؛ رحمت اللّه عليه .\r\nميرزا جعفر مستوفى و محاسب عراق ، پسر مرحوم حاجى ميرزا نصر اللّه گرگانى ، در شب چهارم رمضان المبارك اين سال وفات كرد . چون فرزندى نداشت ، شغل استيفاء و محاسبه‌ى عراق را به برادرزاده‌ى آن مرحوم ، آقا ميرزا اسماعيل مستوفى ، پسر جناب حاجى ميرزا محمد مستوفى سابق اصفهان ، واگذار كردند .\r\n« بارون كرتز كرىبتو » ، وزيرمختار و ايلچى مخصوص دولت آلمان مقيم دربار تهران ، روز دوشنبه ، بيست و هشتم شوال وفات كرد . از طرف دولت ايران رسم تعزيب مرعى گرديد . جناب غلامحسين خان امين خلوت چون مقرر بود كه جنازه‌ى وزير مختار را حمل به آلمان نمايند ؛ لهذا ، على الرسم ، روز حمل جنازه ، جناب مستطاب امين الدوله ، صدراعظم ، با تمام وزراء عظام و صاحبان مناصب و خدام آستان سلطنتى به سفارتخانه‌ى آلمان رفته ، تشييع جنازه كردند . از افواج قشون و سواره‌ى كشيك - خانه‌ى مباركه و سواره‌ى قزاق و اجزاء وزارت نظميه ، به آئين سوگوارى تا خارج دروازه‌ى شهر و نزديك باغ شاه ، ملتزم و به طور احترام همراه جنازه بودند .\r\nميرزا احمد آقا مجتهد دار السلطنه‌ى تبريز ، پسر مرحوم حاجى ميرزا جواد آقا ، اعلى اللّه مقامه ، كه مجتهد بزرگ ايران و آذربايجان بود ، روز پانزدهم ذى القعده - الحرام اين سال به رحمت ايزدى پيوست . عموم اهالى تبريز به مراسم تعزيت عمل كردند ؛ در مسجد جامع و ساير مساجد ، مجلس فاتحه‌ى او را منعقد داشتند . روز سوم ، حضرت مستطاب ولايت‌عهد به مسجد جامع رفته ، مجلس را ختم و منقضى فرمودند ، و به جناب ميرزا رضاقلى آقا امام جمعه‌ى تبريز ، كه صاحب‌عزا بودند ، تعزيت و تسليت دادند . خبر فوت آن مرحوم كه به تهران رسيد ، جناب آقاى ظهير الاسلام ، امام جمعه‌ى تهران ، مجلس فاتحه در مسجد شاه منعقد داشته ، به طورى كه بايد ، عزادارى كردند .\r\nروز دويم ، از طرف دولت مجلس عزا برچيده شد .\r\nحاجى ميرزا ابراهيم شريعتمدار ، سيد علوى ، مجتهد سبزوارى ساكن سبزوار ، مجتهد و پيشواى عموم علماء خراسان ؛ بلكه ، مجتهد و انگشت نماى اهل ايران و مقبول القول و مطاع علماى عتبات عاليات ، كه به يك اشاره‌اش والى خراسان معزول مىشد ، - فرزند مرحوم ازهد العلماء ، حاجى ميرزا اسماعيل ، طاب‌ثراه ، بن مرحوم حاجى ميرزا عبد الغفور بن مرحوم مير سيد على ، طيب اللّه ارواحهم ، در سن هشتاد و سه سالگى ، در بيست و سيم شهر شوال المكرم اين سال هزار و سيصد و پانزده ، در بلده‌ى سبزوار وفات كرد . در مدرسه‌يى كه خود آن مرحوم در بلده‌ى سبزوار احداث و ايجاد\r\n\r\n","description":"","footnote":"","page_name":" 205 ","page_number":229},
  {"content":"\r\n\r\nكرده بود ، او را دفن كردند .\r\nاين سيد بزرگوار و اين مجتهد عالىمقدارهم ، در صفحه‌ى ايران از اعجوبه‌هاى جهان بود . مركز تولد و توطن ايشان ، در شهر كوچكى مثل سبزوار است ؛ لكن ، در وجود خود او عالم اكبر منطوى بود . تتبع و علم و احاطه بر كلمات علماء را به طورى دارا بودند ، كه با كمال بىنطقى و كم‌تقريرى و زبان‌بازى و زمانه‌سازى ، بر همه‌كس تفوق داشتند . در بلده‌ى سبزوار ساكن بودند ؛ اما ، والى خراسان را به يك اشاره‌ى خود معزول مىساختند . والى را كه معزول مىكردند ، نه از بابت خودخواهى و هواپرستى بود ؛ بلكه ، از ناچارى ، گاهى به اين كار اقدام مىكردند : كه نظم دولت برهم نخورد و در امر رعيت خلل پيدا نشود . و الا ، در ظاهر با ولات خراسان همراهى داشت و به احكام سبزوار همراهى مىكرد . چندان در جزئيات خود را طرف نمىساخت . و گاهى به طور تفضل و استغفا ، نه به طور تملق و مردم‌فريبى ، از والى و حاكم سبزوار ضيافت‌ها مىكرد .\r\nو حاضر بود كه تا چهار هزار تومان در يك مهمان كردن والى ، خرج كند و نينديشد .\r\nو با اين كرم ، باز خودستايى در كار نداشت ، در نهايت بىاعتناء بود ؛ به طورى كه ، مردم او را بىتدبير مىدانستند . لكن ، عقل و تدبير داشت ؛ كرم و همم و پاشيدن درم او ، محض تدبير نبود . « 22 » او مىتوانست كه خود را مقدم علماى ايران قرار دهد ؛ لكن ، به اين خيال هم اقدامى نمىكرد ؛ بلكه ، گاهى به زيردستان و شاگردان خود استظهار مىكرد و انتظام امور موقوفات خود را از ايشان خواستار مىشد .\r\nبا « خط لم يقرء » خود كه به شخص سلطنت و امناى دولت چيزى مىنوشت ، فورا در انجام خيال مىكوشيدند . نه اينكه از تهور او ترسيده باشند ؛ بلكه ، احترام نوشتجات او را فرض ذمه‌ى خود مىدانستند .\r\nمكنت و ثروت و املاك نيشابور و سبزوار ايشان ، بيرون از حد و شماره بود . چون اولادى نداشت و برادران با او در خراسان مخالف بودند ؛ لهذا ، هرچه داشت بر مصارف تعزيه‌دارى حضرت خامس آل عبا ، عليهم آلاف التحيه و الثنا ، و عطاى سبزوار حضرت ثامن الائمه ، عليهم السلام ، وقف كردند . افسوس كه هر روز توليت وقف را به يكى سپرد ، و بعد از وفات آن مرحوم ، بسى اختلافات به ميان آمد ؛ كه شرح آن را نگاشتن ، باعث تطويل است .\r\nمن در زمان سابق ، دو سال در سبزوار بودم ؛ و در حكومت ، رتق‌وفتق امور آن ولايت به من راجع بود . هرگونه تحريرات و رسائل دولتى و تحقيقات در تظلمات رعاياى آن بلد را به عهده داشتم . و مرحوم حاجى ميرزا ابراهيم شريعتمدار با بنده بسى لطف و عطوفت داشتند ؛ و با بنده گاهى از اوقات ، مجالس خلوت و محرمانه به ميان مىآوردند : كه از طرف حكومت ، خللى در كار رعايا و بستگان ايشان فراهم نيايد .\r\nنهايت معرفت را در حق ايشان دارم . اختلاف ايشان با برادران ، به طور حقانيت بود ،\r\n\r\n\r\n","description":"","footnote":"\r\n( 22 ) - يك پاراگراف را حذف كرده است ، بدين مضمون : « بسى شب‌ها ، در منزل او صد نفر و دويست نفر ميهمان بود ؛ لكن ، يك طرف منزلش خراب بود و گيلاس‌هاى چاى او شكسته و مودار ديده مىشد .\r\nدر سر سفره‌اش ، هزار نعمت ديده مىشد ؛ ولى ، در وجود او يافت نمىشد . »\r\n","page_name":" 206 ","page_number":230},
  {"content":"\r\n\r\nتقصيرى نداشتند و بسى آزار ديدند ، كه برادران را در توليت اوقاف خود مداخله ندادند . لكن ، برادران ايشان هم از مردمان بزرگ بودند . علو همت و علم و زهد و تقوا ، مخصوص آن برادران بود . از جمله‌ى ايشان : مرحوم حاجى ميرزا عبد الكريم مجتهد بود ؛ كه واقعا بابنده بسى وفاق داشتند ، و بنده به ايشان ارادت مىورزيدم . در نهايت خوش‌سلوكى و زهد و علو همت و نگاهدارى مردم ، در آن بلده رفتار مىكردند ؛ و در صلح و مسالمت با برادر بزرگوار خود حاضر بودند . و در ضيافت‌ها و مجالس انسى كه با بنده چندين بار داشتند ، بسى مذاكرات در اين خصوص به ميان مىآوردند . ولى ، مىگفتند كه : « مردم نخواهند گذاشت اين صلح و مسالمت ، در ميان ما دائمى باشد . » و همين‌طور بود كه ايشان مىگفتند .\r\nخلاصه اگرچه بين اين چند برادر ، كه يكى ديگر ايشان مرحوم حاجى آقا محمد على مجتهد و يكى ديگر آقا ميرزا حسن و غيره باشد ، اختلاف بود ؛ اما ، هركدامشان از رجال حق و مردمان محترم روزگار بودند . اولاد مير اسماعيل مرحوم ، هريك داراى صفات حميده بودند . و اهل سبزوار و خراسان به اين برادران اضداد مختلف الحالات ، اظهار ارادت مىكردند . و هركدام آقايى و علو همت داشتند . اما ، مرحوم حاجى ميرزا ابراهيم شريعتمدار ، در ميان اخوان خود ، در اشاعه‌ى علم و اذاعه‌ى بزرگوارى و همت ، مثل شمس بود در ميان ستارگان . مثلا : در ميان برادران شريعتمدار ، زاهدتر از او ديده نشد ؛ لكن ، وجود شريعتمدار ، من حيث المجموع ، از ساير برادران ، بلكه از اغلب علماى بزرگ ايران ، برترى و رجحان داشت . محيط در فقه و اصول بودند . كلمات و رأى تمام علماى سلف ، طبقا عن طبق ، را مركوز خاطر داشتند ؛ و بيان مطالب عاليه مىكردند .\r\nبا اينكه سن ايشان زياد بود ، باز گاهى در سبزوار مجلس تدريس داشتند .\r\nروزى ، به جهت انجام كار حكومتى و ديوانى ، در مجلس درس ايشان رفتم . اگر چه در آخر رسيدم ؛ لكن ، از تحقيقات بيان ايشان بهره‌مند گشتم . مثل ساير علماء مجلس ساده و سرد نداشتند ؛ بلكه ، مجلس ايشان گرم و دل‌هاى طلاب نرم و سماورشان حضورا در جوش و قليان‌ها در خروش بود ؛ كه قبل از درس و بعد ، به طلاب قليان و چاى داده مىشد . و اين كار ايشان ، نه از براى اين بود كه به وسيله‌ى چاى و قليان و تشريفات ، حوزه‌ى خود را گرم كند ؛ بلكه ، مىخواست كه به اشكال مختلفه ، خيال مردم را از هرحيث راحت و آسوده سازد . و الا ، ايشان در تمام خراسان كفو و نظيرى در تدريس نداشتند ، كه بخواهند به اسباب متفرقه مردم را دور خود جمع كنند . به كلى مستغنى از اين خيالات بودند . شأن و رتبه‌ى ايشان ، اجل بر اين اسباب‌چينى بود . علم و تدرب و تتبع و احاطه و برترى ايشان ، در نزد علماى عراق عرب و عجم مسلم ؛ كسى را حال انكار نبود . و ايشان به واسطه‌ى كثرت سن ، از تدريس هم طفره داشتند ؛ لكن ، گاهى به اين كار اقدامى مىكردند : كه مردم بىفضل نباشند .\r\nآن بزرگوار در بلده‌ى سبزوار ، مدرسه‌يى بنا كرده‌اند كه نهايت فسحت و وسعت را دارد . و من سابقا ، با مشغله‌ى پيشكارى سبزوار و رسيدگى به اعمال حكومتى ، صبح‌ها در آن مدرسه مىرفتم و منظومه‌ى حاجى ملا هادى سبزوارى را در نزد مرحوم مغفور ،\r\n\r\n","description":"","footnote":"","page_name":" 207 ","page_number":231},
  {"content":"\r\n\r\nسيد سند ، آقا مير على نقى كوهميشى ، صدر العلماء ، كه از اقوام شريعتمدار بودند تدريس مىكردم . و به جهتى كه شرح آن مفصل است ، نيمه‌كاره از خواندن درس حكمت كناره جستم و سلامت جستم . من بنده‌ى كوچك و خيلى اشخاص بزرگ را قوه‌ى تكذيب ورد كردن علم فلسفه ، كه حالا حكمتش مىگويند ، نيست . اما ، همين‌قدر گويم كه : نفس ضعيفه‌ى ما مردم ، نبايد متحمل اين امر بزرگ پرخطر بشود ؛ كه بسى خطرها دارد .\r\nشيخ شهاب الدين سهروردى ، كه از اجله‌ى علماى اين فن است ، بعد از تدرب بسيار خوب ، رد اين فن مىكند ؛ و شكل اول منطق را ، كه ميزان برهان اين طايفه است ، نيكو ضايع مىسازد . هركس اهل فن و انصاف و هوش است ، از سر اين مطلب آگاه است و اشارت مرا ملتفت خواهد شد . و حكمتى را كه خداوند در كتاب خود تمجيد كرده است ، غير از اين حكمت اصطلاحى است كه عبارت از « دانستن اصطلاحات فلاسفه » باشد . خداوند مىفرمايد :  « وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً . »  « 23 » مقصود از اين حكمت ، اصطلاح فلاسفه نيست ؛ بلكه مراد از اين حكمت ، « ذكاوت » است كه درجه‌ى بين‌بين بلادت و جربزه است . چه آنكه ، هركس در بلادت باشد ، از اسرار مطلب آگاه نمىشود ، و هركس جربزه دارد ، كه كثرت هوش و ذكاء باشد ، به يك درجه و به يك شاخه‌ى حق اليقين نمىايستد ؛ متصل ، در هرمطلب حق و باطلى رد و قبولى آورده ، گاهى در كثرت است ، گاهى در وحدت ، گاهى جبر مىگويد ، گاهى تفويض را صحيح مىداند . به هيچ راهى مستقيم نيست . لكن ، كسى كه داراى ذكاوت باشد ، به دوقه‌هاى صحيحه متمسك شده ، منحرف نمىشود . و بيان حكمتى كه در قرآن است ، و عبارت از ذكاوت است ، در علم اخلاق مسطور است كه : اين صفت و سه صفت ديگر ، لازمه‌ى انسان است كه ناقص در انسانيت نباشد . و شرح آن مطول باشد . « شرح ابن ابى الحديد » در اين خصوص ، در فن اخلاق اشارتى شده است . پس مردم حكمتى را كه در قرآن ذكر شده ، به معنى اين اصطلاحات فلاسفه ندانند كه نامش را حكمت گذاشته‌اند .\r\nخلاصه ، فهم و درك مطالب را دارا بوده ، از احاطه در فن فلاسفه اعراض كردم و زود گريختم : كه در دنيا و آخرت سالم مانم . همين‌قدر دانم كه : سلامت دنيا و آخرت با ما نيست و با توفيق خداوندى است ، و فطرتى هم لازم دارد . خدايا ! تو دانى كه مرا فطرت اسلامى هست ؛ از تو توفيق مىخواهم كه در آخرت هم سالم باشم . سخن به طول كشيد ، به سر مطلب برويم !\r\nيكى از بناهاى خيريه‌ى مرحوم شريعتمدار ، كاروانسرايى است كه در چند فرسخى شهر سبزوار به راه تهران ، نزديك قريه‌ى « ريبد » ، كه در « شاهنامه » اسم اين قريه مذكور است ، ساخته شده است . براى زوار ، اين كاروانسرا بسيار محل راحت و آسايش [ است . 
  ] مبالغى وافره به مصارف بناى اين خان رسيده است . چه بسيار از زوار كه قدرى معروف بوده‌اند ، به اشاره‌ى مرحوم شريعتمدار در اين منزل پذيرفته شده‌اند ؛\r\n\r\n\r\n","description":"","footnote":"\r\n( 23 ) - قرآن كريم : البقره / 269 .\r\n","page_name":" 208 ","page_number":232},
  {"content":"\r\n\r\nو نواب و پاكار اين منزل ، مجانا تشريفات فراهم آورده‌اند .\r\nشريعتمدار مرحوم ، مرد بزرگوارى بودند . شأن ايشان اجل بر اين بود كه رشوتى بستانند و حكم ناحق بدهند . لكن ، در حمايت و رعايت اشخاصى كه به ايشان پناه مىبردند ، طورى ساعى بودند كه ممكن نبود شخص ناحقى در ادعاى خودكار از پيش ببرد و مدعى عليه مظلوم واقع گردد .\r\nحق من اين است كه : درباره‌ى شريعتمدار بسى تمجيدات كاذبه بنگارم و مردم را به خود فريفته سازم . لكن ، من از تمام مردم ، بدون استثناى احدى ، مستغنى هستم ؛ لهذا ، هم صفات خوب را مىنگارم و در صفات بد هركس هم اشارتى مىآرم : كه همگان مشق خوبى كنند . من خود هنوز خود را بد مىدانم ؛ ولى ، ميل دارم كه من و همگان خوب شويم .\r\nمرحوم شريعتمدار ميل نداشتند كه به امر ناحق فتوا دهند ؛ ولى ، از بستگان خود به رمز و اشاره خيلى تقويت مىكردند ؛ كه مجريان احكام ملتى و دولتى ، مجبور به امضاء بودند . وقتى ، در مسئله‌ى نهرى كه بين دو قريه از سابق كشيده شده بود ، اختلافى بين اهل دو قريه فراهم آمد . اهل يك قريه مانع بودند كه قريه‌ى ديگر از اين نهر آب ببرند . اهل آن قريه ، به دلايل ديگر ذيحق بودند كه آب ببرند . و باز اهل قريه‌ى اولى ، اختيار داشتند كه اين نهر را مطموس و نابود كنند . و اهل قريه‌ى ديگر ، به دلايلى چند حق ممانعت داشتند . طرفين به حكومت عارض شدند و انجام اين كار به من راجع بود . رجوع به شرع كردم . جناب مستطاب حاجى ميرزا حسن مجتهد شهرستانى ، سلمه اللّه ، كه ساكن سبزوار بودند و مردى با زهد و علم هستند ، حكم به حقانيت يك دسته دادند و « حكمت وافتيت بذلك » نگاشتند .\r\nدسته‌ى ديگر كه بستگان مرحوم شريعتمدار بودند ، نزد شريعتمدار رفته ، استفتاء مطلب كردند و شرحى نگاشتند . مرحوم شريعتمدار چون مىخواست از اين دسته حمايت كند ، و به فتواى علماى اين زمان ، نمىتوانست « حكمت بذلك » گويد و حكم حقانيت دهد ؛ لهذا ، به اختلاف آراء مجتهدين رجوع كرده ، در صدر عريضه‌ى اين دسته ، به عبارت عربيه ، نگاشت كه : « شيخ مفيد در كتاب فلان ، در چنين مورد ، چنين مىگويد » ؛ كه آن عبارت ، دليل بر حقانيت اين دسته بود .\r\nولى ، من بنده كه قدرى فقه و اصول نزد مرحوم حاجى ملا فيض اللّه مجتهد دربندى ، طاب ثراه ، و سايرين خوانده بودم و علم و زهد جناب حاجى ميرزا حسين مجتهد سبزوارى را هم كه مسبوق بوده‌ام ، و از حمايت مرحوم شريعتمدار در حق بستگان خود هم اطلاع داشتم ؛ با چندين قرينه‌ى حاليه و مقاليه ، دانستم كه مرحوم شريعتمدار هم خواسته است صريحا بيدينى نكند و به رأى يكى از علماى سلف متمسك شود ، و هم از بستگان خود حمايت ورزد .\r\nبا نهايت اخلاصى كه به ايشان داشتم ، و با غايت بىارتباطى كه بنده را با جناب حاجى ميرزا حسين مجتهد سبزوارى شهرستانى در ميان بود ، به رعاياى اين قريه گفتم :\r\n« خدمت آقاى شريعتمدار برويد و عرض كنيد كه : حكومت مىگويد : من به حال علماى\r\n\r\n","description":"","footnote":"","page_name":" 209 ","page_number":233},
  {"content":"\r\n\r\nسابق اطلاعى ندارم . امروز ، مقلد و تابع مجتهدين حى و حاضر هستم . لهذا ، رأى علماى سابق را كنار گذاشته ، امروز رأى خودتان را بنويسيد . و اگر مطلب را حق مىدانيد ، حكمت به ذلك بگوئيد . » چون رعايا درست از عهده‌ى تقرير برنمىآمدند ، به همين مضمون رقعه‌يى هم به ايشان نگاشتم .\r\nرعايا تحريرات مرا رسانيدند ؛ تقريرات را بيان كردند . مرحوم شريعتمدار به رعايا ، تعرضا با لكنت زبانى كه داشتند ، گفتند : « همين طورها هرچه بايد بنويسم ، همان طورها نوشتم . ديگر چه مىخواهيد ؟ حاكم اجراء نمىكند ، به من دخلى ندارد . »\r\nرعايا ديگر قدرت معارضه و مكابره نداشتند . و تكيه‌كلام مرحوم شريعتمدار ، « همين طورها و همان‌طورها » بود . در هركلامى مىگفت : « همين طورها كرديد و همان طورها گفتيد . » اين رعايا در حقانيت خود نتوانستند حكم صريح بياورند ، و حق جانب اشخاصى بود كه از جناب حاجى ميرزا حسين مجتهد حكم صريح داشتند ؛ و كارشان انجام گرفت .\r\nمن اين داستان پراكنده براى آن نگاشتم كه : ديگر دانشمندان يا ساوقانون ملتى ، حمايت بستگان خود را كنار انداخته و تعصب نورزيده ؛ در هرحال كه باشند ، درباره‌ى دشمن يا دوست ، به طور صراحت مقصد نگارند و تورية در كار نيارند . و من باز اين سخن مىگويم كه : مرحوم شريعتمدار مرد حق بود ؛ به رشوه و نيازستدن ، دين را ضايع نمىكرد .\r\nو اختلاف ايشان با برادران خود ، كه زاهد و عالم و عادل هم بودند ، باز بدون راستى و درستى نبود . و شرح اختلاف آن‌ها طورى است كه كتابى جداگانه لازم دارد ، و من در اين وجيزه بسط آن داستان نتوانم .\r\nدر اين سال كه مرحوم شريعتمدار وفات كرده ، بسى مردم هستند كه نوشته‌ى توليت اوقاف آن مرحوم را در دست دارند . برادران و برادرزادگان آن مرحوم ، در دعاوى خود باطل هستند . و با كمال ضديت كه با آن مرحوم داشتند ، ابدا ، در اموال او حق تصرف ندارند .\r\nجناب مستطاب حاجى ميرزا محمد باقر مجتهد سبزوارى ، كه برگزيده‌ى مرحوم شريعتمدار هستند ، و بسى نوشته‌هاى صحيحه در دست دارند ، و دلايل عقلى و نقلى در حقانيت ايشان هست ؛ امروز بايد متولى موقوفات مرحوم شريعتمدار باشند .\r\n من گنگ خواب ديده و عالم تمام كر * من عاجزم ز گفتن و خلق از شنيدنش \r\nو صريحا مىگويم : من گنگ نيستم ! ولى ، چون گوش شنوا و احقاق حق و حكم سخت در ميان نيست ؛ لهذا ، شرح و بسط نمىدهم كه ترجيح جناب مستطاب حاجى ميرزا محمد باقر مجتهد بر سايرين ، در اولويت و اوليت اين كار ، از چه راه است . افسوس كه جناب حاجى ميرزا محمد باقر مجتهد كفايت ندارند ، و راه ستيز و آويز نمىدانند . و اين بنده با ايشان هيچ خصوصيت ندارد ؛ جز آنكه ، يك وقتى در تهران من ديدنى از ايشان كردم ؛ و ايشان هم با مرحوم ميرزا على نقى كوهميشى ، صدر العلماء ، كه برهان الفلاسفه و الحكماء بود ، يك روز عصر به بازديد من تشريف آوردند . سال‌ها مىگذرد كه بين ما ، نه ملاقات دست داده ، نه مراسلات . از خداوند خواستارم كه : مرحوم شريعتمدار را به اعلاء عليين\r\n\r\n","description":"","footnote":"","page_name":" 210 ","page_number":234},
  {"content":"\r\n\r\nرساند ؛ كه ذكر وفات ايشان ، باعث شد كه بعضى از دوستان را در اين كتاب نام بردم و از اداى حقوق آشنائيشان فروگذار نكردم .\r\nميرزا شفيع اعتماد التوليه ، وزير آستانه‌ى مقدسه‌ى رضويه ، در بيست و نهم ذى القعده‌ى اين سال هزار و سيصد و پانزده وفات كرد . اين مرد جزء اعيان بزرگ نيست كه قابل ذكر باشد . لكن ، از بس در كار آستانه‌ى مقدسه و سازش با داليان خراسان و متوليان آستانه‌ى رضويه ، از او كفايت و چابكى ديده بودم ، لازم ديدم كه اسم او را در تاريخ بنگارم . اگر صدارت به اين مرد مىدادند ، بهتر از جميع اشخاص متكفل مىشد ، كه احدى را افكار نبود . جزيى فضلى هم داشت . در ازمنه‌ى سابقه ، كه مرحوم عضد الملك ، ميرزا محمد حسين الحسينى القزوينى - كه شرح توليت و خيرات آن مرحوم را در « سفرنامه‌ى خراسان » خود كه مسمابه « ظفرنامه » است ، و در سن جوانى به بيان ساده نگاشته‌ام ، نوشتم - به توليت آستانه‌ى مقدسه برقرار شد ، ميرزا شفيع نويسنده‌ى آن مرحوم بود كه به خراسان رفت .\r\nچون مرحوم عضد الملك قزوينى از توليت آستانه‌ى مقدسه انقطاع يافت و به ديگر سراى شتافت ، ميرزا شفيع به سررشته‌دارى دفتر آستانه برقرار ماند . و هرمتولى باشى كه از طرف دولت به خراسان رفت ، ميرزا شفيع ، به واسطه‌ى راهنمايىها و دخل نمودن و خدمت كردن و در كار چالاك شدن و درستى خود را نمايش دادن و هنرمند بودن و تقرير خوب در مجلس داشتن و ادب ورزيدن و كوچكى كردن ، كارش به جايى كشيد كه بزرگان و رؤساى آستانه‌ى مقدسه كارشان در دستگاه توليت به همراهى و اقدام او اصلاح مىشد .\r\nبه هزار تدبير و لطايف الحيل ، دخل مىبرد ؛ ولى ، نه به طورى كه مفتضح باشد .\r\nبه متوليان فوايد بيشمار عايد مىساخت . به احدى دينار و درهم نداد و بذل و كرم نياورد .\r\nاما ، هركس از رؤساى آستانه و علما و فضلاى شهر كه به منزل او مىرفت ، طورى با ايشان سلوك مىكرد و طرزى حسن مماشات داشت ، كه همه‌كس را ممنون مىساخت .\r\nهركس با او مىخواست عناد ورزد ، مقهور مىشد . ساير رؤساى آستانه‌ى مقدسه به متانت و مناعت و آقايى و اصالت خاندان خود رفتار كرده ، به خوب و بد مردم و حك و اصلاح كارها و فايده رسانيدن به متولى باشى ، معترض نمىشدند . لكن ، ميرزا شفيع نوكرى مىكرد و حسن خدمت داشت ، و راه دخل را به متولى نمودار مىكرد ، و ثبت و سررشته‌ى دفتر آستانه را به دست مىگرفت و مثل منشى احكام‌نگارى مىكرد . با بسى تدبيرات كه اقبال مؤيد او بود ، بر مردمان محترم تفوق و تقدم پيدا كرد . مكنت و دولت او از صد هزار تومان بيش بود .\r\nدر هزار و سيصد و سيزده ، كه جناب صدر الممالك ، فرزند مرحوم عضد الملك ، به توليت آستانه‌ى مقدسه برقرار بود ؛ عوض آنكه ميرزا شفيع اعتماد التوليه به آقازاده‌ى خود بهتر خدمت كند ، راه خلاف ورزيد و فسادهاى باطنى كرد كه جناب صدر الممالك از توليت آنجا معاف شدند . چون تمام متوليان سابق اهل دخل بودند ، از راهنمايىها و بد ذاتىهاى اعتماد التوليه ممنون مىشدند و در وزارت او تقويت مىكردند . لكن ،\r\n\r\n","description":"","footnote":"","page_name":" 211 ","page_number":235},
  {"content":"\r\n\r\nچون صدر الممالك مردى درست و صحيح كار بودند ، اعمال ميرزا شفيع را نپسنديدند .\r\nبه اين جهت ، بعضى اختلافات فراهم آمد .\r\nخلاصه ، خداوند ميرزا شفيع اعتماد التوليه را رحمت كند ، كه محاسن و محامد او بيشتر از مساوى و دنايم او بود . هرچه دانستم ، بدون غرض نوشتم ؛ و اللّه اعلم .\r\nنواب عليه‌ى عاليه ، ضياء السلطنه ، بنت شاهنشاه شهيد سعيد ، طيب اللّه تربتها ، كه از اخوات سلطنت عظما و متعلقه‌ى جناب مستطاب ظهير الاسلام ، آقاى امام جمعه‌ى تهران ، بود ؛ مدتى علت مزاج داشتند . در شب چهارشنبه ، نوزدهم ذى الحجه‌ى اين سال ، به جوار رحمت يزدانى و سراى جاودانى رحلت كردند . مراسم تعزيت به‌جا آوردند . در مسجد شاه تهران ، مجلس ختم و فاتحه منعقد شد . روز دويم عزادارى ، نواب مستطاب و الا ، شاهنشاهزاده شعاع السلطنه از طرف قرين الشرف پدر تاجدار خود به مسجد رفته ، مجلس فاتحه و بساط تعزيت را برچيدند .\r\nبه حمد اللّه و منه : كه وقايع يكساله‌ى هزار و سيصد و پانزده ايران نگاشته شد ، و اين چند جزء به يادگار گذاشته آمد . كنون ، به جهت آنكه ، در ضمن وقايق عيد نوروز اين سال و شرح تلگرافات دولتى ، وعده داديم كه در آخر اين جلد « ژغرافياى ممالك ربع مسكون دنيا » را بنگاريم و تعداد نفوس هرمملكتى را معين سازيم ؛ اينك ، در خاتمه‌ى اين جلد ، به طور اختصار ، به طور فهرست ، از اقاليم خمسه‌ى جهان چند صفحه‌يى مىنگاريم : كه آيندگان تعداد نفوس هرمملكتى را در اين زمان بدانند . و نيز در ژغرافياى اين ممالك ، كه در ذيل نوشته مىشود ، اسم اشخاصى را كه در اين كار زحمت كشيده‌اند مىنگارم : كه نام ايشان ابقاء شده باشد و اتمام و اختتام اين كار را به اسم خود منحصر نكند ؛ و مثل مورخين دزد ، اسم ديگران را زايل نكرده ، خود را شاخص قرار ندهد .\r\nاولا ، اين چند صفحه ژغرافى را كه در ذيل مىنگارم ، اهل « امريك » بدوا به انجام اين كار اقدام كرده‌اند ؛ و اصل اين نسخه به لغت انگليسى بود ، كه به توسط سفير دولت آمريكا مقيم تهران به چنگ جناب ميرزا محمود خان مستوفى - از اعضاء دار الشوراى كبرا است ، ابن مرحوم ميرزا ابو الحسن خان قائم‌مقام بن سيد الوزراء ميرزا ابو القاسم قايم‌مقام ، صدراعظم دولت شاهنشاه غازى ، محمد شاه ، طاب ثراهما - افتاد . او از خود خرجى كرد و زحمتى كشيد : كه اين نسخه به توسط استاد يگانه ، وحيد زمانه ، ميرزا عبد الرزاق خان مهندس ، كه در علم ژغرافى و نقشه‌كشى و زبان خارجه مشار اليه بالنسبان و با من در آشنايى درست بنيان است ، به فارسى ترجمه شد . و آقا ميرزا عبد الرزاق خان ، « ميل » انگليسى را از روى حساب به فرسنگ شش هزار ذرعى درآورد ؛ و مقدار وجوه را كه به زبان انگليسى بود ، به ميزان تومان ايران مساوى ساخت و شرحى به فارسى نگاشت .\r\nو من بنده در طبع آن اقدام ورزيدم ؛ كه وزير سابق دار التأليف « 24 » ، كه در چاپ هرگونه تأليفات كه از ديگران بود امساك داشت ، مضايقت نكند .\r\n\r\n\r\n","description":"","footnote":"\r\n( 24 ) - مقصود ميرزا حسن خان اعتماد السلطنه است .\r\n","page_name":" 212 ","page_number":236},
  {"content":"\r\n\r\nبه زحمات ما چند نفر ، اين نسخه از انگليسى به فارسى ترجمه شد . ولى ، بعضى اغلاط در اصل اين نسخه بود ، كه اين بنده شخصا در اين سال اقدام كرده ، به توسط اول ژغرافىدان ايران و استاد جهان ، سركار آقا ميرزا رضا خان سرتيپ توپخانه‌ى مباركه ، مهندس و نقشه‌كش ايران ، اين نسخه را تصحيح كرده و بعضى حك و اصلاحات به ميان آورده ، به طرز صحيح در اينجا مىنگارم . و اينك ، مىگويم كه : باز پاره‌يى مسامحات در اصل اين نسخه بوده است ؛ كه بعضى ممالك را مؤلف انگليسى ننگاشته و اغراض پليتيكى به ميان آورده است . و غرض انگليسىها در ژغرافىنويسى ، معين است و اهل اين فن مىدانند ؛ محتاج به توضيح نيست .\r\nو در اين سند ، كه اين بنده اين چند صفحه ژغرافى را در اين جلد مىنگارد ، قدرى با اصل نسخه كه در سنه‌ى هزار و سيصد و ده به ايران ترجمه شده ، اختلاف دارد : بعضى از سلاطين روى زمين وفات كرده ، كنون ديگرى سلطان شده ؛ و بعضى از رؤساى جمهورى تغيير كرده‌اند ؛ و گمرك بعضى از ممالك افزون‌تر شده ؛ و تعداد نفوس بعضى از بلاد زيادتر از سابق گشته ؛ و پاره‌يى از « كلنى » و مستعمرات دول مستقل شده ، يا از تصرف دولتى به دولتى ديگر منتقل گشته است . ولى ، ژغرافياى هر مملكتى معلوم مىشود .\r\nو ما همه از سفير سابق امريك مقيم تهران و جناب آقا ميرزا محمود خان قايم‌مقام ممنونيم ، كه او اين نسخه را به ايران آورد ، و وى باعث و سرمايه‌ى ترجمه‌ى آن شد .\r\nآقا ميرزا رضا خان سرتيپ مهندس و اين بنده ، در اين سال مؤسس تصحيح و انتشار آن نسخه گشتيم . و صورت آن نسخه از قرار ذيل است : -\r\n\r\n","description":"","footnote":"","page_name":" 213 ","page_number":237},
  {"content":"\r\n . \r\n","description":"","footnote":"","page_name":" 214 ","page_number":238},
  {"content":"\r\n\r\n\r\nآسيا\r\n\r\n","description":"","footnote":"","page_name":" 215 ","page_number":239},
  {"content":"\r\n\r\n\r\nاروپا\r\n\r\n","description":"","footnote":"","page_name":" 216 ","page_number":240},
  {"content":"\r\n\r\n\r\nاروپا\r\n\r\n","description":"","footnote":"","page_name":" 217 ","page_number":241},
  {"content":"\r\n\r\n\r\nافريقا\r\n\r\n","description":"","footnote":"","page_name":" 218 ","page_number":242},
  {"content":"\r\n\r\n\r\nافريقا\r\n\r\n","description":"","footnote":"","page_name":" 219 ","page_number":243},
  {"content":"\r\n\r\n\r\nينگى دنياى شمالى آمريكا\r\n\r\n","description":"","footnote":"","page_name":" 220 ","page_number":244},
  {"content":"\r\n\r\n\r\nينگى دنياى شمالى آمريكا\r\n\r\n","description":"","footnote":"","page_name":" 221 ","page_number":245},
  {"content":"\r\n\r\n\r\nينگى دنياى جنوبى آمريكا\r\n\r\n","description":"","footnote":"","page_name":" 222 ","page_number":246},
  {"content":"\r\n\r\n\r\nينگى دنياى جنوبى آمريكا\r\n\r\n","description":"","footnote":"","page_name":" 223 ","page_number":247},
  {"content":"\r\n\r\n\r\nاقيانوسى\r\n\r\n","description":"","footnote":"","page_name":" 224 ","page_number":248},
  {"content":"\r\n\r\n\r\nاقيانوسى\r\n\r\n","description":"","footnote":"","page_name":" 225 ","page_number":249},
  {"content":"\r\n\r\nبه حمد اللّه شرح ممالك اقاليم خمسه و اسم سلاطين و تعداد نفوس و دخول و خروج اشياء گمركى نگاشته شد ، و ميزان بعضى چيزها به دست آمد . لكن ، محض تبصره‌ى خوانندگان ، مىنگارم كه : اين صفحات ژغرافى ، بعضى ترك‌ها دارد و بعضى جاها را عمدا به اشتباه‌كارى سهو كرده است . مثلا : يك مكانى را كه امارت داشته ، امپراطورى قلمداد كرده است ؛ و يك جايى را كه رتبه‌ى عالى داشته ، به خفت اسم برده است . هريك از انگليسىها كه ژغرافى بنگارند ، هزار ملاحظه‌ى پلتيكى در كار دارند ، كه گاهى در كم و زياد مطلب غرض مىورزند ؛ و شرح آن را اهل ژغرافى مىدانند و محتاج به توضيح و شرح و بسط بنده نيست . و من هر قدر توانستم ، به تصحيح اين نسخه كوشيدم و آن را به صورت صحيح درآوردم . و ممكن است كه مراهم به واسطه‌ى عدم اسباب ، احاطه‌ى كامل نبود كه جميع ممالك را بدون كسر و نقصان شرح دهم . به قدرى كه توانستم ، در صحت اين نسخه دقت كردم . اگر سهوى ديده شود ، اميد عفو و اغماض است . و محض برهان مطلب خود مىنويسم كه : اين ژغرافىنويس انگليسى ، بسى سهوها كرده و بعضى امكنه را ننگاشته است . مثلا : در خاك آسيا ، مملكت « بيرمان » است كه هشت كرور جمعيت دارد . پايتخت قديم آنجا « اوا » بوده ؛ و پاتخت حاليه‌ى آنجا « مندله » مىباشد . و اين ژغرافىنويس ، اسم اين مكان را ذكر نكرده است . و نيز در خاك آسيا ، مملكت « كامبچ » را كه جزء « كشنجين » است ننگاشته ؛ و حال آنكه ، مملكت كام‌بج دو كرور جمعيت دارد و پاتخت حاليه‌ى آنجا « پنم‌پامر » مىباشد . و نيز در خاك اروپ ، مملكت « نسبى و هرزه گوين » را كه سپرده به اطريش است ، ننگاشته . و نيز از مملكت « ساكس روايال » كه پاتخت آن « درست » مىباشد ، اسم نبرده است . و از مملكت « گراندوشه‌باد » كه پاتخت آنجا « كارلس‌رو » مىباشد ، ذكرى نكرده . و از مملكت « باوير » كه پاتخت آن « مونيچ » است ، اشارتى به قلم نياورده است . و نيز بعضى از ممالك امريك جنوبى را جزء امريك شمالى نگاشته ، و بعضى از ممالك امريك شمالى را جزء امريك جنوبى به قلم آورده .\r\nبه علاوه ، در ژغرافى امريك شمالى ، از مملكت « بليوى » كه چهار كرور جمعيت دارد ، نامى نبرده . و مملكت « پلاتا » را ننگاشته ؛ مگر آنكه ، بعضى از اضافات آنجا را نام برده است . و نيز در ژغرافى خاك « اقيانوسى » ، از جزيره‌ى « سوماترا » و جزيره‌ى « برن‌او » كه در آنجا چند نفر سلطان است و معدن الماس در آنجا است ، يادآور نشده . و از جزاير - الملوك و جزيره « سلب » و بحر الجزاير و بسى جزاير ديگر نامى نبرده است . در جزء اين اقاليم خمسه ، بسى ممالك و جزاير بزرگ است كه اين ژغرافىنويس انگليسى ، عمدا يا سهوا ، ترك داده است . و محض نمونه ، من اين چند فقره سهو او را يادآور شده .\r\nآن انگليسى با هزار اسباب كه سهو كرده باشد ، من هم با بىاسبابى ، محتمل است هزار سهو كرده باشم . اميد است كه يك نفر ايرانى باهوش كه با اسباب باشد ، سهو ما دو نفر را را بنگارد و ژغرافى اقاليم خمسه را بهتر شرح دهد .\r\n\r\n","description":"","footnote":"","page_name":" 226 ","page_number":250},
  {"content":"\r\n\r\n\r\nجلد چهارم وقايع سال 1316 هجرى قمرى\r\n\r\n","description":"","footnote":"","page_name":" 227 ","page_number":251},
  {"content":"\r\n . \r\n","description":"","footnote":"","page_name":" 228 ","page_number":252},
  {"content":"\r\n\r\nبسم اللّه الرحمن الرحيم و به نستعين افضل مقام و اكمل مرام ، اداى حمد ملك علام است ؛ كه مشتى خاكيان جهالت را به تعليم اسماء حسنى ، به مسلك علم هدايت ساخت . و هريك از آدميان را به جهت معرفت ذات خود ، از ديگر حيوانات بنواخت . شكر خداوندى را ، كه در سوزش او در سازيم و با قهر او ، كه عين لطف است ، دمساز . اگر عقوبتمان فرمايد ، زهى عدل است ؛ و اگر از عصيان و كفر ما درگذرد ، خهى فضل . ربنا عاملنا بفضلك و لا تعاملنا بعدلك .\r\nصلوات زاكيه و تحيات ناميه ، بر خاتم رسولان او . سلام وافر و درود متكاثر ، بر آل و اصحاب او باد ، كه بروج اثنىعشر و حقيقت شمس و قمر هستند .\r\nاما بعد ؛ چنين گويد غلامحسين افضل الملك بن مهدى خان بى على خان بن ابراهيم خان انور بن كريم خان زندى ، وكيل الرعايا ، كه : در سنه‌ى گذشته كه هزار و سيصد و هفده بود ، جلد سيم افضل التواريخ را ، كه مشتمل بر وقايع سلطنت سنه‌ى هزار و سيصد و پانزده دوره‌ى مظفريه است ، نگاشته و ربعى از ترجمه‌ى « اعلام الناس » را ضميمه‌ى آن ساخته ، تقديم حضور مبارك شاهانه نموده . با آنكه براى اداى اين خدمت مرسوم و مواجتى بسزا دارم و متوقع بذلى فوق العاده نيستم ، باز سه طغرا دستخط مبارك شاهانه درباره‌ى اين چاكر شرف صدور يافت ؛ كه مشتمل بر تشويق خدمت بود و مقرر شد كه از صرف جيب مبارك ، انعامى نقدا مرحمت شود و از صندوقخانه‌ى مباركه جبه‌ى ترمه كشميرى ، كه از امتيازات دولتى است ، براى من فرستاده گردد . نقدا و جنسا ، حسب الامر به طرف من بذل عطيات و نشر موهبات شد . مرا زهى خوشوقتى است كه با نهايت بدبختى و عدم اقبالى كه دارم ، باز خدمتم را نعمت مىرسد و زحمتم را رحمت مىآيد . ولى نعمتى قدردان هست كه به بذل مىشتابد و بيچارگان را به احسان خود درمىيابد . لكن ، به حمد اللّه ، هرگونه نعمت و آسايش دارم و به اين جزئيات نقدى و جنسى ، به هيچ وجه احتياجم نيست .\r\nولى ، همين‌قدر كه از طرف شاهنشاه جزيى مرحمتى مىشود ، نهايت شكرگزارى را دارم ؛ كه كاه او به از كوه ، و كم او به از انبوه است . و حقيقت مطلب اين است كه : من هم چندان زحمتى نمىكشم و خدمتى نمىكنم . نه داد فصاحت مىزنم ، نه گوى بلاغت مىبرم . نه اغراق و دروغ مىنويسم ، نه سخن‌سازى دارم ، نه انشاءپردازى مىآورم . فقط ، به زبان قوم و به بيان يوم ، بعد از سى شب ، يك شب قلمى برداشته ، به طور ساده ، مثل كسى كه در جام و باده باشد ،\r\n\r\n","description":"","footnote":"","page_name":" 229 ","page_number":253},
  {"content":"\r\n\r\nچيزى مىنگارم . و در صباح ، دوباره مطالب را خوانده ؛ اگر سقطى در صحت مطلب باشد ، قلمى به روى آن مىگذارم . هزار محاسن را در اين تاريخ ترك كرده ؛ ولى ، يك حسن از آن متروك نيست . و آن حسن ، بدون تملق مطلب نوشتن و به صدق هر داستانى را نگاشتن است .\r\nخدا شاهد است كه : در اين تاريخ ، از ولىنعمت خودم ، اعليحضرت قضامهابت ، مظفر الدين شاه ، روحى فداه ، تملق نكرده و اغراقى درباره‌ى او ننگاشته‌ام ؛ چه رسد به ديگران ، كه چندان محل احتياج نيستند . مثلا : در اين چند جلد تاريخ ، از بعضى اشخاص بزرگ جا داشته است كه نهايت تمجيدات به كار آرم : تا تمتعى يابم . لكن ، از اين كار درگذشته ، فقط شرح حالشان را نگاشته‌ام . ولى ، از شخصى كه ابدا به من نفع نداشته و ضرر وارد نمىآورده ، چون صفت درست حسابى و سلامت نفس داشته است ، در حال او شرحى نوشته‌ام كه ديگران دشمن من شده‌اند و گله كرده‌اند كه : « چرا در حق او چنين نگاشتى و درباره‌ى ما چنين و چنان گذاشتى ؟ » مقصود اين است كه مبناى اين تاريخ بر صحت اقوال است ، نه سجع و قافيه‌ى الفاظ . « 25 »\r\nكنون بدون تكلف عبارت‌سازى و تعسف سخن‌پردازى ، به سر تاريخ‌نگارى رفته ؛ از روى صدق ، هرچه به قلم آيد مىنگارم .\r\n\r\nباب اول\r\nوقايع سال هزار و سيصد و شانزده هجرى ، در شرح مملكت‌دارى اين پادشاه عادل باذل بندگان اعليحضرت اقدس مظفر الدين شاه قاجار ، اطال اللّه عيشه و نصر اللّه جيشه ، به ايران .\r\nدر محرم اين سال يك هزار و سيصد و شانزده هجرى ، كه روز يكشنبه ، غره‌ى اين ماه بوده است ، بندگان اقدس مظفر الدين شاه ، روحى فداه ، در تهران كه پاتخت حاليه‌ى ايران است ، با سلامت مزاج در عمارات سلطنتى تشريف داشته ؛ روزها به فيصل امور دولتى مىپرداختند ، و هر روزه عرايض و راپرت ايالات و وزارتخانه‌ها و ساير ادارات را به نهجى صحيح جواب مرقوم مىفرمودند . بساط تعزيه‌دارى حضرت خامس آل عبا ، عليهم آلاف التحيه و الثنا ، عصرها در عمارات سلطنتى گسترده و داير بود . شب‌هاى دهه‌ى اولى هم ، در منزل صدارت عظما اساس روضه‌خوانى و عزادارى انعقاد داشت .\r\n\r\n\r\n","description":"","footnote":"\r\n( 25 ) - يك پاراگراف را قلم گرفته است ، بدين مضمون : « چنان كه ، صريحا مىگويم كه : اين شاه باطمطراق ما فقط سلطان باظل عادلى است كه در بذل و عدل نظير ندارد ؛ ولى ، تشويق اهل هنر نمىكند . تشويق هم مىكند و پول هم مىدهد ؛ ولى به مواردى كه به طرارى خود را جلوه داده و اهل فضل نبوده‌اند و به عيارى خود را اهل تاريخ و فضل قرار داده‌اند . سبحان اللّه ! اين چه صحبت‌ها است . »\r\n","page_name":" 230 ","page_number":254},
  {"content":"\r\n\r\nسينه‌زنان و نوحه‌گران هر محلتى ، شب‌ها به دار الصداره رفته ، لختى سينه مىزدند . و به هر دسته‌يى طاقه شال و وجوه نقديه عطا مىشد .\r\nچون عاشورا گذشت و نفس نفيس سلطنت به اصلاح كارهاى دولتى و آسايش حال رعيت پرداخت ، در صدارت جناب مستطاب آقا ميرزا على خان امين الدوله ، صدراعظم ، بسى شكايت‌ها از مردم ديد و بسى حكايت‌ها از اين و آن شنيد ؛ كه گوش را تاب شنيدن و چشم را طاقت ديدن نماند . مردم را رميده و علماء را شوريده يافت . لهذا ، در روز يكشنبه ، پانزدهم محرم الحرام ، كه روز ميقات و آسايش عيسويان است ، بر عزل جناب آقا ميرزا على خان امين الدوله ، صدراعظم ، اشارتى و عبارتى فرمودند ؛ بلكه ، تقريرى كردند و تحريرى نمودند .\r\nشب پيش ، با جناب حكيم الملك و ساير خاصان درگاه و پيشخدمتان بارگاه قرار داده بودند كه : على الصباح ، جناب امين الدوله را از صدارت معزول مىفرمائيم . و هريك در تكذيب او سخن‌ها گفته بودند . چون صبح يكشنبه ، پانزدهم به سردست درآمد ، جناب مستطاب امين الدوله ، صدراعظم ، به دربخانه آمده ، به حضور همايونى مشرف شدند . بندگان اقدس همايون اعزازى درباره‌ى او فرمودند و با او بعضى فرمايشات مرحمت‌آميز كردند ؛ و او را از ميان جمع به كنارى كشيدند و صحبت‌هاى محرمانه كردند . خاصان درگاه بر خود ترسيدند و لرزيدند و گفتند : « ديشب نباشد كه اين مرد از كار معزول شود و كنون باز بر سر كار است . شايد سلطان با او مرحمتى فوق العاده پيدا كرده ؛ و ما عما قريب مغضوب خواهيم شد . »\r\nهريك در اين كار تحيرى داشتند . بندگان اقدس همايون كه جناب امين الدوله را به كنارى كشيدند و با او مسلك التفات ورزيدند ، هريك از مقربان درگاه خود را به عقب كشيدند ؛ مگر ، مير حسن خان مقتدر السلطنه ، كه سيدى با شهامت و به نوكرى خود خيلى مغرور و به خدمت گستاخ است . وى به دنبال سلطان و امين الدوله روان شد . بندگان اقدس همايون به او فرمودند كه : « بايست و دنبال ما ميا ! » او ظاهرا قدرى قدم خود را به عقب انداخته ؛ ولى ، دست خود را به شال سبز سيادت خود زده و به اشاره عرض كرد كه :\r\n« به جدم ! هر كجا برويد ، مىآيم . » و باز به آهستگى به دنبال سلطان روان بود .\r\nبندگان اقدس همايون فرمايشات مرحمت‌آميز خود را با جناب مستطاب امين الدوله ، صدراعظم ، تمام كرده ؛ او را مرخص فرمودند كه به اتاق دربار رود و به فيصل مهمات پردازد . وى از باغ بيرون آمده ، به بالاخانه‌هاى دربار رفت . در آنجا نشست و چند نفرى در محضر او بودند ، و او به جواب عرايض مردم و گذرانيدن مهمات مىپرداخت . نزديك بود كه ناهار او را حاضر آورند ، ناگاه يكى از مجلسيان ، كه در اين ساعت اسم و رسم او را فراموش كرده‌ام ، بر روى صفحه كاغذى نوشت كه : « شما چرا در دربار نشسته‌ايد ؟\r\nشما از صدارت معزول هستيد . برخيزيد و به منزل خودتان برويد ! »\r\nاين كاغذ را به ادب در جلوى جناب مستطاب امين الدوله گذاشت . ايشان اين صفحه را خوانده ، از جا برخواستند و دانستند كه مطلب صحيح است . از ديوانخانه و عمارات سلطنتى بيرون آمده ، خواستند سوار شوند و به منزل روند سيدى پريشان‌احوال كه در\r\n\r\n","description":"","footnote":"","page_name":" 231 ","page_number":255},
  {"content":"\r\n\r\nارك ايستاده بود ، در كمال جرأت و جلادت ، مثل اينكه مسبوق به عزل امين الدوله بود ، نهايت بىاحترامى را به جناب امين الدوله كرده ، دشنام داد و بد گفت ؛ و او چيزى جواب نداد . و مردم كه از عزل او مطلع نبودند ، بر جرأت سيد و حلم او تعجب كردند .\r\nخلاصه ، جناب مستطاب امين الدوله ، صدراعظم ، سوار شده ، از ارك به منزل خود رفت . و پس از ساعتى ، عزل او منتشر شد . دو روز قبل از اين قضيه ، من از كوچه‌يى عبور مىكردم . يكى از دوستان ، كه از اجزاء درب حرمخانه‌ى جلالت عظما است ، به من رسيد . درود و سلامى داد و به خنده گفت : « بوى جان مىآيد از پشم شتر ! » گفتم : « اين سخن چه معنى دارد ؟ » گفت : « خبرهاى خوش مىرسد . اين دو سه شب ، بعضى از خاصان درگاه سلطنت اقدام كرده و بر عزل صدارت پاره‌يى مطالب به سمع مبارك شاهانه رسانيده ؛ قرار شده است كه همين دو روزه او را معزول سازند . »\r\nمن بر اين سخن تعجب كرده ، وقعى ننهادم . باورم نيامد ؛ به اين دوست گفتم : » شايد اين خبر هم از اراجيف مدينه باشد . بر فرض كه صحتى هم در اين گفتار باشد ، من و ترا چه سود و چه زيان ؟ كه من و تو ، يا از بىهنرى يا از بدبختى ، هميشه كارگر و عمله بايد باشيم . هركس معمار كارخانه شود ، ما بايد سنگ بكشيم و خشت پاى كار ببريم .\r\nهيچ‌وقت استاد كارخانه نخواهيم شد . و هزار مهارت هم كه داشته باشيم ، ما را معمار نخواهند كرد . در اين صورت ، بر عزل و نصب هيچ صدرى شادان و محزون نخواهيم گشت .\r\nبايد مشغول مزدورى شد و به اين و آن كار نداشت . »\r\nبه آن دوست اين سخن براى آن گفتم ، كه از انتشار اين خبر دست كشد : تا اگر دروغ باشد ، او را زيانى در انتشار اين خبر نرسد و گرفتار نگردد .\r\nدو روز ديگر بيش نگذشت ، كه كار دگر گشت ، روزگار دگر شد ؛ و عزل صدارت فراهم آمد . در عزل اين صدر والاقدر ، جميع اهل ايران ، از رجال و نسوان و شيوخ و صبيان و علماء و وزراء و شاهزادگان و تجار و كسبه و اشخاصى كه به هيچ وجه طرف نفع و ضرر و مورد خير و شر نبودند ، اقدام داشتند . تمام مردم را رعب و هراس گرفته ، به تخريب كار و نفرين و بدگويى اين صدر مىكوشيدند . ولى ، كسى كه توانست اين كار محال را صورت دهد ، يكى جناب ميرزا محمود خان حكيم الملك ، وزير مسكوكات و ابنيه است ، كه در مزاج مبارك شاهانه نفوذ و رسوخ فوق العاده دارد و در هر عرض محل وثوق و اعتماد است ؛ و يكى ديگر جناب حسين قلى خان نظام السلطنه ، وزير ديوانخانه‌ى عدليه و تجارت است ، كه از دهاة روزگار و مدبر فى الليل و النهار است . اين دو تن جناب حاجى ميرزا محسن خان مشير الدوله ، وزير امور خارجه ، را ديده و او را با خود همراه كرده .\r\nوى به خاكپاى همايونى مشرف شد و قسم خورد ، و به براهين عقليه مدلل داشت و به عناوين نقليه مستجل نمود كه : صدارت امين الدوله ، براى سلطنت و دولت ايران مضر است ؛ و مردم تمام از او رميده و از دولت مأيوس گشته . بسى فسادها برپا خواهد خواست ، و دولت ايران به تصرف اجانب درمىآيد .\r\nبندگان اقدس همايون كه مردم را كفيده خاطر ديدند ، وى را معزول كردند . تمام ايران ، به استثناى سى چهل نفر تا صد نفر ، از عزل وى خوشحال شدند و بشاشت‌ها كردند\r\n\r\n","description":"","footnote":"","page_name":" 232 ","page_number":256},
  {"content":"\r\n\r\nو تهنيت‌ها به يكديگر دادند و مضمون‌ها گفتند و شعرها ساختند ؛ كه من آن مذاكرات را با اشعار درج نمىكنم و اين مرد بزرگ عاقل را ضايع نمىسازم .\r\nجناب امين الدوله پس از عزل از صدارت خود ، از تهران به منزل ييلاقى خود ، خورآزين ، كه در بلوك شمران و در دو فرسخى تهران است ، بيرون رفت : تا از آنجا تهيه‌ى خود را ديده به رشت رود . مردم محض احترام صبيه‌ى سلطنت ، كه زوجه‌ى پسر او معين الملك بود ، به پارك و عمارات او هجوم نياوردند ؛ و الا ، مزاج همه‌كس مستعد بود كه به خانه‌ى او ورود كرده ، مالش را غارت كنند .\r\nدر ظرف چند روز ، مردمانى چند به او ادعاها كرده ، كاغذها به او نگاشتند كه :\r\n« فلان پول و فلان جواهر را داديم كه فلان كار بگذرد و نگذشت . » وى محض حفظ احترام خود ، ناحق آن پول را داده ، نگذاشت كه كار به رسوايى بكشد . از جمله : سيدى آمد و شاهد آورد و گفت : « دو حلقه انگشترى الماس و دو طاقه شال ، به توسط اجزاء درب اندرون ، نزد شما فرستاده‌ام و كار هنوز نگذشته است . بايد قيمت مال را كه دو هزار تومان است ، پس بدهيد ! » وى اجزاء درب اندرون خود را حاضر كرده ، گفت : « به كدام يك داده‌يى ؟ » سيد گفت : « به اين‌ها نداده‌ام . به يك نفر غير از اين اشخاص داده‌ام . » و چنان شخصى كه او مىگفت ، در ميان اجزاء نبود . خلاصه ، امين الدوله هزار تومان تاوان مال موهوم اين سيد را داد و نگذاشت كه او به ديوان عارض شود و وهنى براى او فراهم آيد .\r\nهمچنين ، حاجى سيد محمد صراف چند روز قبل از عزل ، از براى اصلاح امور خود در دستگاه صدارت ، به توسط جناب مجد الملك ، وزير داخله ، برادرصدارت عظما ، كارى گذرانيده بود كه بايد هزار تومان به مجد الملك بدهد . در عوض ، يك كالسكه‌ى پانصد تومان قيمت فرستاده بود . چون اسباب عزل صدارت فراهم آمد ، حاجى سيد محمد رقعه‌يى به مجد الملك نوشت كه : « پانصد تومان قيمت كالسكه را بفرستيد ، يا آنكه خود كالسكه را رد كنيد ! » مجد الملك ، محض حفظ احترام خود ، نتوانست سخن گويد ؛ ناچار كالسكه را براى او رد كرد .\r\nاين سخنان براى آن نوشتم كه : آيندگان بدانند تا اين دوره ، مردمان فريه‌زن و اشخاص مشتبه كار و نامرد بوده‌اند كه به غلط بسى زشت‌كارىها داشته‌اند . خداوند اصلاح كند ؛ ما كه نتوانستيم . و اين طايفه قدرى مظلوم شدند ، كه شرح آن طويل است . و وزراء حساب ناحق براى او ساختند كه بسى ضرر كشيد و مال او از ميان رفت و املاك فروخت و تاوان داد .\r\nخلاصه ، جناب امين الدوله بعد از صدارت ، چند روزى در خورآزين ، عمارات ييلاقى خود ، منزل كرده ؛ تهيه و تدارك سفر ديده ، از دولت مرخصى گرفته ، به طرف رشت رفت كه در « لشته‌نشا » ، املاك معتبر خود ، اقامت كند . پسر او ، ميرزا محسن خان معين الملك ، و برادرش ، ميرزا تقى خان مجد الملك ، وزير داخله ، و ميرزا احمد خان مبشر الدوله هم اقامت خود را در اين شهر صحيح ندانسته ، با وى به طرف رشت رفتند و مدت‌هاى مديده در آنجا توقف كردند .\r\n\r\n","description":"","footnote":"","page_name":" 233 ","page_number":257},
  {"content":"\r\n\r\nجناب امين الدوله پس از چندى توقف ، عريضه‌يى به شخص همايون سلطنت نوشته ، استيذان خواست كه اجازه‌اش دهند تا به مكه‌ى معظمه رفته ، چندى از شنيدن بعضى مقاولات موحشه آسوده باشد . دولت او را به رفتن مكه‌ى معظمه مأذون ساخت . وى با برادر خود ، مجد الملك ، به مكه رفته و به مصر و اسلامبول عبورى كرده ؛ در كمال سلامت ، بدون مخاطرات به رشت آمدند و در لشته‌نشاء توقف نمودند .\r\nاما ، سبب اضطراب و وحشت مردم از جناب امين الدوله اين بود كه : او فرمود حقوق وزراء و شاهزادگان و مستوفيان و عموم طبقات نوكر را از خرج ولايات برگردانند ؛ و در تهران ، حقوق ايشان را برات دفترى ، به شكلى مخصوص ، صادر كرده ، تنخواه خود را از خزانه و وزارت گمرك‌خانه دريافت كنند . حقوق اهالى تهران را ، اهالى دفتر از خرج كتابچه‌ى دستور العمل ولايات برگردانيدند . اين فقره ، باعث وحشت شد . چنان گمان كردند كه چون برات‌ها به نظر امين الدوله برسد ، وى محض آنكه خرج دولت را زيادتر از دخل ماليات ديده بود ، شايد از حقوق اهالى كسر كند و در مواجب و وظايف مردم جرح و تعديلى آرد . علاوه بر اين ، هر قدرى را هم كه از مواجب آن‌ها باقى گذارند ، ديگر از خزانه به صعوبت و تعويق وصول خواهد شد . اهالى تهران چنان عادت دارند كه : از حكام ولايات زودتر مىتوانند حقوق خود را وصول كنند ؛ لكن ، عاجز هستند كه در تهران از وزير خزانه مرسوم ديوانى خود را دريافت دارند . هروقت كه از خزانه مطالبه‌ى اموال مىكنند ، وزير خزانه مىگويد : « قسط ماليات از حكام ولايات نيامده و غلات ديوان به فروش نرسيده است . » حكام ولايات هم كه مبلغى باقى داشته باشند ، به خزانه نمىفرستند . صورت مخارج سرحدى نوشته و بعضى مصارف قلمداد كرده ، خود را طلبكار قرار مىدهند و به اين جهت قسط خزانه را نمىفرستند . وزير خزانه هم كه از خود نمىتواند حقوق مردم را بدهد . به اين واسطه ، مواجب طبقه‌ى نوكر سوخت و لا وصول مىماند .\r\nولى ، وقتى كه حقوق ديوانى مردم به خرج ولايات آيد ، اين مردم براى وصول ماليات ، كه در ازاى مواجب آن‌ها است ؛ به اصرار و سماجت و ابرام و لجاجت و تملق و برانگيختن شفعا يا نوشتن فحش ، حقوق خود را از حكام بلاد وصول كرده ؛ ديگر نزد آن‌ها وجوهى باقى نمىماند كه خرج‌تراشى كنند و مال ديوان را از ميان ببرند و سر مردم را بىكلاه گذارند .\r\nخلاصه ، جناب امين الدوله پاره‌يى برات‌هاى فوق العاده را كه در مرسوم مردم مىديد ، لبخندى مىزد و كنايه‌يى مىگفت . و قصد داشت كه به طرزى خاص ، اين امور را حك و اصلاحى كنند . مردم يقين كردند كه او در صدارت خود ، از مواجب و مرسوم آن‌ها كسر خواهد كرد و رتبه‌ى ايشان را مىكاهد . به اين جهت ، مردم برآشفتند .\r\nكنكاش‌ها كردند و سخنان ناشايست گفتند ، تا كار را به جائى رسانيدند كه او را از حك و اصلاح بازداشتند . چون وساطت علماء را هم نمىپذيرفت و دست و پاى آن‌ها را از مداخله به كار جمع كرده بود ، آن‌ها هم در تخريب كار او مىكوشيدند . طبقات نوكر و مقربان درگاه هم ، چون از بردن امتيازات و اضافه مواجب و بعضى تعديات به زيردستان محروم مانده بودند ، آن‌ها هم آتش فتنه را به او مىزدند و مشتعل مىكردند . جز حاجب الدوله\r\n\r\n","description":"","footnote":"","page_name":" 234 ","page_number":258},
  {"content":"\r\n\r\nو امير بهادر جنگ ، ديگر احدى از مقربان درگاه به او ارادت نداشتند و به صدارت او راضى نبودند ؛ و از حركات معين الملك ، فرزند او ، بسى آزردگىها داشتند . بعضى اشخاص به جناب امين الدوله گفتند : « چون حقوق مردم را از خرج ولايات برگردانيدى ، وحشتى در ميان آن‌ها افتاده كه بعضى سخنان مىگويد . » وى گفت : « من خواستم كه مردم از حكام ولايات تملق نكنند و به آه و ناله حق خود را نستانند ؛ بلكه ، به‌طور آسايش حق خود را از خزانه بگيرند . حال كه چنين است ، هركسى مىخواهد مرسومش در ولايات به خرج بيايد ، حكم به او داده مىشود كه مرسومش كما فى السابق به خرج ولايات به حال ابقاء باشد . »\r\nخلاصه ، مردم به وسايط و وسايل نزد او رفته ، به سروزير حكم گرفتند كه مواجب آن‌ها به كتابچه‌ى ولايات به حال ابقاء باشد . صيغه‌ى ابقاء بر صيغ دفترخانه افزوده شد و باز بيشتر از مواجب مردم ، كماكان به خرج بلدان نوشته شد . الحق ، جناب امين الدوله در برگردانيدن مرسومات از خرج ولايات به تهران ، سوء قصدى نداشت . فرضا ، اگر كم و كاستى در حقوق مردم مىشد و حك و اصلاحى به ميان مىآمد ، باز هرچه باقى مىماند ، قصد جناب امين الدوله اين بود كه حقوق مردم نقدا برسد و آسوده باشند . ولى ، اين مردم چندين سال ، پدر و پسر ، ديده بودند كه حقوقشان از ولايات زودتر مىرسد و از خزانه چيزى عايد نمىگردد ؛ و يقين هم داشتند كه صدارت امين الدوله دوامى نخواهد داشت و ابدى نيست كه در رسانيدن حقوق مردم از خزانه ساعى باشد . لهذا ، با خود خيال كردند كه حقوق ما از خرج ولايات به خزانه مبدل مىشود ، و فردا هم صدارت از جناب امين الدوله زايل مىگردد و كار به دست نااهلى مىافتد ؛ آن وقت ، دينارى به ما نخواهد رسيد . لهذا ، از اين عمل مضطرب شده ، به وحشت افتادند ؛ و در مذمت صدارت و بدنفسى او ، ترانه‌ها ساختند و افسانه‌ها پرداختند .\r\nاگر جناب امين الدوله اول چاه را كنده و بعد منار را دزديده بودند ، كار به اين هرج‌ومرج نمىكشيد . جناب امين الدوله در اجراء خيالات صحيحه‌ى خود ، طمأنينه و وقار داشتند و ديرتر از موقع كار را مىگردانيدند . اگر از اول ، خرج‌تراشى حكام را موقوف مىكردند و طورى سخت مىايستادند كه اقساط ولايات به خزانه برسد ؛ و وزارت خزانه را به كسى مىدادند كه ضعيف المال باشد و از دادن حقوق مردم نتواند تقاعد ورزد ؛ و از اول سال برات مردم صادر شده ، به شش قسط يا هشت قسط حواله مىشد كه وزير خزانه نقدا برساند ، و در اداى هر قسطى هفتاد روز وعده قرار ندهد ؛ آن‌وقت ، مردم كه پول خزانه را نقد مىديدند و خلافى تصور نمىكردند ، خودشان با لطبيعه استدعا مىكردند كه حقوقشان از ولايات برگردد و در تهران برات ركابى صادر شده ، از خزانه دريافت كنند . افسوس كه جناب امين الدوله خيالات خوب در آسايش مردم داشتند و مىخواستند كه مردم را به حد خود وا دارند . اما ، ندانستند كه مريض هشت هزار ساله‌ى ايران را به هشت روز نمىتوان معالجه كرد . مرور دهور ياقوت و زور مىخواهد كارهاى خراب شده‌ى چندين ساله را آباد كند . در ظرف پنج سال يا ده سال ، نمىتوان كارهاى ايران را اصلاح كرد . ولى ، جناب امين الدوله فورا خواستند به اصلاح كار\r\n\r\n","description":"","footnote":"","page_name":" 235 ","page_number":259},
  {"content":"\r\n\r\nبپردازند ؛ و جميع مردم را دزد دانستند ، خواستند از ايشان مال بگيرند . بلى ! ايشان راست مىگفتند . ولى ، يك نفر محتسب امين با صد هزار نفر ناحساب دزد ، چه توان كرد ؛ جز آنكه ، به مرور دهور و لطايف الحيل ، در ظرف چند سال دزدان را به اجل حتمى نابود سازد و ترتيبى تازه قرار دهد .\r\nاگر ناخوشى پيدا شود كه پايش تا قوزك شقاقلوس باشد ، طبيبانى كه براى معالجه حاضر شوند ، اختلاف دارند . يكى مىخواهد كه شقاقلوس سابق را هم خوب كند . اين كار امرى محال است ؛ تا بخواهد شقاقلوس قوزك پا را خوب كند ، اين مرض بالازده ، بر كعبتين مىآيد و به كلى پا را ناقص مىكند . ولى ، طبيب حاذق هرقدر از پا را كه شقاقلوس عارض شده ، مىبرد كه مابقى پا سالم ماند .\r\nوزراء هم اگر بخواهند به اصلاح اغلاط سابق بپردازند و حك و اصلاح كنند ، در ايران كار بالا زده ، شقاقلوس بيشتر مىشود و پا معيوب مىگردد . پس ، بهتر آن است كه : از شقاقلوس و اغلاط سابق صرف‌نظر كرده ، به اصلاح آن نكوشند و به حفظ صحت مابقى اجسام اقدام ورزند . چه كار دارند كه بگويند : « فلان و فلان مواجب به غلط بوده و بايد اصلاح شود ؟ » در اين صورت ، آن غلطكاران در تخريب كار صدارت مىكوشند و نمىگذارند كه كار صحيحى صورت گيرد . بهتر آن است كه هر صدراعظمى بگويد كه :\r\n« من از اغلاط سابقين صرف‌نظر كرده ، هركس هرقدر مواجب دارد ، بايد فرمان صادر كند كه تومانى هفت هزار به دولت رسد . و هركس بىفرمان باشد ، از اين تاريخ مواجب او صحيح نيست . » و نيز بگويد كه : « هركس دخالت كند ، از مواجب او ثلث ضبط ديوان مىشود . » اما نه به طورى كه ده تومان و پنج تومان ثلث ضبط شود ؛ ولى ، يك دفعه دوازده هزار تومان از اصل ماليات و مواجب فلان مقرب درگاه ، كه املاك عديده و فوايد قديمه و جديده دارد ، افزوده شود . و نيز بعضى شرايط صحيحه كه مخالف با خداشناسى و مردم‌دارى نباشد ، در كار بگذارد : كه در ظرف پنج سال و ده سال ، كار دولت و ملت اصلاح شود . و در اين كار بسى قوانين هست ، كه هنوز هم مىتوان كار دولت و ملت ايران را اصلاح كرد . ولى ، افسوس كه بعضى در اين كار علم دارند و عمل ندارند ، و بعضى عمل دارند و علم ندارند . و ما از هر بحثى بايد ساكت باشيم . همين‌قدر كه اشارتى كرديم ، كافيست .\r\nخلاصه ، جناب امين الدوله قصد كسر كردن حقوق مردم را نداشت ؛ لكن ، از او بعضى كارها به ظهور رسيد كه مردم به وحشت افتادند . خود من چيزى كه ديدم ، اين بود كه :\r\nشخصى وفات كرد ؛ يك پسر داشت ، كه در خراسان مشغول خدمت بود ، و يك دختر . صورت مواجب آن متوفى را نوشتم و ثلث موضوع كردم ؛ و ورقه‌يى خدمت جناب امين الدوله فرستادم كه حكم بدهند تا باقى مانده‌ى مواجب را در حق پسر و دختر برقرار كنند . ايشان جواب دادند : « دختر نبايد مواجب ببرد ! پسر هم اگر قابل و مشغول خدمت است ، دولت يك وقتى از اصل ماليات به او مواجب خواهند داد . اين محل بايد توقيف باشد . » واسطه‌يى بزرگ براى اين كار دو بار تعيين كردم ؛ ابدا پذيرفته نشد و حكم ندادند .\r\nمن از جانب ورثه ، عريضه‌يى به خاكپاى مبارك شاهانه نوشتم . دستخط مبارك در صدر\r\n\r\n","description":"","footnote":"","page_name":" 236 ","page_number":260},
  {"content":"\r\n\r\nعريضه شرف صدور يافت كه : « مواجب شخص متوفى ، بعد از وضع ثلث ، در حق اولاد ذكور و اناث برقرار گردد ! » جناب امين الدوله با صدور دستخط ، و در ساير موارد كه شدت و قوتى در كار بود ، نمىتوانست قطع مرسوم كند . لهذا ، مواجب شخص متوفى در حق ورثه برقرار گرديد .\r\nجناب امين الدوله در صدارت و غير صدارت ، سهل الدريكه و لين الخلق و نرم و ملايم و با طمأنينه و وقار و با ادب بود . به احدى فحش نداد و تندى نكرد . و همه وقت ديده مىشد : كسى را در ديدن او اشكال و حجاب و مانعى نبود . اشخاصى را در حضور خود اذن جلوس مىداد ، كه ديگران آن‌ها را نمىنشانيدند . تكبر و خودبندى و مردم را ذليل شمردن ، در نزد او ناگوار بود . در تمام عمر ، به عقل و درستى و امانت و بىطمعى شهرت داشت . واقعا ، از دخل‌هاى ناحق و رشوه گرفتن نفرت مىورزيد . ولى ، به كسى هم چيزى نمىداد . عموم مردم مأيوس بودند كه نزد او رفته ، امتيازى بگيرند يا اضافه مواجب ببرند يا از خود او مالى دريابند . به اين جهت ، غالبا مجلس او خلوت بود .\r\nخط را فوق العاده نيكو مىنوشت . اوراق مكتوباتش ، مثل خط قابوس بر جناح طاووس بود . تمام مردم به شيوه‌ى خط او تقليد كرده و احدى به خوبى او ننوشت .\r\nظرافت و ملاحتى در تحريرات او بود ، كه آدمى به حيرت مىافتاد . انشاء و تلفيق عبارات و حسن بيانات او ، هزار درجه بهتر از خطشان بود ؛ سحر حلالى و ماء زلال را طعن مىزدند . بيانات ايشان به سبك قدما نبود ؛ بلكه ، شيوه‌ى مخصوصى نداشتند . به طرز ساده و بيانات ملايم و عبارات ظريفه ، در كمال اختصار و سلامت مطلب مىنگاشتند . و انصافا منشآت ايشان ، بر بيانات متقدمين و متاخرين رجحان داشت . اين بنده كه نگارش خوب ديگر ندارم ؛ لكن ، سخن‌شناس هستم . من بر خوبى بيان احدى حسد نبردم و تعجب نكردم ؛ لكن ، بر سلامت عبارات اين وزير بزرگ غبطه‌ها داشتم و حيرت‌ها كردم . لفظ مغلوط و لغت مجعول در تحريرات ايشان ديده‌ام ؛ لكن ، سخن احدى را به پايه‌ى منشآت ايشان نيافته‌ام . هر سطر مختصر ساده‌يى كه مىنگاشتند ، يك نكته‌ى ظريفى و رمز دقيقى در آن ديده مىشد .\r\nدر ادبيات و تاريخ و علم حديث و رجال و شعر ، بهره‌يى وافى و اندازه كافى نصيب ايشان بود . زمانى ، در عتبات عاليات تحصيل كرده‌اند . در سليقه و ظرافت و ساختن ابنيه و عمارت ، اول شخص بودند . سداد و صلاح و عقل ، با ايشان مخمر بود . من وقتى قبل از صدارت ايشان ، در زمان شاهنشاه شهيد ، از مرحوم محمد حسن اعتماد السلطنه ، وزير دار التأليف و دار الترجمه و دار المطبوعات ، كه اول ديپلوماسى ايران بود ، پرسيدم كه :\r\n« امين الدوله را شما كاملتر مىدانيد يا بيزمارك صدراعظم آلمان را ؟ » اعتماد السلطنه گفت : « در ايران اگر كار رجوع شود ، امين الدوله بهتر از بيزمارك است . »\r\nامين الدوله در لسان فرانسه و علوم خارجه و پليتيك دول اروپ ، اول شخص و اول دانشمند بود . هيچكس در عقل و لياقت او ترديد نداشت . ولى ، مىدانستند كه او در دادن مواجب و امتياز ، با احدى همراهى ندارد ؛ بلكه ، به قطع مرسومات سابق هم اقدامى مىكند .\r\nلهذا ، از او مأيوس بودند و به صدارت او ميلى نداشتند .\r\n\r\n","description":"","footnote":"","page_name":" 237 ","page_number":261},
  {"content":"\r\n\r\nجناب امين الدوله در صدارت خود ، براى مردمان امروزه‌ى ايران مضر بود . لكن ، اگر دوامى مىكرد و خيالات خود را اجراء مىداشت ، از براى مردمان آتيه بسيار خوب بود : همه آسوده مىشدند و تكليف زندگانى خود را مىدانستند . وى كارهايى را كه در ظرف ده سال به تدريج بايد صورت دهد ، خواست در شش ماه اجراء دارد و نتوانست و مردم به او شوريدند . يك دفعه ، به پنج كرور مردم كه مواجب مىبرند ، نمىتوان گفت :\r\n« شما محروم از مرسوم باشيد و در كارها مداخله نكنيد و از دولت چيز نخواهيد ! » چنين مردمى كه هشت هزار سال به طورهاى ديگر عادت كرده‌اند ، بر چنين شخصى شورش مىكنند و در تخريب كارش مىكوشند . بايد به تدريج اين‌ها را تحليل آورد .\r\nخلاصه ، جناب امين الدوله از مبادى عهد شاهنشاه شهيد سعيد ، به وفور عقل ، درخور تربيت مخصوص خسروانى برآمده ؛ سال‌ها در خلوت خاص سلطنت ، مشغول خدمت و منشى مخصوص حضور همايون بودند . در سال هزار و دويست و نود ، به لقب امين الملكى و منصب وزارت رسائل نايل شدند . اداره‌ى پست ممالك ايران نيز به ايشان تفويض شد .\r\nو الحق ، اين اداره در كمال انتظام بود . سنه‌ى هزار و دويست و نود و پنج ، كه « ويكتور امانوئل » پادشاه ايتاليا وفات كرد ، اعليحضرت « هومبرت » پادشاه حاليه ، به جاى پدر به سلطنت برنشست . جناب امين الدوله از جانب شاهنشاه شهيد سعيد - يعنى : اعليحضرت ناصر الدين شاه - به سمت سفارت مخصوص ، براى ابلاغ تعزيت از فوت ويكتور امانوئل و تهنيت جلوس اعليحضرت هومبرت ، مأمور دربار ايتاليا گرديد ؛ و اين خدمت را به طورى كه بايد به انجام رسانيد ؛ به تبليغ اوامر سلطنت به دار الشوراى كبرا و نظم آن مجلس به عهده‌ى ايشان واگذار شد .\r\nوزارت وظايف و اوقاف هم ، كه شغل موروثى ايشان است ، در سال هزار و دويست و نود و هفت ضميمه‌ى ساير مشاغل ايشان گرديد . در سنه‌ى هزار و دويست و نود و نه ، به لقب جليل امين الدوله ، كه از القاب بزرگ ايران است ، ملقب شدند . در سال هزار و سيصد و چهار ، كه نواب شاهزاده محمد تقى ميرزاى ركن الدوله ، برادر شاهنشاه شهيد ، كه از رياست مجلس وزراء و دار الشوراى كبرا كناره جسته ، به ايالت خراسان و سيستان مأمور شدند ؛ رياست مجلس دار الشوراى كبرا به عهده‌ى جناب امين الدوله واگذار گرديد . ايشان وزراء را هفته [ يى 
  ] سه روز در مجلس حاضر كرده ، در انجام امور دولتى با هم مشورت مىكردند و راپرت امور را به حضور مبارك شاهانه مىفرستادند . اين مجلس خوب محفلى بود ؛ لكن ، هركس صدراعظم يا وزير اعظم باشد ، نمىگذارد چنين مجلسى داير باشد . بايد اجراء امور دولتى ، به امر و نهى صدارت باشد و وزراء اين مجلس در كارها رأى از خود نداشته باشند .\r\nخلاصه ، در آن زمان ، جناب مستطاب آقا ميرزا على اصغر خان صدراعظم ، وزير اعظم بود . در وزارت عظماى خود ، كار صدارت مىكردند . امور دولتى راجع به ايشان بود . ايشان در تقويت اين مجلس نكوشيدند و كار دولتى را راجع به اين مجلس نكردند ، كه مشورتى به ميان آيد . حسن رأى و تدبير صحيح خود ، مطالب را به عرض حضور\r\n\r\n","description":"","footnote":"","page_name":" 238 ","page_number":262},
  {"content":"\r\n\r\nشاهانه رسانيده و اجراء مىداشتند . وزراء ديگر به اين مجلس حاضر نشدند ، در دربار به اتاق وزير اعظم مىرفتند ؛ و در اظهار رايى كه مىداشتند ، ساكت و صامت بودند .\r\nچهار هزار تومان در سال ، براى ناهار اين مجلس از دولت مقرر بود . جناب امين الدوله از شخص سلطنت استدعا كردند كه : اين چهار هزار تومان به اضافه مواجب ايشان برقرار باشد . شاهنشاه شهيد سعيد قبول فرمودند . جناب مستطاب آقا ميرزا على اصغر خان امين السلطان ، كه در آن وقت وزير اعظم بودند ، اين فقره را امضاء كردند . ديگر مجلس دار الشورا تبديل به مجلس و محضر وزير اعظم گرديد . وزراء در آنجا جمع شده ، اگر وزير اعظم از ايشان چيزى مىپرسيدند ، جوابى مىدادند ؛ و الا ، حد آن را نداشتند كه در مقابل وزارت عظما و صدارت كبرا از خود مستقيما اظهار رايى كنند و پرخاشى نمايند .\r\nخلاصه ، سخن به طول انجاميد ؛ « الشيئى يذكر با لشيئى . » باز به شرح حال جناب امين الدوله پردازيم .\r\nدر اسفار ثلاثه‌ى شهريار مبرور به فرنگستان ، هر سه سفر جناب امين الدوله ملتزم ركاب اعلا بودند . بودن ايشان در اين اسفار ، از واجبات بود . در دربارهاى دول معظمه‌ى اروپ ، در عداد وزراء بزرگ معرفى و پذيرفته شدند . چون دوره‌ى سلطنت مظفريه شد ، جناب مستطاب آقا ميرزا على اصغر خان صدراعظم بودن ايشان را در دربار دولتى و اقامت تهران صلاح نديده ؛ رأى مبارك شاهانه چنان اقتضا كرد كه ايشان را به پيشكارى مملكت آذربايجان روانه دارند . وى در ماه صفر سنه‌ى هزار و سيصد و چهارده ، به پيشكارى آذربايجان رفته ؛ الحق ، آنجا نيكو حركت كردند و مردم آن سرزمين را به تدبيرات چند از قحط و غلا نجات دادند . چند ماهى در آن مملكت به سر بردند . جناب مستطاب آقا ميرزا على اصغر خان امين السلطان ، صدراعظم كه در اواخر اين سال از صدارت معزول شدند ، چند ماهى مرحوم مخبر الدوله را وزارت داخله دادند ، و جناب مستطاب امين الدوله به امر دولت به دار الخلافه احضار شد .\r\nروز هشتم ربيع الاول سنه‌ى هزار و سيصد و پانزده ، به شرحى كه در جلد سابق اين كتاب گذشت ، بندگان اقدس همايون منصب جليل و خطاب نبيل وزارت عظما و رياست وزراء را ، از قرار شرح دستخط همايونى ، به جناب امين الدوله مفوض فرمودند و ايشان را وزير اعظم خوندند . در وقع ، ابتداى صدارت ايشان از هشتم ربيع الاول هزار و سيصد و پانزده بوده ؛ ولى ، تا سيزدهم رجب المرجب كار صدارت مىكرده و به لفظ وير اعظم مخاطب بودند . در سيزدهم رجب همين سال ، به امر دولت ، در دربار مجلسى منعقد شده ، مخاطب بودند . در سيزدهم رجب همين سال ، به امر دولت ، در دربار مجلسى منعقد شده ، وزراء و اهل قلم اجتماع كرده . از قرار دستخط مبارك ، ايشان به خطاب صدراعظم مخاطب گشتند و به انتها درجه رسيدند . شرح اين داستان را در جلد سابق اين كتاب نگاشته‌ام .\r\nبه حال صدارت و رتق و فتق امور باقى بوده ، تا اينكه در پانزدهم محرم اين سال ، كه هزار و سيصد و شانزده است ، ايشان را از صدارت معزول كردند . ايشان ده ماه و هشت روز صدارت كرده‌اند ؛ كه چند ماهى به وزير اعظم و شش ماه و اندى به لفظ صدراعظم\r\n\r\n","description":"","footnote":"","page_name":" 239 ","page_number":263},
  {"content":"\r\n\r\nمخاطب بودند . از زمان‌هاى پيش ، كليه‌ى امتيازات جليله و نشان‌هاى اوليه‌ى اين دولت را دارا شدند و اعتبارات وفره داشتند . اول كسى كه در ايران « پارك » ساخت و اين لفظ را متداول كرد ، او بود . بسيارى از نشان‌هاى بزرگ دول خارجه را دارا هستند . به وضع و قانون خارجه زياد مايل بودند و مىخواستند طرزهاى جديد به روى كار آرند : كه مردم آزاد و آسوده باشند ، ده سال قبل از آنكه به صدارت نايل شود ، رتبه‌ى صدارت داشت و اول شخص بود ، و همگان آرزو داشتند كه او را صدراعظم بيابند ؛ ولى ، وقتى كه صدارت يافت ، تمام مردم از او برگشتند و بسى آشوب‌ها كردند .\r\nمن كلمات علماء و عقايد مردم را درباره‌ى او نمىنويسم ؛ همين‌قدر ، از روى بىغرضى ، در كمال راستى اين چند صفحه را نگاشتم . اگر دوباره ، وقتى باز اين مرد بزرگ به صدارت نايل شود ، اميدوارم كه درباره‌ى من عفو و اغماض كند و بر عبارات و حقيقت نويسى من خرده نگيرد . من صفات ممدوحه‌ى او را نوشته ؛ ولى ، اخلاص نورزيده .\r\nروزگار اگر با او مساعدت نكرده باشد ، بر من و امثال من جرحى نيست .\r\nكنون به سر مطلب اصلى برويم . در روز پانزدهم محرم الحرام اين سال ، كه هزار و سيصد و شانزده است ، قبل از ظهر كه جناب مستطاب آقا ميرزا على خان امين الدوله ، صدراعظم ، از صدارت معزول شد ، از مجلس محترم دربار برخواسته ، به منزل خود رفت . رأى جهان‌آراى شاهانه ، در همان آن‌چنين اقتضا كرد كه از براى انتظام امور ، هر شعبه‌يى از مشاغل بزرگ را مستقلا به وزيرى كارآگاه رجوع فرمايند ؛ و آن‌ها را در كار و خدمت خود مسئول سازند . و كليات امور و اعمال سياسيه‌ى دولت را ، به قانون و طرز دول معظمه‌ى اروپ ، به صلاحديد و تصويب آراء وزراء و اعضاء مجلس شورا گذاشته . آن‌ها را به حضور مبارك شاهانه احضار فرمودند و تأكيدات بليغ كردند كه :\r\nهريك از روى بىغرضى به انجام خدمات دولتى مشغول باشند .\r\nاز براى وزارت داخله ، كه سؤال و جواب حكام و وزارتخانه‌هاى جزء بايد با وزير داخله باشد ، كسى را لايق‌تر از جناب آقا ميرزا اسماعيل خان امين الملك ، وزير سابق خزانه‌ى مباركه ، نديدند ، و او برادر جناب مستطاب آقا ميرزا على اصغر خان امين - السلطان ، صدراعظم سابق ، است كه به حال معزولى و بيكارى در خانه‌ى خود نشسته ؛ هميشه در انديشه بود كه مبادا صدماتى بر او وارد آورند و مثل برادر خود از پايتخت خارجش سازند ، در قم يا بلدى ديگر به طور حبس نظر متوقفش دارند . در اين حال وحشت و اضطراب كه بود ، در همان روز پانزدهم ، حسب الامر مأمورى از طرف بندگان اقدس همايون به خانه‌ى او رفت و وى را به دربار و تشرف حضور همايون احضار كرد .\r\nاو بر خود ترسيد و لرزيد . با حال اضطراب و رنگ‌پريده ، از جا برخاست و به دربار آمد . وى از ترتيبات امروزه استحضارى نداشت ؛ لكن ، اجزاء دربخانه و دربار در ظرف دو ساعت مطلع شده بودند كه او را به جهت وزارت داخله احضار كرده‌اند . لهذا ، چون او به درب ديوانخانه و ارك حاضر شد ، آحاد و افراد نوكر تعظيم و تكريم او را به جا آوردند .\r\nفراشان و غلامان در پيشاپيش او افتاده ، « طرقوا طرقوا » گفتند و مردم را پس و پيش كردند ، و به طور احترام او را وارد خلوت كريم خانى كرده ، به عمارت گلستانش\r\n\r\n","description":"","footnote":"","page_name":" 240 ","page_number":264},
  {"content":"\r\n\r\nرسانيدند . او به خاكپاى شاهانه مشرف شده ، طرف مرحمت و التفات خسروانه واقع شد .\r\nبندگان اقدس همايون به دست مبارك دستخط وزارت داخله را به او دادند ، و انتظار امور و تعيين عمل حكام و نظم وزارتخانه‌ها را از او خواستند . و او واقعا فرج بعد از شدت يافت . و الحق ، لياقت كامل داشت . بسيار ملايم و خوش‌سلوك و باكفايت و درست حساب و دقيق النظر بود . مجلسى آراسته ترتيب داد . در مدت وزارت داخله‌ى خود ، هر كارى كه به او راجع شد ، بدون امعان نظر آن كار را ناحق نگذرانيد ؛ به رشوت گرفتن حكمى نداد . تا مطلبى بر او ثابت نمىگشت ، ابدا امضاء نمىداد . در گذرانيدن امور ، دقت و رسيدگى كامل نمىكرد ، اجراء آن امر را روا نمىداشت .\r\nخلاصه ، مردم تهران و اهالى ايران كه در آن روز مرحمت شاهانه را درباره‌ى امين الملك ديدند و وزارت داخله‌اش را شنيدند ، از صميم قلب بسيار مشعوف شدند ؛ و دانستند كه : جناب مستطاب آقا ميرزا على اصغر خان امين السلطان ، صدراعظم سابق ، و طايفه‌ى او از ذلت و بيكارى رهايى يافته ، دوباره مرجع امور مىشوند و مردم را در رسانيدن حقوق ديوان آسوده مىسازند . و مردم يقين كردند كه : وزارت داخله‌ى امين الملك مقدمه‌ايست كه براى صدارت ثانوى جناب آقا ميرزا على اصغر خان امين - السلطان ، صدراعظم سابق ، تهيه و فراهم شده است ؛ و عما قريب ، او را از قم به تهران احضار كرده ، متقلد امور دولت و معين ملتش مىسازند . و چنين بود كه مردم حدس زدند ؛ چنان كه شرح آن در همين جلد ، بعون الهى ، نوشته خواهد شد .\r\nخلاصه ، اشخاصى كه در امروز وزارت يافتند و در دار الشورا حاضر شدند ، از قرار ذيل است : -\r\nيكى از آن‌ها جناب حاجى شيخ محسن خان مشير الدوله ، وزير امور خارجه ، بود .\r\nچون فى الحقيقت رياست مجلس شورا با شخص اقدس سلطنت است ، بندگان همايون هم مشير الدوله ، وزير امور خارجه ، را كه برحسب سن و تجربه بر ديگران برترى دارند ، به رياست مجلس محترم شورا برقرار فرمودند . سواد دستخط همايون كه درين باب شرف صدور يافته است ، از قرار ذيل است : -\r\n« چون ترتيب مجلس شوراى دولتى از هر جهت اهميت دارد ، و مقرر فرموده‌ايم وزراء در روزهايى كه مقرر شده در مجلس شورا حاضر و در مطالب لازمه گفتگو نمايند ، و در واقع رياست اين مجلس با خودمان است ، ما هم حاجى محسن خان مشير الدوله را كه برحسب سن و تجربه و اطلاع كافى است ، براى اداره‌ى رياست اين مجلس مقرر فرموديم . شهر محرم 1316 . »\r\nوزارت جليله‌ى ماليه و دفتر استيفاء ، كه از وزارت و مشاغل مهمه‌ى دولت است ، از جناب ميرزا ابو القاسم خان ناصر الملك ، كه شرح حالشان به درستى در جلد سابق نوشته گشت ، منتزع شده ؛ به عهده‌ى كفايت جناب ميرزا حسين قلى خان نظام السلطنه ، وزير عدليه و تجارت ، واگذار گرديد . دستخط مبارك كه درباره‌ى ايشان شرف صدور يافته است ، از قرار ذيل است : -\r\n« چون حسين قلى خان نظام السلطنه از وزراى عمده‌ى دربار دولت و كفات رجال عتبه‌ى سلطنت ، و از زمان شاه شهيد مبرور ، البسه الله من حلل النور ، تاكنون\r\n\r\n","description":"","footnote":"","page_name":" 241 ","page_number":265},
  {"content":"\r\n\r\nمتكفل مشاغل عمده‌ى دولتى بوده ، مراتب صدق و حسن معاملت و كمال كفايت او در حضور ما مشهود است ؛ لهذا ، به موجب اين دستخط ، وزارت ماليه و رياست دفتر استيفاى دولت را ، كه از مشاغل خطيره و اعمال مهمه و در خور اصلاحات كليه است ، به عهده‌ى كفايت و كفالت معزى اليه واگذار و محول فرموديم : كه بدون مداخله‌ى غير ، در تنقيح معاملات و اتمام محاسبات و رعايت صرفه‌ى دولت كمال سعى و اهتمام به عمل آورد ، و شرايط امانت را كاملا مرعى دارد . مىبايد مستوفيان عظام و تمام اجزاى دفتر خانه‌ى استيفا ، از صلاح و صوا بديد او تخلف ننمايند . فى شهر محرم الحرام ، سال ايت‌ئيل 1416 . »\r\nجناب نظام السلطنه از وزراى بزرگ و كافى و هنرمند بودند . اهل فضل و كمال و تاريخ را محترم مىشمردند . خودشان از كمالات و انشاء و خط ، بهره‌ى وافى داشتند ؛ به غايت نيكو مىنوشتند . هر صفحه‌يى از خطوطشان ، قابل تذهيب بود كه جزء قطعات محفوظ باشد . به رياست ايشان ، دفتر عظمى گرفت و مستوفيان مقامى برتر يافتند ؛ كه شاخصى شخيص بر ايشان رئيس شد . از ابتداى عمر تا حال ، در خدمتگزارى به دولت و در حكومت‌هاى عربستان و بروجرد و لرستان و ايالت فارس و ساير خدمات ، بسى كفايت و درستىها به ظهور رسانيده‌اند . اعجوبه‌ى دهر و اطروفه‌ى شهر است . اين وزير بزرگ از اشخاصى نيست كه به اقبال روزگار و خوشبختىهاى اتفاقيه ترقى كرده باشد ؛ بلكه ، از كسانى است كه به كفايت و هنر و دانش و تدبيرات شخص خود به رتبه‌هاى عالى رسيده است . هركس را در عهد خود ديدم كه به ترقيات نايل شد ، به اقبال و خوشبختى و اتفاقات ليل و نهار و اسباب متواتره‌ى روزگار بود ، كه تقدير همراهى كرده بود . ولى ، همين يك نفر وزير را ديدم كه فقط به تدبير و دانش و كفايت ذاتى به اين رتبه‌ى شامخه رسيده است .\r\nمن امروز ، او را وزير ماليه مىنويسم ؛ لكن ، وى رتبه‌ى صدارت پيدا كرده است . همه‌كس او را لايق به اين پايه مىشمارد . ندانم از غيب چه مانعى است ، كه هنوز برحسب ظاهر به اين رتبه نايل نشده است ؛ و از آينده استحضارى ندارم . خود او هم به زبان حال ، لابا لمشافهه و المقال ، در اين رتبه گاهى دعوت به نفس مىكند . او چون خود را واقعا مستحق اين رتبه مىداند و مردم را در امضاء و رضاى اين پايه تسليم مىبيند ، از آن جهت مىباشد كه به طور رمز ، جدا در عزل جناب مستطاب امين الدوله صدراعظم كوشيد : كه شايد كار به او راجع گردد ؛ و از قضاء ، در اين‌بار هم مقصد اصلى به دست نيامد و جناب امين الملك وزارت داخله يافت ، كه علامت بر اين بود كه ، عما قريب ، برادر او جناب مستطاب آقا ميرزا على اصغر خان امين السلطان ، صدراعظم اسبق ، را از قم به تهران احضار كنند و رشته‌ى امر دولت و ملت را به دست او دهند . و همين‌طور هم اين امر چندى بعد وقوع مىيابد ؛ كه شرح آن را ، ان شاء اللّه ، در همين جلد خواهيم نگاشت .\r\nخلاصه ، جناب نظام السلطنه در وزارت ماليه و رياست دفتر استيفاء فوق العاده جلوه كرد ، و در انجام امور عامه و انجاح مرام خاصه ، بسى اهتمامات داشت . در انظار ، رتبه‌ى وزارت ماليه را از رتبه‌ى وزارت داخله برتر ساخت . براتى را نزد او به دفتر آوردند كه\r\n\r\n","description":"","footnote":"","page_name":" 242 ","page_number":266},
  {"content":"\r\n\r\nوزير داخله زودتر از وى مهر كرده بود . از اين كار برآشفت و سخنان حقه گفت ؛ و اظهار داشت كه : « اول بايد من صحت برات را امضاء كنم و بر پشت او مهر بزنم . آن وقت ، وزير داخله يا هركس كه صدراعظم باشد ، برات را مهر كند كه مطمئن به امضاء وزير ماليه باشد . وزير داخله را از صحت مرسوم و صدور برات و عمل دفتر ، چه اطلاع است كه هنوز برات به مهر من نرسيده ، او مهر مىكند ؟ » لختى اين سخنان بگفت و مهر وزير داخله را از پشت برات با آب دهن محو كرده ؛ چون اصل برات صحيح بود ، آن را به مهر خود مختوم ساخته ، آن‌وقت به صاحب برات گفت : « حالا اين برات صحيح است . كنونه نزد وزير داخله‌اش برسان تا وى نيز مهر كند ! » ما حاضرين كه از وضع اين زمان آگاهيم ، مىدانيم كه اين مرد چقدر قدرت ورزيده است و استقلال به خرج داده ، و سخنى هم صحيح گفته است . اما ، از همه‌كس برنيايد كه به صدراعظم يا وزير داخله سخن درست گويد ؛ كه درست آن ، درشت خواهد شد .\r\nاين وزير بزرگ كه وزارت ماليه يافت ، از شهامت و كفايتى كه داشت ، تمام مستوفيان محاسبه‌دار و مستوفيان بىمحاسبه ، همه‌روزه ، بدون تعطيل و بدون عذر و تعلل به دفتر حاضر شده ؛ دفتر خانه‌ى مباركه محلف الملائكه و مهبط الوحى و التنزيل شد . مستوفى كاردار و بيكار طورى ازدحام مىكردند ، كه بسى روزها جا بر مردم تنگ مىشد و بالا و پائين در مجلس نبود . هركس به هر نقطه‌ى دفترخانه كه مىنشست ، آنجا را محل شرف خود مىدانست . در دوره‌ى هر وزير ماليه‌يى ، مستوفيان چندان به آمدن دفتر اقدامى ندارند ؛ هر كدام دستگاهى مرتب و ناهارى معين داشته ، در سرما و گرماى شديد به دفترخانه‌ى مباركه حاضر نمىشوند . لكن ، در اين دوره ، بدون آنكه به حكمى مجبور باشند يا فراشى به دنبال ايشان رود ، همه‌كس حاضر خدمت بود . هم از اين وزير ماليه مىترسيدند ، كه مبادا كار ايشان را به ديگرى دهد ؛ و هم به او اميدوار بودند ، كه هر كار و مطلبى داشته باشند به او اظهار كنند ، وى مستقلا در دولت ، به شرط صحت ، صورت مىدهد و به حكم وزير داخله يا صدراعظم حواله نمىكند و مردم را معطل نمىسازد .\r\nوزيرى بود كه مردم از او ابا و خوف . و رجا داشتند . مردمان خارج از دفتر ، مكرر براى او حكم آوردند كه : « مواجب فلان از فلان محل به فلان محل تبديل شود ؛ يا جنس او مسعر گردد . » او مىگفت : « لازم نبود كه زحمت كشيده ، حكم صادر كنى . اگر عرض تو صحيح باشد و به خود من اظهار مىكردى ، صورت مىدادم . » اين كلام مىگفت و حكم او را امضاء مىداد . مردم از اين كار او كه در دفتر استقلال امر و استبداد رأى داشت ، اميدوار شدند .\r\nاين وزير ماليه با آن شهامتى كه داشت و با آن كثرت كار و ازدحام مردم ، به هريك از مستوفيان وارد دفتر كه هيچ محل رجوع و كارى نبود ، باز اعتنا مىكرد و احوال‌پرسى مىنمود . از او به نهايت مىترسيدند و به انتها درجه رضامندى داشتند .\r\nاين وزير ماليه قبل از طلوع فجر ، از خانه‌ى خود حركت كرده ، به دفتر مىآمد ؛ در حالتى كه ، احدى در ديوانخانه نبود و فراشان عمارت از خواب بيدار نشده ، جاروب نكشيده بودند ، و درب ارك درست باز نشده بود ، و اهالى نقاره‌خانه كه بايد طلوع فجر\r\n\r\n","description":"","footnote":"","page_name":" 243 ","page_number":267},
  {"content":"\r\n\r\nحاضر باشند ، تازه براى نوبت زدن آمده بودند . وى پيش از طلوع آفتاب ، به دفتر حاضر بود و چاى در آنجا مىخورد . لختى مىگذشت ، كه فردا فردا آدمى در ديوانخانه حركت مىكرد . سه ساعت و چهار ساعت كه از روز مىگذشت ، تازه وزراء و ساير مردم متفرقه به ديوانخانه مىآمدند . چون مردمان كشورى او را به اين‌سان مواظب كار و خدمت ديدند ، على الصباح و على الفجر به نزد وى شتابيدند كه پيش از ازدحام عامه ، كار خود را صورت دهند . مكرر ، پيشكاران ولايات و مستوفيان به من گفتند كه : « ما از براى انجام كار ، خواستيم در خلوت جناب نظام السلطنه را ملاقات كنيم . هرچند روز سحر از جا برخاسته و سوار اسب شده به ارك آمديم و به دفتر رفتيم ، در حالتى كه اهل نقاره‌خانه نوبت مىزدند و آفتاب ندميده بود ، باز نظام السلطنه را در دفتر نشسته ديديم كه يك دو نفر نزد او بودند ؛ و ممكن نشد كه ما از او پيشقدم‌تر باشيم . » خود من هم يك دو سه روز ، كارى داشتم كه خواستم قبل از بودن كسى او را در دفتر بيابم و اظهار مطلب كنم . تا سه روز كه رفتم ، باز در نزد او انبوهى ديدم . تا يك روز ، سحر برخاسته و نماز كرده ، و چاى نخورده به دفتر شتافتم . هنوز آفتاب ندميده بود ، كه او را با يك نفر در دفتر نشسته ديدم . چاى خوردم و اظهار مطلب كردم . نه به طور مساعد و نه به طور غير مساعد ، جوابى به من مرقوم داشتند هنوز مرقومه‌ى ايشان را ، مض خوش‌خطى و خوش عبارتى در ضمن قطعات ذخيره كرده‌ام .\r\nمن اين مطالب را براى آن مىنگارم كه : هركس اهل كار و اهل دنيا و محل حاجت مردم است ، بايد اين‌طور باشد كه در ايران على الصباح از جا برخيزد و به كار نشيند . طرز اسلام و سبك ايران اين است . اما ، در اروپ وضع طور ديگر است كه ربطى به اين امكنه ندارد . در تمام عمر خود ، بخصوص در دوره‌ى شاهنشاه شهيد سعيد ، تمام وزراء و اهل كار را ديدم كه به شرب عشيات و نوم غدوات مبتلا بودند . هريك سه چهار ساعت از روز كه بالا مىآمد ، به دربخانه آمده ؛ آن وقت هم ، هنگام خوردن ناهار بوده .\r\nو بعد از خوردن ناهار هم ، كسالت دست مىداده ، متفرق مىشدند . و اتفاقا كارى مىگذشت ، و امور مردم پس از قرنى اصلاح مىشد . ولى اين وزير را ديدم كه بر خلاف جميع مردم على الصباح به مجلس كار نشسته و نيامدن وزراء را مأخذ قرار نداده ، در مركز خود على الطليعه جلوس مىكرد . مردمى كه به او رجوع داشتند ، چون حال او را دانستند ، على الصباح از خواب بيدار شده ، به سوى او شتافتند و جواب صحيح يافتند .\r\nجناب نظام السلطنه كه به دفتر رياست يافت ، دستور العمل ولايات را كه قبل از او نوشته بودند و به مهر جناب مستطاب امين الدوله ، صدراعظم و وزير ماليه‌ى سابق ، رسيده بود ، به هم زد . حقوق هركس را كماكان به سر جاى خود نگاشت ، و به طور ديگر دستور داد كه كتابچه‌ى جمع و خرج ولايات را مستوفيان نگاشتند ؛ و به صحه‌ى همايونى رسانيده ، نزد حكام بلاد فرستاده شد . جناب مستطاب امين الدوله يك سال و كسرى صدارت كرد ؛ ولى ، به مهر او و امضاء او هيچ كتابچه‌ى دستور العملى به ولايات فرستاده نشد . اين‌ها خواست خداوندى است . « هزار نقش برآرد زمانه و نبود ، يكى چنانچه در آئينه‌ى تصور ماست ؛ الى آخره . و باز طور ديگر مىگويم : « چه رنج‌ها كه كشيدند و ديگرى آسود ،\r\n\r\n","description":"","footnote":"","page_name":" 244 ","page_number":268},
  {"content":"\r\n\r\nچه گنج‌ها كه نهادند و ديگرى برداشت . »\r\nخلاصه ، جناب نظام السلطنه كه وزارت ماليه - يعنى : رياست مستوفيان دفتر - يافت ، برادر خود ، محمد حسن خان سعد الملك ، را نايب وزارت ماليه ساخت . اين سعد الملك بسيار عاقل و ملايم و آهسته حرف‌زن و ميانه‌رو بود . و نظام السلطنه با شهامت و قدرت بود و احكام قاهره داشت . ولى ، ندانم چه بود ، يا مىدانم و تقريرش نتوانم ، كه عموم مردم و اهل دفتر از نظام السلطنه تمجيد مىكردند و راضى بودند ، و از سعد الملك در خفيه اظهار شكايت و نارضايى مىكردند .\r\nعيبى كه نظام السلطنه داشت اين بود كه : زياده از حد به تدبير كار مىكرد . و از مردم سوءظنى داشت ، كه همه‌وقت كسى را به خود راه نمىداد . و بعضى مردم از او رنجيدند و رميدند . و بيشتر اوقات ، مجلس خلوت و كارسازى با وزراء داشت ، كه مردم راه به او نمىيافتند ؛ و از دورش پاشيدند . مردم بيچاره كه گاهى حاجب و مانع يافتند ، ترك او گفتند . اگر او مجلس محرمانه و تدبير و زمينه‌سازى نداشت و به طور آواز « راست و حسينى » ترانه‌يى مىساخت ، مردم به بزم او حظها مىبردند و رقص‌ها داشتند . افسوس كه بعضى از پنجه‌ها داشت ، كه گوش‌ها از آواز آن پنجه‌ها نفرت داشت . به رمز سخنى گفتم و رفتم ؛ تا آيندگان چه خوانند و چه دانند .\r\nشرح حال اين وزير كافى در روزنامه‌ى « شرافت » ، مشروحا نگاشته شده .\r\nو من بعضى از عبارات آن را در اينجا مىنگارم . منشى محترم اين روزنامه چنين مىنويسد : -\r\n« جناب مستطاب اجل اكرم ، حسين قلى خان نظام السلطنه ، وزير ماليه ، كه از وزراء كبار و چاكران كافى دولت جاويد قرار هستند ، در سنه‌ى هزار و دويست و چهل هجرى متولد شده . در سن شانزده سالگى ، شريف خان ، والد ايشان ، كه از يوزباشيان كشيك خانه‌ى مباركه بود ، بدرود جهان گفت . مقبره‌ى آن مرحوم در صحن اول زاويه‌ى مقدسه‌ى حضرت عبد العظيم ، در اتاق مزينى است كه مقبره‌ى مرحوم بهرام ميرزاى معز الدوله هم در آنجا است . مرحوم شريف خان از محترمين و صناديد طايفه‌ى ما فى ، كه در قزوين هستند ، بوده است كه مقبره‌ى او در مكان مقدسى در اتاق مخصوصى واقع شده است .\r\nخلاصه ، اين وزير بزرگ در سن شانزده سالگى ، شغل موروث را به برادر خود ، مصطفى قلى خان ، گذاشته ؛ خود به كسب علوم و معارف ، از ادبيات و منطق و معانى و بيان ، پرداخته . خاصه ، از علم تفسير و عروض بهره‌ى وافى حاصل نمود . خط نستعليق و شكسته را به درجه‌ى اساتيد نوشت ، و تحريراتش جزء قطعات است . گاه‌گاهى به سرودن شعر مىپرداختند ؛ و اين بنده بر اشعار ايشان دست نيافت . تا در سلك مترسلان شاهزاده‌ى رضوان و ساده ، حسام السلطنه مراد ميرزا منسلك گرديد ، در سنه‌ى هزار و دويست و هشتاد و چهار كه شاهزاده‌ى مبرور ايالت مملكت فارس يافت ، جناب ايشان را در بوشهر حكومت داد .\r\nدر سنه‌ى هزار و دويست و هشتاد و هشت ، كه مرحوم حسام السلطنه فرمانفرماى\r\n\r\n","description":"","footnote":"","page_name":" 245 ","page_number":269},
  {"content":"\r\n\r\nخراسان شد ، و فرزند ايشان ، نواب ابو الفتح ميرزا مؤيد الدوله ، به حكومت اصفهان منصوب گرديد ؛ چون حسين قلى خان به رأى زرين و فكر ثاقب معروف بود ، برحسب اراده‌ى عليه ، به وزارت مستقله اصفهان برقرار شد . و نيكو تمشيت داد و قنات آب حلال صفويه را كه باير و عارى بود ، جارى و سارى نمود . در سال اول ، به اعطاى گل كمر الماس ؛ و در سال دويم ، به حمايل و نشان سرتيپى افتخار جست .\r\nدر سال هزار و دويست و نود و يك ، به حكومت يزد برقرار و به لقب سعد الملكى قرين افتخار آمد . تخته پل‌هاى اطراف شهر را كه خراب بود ، از مال خود - بدون آنكه از دولت بخواهد - با گچ و آجر بساخت . و حمامى در طرف غربى عمارت حكومتى ، از سنگ مرمر بنا نهاد . و قنات « نه گنبد » را كه معدوم الاثر شده بود ، احياء كرد و آبش را به مجرا آورد .\r\nدر هزار و دويست و نود و دو ، به دربار دولتى و آمدن به تهران احضار شد . در سنه‌ى هزار و دويست و نود و سه ، كه مرحوم يحيى خان معتمد الملك - مشير الدوله - به ايالت فارس منصوب گرديد ، به اقتضاى بصيرت و اطلاعى كه ايشان در آن صفحات داشتند ، او را براى معاضدت خود از خاكپاى مبارك استدعا كرده ؛ حكومت بوشهر و دشتى و دشتستان را به عهده‌ى ايشان گذاشت . و در آنجا كمال كفايت را به ظهور رسانيدند ، و بعد از ايالت مرحوم معتمد الملك به تهران آمدند .\r\nدر سال هزار و دويست و نود و شش ، شاهنشاه شهيد سعيد ايشان را به مرحوم محمد ابراهيم خان امين السلطان ، كه ركن بزرگ ايران و وزارت دربار و وزارت خزانه و وزارت حرمخانه و وزارت گمركات و بسى رتبه‌هاى شامخه داشت ، سپردند كه از مشاغل مملكتى و مناصب دولتى وجودش را عاطل نگذارند . آن مرحوم هم ضبط غلات ديوانى ممالك محروسه را به معزى اليه مرجوع داشت . پس از سه سال ، كه مقارن هزار و دويست و نود و نه بود ، حكومت و گمرك بنادر فارس از ايالت فارس مجزا شده ، به عهده‌ى كفايت ايشان مسلم گشت . محض سهولت حمل و نقل اجناس به جهازات ، در بندرعباس احداث اسكله‌يى نمود كه يك صد و بيست و پنج ذرع طول و بيست و پنج ذرع عرض دارد ؛ و بنيان « دار العلم » به طرز فرنگ در آن سامان نهاد .\r\nدر هزار و سيصد ، كه محمد ابراهيم خان امين السلطان به رحمت ايزدى پيوست ، جناب ايشان به دار الخلافه‌ى تهران آمده ، حكومت بنادر را به محمد حسن خان برادر خود وا گذاشتند .\r\nدر هزار و سيصد و دو ، به تصويب حضرت مستطاب اشرف امجد آقا ميرزا على اصغر خان امين السلطان ، صدراعظم ، كه در آن سنه به وزير دربار اعظم و وزير اعظم مخاطب مىشدند ، به حكمرانى ولايات خمسه و طوايف افشار و دويرن منصوب شده ؛ سه سال به حكومت آنجا پرداختند . در آنجا ، دو معدن ذغال سنگ و يك معدن سنگ ملون ، كه براى ازاره‌ى عمارت و ظروف كمال امتياز را دارد ، منكشف و مفتوح نمودند . هم در آن اوان ، بيع و شراى خالصه و رقبات ديوانى را در دولت عليه معمول داشتند . در اين سه سال حكومت ، اول به عصاى مرصع و دوم به خطاب جنابى و سومين سال به جبه‌ى ترمه‌ى\r\n\r\n","description":"","footnote":"","page_name":" 246 ","page_number":270},
  {"content":"\r\n\r\nشمسه‌ى مرصع مفتخر گشتند .\r\nدر سنه‌ى هزار و سيصد و پنج ، ايالت عربستان و چهار محال و بختيارى ، با لقب جليل نظام السلطنه به ايشان مرحمت شد ؛ و برادر ايشان ، محمد حسن خان ، لقب سعد الملك يافت .\r\nبيرق دولتى كه از آن پيش در عربستان معمول نبود ، در شوشتر و تمام نقاط كارون و محمره منصوب نموده ؛ دو دروازه براى عمارت حكومتى ، و سربازخانه‌يى از آجر و كاشى بنا كردند . و در قلعه‌ى « سلاسل » ، حمام خوبى احداث ؛ و در خاك شوشتر ، غرس نخيلات نمودند . از بصره و بغداد ، نهال پرتغال ؛ و از نجف اشرف ، برنج به عربستان خواسته ، كاشتند . و « برنج نجفى » ، كه حالا معروف به « نظامى » است ، در آنجا معمول داشتند .\r\nو در بند قير ، كه به سلطانيه‌اش موسوم ساختند ، بناى تلگرافخانه كردند . و در اهواز ، ايجاد بندر ناصرى كردند . و از بندر صاحبقرانيه ، كه در بندر محمره ملتقاى شط العرب است و محل عبور جهازات جنگى و تجارتى مىباشد ، عمارات و حمامى بسيار ممتاز احداث ؛ و از طرف ديگر شط ، سربازخانه و توپخانه ايجاد كردند . و همان سال ، در هواى تموز عربستان كه نمونه‌ى تنور سوزان است ، متمردين مشايخ فلاحيه را گوشمالى بسزا دادند . در ازاء اين خدمات ، در اولين سال به نشان تمثال شاهنشاه شهيد سعيد ، و در سال دويم به رتبت و حمايل و نشان امير تومانى نايل گشتند ؛ و در سال سيم ، بنيان بنادر در كنار كارون نموده ، از طرف دولت به يك قبضه شمشير مرصع از درجه‌ى اولى مفتخر گرديدند .\r\nدر سال سيصد و هشت ، از ايالت عربستان استعفا كرده ، عزيمت تهران داشتند ؛ كه حكم به اقامت و حكومت در بنادر فارس به ايشان رسيده ، دو سال در بنادر و جزاير فارس اقامت و حكومت كرده . در بندر لنگه ، كه عمارت دولتى نداشت ، مقر حكومت بنا نموده . در ناىبند ، كه خارج از آبادى بندرعباس و هوايش بهتر از شهر است ، نيز عمارتى تابستانى به جهت حكومت احداث كردند . خرج اين هردو بنا را از مال خاصه‌ى خود داده ، يك قبضه شمشير مرصع ، به رسم خلعت حكومت بنادر و جزاير و گمرك‌خانه‌هاى اصفهان و يزد ، درباره‌ى ايشان مرحمت شد .\r\nدر سنه‌ى هزار و سيصد و ده ، عزم تقبيل آستان همايون نموده ؛ رضا قلى خان مجير السلطنه ، برادرزاده‌ى خود را در بنادر گذاشتند و خود به تهران آمدند . در همين سنه‌ى هزار و سيصد و ده ، ايشان را به ايالت و فرمانفرمايى مملكت فارس و بندر بوشهر منصوب و روانه نمودند ؛ و به خرقه‌ى شمسه‌ى مرصع مخلع شدند . و در اين ايالت ، خدماتى نمايان كردند و دست تغلب اشرار و رضا خان عرب را از آن مملكت كوتاه ساختند ؛ و به اعطاى يك ثوب پالتوى تن‌پوش خسروانى مفتخر گشتند و به دربار احضار شدند .\r\nدر سنه‌ى هزار و سيصد و سيزده ، كه آخرين سال سلطنت شاهنشاه شهيد سعيد ناصر الدين شاه بود ، به ايالت و فرمانفرمايى عربستان و بختيارى و بروجرد و لرستان منصوب و روانه شدند . برادر خود ، محمد حسن خان سعد الملك ، را در بروجرد و لرستان گذاشته و خود به عربستان شتافتند .\r\nدر شهادت شاهنشاه شهيد سعيد ، با آنكه در آن داهيه‌ى ناهنگام اسباب انتظام به قدر\r\n\r\n","description":"","footnote":"","page_name":" 247 ","page_number":271},
  {"content":"\r\n\r\nكفاف فراهم نبود ، در نظم ثغور و حفظ آسايش جمهور ، به نحوى بذل جهد نمودند كه احدى از اعراب بدوى و الوار وحشى قدرت خلافى نيافته ، مملكت منظم و مردم آسوده بودند . در سنه‌ى هزار و سيصد و چهارده ، كه سال دويم اين ايالت بود ، از طرف اعليحضرت بندگان اقدس همايون به اعطاى يك قبضه شمشير مرصع از درجه‌ى اول نايل شدند ؛ و در وسط اين سال ، به دار الخلافه و دربار همايون احضار گشتند .\r\nدر سنه‌ى هزار و سيصد و پانزده ، در تهران به وزارت ديوانخانه عدليه‌ى عظما و وزارت تجارت منصوب گرديده ؛ يك سال تمام ، دراعانه‌ى ملهوفين و احقاق حقوق مظلومين مراقبتى كامل نمودند . در هذه السنه‌ى هزار و سيصد و شانزده ، در روز پانزدهم محرم ، پس از عزل جناب مستطاب ميرزا على خان امين الدوله ، صدراعظم ، وزارت جليله‌ى ماليه و رياست دفتر استيفاء به جناب مستطاب نظام السلطنه مفوض آمد ؛ و ايشان از وزراى اربعه‌يى بودند كه حل و عقد امور دولتى و رتق‌وفتق كارهاى كشورى با ايشان بود ، و بسى هنر و رشادت در اين يك سال وزارت ماليه به ظهور رسانيدند .\r\nيكى ديگر از وزراى اربعه ، كه در تغيير صدارت استقلالى وافى و استبدادى كافى يافتند ، و بدون مهر ايشان هيچ فرمانى صحيح نبود ، جناب ميرزا فضل اللّه خان وكيل الملك ، وزير خلوت ، وزير رسائل ، منشى دستخطهاى دولتى ، و مبلغ عرايض جميع وزارتخانه‌ها و ادارات به حضور همايونى بود . اين مرد از سادات بزرگوار و از خاندان والاتبار است . برادر جناب مستطاب مير رفيع آقاى نظام العلماء تبريزى باشند ، كه از سادات طباطبايى هستند . شرح حال اين دو برادر با ساير اخوان ايشان ، در جلد اول و دويم اين كتاب نگاشته شده است . اگرچه ذكر ايشان قند مكرر است ؛ لكن ، ما را در اين اوان مجال تكرار نداده‌اند .\r\nوزير خلوت مردى است سليم النفس و عالى الهمه ، نجيب‌زاده ، صاحب خانواده ؛ محل وثوق و اعتماد خاطر خسروانى است . از كمالات ظاهره و صفات باهره و حسن خلق و سكوت در مجلس و ساده رفتار كردن و با مردم تواضع آوردن و طمع نداشتن و مال از كسى نخواستن ، بىنظير هستند ؛ ابدا ، خودبندى و زمينه‌سازى ندارند و در گذرانيدن كارها خودستايى و منتى نيارند . هزار گونه مزيت و برترى و قدرت و شوكت دارند ؛ ولى ، در كشيدن قليان و بعضى تقديم و تأخيرها ، مردمانى را بر خود مقدم داشته است كه سمت نوكرى به او داشته‌اند ؛ و در اين كارها هم باز قصدش خودنمايى نيست . سخنى نمىگويد كه اشاره به تزكيه نفس خود كند ؛ با كمال سكوت و با كمال قدرت و با خانواده بودن ، مردمان را در منزل خود عزيز مىشمارد و طول و تفصيل نمىدهد . اين مرد در اين چند سال وزارت و تقرب خاص به سلطنت ، ممكن بود كه بسى آشوب‌ها كند و از حكام و وزراء و مردمان متفرقه فوايد برد ؛ لكن ، نفس كريم و نجيب او با كمال قدرت ابا و امتناع از اين كار داشت . در تهران ، مجانا ، بلاعوض ، بسى كارها براى مردم گذرانيد كه فوايد عظيمه داشت و نگذاشت كه آن‌ها به لفظ اداى شكرگزارى كنند .\r\nهركس مىخواست اظهارى كند ، او مىگفت : « مرا خجالت ندهيد ! » و مردم را ديگر قوه‌ى دم‌زدن نبود .\r\n\r\n","description":"","footnote":"","page_name":" 248 ","page_number":272},
  {"content":"\r\n\r\nاين وزير بزرگ طورى از روى سلامت نفس در انظار وزراء برترى و استيلا داشت ، كه من وقتى فرمان مواجبى به جناب نظام السلطنه ، وزير ماليه ، دادم و گفتم :\r\n« مهر كنيد كه محل اين مستوفى در حق ورثه برقرار گردد ! » ، او با آنكه كمال قدرت را داشت ، گفت : « اى فلانى ! شاه ما وزراء را قسم داده كه به غير ترتيب كارى نگذرانيم و قبل از وقت به كار يكديگر مداخله نكنيم . چون برقرار شدن محل درباره‌ى ورثه فرمان جديد است و دستخطى درين باب خطاب به من كه وزير ماليه‌ام صادر نشده است ، اول فرمان را به جناب وزير خلوت دهيد كه مهر كند و به صحه برساند ؛ آن وقت ، من و وزير داخله مهر مىكنيم كه از دفتر بگذرد و به دستور العمل ثبت گردد . اگر مىخواهيد ، من رقعه‌يى به وزير خلوت بنويسم كه او فرمان را به صحه برساند ، تا پس از آن من مهر كنم و از دفتر بگذرد . »\r\nاين وزير ماليه به جهت صحت محل مىتوانست كه فرمان را مهر كند ، و محل ايراد واقع نمىشد ؛ لكن ، در غياب حفظ رتبه‌ى وزير خلوت را كرده و صحيح اظهار داشت .\r\nخلاصه ، جناب وزير خلوت محل وثوق عامه و خاصه بوده ؛ و الحق ، سزاوار تمجيدات وافره هستند كه من در نوشتن آن‌ها قصور و اهمال دارم . ولى ، همين‌قدر عبارات در باره‌ى ايشان ، براى هوشمندان كافى است . و همه‌كس مىداند كه : ترتيب كار و مواجب من ، محتاج به تقويت ايشان نيست . من فقط تملقى كه بايد بكنم ، همان به صدراعظم ايران است ؛ كه درباره‌ى آن‌ها هم اغراقى ننگاشته ، هرچه شرح حالشان از خوب يا بد بوده ، نگاشته‌ام . اگر درباره‌ى ساير وزراء تمجيدى به ميان آمده ، از روى حقيقت‌نگارى بوده است : كه ذكر صفات جميله‌ى ايشان ، سرمشق كار ساير وزراء و حكام خائن قتبان باشد .\r\nبعد از عزل صدارت ، بعضى وزارت‌ها ، مثل : وزارت مسكوكات و وزارت عدليه و تجارت و وزارت پست و وزارت وظايف و وزارت گمركات ، از پاره‌يى اشخاص گرفته شد و به بعضى ديگر واگذار گرديد ؛ كه در آخر اين جلد ، در بابى كه مخصوص تغيير ادارات است ، نوشته خواهد شد . چون وزارت داخله و رياست مجلس شورا و وزارت ماليه و وزارت تحريرات حضورى اهميت دارد ، و كليات امور دولتى در اين وزارتخانه‌ها اصلاح مىشود ؛ لهذا ، شرح آن را در اينجا نگاشت .\r\nپس از ترتيب و انجام اين مهام خطيره‌ى دربارى ، روز جمعه ، بيستم محرم الحرام اين سال هزار و سيصد و شانزده ، نظر به اقتضاى فصل ييلاق موكب مسعوده‌ى پادشاهى از دار الخلافه‌ى تهران حركت كرده ، تشريف فرماى عمارات ييلاقى صاحبقرانيه شدند ، كه در دو فرسنگى تهران واقع است .\r\nاز روز شنبه ، بيست و يكم محرم در حياط دربار صاحبقرانيه ، از طرف شخص سلطنت خيمه‌ى عزا افراشته ، اساس تعزيه‌دارى حضرت خامس آل عبا ، عليهم آلاف التحيه ، را برپا داشتند . همه‌روزه ، در عشر آخر محرم ، هنگام عصر مجلس تعزيت و شبيه مصائب شهداى كربلا منعقد بود . مردم به عزادارى و سوگوارى حاضر مىشدند . و بندگان اقدس همايون در بالاخانه كه مخصوص جلوسشان بود ، حاضر شده ، درك فيض مىكردند ؛ و روز آخر ، نوحه‌گران و ذاكرين و عمله‌ى خدمت را به انعام و خلعت وافره نواختند . به نواب موثق -\r\n\r\n","description":"","footnote":"","page_name":" 249 ","page_number":273},
  {"content":"\r\n\r\nالدوله ، كه دار النظاره در اداره‌ى ايشان است ، يك ثوب جبه‌ى ترمه‌ى شمسه‌ى مرصع مرحمت شد ؛ و به مصطفى خان حاجب الدوله يك ثوب پالتوى ترمه‌ى شمسه‌ى مرصع عطا گرديد .\r\nروز چهارشنبه ، دويم صفر بندگان اقدس همايون محض سركشى از صاحبقرانيه سوار كالسكه شده ، تشريف فرماى دار الخلافه‌ى تهران گشتند . وزراء عظام و ارباب دواير دولتى همه به حضور مبارك مشرف شده ، به ايشان در انجام و اجراء امور دولتى بعضى فرمايشات شد . تا عصر ، بندگان اقدس شاهانه در شهر تشريف داشته ؛ بعد از آن ، سوار شده ، باز به قصر صاحبقرانيه رجعت فرمودند .\r\nجمعه ، چهارم صفر توپ‌هاى جديدى كه اين اوقات به امر دولت قوىشوكت از فرنگ ابتياع شده و تازه به دار الخلافه‌ى تهران وارد كرده‌اند ، براى نظاره‌ى بندگان اقدس همايون به صاحبقرانيه برده ؛ در حضور مبارك ، توپچيان از توپ‌ها تيراندازى كرده ، به معرض امتحان درآوردند . و يك يك از لحاظ مبارك گذشت . شاهزاده وجيه اللّه ميرزاى سردار معظم ، وزير جنگ ، و جمعى از وزراء و صاحبان مناصب عسكريه و سرداران و امير توپخانه ، در اين حالت شرف‌اندوز حضور همايون بودند . آيندگان گمان نكنند كه : اهل ايران از صنعت توپ‌سازى در اين زمان بىبهره‌اند ، كه محتاج به خريدن توپ از خارجه هستند ؛ نه چنين است . اهل ايران از عهده‌ى توپ‌سازى نيكو برآيند ؛ ولى ، چون اهل اروپ ، بخصوص اهالى دولت اطريش ، در فن توپ‌ريزى پيشقدم‌تر و كاملتر از سايرين هستند ؛ لهذا ، گاهى توپ و اسلحه‌ى حرب از خارجه ابتياع مىشود .\r\nاز چندين سال قبل ، توپ‌ريزى و تفنگ‌سازى در ايران معمول بوده و هست ، و نيكو از عهده برآمده‌اند . چنان كه ، در دوره‌ى سلطنت محمد شاه غازى ، كه جد اين سلطان عادل باذل است ، حاجى ميرزا آقاسى ، صدراعظم آن دوره ، بفرمود كه از قورخانه‌ى ايران هزار توپ ريختند و نيكو از عهده برآمدند . و هنوز ، توپ و اسباب قورخانه‌ى ايران ، همان اسباب و ادوات و آلاتى است كه در دوره‌ى آن شاه به حكم حاجى ميرزا آقاسى صدراعظم ريخته شده است . حاجى ميرزا آقاسى در دوازده سال صدارت خود ، به دو كار ميل داشت : يكى انتظام عمل توپخانه و قورخانه و توپ‌ريزى ، و يكى به حفر قنوات و آباد كردن ديهات و اجراء آب . ولى ، مرحوم محمد رضا ميرزاى افسر تخلص ابن خاقان مغفور فتحعلى شاه ، طاب ثراه ، كه از افاضل آن زمان بوده است ، در اين دو كار هم حاجى ميرزا آقاسى را هجو كرده و اين مربع را ساخته است .\r\n « نگذاشت به ملك شاه حاجى درمى * شد صرف قنات و توپ هر بيش و كمى\r\nنه مزرع دوست را از آن آب نمى * نه . . . خصم را از اين توپ غمى » \r\nو نيز او گويد :\r\n\r\n","description":"","footnote":"","page_name":" 250 ","page_number":274},
  {"content":"\r\n\r\n « حاجى كه دلى از او طربناك نشد * جز در پى آب و كندن خاك نشد\r\nبا اين‌همه رشته‌ى قنات و كاريز * يك گوشه زريده‌هاى او پاك نشد » \r\nحاجى در توپ‌ريزى و اجراء قنوات اصرار وافر داشت ؛ ولى ، مال دولت را غالبا بيهوده خرج مىكرد و بر آن ضررها ، از بىعملى ، آثار و فوايدى مترتب نبود .\r\nمثلا : در ريختگرى و آهن‌كارى به جهت آلات و ادوات توپ‌ريزى و اردوكشى وقتى گفت كه : « از براى باركشى اردوى نظامى قاطر و يابو كفايت نمىكند ، بايد شتران را هم به زير بار آورد كه حمل سيورسات و آذوقه كنند . » و چون پاى شتران در سنگلاخ و دماغه‌هاى كوه مىلغزد ، و به واسطه‌ى نداشتن سم مجروح مىشود و بار را به منزل نمىرسانند لهذا ، از براى پاى شتران ، مثل سم قاطران ، از آهن كفشى ساخت و در پاى آن‌ها به پيچ و مهره استوار كرد ، تا در سنگزارها نلغزند و بار را به منزل رسانند . به همين سوء خيال امر كرد كه در قورخانه ، كفش‌هاى آهنين براى پاى شتران به قدر چهل هزار پا ساختند و آماده كردند . وقتى كه اين كفش‌ها را در مقام امتحان به پاى شتران استوار كردند و آن‌ها را راه بردند ، آهن فشار سختى به پاى شتران داده ، آن‌ها را از راه انداخت و حركت پديد آمد . آنگاه ، دانستند كه مبالغى خطير به دولت ضرر خورده و حاصلى نبرده‌اند .\r\nاين قضيه را آيندگان غريب مىشمارند ؛ لكن ، الان هنوز در قورخانه و انبار ذخيره‌ى ايران ، از آن كفش‌هاى آهن موجود است كه تلى انباشته شده و به مصرفى ديگر نرسيده است . و سركردگان و رؤساى قورخانه در اين دوره ، به ديدن و بودن آن كفش‌ها شهادت مىدهند .\r\nو نيز در باب اجراء قنوات هم بسى خبطها داشت ؛ كه در اراضى بىفراز و نشيب كه آب سوار نمىشود ، امر به حفر قنوات مىكرد . و اين قضيه از او مشهور است كه پير مردان و پيرزنان و جوانان به سخن او مثل مىزنند و مىگويند : « پدرسوخته ! آب در نمىآيد ، نان هم درنمىآيد ؟ » و اصل اين گزارش چنين بوده است كه : او در مكانى سخت و صعب و بىاستعداد ، امر كرد كه چاه‌ها بكنند و آب درآورند ؛ و به مقنىها بسى اجرت مىداد . روزى ، مقنيان و رئيس ايشان را خواست ، گفت : « چرا كار را تمام نمىكنيد ؟ » آنان گفتند : « تا كى پول بگيريم و بيهوده براى شما كار كنيم ؟ هرچه زمين را مىكنيم ، آب درنمىآيد . » حاجى گفت : « پدرسوخته‌ها ! شما چه ابا و امتناعى داريد ؟\r\nفرضا كه آب درنيايد ، نان كه درمىآيد . » يعنى : اگر از براى من آب درنيايد ، از براى شما كه اجرت مىگيريد ، نان درمىآيد كه قوت جان كنيد . اين سخن حاجى در تمام ايران معروف است .\r\nاگرچه حاجى بدون مناسبت گاهى حفر قنوات مىكرده ؛ ولى ، اين سخن او كه مثل شده ، بسيار كلام صحيحى است كه مىگويد : شما نفع خودتان را ببريد ، چه كار به ضرر من داريد ؟ كه من تكليف خود را مىدانم .\r\nخلاصه ، با اين‌همه خطاها ، باز از حاجى بسى آبادانىها ماند . بيشتر از خالصه و\r\n\r\n","description":"","footnote":"","page_name":" 251 ","page_number":275},
  {"content":"\r\n\r\nرقبات دولت ايران ، از املاك خاصه و آبادىهاى حاجى است ؛ كه گفت من فرزندى ندارم و به واسطه‌ى سعايت دشمنان ، پيشكش دولت كرد . و من شرح آن را در « تاريخ صدر اعظم‌هاى دولت قاجاريه » نگاشته‌ام « 26 » ، و از حالات حاجى چيزها نوشته‌ام . حالا همين‌قدر مىگويم كه : حاجى ميرزا آقاسى ، نامش ميرزا عباس و پسر ميرزا مسلم ايروانى است ؛ و شخصى باسواد و عارف‌مسلك و خوش‌نيت و آدمى نيكو بوده است ، و بسى كارهاى نيكو داشته است . لكن ، براى صدارت ايران لايق نبوده و بسى خبطها و حركات زشت داشته كه در « صدر التواريخ » نگاشته‌ام . اگر تمام شرح حال او را بخواهم بنگارم ، ما را زيادتر از اندازه از نوشتن اين تاريخ مظفرى به دور مىاندازد . اينكه او صدارت يافت ، جهات عديده دارد ؛ بايد از « عبد الصمد عارف » پرسيد ، كه داستان آن طويل است .\r\nبه هرحال ، تفضل يا غضب الهى شامل او شد كه او متقلد امر صدارت شد ، و از اصل عرفان و زهد حقيقى كناره يافت . اما ، در دوره‌ى او ، مردم ايران و تهران بس راحتىها داشته‌اند . اجانب نمىتوانستند به كار ايران مداخله كنند . قيمت نان در تهران يك من يك عباسى ، كه هشت پول باشد ، بوده است . و اكنون ، نان در تهران ، يك من هفت عباسى و نيم .\r\nكه شصت پول باشد ، به فروش مىرسد . ساير اجناس را هم همين‌طور بايد قياس كرد .\r\nرفته‌رفته ، كار به هرج‌ومرج كشيده . و ما از احسانات شاهنشاهى ممنونيم ، كه به عطيات وافره‌ى خود ، مردم را آسوده كرده است . اكنون ، به سر تاريخ اصلى برويم .\r\nروز شنبه ، پنجم صفر اين سال ، بندگان اقدس همايون محض تفرج و درك نزاهت ، با خاصان درگاه و مقربان بارگاه و اردوى كيوانى دستگاه ، از صاحبقرانيه‌ى شميران عزيمت قريه و نزهتگاه « لشگرك » فرمود ، كه از ديهات ييلاقى طرف شمال شرقى كوه البرز و در كنار رودخانه و جاجرود است . پنج شبانروز ، آن قريه مضرب خيام اردوى منصور بود . و بندگان اقدس همايون دو روز از ايام توقف اين مكان ، به كوه « ورجين » ، كه از رشته‌هاى جبال البرز و از شكارگاه‌هاى مخصوص سلطنتى است ، تشريف‌فرما شده ، شكارهاى زيادى به دست خودشان صيد فرمودند . و پنجشنبه ، دهم صفر ، با حشم و خدم از لشكرك به صاحبقرانيه رجعت كردند و در آنجا توقف داشتند . و به تدريج به خيال افتادند كه كار مملكت با وزراى مختلفه الاحوال ، كه به ديگران نفاق دارند و هر كدام به غرض شخصى سخن مىگويند ، از پيش نخواهد رفت ؛ بايد صدراعظمى نافذ القول و محبوب قلوب خاص و عام و متدين به دين ، صحيح و خوش‌فطرت و بلندهمت و باكفايت در كار باشد ، كه اصلاح امور دولت و ملت كند و مردم از او متنفر نباشند و امر و نهيش را اطاعت ورزند ، و خاطر اقدس همايونى در اصلاح اخلال جميع امور جزئيه آسوده باشد .\r\nلهذا ، رأى مبارك چنان اقتضا فرمود كه : اول جناب آقا ميرزا على اصغر خان ، صدر اعظم اسبق ، را كه چندى است پس از عزل از تهران بيرون شده و در قم متوقف گشته ، به دار الخلافه‌ى تهران احضار كند كه به سرخانه و زندگانى و كسان و بستگان خود باشد ؛ و بعد از چند روزى ، زمام كار را به دست او دهد كه از هرجهت ، دولت و ملت آسوده شود\r\n\r\n\r\n","description":"","footnote":"\r\n( 26 ) - مقصود « صدر التواريخ » است ؛ تأليف ميرزا محمد حسين فروغى ( ذكاء الملك ) و غلامحسين اديب ( افضل الملك ) . محمد حسن خان اعتماد السلطنه بر آن نظارت داشته است .\r\n","page_name":" 252 ","page_number":276},
  {"content":"\r\n\r\nو اختلاف و اختلال در ميان نيايد . لهذا ، روز شنبه ، نوزدهم صفر اين سال هزار و سيصد و شانزده به موجب دستخط تلگرافى ، جناب مستطاب معظم را از قم به دار الخلافه‌ى تهران و دربار همايون احضار فرمودند . ايشان روز سه‌شنبه ، بيست و دويم صفر ، وارد صاحبقرانيه شدند . چون ورود ايشان به صاحبقرانيه و رفتن به دربار و ديدن بعضى از امراء خيانتكار را خالى از سير و سياحت نبود ؛ نواب ممتاز الدوله - پسر حضرت و الا ركن الدوله ، والى خراسان - با من قرار داد كه : سحرگاهان روز سه‌شنبه ، از خواب برخاسته و از تهران شتابان به صاحبقرانيه‌ى شميران رفته ، به منزل جناب امين الملك ، وزير داخله ، - برادر جناب مستطاب امين السلطان ، صدراعظم اسبق - ورود مىكنيم و منتظر ورود امين السلطان شده ، با ايشان به دربار مىرويم و اظهار عقيدتى مىكنيم . من قبول كردم .\r\nعلى الصباح ، با ممتاز الدوله در درشكه نشسته ، به طرف شميران رانديم . دو فرسخ راه را به سرعت طى كرديم . ذرعى از آفتاب طالع شده بود ، كه به صاحبقرانيه رسيديم . اهل اردو را ديديم كه تازه از خواب برخاسته ، به تهيه و تدارك كارهاى صبح مىپردازند .\r\nبه خانه‌ى ييلاقى جناب امين الملك وارد شديم . اجزاء ما را در اتاقى بردند و چاى آوردند . جناب امين الملك از خوابگاه خود بيرون آمده ، به اين حياط و به اين رواق كه محل بار عام بود ورود كرد . و همگان منتظر و مشعوف بودند كه ، جناب امين السلطان كنون ورود خواهد كرد . پس از صرف چاى و قليان ، اجزاء خبر آوردند كه : الان ، جناب امين السلطان وارد باغ و خانه خواهد شد . ما همگى بىاختيار از اتاق بيرون آمده ، خود را به در سراى رسانيديم . ناگاه ، جناب امين السلطان با كرم خان و چند تن از همراهان ، با لبى خندان و رويى تابان ورود كردند . غرق غبار و گرد سفر بودند . و با آن حالت خستگى ، باز بشاشت وجه داشتند ؛ و با رشاقت بيان و طلاقت لسان ، به ما اشخاصى كه جلو رفتيم ، احوال‌پرسى كردند و اظهار مهربانى نمودند . وى فورا ، محض شستن سر و رو و رفع غبار و عوض كردن لباس ، به اتاقى مخصوص رفت . كسى در نزد وى جز پيشخدمت نرفت .\r\nبعد از لمحه‌يى ، صورت را شست‌وشويى دادند و بيرون آمدند كه به حضور مبارك شاهانه مشرف شوند . « شست‌وشويى كن و آنگه به مناجات شتاب ! »\r\nيك فنجان چاى خورده و قليانى كشيده ، عازم شدند كه به دربار صاحبقرانيه رفته ، به حضور مبارك شاهانه مشرف شوند . از خانه‌ى ييلاقى جناب امين الملك ، وزير داخله ، تا عمارات سلطنتى ، پنج دقيقه مسافت داشت . وى از خانه بيرون آمد و ما در پشت سر او بوديم ، تا وارد دربار شديم . هريك از رؤسا و امراء دربار كه ملتفت ورود ايشان شدند ، جلو آمدند ، تعظيم‌ها كردند ، ستايش‌ها نمودند . ايشان با همه اظهار لطف حقيقى مىكردند . اگر شخص مخالف منافقى را مىديد كه به او خضوع و خشوع مىكرد ، نه به طورى كه تزوير كند ؛ بلكه ، به طرز تفضل و خداوندگارى ، نهايت مهربانى را به او مىكرد . به اين هيأت به حياط دربار وارد شده ، از آنجا به باغ مخصوص سلنتى ورود كردند و به حضور مبارك شاهانه مشرف شده . بندگان اقدس همايون به ايشان بسى اظهار التفات كردند و احوال‌پرسى نمودند ؛ و بعد از هشت دقيقه ، فرمودند : « چون از سفر رسيده‌ايد ، كنون برويد و راحت باشيد ! »\r\n\r\n","description":"","footnote":"","page_name":" 253 ","page_number":277},
  {"content":"\r\n\r\nايشان از حضور همايونى مرخصى يافته ، با جماعتى از وزراء و امراء از باغ بيرون آمدند و نزديك حياط دربار رسيدند . ما را گمان اين بود كه به اتاق دربار مىنشينند و از وزراء پذيرايى كرده ، بعد از صرف ناهار به منزل مىروند . وى به اتاق دربار نيامد ؛ از آنكه ، نبايد قبل از ظهور كار و منصب به مسند نشينند . لهذا ، در زير دالانى كه فيما بين باغ سلطنتى و حياط دربار دولتى بود ، روى سكوها با وزراء و امراء و محترمين نشستند .\r\nقهوه و قليان خواستند و با هركس محاورتى خوش و معاشرتى نغز به كار برده ، از جا برخاستند و به منزل برادر خود جناب امين الملك ، وزير داخله ، رفتند . خود وزير داخله و ساير وزراء و بعضى از مستوفيان به اتاق دربار نشسته ، مشغول تمشيت امور و سؤال و جواب كارها شدند . عما قريب ، صدارت ايران ، باز ثانيا به ايشان تعلق مىگيرد ؛ و شرح آن را در چند ورق بعد ، ان شاء اللّه ، خواهيم نگاشت .\r\nخلاصه ، بندگان اقدس همايون در اين ماه صفر هم به عمارات ييلاقى صاحبقرانيه بودند و به جلايل امور مىپرداختند ، تا آنكه گرما شدت كرد . روز جمعه ، دويم ربيع الاولى ، از صاحبقرانيه عزيمت ييلاقات لار و دماوند فرمودند ، كه هواى آنجا در نهايت سردى است . روز اول ، به لشكرك تشريف برده و از آنجا به يورت‌هاى لار رفته ، و از آنجا به دماوند تشريف‌فرما شدند .\r\nبعضى از اهالى تهران كه لار را ديده ، محتاج به شرح و بسط نيست ؛ لكن ، اين چند سطر را براى اهل اروپ و مردمان ايرانى كه لار را نديده‌اند مىنگارم : كه ژغرافى و وضع آنجا را بدانند . و من در چند سفر كه شاهنشاه شهيد سعيد در آنجا تشريف برده بودند ، جزء ملتزمين اردوى همايونى بوده ، سياحتى كامل در آن سرزمين كرده‌ام .\r\nاز تهران به لار ، دوازده فرسخ و قدرى كمتر و قدرى بيشتر مسافت است ؛ و راه‌هاى مختلف دارد كه هر كدام با يكديگر فرق دارد . لار عبارت از چند يورت و چند جلگه است ، كه بين كوهسارهاى سبز و خرم واقع شده است . هريورتى با يورتى ، نيم فرسخ و يك فرسخ و دو فرسخ اختلاف دارد . يورت‌هاى معروفه‌ى آن ، به « يورت خانلرخان » و « يورت مرغ سر » و « يورت چهل‌چشمه » و « چشمه‌كسى » و غيرها موسوم است . و باز يورت ديگرى هم هست كه اسم آن را فراموش كرده‌ام ، و در نوشتجات آن سفرنامه‌ام كه در خانه موجود است نوشته‌ام . ولى ، كنونه مرا حال گرديدن و پيدا كردن آن اوراق نيست . لهذا ، هرچه را كه به طور صحت در نظر دارم ، مىنگارم .\r\nدر اين يورت‌هاى مختلفه ، جلگه‌هاى وسيعى است كه بين كوه‌ها واقع شده . زمين از شن و ريگ است ، خاك آن كم است . تمام دشت مرتع و چمن است ، كه علف طبيعى روئيده و يك ذرع بلند است . گياه‌هاى خوشبو در آن جلگه و در دامنه‌ى كوه‌ها دميده است . علف « آفشن » « 27 » در آن صحراها بسيار ديده مىشود . يك ساقه‌هايى در آنجا مىرويد ، كه آن را « جاجيق » مىگويند . آن ساقه‌ها را كه مردم مىخايند ، خوش‌خوراك و بامزه است . چنان در نظر دارم كه در آن اراضى ، بوته‌هاى « گل‌پر » هم مىرويد . اين سرزمين\r\n\r\n\r\n","description":"","footnote":"\r\n( 27 ) - كذا ( - آويشن . )\r\n","page_name":" 254 ","page_number":278},
  {"content":"\r\n\r\nباصفا و سبز و خرم است ، اما نه به اشجار تربيتى ؛ بلكه ، به علف‌هاى طبيعى و گل‌ها . از كثرت سرما ، ابدا در اين سرزمين‌ها درخت روئيده نمىشود و به هيچ وجه درخت نيست ، و خانه نيست و رعيت و سكنه ندارد . ممكن نيست كه در آنجاها آدميزاد خانه بسازد و زندگانى كند و كشت و زراعت نمايد .\r\nدر اين چند يورت ، چه آب‌ها و چه رودخانه‌ها و چه چشمه‌ها سارى و جارى است .\r\nاز لاى هر سنگى و از دامنه‌ى هر كوهى ، چشمه‌هاى كوچك بيرون مىآيد و از سنگ خاره آب مىجوشد . در جلگه‌ها ، رودخانه‌ها جارى است . در مرغ‌سر ، رودخانه‌ايست كه تقريبا صد سنگ آب دارد و مرور و عبور قدرى به اشكال است . در بعضى جاها ، گودال‌هاى كوچكى است كه آب گرم معدنى در آن‌ها است ؛ ولى ، چندان اهميت ندارد . من شبى محتلم شده ، خواستم غسل كنم . خود را در آن گودال‌ها انداختم . ديدم ، به‌طورى گرم است كه آدمى را در آنجا درنگ كردن اشكال داشت . و ساير مردم به اين نكته برنخورده‌اند .\r\nدر تابستان ، در شب بايد در اين سرزمين با خز و سنجاب و آتش زندگانى كرد . و چادرهايى كه افراشته مىشود ، بالتمام در صبح از كثرت شبنم‌تر است . و صبح تا ظهر كه شخص حركت مىكند ، علف‌ها كه به دامن مىخورد ، شلوار را تر مىكند .\r\nآسمان در اين سرزمين ، دايما ابر است و هوا ترشح دارد . ولى ، اگر بعد از چند روز ، اتفاقا چند دقيقه ابر زايل گردد و آفتاب شود ، هوا به غايت گرم مىشود كه در زير چادرها ماندن خالى از اشكال نيست .\r\nدر اين اراضى خانه‌يى كه نيست ، بايد به زير چادر سر كرد . در اين‌صورت ، اگر آفتاب بتابد ، لابدا هوا گرم مىشود . اينجا ، غالبا سرماى زننده و گاهى از روزهاى تابستان ، گرماى گزنده دارد . در اين سرزمين ، جز سه ماه ، بلكه دو ماه بيشتر ممكن نيست كه پرنده و چرنده و آدميزاد توقف كند . باقى ايام ، چنان سرد است و چندان برف مىآيد كه جلگه‌ها پر از برف مىشود و راه عبور و مرور ممكن نيست . اگر چنين نبودى ، البته با اين همه آب‌ها در اين اراضى و صحراها و دشت‌ها ، خانه‌ها ساخته مىشد و مردم ساكن مىشدند و خانه‌ها مىساختند و زراعت‌ها مىكردند . اما ، در اينجا طورى هوا سرد است كه در زمستان ، عبور و مرور ممكن نيست و درخت روئيده نمىشود و چرنده عبور نمىكند . جز سال سه ماه ، كسى در آنجا زيست نمىكند .\r\nدر سه ماه تابستان ، ايل « عرب » و ايل « بربر » و اهل « هداوند » از ورامين بلوك تهران كوچ كرده ، به اين سرزمين به « ييلاميشى » مىآيند . چادرهاى پشمى مىافرازند و باشكوه و نزاهت ، به يورت‌هاى اين سرزمين مىافتند . دوغ‌هاى خوب دارند . كره و روغن و كشك و پنيرى از آن‌ها به‌دست مىآيد ، كه نهايت امتياز را دارد . « پنير لارى » معروف است كه بهتر از « پنير دولت آمريك » است كه از خوك مىگيرند و به تهران مىآورند .\r\nسبحان اللّه ! اين ايلات حالت غريبى دارند . من روزى از درب هزار چادر ايشان گذشتم . ميل كردم كه به آن‌ها وارد شوم و از ناهار اردوى دولتى بگذرم ، و ظرافت‌هاى بىمعنى را كنار گذارم و به غذاهاى طبيعى پردازم . از اسب پياده شده ، با رفيقى\r\n\r\n","description":"","footnote":"","page_name":" 255 ","page_number":279},
  {"content":"\r\n\r\n« عبد الباقى » نام كه باهوش بود ، به چادر پشمى و سياه ورود كرديم . زنان و مردان ايل پيش آمدند . و چون دانستند كه از اهل اردو هستيم ، احترام كردند . ما گفتيم : « ناهارى حاضر آوريد ! » فورا ، دوغ و سرشير و كره و ماست و پنير و نان حاضر آوردند . ما غذاى طبيعى خورديم و بر تمدن فحش داديم ، كه ما را روزها به خوردن غذاهاى مصنوعى ، چقدر مبتلا و با ملاحظه مىكرد .\r\nخلاصه ، در وسط خوردن غذا ، ديدم بچه‌يى را در كنار چادر خوابانيده‌اند كه رنگ رويش زرد است و بيهوش افتاده ، و علايم تب و نوبه در او هويدا است . من رقت كرده ، نزد آن بچه رفتم . و به مادر و پدرش گفتم : « چرا به حال اين بچه مواظب نشده‌ايد كه اين‌طور نوبه كرده و ناخوش شده است ؟ من به شما گنه گنه مىدهم كه به او بدهيد تا خوب شود ! » و دستور العملى در حفظ صحت او گفتم ، كه از آن قرار رفتار نمايند ؛ و بسى نصيحت‌ها درين باب گفتم ، كه از حفظ صحت سستى نورزند .\r\nآن‌ها ابدا اين سخنان را گوش نداده ، گفتند : « ما اين دواها را نخوريم و علت ناخوشى اين بچه را مىدانيم . چند روز است كه ما دوغ نگرفته و مشك نزده‌ايم و به اين بچه دوغ نداده‌ايم ؛ به اين جهت ناخوش شده است . امروز ، مشك زده ، دوغ به او مىدهيم ؛ خوب مىشود . بعد كه من از آنجا حركت كرده به اردو رفتم ، روز ديگر از آنجا گذشته ، حال بچه را پرسيدم . نشانم دادند و گفتند : « بچه را دوغ داديم و بهبودى يافت ! » و آن بچه از بيهوشى و اغماء بيرون آمده ، دور خود مىگرديد . من از اين حال تعجب كرده و از اين غرايب در عمر خود بسيار ديده‌ام .\r\nدر يورت مرغ سريك بنا و آثار قبرى است ؛ اهل اردو احتمال مىدادند كه امامزاده مىباشد ، و از قديم درينجا اين بنا ديده شده است . ولى ، مهمل مىگفتند . من ندانستم كه اين مقبره از كيست . در « تاريخ رويان و طبرستان » ، بعضى جنگ‌ها كه در لار واقع شده است ، شرح‌ها نگاشته‌اند ؛ و من اگر نقل اقوال آن‌ها كنم ، سخن به طول مىكشد و رشته‌ى تاريخ مظفرى از دست مىرود . لهذا ، هركس خواهد ، رجوع به آن تواريخ كند كه مطلع از وقايع لار شود . رويان كه در اين سطرها گفتم ، همان‌جا است كه حال كجور گويند ؛ و طبرستان كه معلوم است .\r\nآب‌هاى اين يورت‌ها و جلگه‌ها از طرف پلور ، كه نزديك دماوند است ، به رودخانه‌ى « لاسم » مىريزد ، و از آنجا به درياچه‌ى مازندران مىرود . ولى ، من مصب اين آب‌ها را با رودخانه‌ى لاسم نديده‌ام ، از قول ديگران مىنويسم ؛ لكن ، پلور و دماوند را ديده‌ام .\r\nهمين قدر در معرفت ژغرافياى لار كافى است . كنون ، به سر تاريخ مىرويم .\r\nبندگان اقدس همايون در دويم ربيع الاول كه به طرف لار حركت كردند ، چند شبانروز در آنجا به سر برده ؛ بعضى از روزها ، به شكار و سوارى مىپرداختند و بعضى از ايام ، عرايض وزارتخانه‌ها و حكام و رعايا به حضور مبارك خوانده شده ، به دستخط مبارك جواب مىنگاشتند . بعد ، از لار حركت كرده ، روز شنبه ، هفدهم ربيع الاول ، كه روز ميلاد حضرت سيد المرسلين بود ، در قريه‌ى گلندوك تشريف داشتند . على الرسم ، در آنجا لوازم جشن عيد سعيد مهيا گرديده ، شب هفدهم در اردوى شاهنشاهى چراغان\r\n\r\n","description":"","footnote":"","page_name":" 256 ","page_number":280},
  {"content":"\r\n\r\nو آتشبازى مفصل به‌عمل آمد .\r\nروز سه‌شنبه ، بيستم ربيع الاول موكب مسعود شهريارى به صاحبقرانيه‌ى شميران نزول اجلال فرمودند .\r\nروز پنجشنبه ، بيست و دويم ربيع الاول اين سال هزار و سيصد و شانزده ، بندگان اقدس همايون از صاحبقرانيه به شهر دار الخلافه‌ى تهران نزول فرموده ؛ وزراء و شاهزادگان و وجوه خدم و مستوفيان را به دربار احضار فرمودند . عزم خسروانه بر آن تصميم يافت كه ، محض نظم دولت و حفظ ملت و آسايش خاطر رعيت ، جناب مستطاب اشرف امجد ، آقا ميرزا على اصغر خان امين السلطان ، صدراعظم سابق ، را باز ثانيا به صدارت برگمارند و خاطر اهالى را از هر حيث آسوده دارند . لهذا ، در اين‌روز ، لقب و منصب صدارت عظما را به عهده‌ى كفايت و كفالت جناب مستطاب اشرف ايمان واگذار فرموده ؛ هنگام ظهر ، در حالىكه مجلس دربار دولت به تمام شاهزادگان عظام و وزراء فخام و وجوه طبقات خدام شكوه داشت ، جناب وكيل الملك ، وزير خلوت ، دستخط جهان مطاع مبارك را در تفويض اين منصب جليل ، با تشريف خاص خسروانى از جبهه‌ى ترمه‌ى شمسه‌ى الماس با آويز لئالى گرانبها و قلمدان تمام مرصع و شرابه‌ى مرواريد و مهر لقب صدارت عظما ، به مجلس آورده . دستخط مبارك قرائت شد و تشريف خسروانى را زيب دوش و بر جناب مستطاب امين السلطان ، صدراعظم ، ساختند .\r\nحضار مجلس از صميم قلب « بخ بخ » گفتند و تهنيت‌ها دادند . پس از آن ، جناب مستطاب اشرف امجد صدراعظم با تمام شاهزادگان و وزراء به حضور شاهنشاهى رفته ، شكرگزارى خود را عرض كردند . و بندگان اقدس شهريارى به زبان گهربار خود شرحى در اصلاحات امور دولتى و ملتى بيان فرمودند ، كه صدراعظم در انجام آن امور اهتمام وافى نمايد . پس از اين تقرير ، همگان از حضور همايونى رخصت انصراف يافته .\r\nبندگان اقدس شهريارى پس از صرف فواكه و چاى ، سوار شده ، از تهران به طرف صاحبقرانيه و عمارات ييلاقى حركت فرمودند . و صورت دستخط دولتى و سلطنتى كه در صدارت ثانوى جناب مستطاب اشرف امجد ، آقا ميرزا على اصغر خان امين السلطان ، صدراعظم ، شرف صدور يافته ، از قرار ذيل است : -\r\n« چون جناب اشرف ميرزا على اصغر خان امين السلطان علاوه بر اينكه از خواص و اعاظم رجال دولت است ، در مراتب كارآگاهى و حسن اداره و كمال كفايت و استعداد به امثال و اقران خود درجه‌ى برترى و مزيت دارد ، و به كليه‌ى امور و پليتيك دولتى ، از خارجه و داخله ، خبير و بصير است ؛ لهذا ، به رعايت مصالح دولتى و ملاحظه‌ى سوابق خدمات معزى اليه ، از اين تاريخ به بعد ، به موجب اين دستخط مبارك ، منصب جليل صدارت و شخص اولى دولت و رياست كليه را با استقلال و اقتدار تمام به عهده‌ى معزى اليه محول و موكول داشتيم . چنان كه سابقا به اين خدمت مسبوق بود ، با نهايت استقرار و استقلال به تكاليف و شرايط شغل مزبور و ترتيب و انتظام مجلس وزراء و ساير خدمات مقرره بپردازد . مىبايد عموم وزراء و چاكران دربار و ساير ، جناب معزى اليه را به شخص اول و صدراعظم دولت و واسطه‌ى عرايض خود در حضور\r\n\r\n","description":"","footnote":"","page_name":" 257 ","page_number":281},
  {"content":"\r\n\r\nما دانسته ، و به هيچ وجه از صلاح و صوابديد او تخلف نورزند . شهر ربيع الاول ، 1316 . »\r\nدر بالاى اين دستخط دولتى ، كه به خط جناب وكيل الملك وزير خلوت بود ، دستخط سلطنتى به خط مبارك شاهانه از قرار ذيل رقم يافته بود : -\r\n« جناب اشرف صدراعظم ! از آنجايى كه شما مدت‌ها خدمت كرده و به امورات مملكت بصيرت داريد ؛ لهذا ، چون لازم بود كه شخص كافى را در سر اين خدمت بگذاريم ، شما را منتخب كرده و اين خدمت بزرگ را به شما مرحمت فرموديم . شما هم بايد در كمال درستى و خداشناسى ، اين خدمت را انجام بدهيد . ان شاء اللّه . »\r\nروز پنجشنبه ، بيست و دويم ربيع الاول اين سال هزار و سيصد و شانزده ، كه بندگان اقدس همايون در تهران نصب صدارت فرمودند و هنگام عصر به طرف صاحبقرانيه - كه عمارات ييلاقى دولتى در آنجا واقع است - راندند ؛ همه‌روزه به انجام امور دولتى مىپرداختند ، و جناب صدراعظم در دربار مفاسد امور را به اصلاح مىآوردند . همه‌روزه ، به اين منوال بودند ؛ تا آنكه روز يكشنبه ، دويم ربيع الثانى ، بندگان اقدس همايون برحسب دعوت و قرارداد مخصوص ، از اول روز به منزل ييلاقى جناب مستطاب آقا ميرزا على اصغر خان امين السلطان ، صدراعظم ، كه در قريه‌ى قيطريه است و تا صاحبقرانيه تقريبا ربع فرسخ مسافت دارد ، تشريف‌فرما شدند . جمعى از شاهزادگان عظام و وزراء فخام و غير فخام و ساير اعاظم يا اصاغر خدام ، برحسب دعوت مخصوص صدارت عظما يا بدون دعوت ، ملتزم ركاب اعلا بودند و به قيطريه فرود آمدند . بروجود شاهانه و ساير ملتزمين ركاب زهى خوش گذشت ؛ و نهايت تشريفات و پذيرايى كه فوق العاده بود به عمل آمد . هنگام عصر ، بندگان اقدس همايون سوار كالسكه شده ، با خاصان درگاه به صاحبقرانيه رجعت فرمودند .\r\nروز سه‌شنبه ، چهارم ربيع الثانى بندگان اقدس شاهنشاهى محض سركشى و كسب اطلاع از آسايش اهالى شهر دار الخلافه ، از صاحبقرانيه تشريف فرماى شهر دار الخلافه شده ؛ تا عصر ، در مقر سلطنت اقامت فرمودند و در اصلاح امور و ترتيب كارها ، به جناب مستطاب صدراعظم و ساير باريافتگان حضور ، القاى فرمايشات و اوامر عليه كردند . هنگام عصر كه عزيمت حركت به صاحبقرانيه داشتند ، به سركشى انبار توپخانه كه در جنب ميدان مشق واقع است ، تشريف بردند . توپ‌هاى جديد را ، كه چندگاه قبل وارد شده و در حضور همايون به امتحان رسيده بود ، با توپ‌هاى قديم در آنجا مرتب داشته بودند . از آنجا ، پس از نظاره به طرف صاحبقرانيه تشريف‌فرما شدند .\r\nروز پنجشنبه ، ششم ربيع الثانى اين سال ، بندگان اقدس همايون هنگام عصر براى ملاحظه‌ى اردوى بريگاد سواره‌ى قزاق كه همه‌ساله در فصل تابستان ، در صحراى بالاى قصر قاجار ، بين تهران و صاحبقرانيه ، تشكيل مىيابد ، تشريف فرماى آنجا شدند . حضرت صدارت عظما و نواب وزارت جنگ و جمعى از شاهزادگان و وزراء و سرداران و امراء و غيرهم ، شرف التزام ركاب علا را داشتند . « كلنل كاساكوفسكى » ، فرمانده و رئيس بريگاد سواره‌ى قزاق كه نوكر دولت ايران است ، مراسم پذيرايى را به عمل آورده و سواره‌ى\r\n\r\n","description":"","footnote":"","page_name":" 258 ","page_number":282},
  {"content":"\r\n\r\nقزاق در حضور همايون سان داده و مشق كردند . پس از آن ، بندگان اقدس همايون به طرف صاحبقرانيه رجعت فرمودند .\r\nدر روز بيست و دويم ربيع الاخر امپراطريس اطريش را در شهر « ژنو » پاتخت سوئيس ، هنگام گردش و عبور ، شخص ايتاليايى از گروه آنارشيست ، كه هميشه در اروپ طالب بىنظمى و جمهورى هستند ، زخم زده ، پس از چند ساعت ملكه فوت مىشود . چون خانواده‌ى امپراطورى اطريش قرين اندوه شدند ، بندگان اعليحضرت شاهنشاهى تلگرام تعزيتى براى اعليحضرت امپراطور اطريش ، كه فرانسوا ژزف باشد ، فرستادند .\r\nدر ايام جمادى الاولى كه فصل گرما منقضى شده و هوا قدرى به اعتدال آمده است و هواى ييلاقات صاحبقرانيه قدرى سرد شده است ؛ لهذا ، بندگان اقدس همايون در روز شنبه ، هفتم جمادى الاولى ، از صاحبقرانيه حركت فرموده ، به قصر عشرت آباد ، كه پشت دروازه‌ى شميران تهران است ، نزول اجلال كردند . و آنجا در اين وقت ، هواى معتدلى دارد كه گرماى گزنده‌ى تهران و سرماى زننده‌ى شميران در آنجا نيست . اردوى همايون چند روزى در اينجا توقف كرده ، بعد به دار الخلافه تشريف مىآورند .\r\nدر اين ايام ، بندگان اقدس همايون محض اظهار التفات به جناب مستطاب صدراعظم ، يك دستگاه ساعت بسيار ممتاز گرانبها ، كه روى صفحه‌ى آن به تمثال همايونى و تمثال شاهنشاه شهيد سعيد مبرور مغفور ، وصور فاميل ذكوريه‌ى سلطنت عظما موشح بود ، براى ايشان فرستادند و دستخطى مرحمت‌آميز در اعطاء اين ساعت به افتخار ايشان روانه داشتند .\r\nدر اين ايام ، كه موقع عيد ولادت عليا حضرت « ويلهلمين » ، ملكه و پادشاه هولاند بود ، بندگان اقدس همايونى به ايشان تلگراف تهنيتى اخبار كردند ؛ و جوابى كه مايه‌ى اظهار امتنان از اين دوستدارى بود ، رسيد . عين مضمون تلگرافات موجود است ؛ لكن ، نگاشتن آن‌ها باعث تطويل كلام است . تقريبا ، مضمون اين تلگرافات مثل مضامين ساير تلگرافاتى است كه در اين گونه وقايع ، در تاريخ سنوات گذشته نگاشته‌ايم ؛ ديگر محتاج به تكرار نيست ؛ بايد قدرى به اختصار كوشيد ، كه شرح هر تلگرافى را ما سابقا نگاشته‌ايم .\r\nدر دوازدهم شهر جمادى الاولى اين سال ، به سمع مبارك شاهانه خبر رسيد كه : ملكه‌ى دولت دانمارك - يعنى : زوجه‌ى اعليحضرت « كريستيان نهم » ، پادشاه دانمارك - فوت شده است ، و از فوت آن معظمه چندين خانواده‌ى سلطنت اروپ كه نسبت به اين خانواده مىبرند ، مصيبت‌زده و عزادارند . بندگان اقدس همايون تلگرام‌هاى تعزيت و تسليت به امپراطور ممالك روسيه و به اعليحضرت پادشاه دانمارك و « پژرژ » ، پادشاه يونان ، و به « پرنسس دوگال » ، زوجه‌ى وليعهد دولت انگليس و به « مارى تعودوروونا » ، امپراطريس سابق دولت روس ، اخبار كردند . از هريك جواب‌هاى شكرآميز رسيد .\r\nعين سؤال و جواب تلگرافات را از وزارت خارجه صورت دارم ؛ لكن ، نوشتن آن‌ها باعث تطويل است . مثل ساير مضامين تلگرافات تعزيت است كه سابقا نگاشته‌ايم .\r\n\r\n","description":"","footnote":"","page_name":" 259 ","page_number":283},
  {"content":"\r\n\r\nروز سه‌شنبه ، هفدهم جمادى الاولى اين سال ، بندگان اقدس اعلا به عزم تفرج و شكار ، از عشرت آباد با موكب همايون و خاصان درگاه تشريف‌فرماى قصر ياقوت ، كه در قريه‌ى سرخه حصار واقع است و در سه فرسخ و نيمى دار الخلافه مىباشد ، شدند : كه بعد از چند روز اقامت ، كه به كلى فصل انقضاى گرما مىشود ، به شهر دار الخلافه‌ى تهران رجعت فرمايند .\r\nيكى از ايام توقف در قصر ياقوت سرخه حضار ، بندگان اقدس همايون محض اعزاز جانب صدارت عظما ، از اول روز تشريف‌فرماى چادر و سراپرده‌ى جناب مستطاب صدراعظم شده ، نهايت پذيرايى به‌عمل آمد و به وجود مبارك خوش گذشت .\r\nروز پنجشنبه ، بيست و ششم جمادى الاولى موكب اعلا از قصر ياقوت مراجعت فرموده ، با ابهت و جلال به شهر دار الخلافه‌ى تهران نزول اجلال فرمودند . و از مستقبلين و نظارگان ، شكوهى وافر ديده شد . و بندگان اقدس همايون روزها را به جلايل امور مىپرداختند ؛ و مجلس دربار به وجود جناب مستطاب صدراعظم و ساير وزراء رونق داشت .\r\nشب دوشنبه ، چهاردهم جمادى الاخر اين سال ، كه شب عيد ميلاد بندگان اقدس همايون است ، به رسم معمول اساس جشنى عظيم از چراغانى اهالى شهر و آتشبازى ، به طورى كه در جلد سابق اين كتاب شرح داديم ، برپا گرديد . دو ساعت از شب گذشته ، جناب مستطاب صدراعظم با ناظم الدوله ، حكمران دار الخلافه ، و بعضى از وزراء از طرف قرين الشرف خسروانى ، محض تفقد به حال اهالى ، به بازارها و كاروانسراها رفته ، عموم مردم را به تبليغ مراحم ملوكانه اميدوار و شكرگزار كردند .\r\nروز چهاردهم هم ، كه عيد ميلاد سلطنتى بود ، سفراء خارجه قبل از ظهر ، به ترتيبى كه سابقا نگاشته‌ايم ، با وزير تشريفات به حضور همايونى آمده ، تهنيت داده و رفتند .\r\nشمس الدين بيگ ، سفير كبير دولت عثمانى ، كه امروز « دوين » - يعنى : اقدم سفراء - بود ، از طرف هيأت سفراى مقيمين دربار ايران نطق كرده ؛ از طرف همايون جوابى شنيد . پس از آن ، بندگان اقدس همايون به باب همايون تشريف‌فرما شده ؛ شاگردان مدارس دولتى و نظامى و تمام قشون حاضرركاب تهران ، از افواج قاهره‌ى پياده و سواره و توپخانه و قورخانه و زنبورك‌خانه ، با اسلحه‌ى آراسته به حركت دفيله از حضور همايون گذشتند و مورد تحسين شدند . صدراعظم و شاهزاده سردار معظم وزير جنگ و جمعى ديگر از امراء ، در اين موقع شرف حضور داشتند .\r\nهم در اين روز ، شاهزادگان قاجاريه ، به شرحى كه در جلد سابق نگاشتيم ، در سرخوان مخصوص شاهانه دعوت شده ، با حضور اين سلطان عادل باذل صرف غذا كردند و هركدام از دست مبارك دستلاف و عيدى يافتند . بعد از صرف ناهار ، مجلس سلام دولتى كه باعث شكوه شخص سلطنت است ، در پيشگاه تالار شمس العماره شرف انعقاد يافت .\r\nبندگان اقدس اعلا بر اريكه‌ى خسروانى جلوس فرمودند . جناب مستطاب صدراعظم و شاهزادگان عظام و وزراء فخام در تالار به سرپا ايستاده ؛ ساير صاحبان ادارات ، از شاهزاده وزير جنگ و وزير ماليه با مستوفيان عظام و وزير لشكر با لشكرنويسان و اتباع وزارت\r\n\r\n","description":"","footnote":"","page_name":" 260 ","page_number":284},
  {"content":"\r\n\r\nخارجه و قاجاريه و غلام پيشخدمتان و صاحبان مناصب قزاقخانه و ساير ادارات و غيرها و غيرها از نظام و غير نظام ، در پائين تالار به ترتيب معين و درجاتى مشخص صف كشيدند .\r\nبندگان اقدس همايون بدوا به همه‌ى حاضرين تهنيت دادند و تفقدها كردند ، و همگان به شكرگزارى تعظيم كردند . شاهزاده يمين السلطان ، ايلخانى قاجار ، به شرف مخاطبت خاص اختصاص داشتند . خطيب خطبه خواند ، و شمس الشعراء قصيده‌ى مديحت خواند ؛ و مجلس سلام به انجام رسيده ، هريك از چاكران ، كه قريب سه هزار نفر بودند ، به منزل خود رفتند .\r\nعصر امروز ، بندگان همايون ، محض تكريم و ترفيع صدارت عظما ، از عمارات دولتى سوار شده ، با تشريفات سلطنتى و خاصان درگاه به پارك جناب مستطاب صدراعظم تشريف‌فرما شدند . يك دو سه ساعت ، در آنجا كمال انبساط را داشتند و نهايت پذيرايى به‌عمل آمد . محض اعزاز و توقير جناب مستطاب صدراعظم ، يك حلقه انگشترى الماس بريليان به دست مبارك به ايشان مرحمت فرمودند ؛ و بعد از صرف فواكه و چاى ، به عمارات سلطنتى رجعت فرمودند .\r\nشب سه‌شنبه ، پانزدهم اين ماه ، در پارك و منزل جناب مستطاب صدراعظم ، به ميمنت عيد مولود همايونى بساط ضيافت گسترده و نامه‌هاى دعوت پراكنده شد . تمام شاهزادگان كبار و وزراء و امراء و بعضى از مستوفيان و تمام سفراى دول متحابه ، با زن‌هاى ايشان ، و بعضى از اتباع وزارت خارجه به صرف شام و « سوپه » ، و جمع كثيرى به شب‌نشينى و صرف شربت و شيرينى دعوت شده بودند . ميز شام آراسته ، و در هر اتاقى انواع حلويات و فواكه و لذايذ و مشروبات چيده بودند . تمام در و ديوار و اشجار باغ ، از چراغ انباشته بود . مثل روز ، تمام صحن و اطراف روشن بود ؛ با روز فرقى نداشت . تقريبا ، يك كرور چراغ ديده شد . موزيك‌ها نواختند و آتشبازىها كردند . در ايران ، نه در اروپ ، مثل چنين محفلى ديده نخواهد شد . در كمال انتظام بود . من مجمعى به اين آراستگى نديده بودم . در سر ميز شام ، ميان شخص معظم صدارت عظما و سفراى كبار خطابات اتحادآميز در ميان آمد ، كه مبنى بر تهنيت و مبارك باد و ازدياد محبت بين سلطان ايران و سلاطين خارجه بود . ساعت شش و هفت از شب گذشته ، همگان به خوشى و خرمى به منازل خود رفتند .\r\nدر اين روز ، از طرف سلاطين اروپ و رؤساى جمهورى دولت فرانسه و دولت اتازونى آمريكا بعضى تلگرافات تهنيت و مبارك باد به حضور همايون شاهنشاهى رسيد ، و جواب آن‌ها نيز از طرف شخص شخيص سلطنت به تلگراف اخبار شد . مضمون تلگرافات عينا مثل همان مضامينى است كه در وقايع سنه‌ى گذشته نگاشته‌ام ، ديگر محتاج به تكرار نيست . اسامى بعضى از سلاطين كه تلگراف تهنيت فرستاده‌اند ، از قرار ذيل است : -\r\nسلطان عبد الحميد ، شاهنشاه دولت عثمانى ؛ نيكلا ، امپراطور ممالك روسيه و تركستان ؛ ويكتوريا ، ملكه‌ى انگليس و امپراطريس هندوستان ؛ فرانسواژزف ، امپراطور اطريش و پادشاه مجارستان ؛ لئوپلد ، پادشاه دولت بلژيك ؛ ويلهلمين ، ملكه‌ى هلاند ؛ هومبرت ، پادشاه ايتاليا .\r\n\r\n","description":"","footnote":"","page_name":" 261 ","page_number":285},
  {"content":"\r\n\r\nدر عشر اول رجب المرجب اين سال ، بندگان اقدس همايون از تهران با موكب مسعودى تشريف‌فرماى دوشان تپه شدند . دو سه روزى در آنجا به سوارى و شكار مشغول بودند . يكى از ايام توقف آنجا هم ، تمام غلامان پيشخدمتان و صاحبان مناصب كشيك‌خانه و سواران ابواب جمعى امير بهادر جنگ ، سردار و سركشيكچىباشى ، را در ميدان اسب‌دوانى دوشان تپه‌سان ديدند . همه آراسته و منظم بودند . به اين جهت ، يك ثوب پالتوى تن‌پوش خاص به امير بهادر جنگ مرحمت شد ؛ و حاجى دبير الدوله ، مستوفى كشيك‌خانه‌ى مباركه ، به يك ثوب جبه‌ى ترمه شمسه‌ى مرصع مخلع گرديد . ساير صاحبان مناصب به خلاع خسروانى سرافراز و مباهى گشتند .\r\nروز دوشنبه ، سيزدهم رجب المرجب كه عيد ميلاد حضرت على بن ابيطالب ، امير المؤمنين ، عليه السلام ، بود ، به طريقى كه در سنوات گذشته نگاشته‌ايم ، بندگان اقدس همايون در تهران ، در پيشگاه تالار جنب اتاق بريليان به سلام نشستند و چاكران كشورى و لشكرى در حضور همايون صف بسته مورد تفقد گشتند . شاهزاده يمين السلطان ، ايلخانى قاجار ، طرف تخاطب خاص خسروانى بود . ساير مراسم عيد به‌عمل آمد .\r\nجمعه ، هفدهم رجب « كنت ركس » ، وزيرمختار و ايلچى مخصوص دولت فخيمه‌ى آلمان كه مأمور به اقامت دربار ايران شده است ، به تهران ورود كرد . از انزلى تا به تهران كه وارد شده‌اند ، نهايت احترمات ازيشان به حكم دولت به‌عمل آمده . درين روز هم ، مستقبلين محترم دولتى به رياست اعتماد نظام ، امير تومان ، با فراشان دربارى و سواره‌ى قزاق و سواره‌ى نظميه و ساير تشريفات ، از كالسكه‌هاى خاصه‌ى سلطنتى ، در باغ شاه كه نزديك دروازه است ، حاضر شده ؛ وزيرمختار مذكور را از آنجا ، به احترام تمام ، تا سفارتخانه‌ى آلمان همراهى نمودند . و همان روز ورود ، سه « چاتمه » سرباز احتراما بر قراول دائمى سفارتخانه افزودند .\r\nمردمان اين زمان از لفظ « چاتمه » و عدد آن مستحضرند ؛ لكن ، براى آيندگان اين دو سطر را مىنگارم . « چاتمه » : لفظى است تركى . هر چاتمه‌يى ، سه نفر سرباز و يك وكيل دارد . دولت ايران قرار داده است كه : سپهسالار يا وزير جنگ به درب‌خانه‌ى هريك از اعيان يك چاتمه سرباز بفرستد ، كه به دربخانه و زير دالان او شبانروز مواظب باشند و مانع از دخول مردمان دزد و اجنبى شوند ، و شب‌ها به حفظ و حراست خانه‌ى اعيان بكوشند كه دزدى نيايد و بىاعتدالى واقع نشود . و همچنين ، به درب هر سفارتخانه‌يى يك چاتمه سرباز مىفرستند ، كه حافظ و پاسبان آن خانه باشد و طراران به آنجا ورود بى جا نكنند .\r\nدر اين كار بسى فوايد است : يكى آنكه ، دولت مىتواند به واسطه‌ى راپرت سربازان هرچاتمه‌يى ، از وضع و كار ورود و خروج هر صاحبخانه‌يى مطلع شود و بداند كه فلان وزير كه به خانه‌ى فلان امير وارد شده ، براى چه كارى بوده است . ولى ، دولت ايران از بس رعايا و چاكران خود را شاه‌پرست مىداند ، ابدا به اين خيال نيست كه از سربازان راپرتى نزد سپهسالار رود و از سپهسالار خلاصه‌ى مطالب به عرض رسد . كنون ، به هيچ وجه راپرتى در ميان نيست . اگر راپرت در ميان آيد ، ديگر وزراء و امراء به خواستن چاتمه\r\n\r\n","description":"","footnote":"","page_name":" 262 ","page_number":286},
  {"content":"\r\n\r\nاقدامى نمىكنند ؛ محض حفظ و حراست ، نوكران شخصى خود را به اين خدمت مىگمارند .\r\nفايده‌ى ديگر آنكه : سربازان از دولت مواجب و جيره مىگيرند ؛ به علاوه ، به درب هر خانه‌يى كه مأمور و مقيم باشند ، ماهى دو تومان صاحبخانه به آن‌ها مىدهد و بعضى فوايد طعام و چيزهاى ديگر به ايشان مىرسد . البته هر صاحبخانه راضى است كه چهار نفر نوكر مستحفظ داشته باشد و در ماه به آن‌ها دو تومان - يعنى : بيست درهم يا ده دوازده فرانك - بدهد . و هيچكس به داشتن چاتمه و قراول مجبور نيست . هركس وسعتى داشته باشد و دستگاه او فراوان باشد ، محض حفظ اموال و مخزونات خود ، از سپهسالار و وزير جنگ و رئيس قشون خواهش مىكند كه يك چاتمه قراول به درب خانه‌ى او فرستاده شود . و اگر نخواهد ، ابدا چاتمه به درب خانه‌ى او فرستاده نخواهد شد . هركس از طبقات نوكر وسعتى داشته باشد و چاتمه‌ى سرباز بخواهد ، فورا براى او فرستاده مىشود . ولى ، ممكن است كه فلان وزير يا وزيرزاده و غيره ، از مستوفيان و غير مستوفيان ، چندان محتاج به سرباز و چاتمه نشود . لهذا ، درب خانه‌ى او سرباز نيست . اين كار دليل بر بىاحترامى او نيست . ولى ، چاتمه‌ى سرباز مخصوص طبقات نوكر است ؛ به درب خانه‌ى علما و درب خانه‌ى تجار ، كه دو كرور هم ماليه و ذخيره و انبار و مخزونات داشته باشند ، چاتمه‌ى سرباز فرستاده نخواهد شد . و آن‌ها هم از استغنايى كه دارند ، چنين تقاضايى نمىكنند ؛ مگر آنكه ، شايد بعد از اين ، بعضى از « تجار جلف » اين اوراق مرا ببينند و بدانند كه چاتمه‌ى سرباز مخصوص بستگان و نوكران سلطنت است ، آن وقت از سپهسالار خواهش كنند كه براى آن‌ها هم چاتمه‌ى سرباز فرستاده شود كه در ورود و خروج از خانه ، سرباز براى آن‌ها « پيش‌فنگ » زند .\r\nبارى ، اين چند سطر را براى آن نگاشتم كه آيندگان از چاتمه‌ى سرباز مستحضر شوند . و بسا مىشود كه مورخ لفظى را و اصلاحى را توضيح نمىكند و آيندگان در فهم آن متحير مىمانند . چنان كه ، مورخين و اهل اصطلاح اين زمان ، از اصطلاحات « تاريخ بيهقى » مسبوق نيستند و نمىدانند « قاصد » كه مىآمده و « حلقه » مىزده است ، به چه قسم بوده و چه ترتيبى داشته‌اند . چنان كه آن عادات از ميان رفته ، شايد چاتمه گذاشتن اين دوره هم از ميان برود و كار به طرزى ديگر صورت گيرد . لهذا ، من گاهى در اين كتاب اصطلاحات و طرز رفتار اين زمان را توضيح مىكنم ، كه مردم آينده متحير نشوند .\r\nچاتمه گذاشتن به درب خانه‌هاى اعيان و اشراف ، در سابق گويا نبوده و در كتاب‌ها چيزى ديده نشده است . اين كار در دوره‌ى سلطنت قاجاريه وقوع يافته است . خلاصه ، هركس رتبه‌اش كم است ، يك چاتمه به او داده مىشود ؛ و هركه را كه دستگاه وسيع است و شأنى عالى دارد ، چند چاتمه سرباز براى او فرستاده مىشود . و سفير آلمان براى محافظت و پاسبانى سفارتخانه‌ى خود ، يك چاتمه سرباز بيشتر لازم ندارد ؛ لكن ، محض حفظ احترام اين سفير و ترفيع مقام او ، سه چاتمه سرباز بر قراولان سفارتخانه‌ى آلمان افزوده مىشود : كه باعث مزيد دوستى دولتين باشد . البته ، دولت آلمان هم اگر چه با ما همسايه‌ى مجاور نيست ؛ ولى ، يك وقتى همين احترامات را منظور داشته ، در\r\n\r\n","description":"","footnote":"","page_name":" 263 ","page_number":287},
  {"content":"\r\n\r\nحفظ مصالح دولت ايران سخت اقدام كرده ، نمىگذارد كه همسايگان متعدى بر ما زياد روى كنند .\r\nبا اين حال ، باز مىگويم كه : به حمد الله ، امروز دولت ايران در نگاهدارى خود به هيچ وجه محتاج به تقويت هيچ دولتى نيست . ملت اين خطه شاه‌پرست هستند و همه به حكم شرع مأمور به جهادند ، و ايران را مثل هندوستان ذليل اجانب نمىكنند . با آنكه واقعا ما اهل ايران تنبل شده‌ايم و اسباب و آلات نداريم و به تكميل خود نمىپردازيم و بسى نواقص لشكرى و كشورى هست ؛ ولى ، با اين حالت ، باز توفيق الهى و مدد غيبى ، گاهى چنان به فرياد ما مىرسد كه مملكت از دست رفته را به دست ما مىدهد و دشمن را مغلوب مىسازد . چنان كه ، در دوره‌ى شاه شهيد ، در مسئله‌ى انحصار دخانيات و تدبير انگليس‌ها ، هيجان ملت كارى كرد كه ايران را از شر اجانب حفظ كرد و « سالس‌بورى » ، صدراعظم انگليس ، سخن صحيح ايرانيان را شنيد و انحصار دخانيات را در ايران ، كه در تحت اداره‌ى مشخص انگليس باشد ، موقوف كرد و ما از ذلت رهايى يافتيم . و شرح آن داستان بسى طويل است كه كتابى جداگانه خواهد . و من در آن دوره ، آن داستان را ننگاشته‌ام و حال هم نخواهم نگاشت ؛ كه آن قضيه را به صدق نوشتن ، موجب بسى فساد است و به دروغ نگاشتن هم كه خاصيتى ندارد . نمىدانم ساير مورخين كه مورخ دولتى نيستند و محرمانه مطلب‌نگارى مىكنند ، آن قضيه را نوشته‌اند يا در بوته‌ى اجمال گذاشته‌اند ؟\r\nخلاصه ، حالا به سر مطلب اصلى برويم . روز دويم ورود « كنت‌ركس » ، وزير مختار دولت آلمان به دربار تهران ، كه شنبه هيجدهم رجب المرجب اين سال بود ، آصف السلطنه ، كه از مقربان خاص و مخصوص شخص سلطنت است ، از جانب بندگان اقدس همايون رسما به احوال‌پرسى وزيرمختار رفتند . و روز سوم ورود كه بايد به رسم مقرر شرفياب حضور همايون شوند ، سه ساعت قبل از ظهر مدير السفرا ، نايب وزارت تشريفات ، با كالسكه‌هاى خاصه‌ى سلطنتى به سفارتخانه‌ى آلمان رفته ؛ وزيرمختار را به دربار همايون ، به اتاق وزارت تشريفات آورده . از آنجا ، وزيرمختار با وزير تشريفات و چند تن از محترمين ، در حالىكه جناب مستطاب اشرف امجد صدراعظم و هشت نفر از شاهزادگان عظام ، كه حامل شمشير مرصع بودند ، با جناب مشير الدوله ، وزير امور خارجه ، رسما به حضور همايون مشرف بودند ، به شرف حضور همايون نايل شدند ؛ و نامه‌ى دوستانه‌ى اعليحضرت امپراطور كل ممالك آلمان را تقديم حضور مبارك نمودند . شفاها نيز از اين مأموريت خود به دربار ايران ، اظهار شكرگزارى كرد و ترجمه‌ى آن به عرض رسيد . بندگان اقدس هم جوابى مبنى بر اظهار لطف و خشنودى از مأموريت معزى اليه و اتحاد نيت با دولت فخيمه‌ى آلمان ، شرف تقرير دادند . وزير مختار پس از مرخصى از حضور همايون ، در اتاق دربار از جناب مستطاب اشرف امجد صدراعظم ديدن كرده ؛ بعد از آن ، در اتاق‌هاى وزارت خارجه ، كه در حياط دربار است ، از وزير امور خارجه ديدن آورد ، به سفارتخانه‌ى خود رفتند .\r\nدر هفدهم رجب همين سال ، كه مطابق روز دويم ماه دسامبر مىباشد ، موقع عيد\r\n\r\n","description":"","footnote":"","page_name":" 264 ","page_number":288},
  {"content":"\r\n\r\nجلوس اعليحضرت « فرانسوا ژزف » ، امپراطور اطريش و پادشاه مجارستان ، به سرير سلطنت و امپراطورى است . در اين روز ، بندگان اقدس همايون تلگراف تهنيتى به جهت امپراطور اطريش فرستادند ، كه ترجمه‌ى آن از قرار ذيل است :\r\n« خوشوقتم از اينكه اعليحضرت امپراطورى تهنيت‌هاى صميمى مرا با مراتب ادعيه‌ى خيريه‌يى كه براى سعادت آن اعليحضرت و اقبال سلطنت ايشان مىنمايم ، قبول فرمايند . مظفر الدين . »\r\nترجمه‌ى جواب امپراطور اطريش هم از قرار ذيل است : -\r\n« از جهت تهنيت‌هاى ملاطفت‌آميزى كه اعليحضرت شهريارى اظهار و ارسال فرموده بودند ، از صميم قلب شكرگزارى نموده ؛ من نيز قلبا همان قسم ادعيه‌ى خيريه براى آن اعليحضرت مىنمايم . فرانسوا ژزف . »\r\nروز دوشنبه ، بيستم رجب بندگان اقدس همايون با خاصان درگاه از تهران ، به عزم تفرج و شكار ، روانه‌ى جاجرود شدند ؛ و چند روز از طيور و وحوش صيد فرمودند .\r\nسه‌شنبه ، بيست و هشتم رجب ، مراجعت به مقر سلطنت كردند .\r\nروز شنبه ، سوم شعبان المعظم اين سال ، كه روز عيد ولادت حضرت خامس آل عبا ، عليهم آلاف التحيه و الثناء ، بود ، باز در تهران ، على الرسم المعمول ، رسم جشن و انعقاد مجلس سلام و جلوس ذات همايون و شرفيابى طبقات خاصه‌ى چاكران به‌عمل آمد .\r\nو شب سوم ، چراغانى و آتشبازى - به طرزى كه در سنوات قبل نگاشته‌ايم - از طرف دولت فراهم آمد .\r\n« مسيوسوهار » ، وزيرمختار و ايلچى مخصوص دولت فرانسه ، كه اين اوقات مأمور به اقامت دربار ايران بود ، از سرحد انزلى تا تهران تشريفات معموله‌ى دولتى ، به شرحى كه در حق ساير سفراء نگاشته‌ايم ، به‌عمل آمد . روز سوم ورود ايشان به تهران ، كه سوم شعبان بود ، به ترتيبات مقرره شرفياب حضور همايون شده ؛ پس از دادن نامه‌ى دولتى و شنيدن جواب‌هاى مرحمت‌آميز سلطنتى ، به سفارتخانه‌ى فرانسه مراجعت كردند .\r\nدوشنبه ، پنجم شعبان المعظم بندگان اقدس همايون به عزم زيارت عتبه‌ى حضرت عبد العظيم ، عليه التكريم ، از تهران تشريف‌فرماى آن زاويه‌ى مقدسه ، كه در يك فرسنگى است ، شده ؛ پس از صرف ناهار و چاى ، دو به غروب مانده به طرف تهران رجعت فرمودند .\r\nدر عشر ثانى شعبان المعظم بندگان اقدس همايون ، محض تفرج و شكار ، تشريف‌فرماى دوشان تپه شده ، كه چند شبانروز در آنجا اقامت كرده و بعد تشريف‌فرماى تهران شوند .\r\nبعضى از روزها ، در دوشان تپه به سوارى و شكار پرداختند ؛ و برخى از روزها ، در عمارات خسروانى آنجا جلوس فرمود ، به اصدار اوامر و احكام سلطنتى و خواندن عرايض وزارتخانه‌ها مشغول بودند .\r\nروز چهارشنبه ، چهاردهم اين ماه بندگان اقدس همايون در دوشان تپه ، تشريف فرماى منزل و سراپرده‌ى صدارت عظما شده ؛ در حضور جمع ، به لسان مرحمت جناب مستطاب صدراعظم را بسى نواختند و يك حلقه انگشترى الماس گرانبها ، كه بسى قيمت و امتياز داشت ، به‌دست مبارك به جناب مستطاب معظم مبذول داشتند . در اين روز ،\r\n\r\n","description":"","footnote":"","page_name":" 265 ","page_number":289},
  {"content":"\r\n\r\nبه وجود مبارك شاهانه بسيار خوش گذشت .\r\nروز پنجشنبه ، پانزدهم شعبان ، كه روز ميلاد حضرت خاتم الاوصياء امام العصر و صاحب الامر ، عليه السلام ، است ، بندگان اقدس همايون محض انعقاد مجلس سلام ، از دوشان تپه به تهران تشريف آورده ، در عمارات دولتى جلوس فرمودند . طبقات و اصحاب دواير دولتى و خدام و غيرهم ، به ترتيبى كه در ساير اعياد نگاشته‌ايم ، به حضور همايونى مشرف شده ؛ مراسم جشن و سلام و شليك و خطبه و خواندن قصيده و غيرها ، فراهم آمد . بعد از بهم خوردن مجلس سلام ، باز بندگان اقدس همايون ، هنگام عصر ، با موكب مسعودى از شهر به قصر دوشان تپه رجعت فرمودند . و عصر روز شنبه ، هفدهم شعبان ، از دوشان‌تپه به شهر دار الخلافه و مقر سلطنت عظما معاودت كردند ، و روزها به مهمات امور لشكرى و كشورى پرداختند .\r\nدر ماه شعبان ، كه مقارن روز جشن نامگذارى امپراطور كل ممالك روسيه و از اعياد شريفه‌ى آن دولت است ، بندگان اقدس همايون تلگراف تهنيتى به جهت امپراطور روسيه اخبار كردند ، كه ترجمه‌ى آن از قرار ذيل است : -\r\n« در موقع عيد اسم اعليحضرت امپراطورى ، خوشوقتم از اينكه مراتب تهنيت‌هاى صميمى خود را با ادعيه‌ى قلبيه كه همواره براى ازدياد سعادت آن اعليحضرت و اقبال ممالك ايشان مىنمايم ، تجديد كنم . مظفر الدين . »\r\nترجمه‌ى جواب امپراطور به حضور بندگان شاهنشاهى از قرار ذيل است : -\r\n« از جهت تهنيت‌هايى كه اعليحضرت شهريارى اظهار و ابلاغ فرموده بودند ، اعلا درجه امتنان حاصل شد . نيكلا . »\r\nچون مشق قشون ظفر نمون در ماه رمضان المبارك ، به جهت روزه داشتن ، موقوف مىشود ؛ لهذا ، روز سه‌شنبه ، بيست و هفتم شعبان ، نواب و الا شاهزاده وجيه اللّه ميرزاى سردار معظم ، وزير جنگ ، برحسب امر خسروانى قشون حاضره‌ى ساخلوى تهران را ، از افواج قاهره و سواره‌ى منصوره و توپخانه‌ى مباركه ، در ميدان مشق حاضر و طرز كاركنى ترتيب مشق را به سران سپاه داده ؛ بندگان اقدس اعلا روز مزبور ، تشريف فرماى ميدان مشق شدند . جناب مستطاب صدراعظم و جمعى از وزراء و امراء و خدام و صاحبان مناصب عسكريه ، ملتزم ركاب بوده ، در ميدان مشق حاضر شدند . بندگان اقدس همايون ، به رسم سلاطين اروپ ، غالبا فرمان مشق را خودشان به افواج مىدادند ؛ و قشون به ترتيب منظم ، فوج به فوج و دسته به دسته ، مشق كامل كردند . و وزير جنگ مورد تحسين خسروانى شد و وقت ظهر ، اين مشق به اتمام رسيد و بندگان اقدس همايون به سراى سلطنت تشريف بردند .\r\nروز جمعه ، سلخ شعبان بندگان اقدس همايون شاهنشاهى ، برحسب استدعاى مخصوص جناب مستطاب اشرف امجد صدراعظم ، تشريف فرماى پارك و منزل ايشان شدند . تمام شاهنشاهزادگان و شاهزادگان عظام و وزراء فخام و وجوه چاكران دربار و امراء نامدار ، برحسب دعوت‌نامه‌ى صدارت عظما ، از صبح التزام حضور همايون را داشتند . بعضى از محترمين را هم در پارك ديدم ، كه دعوت‌نامه‌ى مخصوصى نداشتند ؛\r\n\r\n","description":"","footnote":"","page_name":" 266 ","page_number":290},
  {"content":"\r\n\r\nلكن چنين اشخاصى هم به ميل خود مىتوانند در اين مجلس باشكوه حاضر شوند . موائد گوناگون و خوان‌هاى بسيار ، مشحون از نعم لذيده ، در اتاق و تالار و گوشه و كنار گسترده و چيده شده بود . شربت‌آلات و فواكه ممتاز و شيرينى آلات ، در سر هر ميزى فراوان ؛  « وَ فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ . »  در آنجا ، به وجود مبارك شاهنشاهى بسيار خوش گذشت . هنگام عصر ، از آنجا به سراى سلطنت رجعت فرمودند .\r\nرسم اين صدارت عظما اين است كه : در هر سلخ شعبانى ، به جهت پيش آمدن ايام روزه ، مجلس « كلوخ‌اندازان » فراهم آورده ، از بندگان اقدس همايون و رجال دولت دعوت مخصوصى مىكند . « كلوخ‌اندازان » اصطلاح جديد ما فارسيان است ، كه سبب ناميدن چنين روزى را به چنين اسم ندانيم ، و توجيهى در اين نقد مىكنيم كه باز مأخذ صحيح آن را يقين نداريم ؛ لكن ، اصل لغت صحيحه : « كلوخ‌اندازان برغندان » است ، كه عنصرى يا غير او در شعر خود آورده و آن اين شعر است . « 28 »\r\nدر ماه مبارك رمضان ، همه‌روزه بعد از ظهر ، تمام وزراء و خدام به دربخانه آمده و هفته‌يى سه شب مجلس دربار و دفتر و وزارت خارجه و دفتر لشكر و ساير بيوتات و ادارات دولتى ، تا چهار ساعت از شب رفته ، داير بود . هركس به هر اداره و وزارتخانه كار داشت ، از يك ساعت به غروب مانده به آنجا رفته ، صرف افطار كرده و به وزير آن اداره مطلب خود را اظهار داشته . اگر عرضى مقرون به حساب داشت ، جواب مساعد مىشنيد ؛ و الا ، كلام او را مطرود مىداشتند . باقى شب‌هاى تعطيل را جناب صدراعظم و ساير وزراء به منازل شخصى خود نشسته ، به واردين و ارباب‌رجوع خود افطار مىدادند و به حل و عقد امور و انجاح مقاصد صحيحه‌ى جمهور مىپرداختند .\r\nدر شب هيجدهم رمضان ، بندگان اقدس همايون محض اعزاز صدارت عظما ، يك قاب تمثال همايون را كه به الماس‌هاى گرانبها مرصع شده بود براى ايشان ارسال فرمودند .\r\nروز بيست و هفتم ژانويه ، كه در ايام ماه رمضان و موقع عيد ولادت « گليوم » ، امپراطور كل ممالك آلمان ، بود ، تلگراف تهنيتى از جانب شخص همايون به اعليحضرت امپراطورى اخبار شد و جوابى مبنى بر اظهار امتنان و شكرگزارى رسيد . و نيز در بيست و يكم ژانويه ، كه موقع عيد مولود « اسكار » ، پادشاه سوئد و نروژ ، بود ، از طرف بندگان اقدس همايون تلگراف تهنيتى به آن پادشاه اخبار و جوابى مبنى بر شكر - گزارى و امتنان قلبى رسيد . عين سؤال و جواب تلگرافات نزد ما حاضر است ؛ لكن ، عينا مثل مضامين تلگرافات سابق است كه در مجلدات گذشته‌ى اين كتاب نگاشته‌ايم ، ديگر محتاج به تكرار نيست .\r\nغره‌ى شوال المكرم كه عيد فطر بود ، به طريقى كه در پيش شرح داديم ، مجلس سلام در تهران در عمارات سلطنتى منعقد شد . مراسم عيد از صف سلام و خواندن خطبه و قصيده و شليك ، به‌عمل آمد .\r\n\r\n\r\n","description":"","footnote":"\r\n( 28 ) - كذا ؛ يك سطر بياض است .\r\n","page_name":" 267 ","page_number":291},
  {"content":"\r\n\r\nدر اين ايام شوال المكرم به واسطه‌ى تلگراف خبر رحلت « عادله سلطان » ، عمه‌ى اعليحضرت سلطان عبد الحميد خان پادشاه عثمانى ، به سمع مبارك شاهانه رسيد . تلگراف تعزيتى از جانب بندگان اقدس همايون به سلطان عثمانى اخبار شد و جوابى مبنى بر اظهار امتنان از آن اعليحضرت رسيد . و نيز در اين ايام ، خبر فوت وليعهد دولت انگليس « ساكس‌كبورگ » ، كه نواده‌ى عليا حضرت ويكتوريا ملكه‌ى انگلستان و امپراطريس هندوستان است ، به تهران رسيد . بندگان اقدس همايون تلگراف تعزيتى به ويكتوريا ، ملكه‌ى انگلستان ، اخبار كردند ؛ جوابى از آن عليا حضرت مبنى بر شكر - گزارى رسيد .\r\nروز پنجم شوال ، كه مطابق شانزدهم ماه فوريه بود ، جناب « مسيوفليكس‌فور » ، رئيس جمهورى دولت فرانسه ، وفات كرد و خبر فوت او به سمع مبارك شاهانه رسيد .\r\nتلگراف تسليت و تعزيتى از جانب بندگان اقدس همايون به زوجه‌ى فليكس فور ، كه به « مادام‌فور » اشتهار دارد ، اخبار شد و به ملت فرانسه تعزيت دادند . جوابى هم مبنى بر شكرگزارى از « مادام‌فور » به پايه‌ى سرير اعلا رسيد . و باز در اين ماه ، زوجه‌ى « پرنس فرديناند » ، امير مملكت بلغارستان ، وفات كرد . تلگراف تعزيت و تسليتى از جانب شخص همايون به پرنس فرديناند اخبار شد ، و جوابى كه مشتمل بر شكرگزارى بود رسيد . عين سؤال و جواب اين تلگرافات نزد ما موجود است ؛ لكن ، نوشتن آن‌ها حشو قبيح است . مضامين آن تلگرافات ، مثل همان تلگرافى است كه در موارد تعزيت در مجلدات سابق اين كتاب نگاشته‌ايم .\r\nخلاصه ، چون « مسيو فليكس‌فور » ، رئيس جمهورى دولت فرانسه ، در اين ماه وفات كرد ؛ روز شنبه هفتم شوال ، كه هيجدهم فوريه است « مسيولوبه » به رياست جمهورى دولت فرانسه برقرار و منصوب گرديد . از طرف بندگان اقدس همايون تلگراف تهنيتى به مضمون ذيل براى او اخبار شد : -\r\n« انتخاب آن جناب را به رياست جمهورى فرانسه ، با كمال شعف استماع نموده ؛ خوشوقتم از اينكه مراتب تهنيت و مبارك‌باد خود را به شما اظهار بدارم ، و همچنين ادعيه‌ى خالصه‌ى خود را براى اقبال مملكت فرانسه تجديد كنم . مظفر الدين . »\r\nترجمه‌ى جواب جناب رئيس جمهورى فرانسه از قرار ذيل است :\r\n« از جهت تهنيت‌هايى كه اعليحضرت شهريارى در موقع انتخاب من به رياست جمهورى فرانسه ، از روى لطف اظهار فرموده بودند ، نهايت ممنون شده ؛ از صميم قلب شكرگزارى مىنمايم . و متمنى هستم مراتب مودت كامله‌ى مرا قبول فرمايند .\r\nاميل‌لوبه . »\r\nدر ايام عمر من ، كه نگارنده‌ى اين تاريخم ، چندين رئيس جمهورى در دولت فرانسه منتخب شده است كه در روزنامه‌هاى فارسى و عربى اسم و رسم آن‌ها را ديده‌ام .\r\nاسم بعضى را فراموش كرده‌ام ؛ ولى ، اسامى بعضى كه در اين اواخر بوده‌اند ، از قرار ذيل است : - مسيو گريوى ؛ مسيوكارنو ؛ مسيو كازيميرپريه ؛ مسيو فليكس فور ؛ مسيولوبه ، كه درين سال به رياست جمهورى فرانسه منتخب شده است . اين بنده چون در عهد رؤساى قبل ، به مشاغل ديوانى و خدمات سرحدى ايران مىپرداختم ، مجال تاريخ‌نگارى نداشتم\r\n\r\n","description":"","footnote":"","page_name":" 268 ","page_number":292},
  {"content":"\r\n\r\nكه شرح حال سلاطين اروپ و رؤساى جمهورى را بنگارم ؛ ولى ، كنون كه چند سال است حالت كوشش و رسيدگى به مشاغل ديوانى ندارم و به « تاريخ‌نويسى دولتى » قناعت ورزيده‌ام ، شرح حال اين رئيس جمهورى تازه را كه در عصر تاريخ‌نويسى من واقع شده ، مىنگارم .\r\nشرح حال جناب مسيولوبه رئيس جمهورى حاليه‌ى دولت فرانسه [ را 
  ] قبل از رياست جمهورى ، در وقتى كه رئيس مجلس سنا بوده ، يكى از روزنامه‌نگاران فرانسه از قرار شرح ذيل نگارش داده ؛ كه عينا در ايران ترجمه شده ، و از اين قرار است : -\r\n« مثل معروف كه « حق به صاحب حق رسيده » ، درباره‌ى اين شخص - يعنى : مسيولوبه - بسيار صادق است . و مسيولوبه حقيقتا شايسته‌ى رياست مجلس سنا است . شخص دويم مملكت جمهورى است . علاوه بر عقل و كفايت و فهم و درايت و فضل و فصاحت و بىغرضى و حسن نيت ، بايد اعتبار و احترامى را هم كه درخور عقل و درست رفتارى است ، داشته باشد . و در حق مسيولوبه نمىتوان گفت كه : آيا از حيث پليتيك و سياست در كار دولت افضل است ، يا از حيث صفات و ملكات نفسانيه . چيزى كه محقق است اين است كه : از هر حيث او را ملاحظه كنند ، او نمونه و سرمشق كاملى است از صحت و درستى ، كه يكى از اشخاص مغتنم اين زمان است . مسيولوبه در « مارسان » ، در ولايت « درمر » ، روز سى و يكم ماه دسامبر سنه‌ى هزار و هشت‌صد و سى و هشت ميلادى متولد شده . بعد از صباوت ، در علم قانون به اعلا درجه‌ى حذاقت نايل گشته ، مرتبه‌ى دكترى حاصل كرد و داخل ديوانخانه‌ى « منتليمار » شد . از چهارم ماه سپتامبر سنه‌ى هزار و هشت‌صد و هفتاد و پنج ، حاكم اين شهر بود . و در ماه فوريه ، سال هزار و هشت‌صد و هفتاد و شش ، داوطلب وكالت شد و بدون رقيب و مخالف پذيرفته گرديد . در « پاله‌بوربن » ، مسيولوبه از اجزاء كميسيون بودجه و فوايد عامه بود ؛ و مخصوصا ، در تعرفه‌ى عمومى گمرك و قصد اصلاح امور ديوانخانه ، مداخله‌ى عمده داشت . و آخر ، رئيس « دسته‌ى يسار جمهوريان » شد . در سنه‌ى هزار و هشت‌صد و هشتاد و پنج مسيحى ، معزى اليه داخل مجلس سنا شده ؛ به زودى ، در آن مجلس رتبه‌ى مهمى حاصل كرد و مفتش بودجه گرديد .\r\nدر دوازدهم دسامبر سال هزار و هشت‌صد و هشتاد و هفت ميلادى ، « مسيوتيراو » او را براى وزارت ماليه منتخب كرد . در هيجدهم ماه فوريه ، سنه‌ى هزار و هشت‌صد و نود و دو ، رياست مجلس شورا و وزارت داخله به او مفوض شد ؛ در بيست و ششم نوامبر همان سال ، از اين منصب و شغل استعفا كرد . آن زمان ، زمان اغتشاش فرانسه بود ، براى دولت گرفتارىها و اشكالات زياد رخ مىنمود ؛ مثل : « واقعه‌ى راواشل » و « ميهمانخانه‌ى ورى » و « اغتشاش كارمو » و « امور پاناما » . واضح است كه در اين مواقع مشكله ، مسيولوبه نمىتوانست طورى رفتار كند كه همه از او راضى باشند ؛ و در بعضى از مواد ، ضديت‌هاى سخت با او كردند . ولى ، مخالفين نتوانستند به درست رفتارى و صداقت او خدشه‌يى گيرند ، و به هيچ وجه طرف سوءظن واقع نشد . پس ، رياست شورا را رها كرده ، اعمال حكومت و وزارت خود را واگذاشت . و آن‌ها خواهش كردند كه در زمان « ريبو » هم وزارت را از دست ندهد . در ماه ژانويه ، سنه‌ى هزار و هشت‌صد و نود و سه ، به اختيار مجلس سنا مراجعت كرد . و از آن بعد ، در آن مجلس رياست مأموريت‌هاى متعدده يافت .\r\nدر ژانويه‌ى سال هزار و هشت‌صد و نود و چهار ، كه اجزاء مجلس سنا تغيير\r\n\r\n","description":"","footnote":"","page_name":" 269 ","page_number":293},
  {"content":"\r\n\r\nيافت ، مسيولوبه به اتفاق آراء عديده دوباره منتخب گرديد ، و در آخر به اتفاق آراء مجددا به رياست آن مجلس عالى نايل شد .\r\nمدير اين روزنامه مىگويد : اگر به واسطه‌ى وقايع و حوادث غير مترقبه‌يى كه از بدبختى در اين اواخر بسيار اتفاق افتاده است ، خداى نخواسته مسند رياست جمهورى خالى بماند ، در حالىكه مسيو فليكس‌فور طرف اعتماد عموم و وطن‌پرستى او مبرهن و معلوم است ، و بر وفق اكثريت آراء رفتار شود ، من يقين دارم كه مسيولوبه‌ى محترم براى اين شغل منتخب خواهد شد . انتها . »\r\nاما ، بقيه‌ى ترجمه‌ى حال جناب مسيولوبه تا آنگاه كه به رياست جمهورى فرانسه منصوب شد ، از اين قرار است : -\r\nچون در شب شانزدهم ماه فوريه ، سال هزار و هشت‌صد و نود و نه ميلادى ، كه مطابق پنجم شوال اين سنه‌ى هزار و سيصد و شانزده هجرى است ، مسيو فليكس‌فور ، رئيس جمهورى دولت فرانسه ، فوت شد ؛ روز شنبه ، هيجدهم فوريه ، مطابق هفتم شوال ، در « ورسايل » مجلس ملتى به جهت انتخاب رئيس منعقد گرديد . بنابر اكثريت آراء ، - يعنى : اتفاق چهارصد و هشتاد و سه رأى - مسيولوبه به رياست جمهورى دولت فرانسه انتخاب شد . و « مسيو ملين » كه در ميان رجال فرانسه داوطلب رياست بود ، زياده از دويست و هفتاد رأى با وى موافقت نداشت .\r\nخلاصه ، رياست مسيولوبه ثابت و كار مسيوملين در اين سال معطل ماند . و من ، كه مؤلف اين كتابم ، لازم دانستم كه قدرى از شرح حال مردمان خارجه را بنگارم :\r\nكه اهالى ايران به كسب فضايل پرداخته ، حامى دولت و ملت و مملكت خود باشند . اگر بخواهم شرح همين چند سطر و داستان « ميهمانخانه‌ى ورى » و « اغتشاش كارمو » و ساير مطالب را بنگارم ، سخن به طول كشد و ما را از تاريخ‌نويسى ايران بازمىدارد .\r\nهمين‌قدر براى اهل هوش كافى است .\r\nبندگان اقدس همايون در اين ماه شوال ، با موكب فرخنده كوكب سلطانى به عزم شكار و تفرج ، ده‌روزه از تهران به شكارگاه جاجرود ، كه در چهار فرسنگى تهران است ، تشريف‌فرما شدند و بعضى از روزها را در آنجا به سوارى و شكار پرداختند . روز دوشنبه ، بيست و سوم شوال ، با كمال انبساط خاطر به مركز سلطنت - يعنى : به دار الخلافه‌ى تهران - تشريف‌فرما شده ، روزها را در عمارات دولتى به انجاح حوائج مردم و اصلاح امور دولت مىپرداختند .\r\nروز يكشنبه ، 29 شوال المكرم ، بندگان اقدس همايون محض نظاره‌ى سواره‌ى ژاندارم - كه تقريبا چهل روز بيش نيست كه مستخدم و احداث شده‌اند و رياست آن‌ها به افتخار السلطنه ، وزير نظميه ، است و عددا سيصد نفر هستند - ، در حينى كه در ميدان جلوى دروازه‌ى دوشان‌تپه عبور مىفرمودند ، آن‌ها را سان ديده و سواران مشق كردند و مورد تحسين واقع شدند . بندگان اقدس همايون يك طاقه شال ترمه به على خان سرتيپ ، معلم سواره‌ى ژاندارم ، عطا فرمودند .\r\nشب سه‌شنبه ، نهم شهر ذى القعده الحرام اين سال ، به حساب « ذيج محمد شاه هندى » بعد از گذشتن پنج ساعت از شب ، تحويل شمس به برج حمل مىشد كه اول سال فارسيان\r\n\r\n","description":"","footnote":"","page_name":" 270 ","page_number":294},
  {"content":"\r\n\r\nو تركان و اسلام است و عيد بزرگ ما مردم ايران مىباشد ، كه بسى تداركات و تظنيفات و تجديد عهد و مجلس آراستن و شيرينى گذاشتن و ضيافت كردن و آمد شدن داريم .\r\nبرحسب امر و اشارت بندگان اقدس همايون مجلس سلام تحويل ، بر سبيل اختصار منعقد گرديد . جناب مستطاب اشرف امجد اكرم صدراعظم و چند تن از علماء و چند نفر از اكابر شاهزادگان عظام و يك چند نفر از وزراء ، مثل وزير بقايا ، و معدودى از خواص خدام ، در حضور همايون مشرف بودند و اخذ عيدى كردند و به منازل خود رفتند .\r\nاما ، محض راحت و آسايش ساير وجوه خدم و اعاظم چاكران دربار اعظم و بعض وزراء و امراء و سرداران و مستوفيان و لشكرنويسان و رؤساى ادارات وزارت خارجه و دخله ، كه بايد على لرسم المعمول در اين عيد و ساير اعياد شرفياب حضور شوند وصف سلام بندند ، مقرر شد كه اين طايفه شب را به منازل خود آسايش كنند و در روز به زيارت وجود مبارك شاهانه نائل شوند . لهذا ، در روز سه‌شنبه ، نهم شهر ذى القعده‌ى اين سال ، مجددا سلام خاصى در تالار رفيع البناى موزه‌ى مباركه كه محل دو هزار نفر است ، منعقد گرديد . همگى به اتفاق وزراء و مديران دواير دولتى ، با البسه‌ى رسميه حاضر شده ، يكان يكان به حضور مبارك رفته ، از دست شاهانه كيسه‌ى تافته كه از شاهى سفيد و دوهزارى طلا انباشته بود اخذ كردند ، و با كمال شعف و شرف رجعت كردند .\r\nدر اين روز ، من اين سلام و اين تالار را چه باشكوه ديدم ، كه زبان در توصيف آن قاصر است .\r\nشب چهارشنبه ، دهم كه دويم شب عيد نوروز بود ، به رسم مقرر در خيابان باب همايون و جلوى سر در الماسيه ، از طرف دولت اسباب جشن و آتشبازى و چراغان فراهم بود .\r\nروز چهارشنبه ، دهم نيز اساس جشن نوروزى در دربار گردون‌مدار برپا بود .\r\nدو ساعت قبل از ظهر ، هيأت جامعه‌ى « كرديپلوماتيك » براى تهنيت عيد سعيد با جناب مشير الدوله ، وزير امور خارجه و وزير تشريفات ، در قصر ابيض شرفياب حضور مبارك شاهنشاهى شدند . شمس الدين بيگ ، سفير كبير دولت عثمانى ، از جانب سفراء و وزراء مختار عرض تهنيت نموده ، همگان جواب مرحمت‌آميز شنيدند و از حضور همايونى رخصت انصراف يافتند . بعد از صرف ناهار و گذشتن ظهر ، باز سلام عام در پيشگاه تالار مبارك شمس العماره شرف انعقاد يافت . شاهزادگان بزرگ و وزراء و مستوفيان عظام و لشكرنويسان و ساير رؤساى ادارات و قاجاريه و غلام پيشخدمتان و اهل نظام ، در حضور همايون هر طبقه به جاى خود صف سلام بسته ، بندگان اقدس همايون به همگان تهنيت و مبارك باد فرمودند . خطيب خطبه خواند . شمس الشعراء قصيده‌ى تهنيت و مديحت سرود . شليك و ساير مراسم عيد به‌عمل آمد . و بندگان اقدس همايون در اين روز ، به تمام عساكر حاضرركاب و صاحبان مناصب نظام ، به فراخور مراتب هريك از تابع و متبوع ، بذل عيدى و انعام فرمودند . و سواره‌ى ژاندارم كه تازه احداث شده و همگى پياده در عمارت حاضر شده بودند ، انعام يافتند و مورد مرحمت شدند . شرح\r\n\r\n","description":"","footnote":"","page_name":" 271 ","page_number":295},
  {"content":"\r\n\r\nسواره‌ى ژاندارم در چند جزء بعد نوشته خواهد شد .\r\nدر روز عيد نوروز سلطانى ، تمام سلاطين و امپراطوران دول و رؤساى معظمه‌ى جمهورى دول و ملل تلگراف‌هاى تهنيت به حضور همايون شاهنشاهى فرستادند ، و جواب‌هاى مهرانگيز از براى هريك اخبار شد . مضمون سؤال و جواب تلگرافات ، عينا همان است كه در اين مواقع در سنوات قبل اخبار شده و ما عينا آن عبارات را نگاشته‌ايم ؛ ديگر محتاج به تكرار نيست .\r\nبعد از برگذار شدن مراسم عيد ، بندگان اقدس همايون در شهر تشريف داشته ، چند شبى هم از عمارات سلطنتى تهران به عمارات و متنزهات باغ شاه ، كه نزديك دروازه‌ى حسن‌آباد است ، تشريف‌فرما شده ؛ در دويم ذى الحجه ، باز به سراى سلطنتى رجعت فرمودند و به اصلاح امور و انجام مقاصد جمهور پرداختند . تا آنكه ، روز جمعه ، دهم ذى الحجه‌ى اين سال هزار و سيصد و شانزده رسيد ؛ مراسم عيد اضحى در شب و روز انعقاد يافت ، مجلس سلام - به شرحى كه در سنوات قبل نوشتيم - فراهم گرديد .\r\nبه رسم معمول همه‌ساله ، كه اسب‌دوانى دولتى در بهار مىشود ، روز يكشنبه ، دوازدهم ذى الحجه‌ى اين سال ، در ميدان اسب‌دوانى دوشان‌تپه به امر دولت تهيه‌ى اين كار كه در عنوان سبق ورمايه است فراهم آمد ؛ چادرها افراشتند . بندگان اقدس همايون به دوشان‌تپه تشريف برده ؛ بعد از صرف ناهار ، در يكى از سراپرده‌هاى سلطنتى جلوس فرمودند . و اسب‌هاى دولتى و اسبان هريك از وزراء و امراء كه از چهار ماه قبل ، به « سوقان » گذاشته و شب‌ها چابك سواران آن‌ها را در بيرون شهر گردش مىدادند و لاغر و بيخواب مىكردند ، در دور آن ميدان به گردش آوردند . بعضى از اسبان دولتى و برخى از اسبان ملتى ، در شش دور گرديدن ميدان و پنج دور تا پائين‌تر جلو افتادند ، و چابك سواران بيرق برداشتند و انعام‌هاى نقدى يافتند . شرح اين اسب‌دوانى را ما در ساير مجلدات اين تاريخ نگاشته‌ايم ، ديگر محتاج به تذكار نيست .\r\nروز شنبه ، هيجدهم ذى الحجه كه عيد غدير و مطابق روز نصب حضرت امير بود ، باز مجلس سلام و مراسم عيد در حضور سلطانى و دربار دولتى فراهم آمد . شرح آن از قرار است كه در سنوات قبل نگاشته‌ايم .\r\nنواب مستطاب و الا شاهنشاهزاده شعاع السلطنه ملك منصور ميرزا ، كه چندين ماه قبل به جهت اصلاح مزاج به ممالك اروپ تشريف برده بودند ، پس از تداوى مزاج و بسى بزرگوارىها كه در اروپ كرده بودند ، به ايران مراجعت كرده ؛ نشان‌هاى عظيم الشأن از دول اروپ به ايشان داده شده بود . در عشر آخر ذى الحجة الحرام اين سال هزار و سيصد و شانزده ، به تهران ورود كرده ؛ لدى الورود ، شرفيات حضور همايونى شده ، مورد مراحم خسروانه واقع شدند .\r\nخلاصه ، بندگان اقدس همايون تا آخر ذى الحجه‌ى هزار و سيصد و شانزده ، در شهر تهران زيست داشتند . و شرح حال ايشان در محرم هزار و سيصد و هفده ، در جلد ديگر ، ان شاء اللّه ، نوشته خواهد شد . كنون ، در شرح تغيير ادارات دولتى و حكومت‌ها\r\n\r\n","description":"","footnote":"","page_name":" 272 ","page_number":296},
  {"content":"\r\n\r\nو وزارت‌ها و امتيازات مىپردازيم ، كه در اين سنه‌ى هزار و سيصد و شانزده وقوع يافته است .\r\n\r\nباب دوم\r\nدر ذكر اسامى و تعرفه‌ى اشخاصى است كه در اين سال هزار و سيصد و شانزده به وزارت و پيشكارى ايالات يا به حكومت ولايات يا به رياست ادارات و بيوتات دولتى نايل شده‌اند .\r\nدر پانزدهم محرم اين سال هزار و سيصد و شانزده كه جناب مستطاب آقا ميرزا على خان امين الدوله از صدارت ايران - به شرحى كه در هفت جزء قبل گذشت - كناره يافت ، بعضى از وزراء به بعضى رتبه‌ها نايل شدند : -\r\nجناب حاجى محسن خان مشير الدوله ، رياست مجلس شورا يافت . و وزراء در دربار حاضر شده ؛ در واقع ، مشير الدوله به واسطه شيخوخيت و سلامت نفس و ملايمت طبع ، بر تمام وزراء رياست داشت .\r\nجناب آقا ميرزا اسماعيل خان امين الملك ، وزير سابق خزانه‌ى مباركه ، وزارت داخله يافت ؛ كه سؤال و جواب واليان و حكام ولايات و انجام امور ادارات ، تماما به عهده‌ى ايشان مفوض بود و ناهار مجلس دربار و محفل دار الشورا ، از كارخانه‌ى ايشان چيده مىشد .\r\nوزارت ماليه و رياست دفتر استيفاء به عهده‌ى كاردانى جناب حسين قلى خان نظام السلطنه ، وزير ديوانخانه‌ى عدليه و تجارت ، واگذار گرديد . و وزارت توقيعات و تحريرات حضورى و اصدار جواب عرايض وزارتخانه‌ها و رعايا ، كماكان به عهده‌ى جناب وكيل الملك ، وزير خلوت ، استقرار يافت . ايشان پيشتر هم همين منصب بزرگ را دارا بودند ؛ لكن ، با بودن صدارت عظما اين‌طور استقلال در كار نداشتند ، در صدور دستخطها مجبور به ميل صدور بودند . ولى ، اين اوقات كه صدارتى در كار نيست ، نهايت استقلال را در كار دارند . مخصوصا ، امر و مقرر شد كه هيچ فرمانى را تا ايشان مهر نكنند ، به صحه نرسد و از دفتر نگذرد . و كارهاى عمده‌ى دولتى به‌دست اين چهار وزير بزرگ بود . و من در چند جزء قبل ، كه عمده‌ى تاريخ هزار و سيصد و شانزده در آن جزءها است ، تفصيل اين چهار وزارتخانه و چهار وزير و شرح حال ايشان را با صدور دستخط همايونى نگاشته‌ام . در اين صفحات هم ، كه فرع و اضافات تاريخى هزار و سيصد و شانزده نگاشته مىشود ، به اين وزارتخانه‌ها اشارتى كرده و ساير تغيير وزارتخانه‌ها و ادارات را نيز مىنگارم .\r\nوزارت وظايف و اوقاف ممالك كه با جناب ميرزا تقى خان مجد الملك - برادر جناب مستطاب امين الدوله صدراعظم - بود ، پس از عزل صدارت ، اين وزارت به ميل\r\n\r\n","description":"","footnote":"","page_name":" 273 ","page_number":297},
  {"content":"\r\n\r\nمبارك به جناب ميرزا عبد الرحيم خان قائم‌مقام ، كه از مشايخ وزراء و از سادات طباطبايى آذربايجان هستند و در رشته نسب با جناب مستطاب آقا مير رفيع آقاى نظام العلماء تبريز و جناب وكيل الملك وزير خلوت و ساير برادران ايشان از بنىاعمام مىشوند ، واگذار شد . جناب قائم‌مقام شخصا بدون شغل هم كه باشند ، محترم هستند . در سنه‌ى هزار و سيصد و نه ، در دوره‌ى شاه شهيد ، به انتخاب بندگان اقدس همايون ، كه در آن عصر در مملكت آذربايجان ولايت‌عهد و صاحب‌اختيارى داشتند ، به پيشكارى و وزارت آذربايجان منصوب و برقرار شدند . در واقع ، خود را به پله‌ى صدارت رسانيدند ؛ لكن ، از بس سلامت نفس و ملايمت طبع و كناره‌جويى از كار دارند و حرص نمىورزند ، از اين خيالات منصرف شده ، به كلى خود را مستغنى مىدانند . و شخصا در دولت محترم هستند و در اظهار هر عرضى و استدعايى ، مطلق العنان مىباشند .\r\nاستيفاى وزارت وظايف تا اين تاريخ ، به عهده‌ى صدر الملك بود ، كه سابقا قدرى به فضل و درستى او اشارتى كرده‌ايم . اين اوقات ، بنا به استدعاى جناب قائم‌مقام استيفاى وزارت و اوقاف به عهده‌ى لياقت و درستى ميرزا جعفر خان آشتيانى ، وثوق الملك ، واگذار آمد . اين مرد واقعا لياقت اين رتبه را داشت . شخصا بدون كار هم كه باشد ، محترم است ، لياقت و متانت دارد . در دفتر . همه‌روزه ما با هم ملاقات مىكنيم ، و گاهى صحبتى در ميان مىآوريم . از روى حقيقت مىبينيم كه : ايشان در دفتر بر بسى از مستوفيان قديمى رجحان دارند . وقار و متانت و شخصيت ايشان ، بر همه‌كس واضح است . خط را نيكو نويسند . به ديدن و داشتن خطوط اساتيد ، مايل مىباشند . و با كمال وقار ، به مردم خوش سلوكى و تواضع دارند .\r\nسررشته‌دارى وزارت وظايف به عهده‌ى ميرزا غلامحسين خان احتشام دفتر راجع شد ؛ و او فرزند مرحوم ميرزا عبد الغنى مستوفى است كه بسى كفايت داشت . اين احتشام دفتر جوان است ؛ ولى ، مثل ميرزايان كارديده و زحمت كشيده ، در امور دفترى بسى چابك و چالاك است . با عموم مردم خوش سلوكى و تواضع دارد . در طبايع جميع مردم مطبوع و مستحسن واقع شده است .\r\nهمه‌كس مىداند كه : من در ديوان ، مستمرى و وظيفه‌ى اهل علم را ندارم ؛ كه به اين جهت از وزارت و استيفاى مستمريات و وظايف تملق كنم . من هرچه دارم ، از مواجب ديوان است كه « خار مىخورم و بار مىكشم . » به طرز نوكرى خدمت مىكنم و نعمت مىبرم ؛ از روى تنبلى و مهملى مستمرى نخواسته‌ام و وظيفه نبرده‌ام . پس ، اينكه در اين تاريخ از اجزاء وزارت وظايف مختصرا شرحى مىنگارم ، محض اين است كه از عموم مردم درباره‌ى ايشان تمجيد شنيده‌ام . و خوانندگان اين تاريخ مىبينند كه :\r\nاز بسى ادارات بزرگ تمجيدى ننگاشته‌ام ، و درباره‌ى اين وزارتخانه قدرى سخن رانده‌ام .\r\nباز بعضى اجزاء و حواشى در اين وزارت وظايف افزوده شده است ، كه مجال شرح آن را ندارم و شرح هر وزارتخانه‌يى را به اختصار مىنگارم . سخن كوتاه كن ؛ و اللّه اعلم .\r\nبايد به سر تاريخ رفت .\r\nوزارت مسكوكات و اداره‌ى ضرابخانه‌ى مباركه ضميمه‌ى ساير مشاغل و خدمات\r\n\r\n","description":"","footnote":"","page_name":" 274 ","page_number":298},
  {"content":"\r\n\r\nجناب ميرزا محمود خان حكيم الملك ، وزير بنايى و قنايى و رئيس اطباء حضور مبارك ، گرديد .\r\nوزارت پستخانه‌ى ممالك محروسه كه با جناب معين الملك - فرزند جناب مستطاب امين الدوله صدراعظم - بود ، بعد از عزل صدارت ، اين وزارت به جناب مرتضى قلى خان صنيع الدوله ، فرزند مرحوم مخبر الدوله ، كه شرح حالشان در پيش گذشته است ، مرحمت شد ؛ و به قدر پنجاه هزار تومان بر پيشكش اين وزارتخانه به ديوان اعلا افزوده گرديد .\r\nوزارت كليه‌ى گمرك دولت عليه‌ى ايران كه با جناب ميرزا محسن خان معين الملك بود ، بعد از عزل صدارت ، شرح دستخط مبارك به ميرزا فتح اللّه خان رشتى ، بيگلربيگى ، امير تومان ، كه از چندين سال رياست گمركات رشت و خراسان با ايشان بوده است ، واگذار گرديد . صورت دستخط همايون كه درباره‌ى ايشان شرف صدور يافته ، از قرار ذيل است : -\r\n« چون ميرزا فتح اللّه خان بيگلربيگى از چاكران قابل و كافى دولت ، و در اين مدت كه اداره‌ى گمرك به عهده‌ى مشار اليه محول شد مراتب كفايت و كمال قابليت و صداقت را به ظهور رسانيد ؛ لهذا ، به موجب اين دستخط مبارك وزارت كليه‌ى گمرك دولت را به عهده‌ى او محول و واگذار فرموديم . موافق دستور العمل جداگانه كه مقرر است ، به شرايط و لوازم خدمت مزبوره بپردازد . شهر محرم ، 1316 . »\r\nاقبال الملك از حكومت يزد به تهران احضار شد ؛ و حكومت آنجا در جزء اداره‌ى جناب سلطان على خان وزير بقايا ، كه شرح حالش را در جلد سابق نگاشته‌ايم ، منضم گرديد . عدل الدوله ، پيشخدمت خاصه‌ى حضور همايونى ، برادر مشار اليه ، از جانب ايشان به حكمرانى يزد مأمور شدند و به يك ثوب سردارى ترمه‌ى شمسه‌ى مرصع مخلع گرديدند .\r\nبه تصويب و تعيين وزير امور خارجه ، بعضى از اجزاء محترم وزارت خارجه كه صاحبان القاب شامخه هستند ، به كارپردازى و كارگذارى و جنرال قونسولگرى بعضى از ولايات داخله و خارجه مأمور شدند ؛ كه شرح آن از حوصله بيرون است . كليتا ، رسم ما بر اين است كه چندان از مأمورين وزارت خارجه به ولايات اروپ و داخله تعرضى نمىكنيم . از آن وزارتخانه ، ثبت صحيح و مرتب وراپرت يوميه به ما نمىرسد ؛ ما هم مجال تحصيل نداريم ، و نوشتن تغييرات جزئيه‌ى آن اداره هم چندان اهميت ندارد .\r\nحكومت ولايت همدان در جزء جلالت نواب و الا ، شاهنشاهزاده عضد السلطان ، فرزند سلطنت عظما ، واگذار گرديد . شأن ايشان ارفع از آن است كه به آن مقام روند ؛ لهذا از جانب ايشان ميرزا محسن خان مظفر الملك به حكومت آن ولايت روانه شدند ؛ كه در هر سال تفاوت عمل آنجا را ، كه علاوه بر ماليات است ، به صندوقخانه شاهزاده‌ى معظم بفرستند . خوب است گاهى در شرح حال بعضى اشخاص تحقيقى شود . اين مظفر الملك بسيار باكفايت است و قدرى درستكار است . صفات حميده دارد . ولى ، از بعضى مردم بى غرض شنيدم كه : او در « مذهب تبوب » قدم مىزند . خيلى تعجب كردم كه شخص درست چگونه قدم به كجى مىگذارد . ولى ، اين‌ها از فرط بىعلمى و ندانستن تاريخ است ؛ كه عامى محض نيستند و در علم و عقل هم محيط نمىباشند . در وسط مانده ، يك روى ورق را\r\n\r\n","description":"","footnote":"","page_name":" 275 ","page_number":299},
  {"content":"\r\n\r\nخوانده ، روى ديگر را نخوانده . فريب بعضى اراجيف را خورده ، از دوقه‌ى صحيحى به شاخه‌زار و خشك و سقيمى متوسل مىشوند . مسئله‌ى مذهب و بىمذهبى ربطى به عقل و سفاهت ندارد ؛ بسته به فطرت ذاتى و صبغه اللّه است . بسى عاقل را ديدم كه به مذهب صحيح مىرفت ؛ بسى بىعقل را ديدم كه باز توسل به همان مذهب صحيح مىجست ؛ و باز بسى باهوش و خردمند را ديدم كه مذهب ناصحيح داشت ؛ و نيز برخى بيهوش و بيخرد را يافتم كه مذهب ناصحيح را اختيار مىكرد . بسى تحقيقات درين باب بايد كرد ، كه مجال شرح نيست . همين‌قدر عرض مىكنم كه : خداوندا : مرا غرضى در مذهب نيست .\r\nمحمد و على را كه حق دانسته‌ام ، صحيح پنداشته‌ام . اگر بهتر از اين‌ها كسى است ، مرا به ايشان بگردان ؛ و الا ، مرا محكمتر گردان كه از فسق و فجور كناره يابم .\r\nخلاصه ، مرا يقين نيست كه مظفر الملك به مذهب « بابيه » باشد ؛ همين‌قدر دانم كه او باكفايت و قدرى درستكار است . و او پسر آن مردى است كه تاريخ « الف الليل » عربى را به فارسى ترجمه كرده است « 29 » . و « الف الليل » فارسى خوب ترجمه شده ؛ ولى ، با اصل عربى چندان مطابقه ندارد . من بسى اختلاف در عربى و فارسى آن ديدم . عجب‌تر اينكه ، نسخه‌ى عربى « الف الليل » را هم دو قسم ديدم كه با هم اختلاف داشت . ولى ، خوب است كه وقتى صحيح‌تر كنم . اصل « الف الليل » ، اكثر از حكاياتش غلط و مجعول است .\r\nابدا ، در دنيا مدينه‌ى « نحاس » نبوده است كه مورخ « الف الليل » جعل كرده است .\r\nمثلا ، خواسته است كه از روى حكمت ، افسانه و ترانه‌يى گويد و به مردم نصيحتى آرد .\r\nولى ، مدينه‌ى « نحاس » و اژدها ساخته است كه ابدا صحيح نيست . چون مردمان متوسط الحال آن قضيه را برخوانند ، و مقدمات آن را ، كه مدينه‌ى « نحاس » و سخن گفتن زاغ و كبوتر باشد ، بىاصل دانند ؛ در نتيجه‌ى آن مقدمه ، هرچه از حكمت و موعظه باشد ، آن را مهمل مىشمارند . بايد مقدمه صحيح باشد ، تا نتيجه درست آيد . اغلب موعظه‌هاى « الف - الليل » ، مثل كتاب « كليله و دمنه » و « مثنوى » است ، كه حكايت پندى آن‌ها از گفتگوى حيوانات و مشاجره‌ى محسوسات بلاعقل است . چون در اين زمان ، اصل آن‌ها دروغ به نظر مىآيد ؛ لهذا ، به موعظه و نصيحت كه مىرسد و فرع آن اصل است ، به طريق اولى مهمل به نظر مىآيد . ولى ، رمان و افسانه‌گويى فرنگيان اين‌طور نيست كه مقدمه را از موهوم گيرند و به موجود نتيجه آرند ؛ اصل مقدمه و افسانه را طورى مىسازد كه از عقل و تصور انسانى خارج نبوده ، بعد به نتايج و مواعظ مىپردازد كه اثر داشته باشد . ما ايرانيان بسى آثار خوب در روزگار داريم و بسى افسانه‌هاى مجعول ، مثل كتاب‌هاى مجهول كه اصطلاحات آن از روى حكمت و بيانات « معتزله » و « اشاعره » است ، در ميان مىآوريم ؛ كه كار ما را فاسد مىكند و « اصل حقيقت » را از ميان مىبرد . اين ترهات چيست ؟ اين افسانه‌ها براى كيست ؟ كه ديگر احدى گول اين الفاظ را نمىخورد .\r\nوزارت كل ذخاير عسكريه‌ى ممالك محروسه به عهده‌ى كفايت حسن خان اجلال - السلطنه ، پيشخدمت خاصه‌ى حضور همايونى ، واگذار گرديد .\r\n\r\n\r\n","description":"","footnote":"\r\n( 29 ) - مقصود ، ميرزا عبد اللطيف طسوجى تبريزى است .\r\n","page_name":" 276 ","page_number":300},
  {"content":"\r\n\r\nميرزا سيد رضا خان بديع الملك ، پيشخدمت خاصه‌ى حضور همايونى - برادر جناب موثق الملك ، رئيس رخت دارخانه‌ى مباركه - به حكومت ولايت قم منصوب و برقرار گرديد . بديع الملك مرد زرنگ با كفايتى است . در حكومت قم ، بسى رشادت‌ها كرده و با تسلط بوده است . من از اهالى قم تمجيد بسيار درباره‌ى اين مرد شنيدم .\r\nرياست قشون خراسان و سيستان به تصويب حضرت و الا شاهزاده ركن الدوله ، عم بزرگوار سلطنت عظما ، والى والاشأن خراسان و سيستان ، به رضاقلى ميرزاى عدل - الدوله ، فرزند ايشان ، واگذار گرديد . و ايشان در مدت قليلى ، وضع نظام خراسان را خيلى منظم كرده ، وضع مجلس اداره‌ى عسكريه و ايام مشق افواج را بسيار مرتب داشتند . اين اميرزاده‌ى قابل ، نهايت لياقت را در رياست نظام دارد . كارهايش بسى مرتب است ؛ و از هنر و كمالات و مجلس‌آرايى ، بهره‌ى وافى دارد .\r\nدر بيست و دويم ربيع الاول جناب مستطاب اشرف امجد ، آقا ميرزا على اصغر خان امين السلطان ، صدراعظم سابق ، ثانيا به صدارت عظما منصوب و برقرار شدند ؛ و عموم اهل ايران شادان گشتند . شرح اين داستان با صورت دستخط مبارك همايونى ، در چند جزء قبل ، در اصول مطالب تاريخيه نوشته شد . هر كس خواهد ، رجوع به آنجا كند . در اين باب هم ، چون تغيير وزارتخانه‌ها و ادارات نوشته مىشود ؛ لهذا ، به امر صدارت هم اشاره‌يى شد .\r\nدر ماه ربيع الاول اين سال ، حكومت تهران و ملحقات آن با اداره‌ى نظميه و تنظيف ، به جناب ميرزا اسد اللّه خان ناظم الدوله طباطبايى ، والى سابق مملكت فارس ، واگذار گرديد ؛ و جناب مستطاب ميرزا عبد الوهاب خان نظام الملك - فرزند مرحوم ميرزا كاظم - خان نظام الملك ، وزير ديوانخانه و وزير لشكر و مستوفى الممالك ايران ، ابن مرحوم مغفور ميرزا آقا خان صدراعظم نورى ، ابن مرحوم ميرزا اسد اللّه وزير لشكر كه رشته‌ى نسب شريفشان به خواجه ابى الصلت ، عليه الرحمه ، منتهى مىشود - از حكومت تهران و ساوه و مضافات معاف شدند . جهت معاف شدن ايشان از حكومت تهران ، نه از بابت سوء سلوك و اخذ رشوه و زياد گرفتن تفاوت عمل از اصناف و نرسانيدن حقوق مردم بوده است ؛ بلكه ، معاف شدن ايشان به جهت اشاعه‌ى عدل و احقاق حق و نظم و سياست مدن و شاه‌پرستى و مملكت‌دارى بوده است ؛ كه جمعى به غرض شورش برپا كرده ، مجلس‌ها ساختند و فسادها خواستند و كنكاش‌ها كردند تا جناب مستطاب نظام الملك از حكومت خود استعفا كرده ، شاهزادگان به سر جاى خود نشستند . و بندگان اقدس همايون و وزراء و اهل تهران ، كمال ميل را به نظام الملك داشتند ؛ كه او نظمى در كار داد و جميع لوطيان را از شرارت انداخت و زن و بچه‌ى مردم را محفوظ و مصون ساخت . و شرح داستان اين است كه :\r\nجوانى آقا عزيز نام ، كه از شاهزادگان و سلسله‌ى قاجاريه است ، از چندين سال قبل ميل كرد كه جزء لوطيان و سركرده‌ى شروران محله شود تا امر گذران او منظم گردد . و رتبه‌ى نسب شاهزادگى از بس عقب بود ، به مواجب جزيى گذران او نمىشد ؛ لهذا ، به در لوطيگرى زد تا او از زنان و بچه‌ها حظى يابد و مالى برد و گذرانى كند .\r\n\r\n","description":"","footnote":"","page_name":" 277 ","page_number":301},
  {"content":"\r\n\r\n« كلاه پوست و ماهوت » را به « كلاه نمد » تبديل كرد . به جاى « پوتين » و « غندره » و « ارسى » ، « گيوه‌ى پيكانى » و « ملكى شيرازى » به‌پا كرد . كار را به جايى رسانيد ، كه تا اين زمان ، كسى او را جزء شاهزادگان نمىدانست . مردم گمان مىكردند كه او فقط از طايفه‌ى قاجاريه است . اين جوان باريك‌اندام به درجه‌يى شجاعت و رشادت داشت ، كه از هيچ بلايى و از هيچ مستى و از هيچ رشيدى و از هيچ ديوانه‌يى ، در زدوخورد روگردان نمىشد ؛ به پاى جان مىايستاد و كار از پيش مىبرد .\r\nبا اين‌همه تهور ، معقوليت و مردانگى و آداب‌دانى و انصاف و مروت داشت . در عالم جلافت و ركاكت ، طورى ظرافت و سلاست داشت كه مىتوانست خود را در حوزه‌ى هر بزرگى درآورد . ولى ، او اعتناء به اين سخنان نداشت ؛ فقط هم خود را مصروف به لوطيگرى كرده بود كه در اين بازار رونقى يابد ، و رونق هم يافت . من در شرح حال بعضى از وزراء بيان زياد ندارم ، و در حق اين جوان كه با منش آشنايى نيست ، شرح و بسط مىدهم : كه اسم او در تاريخ بماند .\r\nاين جوان در دوره‌ى ناصرى ، در ماه رمضان ، در مسجد شاه تهران با نايبان قاطرخانه‌ى ديوانى كه جميعا دعوى لوطيگرى دارند ، در سر مسئله‌يى نزاعى كرد .\r\nلوطيان « پامنار » هواخواه و پشت‌بند آقا عزيز بودند ؛ ولى ، از ترس دويست نفر اجزاء قاطرخانه‌ى ديوانى ، كناره يافتند . خود آقا عزيز به تنهايى تاب مقاومت آورده . با آن جثه‌ى نحيف و اندام ضعيف ، خود را در آن ازدحام خلايق بر قلب قاطرچيان زده ؛ به ضرب « شش‌پر » و « قمه » ، دوازده نفر را از پا انداخت و مجروح ساخت . ديگران فرار كرده ، جانى به سلامت در بردند .\r\nاين وقعه به عرض شاه شهيد رسيد ؛ و حضرت و الا نايب السلطنه ، حكمران آن زمان ، طورى اصلاح كرد كه آقا عزيز سالم مانده ، نواب قاطرخانه هم راضى شدند .\r\nآقا عزيز از اين قبيل كارها زياد كرده و سالم مانده است ؛ ولى ، سلامت نفس او محض صفات خوبى است كه از او شنيده‌ام . اين جوان در عالم رشادت و لوطيگرى خود ، هيچ‌وقت نامردى نكرده ؛ به زور خود زن و بچه‌يى را به منزل خود نبرده است و با اهل محل همراهى داشته . زن و بچه‌هاى همه‌كس را مثل عصمت خود دانسته است . اين جوان طورى بود كه اگر تاجر و عالم و نوكر باب آن محله ، پسر خوشگلى داشت و در عبور و مرور از دست‌اندازى لوطيان محله سالم نبود ؛ چون به آقا عزيز اظهار مىكرد ، كه خانه و زندگانى من متعلق به شما است ، ديگر احدى از لوطيان قدرت نداشت كه به آن بچه نظرى افكند و سخنى گويد .\r\nخلاصه ، آقا عزيز طورها و طرزهاى خوب داشت . لوطى حسابدان بود . با عموم مردم همراهى مىكرد . در خانه‌ى او قمارخانه‌يى داير بود . همه‌كس به او باج مىداد ؛ مرشدان « زورخانه‌ى پامنار » هم به او دستى تعارف مىدادند . شهرت رشادت و جلادت اين جوان ، سال‌ها است كه در تهران معروف است . به رقابت و همچشمى او ، از هر محله‌يى هم لوطيان - مثل : « على قره‌ى پاچنارى » و « حسين ببرى محله‌ى قاجار » و فلان استاد « محله‌ى آب سردار » و غيره و غيره - تا هزار نفر برمىخاستند و شب‌ها شرارت‌ها\r\n\r\n","description":"","footnote":"","page_name":" 278 ","page_number":302},
  {"content":"\r\n\r\nمىكردند . اما ، همه مثل نوكر آقا عزيز محسوب مىشدند .\r\nخلاصه ، در فصل تابستان كه گرما در تهران قدرت شدت مىكند ، رسم كسبه و لوطيان و بيكاران اين است كه : پياده و سواره ، به طرزى مخصوص از تهران حركت كرده ، به اسم زيارت امامزاده داوود ، كه مقبره‌ى او در پنج فرسخى تهران در ميان كوه‌هاى البرز واقع شده است ، به هواخورى و استنشاق نسيم مىروند و قدرى راحتى و آسايش ديده ؛ و در شبانروز اعتدال هوا ديده ، به تهران مراجعت مىكنند .\r\nمقبره‌ى امامزاده داود در وسط كوه‌هايى واقع شده كه تا قريه‌ى « كيكا » نيم فرسخ مسافت است ؛ ولى ، در سر مقبره ، ده و آبادانى و منازل خانه‌ها نيست كه زوار زياد بتوانند آنجا منزل گيرند و راحت باشند . فقط در آن محوطه ، چند اتاق زوارى ساخته شده ، كه هركس زودتر برود ، در آن اتاق‌ها منزل مىكند . و يك چند نفرى هم در آن محوطه ، چادر مختصرى مىزنند . يك شب يا دو شب مانده ، آذوقه‌ى همراه خود را خورده ، حركت مىكنند . و بعضى مردمان ، بىچادر و دستگاه ، در آن محوطه يك شب و يك روز يا چند ساعتى توقف كرده ، بعد از زيارت به طرف شمران و تهران كوچ مىنمايند .\r\nخلاصه ، در دو ماه تابستان ، در چنين مكان تنگى كه آبادانى و دكان و خانه‌يى نيست ، اهل تهران ازدحامى كرده ؛ هر روزى هزار نفر در آنجا توقف دارند . در اين‌صورت ، هر كسى مىخواهد كه در اتاق‌هاى ساخته شده منزل كند : تا روز آفتاب گرم نخورد و شب به سرماى آن سرزمين مبتلا نشود . در تابستان ، بر لوطيان تهران حتم است كه به زيارت امامزاده داوود آيند و يك دو سه روزى هواخورى كنند و به تهران مراجعت نمايند . زيارت امامزاده داوود براى لوطيان ، مثل طواف كعبه براى حاجيان است .\r\nخلاصه ، در تابستان اين سال ، آقا عزيز ، سردسته‌ى اهل « محله‌ى پامنار و حياط شاهى » ، با چند تن از يقه چركينان كه به يقه چركينى افتخار دارند ، از تهران به امامزاده داوود آمدند . چادر و دستگاه كه نداشتند ، و در سنگ‌زار و كنار چشمه‌سار ماندن هم باعث مىشد كه در روز گرماى آفتاب خورند و در شب سرما برند ؛ در صدد يافتن اتاق و طاقى و رواقى درمىآيند . در يك اتاق ، چند نفر زن را بدون مرد ديدند كه ساكن شده‌اند . به آن‌ها مىگويند كه : از اين اتاق بيرون رويد تا ما منزل كنيم . زنان مىگويند كه : ما اين حجره را براى خود گرفته‌ايم . شما به‌جاى ديگر رويد .\r\nلوطيان در صدد برمىآيند كه به زور اين زنان را بيرون كنند ؛ لهذا ، چادر آن‌ها را كشيده و دست بىعصمتى دراز كرده ، آن زنان را عنفا بيرون مىكنند . آن زنان ناله و فرياد برآورده . « وامحمدا ! و اشريعتا ! » مىگويند ؛ كه چرا در شريعت محمدى ناحسابى واقع مىشود . جناب سيادت ماب اكبر شاه ، ملقب به اشرف الذاكرين ، و جناب حاجى ميرزا لطف اللّه صدر الواعظين ، كه از بزرگان واعظين و مردمان غيرتمند هستند ، در آن هنگام به زيارت آمده بودند . ناله‌ى زنان را مىشنوند . از منازل خود بيرون آمده ، به حمايت برمىخيزند و به لوطيان مىگويند : چرا متعرض اين زنان شديد ؟\r\nلوطيان دست و زبان هرزگى را دراز كرده ، به اين دو نفر محترم و اجزاء و كسان ايشان بىاعتدالى مىكنند . اين دو نفر مىتوانستند كه داد و فرياد كنند و هزار نفر زوار\r\n\r\n","description":"","footnote":"","page_name":" 279 ","page_number":303},
  {"content":"\r\n\r\nرا ، محض احترام شريعت ، به آزار لوطيان بگمارند . ولى ، محض سلامت عقل ، گفتند كه :\r\nنظم و حكومت تهران با نظام الملك است ، بايد به او مطلب را عرضه داريم تا كيفر به عمل آيد . لهذا ، هردو سوار شده ، به حالت شوريده و اضطراب از امامزاده داوود به نظام آباد منزل ييلاقى نظام الملك ، آمده ، عرض حال كردند . جناب نظام الملك ديدند كه : اگر جلوى اين كار را نگيرند و حفظ شريعت و دولت نكنند ، فردا لوطيان هر محله آشوبى بر سرپا كرده ، از هر گوشه‌يى صدايى برمىخيزد ؛ شورشيان زياد مىشوند و جمهوريان هم در ديوانگى و افساد و شرارت خود مىافزايند ، و كار هرج‌ومرج مىشود . لهذا ، مأمورين غلاظ و شداد فرستاده ، آقا عزيز ، رئيس لوطيان ، را با چند تن به تهران احضار كرد .\r\nآن‌ها حاضر شدند و استنطاق به‌عمل آمد .\r\nثابت شد كه كسان و همراهان آقا عزيز ، به ناحق در صدد آزار زنان و بىاحترامى واعظين برآمده‌اند . لهذا ، جناب نظام الملك ، كه از شرارت‌هاى لوطيان مسبوق بود ، محض نظم و از براى سكوت واعظين و سادات و اهل علم ، بفرمود كه چوب و فلك حاضر آوردند . فرشان پاى آقا عزيز را در فلك گذاشته ، بناى چوب زدن گذاشتند . ناگاه ، آقا عزيزى كه چندين سال آب بىلگام خورده و فسادها كرده و از حكومت قصاصى نديده و در ميان لوطيان نامى داشته ، ديد كه چوب مىخورد و فردا نزد لوطيان آبرويى نخواهد داشت . لهذا ، از زير جامه‌ى خود دو لوله طپانچه و ششلول بيرون آورده ، تيرى به طرف اجزاء و حاكم بگشاد داد . تير خطا كرد و كسى را نكشت . لكن ، جناب نظام الملك فرمود كه او را از زير فلك بيرون آرند و به زندان خانه‌اش كشانند ؛ تا كيفيت را به عرض شاهانه رسانند .\r\nاو را به مجلس بردند . بيان واقع را راپرت كرده ، به عمارات ييلاقى سلطنتى كه در شمران است رسانيدند . دستخط مبارك و حكم محكم صادر شد كه : « دست آقا عزيز را كه چنين خلاف واضحى كرده ، ببرند تا ديگران چنين جرأت نكنند . » در حكم شرع محض سياست مدن ، شاهر به سيف حدى و سياستى وافر دارد . چنين شخصى البته بيشتر حد و سياست خواهد داشت . خلاصه ، روز ديگر ، دست آقا عزيز را به حكم دولت و حكومت و به رضاى ملت بريدند . آن جوان مخذول شد و به هرقدر كه تندروى كرده بود ، سزا ديد و از كسان خود خفت يافت .\r\nكسان و زنان خانه‌ى آقا عزيز كه بسته و خويش خود را ذليل ديدند ، به درب خانه‌ى شاهزادگان بزرگ رفته ، فرياد « وامعيناه » و « واغوثاه » كشيدند . همهمه درافتاد ، ماده غليظ شد . يكى از شاهزادگان بزرگ تهران ، كه در منصب دولتى اول كس بود و احتشامى وافر داشت ، به واسطه‌ى غرضى كه او را با جناب مستطاب نظام الملك بود ، و درستى و حق‌گزارى جناب نظام الملك هم در آن قضيه‌ى سابق برهمه كس معلوم شد ، اين مطلب را دنبال كرد . از شاهزادگان بزرگ جمع‌آورى نموده ، همه را همداستان و همدست كرد كه به شخص سلطنت عرضه دارند كه : « چرا در حكومت نظام الملك ، دست يك شاهزاده‌يى بريده شده است ، افتخار و اعتبار ما زايل شده ؟ بايد جناب نظام الملك تلافى كند » .\r\nخلاصه ، تمام شاهزادگان مجالس بر سر پا داشتند و عريضه‌ها نگاشتند و اظهار تظلم\r\n\r\n","description":"","footnote":"","page_name":" 280 ","page_number":304},
  {"content":"\r\n\r\nكردند ، و حفظ خانواده‌ى سلطنتى را خواستار شدند . شخص شخيص سلطنت و صدارت مىدانستند كه جناب نظام الملك ، جز نظم و سياست مدن و جز دولتخواهى و دفع شورشيان و حفظ ملت ، قصدى نداشته‌اند كه دفع شرى كرده‌اند ؛ لهذا ، او را نبايد در مقام مؤاخذه آرند . ولى ، احترام خانواده‌ى سلطنت و حفظ مراتب شاهزادگان هم لازم بود ؛ كه يك طايفه‌يى را به واسطه‌ى يك اجتماع نبايد كشت . در اين‌صورت ، دولت بين المحظورين واقع شده ؛ با كمال التفاتى كه به جناب نظام الملك داشت ، او را محض اسكات شاهزادگان از حكومت تهران معزول ساخت . ولى ، باز ايشان همه‌روزه به حضور همايونى مشرف شده ، مورد مرحمت خسروانى بودند . شاهزادگان هم به همين مطلب قانع شدند و ساكت ماندند . شاهزادگان مىدانستند كه اصل سخن ايشان ، به وفق سياست مدن باطل است .\r\nخلاصه ، در اين قضيه ، بندگان اقدس همايون و شخص صدراعظم بر شاهزادگان بسى ملايمت كردند و آن‌ها را ساكت ساختند . و عموم اهل تهران ، جز شاهزادگان ، از بريده شدن دست آقا عزيز شكرگزارى مىكردند و از نظم حكومت راضى بودند . از آنكه ، مىدانستند ديگر در تهران الواط را قدرت شرارت نخواهد بود ، و زن و بچه‌ها در عبور و مرور از كوچه‌هاى تنگ و تاريك ، در شب و روز ، به حالت تنهايى سالم مىماند .\r\nدر اين ايام شورش و اجتماع شاهزادگان ، يك روز شاهزاده عبد العلى ميرزا ، كه معروف به شاهزاده على جان است و همه‌كس او را مىشناسد ، به بنده منزل درآمد . چون هوا گرم بود ، به زير زمين رفتيم . و دو نفر ديگر در نزد من حاضر بودند . با هم صحبت كرديم . شاهزاده عبد العلى ميرزا رجز برخواند و گفت : « روزها همه‌ى شاهزادگان در منزل آقا عزيز حاضريم و به دولت چنين و چنان نوشتيم . چه معنىدارد كه دست شاهزاده‌يى را ببرند و ما ساكت باشيم ؟ » و ما چنين و چنان خواهيم كرد . چون لختى از اين سخنان بگفت ، من گفتم : « شاهزاده تند نرو ! بگذار تا من سؤالى كنم . » گفت : « بگو ! » گفتم :\r\n« اما ، شخص من راضى نيستم كه دست خارج مذهبى را ببرند و ناخن كافرى را بكشند .\r\nو و اللّه به بريدن دست آقا عزيز هم راضى نخواهم بود . اما ، از شما مىپرسم كه بگوئيد آقا عزيز پسر كيست و نام پدر مرحومش چيست ؟ » عبد العلى ميرزا متحير مانده ، گفت :\r\n« نام پدرش را نمىدانم ؛ ولى ، او از شاهزادگان است . » گفتم : « صحيح مىگويى ، آقا عزيز شاهزاده است . ولى ، آن‌قدر از شاهزادگى دور افتاده و خود را به لوطيگرى انداخته ، كه تو و ساير شاهزادگان تا ديروز او را جزء شاهزادگان نمىشناختيد و اسم پدرش را نمىدانيد و او را جزء لوطيان مىشمرديد . آيا حالا انصاف است كه به واسطه‌ى بريده شدن دست او ، محض غرض با حكومت مجادله كنيد و شخص سلطنت را به تصديع اندازيد ؟\r\nآيا ندانيد كه اگر به سلطان تصديع دهيد ، او آزرده و از شما دلسرد مىشود ؟ زمانى كه او از شما دلسرد شد ، ديگر شما رونقى در ايران نخواهيد داشت . چرا اين‌طور مىكنيد ؟\r\nچرا حفظ شئون سلطنت را منظور نمىداريد ؟ » شاهزاده عبد العلى ميرزا كه اين كلمات شنيد ، ساكت ماند و تصديق كرد و گفت : « من مجبورم كه با طايفه‌ى خود همراهى كنم .\r\nولى ، شما راست مىگوئيد ! »\r\nمن در اين قضيه ، تعجبم از اين نيست كه چرا شاهزادگان اين اقدام را كردند ؛ يكى\r\n\r\n","description":"","footnote":"","page_name":" 281 ","page_number":305},
  {"content":"\r\n\r\nغرض داشت ، و سايرين بيكار و بىنان بوده ، خواستند عنوانى پيدا كنند و خود را محتاج اليه دولت قرار دهند . تعجب من در اين است كه : چرا شاهزاده اسماعيل ميرزاى معز الدوله ، كه عاقل و عالم و زاهد و شاه‌پرست و گذشته از حكومت با ثروت تمام [ است 
  ] ، خود را داخل اين جمع كرد . مرا مجال نشد كه از او سبب بپرسم . ولى ، همين قدر دانم كه : طايفه او را مجبور به اقدام اين كار كرده بودند . مثلا اگر حضرت و الا ظل السلطان ، حكمران اصفهان ، و حضرت و الا ركن الدوله ، والى خراسان ، در تهران بودند ؛ ابدا ، به اجماع شاهزادگان و حاضر شدن در اين مجلس حاضر نمىشدند ، و شأن ايشان اجل بر اين صحبت‌ها بود . آنان مىدانند كه : حفظ شأن دولتى و سياست مدن لازم است ؛ به غلط هواخواهى نمىكنند . چنان كه ، در تهران ، باز بعضى از شاهزادگان و اميرزادگان محترم بودند كه ابدا در مجلس اين شاهزادگان با غرض بيكار حاضر نشدند . تعجب من فقط در اقدام معز الدوله است ، كه او چرا خود را داخل در اين زمره كرد . اين شرح را براى آن مىنويسم كه : ديگر شاهزادگان بزرگ از حفظ مراتب خود نكاهند ، و به حمايت فرزند خود هم كه لوطى و « مشطى » « 30 » و خلاف كار باشد نپردازند ؛ حفظ سلطنت و دولت و ملت لازم است ، نه حفظ خويشان و بستگان .\r\nو پس از رفع اين قضيه ، يك دو ماه كه گذشت ، باز همان شاهزادگان بزرگ را ديدم كه به منزل جناب نظام الملك آمده ، اظهار شرمسارى كرده و ادب‌ها ورزيده و پائين مجلس نشسته ؛ با كمال تهورى كه داشتند ، كوچكى كردند . آدمى كه چنين ضعيف الحال است ، چرا بى جهت تندى مىكند ؟\r\nخلاصه ، آقا عزيز در خانه‌ى خود متوقف گشت و در تهران نظمى پديدار گرديد ، كه ديگر لوطيان هرزگى و شرارت نداشتند و به حالت مستى بيرون نمىآمدند . من خود شنيدم كه يك نفر از سركرده‌ى لوطيان به « نوچگان محله » مىگفت كه : « ديگر مست از خانه بيرون نيائيد و به فكر هرزگى و هوسناكى نباشيد ! مشغول كسب و كار شويد ، كه لوطى بودن فايده‌يى ندارد . در جايى كه دست آقا عزيز ، كه هزار نفر ايل و تبار داشت ، بريده شود ؛ ما اگر هرزگى كنيم ، سرمان به باد مىرود و گوشواره‌ى « تير قاپوق » مىگردد . » و از اين به بعد ، ديگر هرزگى از جوانان بيكار و بيعار تهران بروز نكرد .\r\nتمام مردم بر سياست مدن جناب نظام الملك تحسين كردند . اين قضيه گذشت . كنون ، ساير تغييراتى كه در اين سال هزار و سيصد و شانزده وقوع يافت ، بعون الهى ، بايد نگاشته شود .\r\nبعد از عزل جناب مستطاب امين الدوله ، صدراعظم ، در اين سال جناب نظام السلطنه ، وزير ديوانخانه‌ى عدليه و تجارت ، كه به منصب وزارت ماليه نايل شد ، وزارت ديوانخانه‌ى عدليه در ماه ربيع الاول اين سال هزار و سيصد و شانزده ، از قرار دستخط مبارك به نواب شاهزاده نصرت السلطنه ، رئيس خلوت همايون و خازن مهر مهرآثار ، واگذار گرديد .\r\nدستخطى كه درباره‌ى ايشان شرف صدور يافته نزد ما موجود است ؛ لكن ، نوشتن آن باعث اطناب كلام است . لهذا ، صرف‌نظر كرديم .\r\n\r\n\r\n","description":"","footnote":"\r\n( 30 ) - كذا ( - مشدى . )\r\n","page_name":" 282 ","page_number":306},
  {"content":"\r\n\r\nوزارت تجارت هم به عهده‌ى كفايت ميرزا ابراهيم خان معاون الدوله ، فرزند مرحوم فرخ خان امين الدوله ، واگذار گرديد ؛ و به يك ثوب لباده‌ى ترمه‌ى مرصع مخلع شد .\r\nصورت دستخط نزد ما موجود است ؛ لكن ، نوشتن آن چندان اهميت ندارد .\r\nوزارت معادن ايران ، كه سابقا جزء وزارت علوم بود ، اين اوقات به ميرزا نظام الدين مهندس الممالك ، كه مردى عالم به حساب و هندسه و قوانين اروپ است و وجودش زيور و رونق دانشمندان اهل ايران است ، واگذار شد . از علوم خارجه‌ى اين مرد ، در مجلدت سابق اين كتاب شرحى نگاشته‌ام . هركس خواهد ، رجوع به آن مجلدات كند .\r\nدستخط مبارك كه در تفويض اين منصب درباره‌ى او شرف صدور يافته ، از قرار ذيل است . چون به علم و استحقاق به اين منصب رسيده است ، عين دستخط او را مىنگارم .\r\nو اين مرد عالم ، لايق بسى مناصب ديپلوماسى است .\r\n« چون ميرزا نظام الدين مهندس الممالك از جمله‌ى خانه‌زادان و چاكران مخصوص دولت ، و سابقه‌ى خدمات او از زمان وليعهدى تاكنون در نظر است و علم و اطلاع و احاطه‌ى او در كار معادن در حضور مبارك مشهود است ؛ لهذا ، برحسب تصويب و تصديق جناب اشرف اكرم ميرزا على اصغر خان صدراعظم ، به موجب اين دستخط مبارك ، وزارت كليه‌ى معادن را به عهده‌ى كفايت و كفالت مشار اليه واگذار داشته ؛ و محض تكميل مرحمت يك ثوب لباده‌ى شمسه‌ى مرصع براى خلعت او عنايت فرموديم : كه موافق دستور العمل جناب اشرف صدراعظم ، به مراسم خدمت مزبوره پرداخته ، مراسم كفايت خود را بيشتر ظاهر سازد . ربيع الاول 1316 . »\r\nجناب ميرزا نظام الدين را قدرى گفتيم ؛ خوب است كه دوستانه عيب ايشان را هم بگوئيم . ايشان عيبى ندارند ؛ لكن ، من گاهى در عالم خيال خود مىگويم : اين مرد با علم و باكفايت ، چرا كار معادن ايران را ترقى نداده ، و مثل سابق اين كار رونقى ندارد ؟ آهن‌ها و ساير فلزات و بعضى چيزهاى مفيد ، در سنگ‌ها و كوه‌ها مانده ؛ چرا آن‌ها را بيرون نمىآورند و منافع آن را براى ديگران مىگذارند ؟ آهن‌ها و ساير فلزات كه در كوه‌هاى مازندران وديعه گذاشته شده است ، به زبان بىزبانى مىگويند : اى وزراى معادن ! اى هنرمندان ايران ! چرا وجود ما را معطل گذاشته‌ايد و ما را به عرصه‌ى مشهود نمىآوريد ؟ خداوند ما را براى شما حاضر و آماده ساخته است ، و شما در اين زمان به ما از اقارب هستيد . چرا ما را مهمل مىگذاريد كه به اجانب و آيندگان واگذار شويم ؟ جناب مهندس الملك با علم ، چرا به صدراعظم ايران و شخص سلطنت عرض نمىكنند كه : ماشين ريختگرى و اسباب آهن‌سازى و فلزكارى از فرنگ به ايران بياوريد و در پاى اين كوه‌هاى پر نعمت ايران كار كنيد ؛ فلزات بيرون آوريد ، به فرنگيان بدهيد و در مقابل طلاى پلاتين بگيريد ؟\r\nاز اهل اين زمان كه مأيوسم ؛ اميدوارم كه آيندگان به اين نوشته‌ى من اعتنايى كنند و گوى سعادت و اقبال دريابند . نمىدانم چه سرى است كه در ايران ، هركارى را كه به شخص بىعلم مىدهند ، آن كار ضايع و مهمل است ؛ چون همان كار را به شخص با علم و با اطلاع هم كه مىدهند ، باز آن كار رونقى ندارد ؟ « خدايا ! زين معما پرده بردار . » من در وزارت مردمان بىدانش طعنى نمىزنم ؛ اما ، در وزارت مهندس الممالك كه اهل علم\r\n\r\n","description":"","footnote":"","page_name":" 283 ","page_number":307},
  {"content":"\r\n\r\nاست و از ترقيات و قواعد اروپ اطلاع وافى دارد ، صريحا طعن مىزنم كه : ايشان چرا در وزارت خود كار معادن ايران را ترقى نداده ، واقعا سالى يك كرور به دولت و ملت ايران نفع نمىرسانند ؟ مگر كسى به عرض ايشان اعتماد و رفتار نمىكند ؟ اگر چنين است ، اين وزارت را واگذار كنند ؛ كه شأن ايشان به علم است ، نه به داشتن اين وزارت . زياده بر اين نتوان گفت .\r\nنظر به رعايت احترام و حفظ شأن و مقام طبقه‌ى شاهزادگان عظام ، كه هر مطلبى داشته باشند به توسط كسى به عرض حضور مبارك بدهند و جواب صادر گردد ؛ رياست اين كار و رسيدگى به عرايض شاهزادگان دوردست كه چندان رتبه‌يى ندارند ، به عهده‌ى نواب و الا شاهزاده سلطان احمد ميرزاى عضد الدوله بن خاقان مغفور فتحعلى شاه ، طاب ثراه ، كه از اعمام سلطنت و شاهزادگان اكبر - سنانه ، ارفع قدرا - هستند ، واگذار گرديد . و صورت دستخط همايون كه در اين باب شرف صدور يافته ، از قرار ذيل است : -\r\n« رياست شاهزادگان ، طبعا و عادة ، با شخص همايون خودمان است . چون جلايل امور مهمه‌ى دولت ، مانع از آن است كه على الاتصال در مواقع مختلفه مستحضر از حال هريك باشيم ، و هريك دسترسى به اظهار مطالب و عرايض خود داشته باشند ؛ لهذا ، وجود يك نفر كه شأنا و احتراما نازل منزله‌ى ذات مقدس ما باشد و قبول عمومى داشته باشد ، براى نيابت ما در پرستارى و رياست اين سلسله‌ى محترمه لازم بود ، لهذا ، عم محترم عضد الدوله را از طرف قرين الشرف خودمان انتخاب و اختيار كرديم ، كه تمام وزراء عظام و رؤساى ادارات و حكام ولايات ، امور راجعه به شاهزادگان را ، از جزيى و كلى ، به استحضار و توسط معزى اليه راجع دانسته و به توسط او قطع و فصل نمايند ؛ و بدون اطلاع معزى اليه ، اقدام به امور مرجوعه به اين سلسله‌ى محترمه ننمايند .\r\n21 ربيع الاول ، سنه‌ى 1316 . »\r\nرياست و امانت خزانه‌ى نظام - يعنى : تحويلدارى قشون كه مواجب و جيره‌ى افواج به دست رئيس و امينى داده شود - به عهده‌ى لطف اللّه خان صدق السلطنه ، پيشخدمت خاصه ، واگذار گرديد و به سردارى ترمه‌ى ايرانى با شمسه‌ى مرصع از درجه‌ى اول مخلع گرديد .\r\nدستخطى كه درباره‌ى او شرف صدور يافته ، نزد ما موجود است ؛ لكن ، نوشتن آن باعث تطويل كلام است . « نكته‌ى تاريخى » ندارد كه نوشته شود .\r\nروزنامه‌ى مسماه به « خلاصة الحوادث » در تحت رياست جناب محمد باقر خان اعتماد السلطنه ، وزير دار التأليف و دار الترجمه و مطبوعات ، ايجاد و احداث شد . مثل روزنامه‌ى « تان » هرروز چاپ و منتشر مىشود . خلاصه‌ى اخبار بزرگ يوميه‌ى جميع ممالك در آن خواهد بود .\r\nبعد از عزل جناب امين الدوله ، صدراعظم ، كه در ماه محرم اين سال وقوع يافت ، وزارت پست و وزارت گمركات ، كه با فرزند ايشان معين الملك بود ، تغيير كرد . چنان كه نوشتيم ، وزارت پست به عهده‌ى مرتضى قلى خان صنيع الدوله واگذار آمد ، و وزارت گمركات ايران به كفايت ميرزا فتح اللّه خان بيگلربيگى رشتى محول گرديد . در شهر جمادى الاخر اين سال ، باز وزارت گمركات از بيگلربيگى منتزع شده ، به جناب ميرزا محمد على خان قوام الدوله - فرزند مرحوم ميرزا عباس خان قوام الدوله ، وزير امور\r\n\r\n","description":"","footnote":"","page_name":" 284 ","page_number":308},
  {"content":"\r\n\r\nخارجه‌ى سابق - سپرده شد ؛ كه به شراكت صنيع الدوله و معز الملك ، اين خدمت را به انجام رسانند . صورت دستخط مبارك كه در اين باب شرف صدور يافته ، از قرار ذيل است : -\r\n« جناب اشرف صدراعظم ! از ابتداى برج عقرب هذه السنه‌ى ايت‌ئيل ، سنه‌ى 1316 ، و ما بعدها ، وزارت گمرك‌خانه‌هاى ممالك محروسه و پستخانه را به تصويب و امضاى شما به قوام الدوله واگذار كرديم . به موجب تمسكى كه به صوابديد شما نوشته‌اند ، اقساط ملزمى خود را بپردازند و كار را منظم و مرتب داشته باشند . رجوع كار دولت به قوام الدوله ، و مسئول نيك و بد او است . و ان شاء اللّه ، ما هم كمال مرحمت و تقويت را خواهيم فرمود . شرايط پيشرفت كار و خدمت او را هم شما بايد فراهم آورده و اهتمام نمائيد . فى شهر جمادى الاخر 1316 . »\r\nساعد الدوله سردار ، پدر ولى خان نصر السلطنه ، به حكمرانى استرآباد و گرگان و تركمان منصوب و روانه گرديد ؛ و يك ثوب سردارى ترمه‌ى كشميرى با شمسه‌ى مكلل به الماس ، و يك قبضه تفنگ مخصوص به او مرحمت شد .\r\nابو الفتح ميرزاى مؤيد الدوله ، فرزند مرحوم سلطان مراد ميرزاى حسام السلطنه ، در اين سال به حكومت عراق و گلپايگان و خوانسار منصوب و روانه گرديد ؛ روز غره‌ى جمادى الاخر اين سال ، وارد عراق و مركز حكومت شد .\r\nدر ماه رجب اين سال ، شاهزاده ابراهيم ميرزاى مشكوة الدوله بن مرحوم عماد الدوله از حكومت ملاير و تويسركان و نهاوند معزول شده ؛ شاهزاده عضد الدوله بن خاقان مغفور فتحعلى شاه ، طاب‌ثراه ، پدر شاهزاده وجيه اللّه ميرزاى سردار معظم وزير جنگ ايران ، به حكومت « ولايات ثلاث » منصوب شدند .\r\nنظر به توجه كامل بندگان همايون به انتظام كار « انجمن معارف » ، كه در اين عصر تأسيس شده ، و كتابخانه و مدارس و « مكاتب مليه‌ى مظفريه » ، كه شرح‌هاى طويل دارد ، جناب نير الملك ، وزير علوم و معارف ، را از قرار شرح دستخط همايون در اين انجمن و دايره‌ى وسيعه‌ى علميه شرف رياست و مراقبت مخصوصه دادند . سواد دستخط همايون از قرار ذيل است : -\r\n« نير الملك ، وزير علوم و معارف ! چون كار ايجاد مدارس و مكاتب مليه و كتابخانه‌ى ملتى ، به فضل خدا و حسن مراقبت و اقدامات شما و اجزاء انجمن معارف ، پيشرفت كامل حاصل نموده و موجب خرسندى خاطر ما گرديده است ، و اميدواريم ، ان شاء اللّه ، روزبه‌روز بهتر و كاملتر شود ؛ و از طرف ما بايد مراقبت و توجه مخصوص در اين باب بشود ؛ و در حقيقت ، رياست اين اداره و مجلس ، حق شخص همايون ما است ؛ لهذا ، شما را كه شخص مجرب كافى و دولتخواه بىعرض و از اوضاع داخله و خارجه كاملا با اطلاع هستيد ، از جانب خودمان مخصوصا مأموريت مىدهيم كه ، زايدا على ماسبق ، مراقبات كامله در انتظام امر مدارس و مكاتب و مجلس انجمن معارف و صندوق انجمن و حفظ احترام اعضاى آن به عمل آورده ، و راپورت‌ها و عرايض و مستدعيات انجمن را كه راجع به امر مدارس عمليه و كتابخانه‌ى ملتى است ، به اطلاع جناب مستطاب اشرف صدراعظم ، بدون تأخير به عرض برسانيد و احكام لازمه را به هرطور صلاح بدانيد ، صادر نمائيد و مجرى داريد ؛ كه ما شخص شما را در امورات مزبوره مسئول مىدانيم ، لا غير . شهر رجب المرجب 1316 . »\r\nاين دستخط بسيار دستخط متين و محكمى است . ولى جناب نير الملك ، وزير\r\n\r\n","description":"","footnote":"","page_name":" 285 ","page_number":309},
  {"content":"\r\n\r\nعلوم ، از نامحكمى خود كه در گرفتن سالى بيست و پنج هزار تومان از براى مدرسه‌ى دار الفنون دارند ، و احتشام السلطنه‌ى باهوش ، پسر مرحوم علاء الدوله اميرنظام ، در مجلس انجمن معارف مدعى ايشان شدند و گفتند : « اين پول را كه بيهوده گرفته و بيفايده خرج مىكنيد ، به خرج مدارس انجمن معارف برسانيد ! » ؛ ايشان از اين سخن منزجر شده ، به حضور همايونى اشتباه‌كارى كرده ، از براى انجمن معارف و تأسيس مدارس مليه‌ى مظفريه ، بعضى معايب ذكر كرده ؛ قرار دادند كه خود را رئيس انجمن معارف و مدارس مليه قرار دهند كه بعضى مفاسد موهومى به ظهور نرسد . احتشام السلطنه‌ى بيچاره را مقصر ساختند ، و او برائت ذمه حاصل كرد و صدق و دولتخواهى خود را آشكار ساخت ، و از انجمن معارف خود را به كنار كشيد .\r\nشرح اين داستان و شرح مدارس مليه را اگر بخواهم بنگارم ، سخن به جايى مىكشد كه جمعى در كشتن من اقدام مىكنند . سخن را به رمز مىگويم ، كه شايد كمتر از من برنجند . من نه جزء انجمن معارف بوده‌ام - و قدرى مقام خود را بالاتر دانستم كه خود را جزء اين اجزاء قرار ندادم - ، نه مؤسس مدرسه بوده‌ام كه خود را مغرض قرار دهم .\r\nاز هر حيث آسايش دارم ؛ و به اختلاف كارى ، آلايشى در من نيست . جميع وزراء حال سلامت مرا مىدانند . لهذا ، اگر ايرادى به نيرالملك وارد آرم ، ترسى ندارم . همين‌قدر مىگويم كه : من به نير الملك ، وزير علوم ، و ساير بستگان و كسان مرحوم على قلى خان مخبر الدوله ، وزير داخله ، كه شرح حال آن طايفه به خوبى در ساير مجلدات اين كتاب نگاشته شده ، اخلاص دارم . همگان به درستى و راستى معروف هستند . اما ، تعجب از نير الملك دارم ، كه با كمال خوش فطرتى ، چرا غرض به خرج داده ، و محض سخن احتشام السلطنه اشتباه‌كارى كرده ، اين دستخط را در باره‌ى خود صادر كردند ؛ و راه علم را بستند و ترقيات اهل ايران را ، كه باعث قوت و قدرت سلطنت است ، مسدود ساختند ؟\r\nاين دستخط كه صادر شد ، جناب نير الملك ، وزير علوم ، اعضاى انجمن معارف را خواستند و اين دستخط را خواندند . همگان ظاهرا تسليم شدند ؛ ولى ، در غياب ، اكثرى از ايشان سخنان زشت گفتند . مردم كه به خيالات نير الملك آگاهى يافتند ، ديگر تأسيس مدارس در محلات نكردند و به تربيت اطفال و احداث دبستان نپرداختند . گفتند : « لازم نيست كه ما زحمتى بكشيم و خانه‌يى بسازيم ، و ديگرى از پس پرده آيد و خود را صاحب خانه كند ، و بر ما بى جهت و بدون معاونت ، رئيس و حاكم گردد . »\r\nبه واسطه‌ى اخلاصى كه به نير الملك ، وزير علوم ، دارم ، درست مطلب را توضيح نكردم . و شرح‌هاى طويل در اين قضيه لازم است . اما ، همين قدر مىگويم كه : بعد از مردن مرحوم محمد حسن خان اعتماد السلطنه ، كه در دوره‌ى ناصرى جلوى علم و هنر و فضل و ترقيات ملتى و دولتى را مىگرفت ، در اين دوره ، چشم ما به وجود جناب نير الملك ، وزير علوم ، روشن يا تاريك است كه مانع ترقيات دولت و ملت ايران شد . بسى مدرسه‌ها مدروس ماند ، و بسى آبادانىها مطموس گشت . ديگر كسى به خيال تأسيس مدرسه و تربيت اطفال نخواهد افتاد . اين تحقيقات مجمله و مهمله و مبهمه‌ى بنده ، اگر عما قريب ،\r\n\r\n","description":"","footnote":"","page_name":" 286 ","page_number":310},
  {"content":"\r\n\r\nان شاء اللّه ، به نظر وزير علوم رسيد ، بر بنده متغير نشوند . در خلوت مرا بخواهند و بگويند : فلانى ! ترا كه با من سروكارى نبود ؛ چرا در تاريخ دولتى اين‌طور نگاشتى و مرا در روزگار ضايع گذاشتى ؟ من گويم كه : تو مردى نيك نفس بودى ؛ چرا در كار خلل آوردى ؟ و خلل او را باز نمايم : كه بر آزار من اقدام نكند . اگرچه ، هيچ‌كس نمىتواند به من آزار رساند كه تكليفم معين است .\r\nوزارت قورخانه‌ى مباركه ، كه از شعب اداره‌ى عسكريه است ، به عهده‌ى ميرزا كريم خان منتظم الدوله ، سردار مكرم ، مفوض آمد . اين سردار ، بسيار مرد درستكار و در اين روزگار از اخيار و ابرار است . وزارت قورخانه سابق با ضياء الملك بوده است .\r\nرياست اصطبل توپخانه‌ى مباركه ، كه از شعب ادارات وزارت جنگ و اداره‌ى عسكريه است ، به عهده‌ى ميرزا رضاقلى خان مجير السلطنه ، پسر برهان الدوله - كه برادر جناب نظام السلطنه ، وزير ماليه ، هستند - واگذار شد . سابق ، گويا با محمد حسن خان بوده است .\r\nدر فصل سنبله و ميزان هذه السنه‌ى هزار و سيصد و شانزده ، كه وقت درو كردن و برداشتن خرمن‌ها بود ؛ زارعين هرملكى در بلوكات تهران - مثل : خوار و ورامين و ساير بلوك - ، خرمن‌ها را كه روى هم انباشتند ، گمان كردند كه حاصل خوب به دست آمده است . و « خدار » ها و اهل تخمين ، هرخرمنى را پربار تصور كردند . ولى ، چون خرمن كوبيده شد و گندم از كاه جدا گشت و به ميزان آمد ، تمام « خداران » و « خراصان » كه وزن گندم و جوهر خرمنى را به تخمين درمىآوردند ، ديدند خطا كرده‌اند و حاصل درست به عمل نيامده است . مثل آنكه ، خرمنى را كه به چهل خروار گندم حدس و تخمين زده بودند ، بيست خروار و هيجده خروار به دست آمد ، و از هر خرمنى نصفانصف و نيم‌نيم برداشته شد . به اين جهت ، بار گندم هرروز در ميدان كم آمد و آوردن آرد به خبازخانه دير رسيد و كسر آمد .\r\nخبازان و اهل شهر محتاج به گندم خمسه و ساوه و عراق شدند . كرايه‌ى بارگيرى گندم از شهرهاى دور ، بر قيمت گندم قدرى افزود . لهذا ، خبازان بهانه‌ى جزيى به دست آورده ، پخت نكردند و فوق الانصاف قيمت نان را بالا بردند ؛ و در آرد ، سبوس و خاك اره و بعضى چيزهاى ديگر مخلوط كردند و بر نمك نان‌ها افزودند . و شاطران نانواخانه ، به دستور استادان خبازخانه ، در پختن نان و نان درآوردن از تنور اهمال كردند : كه مردم در دكه‌ى نانوايى دو پشته و سه پشته جمع شوند و از نبودن نان هراسان شوند و به قيمت گران خرند ؛ و اگر از هر ده سير نان ، هفت سير نان به ايشان دادند ، از بيش و كمى دم نزنند و به بردن همان هفت سير نان به جاى ده سير ، قانع شوند كه فرزند و عيال ايشان بىنان نشوند و از گرسنگى نميرند .\r\nسبحان اللّه ! اين طايفه‌ى جاكش صفت ، بسى بىاعتدالى كردند ؛ و نزديك بود از بىنظمى ، مثل دوره‌ى ناصرى كه در سى سال قبل وقوع يافت « 31 » ، قيمت يك من نان به پنج\r\n\r\n\r\n","description":"","footnote":"\r\n( 31 ) - مقصود سال مجاعه‌ى 1288 هجرى قمرى است .\r\n","page_name":" 287 ","page_number":311},
  {"content":"\r\n\r\nقران يا پنج هزار دينار و شش هزار دينار رسد ، كه آدميان بچگان را دزديده و در ديك پخته و خوردند و سگان را كشتند و قوت خود كردند . « نستجير باللّه من هذا البلاء . » و من در خاطر دارم كه : مرحوم حاجى ميرزا حسين خان سپهسالار اعظم ، كه صدراعظم آن دوره بود ، از خود مجانا روزى ده هزار قرصه نان در ميدان مشق به ضعفا مىداد كه از گرسنگى نميرند . باز در روزها ، چندبار ديدم كه در كنار كوچه ، مرد فقيرى افتاده و از گرسنگى دو شبانروز مرده است . و بسى بيهوشان و گرسنگان يك شبانروز در كوچه‌ها افتاده بودند ؛ كه زنان از خانه‌ى خود بيرون آمده ، در دور بيهوش جمع شده ، نانى به دهانش مىرساندند و او را به تدبيرات به جان مىرساندند . او به صعوبت و عجز نانى مىخورد و چند روزى جانى درمىبرد ، و باز بسيار مىشد كه چند روز ديگر او را مرده مىيافتند .\r\nبارى ، آن دوره گذشت ؛ و من در اين زمان ، حقيقت آن حال را مىنويسم . و كنون ، درباره‌ى اين زمان به راستى چنين مىنگارم كه : قيمت گندم بالا رفت و ملاكين گندم‌هاى خود را در انبار ذخيره كرده ، منتظر شدند كه قيمت هر خروار گندم را به پنجاه تومان و بيشتر رسانند و اهل تهران را تلف كنند . لكن ، اين سلطان عادل و باذل اهل عيش و عشرت و شرابخوارگى و شكار نبود ، كه به خمر و خمار و نكار و عقار پردازد و روزها از آسايش دادن رعايا به غفلت و اهمال گذراند . سعى اكيد كرد ؛ جدى بليغ نمود كه :\r\n« من از خزانه‌ى دولت ، زيادتى قيمت گندم را مىدهم كه خبازان نان را ارزان فروشند . » الحق ، جناب مستطاب صدراعظم نهايت اهتمامات را به عمل آورد و دقت‌ها كرد ؛ و اصناف را خواست و ضررها كشيد ، و گماشتگان كافى بىغرض در سر اين كار گماشت ، كه ترتيبى فراهم آمد و عمل نان منظم شد و مردم از قحط و غلا برجستند و خاطر كسى را نخستند .\r\nجناب مستطاب صدراعظم ديدند هركس را بر سر انتظام نرخ بگمارند ، باز از ملاكين و محتكرين رشوه مىگيرد و قيمت نان را بالا مىبرد و مردم شورش مىكنند .\r\nاز براى انجام اين كار ، شخص حاجى محمد حسن كمپانى ، امين سابق دار الضرب ، را كه شرح حال او را در جلد وقايع سنه‌ى هزار و سيصد و چهارده اين كتاب نگاشته‌ام ، برگزيد .\r\nو اين پير مرد ، از حيث عقل و تمول و كفايت و پليتيك تجارتى و كثرت مال و ترقى قيمت اجناس ، و اعتبار مالى و قولى و وصول كردن مطالبات خود ، و معروفيت در « فابريكات » و كارخانجات جميع ممالك اروپ ، از جميع رئيس و مرئوس تجار ايران برتر و بالاتر بود . به هر كارخانه‌ى فرنگ كه فرمايش ساختن اسبابى و آلاتى مىداد ؛ فورا تا پنج كرور براى او پارچه و اسباب مهيا كرده ، به ايران مىفرستادند كه او به فروش رساند و قيمت براى آنان ارسال دارد .\r\nچون اين تاجر بىطمع و مستغنى از مال براى انجام اين خدمت منتخب شد ، وى خدمتى به دولت و ملت كرد . از روى جرأت ، به خانه‌ى محتكرين ، كه از علماء و صاحب ثروت بودند ، رفت و به آن‌ها گفت : « بايد گندم خود را به خبازخانه بدهيد و قيمت آن را از قرار خروارى ده تومان از من نقدا بگيريد ؛ كه من به تدريج از اساتيد\r\n\r\n","description":"","footnote":"","page_name":" 288 ","page_number":312},
  {"content":"\r\n\r\nخبازخانه بگيرم . »\r\nمردمانى كه از املاك خود گندم بسيار داشتند ، در تهران زياد بودند . ولى ، شاخص و بزرگوار ايشان : يكى جناب ظهير الاسلام آقاى امام جمعه ، و يكى جناب ميرزا محمد على خان قوام الدوله بود . و جناب امام جمعه به درجه‌يى شهامت و بسط يد و بستگى به سلطنت داشت ، كه حاكم تهران واحدى از وزراء قدرت نداشت كه به دربخانه‌ى او رود ، و گندم انبار او را به فلان قيمت طلب كند .\r\nحاجى محمد حسن اول به خانه‌ى جناب امام جمعه پا گذاشت ، و گندم خواست كه از قرار خروارى ده تومان قيمت آن را كارسازى كند . در پائين مجلس نشست و سخن‌ها گفت . جناب امام جمعه با كمال متانت و جمعى از اصحاب و خاصان ، در صدر مجلس نشست و فرمايشات كرد ؛ و گاهى به لطايف الحيل عذرها آورد . و آخر الامر ، به حاجى محمد حسن گفت كه : « شما اول از ساير ملاكين گندم بگيريد ، و بعد به من پردازيد . » حاجى محمد حسن گفت : « شما پر زورتر و قويتر از اهل اين شهر هستيد . اول نزد شما آمده گندم مىگيرم : تا ديگران حساب خود را كرده ، گندم انبار خود را بيرون آورده ، به قيمت ده تومان به خبازان بفروشند و قيمت از من ستانند كه مسلمين آسوده باشند . »\r\nحاجى محمد حسن كه مستغنى از گرفتن ده هزار تومان رشوه بود ، و مخالفت با او مخالفت با دولت محسوب مىشد ، و امتيازات دولتى در اين‌صورت از ميان مىرفت ؛ لهذا ، جناب آقاى امام جمعه از انبار گندم بيرون آورد و به خبازان داد و قيمت از حاجى محمد حسن گرفت . و قوام الدوله نيز گندم‌ها داد و همراهى كرد . ساير ملاكين تهران و محتكرين ، گندم‌ها بيرون آوردند و قيمت آن را از حاجى گرفتند .\r\nنعمت فراوان گشت و در خبازخانه فراوانى ديده شد . منتهاى گرانى نان در اين سال ، به يك قران رسيد كه پيش به هفت‌صد دينار مىفروختند ، و كنون به هزار دينار به فروش رساندند . آن‌قدر توفير قيمت ، چندان به اهالى صدمت وارد نمىآورد . مردم از فراوانى نان و باز شدن دكاكين خبازخانه آسوده شدند . در اين سال ، قيمت هر خروارى گندم به بيست تومان رسيد . و در اين‌صورت ، بايد نان يك من دو هزار دينار به فروش رسد . ولى ، شخص همايون سلطنت مرحمتى فوق العاده درباره‌ى رعاياى تهران و عموم ايران فرمودند . قرار دادند كه گندم را از ملاكين به قيمت خروارى بيست تومان بخرند ؛ و به نانوا داده ، از آن‌ها خروارى ده تومان بگيرند كه نان را از قرار يك من يك هزار به فروش رسانند ؛ و از هر خروارى كه ده تومان ديگر باقى مىماند ، تاوان آن را دولت بدهد كه مردم آسوده باشند . در سر اين كار ، تقريبا دولت ايران دويست هزار تومان در توفير قيمت گندم رعايت كرد ، كه نان ارزان به فروش رسد .\r\nهيچ‌يك از سلاطين قاجاريه ، با رعاياى خود اين‌طور سلوك نداشته بودند كه اين سلطان عادل باذل سلوك داشت . نصف قيمت نان مردم را از خزانه‌ى عامره داد ؛ مردم دعاگو گشتند . مجلس انتظام نرخى در « سراى امير » ، در حجره‌ى حاجى محمد حسن ، فراهم گرديد ؛ كه وزراى محترم در آن مجلس حاضر مىشدند و قيمت مأكولات را به درستى و بىغرضى معين مىكردند ، كه كسبه در زيادتى تسعير هرج‌ومرج نكنند .\r\n\r\n","description":"","footnote":"","page_name":" 289 ","page_number":313},
  {"content":"\r\n\r\nالحق ، وزير نظميه ، مختار السلطنه سردار ، هم كمال نظم را در كار آورد . از كسبه رشوت نگرفت و نگذاشت كه احدى از كسبه تعهدى كند . خود به شخصه رسيدگى مىكرد و به لباس مبدل به ميدان و درب دكاكين رفته ، از نرخ اشياء استحضار مىيافت ؛ و بسى سياست‌ها كرد .\r\nدر اين سال كه غله گران بود ، فواكه و بقول و لبنيات به‌طورى ارزان بود كه در سنه‌ى قبل هم ، اهل تهران اين‌طور ميوه‌ى ارزان نخورده بودند . به حسن مواظبت حاجى محمد حسن و انتظام مختار السلطنه ، قيمت اشياء تنزل كرد . برنج در قيصريه ، از قرار « رى » دوازده هزار به فروش مىرسيد . در ظرف چند روز ، هريك « رى » را به هفت هزار دينار به فروش آوردند . همچنين ، قيمت روغن و ذغال بسى تنزل كرد . مردم آسوده شدند و همگان مداح حاجى محمد حسن كمپانى شدند . حاجى محمد حسن در سابق ايام ، چندين سال مبغوض اهل تهران و اهل ايران بود . بعضى ضررهاى ملتى و خسارات اهل ايران را در معاملات ، و انحطاط سكه‌ى نقره و مس را نسبت به او مىدادند و داستان‌ها مىگفتند . اما ، او در اين چندماهه كه مدير مجلس انتظام نرخ بود ، و كفايت‌ها به ظهور رسانيد و از احدى ترس نبرده ، انبارهاى گندم شكافت و نان را براى اهل تهران فراوان ساخت و ايشان را از قحط و غلا نجات داد ؛ رتبه‌ى خود را به جايى رسانيد ، كه تمام مردم فدوى و مداح او شدند و از بدگويىهاى سابق او استغفار كردند و در تمجيد او به هر مجلسى بىاختيار بودند .\r\nاما ، افسوس كه چند ماهى بيشتر طول نكشيد كه او در همين سال ، در ماه شعبان ، وفات كرد . عموم مردم ، بدون استثناء براى او طلب مغفرت كردند و بر وفات او افسوس‌ها خوردند . به حكم دولت حاجى محمد حسين آقا ، فرزند قابل او را كه داراى بسى ثروت است ، به جاى آن مرحوم به مديرى مجلس انتظام نرخ برقرار داشتند . همه‌روزه ، با ساير اعضاء محترم در دار التجاره‌ى خود ، كه در « سراى امير » است ، مواظب اين خدمت هستند ؛ و تهيه‌ى ناهار و اسباب پذيرايى اهل مجلس ، به عهده‌ى ايشان است . اين جوان قابل عامل ، كه مثل پيران سالخورده و چكيده‌ى تجارت و عصاره‌ى مهارت است ، در انتظام نرخ و رسانيدن گندم به خبازان و از خارج ولايات گندم به تهران آوردن ، بسى بىاختيار بود ؛ و روزها سوار شده ، از درب دكاكين خبازان مىگذشت كه خبازان تقلبى نكنند و در فروش نان مردم را معطل نسازند . در كفايت و هنر و بىطمعى در اين كار ، پسر همان پدر بود كه عاقبت بخير شد . حاجى محمد حسين آقا هم چند ماهى در اين كار ، نهايت خداشناسى و مردم‌دارى را منظور داشت . ولى ، در سنه‌ى آتيه‌ى هزار و سيصد و هفده ، به واسطه‌ى بعضى محظورات كه مجال شرح آن را ندارم ، از اين خدمت استعفا كرده ، خود را به اختيار به كنار كشيد و به نظم اعمال خود پرداخت .\r\nدر ماه مبارك رمضان اين سال ، نواب و الا شاهزاده عبد الحسين ميرزاى فرمانفرما ، والى فارس ، وزير جنگ سابق ، از ايالت فارس به حكم تلگرافى معزول شد . و حكم دولتى صادر گشت كه به تهران نيايد ؛ از راه شيراز و روى آب ، به عتبات عاليات ، كه جزء خاك عثمانى است ، رود و در كربلا و نجف و سر من راى و مقابر قريش ، كه مشهد\r\n\r\n","description":"","footnote":"","page_name":" 290 ","page_number":314},
  {"content":"\r\n\r\nكاظمين است ، ساكن باشد . در مجلدات سابق اين كتاب ، از كفايت و چابكى و بلند خيالى و آرام نبودن فرمانفرما در كارها و مداخله‌ى او به هر كارى ، و بستگى مخصوص او را به سلطنت نگاشته‌ايم كه : او وزير جنگ و رئيس اداره‌ى عسكريه‌ى ايران بود ؛ ولى ، به كارهاى كشورى و امر صدارت مداخله مىنمود . لهذا ، در سنه‌ى هزار و سيصد و پانزده ، به شرحى كه نگاشتيم ، جناب مستطاب امين الدوله ، صدراعظم سابق ، بعضى عرايض صحيحه به حضور همايونى كرده ، او را از وزارت جنگ ايران معزول ساخت و به ايالت فارسش انداخت .\r\nوى در سنه‌ى گذشته ، به ايالت فارس آمد و تا اين سال و اين ماه ، كه از دو سال چند ماهى كسر است ، به ايالت فارس باقى بود و در فارس نظم‌ها داد . عاملى كرد و دخل‌هاى از روى دانش برد ؛ لكن ، به احدى تعدى فاحش نكرد . ولى ، چون به ايالت فارس مايل نبود و هواى تهران در سر داشت كه در اينجا آيد و به تدبيرات باز به سپهسالارى و وزارت جنگ رسد و به دشمنان فايق آيد و در جميع كارهاى دولتى ، از كشورى و لشكرى و صدارتى و امارتى ، مداخله كند ؛ عمدا حقوق و مواجب اهل تهران را ، كه مرسومشان به خرج دستور العمل فارس منظور بود ، نفرستاد تا آن‌ها شاكى شوند و به ديوان عارض و متظلم شوند كه او را معزول كنند و به تهرانش احضار نمايند ، كه او بعد از اداى حقوق مردم و حسن تدبيرات ، به مقاصد خود نايل شوند . اما ندانست كه فوق تدبير ، تقديرى هم هست . وقتى كه او بدسلوكى كند ، او را معزول مىكنند ؛ ولى ، به تهرانش نخواهند خواست . حكم صادر مىشود كه به عتبات عاليات رود و از ايران دور ماند ، كه مداخله‌ى به كارى نكند .\r\nخلاصه ، اين شاهزاده‌ى آزاده از ايالت فارس معزول شده ، به حكم دولت از راه شيراز به عتبات رفت و در آنجا ساكن شد ؛ عجالتا ، از مداخله‌ى به كار ايران بازماند .\r\nو من عمدا اين شرح را به راستى نگاشتم : كه اگر كتاب من ، ان شاء اللّه ، چاپ شود و به او برسد ، بدانند كه در انجام مقاصد ، جز تدبير ، يك تقديرى هم هست . بايد قدرى سلامت نفس و ملايمت طبع جست ، و به كفايت و پول و نسب و حسب و فضل و بستگى به سلطنت و تدبير ، مغرور نشد ؛ كه روزگار بسى عجايب دارد . اين شاهزاده ، ان شاء اللّه ، صفات بد ندارند . و اگر صفت بدى هم داشته باشند ، مرا با آنكه در حقيقت‌نويسى ، به امر دولت ترسى و ملاحظه‌يى نيست ؛ باز قدرت ندارم كه صفت بدى در باره‌ى ايشان بنگارم .\r\nولى ، همين‌قدر به اذن ايشان اجازه دارم ، كه به‌طور حكايت ، نه به طرز شكايت ، در اين كتاب بنگارم كه : ايشان مواجب ديوانى مراهم كه جديدا و قديما و اصلا و اضافا به خرج فارس منظور بود ، نفرستادند . هرچه عريضه نگاشتم ، اثرى نكرد . چند سال است كه بعضى از حكام بيدين ديوث كج معامله‌ى ولايات ، به لطايف الحيل حقوق مردم را نداده‌اند ؛ و در حساب دولت خرج‌تراشىها كرده ، خود را طلبكار قرار مىدهند ؛ و در مقابل ده هزار تومان طلب از ديوان ، معادل پنجاه هزار تومان حقوق مردم را نمىپردازند . و وزراى ديوانخانه هم ملاحظه از اين گونه حكام كرده ، كار را به دفع الوقت مىگذرانند و حقوق مردم فاسد مىشود . ولى ، با اين حالت ، هيچ حاكمى را نديده‌ام كه حقوق ديوانى مرا\r\n\r\n","description":"","footnote":"","page_name":" 291 ","page_number":315},
  {"content":"\r\n\r\nزودتر نپردازد . با آنكه بىزرم و بىزورم و به چيزى غرور ندارم و در هركارى عاجزم ؛ ولى ، به فضل الهى ، طورى بوده است كه حكام غير امين حقوق بسى اشخاص بزرگ را نرسانيده ، ولى مرسوم بنده را به‌طور خوبى فرستاده‌اند . لكن ، اين شاهزاده به‌طورى سخت بودند كه بيانات عريضه‌ى بنده به ايشان اثرى نكرده ؛ به سختى و نرمى ، هرطور كه عريضه نگار شدم ، مواجب ديوانى مرا نفرستادند و معوق گذاشتند . تا آنكه معزول شدند و حق من از ميان رفت .\r\nمن به ايشان دو سه عريضه نگاشته‌ام و حقوق خود را خواستار شده‌ام ؛ ايشان جوابى به من نگاشته‌اند كه عينا در اينجا درج مىشود . هم حقوق قديمى و هم مرسوم جديد بنده را ، كه تازه برقرار شده ، نپرداخته و عذرهاى غير موجه آورده‌اند و به جواب‌هاى نامطابق با سؤال و طفره گذرانيده‌اند . من مرقومات متعدده از ايشان دارم ، كه گاهى وعده‌ى فرستادن مواجب كرده‌اند ، و گاهى به سالى ديگر موكول داشته‌اند ، و كنون به كلى طفره رفته‌اند . ولى ، من خود انصاف مىدهم كه : نواب و الا شاهزاده فرمانفرما اعتناء به اين جزئيات ندارد و قصدش دخل بردن نيست ؛ بلكه ، در موارد پليتيكى و تدبير و اجراء خيالات خود ، حاضر است كه تا پنج هزار تومان و ده هزار تومان به رشوه و تعارف و احسان مايه گذارد . لكن ، امروز پليتيك خود را عمدا در اين ديده كه حق بنده و حقوق اهل تهران را نرساند ، تا به مقدماتى كه پيش خيال خود ترتيب داده بود صورت گيرد .\r\nو چنان اتفاقى نيفتاد ، كار طور ديگر شد .\r\nخلاصه ، سواد مرقومه‌ى ايشان كه در جواب بنده از شيراز نوشته به تهران فرستاده‌اند ، از قرار ذيل است : -\r\n9 شهر جمادى الآخر\r\n« جناب معتمد السلطان ، ميرزا غلامحسين خان اديب و مستوفى ! مشروحه‌ى شما با مرقومات ديگر ، كه مبنى بر سفارش صادر نموده و مستقيما فرستاده بوديد ، رسيد و از سلامت حالات جناب عالى مستحضر و خوشوقت شدم . اينكه نوشته بوديد : « دويست و پنجاه تومان مواجب شما به خرج فارس آمده » و مطالبه‌ى او را نموده بوديد ؛ مطلع شدم . اگر ما يك صد و پنجاه تومان قبولى خودمان را از بابت مواجب شما مىداديم ، و به واسطه‌ى ندادن يك صد تومان كه بلا محل جمع شده ، بالضروره از من ناراضى مىشديد ؛ اين است كه از دادن همه‌ى مواجب شما ، كه دويست و پنجاه تومان جمع شده ، معذرت مىخواهم . چون در تهران ، بلكه در همه‌ى ايران ، يك نفر خوشگو در حق خود سراغ ندارم ، و اگر شما هم خوشگويى نمائيد ، خلاف جماعت است ؛ راضى به مداحى و خوشگويى شما هم نيستم ، و اگر بدگويى هم بفرمائيد ، چندان ، بلكه هيچ براى خود مضر نمىدانم . چرا كه طشت من از بام افتاده و كوس بدنامى ما را بر سر بازار زده‌اند . زياده بر اين چه زحمت دهد . »\r\nمن در جواب اين مرقومه‌ها ، شرح‌ها نوشته و فروتنىها كرده : كه اهل تهران را با خود بىاخلاص ندانسته ، حقوق من و سايرين را بپردازند . ايشان باز ، ابدا اعتنايى به خيال بنده نكرده ، افعال خود را سرمشق عقل و پيشرفت كار خود دانسته ؛ اين مرقومه را براى بنده ارسال فرموده‌اند كه عينا درج مىشود : -\r\n\r\n","description":"","footnote":"","page_name":" 292 ","page_number":316},
  {"content":"\r\n\r\nغره‌ى شهر رجب المرجب ، 1316\r\nجناب جلالت‌مآب ، ميرزا غلامحسين خان اديب مستوفى ، افضل الملك ، زيده مجده ! وسيله‌ى مودت وسيله‌ى جناب سامى رسيد ؛ از صحت مزاج شريف ، مسرت و خوشوقتى رو داد . اينكه ، به حمد اللّه تعالى ، به شمول مراحم عليه‌ى همايونى ، ارواحنا فداه ، مفتخر و سرافراز شده ، لقب افضل الملكى و سيصد تومان علاوه مواجب از اصل ماليات به جناب شما مرحمت شده ؛ در نهايت خوشوقت شدم . اميدوارم برحسب استحقاق فطرى ، به بالاتر از اين مراتب و مقامات نايل شويد . باش تا صبح دولتت بدمد ، كاين هنوز از نتايج سحر است . » اينكه نوشته بوديد : « من شرح حالى از خود بنويسم تا در كتاب مستطابى كه در وقايع عمده‌ى سلطنتى و امور مهمه‌ى دولتى اتفاق مىافتد بنويسيد » ؛ چون نمىخواهم اين كتاب جليل القدر و كثير النفعى كه جناب‌عالى مىنويسيد ، به لوث اعمال و افعال اين بنده ملوث شود ، اين است شرح حال خود را ، كه همه اسباب ننگ است ، ننوشتم . و از جناب‌عالى هم خواهش مىنمايم كه كتاب خود را ضايع نفرموده ؛ و اگر مقصودتان اين باشد كه اسمى از دوستدار در آن كتاب درج نمائيد ، مخصوصا به‌طورهاى زشت و طرزهاى ملامت ببريد : تا كتاب شما قابل اعتناء و اعتبار خاص و عام باشد و مقبول طبايع افتد ؛ تا از شرفى كه امروز همه‌كس از بدگويى دوستدار مىبرد ، جناب شما هم محروم نمانيد . زياده بر اين چه زحمت دهد .\r\nغره‌ى شهر رجب 1316 . جواب مرقومه‌ى سابق شما را هم در مسئله‌ى مواجب ، سابقا نوشته‌ام ؛ البته تا حال رسيده و مطلع شده‌ايد . زياده چه زحمت دهم . »\r\nسبحان اللّه ! من از اين شاهزاده چگونه بد نويسم ، كه او كفايت دارد و با عقل است و همت عالى از او ديده شده . احمق نيست كه به مدح مردم گوش دهد ؛ و از مذمت مورخين نمىترسد . حشمت او فراوان ؛ و با اين حشمت ، غالبا خفض جناح او بىپايان است ، و به من اين‌طور مرقومات نگاشته كه باعث حيرت خوانندگان است و آيندگان از اين دو مرقومه تعجب‌ها خواهند داشت . ولى ، تعجبى نيست كه يك نفر شاهزاده‌ى با كفايتى هزار خيال خوب در مدنظر داشته باشد و آخر از تهران اخراج شده ، به ايالت فارس برود و بسى ناملايمات بيند ؛ آخر الامر ، چنين كاغذها به اهل تهران مىنويسد كه باعث حيرت مىشود . و من كه انصاف دارم ، با آنكه شاهزاده حقوق مرا نپرداخته و سخت نوشته ، صريحا مىنويسم كه اين شاهزاده‌ى معزول منزوى در عتبات ، بسيار لايق هستند . ولى ، عيبى كه دارند : به واسطه‌ى بستگى به سلطنت و فرط كفايت ، مغرور شده ، قدرى از سبك و رويه‌ى اين زمان خارج گشته‌اند و ديگران صد هزار بد درباره‌ى ايشان نگاشته‌اند . ولى ، من جز حقيقت‌نگارى و ظاهرنمايى چيزى ندارم و به پنهانى از دولت و ملت ، تاريخ غرض‌آميز نمىنويسم . و اين دو رقيمه‌ى شاهزاده را هم برحسب اجازه و اشاره‌ى ايشان در اين تاريخ نگاشتم : كه بعدها مردم آن‌قدر حاضر نباشند كه خود را بدنام كنند و اعتنا به سخن زشت و زيبا نياورند .\r\nاين شاهزاده‌ى بزرگ هروقت به ايران آمد و مصدر خدمتى شد ، و خواست مرا تأديبى كند و مؤاخذه كند كه چرا دو رقيمه‌ى ايشان را در اين تاريخ عينا نگارش داده‌ام ؛ به توسط شاهزاده تاج الدين ميرزا ، كه با عقل و آئين است ، از بنده مؤاخذه كنند ؛ تا جواب صحيح به ايشان عرض كنم . شب گذشت و حقيقت بايد نگاشت . هم شاهزاده بى جهت به\r\n\r\n","description":"","footnote":"","page_name":" 293 ","page_number":317},
  {"content":"\r\n\r\nبنده اين دو مرقومه را نوشتند ؛ هم بنده بدون سبب اين شرح‌هاى حقيقت‌آميز را درباره‌ى ايشان نگاشتم . در اكثر موارد ، اهمال جايز است .\r\nخلاصه ، بعد از آنكه شاهزاده فرمانفرما را از ايالت فارس معزول كردند ، به امر دولت جناب ميرزا عبد الوهاب خان نظام الملك ، كه شرح حسب و نسب و جلالت قدر ايشان در مجلدات سابقا نگاشته شدند . طرز مجاملت و حسن معاملتى كه ايشان به اهالى فارس كرده‌اند ، ان شاء اللّه ، در جلد ديگر اين كتاب نوشته خواهد شد . زمانى كه به تهران احضار شوند ، آن داستان را ، ان شاء اللّه ، مىنگارم .\r\nغلامعلى خان امين همايون به حكومت سمنان و دامغان منصوب شده ، قبل از ماه رمضان ، به طرف مقر حكومت خود از تهران حركت كردند ؛ و شاهزاده عميد الدوله ، حكمران آنجا ، به تهران احضار شدند .\r\nدر تمام ممالك روى زمين ، حفظ نظم و امنيت در عهده‌ى اداره‌ايست كه آن اداره در ايران ، در سلطنت شاه شهيد ، نور اللّه مضجعه ، تأسيس شده و رئيس آن اداره « كنت دومنت فرت » ايتاليايى بود كه هنوز هم زنده است و نوكر دولت ايران است ؛ ولى ، امروز شغل و عملى ندارد ، جز آنكه به غلط مواجب گزافى مىبرد و وجودش مثمرثمرى نيست .\r\nاسم اين اداره در ايران « نظميه » ، و در خاك دولت عثمانى « خبطيه » و در ممالك اروپا مسما به « پوليس » است . گرفتن دزدان در شب ، و حفظ و حراست محلات و دكاكين در شب ، و گرفتن دزدان و مستان عربده‌جو ، و امر و نهى به فواحش و گرفتن زنان بدكار ، در صورتى كه فسادى برپا شده باشد ، تمام به عهده‌ى اجزاء اين اداره‌ى نظميه است كه در جميع محلات تهران ، شبانروز منتشر و مقيم هستند ؛ و هرچند نفر ، حد و سدى دارند كه بايد حوزه‌ى خود را از سرقت دزدان و عياران مصون دارند .\r\nاين اداره‌ى نظميه ، در تحت رياست حكومت تهران است . خود رئيس اداره‌ى نظميه مستقلا طرف نصب و عزل و امر و نهى سلطنت نيست ؛ بايد در تحت رياست و امر و نهى حاكم تهران باشد . سركرده‌ى اين اداره و اجزاء را بايد رئيس نظميه گفت ؛ لكن ، بعضى از روزنامه‌نگاران ، محض تملق وزير نظميه ، مىنويسند : « فراشخانه » و « كشيك - خانه » و « نظميه » و « صندوقخانه » و غيرها و غيرها . وزارت ندارد ؛ بلكه ، رياست دارد .\r\nوزارت ، مخصوص امور خارجه و داخله و ماليه و علوم و بعضى از ادارات ديگر است ، كه اهل ذوق مىدانند .\r\nخلاصه ، امروز رياست نظميه ، كه به غلط آن را وزارت نظميه گفته‌اند ، با كريم آقاى مختار السلطنه است . اما ، مختار السلطنه طورى كفايت و درستى به خرج داده كه اين رياست را بالاتر از رتبه‌ى وزارت ساخته و خود او مستقل شده اعتنا به امر و نهى حكومت ندارد . خود او در امر نرخ بازار و گرفتن اشرار و رسيدگى به تنازع اهل شهر ، در هرملك رسيدگى مىكند و خوب هم از عهده برمىآيد . ناظم الدوله ، حكمران تهران ، كه بر او رياست دارد ، ابدا نمىتواند دست مداخله و تصرف او را در كارها كوتاه كند .\r\nاين رئيس نظميه ، در اين سال محض مزيد شأن و شوكت و اعتبار و اقتدار خود ، به\r\n\r\n","description":"","footnote":"","page_name":" 294 ","page_number":318},
  {"content":"\r\n\r\nمجلس دربار و بارگاه دولت عرض كرد كه : محض حفظ طرق و شوارع و امنيت شهر و كثرت نفوذ نظميه ، تشكيل سوار و پياده بايد بشود كه مسما به « ژاندارم » گردد . چون مختار السلطنه اصلا از رعايا و تبعه‌ى عثمانى است ، اين سوار و پياده را كه احداث كرد ، آن‌ها را به لفظ و اصطلاح عثمانيان كه « ژندرمه » مىگويند ، موسوم نهاد . شخصى كه ايرانى سرشت و اسلام‌پرست باشد ، اگر احداث كارى كند ، آن كار را به لغت ايرانى و عربى موسوم مىسازد . ما را به لغت تركان چه احتياج است كه اسم سوار را « ژاندرمه » گذاريم ؛ كه مورخين بعد گمان كنند كه شايد عثمانيان بر ايرانيان تسلط و تفوق يافته و به اين مملكت مداخله‌يى داشته‌اند ، كه اسم يك قسم از سواره‌ى ايشان به « ژاندرمه » است .\r\nاين چند سطر را براى آن نوشتم كه : اهل ايران از لفظ ايرانى و عربى تجاوز نكنند .\r\nهرامرى را كه احداث مىكنند ، به لغت ايرانى اسم گذارند ؛ كه استبداد و استقلال ايشان معلوم شود . نمىدانم چرا دولت ايران ، « مجلس آكادمى » و « انجمن اختراع لغات و اصطلاحات » ندارد كه محتاج به الفاظ خارجى نشود . تقصير از دولت نيست ؛ تقصير از فضلا است ، كه اهمال كرده ، از دولت استدعاى چنين مجالسى نمىكنند . از فضلا هم تقصيرى نيست ؛ تقصير از وزير علوم است . اگر بخواهم واضحتر گويم ، سخن به طول مىكشد ؛ بهتر آن است كه بگويم : تقصير از من است !\r\nبارى ، به حكم دولت اين سواره و پياده‌ى ژاندارم مهيا گشت . اول اعلانى كردند كه : « هركس مواجب دارد و بيكار است ، جزء اين اداره درآيد كه مواجب او به سهولت از ولايات وصول شود ؛ و هركس مواجب كم دارد ، بر مرسوم او افزوده شود » قريب سيصد نفر حاضر شدند ، كه مواجب آن‌ها از دولت به قدر معاش نبود و بيكار بودند . به اين اشخاص اسب و اسلحه و تفنگ و يراق داده شد ، و قدرى بر مواجب و انعامات ايشان افزوده گشت . اداره‌ى خوبى تشكيل يافت . سواران و پيادگان ژاندارمه ، همه از كسانى بودند كه به ارث در دولت داراى مواجب بوده ، پدر داشته‌اند . گمنام و دهاتى نبوده‌اند كه بدون عنوان داخل نوكرى شوند ، و به تدريج جيره و مرسوم برند .\r\nسواره‌ى ژاندارم بسيار منظم است و نوكران قابل هستند . از جميع سربازان و بعضى سواران بالاتر هستند . لكن ، من گويم : با ترتيباتى كه در حقوق ملل و دول هست ، گرفتن اين سواران و خرج‌تراشى براى دولت ، حشو قبيح است . ابدا ، دولت و ملت محتاج به اين سواران نيست . همان سواره‌ى قزاق ، براى حفظ داخله‌ى تهران كافى است . ديگران هرچه سوار مىتراشند و ايجاد تابين مىكنند ، محض اين است كه خود را مقدر كنند و در اخذ مواجب سوار ضررى به دولت آورند ؛ و الا ، اين سوارها جواب دشمن خارجى را نمىتواند بدهد . جواب دشمن خارجى با كارخانه‌ى توپ‌ريزى و قورخانه است . اين سوار ژاندارم ، سالى مبالغى خطير از دولت مىبرد و به وجود ايشان احتياجى نيست . لكن ، سواران قابلى هستند ؛ حفظ آن‌ها لازم است . اگر تغيير و تبديلى بايد داد ، بايد از ساير سواران ناقابل حك و اصلاح شود ؛ كه رئيس آن‌ها به اسم جيره و مواجب سوار مالى مىبرد ، ولى سوارى ديده نمىشود ، بلكه پياده‌يى هم به دست\r\n\r\n","description":"","footnote":"","page_name":" 295 ","page_number":319},
  {"content":"\r\n\r\nنمىآيد .\r\nميرزا احمد خان علاء الدوله ، پسر مرحوم علاء الدوله اميرنظام قاجار ، در شوال - المكرم اين سال به حكومت مازندران منصوب و روانه شدند ؛ و الحق ، نيكو از عهده برآمدند .\r\nبعضى تمجيدات درباره‌ى ايشان شنيده شد .\r\nميرزا محمود خان احتشام السلطنه ، امير تومان ، پسر مرحوم علاء الدوله اميرنظام قاجار ، كه تاكنون به خدمات مهمه‌ى وزارت جليله‌ى خارجه مأمور بودند ، اين اوقات به حكومت مملكت كردستان منصوب و روانه شدند . اين آزادمرد ، از ساير فرزندان مرحوم علاء الدوله اميرنظام قاجار كم‌سن‌تر است . لكن ، در روزگار طورى سلوك نموده و طرزى درستى به خرج داده و به قسمى بىطمع در مال مردم بوده ، و نهجى هواخواه دولت و ملت ايران شده است و مؤسس ايجاد مدارس تربيت و تأديب ايرانيان گشته است ، كه هزار تمجيد دارد . اين جوانمرد ، محض ترقى ملت و پيشرفت كار دولت ، دانست كه جز به علم و وفور دانشمندان ، كار دولت ترقى نخواهد كرد ؛ لهذا ، به تأسيس مدارس و تربيت اطفال پرداخت . و كار به جايى كشيد ، كه حضورا مدعى وزراى بزرگ شد و گفت : « در هر سال كه به اسامى مختلفه مال از دولت مىگيريد ، صرف اين كار كنيد كه دولت و ملت بلندنام شود . » وزير بزرگى از سخن او رنجيد و بر وخامت و شآمت كار خود ترسيد . پيشدستىها كرده و عنواناتى به ميان آورد ، كه نزديك بود احتشام السلطنه مقصر دولت شود . ولى ، چون او باعفت و پاكدامن و حق‌پرست بود ، ابدا مغضوب نگشت و به ايالت كردستان منصوب شد .\r\nصدق نيت و حسن طويت او ، از اين كار معلوم است كه : من ابدا با اين شخص و با برادران و پدر مرحوم او خصوصيت نداشته‌ام ، و در عرض عمر خود كه چهل سال و اندى است ، دوبار بيشتر احتشام السلطنه را ملاقات نكرده‌ام . كارى به ايشان نداشته‌ام و ايشان نفعى به من نمىرسانيدند ، كه متملق از ايشان باشم تا ملاقاتشان كنم . اين دوبار كه ايشان را ملاقات كردم ، يكى در بيست سال قبل بود ، كه ماهردو تقريبا بيست سال يا قدرى بيشتر عمر داشتيم . من ، صبح ايام بهارى بود ، به خانه‌ى مرحوم مغفور سيد فرج اللّه اديب كاشانى رفتم ، كه از فضلاى عصر بود و از او استفاضه‌ها حاصل مىكردم . و گاهى ايشان در منزل من بيتوته مىكردند ، و من شب‌ها مشكلات « كتاب خزائن » ملا احمد اردبيلى و مشكلات « العلوم » ملا مهدى را استفسار مىكردم و ايشان توضيح مطلب مىنمودند .\r\nخلاصه ، در آن روز كه نزد سيد فرج اللّه ، طاب ثراه ، بودم ، جوانى را ديدم كه محترم بود ، ولى سكوت داشت . چون او از منزل سيد مذكور بيرون شد ، من پرسيدم كه : « اين جوان كى بود و چه امتياز دارد ؟ » سيد گفت : « او پسر علاء الدوله است و منصب قوللر آقاسيگرى دارد ، و به تحصيل كمالات ميل دارد . » از آن زمان تا حال كه بيست سال است ، باز او را در تهران نديده بودم ؛ مگر اين اوقات ، كه من با ميرزا على مستوفى انبار و بيع غلات از خيابان مىگذشتيم ، او را ديديم كه سوار بر اسب است . چون به ما رسيد ، اظهار مهربانى كرد و چم و خم نمود و سلامى داد و تواضع كرد . من به آقا ميرزا على مستوفى گفتم : « اين شخص چه لقب دارد كه اين‌طور مهربان است ؟ » او گفت كه : « ايشان احتشام -\r\n\r\n","description":"","footnote":"","page_name":" 296 ","page_number":320},
  {"content":"\r\n\r\nالسلطنه مىباشند كه معروف به صفات نيك هستند . من خيلى از ديدن او محظوظ شدم .\r\nو در اين اوراق ، اين سخنان براى آن نگاشتم كه : آيندگان بدانند كه تمجيد من درباره‌ى او ، از روى خصوصيت نبوده است ؛ بلكه ، در تمام عمر ، دوبار او را بيشتر ملاقات نكرده‌ام .\r\nهمين قدر مىدانستم كه احتشام السلطنه ، فرزند مرحوم اميرنظام ، خيلى لايق و قابل است ؛ لكن ، به رؤيت و ملاقات او را درست نمىشناختم ، كنون كه او را رؤيت كرده و آداب او را ديده ، حقيقت حال او را نگاشتم ؛ و به او و به بزرگتر از او ، احتياجى ندارم . همين قدر ممنونم ، كه او در خط درستى و راستى و ترويج علم و تربيت اطفال است ، و در اين شهر شهرت‌هاى خوب دارد .\r\nدر اواخر شوال و اوايل ذى القعده‌ى اين سال ، حكومت خمسه به عهده‌ى كفايت شاهنشاهزاده‌ى اعظم ، سالار الدوله واگذار شد ، و ايشان به آن صوب تشريف بردند . و ديگر چيزى نمىگويم . . .\r\nشاهزاده بديع الملك ميرزاى عماد الدوله ، كه در حكمت فلسفى و الهى و علوم خارجه استاد است - فرزند مرحوم امام قلى ميرزاى عماد الدوله ، حكمران قديم كرمانشهان ، كه از فضلاى آن زمان بوده است - ، به حكومت قزوين منصوب و روانه شد .\r\nميرزا رضاى صديق الدوله ، حكمران سابق مازندران و پيشكار سابق آذربايجان و وزير سابق دار الخلافه‌ى تهران ، كه از وزراى بزرگ است ، چون به سن شيخوخيت و به قدس و كناره‌جويى مايل است ، به منصب متولى باشيگرى و اداره‌ى توليت مقدسه‌ى حضرت رضويه ، عليه السلام ، منصوب و مأمور گرديدند و مدير الدوله از توليت آنجا به دار الخلافه احضار شدند . در توليت صديق الدوله ، من بسى شكايت‌ها از مردم شنيدم ؛ لكن ، نمىنگارم ، كه حقيقت آن را نمىدانم و مختلف شنيدم . « 32 »\r\nدر اين ماه ذى القعده ، اعتضاد الدوله ، امير تومان - پسر مرحوم محمد مهدى خان اعتضاد الدوله ، سر كشيكچى و حكمران سابق قم ، پسر مرحوم ميرزا محمد خان سپهسالار كه چندى صدارت ايران را داشته است - ، به حكومت قم منصوب و روانه شدند .\r\nروزنامه‌نگاران ايران ، محض تملق ، اين اعتضاد الدوله را به عنوان شاهزادگى خطاب مىكنند و او را « اميرزاده » مىنويسند ؛ لكن ، ايشان عنوان شاهزادگى ندارند و اميرزاده هم نيستند . بنده ايشان را نواب نخواهم نوشت ؛ و ايشان عنوان « جنابى » دارند . اينكه اهل اين زمان و روزنامه‌نگاران ، عنوانات شاهزادگى درباره‌ى او مىنويسند ، محض اين است كه مادر مرحومه‌ى محترمه‌ى ايشان ، فخر الملوك است كه دختر قابل و كافى شاهنشاه شهيد ، ناصر الدين شاه ، طاب ثراه ، بوده است . به احترام آن مرحومه ، پسر او را كه از صلب مرحوم محمد مهدى خان اعتضاد الدوله بوده و شاهزاده هم نبوده است ، به عنوان شاهزادگى مخاطب مىسازند . و شاهزادگان اصلى اين دوره ، از اين فقره منزجر\r\n\r\n\r\n","description":"","footnote":"\r\n( 32 ) - چند سطر را حذف كرده است ، بدين مضمون ؛ « همين‌قدر گويم كه : خرج آستانه‌ى مقدسه را بر دخل آن افزوده‌اند و آستانه را مقروض ساخته‌اند . اگر از من كسى رنجش پيدا كند ، من شرح اين داستان را بالتفصيل بيان كنم . از آقاى صديق الدوله كه وزيرى درست‌كار و راست هنجار بوده است ، متوقع نيستم كه عمدا خبط و خطا كنند . »\r\n","page_name":" 297 ","page_number":321},
  {"content":"\r\n\r\nهستند ، كه چرا عنوان ايشان درباره‌ى ديگران نوشته مىشود ؛ و اصل نسب را در آباء مىدانند ، نه در امهات . خوب است كه جناب اعتضاد الدوله ، به مادر فخر نكنند و خود را « جناب » دانند نه « نواب » .\r\nحقيقتا ، ما گاهى زياد كشف مطالب و ايراد دقايق مىكنيم و حل معما مىنمائيم .\r\nاگر اين كتاب چاپ شود ، از بعضى مردم ديوث صفت شايد به ما صدمتى برسد و اسباب چينى كنند كه به من گزندى وارد آيد . ولى ، آنان كه انصاف دارند ، اگر سخن زشتى درباره‌ى خود در اين كتاب بينند ، نخواهند رنجيد ؛ و مىدانند كه بايد ترك معايب كرد .\r\nآنان كه انصاف ندارند ، به درجه‌يى مضمحل و پريشان وضع و بدكار و خيانت شعار و چرس‌كش و احمق هستند ، كه مجال دم زدن در اذيت مورچه ندارند ، چه رسد به بنده كه قدرى درستكار هستم ؛ و به جهت قدرى درستكارى ، راست‌گفتار هم شده‌ام ، كه گاهى از معايب بعضى مردم اشارتى كرده ، جرأت مىكنم : كه همگان كسب تهذيب اخلاق كنند . اگر كسى از من كدورت حاصل كند و در صدد عيبجويى برآيد ، من ، ان شاء اللّه ، پرده‌ى راز را بيشتر باز كرده ، بالصراحه ساير معايب بعضى از خانواده‌ها را كه اطلاع كامل دارم ، مىنگارم . اما ، خدا نكند كه چنين چيزى شود . گاهى كه در حال كسى اشاره به يك صفت ذميمه‌ى او مىكنم ، محض تنبيه خود و تذكار ساير مردم است ، كه به صفات مذمومه آلايش نداشته باشند .\r\nمحمد تقى خان احتساب الملك ، پيشخدمت حضور همايون - پسر مرحوم عبد العلى خان اديب الملك ، پسر مرحوم حاجى على خان اعتماد السلطنه ، فراشباشى زمان سابق - ، به حكومت ولايت گلپايگان و خوانسار و توابع برقرار و روانه گرديد ؛ و حكومت گلپايگان و خوانسار از تحت حكومت شاهزاده ابو الفتح ميرزاى مؤيد الدوله ، حكمران عراق ، منتزع گرديد .\r\nابو الحسن خان فخر الملك ، امير تومان ، كه از نجبا و والى زادگان كردستان است ، و در دوره‌ى ناصرى و اين دوره تقرب حضورى دارد ، به حكومت عراق عجم ، كه به اصطلاح حاليه عبارت از آشتيان و تفرش و گركان - به فتح كاف فارسى ، بر وزن همدان - و فراهان و سلطان‌آباد است ، منصوب و روانه شدند . و به جهت لفظ « عراق عجم » ، لازم شد كه ما تحقيق كنيم ؛ يعنى : تحقيق و قرارداد سابقين را بنگاريم . در اين زمان كه به اصطلاح دربار و اهل دفتر و روزنامه‌نگاران مىگويند : « فلان منصوب به حكومت عراق شد » ؛ يعنى : به حكومت آشتيان و تفرش و گرگان و فراهان و سلطان‌آباد منصوب شدند . هر محلى از اين اسامى خمسه ، داراى چهار صد و سيصد و دويست قريه‌ى معتبر و مزارع ممتده هستند . در اين پنج محل ، شهر بزرگى ديده نمىشود ؛ لكن ، شهرهاى كوچك و قصبه‌هاى معتبره دارد . و در دوره‌ى قاجاريه ، مثل مرحوم ميرزا بزرگ قائم‌مقام ، كه اصل اسم او ميرزا عيسى بوده ، و مثل فرزند او ميرزا ابو القاسم قائم‌مقام ، سيد الوزراء صدراعظم دولت محمديه - يعنى : محمد شاه غازى ، طاب‌ثراه - و مثل مرحوم ميرزا تقى خان اميرنظام ، اتابك اعظم ، صدراعظم دولت ناصريه ، از فراهان بيرون آمده ؛ و مثل ميرزا يوسف مستوفى الممالك ، صدراعظم دولت ناصرى ، از آشتيان\r\n\r\n","description":"","footnote":"","page_name":" 298 ","page_number":322},
  {"content":"\r\n\r\nپرورش يافته است . و غالب رجال قلمى اين دولت مظفريه هم ، در جميع ولايات ، از اهل آشتيان و تفرش و گركان و فراهان هستند . و اهل آشتيان ، بالنسبه ، به اهالى ساير اين امكنه سمت تشخيص و بزرگترى دارند . همت و يك جنبه بودن اهل آشتيان ، بالنسبه ، به همسايگان مجاور خود مسلم و معروف اهل اين زمان است .\r\nولى ، در سابق كه عراق عجم مىگفته‌اند و در نقشه‌هاى جغرافى ايران را به شش مملكت تقسيم مىكرده‌اند ، يك مملكت « عراق » بوده است . و عراق عبارت از تفرش و آشتيان و گركان و فراهان و محل سلطان‌آباد و ساوه و قم و كاشان و اصفهان و تهران ، كه خاك رى باشد ، و ملاير و تويسركان و نهاوند و خزل و قزوين و يزد و اردكان و بروجرد و لرستان و كمره و گلپايگان و خوانسار و همدان و كنگاور و كرمانشهان ، تا حد پل زهاب ، و قصر شيرين بوده است . اينهمه شهرهاى بزرگ ، كه برترين اين شهرهاى بزرگ ، رى و اصفهان بوده است ، جزء مملكت عراق شمرده مىشده است . و خيلى از زمان‌هاى سابق ، اين مملكت را مملكت « مد » مىگفته‌اند ؛ و « مد صغير و كبير » معروف است . هركس خواهد ، رجوع به كتب ژغرافيا كند . و من از شرح و بسط آن ، كنون عجز دارم ؛ و مجال آن نيست كه رجوع به نقشه‌ها كرده ، تحقيق ديگران را در اين كتاب به اسم خود كنم و اظهار فضيلت آرم . كنون كه شرح مملكت عراق نگاشته شد ، از ساير ممالك ايران هم خوب است ، به‌طور اختصار ، نامى بريم و اشارتى كنيم .\r\nما گفتيم كه ايران داراى شش مملكت بوده است : يكى « عراق » است ، كه شرح آن داده شد ؛ يكى مملكت « فارس » است ، كه اصل پارسيان و مملكت عجم در آنجا بوده و ساير امكنه از متفرعات آن مملكت بوده‌اند . سلاطين ساسانى و ساير سلاطين ايران كه مذهب اسلام داشته‌اند ، در شهرهاى آن مملكت بناها دارند . پاتخت حاليه‌ى آن مملكت ، شيراز است ؛ ولى ، در قديم پاتخت فارس شهر « استخر » ، كه به عربى « اصطخر » مىباشد ، بوده است . و اصطخر در دوازده فرسخى شيراز است ، و كنون مخروبه و ويران است . و تخت جمشيد ، كه شرح‌هاى طويل دارد و آثار آن تاكنون موجود است ، در آنجا مىباشد .\r\nفارس مملكتى است وسيع ؛ حد آن از طرف مملكت عراق ، ارجان ؛ و از سمت كرمان ، سيرجان ؛ و از جانب درياى هند ، سيراف ؛ و از جهت سند ، مكران . و داراى شهرها و كوره‌ها و رستاقات و بندرات عديده و ايالات است . صد و پنجاه فرسخ طول خاك فارس است ، و عرض آن هم تقريبا صد و پنجاه فرسخ است ؛ چندان اختلافى ندارد . اگر من بخواهم ژغرافياى مملكت فارس و شرح حال رجال آنجا را بنگارم ، سخن بسى به طول انجامد . ان شاء اللّه ، اگر خداوند توفيق چاپ كردن اين كتاب را به من داد ، شرح طويلى در باب فارس مىنگارد و اطلاعات خود را عرضه مىدارد . هركس خواهد بصيرتى در فارس پيدا كند ، به كتاب « فارس‌نامه‌ى » جناب حاجى ميرزا حسن طبيب فسايى و « آثار العجم » فرصت و به جلد اول « تاريخ سلاطين ساسانى » كه از تأليفات جناب ميرزا محمد حسين فروغى ، ذكاء الملك ، مدير روزنامه‌ى تربيت است ، رجوع كند كه بهره‌ى\r\n\r\n","description":"","footnote":"","page_name":" 299 ","page_number":323},
  {"content":"\r\n\r\nوافى برد .\r\nمملكت ديگر ايران « خراسان » است ، كه بسى وسعت دارد و داراى شهرهاى بزرگ پرفايده است . اسامى شهرهاى بزرگ آن ، از چهل متجاوز است . از راه تهران ، چون از بلوك خوار و ورامين كه گذشتى ، از اول لاسجر و سمنان و دامغان و شاهرود و بسطام ، ابتداى خاك خراسان است كه به سيستان منتهى مىشود و از طرفى قالب رود جيحون مىرسد . مرو و هرات جزء خراسان است ؛ كه كنون ، اين شهرها از تصرف دولت ايران خارج است و ندانيم عاقبت كار به كجا مىرسد . اسامى شهرهاى خراسان معروف است ، همه‌كس مىداند . قدر قليلى از ژغرافياى خراسان ، در كتاب‌هاى « مطلع الشمس » نوشته شده . هركس خواهد ، رجوع به آنجا كند .\r\nمملكت ديگر ايران « آذربايجان » است ، كه اهل اروپ آن را « اترپاتن » مىنويسند .\r\nمملكت وسيعى است و داراى شهرهاى بزرگ است . از طرف تهران و قزوين ، خاك خمسه ابتداى خاك آذربايجان است كه منتهى به رود ارس مىشود . مملكت آذربايجان شهرهاى بسيار دارد ؛ لكن ، اين اوقات هفده شهر آن از جزء ايران خارج شده ، به تصرف دولت روس است .\r\nدر سلطنت خاقان مغفور فتحعلى شاه قاجار ، طاب ثراه ، به جهت امرى كه شرح آن طولانى است ، نزاعى بين ايران و روس واقع شد كه آن شهرها به تصرف روس درآمد و امر مصالحه وقوع يافت . ايرانيان به واسطه‌ى كشتن سفير روس مقيم تهران « 33 » به اين بلا مبتلا شدند ؛ ولى ، ننگ كشته شدن سفير ، براى دولت روس بالاتر از اين است كه از ايرانيان هفده شهر رفته باشد . بارى ، پاره‌يى تحقيقات در اين خصوص هست ، كه مرا مجال نوشتن آن نيست . مورخين آينده كه به كتب متفرقه رجوع كنند ، از مطلب مستحضر خواهند شد .\r\nخلاصه ، اهل آذربايجان سابقا ، تمام فارس زبان بوده‌اند . « و خشور سيمبارى » يعنى : زردشت هم از خاك قره‌باغ بيرون آمده و اظهار نبوت كرده است ، كه اصل آن سرزمين همه فارس زبان بوده‌اند ؛ ولى ، دردوره‌ى اسلامى ، بعضى حوادث و تاخت‌وتازها در آذربايجان وقوع يافته كه سكنه‌ى آنجا ترك شده‌اند . نسبت اغلب اهل آذربايجان ، از انساب خارجه است كه تداخلى در آن واقع شده و فارس زبانان اصلى هم بالتبع مقهور شده ، به زبان تركى متكلم شده‌اند .\r\nمملكت ديگر ايران « طبرستان » است . هركس اطلاع كامل خواهد ، رجوع به « تاريخ طبرستان » كند كه ابو الحسن مرعشى نگاشته است ؛ و رجوع به « تاريخ رويان » كند . رويان را دراين زمان ، « كجور » مىگويند . مملكت گيلان ، كه بسى وسيع است ، با شهر استرآباد و گرگان و شهرهاى متعدده‌ى مازندران ، جزء مملكت طبرستان است .\r\nاين مملكت ، در آب‌وهوا و زمين و آسمان و كيفيات و كميات ، به كلى غير از ساير ممالك ايران است . سبحان اللّه ! چه نزاهت‌ها ، چه سبزه‌ها ، چه آب‌ها ، چه كوه‌هاى سبز در اين\r\n\r\n\r\n","description":"","footnote":"\r\n( 33 ) - مقصود « گريبايدوف » است .\r\n","page_name":" 300 ","page_number":324},
  {"content":"\r\n\r\nمملكت ديده مىشود ! همه‌جا جنگل است و نعمت‌ها و صفاها دارد ، و بسى شهرهاى خوب دارد . شرح ژغرافياى اين مملكت بسى طولانى است ، و چه بسيار كتاب‌ها و تاريخ‌ها در اين خصوص نگاشته‌اند . ولى ، شرح آنجا هرقدر كه نوشته شده است ، يكى از هزار و اندكى از بسيار است . مردم طبرستان به تقدس و ديندارى و سلامت نفس و ملايمت طبع و سادگى ، بر اغلب ممالك ايران رجحان دارند .\r\nمملكت ششم ايران « اهواز » است كه از آن مملكت ، جز آواز چيزى نمىشنوى .\r\nافسوس كه آن مملكت خراب شده و قدرى از آثار باقى مانده است . رودخانه‌ى آن پائين رفته و سد و پل آن خراب شده . از سلاطين ايران در دوره‌ى اسلامى ، ديگر كسى نيامده كه مثل شاپور ساسانى آن سد را ببندد و آب را به روى صحارى و برارى جارى سازد ، و فايده‌ها برد و شهرها تشكيل يابد ، و مدرسه‌ها برپا شود ؛ مثل : مدرسه‌يى كه سلمان فارسى در آنجا تحصيل كرده و آثار دار العلم ايرانيان در آنجا بوده است . چندان آثار ترقى در اين مملكت بوده است ، كه اكنون مورخ حيرت مىكند كه : چرا اين مملكت رو به انحطاط گذاشته و هيچ‌يك از سلاطين ايران بعد از اسلام ، در صدد مرمت و اصلاح آن بر نيامده‌اند ؟\r\nو كنون ، آب رودخانه‌ى بزرگ به نشيب نشسته و اراضى در فراز مانده ؛ حاصلى برنمىآيد ، مگر به قدر قليل .\r\nدر قديم ، اهواز كه مىگفته‌اند ، عبارت از نه شهر معروف بوده است ، كه از براى هر شهرى اسمى بوده و جمع آن‌ها به اهواز بسته مىشده است ؛ مثل فارس كه اسمى مشتمل بر استخر و شيراز و بهبهان ، كه اصلان اركان بوده ، و نيريز و كازرون و بيضا و كازرون و ميبد و جهرم و داراب دشتى و غيره و غيره ، الى آخر بوده است . و اسامى اين نه شهر ، به اهواز خوانده مىشده است . و اهواز لفظ جمعى است كه به لفظ مفرد ، يعنى :\r\n« هوز » ، خوانده نمىشده است . و اسامى آن نه شهر از قرار ذيل است : - رامهرمز ؛ عسكر مكرم ؛ تشر ؛ جنديشاپور ؛ سوس ، كه همان شوشتر حاليه باشد - يعنى : بهتر - و شرح طويلى دارد ؛ سرن ؛ نهرنيزى ؛ ايذح ؛ منانه .\r\nسبحان اللّه ! ابدا ، از بعضى اين شهرها ، كنون آثارى نيست و اسم آن‌ها قدرى مذكور است ؛ و من به حالت خراب در فارس توضيحى مىكنم . در تواريخ عرب كه هنوز ترجمه نشده ، اسم بعضى از اين شهرها شهرتى دارد و مطالبى متعلق به آن‌ها است . از آن جمله : يكى رامهرمز و ديگر عسكر مكرم و ديگر جنديشابور و ديگر شوش است ، كه عرب آن را « تستر » و عجم آن را « شوشتر » مىنگارد . در اين زمان ، بعضى از شهرهاى اين مملكت به كلى خراب شده ؛ و اهل ايران آن مملكت را « عربستان » مىنگارند . و از شهرهاى عربستان ، شوشتر كه « تستر » باشد و دزفول كه به اسم « باقلاء » ناميده شده و رامهرمز معروف و مشهور است ؛ باقى شهرها خراب است . و اصل اسم فارسى اين مملكت « خوزستان » است . ندانم كه عرب چرا آن را اهواز گفته است . و بعد از اسلام ، چون عرب‌ها بعد از فتح ايران در اين مملكت خوزستان ، كه اهواز باشد ، مرتع‌ها و منزل‌ها گرفتند ؛ لهذا ، اهل ايران اين مملكت خوزستان را عربستان ناميدند كه كنون هم در دفتر ، عربستان مىنويسند . چون هواى اين مملكت و بعضى از گرمسيرات شيراز ، شبيه به هواهاى گرم\r\n\r\n","description":"","footnote":"","page_name":" 301 ","page_number":325},
  {"content":"\r\n\r\nو گزنده‌ى عراق عرب بود و آن‌ها به چنين هواها مأنوس بودند ؛ لهذا ، اغلب از مشايخ اعراب ، بعد از فتح ايران ، به اين سرزمين‌ها مرتع و منزل گرفتند . و كنون هم ، « آل خمس » در اين ممالك اهواز به سر مىبرند و رياست‌ها دارند ؛ نوكر و تابع سلطان عجم و پادشاه ايران هستند .\r\nمن در ژغرافياى اين شش مملكت ايران و شرح شهرهاى هريك از ممالك ، چيزى ننوشتم و به اختصار كوشيدم ؛ از آنكه ، مبناى اين كتاب بر نوشتن ژغرافى نيست . اگر مىخواستم ژغرافياى اين شش مملكت را بنگارم ، بايد صد هزار بيت كتابت كنم ، و اسباب آن نزد من موجود است ؛ لكن ، به اختصار كوشيدم . ولى ، محض اينكه مردم اين زمان و ازمنه‌ى آينده بدانند كه : خوزستان قبل از اسلام مملكت متمدنى بوده و دار العلم و مدرسه‌ى علمى ملتى و دولتى داشته ، و بعد از اسلام ، به واسطه‌ى شكسته شدن سد رودخانه‌ى كارون و غلبه‌ى عرب به اين مملكت ، چقدر تنزل كرده كه كسى سد را نساخته و آب رودخانه پائين نشسته ، آب به صحراها نمىنشيند و تمام شهرهاى بزرگ خراب مانده و اراضى آنجاها لم‌يزرع مانده است . از مملكتى كه شكر مىروئيد ، امروز عقرب بيرون مىآيد . و از هزار سال متجاوز است ، كه سلاطين عجم به خيال آبادى اين مملكت نكوشيده ، سد رود كارون را نبسته‌اند كه آب بالا آيد و به صحراها نشيند تا حاصل‌ها خيزد و چند كرور ماليات به دست آيد . و من شرح حال سلمان فارسى را ، كه از اهل رامهرمز بوده است ، در اينجا مىنگارم : كه عظمت و تمدن مملكت خوزستان قبل از اسلام معلوم شود .\r\nقبل از اسلام ، رامهرمز جزء مملكت فارس بوده است ؛ و از آن جهت است كه سلمان را فارسى گويند . و بعد از اسلام ، رامهرمز را در جزء جمع ولايات ، جزء مملكت خوزستان قرار داده‌اند ؛ كه صاحب « قاموس » در ذيل لغت « اهواز » ، نه شهر بزرگ اهواز را كه مىنگارد ، رامهرمز را جزء آن نه شهر قرار مىدهد . در اين ازمنه هم ، رامهرمز را كه حالا مخروبه است و شهر نيست ، گاهى جزء فارس قرار داده‌اند و گاهى جزء مملكت عربستان ، كه اهواز و خوزستان باشد ، ثبت كرده‌اند .\r\nخلاصه ، شرح رامهرمز از اين قرار است . « ياقوت حموى » در « معجم البلدان » رامهرمز را چنين نگاشته است : « رام در فارسى به معنى قصد و ميل است . هرمز اسم يكى از سلاطين ساسانيان است . يعنى : بناى اين شهر به ميل هرمز است . اين محل يكى از شهرهاى معتبره‌ى خوزستان است . اهالى محض تصغير ، « رامز » گويند . در اين ناحيه ، ميوه‌هاى سردسيرى و گرمسيرى يافت مىشود . و در جبال اطراف ، در فصل تابستان برف است . شعراء در تكذيب و تصديق ، مدح و ذم رامهرمز ، اشعار زيادى دارند .\r\nدر اين زمان نگارنده ، « رام‌هرمز » هم اسم شهر و هم اسم بلوك است كه حال شهر بودن از آن رفته است . بدوا ، اين مكان موسوم به « رام‌جرد » بوده است . بعد از آنكه طرف توجه هرمز بن نوشيروان شد ، معروف به رامهرمز گرديد . در سوابق ايام ، رامهرمز جزء مملكت فارس ؛ كنون جزء ايالت خوزستان شده و از گرمسيرات است و ما بين شمال غربى شيراز واقع است . جلگه‌ى رامهرمز از معدن نفت سفيد تا قريه‌ى جولكى است ، به امتداد بيست و يك فرسخ . عرض بلوك رامهرمز ، از شاردين تا قلعه‌ى شيخ ، هفت فرسخ است . و اين\r\n\r\n","description":"","footnote":"","page_name":" 302 ","page_number":326},
  {"content":"\r\n\r\nبلوك از جانب شرق ، به نواحى « كوه گيلويه » ، كه بهبهان باشد ، محدود است ؛ و از سمت شمال ، به نواحى « جانكى » ، كه محل نشيمن طايفه‌ى بختيارى است ، محدود مىشود .\r\nاراضى جانكى ، كه محل نشيمن بختيارى است ، به خاك اصفهان متصل است . اما ، نمىدانم كه در جانكى ، طايفه‌ى هفت لنگ بختيارى سكنا دارند يا طايفه‌ى چارلنگ بختيارى مسكن گزيده‌اند . و من نمىدانم كه طايفه‌ى بختيارى را چرا چارلنگ و هفت لنگ ناميده‌اند ؛ چرا اين‌ها باهم از اضداد هستند ؟ آشاقه‌باشى و يوخارى باشى ، قره‌قوانلو و آق‌قوانلوى قاجاريه جهتش معلوم است و در تواريخ اين ازمنه‌ى نزديك ضبط شده است ؛ ولى ، مورخين قدما جهت اختلاف چارلنگ و هفت‌لنگ را ننوشته‌اند ؛ و حال اينكه ، اين دو قريه هردو از طايفه‌ى بختيارى هستند .\r\nمن هم مثل مورخين سابق ، مىتوانم جعل لغت و اصطلاح تازه‌يى از خود بيرون آرم و توجيهى براى هفت‌لنگ و چارلنگ بنگارم كه خود را مشهور سازم ؛ ولى ، بناى من اين تاريخ ، از روى حقيقت و راستى است . لهذا ، از خود جعل سخن و اصطلاح تازه نمىكنم و تملق از احدى ندارم . حتى ، سخنانى به صدق مىنگارم كه سايرين احتراز كرده ، به عرض سلطان ايران نمىرسانند . و من ابدا احتراز نكرده ، از كسى چاپلوسى نمىكنم و به اغراق سخنى نمىنگارم . هرچه مىنويسم ، از روى راستى است ؛ و الا اينكه ، عيب بعضى را چندان واضح نمىسازم .\r\nخلاصه ، رامهرمز از مغرب و جنوب به بلوك فلاحيه منتهى مىشود . هواى تابستان آنجا به شدت گرم است و از اشجار سردسيرى ، جز درخت گردو ، آنجا ديده نمىشود .\r\nاشجار خرما و نارنج و ليمو و ساير مركبات طورى به عمل مىآيد ، كه قطر و ارتفاع اين اشجار در اين مكان ضرب المثل است . در دامنه‌ى كوهستانى كه مشرف به اين جلگه است ، درخت كنار ، كه عبارت از درخت سدر است ، خودرو به عمل مىآيد . ميوه‌ى اين درخت شبيه به « زالزلك » ، اما خوش‌طعم و معطر است . درخت آن شبيه به درخت نارون است .\r\nدر تمام عربستان ، - يعنى : مملكت اهواز - برگ اين درخت را مىگيرند و خشك مىكنند و مىسايند ؛ در حمام آن را به جاى صابون به كار مىبرند و مثل صابون‌هاى خوب كف مىكند . اهالى عربستان و گرمسيرات اگر در حمام صابون استعمال كنند ، موى سر و ريششان مىريزد ؛ لهذا ، به جاى صابون ، برگ سدر را استعمال مىكنند .\r\nبارى ، اراضى رامهرمز مستعد هرنوع كشت و زرع است . و اين جلگه ، به چندين رودخانه‌ى بزرگ و كوچك مشروب مىشود كه از كوه‌هاى اطراف سارى و جارى مىگردد . در صحراى رامهرمز ، آهو و دراج به قدرى زياد است ، كه يك نفر شكارچى اگر صبح بيرون آيد ، بعد از دو ساعت ممكن است كه بيست قطعه دراج و دو سه آهو صيد كند . دراج در رامهرمز ، مثل گنجشك كه در ساير امكنه است ، وافر مىباشد .\r\nسابقا ، اعراب رامهرمز بيشتر از ده هزار خانوار بوده‌اند كه مشهور به « آل خميس » هستند . ولى ، از چهل سال قبل ، به واسطه‌ى تعدى طايفه‌ى بختيارى كه به اين‌ها وارد آمده ، زياده از سه هزار خانوار از آل خميس در رامهرمز باقى نمانده ؛ و اين اوقات ، گويا بيشتر از پنج هزار خانوار نباشند . آل خميس چادرنشين هستند ؛ در زمستان و تابستان در\r\n\r\n","description":"","footnote":"","page_name":" 303 ","page_number":327},
  {"content":"\r\n\r\nزير سياه‌چادر سكنا دارند .\r\nاز معارف رامهرمز كه منسوب به اين امكنه است ، سلمان فارسى است . چنان كه در كتاب « اسد الغابه فى معرفه الصحابه » كه مؤلف آن عز الدين ابو الحسن على بن محمد بن عبد الكريم جزرى ، معروف به ابن اثير ، مىباشد ، در شرح حال سلمان اين‌طور نگاشته است : -\r\nسلمان فارسى مكنى به ابى عبد اللّه است و معروف به سلمان الخير مىباشد . غلام حضرت محمد رسول اللّه است ، و از صحابه‌ى خاصه است . از او سؤال كردند كه : « نسب خود را بيان كن ! » جواب داد كه : « من سلمان بن اسلام هستم . » اصل او از مملكت فارس ، از قصبه‌ى رامهرمز بوده ؛ كه در زمان او جزء ايالت فارس محسوب مىشده است ، و كنون جزء عربستان است . و به روايت ضعيفى ، از « جى » ، كه از شهرهاى سابق حوالى اصفهان است ، بوده است . اما ، بودن او از « جى » ، نزد ابن اثير ضعيف است . و صحيح آن است كه او از اهل رامهرمز بوده‌ست .\r\nقبل از اسلام ، سلمان موسوم به « مابه » پسر « بودخشان » پسر « مورسلان » پسر « بهبودان » پسر « فيروز » پسر « سهرك » ، كه نسبش به آل سلاطين ساسان مىرسد ، بوده است . چون از اهل فارس بود ، مدتى طريق مجوس مىپيمود و از « سدنه » و خدمه‌ى آتشكده بود . چون درد مذهبى داشت و اسم حضرت عيسى ، عليه السلام ، را شنيد ، تغيير مذهب داده ، به طريقه‌ى نصارى درآمد . و آنچه معروف است ، او در دير « بسرى » ، نزديك شام ، در خدمت « سرژيوس راهب » به سر مىبرد ؛ كه حضرت فخر كاينات در آن وقت ، به طور تجارت با ابو طالب سفرى به آن صوب فرموده بود . در دير « بسرى » ، « سرژيوس راهب » به حضرت فخر كاينات برخورده ، او را به نبوت تهنيت داد و سلمان را در خدمت آن حضرت معرفى كرد .\r\nپس از آن ، مجددا سلمان از شام به ايران آمده ؛ در مدرسه‌ى جنديساپور ، كه از بلاد خوزستان بود و حالا معدوم است ، وارد شد . و در آن وقت ، اين مدرسه ، مدرسه‌ى طبى بود . و سلمان با حارث بن كلده ، طبيب مشهور عرب كه در خانواده‌ى رسالت طبابت و معالجه مىنمود ، همدرس و هم مباحثه شد ؛ چنان كه در تواريخ ضبط است . و حارث بن كلده تا زمان وفات ، مذهب اسلام اختيار نكرد ؛ اما ، با سلمان نهايت دوستى داشت .\r\nسلمان علاوه بر علم طب و هندسه و رياضى و ادبيات ، در زبان عرب نهايت تسلط را داشت . با آنكه عجمى الاصل بود ؛ اما ، بلاغت و فصاحت او همان‌طور بود كه بلغا و شعراى عرب بودند . در مدتى كه از ايران به طرف شامات سفر كرد و علماى بزرگ عيسويان را ملاقات كرده بود ، در نصرانيت همان‌طور مهارت و استادى را داشت ، كه قبل از آن در طريقه‌ى زردشتى حد اكمال پيموده بود . بعضى از مورخين فرنگ را عقيده اين است كه : سلمان زبان يونانى را هم كاملا تحصيل كرده بود . در مراجعت كه باز با حارث بن كلده به اتفاق به ايران آمده بود ، در خانه‌ى محقرى كه در رامهرمز داشت ، منزل كرد . مثل جمهوريان اين زمان ، بعضى رسايل و لايحه‌ها و كتابچه‌ها بر ضد سلطنت ساسانيان مىنوشت و منتشر مىساخت ؛ و مردم را آگاه مىكرد كه سلاطين ساسانى ، به لهو\r\n\r\n","description":"","footnote":"","page_name":" 304 ","page_number":328},
  {"content":"\r\n\r\nو لعب و خودپردازى مشغول هستند ، و مؤبدان مذهب زردشت بر باطل هستند و به خلاف تمدن رفتار مىكنند . بايد ملت و دولت را ترقى داد .\r\nمتدرجا سخنان سلمان با اثر شد . از طرف پادشاه ساسانى فرمانى به حاكم خوزستان يا فارس رسيد كه سلمان را گرفته ، مغلولا به مداين روانه دارد . سلمان در زير زمين خانه‌ى خود مخفى شد و به مادر پيرش سپرد كه در را به روى احدى باز نكند ؛ و هركس از سلمان استفسارى كند ، وى طفره زده ، جواب صحيحى ندهد . اتفاقا ، شبى سلمان مشغول تحرير بود و دواتى از سنگ در جلو داشت . شخص فقيرى ، بغتتا ، از در خانه‌اش وارد شد و نزديك سردابى كه سلمان در آنجا مخفى بود رسيد ، و بناى سؤال و گدايى را گذاشت .\r\nسلمان چنين تصور كرد كه اين شخص گدا نيست و از مأمورين ديوان است ، براى تجسس به خانه‌ى او ورود كرده است . لهذا ، سلمان چراغ را خاموش كرد و به انديشه درافتاد كه چه كند . در تاريكى ، شخصى را ديد كه از پله‌هاى زير زمين پائين مىآيد .\r\nسلمان تصور كرد كه اين شخص همان گدا است ، و باطنا مأمور ديوان است و او را خواهد گرفت . لهذا ، دولت سنگى را به سمت او انداخت . آن شخص فريادى كشيد و بيفتاد . سلمان صداى مادر خود را شنيد . فورا ، چراغ را روشن كرده ، ملتفت شد كه گدا چون جواب صحيحى نشنيده ، مأيوسا به دنبال كار خود رفته ؛ و اتفاقا مادر او به زير زمين وارد شده ، و او ندانسته دوات را به كله‌ى مادر خود زده و او را كشته است . سلمان بسيار متوحش شد . ديد كه در ميان دولت و ملت ، متهم و بدنام است ؛ و حالا هم مادرش كشته شده . فردا ، اقوام مىآيند و نعش مادر را مىبينند و استنطاق مىكنند و او از جواب عاجز شده ؛ لهذا ، گرفتار مؤاخذه‌ى ديوان مىشود . به اين ملاحظه ، همان شبانه از رامهرمز فرار كرده ، به جنديساپور رفت . حارث بن كلده ، كه با او سمت رفاقت داشت ، از جنديسابور مصمم رفتن به عراق عرب بوده ، به صحابت او به سمت شام و حجاز رفت .\r\nدر شام ، حارث بن كلده از سلمان جدا شده ، به حجاز رفت . سلمان بعد از چندى توقف ، با كاروانى از طايفه‌ى بنى كلب رو به صوب حجاز آورد ، و مختصر مال التجاره‌يى همراه برداشت . در منزلى ، رؤساى كاروان به او عذرى ورزيده ، او را به شخص يهودى بفروختند . آن شخص يهود او را به مدينه برد . اين واقعه ، قبل از مهاجرت فخر كاينات از مكه به مدينه بوده است . چندى در خدمت آن يهود بود . ورود حضرت فخر كاينات را به مدينه شنيد . در محله‌ى « قبا » وقت نماز شام ، خدمت آن حضرت شتافت . مقدارى خرما همراه داشت ، نزد حضرت رسول اللّه ، صلى اللّه عليه و آله ، برد . عرض كرد كه : « اين خرما صدقه است ! » حضرت رسول فرمودند : « صدقه به من حرام است . » و به اصحاب اشاره كردند كه آن‌ها بخورند .\r\nبعد از آنكه حضرت رسول اللّه از « قبا » به مدينه تشريف آوردند ، باز سلمان به خدمت آن حضرت مشرف شد . قدرى خرما برده ، عرض كرد كه : « اين خرما هديه و نياز است ! » آن حضرت خرما را قبول كردند و سلمان خوشحال شد ؛ از آنكه ، سلمان از « سرژيوس راهب » شنيده بود كه : از عرب پيغمبرى به زودى بيرون مىآيد كه قبول صدقه نمىكند .\r\n\r\n","description":"","footnote":"","page_name":" 305 ","page_number":329},
  {"content":"\r\n\r\nلهذا ، سلمان اين امتحان را به عمل آورد كه ببيند اين همان پيغمبر است يا غير از او است .\r\nو باز سلمان به تقريبى پشت بر حضرت ايستاده ، مىخواست سخنى گويد و قدرت دم زدن نداشت . حضرت رسول اللّه ملتفت شد كه مقصود سلمان ، ديدن مهر نبوت است كه اطمينان حاصل كند . لهذا ، كتف مبارك را گشودند و مهر نبوت را كه خال و نقشه‌يى بود ، به سلمان نمودند ، او چون مهر نبوت و اثر رسالت را ديد ، بر حقانيت آن حضرت يقين آورد . در همان مجلس ، به تلقين حضرت فخر كاينات به دين اسلام مشرف شد .\r\nچون سلمان غلام آن شخص يهودى اشهلى بود ، حضرت رسول اللّه از اموال غنيمت ، مقدار تخم مرغى از زر سرخ به سلمان دادند ، كه خود را از بندگى آن شخص يهود خريده ، آزاد نمايد . و مورخين چنين نگاشته‌اند كه : از معجزه‌ى حضرت رسول اللّه ، آن بيضه‌ى طلا كه بيشتر از چند مثقال به نظر نمىآمد ، در وقت وزن كردن متجاوز از چهل « وقيه » بود .\r\nمىگويند : سلمان صد و پنجاه سال زندگى كرده ، در سال سى و چهارم هجرى وفات يافت ؛ و قبرش در مداين موجود است . بعد از حضرت فخر كاينات ، ليلا و نهارا ، سفرا و حضرا ، جز اوقاتى كه به حكومت مداين منصوب بود ، ساعتى از خدمت حضرت على بن ابيطالب جدايى نمىنمود . بسيار زاهد و عابد و خداپرست و طالب حق بود . كاغذى كه برادر سلمان به سلطان عجم نوشته ، و از حسن اقدامات سلمان و خوش‌نيتى او شرحى نگاشته ، و از حقانيت محمد رسول اللّه دلايل خوبى نوشته ، ثبت آن در نزد من و ساير مورخين موجود نيست كه عبارات فارسى او را ، كه به زبان « درى » نوشته ، بنگارم تا مردم حظ برند . آن كاغذ به عباراتى است كه اين اوقات ، بعضى از اهل دهات مازندران به آن الفاظ « درى » متكلم هستند . ثبت اين كاغذ پيش ميرزا اسد اللّه مازندرانى ، منجم باشى ، ديده شد و او بعضى از عبارات آن كاغذ را در حفظ دارد ، كه از براى من خواند . ولى ، نسخه‌ى آن را مفقود كرده . كتاب‌هاى او را دزديدند و اين نسخه هم مفقود شده است . پنج سال است كه به او سفارش مىكنم كه آن نسخه را پيدا كند ؛ و او زياده از حد در پيدا كردن اين نسخه اصرار دارد ، و ابدا به دست نمىآورد . در آن كاغذ طورى اثبات نبوت محمد بن عبد اللّه شده است ، كه هر باهوشى حظ مىبرد . و من معنى آن عبارات را در خاطر دارم ، مىتوانم شرحى بنگارم ؛ ولى ، مىترسم كه قدرى مخالف با اصل كاغذ شود . از اين جهت ، به اهمال مىكوشم . هركس ثبت آن كاغذ را دارد ، بعدها در كتاب خود بنگارد و ترجمه كند ؛ براى خوانندگان حظى حاصل شود .\r\nچون از حارث بن كلده ذكرى به ميان آمد ، لازم است كه در شرح حال او هم اشارتى شود . اگر طول سخن در ميان آيد ، معذورم ؛ كه « الشيئى يذكر بالشيئى . » مورخين سابق ، درباره‌ى او چنين نگاشته‌اند كه : حارث بن كلده اول كسى است كه در ميان قبايل عرب به فن طبابت رسيد و او را طبيب خواندند . اين شخص از حجاز به ايران آمد و در مدرسه‌ى جندشاپور ، كه از ولايات قديمه‌ى خوزستان است ، با سلمان فارسى همدرس شد . دانستن زبان فارسى و يونانى ، كه در آن زمان شأن و شرف داشت ، پيشنهاد خاطر حارث بن كلده شد ؛ و در اين دو زبان ، به فصاحت تقرير و تحرير مىكرد . مولد او\r\n\r\n","description":"","footnote":"","page_name":" 306 ","page_number":330},
  {"content":"\r\n\r\nدر « طايف » ، كه نزديك مكه است ، بود . اما ، سال تولدش معلوم نيست . بعد از آنكه تحصيل مقدمات عربيه را در مدرسه‌ى طايف نمود ، محض تحصيل علم طب از وطن مألوف به جند شاپور آمده ، هفت سال تمام مشغول تحصيل علم طب شد . هفت سال ديگر هم بعد از فراغت از تحصيل ، در جند شاپور و در شوشتر و مداين و همدان مشغول طبابت و معالجه بود .\r\nآن وقت ، خسرو پرويز پادشاهى ايران داشت . اوقاتى كه خسرو پرويز به جهت ييلاق به همدان آمده بود ، به مرض سختى مبتلا شد . اطباى خاصه‌ى پادشاه را براى معالجه حاضر كردند ، و همه عاجز از معالجه شدند . خسرو پرويز در شدت مرض ، آن‌قدر هوش داشت كه به وزير خود فرمود : ساير اطبايى را كه در شهر هستند ، براى معالجه حاضر كنند .\r\nحارث بن كلده را كه جزء اطباى شهر همدان بود ، نزد پادشاه بردند . حارث ملتزم به معالجه شد ؛ و خسرو پرويز از حسن معالجه‌ى او شفا يافت . و از آن بعد تا چندى كه حارث در ايران بود ، در زمره‌ى اطباى حضور برقرار شد . و به امر خسرو پرويز ، كتاب حفظ - الصحه‌يى براى آن پادشاه نوشت ؛ و عنوان كتابش در تقليل غذا بود .\r\nاو در آن كتاب مىنويسد كه : هيچ‌چيز از براى بدن انسان مضرتر از تداخل نيست .\r\nانسان در وقت امتلاء معده ، يا بلافاصله‌ى بعد از جماع و مستى ، نبايد استحمام كند .\r\nو شب‌ها بر فرض كه هوا هم گرم باشد ، بدن خود را بايد با پارچه‌هاى ضخيمه بپوشاند .\r\nو از مشروبات ، جز آب چيز ديگر ننوشد ؛ كه هر مشروبى ، بخصوص مسكرات ، براى انسان مضر است . گوشت‌هاى قديد و لحوم حيوانات چرنده و پرنده ، كه هنوز درست قوام و قوتى نگرفته‌اند ، مثل : بره‌ى شكمى و جوجه‌ى چندروزه ، براى انسان سم است .\r\nو فواكه نارس و كال نبايد خورد ؛ صبر كنند تا خوب برسد . و الا ، انسان را به هلاكت مىرساند . و هر ميوه را در فصل خود بايد خورد ؛ و در غير فصل ، هر ميوه‌يى مضر مىشود . اما ، در استعمال دوا ، به قدرى كه ممكن است ، انسان بايد در تقليل و غذاى دوايى رفع علت مزاج كند . مگر وقتى كه ناچار شود ، دوا بخورد . و خيلى كه ناچار شود ، به مسهل بپردازد .\r\nحارث بن كلده ، بر خلاف رويه‌ى اين زمان كه اعتنايى به حقنه ندارند ، او اعتقاد زيادى به حقنه داشته است . به محض اينكه امتلايى در شخص ظاهر مىشد ، او حقنه را جايز مىدانست . من كه نگارنده‌ى اين كتابم ، علم طب ندارم ؛ جز آنكه ، بعضى اطلاعات دارم كه اطباى اين دوره مرا به خبط و خطا نسبت نمىدهند ، و در حسن تدابير حفظ الصحه تصديقم مىكنند . اما ، همين‌قدر دانم كه : اطباى حاذق اين دوره ، مىگويند كه : حقنه چندان مؤثر در امتلاء معده نيست . و معده از طرف پائين تغذيه نمىكند كه حقنه‌ى فلوس اثر كند ، رفع امتلاء نمايد ؛ بلكه ، حقنه فقط فم معده را شست‌وشو مىكند و اثر جزيى و خاصيت اندكى دارد .\r\nحارث بن كلده در اين رساله‌ى حفظ صحه ، بادكش و حجامت را ترجيح به فصد مىدهد . و مرد جوان به زن جوان‌تر از خود نبايد مقاربت كند ؛ و مرد مسن ابدا نزديك زن پير نبايد برود . در سن جوانى ، بايد زن را از خود پرسالتر انتخاب كرد ؛ اما ،\r\n\r\n","description":"","footnote":"","page_name":" 307 ","page_number":331},
  {"content":"\r\n\r\nاز چهل به بالا ، هميشه بايد با زن جوان مقاربت آورد .\r\nحارث يك دو سال كه در خدمت خسرو پرويز طبيب بود ، با مكنت زيادى كه پادشاه و رجال دولت به او داده بودند ، مراجعت به وطن خود كرد . و باز هروقت مىشنيد كه در مدرسه‌ى جنديسابور معلم و طبيب تازه‌يى پيدا شده است ، از حجاز به ايران - يعنى :\r\nبه مملكت خوزستان - مىآمد كه اطلاعات جديده‌ى طب را بداند . و هيچ‌كس مثل حارث ، در تشخيص مرض و شناختن طبيعت مريض ماهر نبود . و او مخصوصا معالج خانواده‌ى حضرت رسالت‌پناه و صحابه‌ى كبار بوده .\r\nدر كتب « قسيسين » كه در حجاز بودند ، نقل شده است كه : شخصى از عرب به سمت تجارت به طرف چين و هندوستان رفت . زوجه‌ى جوان خود را به برادر كوچكتر از خود سپرد . برادر كوچك كه زوجه‌ى برادر خود را ديد ، عاشق او شد . عشق او به درجه‌يى رسيد كه بيمار گرديد . به امر حضرت فخر كاينات ، حارث مشغول معالجه‌ى آن جوان شد . اقسام ادويه را به كار برد ؛ فايده‌يى نديد . قدرى نبيذ به او نوشانيد ؛ مريض در عالم مستى ، اشعار عشق‌آميز مىخواند و اسم معشوقه را بر زبان مىراند .\r\nحارث ملتفت شد كه او عاشق زن برادر خود مىباشد . در اين حيص و بيص ، برادر او از سفر رسيد ؛ وارد مدينه گرديد . حارث تفصيل را به او گفت . او فى الفور ، زن خود را مطلقه ساخت . و بعد از انقضاى شهور عده ، آن زن را به حباله‌ى نكاح [ برادر 
  ] كوچك خود درآورد . آن جوانمرد با معشوقه‌ى خود كه منكوحه شده است ، نزديكى نكرد و دورى جست و از عشق بمرد .\r\nسال فوت حارث بن كلده غير معلوم است ؛ اما ، همين‌قدر معين است كه : بعد از حضرت فخر كاينات ، صلى اللّه عليه و آله ، وفات كرده است . از آثار حارث بن كلده ، كتاب طبى است كه يك نسخه‌ى از آن در اسلامبول ، در مسجد ايا صوفيه ، به خط كوفى تا اين زمان موجود است .\r\nو باز از معارف رجال كه از اهل رامهرمز است ، « ابو محمد » است كه وزير سلاطين ديلمى بود . حصارى كه در كربلا است ، از بناهاى او است .\r\nپايتخت حكومت شهر قديم رامهرمز ، همانجا است كه حالا هم به رامهرمز خوانده مىشود ؛ و كنون قريه‌ى كوچكى است . شصت و پنج فرسخ از شيراز دور است . سى و پنج قريه كنون جزء بلوك رامهرمز است ، كه اسامى آن در دفتر موجود است .\r\nكلام ما به طول كشيد . همين‌قدر خواستيم كه ، عظمت مملكت اهواز را بر اهل زمان واضح كنيم ، كه بدانند در قديم چقدرآباد بوده است . اگر بخواهيم تفصيل سد رود كارون را ، كه شاپور بسته و از عجايب دنيا است ، بنگاريم ، سخن به طول مىكشد . در موقعى ديگر ، اگر در اين كتاب اقتضا كرد ، عجايب آن سد را مىنويسيم ؛ كه محل حيرت سياحان اروپ شده ، و در سفرنامه‌هاى خود شرح‌ها نگاشته‌اند . افسوس كه آن سد خراب شده و آب رودخانه پائين نشسته ، به اراضى مملكت اهواز نمىنشيند كه زراعت كنند و حاصل بردارند و سالى دو كرور بر ماليات ايران افزوده شود . چندين سال است كه هيچ سلطانى به بستن آن سد اقدام نكرده ، همه‌كس در انجام اين كار عاجز\r\n\r\n","description":"","footnote":"","page_name":" 308 ","page_number":332},
  {"content":"\r\n\r\nمانده است ؛ و مملكت اهواز خراب مانده ، اراضى آنجا محل زرع نمىشود . اميدوارم كه : وقتى اين سد به همت بزرگان روزگار بسته شود و اين مملكت آباد گردد ، بر اهل اين زمان معلوم باشد كه ما شرح شش مملكت ايران را نگاشتيم .\r\nولى معلوم نشد كه شهر كرمان ، كه بسى وسعت خاك دارد ، در جزء مملكت خراسان است يا در جزء مملكت فارس . در كتب سابق ، من چيزى نديده‌ام كه از خود اظهار رايى كنم . البته ، ساير ژغرافيادان‌هاى اين زمان كاملا اين فقره را توضيح خواهند كرد .\r\nكنون ، از شرح و بسط ژغرافياى رامهرمز ، به نوشتن ژغرافى شوشتر و دزفول و بعضى نقاط مهمه‌ى خوزستان و رود كارون و عادات اهالى مىپردازيم . و تحقيقات من از روى سفرنامه‌ى « مسيوبابن » و « هوسه » « 34 » است ، كه در طرف غربى جنوبى به ايران بوده است . و آن سفرنامه در نزد من موجود است . حشو و زوايد مطالب « مسيوبابن » و « هوسه » را ترك مىدهم ، بعضى عبارات آن‌ها را مىنگارم ؛ گاهى چيزى از خود بر آن مىافزائيم . « مسيوبابن » و « هوسه » بعد از چند ورق از سفرنامه‌ى خود ، مىگويند كه :\r\nما از همان راه معمول دزفول به « سوز » مىرويم . هر قدر نزديك به شهر مىشويم ، وضع صحرا تغيير مىكند ؛ كم‌كم رو به آبادى حركت مىشود . اواسط روز بود ، كه رودخانه‌ى كبود رنگ تند جريان دزفول نمايان شد . اين رودخانه از زير شهر جريان دارد . به واسطه‌ى پلى از اين رودخانه عبور مىشود ، و مسافر ورود به شهر مىنمايد .\r\nخانه‌هاى مربع الشكل اهالى ، كه از گچ سفيد شده ، بر روى تلى كه از سنگ‌هاى سفيد رنگ تشكيل يافته ، واقع گشته است . رودخانه‌ى نزديك شهر و پل روى آن و خانه‌ها ، منظر و دورنماى خوبى نشان مىدهد . آفتاب گرم تابنده ، اين بيوتات را زيادتر به جلوه مىآورد . ما بايد چند روز ، در اين پاتخت خوزستان حاليه توقف نمائيم . سه ماه تمام ، ما با اهالى اين مملكت در مراوده و مرابطه هستيم . هر قدر خواستيم از راه ملايمت و دوستى آن‌ها را به طرف خود جلب نمائيم ، نتوانستيم . اهالى تعصب سختى در تدين دارند . بىغيرتى جبلى و كراهت منظر و زشتى ، كه در خلق و خلق آن‌ها مشاهده مىشود ، محال است كه ماها را با آن‌ها و آن‌ها را با ما مأنوس سازد . انتهى .\r\nمن مىگويم : بلى ! اين صفات مذمومه ، براى اهالى تازگى ندارد ؛ « ياقوت - حموى » در « معجم البلدان » ، در ترجمه‌ى خوزستان ، ذكر كرده كه : يكى از سلاطين كيان به حاكم خوزستان نوشت كه : بدترين اشياء را به قبيح‌ترين حيوانات حمل نما ، و زشت‌ترين مخلوق را افساركش آن حيوان قرار بده . حاكم خوزستان كليه‌هاى ماهى مرده را بارخرى كرد و يك نفر خوزستانى را عكام آن قرار داد و به دربار كيان فرستاد .\r\nعلى بن ابيطالب ، امام اولى شيعيان ، چندين وقعى به خوزستانىها نمىنهاد و آن‌ها را فطرتا بد مىدانست . چنان كه ، از فرمايش آن امام روايت است كه : در روى زمين ، جنسى از\r\n\r\n\r\n","description":"","footnote":"\r\n( 34 ) - اين دو تن جهت تهيه تداركات سفر هيأت « ديولافوا » به ايران آمدند . از سفرنامه‌ى ايشان ، ترجمه ديگرى نيز موجود است به عنوان : « سفرنامه‌ى جنوب ايران » ، ترجمه محمد حسن مترجم حضور ملقب به اعتماد السلطنه ؛ اصفهان ، عمومى 11442 : نستعليق آغاز سده‌ى 14 ، 175 ص 13 س .\r\n","page_name":" 309 ","page_number":333},
  {"content":"\r\n\r\nخوزستانىها پست‌تر نيست ؛ و يك نفر مرد خوب مخير در ميان آن‌ها نمىباشد .\r\nمنزل ما در دزفول ، همان عمارتى است كه حاكم عربستان كه از شوشتر به دزفول مىآيد ، اينجا مىنشيند . اهل دزفول كم دلتر و بىجرأت‌تر از ساير شهرهاى خوزستان هستند . انتهى .\r\nمن مىگويم : « مسيوبابن » و « هوسه » در ايام اقامت دزفول ، با فرزندان و آقازادگان مرحوم شيخ محمد طاهر مجتهد ، كه بيسواد و بىعلم بوده‌اند ، شب‌ها را مجالست و مصاحبت داشته‌اند . شب‌ها كه مهتاب بوده ، از نجوم و سير كواكب و مطالع خورشيد صحبت مىكنند . اولاد شيخ محمد طاهر ، از روى بىاطلاعى ، سخنانى از سير نجوم مىگويد كه باعث استهزاء و خنده‌ى اين دو نفر فرانسوى مىشود . من از نوشتن آن مكالمات ياوه ، صرف‌نظر كردم .\r\nسبب تسميه‌ى دزفول اين است كه : در آنجا باقلا زياد مىكارند ؛ و « دز » به معنى قلعه و ده است ؛ و « فول » به معنى باقلا مىباشد . به اين جهت ، آنجا را دزفول ناميده‌اند .\r\nخلاصه ، « مسيوبابن » و « هوسه » بعد از چندى توقف در دزفول ، به طرف « مال‌مير » حركت مىكنند و مىنويسند : فلان روز ، سه ساعت بعد از ظهر ، از دزفول بيرون آمديم .\r\nهوا طوفانى و منقلب بود ؛ باد شديدى مىورزيد . دو ساعت از شب رفته ، به « قوناق » كه دهى كوچك است و اصل شده ، منزل نموديم . اين ده را وقتى كه از « سوز » به اهواز مىرفتم ، چندى قبل ديده بودم . با بزرگتر و كدخداى آنجا ، خدا كريم خان ، و اخوانش آشنايى قديم داشتم . ما را در نهايت مهر و محبت پذيرفتند . فرش در كنار نهرى جارى براى ما گستردند . تا مدتى از شب را با حضرات نشستيم . خدا كريم خان از اشعار فردوسى خيلى در خاطر داشت . مىتوانم بگويم دو ثلث از شاهنامه را حفظ كرده است .\r\nما هم به تقريبى ، تاريخ كيكاووس و داريوش را ، كه بانيان عمارت و شهر سوز بودند ، براى آن‌ها نقل كرديم . خدا كريم خان را از ميان طايفه‌ى بختيارى جلاى وطن داده ، در اينجا مسكن داده‌اند . به واسطه‌ى شرارتى كه از او بروز كرده ، حاكم او را از وطن اصلى خارج نموده ، به اينجايش مسكن داده . يورت و ديه خوش آب و هواى اين خان بختيارى ، همان مال مير است ، كه منظور و مقصود ما آنجا است .\r\nدو ساعت در « قوناق » خوابيديم و بيدار شديم . خان بختيارى دو سه نفر بلد از بختيارىها به ما داد كه ما را به مال مير ، از راه شوشتر ، برساند . اين بلدها صورتا قوىجثه و مردانه و با تناسب بودند . زلف‌هاى بلندشان به سرشانه‌ها مىريخت . البسه‌ى نمد و پارچه‌هاى پشمى دربرداشتند . هيكلى وحشى داشتند . كليتا ، در ميان طوايف ايران ، بختيارىها از هرجهت رشيد و مردانه هستند . اين بلدها مسلح به تفنگ‌هاى بلند بودند ؛ و زير زين ، از طرف چپ شمشيرى بسته و دو پيشتاب در كمر آويخته ، با ما همراهى مىكردند . دو ساعت به ظهر مانده ، نزديك شوشتر رسيديم ؛ و از گرما به هلاكت رسيده بوديم . شهر و قلعه‌ى « سلاسل » كه به منزله‌ى ارك و دار الحكومه‌ى شوشتر است ، نمايان شد .\r\nشهر شوشتر در نقطه‌يى واقع شده است كه در انتهاى جلگه‌ى عربستان ، و وصل\r\n\r\n","description":"","footnote":"","page_name":" 310 ","page_number":334},
  {"content":"\r\n\r\nبه دامنه‌ى كوهستان است . در سمت چپ جاده ، تلال دامنه و كوه‌هاى متصل به آن تل‌ها ، طرازا مخروطى الشكل است . و از طرف دست راست ما ، تا به سواحل خليج فارس ، صحراى صاف و بدون هرگونه پست و بلندى است . وقتى كه ما وارد شهر شديم ، از كوچه‌ها عبور نموديم . متنفسى را در سر راه خود نديديم ؛ كه همه از گرما در زير زمين و سرداب‌ها رفته ، نزديك غروب بيرون مىآمدند . از شدت گرما ، نفس كشيدن غير ممكن بود . به خانه‌ى حاكم رفتيم . به واسطه‌ى حرارت آفتاب ، سرهامان دوران داشت و چشم‌هامان از حدقه بيرون آمده بود . از لب تا به ناف ، خشك شده بود . حاكم تلطفى نموده ، چند دانه خيار ، لدى الورود ، به ما عطا فرمود كه ما با كمال اشتها بلعيديم و فى الفور خوابيديم . نزديك مغرب كه رفع خستگى از ما شده بود ، از قلعه بيرون آمده ، كنار رودخانه‌ى كارون گردش كرديم .\r\nاز آثار عتيقه‌ى اين شهر ، كه تماما دليل بر عظمت وآبادى سابقه‌ى اين بلد است ، سدها و مجارى آب‌ها است كه از زمان تسلط رومىها و سلطنت ساسانيان باقى مانده است . رود كارون بعد از آنكه از سرچشمه‌اش تا به شوشتر مىآيد ، قريب شصت فرسخ از وسط مملكت بختيارى جريان دارد . در حوالى شوشتر ، به دماغه‌ى كوهى مىرسد ؛ از آنجا تغيير جهت داده ، از طرف جنوبى غربى اين دماغه‌ى كوه گذشته ، به طرف شوشتر مىآيد . به اين موضع كه رسيد ، اهالى رود كارون را « شطيط » مىنامند . همين كه نزديك شهر رسيد ، به دو قسمت منقسم مىگردد : قسمتى از بستر اصلى طبيعى قديمى جريان مىيابد ؛ قسمت ديگر از نهر صناعى عبور كرده . هفت فرسخ پائين‌تر ، رودخانه‌ى كارون يا شطيط كه از دو بستر طبيعى و صناعى عبور كرده‌اند ، به موضعى كه به « بندقير » معروف است ، به هم اتصال يافته ؛ از آنجا به پائين ، شطيط موسوم به « كارون » مىشود . شهر شوشتر در منتها نقطه‌ى شمالى اين جلگه ، كه از دو طرفش رودخانه‌ى كارون جريان دارد ، واقع شده است .\r\nعلاوه بر اين دو مجرا كه ذكر شد ، از زير قلعه‌ى سلاسل در عهد قديم سنگ را تراشيده و نهر بسيار عريض و عميقى از سنگ درآورده ؛ از همان پهلوى قلعه‌ى سلاسل دهنه يافته ، تمام امتداد شهر را پيموده ، بعد بلوك « ميان‌دوآب » معروف را اين نهر عظيم سقايت مىنمايد . اسم اين نهر را اهالى « نهر داريان » مىگويند و نسبتش را به « دارا » مىدهند . در زير قلعه‌ى سلاسل ، عرض نهر از چهار ذرع و نيم تا شش ذرع است ، عمق آن غير معلوم است . تا به آخر شهر كه مىرسد ، گاهى اين نهر پوشيده است - يعنى : به طور قنات - و گاهى باز است . همين كه از شهر خارج شد ، به پل « لشكرك » مىرسد . تمام اين صحرا را سقايت كرده ، باغات و بساتين و نخلستان‌ها و مزارع گندم و نيل و ساير حبوبات به عمل مىآيد .\r\nآنچه معروف است اين است كه : در سال‌هاى كم‌آبى ، آب كارون پائين مىافتاد و از مجراى نهر « داريان » آب نمىگذشت ؛ نهر و مزارع بلوك « ميان‌دوآب » بىآب مىشدند . لازم بود سدى در جلوى يكى از شعبات كارون بسته شود كه در تمام فصول ، در اوقات كم‌آبى و پرآبى ، از اين نهر « داريان » آب سارى و جارى باشد . اگرچه\r\n\r\n","description":"","footnote":"","page_name":" 311 ","page_number":335},
  {"content":"\r\n\r\nدر بالاى رودخانه ، آنجايى كه آب رودخانه‌ى كارون به دو قسمت منقسم مىگردد ، از قديم الايام بندى موسوم به « بند قيصر » ساخته شده بود كه به واسطه‌ى مرمت‌ها و عمرانى كه مكرر شده است ، هنوز پاينده و برقرار است ؛ اما ، در زير سد « بند قيصر » ، بند ديگرى لازم بود كه در ايام كم‌آبى ، چنان كه ذكر شد ، سطح آب را به قدرى بلند نگاه دارد كه از مجراى نهر « داريان » بگذرد . به اين جهت ، سنگ‌هاى بسيار بزرگ كه همه تراشيده و به يك اندازه هستند ، و معلوم نيست كه از كجا اين سنگ‌هاى سخت خارا را حمل نموده و با چه واسطه و اسباب آورده‌اند ، در سمت مغرب شهر با اين سنگ‌هاى تراشيده‌ى بزرگ كه بند و بست‌هاى آن‌ها از ميل‌ها و چنگال‌هاى آهن ضخيم است ، « شادروانى » بس محكم ساخته‌اند . و در فواصل هردو سنگ ، صفحه يا قطرى از سرب است ، كه به جاى گچ يا آهك اين فلز را به كار برده‌اند . بر روى اين « شادروان » ، پل مشهور شوشتر را بنا نهاده‌اند . براى استحكام « شادروان » و به جهت اينكه گل‌ولاى از تندى جريان فاصله‌ى بين دو سد را نگيرد ، از سد « قيصر » تا به « شادروان » ، مسافتى كه سى و پنج هزار ذرع مربع است ، در بستر رودخانه با سنگ‌هاى بسيار بزرگ فرش نموده‌اند . بناى اين « شادروان » و ساير كارهاى ديگر از قبيل سد و مجارى آب‌ها را به قيصر روم نسبت مىدهند ؛ و همين‌طور هم هست و در تواريخ فرنگ هم مضبوط است .\r\n« والرين » كه يكى از قياصره‌ى « رومية الكبرى » است ، ( كه حالا دولت ايتاليا مىنامند ) ، قشونى آراست و به قصد جنگ ايران از رم ، پاتخت ايتاليا ، برخاست . و اين واقعه ، در اوايل ماه سيم مسيحى بود ؛ و در آن وقت ، شاپور اول ساسانى پادشاه ايران بود . به‌طورى كه در تواريخ فرنگ و ايران ضبط است ، در به دو امر قيصر روم غلبه كرد ؛ اما ، در آخر كار قشون او شكست خورده و از هم پراكنده شد و خود و الرين اسير جنگ شاپور شد . شاپور به واسطه‌ى خرابى كه از قشون روم به ايران رسيده بود ، امپراطور روم را محبوس ساخت ؛ مال الصلح و فديه‌ى او را به مرمت خرابىها و ساختن سدها و مجارى آب‌هاى خوزستان مقرر داشت . امپراطور روم محبوسا در اردوى شاپور مىزيست ، و از مملكت خود چندين هزار نفر معمار و مهندس و استادكار ماهر ، باكرورها وجه نقد طلب فرمود . اين پل‌ها و سدها و شادروان و نهرها ، تماما به واسطه‌ى روميان ، در زمان سلطنت شاپور بناشده است . بعد از اتمام كار ، روايت مختلف است :\r\nعقيده‌ى بعضى است كه شاپور قيصر را مرخص كرد ؛ مورخين ديگر گويند او را كشت و پوست بدن او را با كاه انباشته و هميشه در جلوى اردوى شاپور با پيش‌قراولان حركت مىدادند ، و به اهالى ايران و ساير بلدان ، شوكت و عظمت شاپور را معلوم مىساختند .\r\nاستطراد مرحوم محمد حسن خان اعتماد السلطنه ، مورخ دولتى و مترجم حضور شاهنشاه شهيد سعيد ناصر الدين شاه ، كه مترجم سفرنامه‌ى « مسيو بابن » و « هوسه » بود ، و من مصحح\r\n\r\n","description":"","footnote":"","page_name":" 312 ","page_number":336},
  {"content":"\r\n\r\nعبارات و تلفيقات او بودم ، مىگويد : سبب جنگ ساسانيان و روميان ، آنچه ثابت شده و محقق است ، براى اين بوده كه بعد از انقراض سلطنت كيان ، كه به واسطه‌ى اسكندر مقدونيه بود ، معاهده‌يى بين سلاطين اشكانى ، كه بعد از صد سال به جاى كيانيان در ايران سلطنت يافتند ، و سلاطين سلفكى يونانى ، كه در شامات و عراقين سلطنت مىداشتند ، بدوا و ثانيا با قياصره‌ى روم كه به جاى سلفكيان يونانى در مصر و شام تا كنار فرات تسلط يافته بودند ، اين عهدنامه منعقد شده بود كه : سلاطين ايران حق ضرب سكه‌ى طلا نداشته باشند و مسكوكات ذهب خاصه‌ى قياصره روم باشد . و تا مدت سلطنت اشكانيان ابدا ضرب سكه‌ى طلا در ايران معمول نبود ؛ و هيچكس نمىتواند ادعا كند كه من سكه‌ى طلايى به اسم اشكانيان ديده‌ام .\r\nبعد از پانصد سال و كسرى كه اشكانيان در ايران سلطنت كردند ، اين معاهده را حفظ نمودند . سلطنت كه از ايشان منقرض شد و بنى ساسان پادشاهان ايران شدند ، اردشير بابكان كه نسبت خود را به كيان مىرسانيد ، مسكوكات طلا به صورت و اسم خود در ايران رواج داد . قياصره‌ى روم برآشفتند و اعلان جنگ به او كردند . در زمان حيات اردشير ، كارى چندان از پيش نبردند . شاپور كه بعد از اردشير به سلطنت ايران نايل شد ، به تقليد پدر سكه بر زر زد . و الرين كه در آن وقت قيصر روم بود ، به جهت تنبيه او با عساكر جرار و قشون بيحد و شمار ، از روم به ايران تاخت . و اين واقعه ، در سنه‌ى دويست و شصت بعد از ميلاد مسيح بود .\r\nو الرين در حوالى شهر « ادس » ( ادسا ) با شاپور تصادف كرد . به واسطه‌ى خيانت يكى از سردارانش ، موسوم به « ماك‌رين » ، كه از طرف شاپور تطميع شده بود ، شكست خورد و اسير شد . شاپور آنچه خفت و خجالت بود ، به اين قيصر داد ؛ چنانچه ، هروقت سوار مىشد ، قيصر روم را به رو مىخوابانيدند ، شاپور پابرپشت او گذاشته ، بر اسب سوار مىشد . و چندين سال در حبس شاپور بود . در نقش شاپور كه در اطراف شيراز است صورت شاپور و والرين بر سنگ كوه منقور است . و بعد از چند سال حبس ، از شدت در ايران بمرد . انتهى .\r\nكنون ، اين بنده‌ى مؤلف اين « تاريخ مظفرى » ، از قول مورخين معتبر ايرانى و عرب ، در سبب تسميه‌ى شوشتر و شرح رود كارون چند صفحه نگاشته ؛ بعد از آن ، باز به ذكر سفرنامه‌ى « مسيو بابن » و « هوسه‌ى فرانسوى » ، كه بعد از « لايارد » به خوزستان محض اكتشافات حفريات آمده ، مىپردازيم .\r\n« ياقوت حموى » در « معجم البلدان » مىنگارد : « توستر » و « تستر » معرب شوشتر است . « زجاجى » را عقيده اين است كه : « تستر » اسم شخص عربى بوده از طايفه‌ى « بنى حاجل » ، موسوم به « تستر بن نون » كه فتح آنجا را نمود .\r\n« حاجى خليفه » در كتاب « جهان‌نما » ، « ششدر » مىنگارد ، و جهتش را به واسطه‌ى شش دروازه مىداند كه در اين شهر بوده است . « حمزه‌ى اصفهانى » و ساير مورخين ، شوشتر را مركب از « سوس » و « تر » مىداند ؛ يعنى : خوبتر و مطبوع‌تر از ساير شهرهاى خوزستان . و بهترين عقيده همين است .\r\n\r\n","description":"","footnote":"","page_name":" 313 ","page_number":337},
  {"content":"\r\n\r\nاهالى شوشتر تا زمان مغول ، حنفى مذهب بوده‌اند . بعد از انقراض مغول ، بخصوص در اوايل صفويه ، چنان كه قاضى « نور اللّه شوشترى » در « مجالس المؤمنين » نوشته است ، امير نجم الدين محمود عاملى ، كه از سادات عالىدرجات بود ، از شوشتر گذشت و دختر عز الدوله نامى را كه نقيب شرفاى شوشتر بود ، به حبالهء نكاح آورد و مذهب تشيع را رواج داد . و بعد از او ، سيد نور اللّه مرعشى در زمان شاه طهماسب به شوشتر آمده ، تكميل اعمال نجم الدين عاملى را كرد .\r\n« حمد اللّه مستوفى » كه ماليات تمام بلاد ايران را در زمان مغول مىنگارد ، مالياتى را كه از شوشتر به خزانه‌ى مغول حمل مىشده است صد هزار دينار معين كرده است .\r\nو معلوم نيست كه اين مبلغ ماليات شهر و بلوكات شوشتر بوده ، يا ماليات تمام خوزستان .\r\nفتح شوشتر در زمان خلافت عمر ، به دست ابو موسى اشعرى شد . و جمعى از معارف صحابه ، مثل : جرير بن عبد اللّه بجدلى و براء بن مالك و عمار ياسر و خديفه بن يمان و نعمان بن مقرى ، با او بودند . و در همين جنگ ، براء بن مالك شهيد شد و قبرش هنوز در شوشتر موجود است . و فتح شوشتر ، در حقيقت به دست اشرس بن عوف از طايفه‌ى بنى شيبان ، كه از سرداران ابو موسى بود ، وقوع يافت . حاكم شوشتر « هرمزان » بود كه از بنىاعمام « يزدجر » ، و پدر بر پدر والى خوزستان و لرستان و يك قسمت عمده‌ى فارس بود . اين « هرمزان » ، همان شخص است كه او را به اسيرى باعيال و بستگانش به مدينه بردند . و به عقيده‌ى بعضى از مورخين ، « شهربانو » ، مادر امام زين العابدين ، عليه السلام ، دختر همين « هرمزان » بود نه دختر « يزدجرد » . به دلايلى چند كه شرحش مطول است ، اين قول ضعيف است .\r\n« ابو لؤلؤ » مشهور كه آسياب ساخت و قاتل عمر بود ، غلام همين « هرمزان » بود كه فرار كرد و خود را به كاشان رسانيد ؛ و مزار او در آنجا هنوز موجود است . بعد از قتل عمر ، عثمان كه خليفه شد ، همين « هرمزان » را به عبد الدين عمر تسليم نمود ، كه به قصاص خون پدر بكشت .\r\nاما ، رود كارون و شطيط كه در خوزستان و از كنار شوشتر مىگذرد ، سرچشمه‌اش از زرد كوه است ؛ در ميان ايل بختيارى ، وصل به خاك اصفهان واقع شده ، و آن سمت كوه طرف اصفهان است كه سر چشمه‌ى زاينده‌رود اصفهان مىباشد . سرچشمه‌ى رود كارون را مسافرين و سياحان فرنگى ، بخصوص « لايارد » ، در شصت قبل ديده و اين‌طور مىنگارد كه : زردكوه بختيارى سرچشمه‌ى دو رودخانه‌ى معتبر است : يكى كارون و يكى زاينده‌رود . سرچشمه‌ى زاينده‌رود به « چهل چشمه » معروف است .\r\nمعروف است : شاه عباس اول مصمم شد كه زردكوه را سوراخ كرده ، يك قسمتى از آب كارون را ضميمه‌ى زاينده‌رود كرده ، به جلگه‌ى اصفهان ببرد . مهندسى كه مأمور اين كار بود ، يك شخص « هلندى » بود . به واسطه‌ى نداشتن اسباب ، كار را به اتمام نرسانيده ، قدرى كنده و سوراخ كرده و ناتمام گذاشته است . اسم اين مهندس و تاريخ حفر آن سوراخ ، عجالتا معلوم نمىشود . و هنوز آثار اين كار شاه عباس موجود است ، و درست جهت معلوم نيست كه چه باعث شد كه به اتمام نرسيد .\r\n\r\n","description":"","footnote":"","page_name":" 314 ","page_number":338},
  {"content":"\r\n\r\nسرچشمه‌ى كارون به « لودهن » - با « لام » و « واو » و « دال » و « ها » و « نون » - موسوم است . و از آثار عتيقه كه از شوشتر به بالا ، طرف سرچشمه ، در حوالى اين رودخانه ديده مىشود : آثار پل خرابه‌ايست در خاك بختيارى ؛ كه به اعتقاد « لايارد » ، مسافر فرنگى ، از زمان كيان است . و دو قلعه كه يكى قلعه رستم و ديگر قلعه دختر است ، در خاك بختيارى بلافاصله به ساحل رودخانه ديده مىشوند .\r\n« مسيو بابن » و « هوسه » در سفرنامه‌ى خود ، مختصرا چنين نگاشته‌اند - كه من خلاصه‌ى مطلب آن‌ها را مىنگارم : ما بايد از شوشتر به مال مير برويم . از شوشتر تا مال‌مير ، كه مخفف مال امير است ، چهار منزل است . فاصله‌ى اين منازل غير معين است .\r\nهركجا كه آب شيرين پيدا شود ، كاروان در آنجا منزل مىكند . به اين جهت ، مسافت بعضى از منازل دور و دراز و بعضى نزديكتر است . شب ، از دروازه‌ى شهر خارج شديم ؛ به دو جاده برخورديم . جاده‌ى دست راست به طرف رامهرمز مىرفت . شارع عام و شارع وسيعى است . جاده‌ى دست چپ بالنسبه تنگتر مىباشد و از ميان تل‌ها و دره‌ها عبور مىكند . ما بايد اين سنگستان و كوهستان را بگيريم ، كه به مال مير برسيم .\r\nخلاصه ، بعد از پنج ساعت متوالى كه راه رفتيم ، به گردنه‌يى رسيديم . هنوز از گردنه عبور نكرده ، مكاريان گفتند كه بقيه‌ى شب را بايد اينجا به سر برد ، و در طلوع آفتاب و روشن صبح از گردنه عبور كرد . ما ناچار از اطاعت و تمكين به مكاريان بوديم ؛ زيرا كه ، كارى در خشكى مشابه ناخدا است كه در دريا باشد ، و بايد در دريا مطيع ناخدا بود .\r\nبارى ، آفتاب كه طلوع كرد ، سوار شده ، به راه افتاديم . وضع صحرا تغيير پيدا كرد . از ميان كوهستان‌هاى پست و بلند عبور مىكنيم . در بعضى نقاط صحراها ، سبزه و اشجار ديده مىشد ؛ بخصوص ، درخت عناب و سنجد . و در اعماق دره‌ها ، آب صاف زلالى در جريان بود . در اطراف اين قبيل نهرها ، نى و خرزهره طبيعتا روئيده بود ؛ و دور از نهرها ، بوته‌هاى گز ديده مىشد . ما به اول نهرى كه رسيديم ، خواستيم از اين آب‌هاى صاف جارى بنوشيم ؛ مكاريان ما را مانع شدند . سخنانى مىگفتند كه ما ملتفت نمىشديم . گوش به حرف آن‌ها نداده ، ما و اسبان آب خورديم و به بليات مبتلا شديم .\r\nدهن‌ها طورى خشك شد ، كه قادر بر تكلم نبوديم . به تأثير معدنى كه ماده‌ى نمك فرنگى معمول است و در اين نقاط از اين معدن زياد است ، قهرا آلوده به اين آب‌ها شده است كه ما را به زحمت انداخت . تا بعد از ظهر راه رفتيم . بالاخره ، به يك درخت « كنار » بزرگى پر سايه رسيديم . از آثار اين درخت اين است كه : در اطراف آن قبر زيادى است . به فاصله‌ى چند ذرع ، چشمه‌ى كوچكى جريان دارد ، كه مختصر آبى از آن جارى مىشود . اين آب نه خنك است ، نه شيرين . از آن آب ، چاى درست كرديم و خورديم .\r\nهرقدر قند زياد در چاى ريختيم ، باز آن آب طعم تلخى مىداد . به مسافت ربع فرسخ در دامنه‌ى كوه ، ديه خراب كوچكى بود كه جز چند نفر پيرمرد و چند طفل ، در آن قريه‌ى ويران كسى ديده نمىشد . باقى سكنه ، از زن و مرد ، دو فرسخ دور تر رفته ، زراعت خود را خرمن مىكردند كه بعد از كوبيدن ، حمل به اين قريه نمايند .\r\n\r\n","description":"","footnote":"","page_name":" 315 ","page_number":339},
  {"content":"\r\n\r\nتمام روز در گرما بوديم . آفتاب كه از افق پنهان شد ، كم‌كم نسيم خنكى وزيد .\r\nشام خورديم و اندك استراحت كرديم . ماه كه طلوع كرد ، سوار شده ، به راه افتاديم .\r\nمنزل امروز سخت‌تر از منزل قبل است . دره ماهور و گردنه و سنگستان زياد دارد .\r\nچند فرسخى كه رفتيم و از گردنه‌ى مرتفعى سرازير شديم ، به رودخانه‌ى آبى رسيديم .\r\nهوا هم روشن شده بود . در دو طرف رودخانه كه عريض بود ، نى و خرزهره و بوته‌ى گز ديده مىشد . آن سمت رودخانه ، وادىيى كم‌عرض بود و طولانى كه به واسطه‌ى آب اين رودخانه ، در آن وادى زراعت كرده بودند . از رودخانه عبور كرديم ، به اول مزرعه رسيديم . قدرى كه از اين موضع دور شديم ، به جهت بدى راه پياده شده ، بالا پوش‌هاى خود را به سر كشيديم و خوابيديم .\r\nصبح ، برخاستيم و به راه افتاديم . هوا گرم ، جاده تنگ و معوج است . از زير سم مال‌ها خاك سفيدرنگى كه گچ است متصاعد شده ، از منافذ چشم و دماغ و دهن داخل بدن ما مىشوند . و هيچ آب در سر راه نيست ، كه اين گلوهاى خشك شده را تر كند .\r\nيك گردنه كه پانصد متر ارتفاع او بود ، جلو مال‌ها را گرفته ، پياده بالا رفتيم . در اين صحرا ، يك نفر جاندار نمىبينيم . و اين زمين و آسمان و اين هوا ، مشابه به جهنم است .\r\nآنچه در توصيف جهنم در اديان مختلفه ذكر شده ، بايد همين اراضى و كوهستان باشد . ما متصل مىرويم و نمىدانيم كى به منزل مىرسيم ، و همه ساكتيم و قدرت مكالمه نداريم . چند ساعت گذشت ؛ به دامن كوهى رسيديم كه در منتهاى دره بود ، و از دور ، در دامن اين كوه لكه‌ى سبزى نمايان بود . پيش خود تصور كرديم كه هرجا علف است ، لازمه‌اش آب است ؛ و هركجا آب است ، شايد انسان هم آنجا پيدا شود . از اينجا كه ما آن لكه‌ى سبز را مىديديم ، سه ساعت مسافت بود . گرما و عطش و راه بد ، ما را بيچاره كرد . خوشبختانه در بين راه ، آب مختصرى ديده شد و چند درخت بيد در كنار چشمه سايه افكنده بود . ما پياده شديم و در زير سايه‌ى بيد راحت كرديم .\r\nمحمد نوكر ايرانى ما ، اول كارى كه كرد غليانى چاق كرد و كشيد . بعد ، از ترك بند خود چاى درآورده ، دم كرد خورديم . يك دو مرغ لاغر بىگوشتى كه از آن منزل خريده و پخته بوديم ، ناهارمان شد . سيزده ساعت تمام راه رفته بوديم . همين كه قدرى راحت كرديم و ناهار خورديم ، از دور چند تن از نسوان و اطفال را ديديم كه آهسته آهسته به طرف ما مىآيند . كم‌كم نزديك شده ، دور ما نشستند . با زن‌ها بناى صحبت گذاشتيم . پرسيديم كه : « مردهاى شما وقتى كه زنى مىخواهند بگيرند ، چه مىدهند ؟ » جواب دادند : « ما بيچارگان وقتى كه شوهر مىكنيم ، مجبوريم كه جهاز با خود به خانه‌ى شوهر ببريم ! »\r\nاين زن‌ها و بچه‌ها همين كه دانستند ما فرنگى هستيم ، و چون غالب فرنگيان را طبيب مىدانند ، شروع به استعلاج نمودند . ما تا وقتى كه خوابمان نبرده بود ، به هريك از آن‌ها يك دوايى گفتيم ؛ كه اگر از آن دوا رفع مرضشان نمىشد ، از دوا و علاج ما صدمه هم نمىديدند . وقتى كه برخاستيم دست و رويى بشوئيم ، ساعدهاى خود را برهنه نموديم و يقه‌ى پيراهن خود را گشوديم ؛ سفيدى پوست ما نمايان شد . شنيديم كه اين‌ها\r\n\r\n","description":"","footnote":"","page_name":" 316 ","page_number":340},
  {"content":"\r\n\r\nبه يكديگر مىگفتند : « اين فرنگىها از نوع ما انسان نيستند ، اين‌ها كرم برفند كه به اين درجه سفيدند . به علاوه ، بايد دست و روى خود را غالبا با شير بشويند ! » ما خنديديم و جواب آن‌ها را نداديم و خوابيديم . اهالى اينجا به قدرى فقير و بيچيز هستند ، كه كمتر پول سفيد در عمرشان ديده‌اند . بعضى اشياء كه از آن‌ها براى خوراك خريديم ، خواستيم پول سفيد به آن‌ها بدهيم ؛ قبول نمىكردند و نمىشناختند ، و سكه‌ى سفيد ايران مملكت خود را نمىدانستند ، به معامله‌ى پول سياه بيشتر راغب بودند .\r\nاين ده نزديك ما كه اهالى از آنجا آمده‌اند ، موسوم به « قلعه كرك » است . فردا كه از حوالى « قلعه كرك » حركت كرديم ، باز راه تنك دهنه‌ى كوهستان مىگذريم .\r\nراه به قدرى سخت و صعب بود كه قاطرهاى بند و مال‌هاى سوارى ، به سختى مىگذشتند و غالبا در جست‌وخيز بودند . و متصل به سربالايى يا سراشيب حركت مىكرديم . در بين راه ، به چشمه‌ى آب شيرين رسيديم ؛ و هنوز به منزلگاه خيلى راه داريم . در كنار اين چشمه ، درخت گردوى كوچك خودرويى ديده شد . خود را به پناه آن درخت داده ، مختصر ناهارى كه همراه داشتيم صرف نموديم . گمان مىكنم اين دره‌ها و راه‌هاى سخت كوهستان ، همان معبرى است كه اسكندر مقدونيه - يعنى : يونانى كه مقدونيه پايتخت قديم يونان بوده است - بعد از فتح شهر « سوز » كه به اصطخر فارس مىرفت ، از اينجاها گذشته و با طايفه‌ى « اوكسين » - با الف مضموم و « واو » و « كاف » و « سين مكسوره » و « ياء » و « نون » - جنگيده ، و به زحمت از خاك خوزستان قشون خود را به خاك فارس رساند . و هنوز هم جمعيت مختصرى از ايل بختيارى ، اگر در اين دره‌ها و گردنه‌هاى تنگ به حالت مدافعه بنشينند ، ابدا يك قشون عمده‌ى معتبر نمىتواند از اين جاها بگذرد .\r\nاين بنده ، افضل الملك ، مؤلف كتاب گويد : « مسيو بابن » و « هوسه » كه در سفرنامه‌ى خود مىگويد : « اسكندر با طايفه‌ى اوكسين در اين صفحات خوزستان جنگيده ، و به زحمات از خوزستان به فارس رفته » ؛ نمىدانم اين طايفه‌ى اوكسين همين طايفه‌ى موسوم به بختيارى هستند كه در خوزستان در اين دوره‌ها « قشلاميشى » دارند و فيما بين عراق عجم و اصفهان هستند ، يا طايفه‌ى ديگر بوده‌اند . ظاهرا ، به نظر مىآيد كه همين بختيارىها بوده‌اند كه در زمان اسكندر هم به اين صفحات بوده‌اند . و كيخسرو كبيره مىخواست به « آستياژ » پادشاه - « آستياژ » همان افراسياب است - پيشدادى مملكت « مد » ، كه عراق عجم و آذربايجان است ، بشورد ؛ اين طايفه را از فارس به « مد » آورد و جنگ كرد . بعد از فتح ، گويا اين‌ها را در خاك بالاى اصفهان و خوزستان ، يورت و مسكن داد . و اصلا اسم طايفه‌ىشان « مارد » - بر وزن كارد - يا « ماذد » - بازاء معجمه - بوده است .\r\nو من حتما نمىتوانم بگويم كه طايفه‌ى بختيارى حاليه ، « اوكسين » يا « مارد » بوده‌اند . از دانشمندان بختيارىها پرسيدم ؛ گفتند : « ما نمىدانيم در چه زمان و عهد كدام سلطان ، موسوم به بختيارى شده‌ايم ؛ و اسم قديم خود را نمىدانيم . » كنون ، اين بنده يك چند سطر از عبارت مورخين قديم فرنگ را در اينجا مىنگاريم ، كه هركس\r\n\r\n","description":"","footnote":"","page_name":" 317 ","page_number":341},
  {"content":"\r\n\r\nبخواهد از روى آن عبارات اجتهاد كند .\r\nهرودت مورخ مىگويد : يك قسمت از طايفه‌ى « مارد » در حوالى فارس ساكن مىباشند . وقتى كه كيخسرو كبير مىخواست به « آستياژ » ، پادشاه پيشدادى « مد » ، بشورد ، چند طايفه از طوايف ساكنه در حوالى فارس را با خود متحد ساخت ؛ و از آن جمله ، يكى طايفه‌ى « مارد » بود . نمىدانيم اين طايفه همان شعبه‌ايست كه اجداد الوار بوده‌اند ، يا از اجداد بختيارىها مىباشند .\r\nيكى از مورخين مىگويد : طايفه‌ى « مارد » از طايفه‌ى رشيد جنگجوى « سيت » يا « ساك » يا « سكزى » يا « تورانى » است . و اين طايفه ، در ساحل درياى خزر سكنا داشته‌اند و چادرنشين بوده . در بعضى از امكنه‌ى ديگر ايران هم ، اين طايفه جا داشته‌اند ؛ بلكه ، در « آرمن » هم از اين قوم بوده‌اند .\r\n« آرين » و « كنت كورس » ، كه هردو از مشاهير مورخين قديم مىباشند ، مىگويند :\r\nشعبه [ يى 
  ] از طايفه‌ى « مارد » در كوهستان فاصل ما بين عراق عجم مىزيستند . اين‌ها بايد اجداد بختيارىها باشند كه به چهار لنگ و هفت لنگ معروف مىباشند ؛ و هفت لنگ معتبرتر مىباشد . جد اين‌ها دو عيال داشته . از يكى هفت پسر شده ، و از يكى چهار پسر مانده ؛ كه به هفت لنگ و چهار لنگ مشهور شده‌اند . چند خانوار اين‌ها در بروجرد رفته و مانده‌اند . مابقى كه صاحب حشم و خدم و ثروت و شجاعت مىباشند و با نادر شاه هندوستان را فتح كردند ، از اصفهان كه به خوزستان - يعنى : عربستان - عربستان مىروى ، مسكن و مأوى دارند .\r\nرامهرمز كه شهرى است و بسى فوايد دارد ، خالصه‌ى ديوان بود . حسين قلى خان نظام السلطنه كه در عربستان حكومت يافت ، آنجا را به اشتباه‌كارى به قيمت ارزان از ديوان ، در دوره‌ى ناصرى ، خريد . بعد كه از عربستان معزول شد ، از تطاول طايفه‌ى بختيارى نتوانست آنجا را نگاهدارى كند ؛ لهذا ، آنجا را به سر سلسله‌ى طايفه‌ى بختيارى ، آقاى على قلى خان ايلخانى ، باكر وفر بفروخت كه در تصرف ايشان است . بيش از اين در نسب طايفه‌ى ايشان ، چيزى به دست اين نگارنده ، افضل الملك ، نيامده است . و در صحت قول و عقيده‌ى « آرين » و « كنت كورس » مورخ هم يقين ندارم . حال به سر مطلب اصلى برويم .\r\n« مسيو بابن » و « هوسه » در سفرنامه‌ى خود چنين مىنگارند : از چشمه به آن‌طرف ، اطراف دره تا نزديك به قله‌ى كوه‌ها ، درختان گردوى وحشى خودرو و بعضى اشجار كه طاقت كم‌آبى دارند ، جنگلى تشكيل يافته است . گردنه‌ى آخر كه مال‌هاى ما را خسته كرد ، هزار و پانصد متر ارتفاع داشت . نزديك صبح ، به قله‌ى گردنه رسيديم .\r\nباد خنكى از شمال مىوزيد و هوا كليتا تغيير يافته بود . گرمايى كه ديروز ديديم ، با سرماى حالا فرق كلى داشت ؛ به‌طورى كه به انتظار طلوع آفتاب ، در پناه يك سنگى غنوديم . آفتاب كه طلوع كرد و عضلات بدن و اعضاى ما كه از سرماى هوا خدر شده بود ، به واسطه‌ى حرارت قوت و حركتى پيدا كردند . از گردنه پياده پائين آمديم .\r\nحقيقتا ، بيست ساعت بود كه راه مىرفتيم ، تا به چند سياه چادر رسيديم .\r\n\r\n","description":"","footnote":"","page_name":" 318 ","page_number":342},
  {"content":"\r\n\r\nاين سياه چادرها در موقعى واقع شده است كه به اصطلاح اهالى ، « ييلاق » مىنامند ؛ و خاصه‌ى چوپانان است كه گوسفندان خود را از دهات اطراف به آنجا آورده ، مىچرانند . از شدت خستگى ، بدوا ندانستيم كه در كجا و چه موقع مسكن خواب اختيار كرديم . قدرى كه خوابيديم و بيدار شديم ، ديديم كه حيوان عظيم الجثه و قوى الخلقه‌يى به ما نزديك هستند . وقتى كه ملتفت شديم ، ديديم دو شير از سنگ تراشيده ، و در پهلوهاى آن شيرهاى سنگى ، اشكال اسلحه‌ى مختلفه از قبيل تفنگ و طپانچه و شمشير و خنجر و قمه نقارى كرده بودند . و اين سنگ‌ها بر روى قبور دو نفر از شجعان بختيارى بود .\r\nشجعان بختيارى وقتى كه مىمردند ، كسان ايشان سنگ مضجع و مزار آن‌ها را به اين هيأت مىسازند . ما از اين قبيل سنگ مضاجع ، در « آرمن » و آذربايجان زياد ديده‌ايم .\r\nو ساير بختيارىها كه اصل و نسب خود را نمىدانند ، يكى از طوايف تركمان باشند كه از « آرمن » يا آذربايجان چندين ماه قبل مهاجرت كرده ، اينجا آمده باشند .\r\nاين عقيده خيلى غلط است . ابدا ، بختيارىها تركمان نيستند . باز قول من كه از ابو المورخين ، هردوت مورخ ، در يك ورق قبل نوشتم ، بهتر است كه كيخسرو طايفه‌ى « مارد » را از فارس به جنگ « آستياژ » پادشاه « مد » آورده ؛ و بعد اين‌ها را ما بين عراق عجم ، كه بين اصفهان و خوزستان است ، محض حفظ و حراست مسكن داده است . بودن طايفه‌ى بختيارىها از « مارد » ، بهتر از بودن ايشان از تركمان است . بايد لغت بختيارىها و تركمانان و « ياردهاى آرمن » را تتبع كرد : تا معلوم شود كه بختيارىها به كدام طايفه شبيه‌ترند . انتهى\r\nخلاصه ، « مسيو بابن » مىگويد : چوپان‌ها كه در سياه چادرها نشسته بودند ، حيرت و تفتيش ما را كه در اين احجار ديدند ، به ما گفتند كه : اگر قدرى دور تر برويد ، به بعضى تخته سنگ‌ها خواهيد رسيد كه خطوط عجيبه و صور غريبه در آن‌ها منقور است .\r\nما فى الفور سوار شده ، يكى از آن چوپانان را راهنماى خود قرار داده ، به طرف آن سنگ‌ها رفتيم . و از دامنه‌ى كوهى عبور كرديم ، كه زير پايمان از ته دره ، شالىزار و مزارع برنج بود و تمام دره يك سبزى زمرد رنگى داشت . و از اطراف اين دره ، از قله‌ى كوه‌ها چشمه‌هاى بسيار صاف گوارا از زير برف‌ها جارى بود . و در اين سطحه‌ى سبز ته دره ، تك‌تك سياه چادرهاى بختيارىها ديده مىشد . وقتى كه به اين سنگ‌ها رسيديم ، خطوط كوفى عرب در آن‌ها ديده شد . بعد ، مراجعت به كنار چشمه كه منزلگاه ما بود نموديم . چاى صرف كرده ، به طرف منزل ديگر كه قلعه « تل » - بر وزن پل است - حركت نموديم . قلعه تل بالاى تلى واقع و در انتهاى جلگه است . اين قلعه در حقيقت ، مدخل اين جلگه را از طرف شوشتر واقع است . وقتى كه شخصى از اين دره‌هاى تنگ بيرون مىآيد و به جلگه‌يى مىرسد كه قلعه تل يا « تول » در آن واقع است ، منظر غريبى مىبيند .\r\nتمام صحرا ، سبز و خرم و كوه‌هاى اطراف پوشيده از جنگل است . قلعه تل بالاى تپه‌يى مصنوعى واقع شده است ، و در كمال‌آبادى و ظرافت است . زير تل ، ده واقع است . اين قلعه ، آباد و داير ؛ ديوارها با كنگره و بروج با آجر و سفيد كرده است . وارد قلعه كه شديم ، ديديم مسكن خان بختيارى است . كسان و خدام خان را ديديم كه مسلح بودند .\r\n\r\n","description":"","footnote":"","page_name":" 319 ","page_number":343},
  {"content":"\r\n\r\nصاحب اين قلعه پذيرفت . جماعتى از تفنگچى و غيرها در حضور او ايستاده بودند .\r\nلباس نوكرهاى خان سياه رنگ بود ؛ اما ، خودش لباس سرخى از پارچه‌هاى بغدادى به تن كرده بود . پهلوى خان ، شخصى به لباس درويشى كه تسبيح بلندى در دست داشت ، نشسته بود . همين‌كه نزديك خان شديم ، آن درويش برخاست و به جلوى ما آمده ، با كمال فصاحت به زبان فرانسه از ما سؤال كرد كه : « آيا شما به زبان فرانسه متكلم هستيد ، يا نه ؟ » از اين چند كلمه كه در كمال خوبى ، بدون سكته و لكنت ، بيان كرد ؛ معلوم شد كه هموطن ما يكى از فرانسوىها است . ما جواب داديم : « بلى ! همشهرى ، تراهم شناختيم كه فرانسوى هستى . » و تعجب بر تعجب ما از بودن او در اينجا با لباس درويشى ، افزود .\r\nمعلوم شد كه اين شخص موسوم به « مسيو گوتيه » مىباشد و از اهل « ليون » ؛ و از طرف وزارت علوم فرانسه ، مدت‌ها است به اين صفحات مأموريت دارد تا تحقيقات علمى راجع به انتشار البشر نمايد . از فرنگ به موصل و از آنجا به بندر بوشهر ، از راه بغداد ، رفته و از بوشهر به شيراز و از شيراز ، از راه بهبهان ، به اينجا آمده است . بعد از آنكه با داراب خان قدرى صحبت كرديم و مىخواستيم به راحتگاه خود برود و ما را تنها با همشهرى خود وا گذارد ، او رفت و قدرى برف براى ما فرستاد . ما بعد از آن آب‌هاى شور بدمزه و گرم كه از « سوز » تا به اينجا صرف كرده بوديم ، حالا يك آب خنك گوارايى نوشيديم . و به اتفاق همشهرى خود بالاى بام قلعه رفته ، مدت‌ها صحبت داشتيم . خيلى وقت است كه ما از فرانسه بىاطلاعيم . از وطن روزنامه و كاغذى نداريم .\r\nدر بين صحبت ، زلزله احساس شد و نوكرهاى خان كه در حياط بودند مشوش شدند . خود خان بىمحابا نزد ما آمده ، پرسيد : « جهت حركت زمين چه چيز است ؟ » گفتيم : « زلزله است ! » گفت : « پس منع كنيد كه ديگر زمين حركت نكند ! » جواب داديم : « در قوه‌ى ما نيست ! » خان گفت : « تا قبل از ورود شما ، پيران ما چنين آيتى نديده بودند . اين بدبختى را شما براى ما آورديد ، و شما بايد رفع كنيد ! » ما سرى تكان داديم و گفتيم : « به چشم ! رفع اين حادثه را خواهيم كرد . » خان مراجعت به اندرون خود نموده ، شامى براى ما فرستاد ؛ صرف نموده ، خوابيديم .\r\nفردا صبح ، از قلعه « تول » به طرف مال مير حركت نموديم . همشهرى عزيز خودمان ، گوتيه ، را به همراه برديم . بعد از چند روز توقف در مال مير ، مسير گوتيه به طرف اصفهان ، و ما از رامهرمز به شيراز رفتيم .\r\nچون توقف ما عجالتا در ميان طوايف بختيارى است ، لازم است كه از اين طايفه و از اين قوم ، آنچه ما تحقيق نموده‌ايم و در صحت و كذب آن مسئول نيستيم ، مختصرا اشاره‌يى نمائيم . بختيارىها از تمام طوايف صحرانشين ايرانى ، جنسا و اخلاقا و عادتا ، تمايز دارند . به قامت كوتاه قوىجثه ، تحمل هرنوع خستگى و صدمه را دارند . و هيچ از رسوم انسانيت ، كه در شهرهاى ايران معمول است ، بهره ندارند . زندگانيشان كليتا وحشى است . خيلى مغرور و متفرعن به اين قسم زندگانى هستند . مىگويند : « وجه تسميه‌ى ما به بختيارى ، از آن جهت است كه ما ملت آزاد و غير مطيع هستيم . »\r\nتمام بختيارىها به دو شعبه‌ى عمده منقسم هستند : چهار لنگ و هفت لنگ . و اغلب ، در\r\n\r\n","description":"","footnote":"","page_name":" 320 ","page_number":344},
  {"content":"\r\n\r\nميان خودشان در منازعه و مجادله مىباشند . من در ميان اين امم وحشيه ، هيچ ايلى را مثل بختيارىها معتقد به عقايد باطله نديدم . به خواب و به چشم‌زخم ، به شيطان و جن اعتقاد دارند . ايام هفته را سعد و شوم تصور مىكنند ؛ و ايام هفته براى آن‌ها بعضى مشئوم و بعضى مسعود است . « سيزده » در ميان آن‌ها ، عدد نحسى است . به اين جهت ، در تكلم يا در حساب ، هيچ‌وقت سيزده نمىگويند ؛ دوازده را به علاوه‌ى يك استعمال مىكنند . از ما سؤال مىكردند كه : « ادعيه و طلسمات شما چه چيز است ؟ بعضى امراض را با دعا و طلسم ، چگونه معالجه مىكنيد ؟ »\r\nما بعضى مزخرفات براى آن‌ها نقل كرديم ؛ و در عوض ، طلسمات و نيرنجات آن‌ها را پرسيديم . از جمله ، مىگفتند كه : « ما چشم راست گرگ را از كله‌اش بيرون مىآوريم و او را در آفتاب خشك مىكنيم . و در وقت لزوم ، در ميان شير جوشانيده ، مىخوريم .\r\nفايده‌ى اين نيرنج آن است : اگر دشمن نزديك باشد و شخص نخواهد كه بخوابد و تمام شب را بيدار بوده اطراف خود را بپايد ، براى بيخوابى بسيار مؤثر است . »\r\nزن‌هاى بختيارى از غربا و اجانب روگيرى ندارند . در گردن زنان ، اقسام طلسمات و دعاها آويخته است . اثر اين دعاها را كه پرسيديم ، گفتند : « بعضى براى جلب محبت شوهر است ؛ برخى براى برداشتن حمل است ؛ بعضى براى شر رقيب و وسنى است . » - كه عرب و سنى را « ضره » گويد - چربى بدن گراز در ميان ما اثر غريبى دارد ، كه اگر از پيه بدن اين حيوان به بدن زنى ماليده شود ، آن زن مادام العمر عقيمه و بىاولاد خواهد ماند . و بعضى اعضاء قبيحه‌ى كفتار و خرگوش از براى محبت همراه نگاهداشتن ، بسيار مؤثر است . در مثل فارسى ، از براى كسى كه محبوب است مىگويند : « فلانى مهره‌ى مار يا مشار اليه كفتار دارد . »\r\nاين بنده ، افضل الملك ، مؤلف كتاب ، گويد : اگر بعضى عقايد بختيارىها و ايلات خرافات باشد ، بعضى از آن‌ها بسيار صحيح و مؤثر است . بعضى از كارهاشان اثر طبى دارد ، كه « مسيو بابن » فرانسوى به حكمت و فلسفه‌ى آن برنخورده و بى خود اعتراض كرده است . مثلا : اگر كسى بگويد از براى چند ساعت بيدار ماندن و خواب نرفتن ، كمى ترياك خوردن تا هشت نه ساعت بيخوابى و روشنى مىآورد و بعد به خواب مىرود ؛ نمىتوان آن را منكر شد . اگر ايلات بگويند : مايه‌ى شتر خوردن ، به ترتيب معينى ، باعث فربهى و سخن زن مىشود ؛ نمىتوان آن را انكار كرد ، كه چندين بار ديده شده و اثر طبى دارد .\r\nچشم گرگ را هم در شير جوشانيدن و خوردن ، باعث بيخوابى و بيدارى مىشود و اثر طبى دارد . دعاى سياه‌سرفه [ كه 
  ] روى پاره‌يى از پوست كدو مىنويسند و در گردن طفل مىآويزند ، رفع سياه‌سرفه مىكند . گل كدو را كه بجوشانند ، چند بار به طفل بنوشانند ، رفع سياه‌سرفه از طفل مىشود . در گل كدو پوست كدو ، اين اثر طبى هست كه اثر مىكند . بايد فلسفه‌ى هرچيز را دانست ، آن وقت رد و قبول كرد . نه هرخوابى ، ولى بعضى خواب‌ها ، به ترتيب معينى كه شرحش مطول است ، اثر و ثمر غريبى دارد كه با - لحس و العيان همه‌كس ديده است ؛ نمىتوان آن را انكار كرد . اشخاصى كه عصبانى هستند ، نه عضلى ، به بعضى امراض كه مبتلا مىشوند ، دعا كه به آن‌ها تعويذ مىكنند ، جهتى دارد\r\n\r\n","description":"","footnote":"","page_name":" 321 ","page_number":345},
  {"content":"\r\n\r\nكه قوت قلب پيدا مىكند و رفع مرض او مىشود . و بعضى اطباء به اين نكته برخورده ، اقرار دارند . اسرار و فلسفه‌ى اين كارها را اهل اروپ نمىدانند و جز محسوسات ، درك معقولات ندارند و اسم آن‌ها را موهومات مىگذارند .\r\nخلاصه ، كنون باز تقريرات « مسيو بابن » را بنگاريم كه نگاشته است : اين زن‌هاى بختيارى ، بخصوص زن داراب خان ، كه شوهرش تازه عروسى كرده و زن جوانى گرفته است ، بيشتر از ساير زن‌ها به ما التماس مىكرد كه به او دعا بدهيم . ما در ميان صندوق‌هامان براى بستن اسباب عكس و غيره ، بعضى اوراق روزنامه‌يى پاريسى داشتيم . از آن اوراق كهنه‌ى روزنامه‌هاى پاريس ، پارچه پارچه كرده ، در عوض دعا و طلسم به زن‌ها مىبخشيديم ؛ و به قدرى راضى و مشعوف بودند كه بعضى سكه‌هاى عتيقه يا مهر يا عقيق كه در حفريات بعضى خرابه‌هاى قديمه پيدا كرده بودند ، در عوض به ما مىدادند . آبرومندى و جوانمردى ما اگرچه مقتضى فريب اين بيچاره‌ها نبود ؛ اما ، در مقابل اصرار آن‌ها چاره نداشتيم .\r\nاز قلعه « تول » تا به جلگه‌ى مال‌مير كه شخص مىرود ، بايد يك دره‌ى دو هزار ذرع امتداد را طى كند . كوه‌هاى دو طرف اين دره ، چندان مرتفع نيستند ؛ از هشتاد تا صد ذرع بيشتر ارتفاع ندارند . در دو طرف دامنه‌ى كوه‌ها ، درخت بلوط و گردو روئيده شده است . يك فرسخ از قلعه « تول » به آن طرف ، آثار عمارت خرابى ديده مىشود .\r\nدر ميان اين عمارت خراب ، سنگى است . در روى اين سنگ ، اثر سم اسبى ديده مىشود .\r\nمىگويند : قدمگاه اسب على است كه نقش بسته است . به اندك مسافتى از اين قدمگاه ، به جلگه‌ى مال‌مير رسيديم . جلگه‌ى مال مير در اين فصل ، يورت و مرتع طايفه‌ى بختيارى است كه رئيس آن‌ها ملا عباس نامى است . ورود فرنگى در ميان اوبه‌ى بختيارى ، يكى از حوادث عمده است . مرد و زن و بچه‌ى طايفه‌ى ملا عباس از چادرها بيرون آمده ، به‌طور حيرت ، خيره خيره به ما نگاه مىكردند .\r\nسوارهاى داراب‌خان كه همراه ما بودند جلو رفته ، ملا عباس را از آمدن ما اطلاع دادند . ما را در يكى از اين سياه چادرها كه مريض گوسفندان بود ، جاروب كرده ، جا دادند . ملا عباس حاضر نبود ، پسرش ما را پذيرفت . و اول كارش ، نظاره و سير « روولور » هاى ما بود - كه ششلول و طپانچه باشد - ؛ و مىخواست يك « روولور » ما را با ماديان عربى بسيار ممتازى كه داشت ، مبادله نمايد ؛ و ما راضى نشديم .\r\nجلگه‌ى مال‌مير نهصد متر از شوشتر بلندتر است ، و از سطح درها هزار و چهل ذرع مرتفع‌تر است . استطاله‌ى اين جلگه ، از شمال غربى به جنوب شرقى است . طول اين جلگه ، چهار فرسخ و عرضش يك فرسخ . و از چهار طرف ، كوه‌هاى بسيار بلند اين جلگه را احاطه نموده است . على الخصوص ، در سمت شمال كه كوه‌هاى بلند پوشيده از برف است . و در اطراف ديگر ، كوه « تنائوش » و « كمردراز » نمايان است . آب‌هايى كه از كوه‌هاى اطراف [ مىآيد 
  ] در وسط جلگه درياچه‌يى تشكيل داده است كه به اصطلاح خودشان ، « درياچه‌ى كوندون » مىگويند . و در اين فصل كه بهار است و ما آنجا هستيم ، طول اين درياچه يك فرسخ و عرضش قريب به نيم فرسخ است . در اواخر پائيز ، از قرار گفته‌ى اهالى ، اين درياچه خشك است . اقسام طيور آبى در اين درياچه ديده مىشود . از اطراف اين\r\n\r\n","description":"","footnote":"","page_name":" 322 ","page_number":346},
  {"content":"\r\n\r\nدرياچه ، نىزار انبوه و قدرى از كناره ، نزديك به وسط ، نيلوفر زيادى روئيده شده است .\r\nاز جلگه‌ى مال‌مير ، چهارراه است كه به اطراف مىرود : از طرف شمال به شوشتر مىرود ؛ از كنار رود كارون و از طرف مشرق ، به قلعه . . . « 35 » سر راه . . . « 35 » ؛ از طرف جنوب ، به قلعه « تول » ؛ و از طرف مغرب ، به « هلاقان » .\r\nهواى اين جلگه ، در اين اواخر بهار چندان گرم نيست ؛ منتهاى حرارت از 28 تا 30 درجه است . ما كه مدت‌ها عادت به هواى گرم خوزستان كرده ، مجبور شديم كه در توقف مال‌مير البسه‌ى پشمى بپوشيم . و در فرانسه ، بخصوص طرف شمال ، در اين فصل سال زراعت همين نمو زراعت اينجا را دارد . سكنه‌ى جلگه‌ى مال‌مير ، طايفه‌ى « دينارون » بختيارى هستند و از تمام طوايف اين ناحيه شرورتر . جزء چارلنگ مىباشند . خوانين چارلنگ براى تسلط يافتن به اين طايفه ، جمعى از رؤساى آن‌ها را كشته‌اند . از سنه‌ى هزار و هشت‌صد و سى مسيحى ، طايفه‌ى دينارون در قلل بسيار سخت مسكن داشته‌اند و معاششان منحصر به غارت و چپاول بود . از آن تاريخ به بعد ، محمد تقى خان ، رئيس چارلنگ ، به آن‌ها امنيت داده و از سقنساق‌هاشان بيرون آورده ، در اين جلگه‌ى حاصلخيز مال‌مير مسكن داد .\r\nجلگه‌ى مال‌مير كه كنون مسكن طايفه‌ى صحرانشين بختيارى است ، شش‌صد سال قبل از اين ، مركز مدنيت بسيار معتبرى بود . آنچه معروف است : بعد از انقراض سلطنت سلاجقه تا ابتداى استيلاى مغول ، ايام فترتى در ايران متجاوز از صد سال بروز كرده بود . بعضى از رؤساى طوايف و بزرگان قبايل ، خود را موسوم و ملقب به « اتابك » كرده ، در بعضى از ايالات ايران علم استقلال افراشته ، سلطنت مىكردند . خصوصا ، در آذربايجان و فارس و لرستان . از جمله : اتابكان لرستان ، در اين قسمت خاك بختيارى مسلط بودند .\r\nمثل اينكه بعضى ابنيه در اينجاها ، به اسم اتابكان در اين وقت هم معروف است . چنان كه ، در سر راه از قلعه تل به مال‌مير ، موضعى است كه به « هلاقان » معروف است . در « هلاقان » ، قلعه‌يى خراب و پلى ديده مىشود كه به « قلعه‌ى اتابك » و « پل اتابكان » معروف است .\r\nدر وسط جلگه‌ى مال‌مير ، خرابه‌ى شهر قديم « ايدج » نمايان است . « ايدج » شهر بزرگى بوده است كه اتابكان لرستان بيشتر آنجا مسكن داشته‌اند . يكى از آن‌ها ، « مظفر الدين افراسياب » است كه در اوان هزار و سيصد و سى و نه تا هزار و سيصد و نود و دو مسيحى اتابك لرستان بود . آثار زياد ، از قبيل : طرق و شوارع و پل‌ها و خانات و مساجد ، در مملكت لرستان بنا نموده است .\r\n« ابن بطوطه‌ى مغربى » ، سياح و مسافر عرب كه به ايران و هند سفر كرده بود ، در آن اوقات از « ايدج » گذشته ، مىنويسد : « در اين شهر چهل و چهار مسجد ديدم ، و در محلات خارج شهر هم متجاوز از بيست مسجد بود كه ائمه‌ى جماعت در آنجا نماز مىخواندند . » و باز ابن بطوطه مىگويد : « وقتى كه من وارد ايدج شدم ، در كاروانسرا منزل اختيار كردم . ايام توقف ، تمام مخارجم را اتابك متحمل بود و من آنجا مهمان\r\n\r\n\r\n","description":"","footnote":"\r\n( 35 ) - يك كلمه خوانده نشد .\r\n","page_name":" 323 ","page_number":347},
  {"content":"\r\n\r\nبودم . »\r\nراهى كه از ايدج به اصفهان مىرفته است ، و هنوز در بعضى نقاط آثار آن پيدا است ، و در اغلب جاها سنگفرش و بيشتر از نقاط را كوه‌برى كرده‌اند ، اين راه به « جاده‌ى اتابكان » موسوم است . اما ، ما - يعنى : « مسيو بابن » و « هوسه » - كه قسمتى از اين راه را ديديم ، از آثار سلاطين كيانى و ساسانى تصور نموديم . آنچه در اين وقت از آثار ايدج باقى است ، بعضى تل‌ها مىباشد كه در وسط جلگه واقع شده است . يكى از اين تل‌ها كه به شكل نيم‌دايره واقع است ، ده ذرع از سطح زمين بلندتر است . و در نزديك اين تل بزرگ ، بقعه‌ى امامزاده‌يى ديده مىشود . از آثار ساسانى ، بعضى منقورات در كوه‌هاى اطراف موجود است . در طرف شمال جلگه ، در وسط دره كه به « هونك » معروف است ، در روى سنگ صور و خطوط نقش شده است . ما هرچه خواستيم كه به دره‌ى « هونك » رفته و تفصيلى را كه مسيو « لايارد » ، مسافر انگليسى ، از اين دره نوشته است ، براى العين مشاهده نمائيم و عكس برداريم ، به واسطه‌ى اشكالاتى كه بختيارىها وارد آوردند ، ممكن نشد كه آنجا برويم .\r\nباز در نقطه‌ى ديگر در كوهستان اطراف ، سنگ‌هاى منقوره موجود و معروف به « شكفت سليمان » است . و طورى به مرور دهور خطوط و صور محو شده است ، كه انكشاف مفيدى از آن حاصل نمىشود . اما ، در جاى ديگر ، باز در همين كوه‌ها كه معروف به « قلعه‌ى فرعون » است ، منقوراتى هست كه چندان عيب نكرده و مىتوان از سير و نظاره‌ى آنجا فايده برد . براى رفتن به « قلعه‌ى فرعون » بايد درياچه‌ى مال‌مير را كه ذكر شد ، طى نمود . بعد از عبور از درياچه ، به دره‌ى تنگ عميقى شخص مىرسد كه اطراف اين دره ، كوه‌هاى عمودى شكل از سنگ خارا تشكيل شده است . ته اين دره ، از سنگ‌هايى كه از اطراف ريخته شده است ، مفروش است و مسافر به زحمت از آنجا عبور مىكند . و ما بيشتر از سيصد سنگ ديديم كه در هريك از آن‌ها . خطوط و اشكال منقور بود ؛ و به ما معلوم ساخت كه مال‌مير و اطراف آن ، چنان كه در تواريخ قديم ايران ضبط است و مسافرين هم نوشته‌اند مركز مدنيت قديم بوده است .\r\nخلاصه ، اين منقورات به‌طور مختلف در اين احجار رسم شده است ؛ بعضى در سنگ‌هايى هستند كه در ته دره ، در كنار جاده مىباشند ؛ بعضى منقورات در سنگ‌هايى است كه در وسط دره ؛ و گاهى هم در قله‌ى كوه‌هاى دو طرف ديده مىشوند . سنگ‌هايى كه در پناه آفتاب و باران بوده‌اند ، بالنسبه صور و خطوط را بهتر نگاهداشته‌اند تا آن‌هايى كه آفتاب و باران مستقيما به آن‌ها باريده است . اما ، صور به هر اندازه ديده مىشود : از يك چارك تا دو ذرع بلندى دارد . مثل اينكه : در دست چپ جاده ، طاقچه مانندى از سنگ درآورده‌اند . دو سه ذرع از سطح دره بلندتر است و صورت شخصى آنجا نمايان است كه بلندى قامتش ، تمام طول صفحه را گرفته است . لباس اين شخص جبه‌ى بلندى است كه تا روى پا است . دامن‌هاى جلو ، طرف مقابل صورت باز است .\r\nحجار با كمال دقت و اهتمام اين صورت را نقش كرده است ؛ حتى ، يراق و نوار و بافته‌هاى دور لباس را كه دوخته شده ، نمايان ساخته است . و اين شخص در سر كلاه\r\n\r\n","description":"","footnote":"","page_name":" 324 ","page_number":348},
  {"content":"\r\n\r\nعجيبى دارد كه شبيه به كلاه‌نمدى است ، كه هنوز هم لرها و هم بختيارىها به سر مىگذارند . و عجب اين است : هردوت ابو التاريخ كه دو هزار و پانصد سال پيش از اين ، لباس طايفه‌ى « سىسين » را كه از طوايف ايران بودند مىنويسد ، كلاه‌هاى آن‌ها را به همين وضع و شكل معلوم مىنويسد . و از چه : معلوم نباشد كه آنچه را هردوت در تعرفه‌ى البسه‌ى طايفه‌ى « سىسين » نوشته ، همين نباشد كه ما مىبينيم ؟ اين شخص صاحب لحيه‌يى دراز است و دست‌هاى خود را روى سينه گذاشته ، مثل اينكه عبادت مىكند . و در گردن و دست‌ها ، گردن‌بند و دست‌بند دارد . اگرچه دو ذرع طول قامت او است ؛ اما ، به تناسب علم نقاشى معلوم مىشود كه اين شخص ، قوىجثه و كوتاه‌قامت بوده است و بالنسبه‌ى به ساير بدن ، كله‌اش بزرگتر است . خطوطى كه در اطراف اين صورت ديده مىشود ، خط پيكانى در بيست و پنج سطر است . و بر روى جبه‌ى اين شخص ، از اين قسم خطوط محكوك است . و پشت سر اين شخص ، دو صورت كوچكتر كه بر روى هم نقش شده ديده مىشود ، كه در دست [ آنها 
  ] كمان و تير و اسلحه است . معلوم مىشود كه اين دو شخص ، از خدام و ملتزمين آن شخص بزرگ هستند . در ضلع راست اين لوح ، صورت سه شخص ديگر است كه به يك خط مستقيم ، مثل اينكه به تعاقب هم حركت مىكنند ، ديده مىشود و ادوات ساز و موزيك را حامل شده‌اند . يكى از آن‌ها دنبكى در دست دارد ، ديگرى چنگ ، ديگرى ارغنون . در بالاى اين لوح ، شخصى ديده مىشود كه يك بز كوهى را كه شاخ‌هاى او از عقب برگشته ، به دست گرفته ، نگاهداشته است . و در جلوى آن شخص بزرگ ، سه بز كوهى كه سر آن‌ها را بريده ، به قطار خوابانيده ، نمايان است . در پائين اين لوح ، صورت دو شخص ديگر است كه يك حيوانى را كه غير معلوم است ، كشان كشان مىآورد ؛ و چنين به نظر مىآيد كه بايد گاوى باشد . و اين صورت بزهاى كشته شده و گاوى كه آن دو نفر مىبرند ، مثل اين است كه به قربانگاه برده ، ذبح نمايند ؛ كه آن شخص بزرگ كه بايد پادشاه باشد ، در اين مجلس دينى حاضر است . بالاى سر هريك از اين صور ، چند كلمه به خط پيكانى محكوك است . شايد اسم و سمت آن شخص را بيان مىكند .\r\n« لايارد » ، مسافر انگليسى ، در هزار و هشت‌صد و چهل و يك مسيحى ، اين اشكال را ديده و سواد آن‌ها را برداشته بود . اما ، هنوز معلوم نشده است كه اين صور به چه جهت اينجا منقور شده است و مقصود چه است ؛ زيرا كه ، مسافرى از اروپ هنوز نيامده است كه به دقت خطوط پيكانى را بخواند .\r\nاستطراد مؤلف گويد : منقوراتى كه در ايران و جزيرة العرب تا بعض بلاد شام ، به خط پيكانى ديده مىشود ، آثارى است كه از زمان كيان مانده است . خط پيكانى بعد از غلبه‌ى اسكندر و در تمام سلطنت پانصدساله‌ى اشكانيان و ساسانيان ، معمول نبوده است ؛ بلكه ، مطموس شده است . اسكندر كه كيانيان را برانداخت و صد سال خلفاى او كه در ايران سلطنت كردند ، خط يونانى را متداول ساختند . اشكانيان هم كه خلفاى اسكندر را از ميان\r\n\r\n","description":"","footnote":"","page_name":" 325 ","page_number":349},
  {"content":"\r\n\r\nبرداشتند ، باز خطوط آن‌ها هم يونانى و رؤساى نظامىشان هم با اطباى حضورشان يونانى بودند . ساسانيان كه ظهور يافتند ، به كلى آثار يونانى و اشكانى را نابود و معدوم ساختند ؛ حتى ، بناهاى آن‌ها را خراب كردند . پس ، آنچه خط در هرجا كه از ممالك ايران ديده مىشود . از آثار كيانيان و پيشداديان مىباشد ؛ كه « آستياژ » - يعنى : افراسياب از سلاطين پيشداديان است كه اول پادشاه مملكت « سيت » - يعنى : ماوراء جيحون - بود و بعد به ايران آمد . مملكت « مد » را كه عراق عجم باشد - يعنى : همدان و اصفهان و بروجرد و لرستان و كرمانشهان - و چندين شهر ديگر را تصرف كرد و سلطنت نمود . و كيخسرو از فارس با چند طايفه كه اسم يكى از طوايف « مارد » بوده است ، به طرف « آستياژس » - يعنى : افراسياب - آمده و با او رزم كرده ، مغلوب و منكوبش ساخت .\r\nانتهى .\r\nدر انتهاى اين دره ، در وسط دو كوه ، تخته سنگى است شبيه به هرمان‌هاى مصر ؛ و تمام چهار طرف آن ، به صور مختلفه منقور است . بزرگترين صور ، دو ذرع و سه گره كم بلندى قامت دارد . سر پا ايستاده ، دست‌ها را در جلوى سينه ، به حالت قنوت خواندن نگاهداشته ؛ مثل اينكه دعا مىخواند . ريش انبوه بلندى دارد . و در سرش كلاهى است شبيه به كلاه نمد حاليه . از پشت سر ، گيسوانش به شانه ريخته ، و در جلو يك نوع كاكلى از زير كلاه‌نمدى پيدا است . جبهه‌ى بلند آستين كوتاهى در بر دارد . از كمر به پائين ، اين جبه متدرجا فراخ مىشود . در پاهايش كفشى شبيه به چاروق كه نوك آن كج است و هنوز هم بختيارىها كفش معمولشان همين است . و اهل چين به اين قسم پاپوش‌ها عادى هستند . و در جلوى اين شخص ايستاده به حال نماز و دعا ، شش گوسفند سربريده ديده مىشود . و صورت شخص كه خم شده و كاردى در دست گرفته ، مثل اينكه حيوان ششم را ذبح مىنمايد ديده مىشود . و در چهار طرف اين تخته‌سنگ ، اشكال زياد و البسه‌ى مختلفه ، به وضع‌هاى گوناگون ، نمايان است . و روىهم‌رفته ، آنچه در اين تخته‌سنگ است ، معلوم و ثابت مىكند كه : پادشاه به مصلى رفته ؛ رعايا با او همراهى مىنمايند .\r\nدر جانب ديگر دشت مال‌مير ، طرف جنوب ، از راهى كه به قلعه‌ى « تول » مىروند ، غارى است كه اهالى آن را « شكفت سليمان » مىگويند . و اين غار در انتهاى يك دره‌ى تنگى واقع شده است . عمق غار چندان زياد نيست ؛ اما ، دهنه‌اش بس فراخ است . در سمت يمين اين غار ، چشمه‌ى خنك گوارايى از شكاف سنگ جارى است ، كه داخل يك حوض مربع الشكلى كه در سطح غار از سنگ تراشيده شده ، جريان دارد . و از حوض ، به واسطه‌ى نهر كوچكى به دره مىريزد . چوپان‌هاى اطراف گوسفندان خود را به اين غار آورده ، آب مىدهند ؛ و خودشان در ظهر و شدت گرما ، در سايه‌ى سنگ‌هاى اين غار آسايش مىكنند . اين آب و اين غار ، نزد آن‌ها مقدس و محترم است . بالاى اين غار ، خطوط پيكانى منقور است در سى و سه سطر . و در ديوارهاى اطراف غار ، صور زياد مختلفه ديده مىشود . صور ديوار اطراف غار كه سنگ‌هايش سست بوده ، محو شده است و اعضاء و صورت را نمىتوان تشخيص داد . باز در نقطه‌ى ديگر اين كوهستان ، كه به « قلعه‌ى فرعون » معروف است ، صور و خطوط پيكانى زياد در سنگ‌ها منقور است . اما ، مرور\r\n\r\n","description":"","footnote":"","page_name":" 326 ","page_number":350},
  {"content":"\r\n\r\nدهور ، صور و خطوط را تقريبا محو كرده است .\r\nتنها از آثار عتيقه‌ى عجيبه [ كه 
  ] در مال‌مير منقور است ، كوه‌هاى اطراف است .\r\nاز عجايب ، همان راهى است كه از مال‌مير به اصفهان مىرفته است . تخته‌سنگ‌هايى كه در اين راه مفروش و همه تراشيده شده است ، دو ذرع و نيم تا سه ذرع طول ، و يك ذرع عرض و يك ذرع قطر و ارتفاع دارد . و خيلى از اين راه ، به اين قسم سنگ‌هاى تراشيده مفروش است . و يقينا اين قبيل كارها ، از اتابكان لرستان نبوده است ؛ نسبت اين اعمال را بايد به سلاطين كيان ، يا اقلا به ساسانيان داد .\r\nمورخين يونانى لاتين كه بعد از اسكندر تاريخ و ژغرافياى ايران را نوشته‌اند ، از چنين راهى كه معبر ما بين فارس و خوزستان بوده ذكر كرده‌اند ؛ مثل « ديودور » مورخ كه بالصراحه نوشته است . و « استر ابن » هم مىنگارد : اگر اسكندر بانى چنين راه بوده ، يقينا مورخين يونانى ، با تعصبى كه دارند كه هر آثار خوبى را به اسكندر نسبت مىدهند ، بناى اين راه به اين عظمت را به او نسبت مىدادند . پس ، معلوم مىشود كه اين راه قبل از اسكندر بوده ، و دخلى به اشكانيان و ساسانيان نداشته است . اينكه گاهى راه را به اتابكان لرستان اضافه مىنمايند ، گويا محض اين بوده است كه شايد مرمتى كرده‌اند .\r\nطايفه‌يى كه در سه هزار قبل از اين در « ايدج » و مال‌مير سكنا داشته‌اند و اين صورت منقورات از آن‌ها است ، به عقيده‌ى ما معدوم صرف شده‌اند و اثرى از آن‌ها نيست .\r\nزيرا كه در اين موضع ، از سه هزار قبل تا به حال ، قبايل و امم مختلفه از اطراف آمده ، مسكن گرفته‌اند ؛ و بعد ، به واسطه‌ى ورود اسكندر و قبيله‌يى ديگر يا اشكانيان يا معدوم صرف شده‌اند يا به جاى ديگر آن‌ها - به اختيار يا اضطرار - مهاجرت نموده‌اند ، يا به مرور دهور جزو آن قبيله يا ايل فاتح وارد گرديده‌اند . در ايران ، مثل ساير ممالك ديگر از سوابق ايام چنين معمول بوده است كه : هميشه ، عشاير و ايلات براى اينكه اطاعت ننمايند و ماليات ندهند ، از نقاط سهله به مواقع صعبه رفته ، مأمن مىجستند . و چون مال‌مير در كوهستان واقع است و دسترس به آنجا نيست و مأمن است ، از براى طوايف و ايلات وحشيه امن است ؛ كه مىتوان گفت مكرر سكنه‌ى آنجا عوض شده است .\r\nطايفه‌ى هفت‌لنگ بختيارى در سمت شمالى كارون تا به قلب ايران ، سكنا دارند ؛ و ما هرچه خواستيم اطلاعات كامل از آن‌ها پيدا كنيم ، نتوانستيم . توقف ما در اين نقطه ، صعب و سخت است . و از قرارى كه مسافرين سابق نوشته‌اند : آن‌هايى كه در ميان هفت لنگ رفته و از حدود آن‌ها عبور نموده‌اند ، نهايت پذيرايى و مهربانى را از آن‌ها ديده‌اند .\r\nاما ، طايفه‌ى ديناروند بختيارى كه در مال‌مير مسكن دارند ، اگرچه خود را جزء چهارلنگ بختيارى قرار داده و تبعيت داراب‌خان را مىكنند ؛ لكن ، بالفطره شرور و دزدند . اسد اللّه ، پسر ملا عباس ، در تمام اين گردش‌هايى كه ما در جلگه‌ى اطراف مال‌مير كرديم و اكتشاف الواح منقوره را نموديم ، در كمال انسانيت و مهر بدوا با ما همراهى مىكرد ؛ تا اينكه ، بناى عكس‌اندازى شد . جعبه‌ى عكس را كه بيرون آورديم و ميزان كرديم ، به اصرار و ابرام خواست آن جعبه را بگشايد و ميان آن را ببيند . هر قدر خواستيم به او حالى كنيم كه اين جعبه باز شدنى نيست ، و اگر باز شود دوباره نمىتوان بست ،\r\n\r\n","description":"","footnote":"","page_name":" 327 ","page_number":351},
  {"content":"\r\n\r\nو اگر روشنايى به شيشه‌هاى دوازده برسد فورا سياه و ضايع مىشود ، قبول نمىكرد .\r\nتا آنكه به شدت از ما دلخور و رنجيده‌خاطر شد و از ما قهر كرد ؛ و بدون اينكه ما را هادى و دليل راه بشود ، جلوتر از ما به اوبه‌ى خود رفت . و ما از بيراهه و از جايى كه محل عبور و گذار نبود ، با زحمت زياد از درياچه عبور كرديم . و از آن روز به بعد ، هرشب جل و نمد و افسار اسب ما دزديده مىشد ، و به اقسام مختلفه براى ما دردسر وارد مىگرديد .\r\nما مستأصل شده ، به نزد ملا عباس پدرش شكايت برديم كه تازه وارد شده بود .\r\nو حتى ، او را تهديد كرديم كه : اگر چنان كه معجلا اشياء مسروقه را از پسرت نگرفته ، به ما ندهى ؛ ما حتما به اصفهان رفته و شكايت ترا به ظل السلطان ، حكمران اصفهان و فارس و غيرها ، خواهيم كرد .\r\nظل السلطان سلطان مسعود ميرزا ، پسر شاهنشاه شهيد ناصر الدين شاه هست كه در آن وقت ، ثلث ممالك ايران در تحت حكومت او از جانب پدرش بود .\r\nمولى عباس به‌طور مسخره خنده‌يى كرد ، گفت : « ظل السلطان كه سهل است ، پدر تاجدارش هم نمىتواند به من كارى كند ! » ما از اين جواب ملا عباس ترسيديم و ملتفت شديم كه در اين نقاطى كه از مركز سلطنت دور و قدرت سلطنت و حكومت در اينجاها نفوذ ندارد ، نمىتوان ماند و نبايد خود را به هلاكت انداخت . و تقريبا عكس‌هايى را كه بايد بيندازيم ، انداخته بوديم و كارمان تمام بود . مصمم شديم كه حركت كنيم . « مسيو گوتيه » از همان راه ساخته‌ى سه هزار قبل كه ذكر شد ، به طرف اصفهان رفت . از آنجايى كه اين هموطن عاقل ما همه‌جا شهرت داده بود كه من پسر ملكه‌ى انگليسم - يعنى : ويكتوريا ، مادر ادوارد هفتم - و به لباس مبدل به ايران سفر مىكنم ، و كليه‌ى اهالى خوزستان و بختيارى ، بلكه تمام قبايل و طوايف جنوب ايران ، از ملت انگليس بيم و اميد دارند ؛ او را آسوده گذاشته كه سفر خود را به انتها رساند .\r\nابدا چنين چيزى نيست . اهالى جنوب ايران ، بخصوص ايلات ، نه از انگليس ترس دارند و نه به او اميدوارند . انگليس را جزء تجار مزور محيل با مال مىدانند . ولى ، اهالى شمالى ايران اندكى از روس ملاحظه دارند .\r\nما اقرار مىكنيم : مادام كه « مسيو گوتيه » با ما بود ، چون به سمت شاهزادگى انگليس خود را معروف كرده ، در زير سايه‌ى او ، ما نيز هم آسوده بوديم . بعد از رفتن او ، عداوت ملا عباس و پسرش ، اسد الله ، با ما زيادتر شد . بعض تجسسات و تفتيشات براى كشف اماكن عتيقه ، و اسباب عكس و طرز رفتار و كردار ما ، به اين طايفه‌ى وحشى چنين معلوم كرده بود كه ما از جنس « كهنه » و « سحره » هستيم .\r\nخلاصه ، روزى كه ما بارها را به مال‌ها بستيم و اسب‌ها را زين كرديم ، تمام اين « ابه » ، از اناث و ذكور و صغير و كبير ، دور ما را گرفته ، فحش به ما دادند و لعنت كردند ؛ بلكه ، چوب و سنگ به ما مىزدند . هرطور بود ما از چنگ اين ميزبان‌هاى نامهربان ، جانى به سلامت در برديم . در صورتى كه ، اسباب ارتفاع گرفتن و بعضى اشيايى كه متعلق به نقشه‌كشى بود ، از ما ربوده بودند .\r\nمراجعت به قلعه تول ، خيلى مناسب و بقاعده بود . از مال‌مير تا قلعه تول ، حادثه‌يى\r\n\r\n","description":"","footnote":"","page_name":" 328 ","page_number":352},
  {"content":"\r\n\r\nدر راه رو نداد . داراب‌خان همان‌طورى كه به خوش‌رويى و مهربانى دفعه‌ى اولى ما را پذيرفته بود ، مجددا در خانه‌ى خود ما را پذيرفت . اما ، زن‌هاى خان و ساير نسوان « ابه » و دهات ، به قدرى از ما طلسم و دوا خواستند كه بالاخره به داراب‌خان شكايت كرديم ؛ و بقيه‌ى ايامى كه در قلعه تول مانديم ، به آسودگى زندگى كرديم . مگر زن سوگلى خان ، كه انواع و اقسام مأكولات به دست خود براى ما تهيه كرده ، مىفرستاد ؛ و اتصالا ، نوكرش كه حامل هدايا بود ، از طرف كدبانو طلسم محبت طلب مىكرد .\r\nماالجائا شارلاتانى كرده ، به او جواب مىداديم كه : « بايد منتظر ايام البيض شد .\r\nو خروس سياه رنگى را كه در تمام پر و بال او خال سفيدى نباشد ، قبل از طلوع آفتاب كشت و او را به دو قسمت متساوى كرد ؛ بدون آنكه و زنا باهم تفاوتى داشته باشد . يك قسمت را تماما شما بايد بخوريد ، قسمت ديگر را به داراب‌خان بدهيد . »\r\nمجددا ، نوكر بانو آمد كه : « ديگر دعايى و طلسمى لازم است ، يا دوايى خواهيد داد كه به مرغ آلوده نموده ، به خان بخورانيم ؟ » گفتم : « خير ! ما آنچه طلسم و دعا لازم باشد ، از دور خودمان توجه كرده ، مىخوانيم . و هيچ دوايى هم در اين مورد لازم نيست ؛ مگر اينكه ، دقت كامل نمايند كه اين مرغ را در كره‌ى خالص سرخ كنند كه هيچ دنبه و چربى خارجى نداشته باشد . »\r\nواقعا به اصرارى كه اين بىبى در مطالبه‌ى دعا و طلسم مىكرد ، ظلم بود كه او را نااميد كنيم . و تدين ما هم در اين راهنمايى ، مشوب به چيز بدى نشده بود ؛ زيرا كه ، خوردن خروس ، آن هم بريان شده در كره‌ى تازه ، اعم از اينكه خروس سفيد يا سياه باشد ، غذاى بسيار لذيذى خواهد بود . از اين گذشته ، ما در اوايل ماه در اينجا توقف داشتيم و با ايام البيض ، سيزده يا چهارده روز وقت داريم ؛ و دو روز ديگر هم در اينجا بيشتر توقف نخواهيم كرد . بعد از رفتن ما ، اگر جنبل و جادوى ما اثرى كرد يا نكرد ، به ما صدمتى نخواهد داشت .\r\nشب كه تاريك شد خوابيديم . قدرى صداى شكالان و بعد بانگ و پارس سگ‌هاى قلعه و « ابه » ، ما را اذيت كرد . يك « كنسرت » بسيار معتبرى ، منتها بدآهنگ ، از اطراف تا صبح براى ما موجود بود . شب را داراب‌خان با ميرزا على اكبر ، نويسنده‌اش ، سوار حاضر كردند كه فردا با ما همراهى كنند و دليل شوند . فردا كه آخر ماه مه بود ، اول طلوع آفتاب از قلعه بيرون آمديم . تا دو ساعت رانديم ، به باغ « ملك » رسيديم .\r\nباغ ملك در انتهاى خاك جانكى و ابتداى سرحد رامهرمز است . شب را با نهايت آسودگى ، در باغ ملك صبح كرديم . صبح ديگر كه حركت كرديم ، از يك صحراى سبز پر حاصلى عبور كرديم . از آن صحرا كه گذشتيم ، گردنه‌ى كوچكى را طى كرديم ، به صحرايى وسيع‌تر كه سبز و خرم بود ورود نموديم . طايفه‌ى اميرزاده ، كه باز يكى از طوايف بختيارى است كه در اراضى رامهرمز زراعت مىكنند و ماليات را به حاكم آنجا مىدهند ، در اين جلگه و دو سه ده كه اينجا واقع است سكنا دارند . در يكى از اين محل ، در خانه‌ى بسيار كثيفى ما را منزل دادند . و اين طايفه اگرچه جزء چارلنگ هستند ؛ اما ، چندان اعتنايى به داراب‌خان ندارند . اهالى دور ما را گرفته ، به ديده‌ى\r\n\r\n","description":"","footnote":"","page_name":" 329 ","page_number":353},
  {"content":"\r\n\r\nتعجب به خودمان و به چشم حرص و آز به بارها و صندوق‌هامان نگاه مىكردند . و ما ملتفت بوديم كه به همديگر مىگفتند كه : « داراب‌خان اين‌ها را نزد ما فرستاده است كه خودشان را بكشيم و اموالشان را غارت نمائيم و سهمى هم به او دهيم ! » آن شب را خيلى با وحشت و زحمت گذرانديم . حضور اين اشخاص در اطراف ما ، چندان زحمت نمىداد ؛ زيرا كه چند ماه است ، به بىادبى و جسارت اعراب و بختيارى عادت كرده‌ايم . مثل اين‌كه : هروقت طبيعت اقتضا مىكرد كه به گوشه‌يى رفته ، رفع كثافات نمائيم ؛ متجاوز از سيصد و چهارصد نفر دور ما را گرفته ، به قبيح‌ترين اعمال ما ، كه يكى از لوازم زندگانى بنى نوع بشر است ، نظاره مىكردند . و ما به هيچگونه شرم از آن‌ها نكرده ، به كار خود مشغول بوديم . مثل اينكه در حضور آن‌ها اگر غذا مىخورديم ، چندان قباحتى نداشت ؛ همين‌طور هم در دفع آن غذا بىقباحت و خجالت حركت مىكرديم . بلكه ، در اين كار قبيحى كه از ما ناشى مىشد ، زياد مىخنديدند ؛ خاصه ، اگر گازى از معده‌ى ما به صدا خارج مىشد ، به شعف و خوشى نائل مىشدند و از شدت خنده روى زمين مىغلطيدند و حظ مىبردند ؛ كه ما خودمان هم مىخنديديم و نمىخواستيم كه اين بيچاره‌ها را محروم از اين سير و لذت نمائيم .\r\nاين فرانسوى عجب بىشرم و بىادب است كه بىحجاب روبروى رجاله به قضاء حاجت نشسته ؛ و بعد هم در سفرنامه‌ى خود اين بيان ركيك را نوشته است .\r\nاين دهات يكى موسوم به « آب زرد » است . رودخانه‌ى كوچكى است . آب كثيف غليظ زرد رنگى از حوالى اينجا جارى ، و داخل رودخانه‌ى تالار مىشود . و آثار خرابه‌ى شهر بزرگى كه از ابنيه‌ى ساسانيان است و موسوم به « منجنيق » است ، در كنار اين‌رودخانه نمايان است . و وجه تسميه‌ى اين ده به منجنيق ، از قرار گفته‌ى اهالى آنكه : نمرود در اين نقطه ، به واسطه‌ى منجنيق به آتش افكند ؛ و چنانچه در قرآن مسلمانان ضبط است ، شعله‌ى آتش مبدل به گلستان شد و ابراهيم سالم ماند .\r\nاما آنچه ما حدس مىزنيم : از آنجا كه قصه‌ى ابراهيم و نمرود را از مجعولات مىدانيم ؛ در اين موقع بايد آتشكده‌ى معتبر عجم بوده باشد . در خرابه‌هاى شهر منجنيق ، قبر امامزاده‌يى معروف به « شاهرودبند » است ؛ و براى رسيدن به اين خرابه ، بايد از رودخانه‌ى « تالا » عبور كرد . آب رودخانه تالا ، كه چهل ذرع عرض و يك ذرع و نيم عمق دارد ، به قدرى تند است و گذار و معبرش بد است ، كه عبور از آنجا خيلى به ما زحمت داد . اول يكى از بختيارىها را جلوتر از خودمان فرستاديم . همين‌كه به وسط رودخانه رسيد ، تندى جريان آب مرد و مركب را غلطانيد و صد ذرع پائين برد ؛ و اگر چنانچه در وسط رودخانه جزيره‌ى كوچكى از شن تشكيل نشده بود ، يقينا اين بيچاره با اسبش غرق مىشد . بدبختانه ، سه پايه‌ى عكس ما را هم اين سوار به ترك خود بسته بود و در آب افتاد ، و اسباب عكس ما بىسه‌پايه ماند . ما از رفتن به خرابه‌ى شهر منجنيق صرف‌نظر كرديم ، و از ديدن آنجا باز مانديم و مراجعت كرديم .\r\nخرابه‌ى ده بزرگى موسوم به « ارغوان » ديديم . اين ده خراب كه يقينا شهر كوچكى بوده است و در زمان ساسانيان بنا شده ، تقريبا حالا معدوم الاثر است . فردا\r\n\r\n","description":"","footnote":"","page_name":" 330 ","page_number":354},
  {"content":"\r\n\r\nصبح ، ما از اين منزل حركت كرده ، به « ميدويد » مىرويم . لا بدا بايد از مصب آب زرد كه داخل تالا مىشود ، بگذريم ؛ و اينجا ، عرض آب زرد زياد است . در اينجا ، بلد ما مردانگى كرده ، به يكى از دهاتىها دو قران داد كه گاو زراعت خود را به اختيار ما گذارد . او راضى شد . بارهاى ما را روى گاو بار كرد و آن دهاتى عريان شده ، افسارى كه به گردن گاو بود به دست گرفت و به آب زد و به آن طرف رودخانه برد . ما هم لباس‌ها را كنده ، اسب‌ها و قاطرها را برهنه كرده ، به آب زده ، گذشتيم . آن سمت رودخانه ، وضع صحرا تغيير كرد . به‌واسطه‌ى مسيل‌هاى خشك شده كه « يارلاقان » - هاى عميق تشكيل داده بود ، مجبور بوديم كه راه را دور كرده ، از معبرى هموار و سالم به اعوجاج حركت كنيم ؛ و غالبا پياده راه مىرفتيم . در اين صحرا نه علف بود و نه درخت و نه چرنده و نه پرنده . بعد از پنج ساعت راه رفتن ، با زحمت به صحراى سبز رسيديم و بعض سياه چادرها در محوطه‌ى آن صحرا افراشته ديديم كه از طايفه‌ى بختيارىها بود . رئيس عشيره كمال مهربانى را به ما نمود . ما را در يكى از چادرها منزل داد ، و هيچ مضايقه از فروش مرغ و نان و كره نكرد . چيزى كه نداشتيم ، قند بود كه قدرى از قندهاى ما را در منزل قبل دزديده بودند ؛ و آنچه باقى مانده بود ، در عبور از رودخانه آب شده بود . در اين صحرا ، شالىكارى مىشود .\r\nاين طايفه‌ى بختيارى از اهالى جانكى هستند ؛ و به اين جهت ، بالنسبه مهربان‌تر و باادب‌تر بودند . عكس آن‌ها را كه مىانداختيم ، وحشت نمىكردند . زن‌ها صورت گشاده و بىپرده‌اند و غالبا خوشگل مىباشند ؛ و از براى زينت حلقه [ يى 
  ] از نقره كه فيروزه بر آن نصب است ، به پرده‌ى دماغ ، به‌واسطه‌ى سوراخى كه نموده‌اند ، مىآويزند ؛ و در تمام بدن آن‌ها خال كوبيده شده است . و عجب اين است كه : اين طايفه‌ى بختيارى در دين خودشان تعصب دارند ؛ و اول دفعه است كه ما بختيارىها را مىبينيم كه نماز مىخوانند . بيشتر اين طايفه‌ى « ميدوى » گاوميش دارند و شير و ماست و كره‌ى آن‌ها از گاوميش است . شب ، وقتى كه مال‌هاى خود را از چريدن برگردانيده بودند و جابه‌جا كردند ، چوپانان يك نوع آوازى كه مشابه به آوازهاى اهالى شهر « تيرول » است مىخواندند . و زن‌ها با اسباب دستى گندم آرد مىكردند .\r\nشب را در آنجا خوابيديم . اول طلوع آفتاب ، از جا جستيم و بارها را بستيم ؛ به راه افتاديم . بلد ما يك سوار بختيارى است ؛ ماها را از راه‌هاى بسيار بدعبور داد . يك فرسخ كه رفتيم ، به « ابه » هاى بختيارى رسيديم . عبور ما از كنار رودخانه‌ى « آلا » مىباشد ؛ عرض آن زياد و عمق آن كم است . جريانش تند نيست ؛ از همه‌جاى اين رودخانه‌ى عريض ، به سهولت مىتوان گذشت . تا به جايى كه عرض رودخانه تنگ و جريانش تند مىشود ، ما مجبورا از كنار رودخانه دور شده ، در جلگه روانه شديم . از جلگه هم الجائا به دامنه‌ى كوه رسيديم . راه ابدا ديده نمىشود ، و به قدرى راه بد است و خطرناك كه پياده جلوى اسب‌ها را گرفته ، از دامنه‌ى كوهى به دست چپ ، كه ارتفاع هزار ذرع سنگ است و طرف دست راست دره‌ايست كه دويست ذرع گود است ، عبور مىكنيم . و رودخانه‌ى تالا از وسط اين دره و گودال ، با نهايت تندى جريان دارد .\r\n\r\n","description":"","footnote":"","page_name":" 331 ","page_number":355},
  {"content":"\r\n\r\nهوا به شدت گرم است . با زحمت زياد ، نزديك ظهر به چند سياه‌چادر رسيديم . اما ، سگ‌هاى اين « ابه » ما را خوش نپذيرفتند ، تا قدرى كه آن‌ها را رام نموديم . داخل يكى از سياه چادرها شديم . اين چند سياه‌چادر ، باز از طايفه‌ى بختيارى است . سكنه‌اش پريشان و بيچيز هستند . در زير چادر كثيف بود ، به سايه‌ى درختى پناه برديم . باد گرم پرغبارى از طرف جنوب مىوزيد . اهالى اين « ابه » مردمان بلندقامت و سفيدپوست و مو زردند و جنسا شباهتى به بختيارىها ندارند ، [ شبيه 
  ] به اهالى شمال هستند ؛ و به هيچ وجه فارسى حرف نمىزنند ؛ به يك قسم عربى مخلوط به پهلوى تكلم مىكنند . اگر چنانچه مأمور شيخ رامهرمز ، كه براى اخذ ماليات اينجا آمده است ، در اينجا حاضر نبود ، كار ما به صعوبت مىگذشت . اين شخص مأمور بغدادى الاصل ، به زبان فارسى و رامهرمزى متكلم است . و اصرارى داشت كه ما را شبانه از رود تالا عبور دهند .\r\nو حرفشان اين بود كه : اگر شب نگذريد و روز شود ، آب زيادتر خواهد شد و زحمت بيشتر مىشود ، و فردا به رامهرمز هم نخواهيد رسيد . صندوق‌هاى ما بيشتر جلب طمع آن‌ها را مىكرد . يقين كرده بودند كه در اين صندوق‌ها انواع و اقسام امتعه ، على الخصوص اسلحه‌ى گوناگون داريم . بخصوص ، يكى از اين صندوق‌ها كه بلندتر از ساير صناديق بود ، بيشتر آن‌ها را به طمع انداخته بود ؛ گمان كرده بودند كه در آن صندوق تفنگ است . ما براى اسكات طمع آن‌ها ، همان صندوق دراز را گشوديم و معلوم ساختيم كه صورت « مسيو كارنو » ، رئيس جمهورى فرانسه ، است كه براى شاهزاده ظل السلطان ، حكمران اصفهان و فارس ، هديه فرستاده است . اين‌ها ، به زبان بىزبانى ، به ما حالى كردند كه در اينجا اختيار جان و مالتان به دست ما است . اگر شما را بكشيم و اموالتان را تاراج كنيم ، احدى مطلع نخواهد شد . ما « روولورها » را بيرون آورده ، چند تير به سمت صحرا خالى ساخته ؛ به آن‌ها حالى كرديم كه اگر طمعى در جان و مال ما داريد ، تا قوه داريم ، با اين اسلحه دفاع خواهيم كرد . اين كار ما بموقع بود و حقيقتا اثر خوبى به آن‌ها كرد ؛ فورا ساكت شدند . اما ، بلد همراه ما نكردند . در وقت حركت ، بعض اشياء ما را استادانه دزديدند .\r\nكنار رودخانه كه رسيديم ، عبور را با خطر ديديم . محمد نو كرمان برهنه شده ، به آب زد ؛ نزديك بود كه آب او را غرق كند . ما در مشاوره و ترديد بوديم كه چگونه از اين آب عبور كنيم ، كه پنج نفر سوار بختيارى مسلح رسيدند و از دور ايستاده به ما خنديدند . بالاخره ، شانزده قران و يك كاسه‌ى مس از ما گرفتند و گزار و راه آب را به ما نمودند ، و ما را داخل نىزارى كردند . از نىزار گذشتيم ، به گزار رسيديم . با وجود اينكه گزار بود ، بايد هر مال را چهار نفر بگيرد تا از رودخانه عبور دهند . در حينى كه بارهاى ما را عبور مىدادند ، خواستند تفنگ‌هاى ما را بدزدند ؛ نگذاشتيم . بار آخرى كه مانده بود و بايد به اين طرف بياورند و اسباب طبخ ما در آن بار بود ؛ بار را از قاطر پائين آورده ، گشودند و هريك يك‌پارچه اسبابى گرفتند و به طرف « ابه » ى خود مىرفتند . ما چند تير تفنگ به سمت آن‌ها انداختيم . از ترس مجبور شدند كه اسباب ما را آورده ، و از رودخانه به اين طرف عبور دادند . شانزده قران و كاسه‌ى مس را از\r\n\r\n","description":"","footnote":"","page_name":" 332 ","page_number":356},
  {"content":"\r\n\r\nما گرفته ، رفتند . يكى از آن پنج سوار ، به‌واسطه‌ى خوش‌معامله بودن ما ، با ما رفيق راه شد ؛ و قرار داد كه با ما تا رامهرمز بيايد و انعامى بگيرد .\r\nتا غروب آفتاب در راه بوديم . نزديك مغرب بود ، كه از دور نخلستان زيادى ديديم . ما كه در سر نخلستان بوديم ، بلد ناجوانمردمان بعض اشياء ما را دزديده ، فرار نمود . ما بدون بلد به سمت نخلستان حركت كرديم . از ميان نىزارى عبورمان افتاد .\r\nپشه طورى ما را اذيت كرد ، كه نزديك به هلاكت بوديم . اما ، چاره نداشتيم ؛ نه راه جلو رفتن را مىدانيم ، و نه راه مراجعت را . ناچار ، شب را در همان نىزار به سر برديم و تا صبح از گزيدن پشه نغنوديم .\r\nخلاصه ، آفتاب كه طلوع كرد ، ما به راه افتاديم و يك ساعت وارد رامهرمز شديم .\r\nعقيده‌ى ايرانيان اين است كه : بانى اين شهر « هرمزين شاپور » بوده است كه سيصد سال بعد از ولادت مسيح سلطنت مىكرده است . و اعراب وقتى خوزستان را تصرف كردند ، رامهرمز را هم مفتوح ساختند . هنگامى كه امير تيمور به طرف شيراز مىرفت و از اينجا عبور مىكرد ، شهر را خراب و اهالى آنجا را قتل عام نمود ؛ كه از آن زمان تاكنون ، هنوز خراب است . و در اين وقت ، بزرگتر و شيخ رامهرمز « امير عبد اللّه » است . اما ، اغلب اوقات بختيارىها به‌واسطه‌ى پيشكشى كه به حاكم عربستان مىدهند ، حكومت رامهرمز را از شيخ عرب مىگيرند . سه سال است كه ما بين بختيارىها و عرب‌هاى رامهرمزى ، نفاق و زدوخورد است . عرب‌ها بختيارىها را از حدود رامهرمز دوانيده و خود مالك شهرند . در اين شهر رامهرمز ، از ده قسمت ، نه قسمتش در ظرف اين سه سال خراب شده و شخص كوچه و خانه‌ها را ويران مىبيند . از يكى از اهالى رامهرمز پرسيديم كه : « قبل از جنگ ، شما با بختيارىها سكنه‌ى اين شهر چند نفر بوديد ؟ » به زبان فارسى گفت : « بسيار بسيار ! » لغت مجهولى است كه چيزى از حد عدد از آن معلوم نمىشود . اما ، آنچه ما به نظر دقت ملاحظه نموديم ، جمعيت اين شهر از چهار تا پنج هزار نفر بيشتر نبوده است ؛ لكن ، حالا اگر دويست نفر سكنه داشته باشد .\r\nپسر امير عبد اللّه كه پدرش حاضر نبود ، ما را پذيرفت و يكى از آن خانه‌هاى خراب را به ما منزل داد . در اين خانه‌ى خراب ، اقسام حيوانات خزنده ديده شد ؛ على الخصوص ، عقرب سبز رنگ زياد . ما در پشت‌بام خانه ، در تاريكى شب را گذرانديم ؛ و صبح على الطليعه ، به باغى رفته ، منزل كرديم . در اين باغ ، اقسام اشجار ديده شد :\r\nنارنج و ليمو و پرتقال و انجير و انار و انگور . و تمام اين اشجار ، جز انار كه از گل بود ، ساير درختان ميوه‌هاى رسيده‌ى حاضر داشت . در اين باغ ، يك خيابان بسيار وسيع مطولى بود كه يك‌درميان ، درخت نارنج و خرما كاشته شده بود . در تمام روز ، اين خيابان سايه داشت . و حقيقت ، جاى ما از هر جهت راحت و باصفا بود . در وسط اين باغ ، گنبد سفيدى كه مقبره‌ى امامزاده‌يى بود ديده شد . و در وسط گنبد ، در گيلاوى به خط كوفى ، از آيات قرآن خوانده مىشد . در پشت‌بام امامزاده كه شخص مىرفت ، هر قدر نگاه مىكرد ، باغ و بساتين مىديد ؛ اما ، به طرف ديگر كه شخص نگاه مىكرد ، جز خرابى و ويرانى چيزى ديگر نمىيافت .\r\n\r\n","description":"","footnote":"","page_name":" 333 ","page_number":357},
  {"content":"\r\n\r\nششم « ژون » ، اول طلوع آفتاب ، با يك بلدى كه از عرب‌ها بود از رامهرمز بيرون آمديم . درجه‌ى حرارت در رامهرمز ، در سايه ، در زير سقف پنجاه درجه‌ى سانتيگراد است . بلد عرب ما را به كنار رودخانه‌ى آب زرد يا تالا رسانيد . ولى ، گزار و معبر آب را نمىدانست . به هرطور بود ، از آب زرد يا تالا گذشتيم . به آن‌طرف رودخانه ، به دهى رسيديم كه دور آن ديوار و مانند قلعه داراى بروج و در بسته بود . ما به زحمت در را گشوديم ، داخل ده شديم . شخصى بيرون آمد و گفت : « چه مىخواهيد و از كجا مىآئيد ؟ » گفتيم : « مسافريم و عزم رفتن به بهبهان را داريم ! » شخص دهقان ، با كمال تغير به ما گفت : « مگر از زندگى خود سير شده‌ايد ؟ يك قدم جلوتر برويد ، اعراب ياغى شما را هزار پاره مىكنند ! »\r\nما هر قدر او را تطميع كرديم و پول داديم ، راضى نشده كه با ما همراهى كند و بلدراه شود . ما گفتيم : « بلد هم كه با ما نباشد ، ما خواهيم رفت . » چاروادار ما دزفولى و جوان بود ، از وحشت مىلرزيد و صريح به ما گفت : « من از اينجا قدم از قدم برنمىدارم و به رامهرمز معاودت مىكنم ! » گفتيم : « هركجا مىخواهى برو ! ما را به وجود شخص تو كه ترسان و بيدل هستى ، احتياجى نيست . لكن ، مأيوس از قاطران خودت باش كه نگاه مىداريم ! » مكارى آهى كشيد ، گفت : « عاقبت كار خود را مىدانستم . وقتى كه از دزفول عزم حركت با شما كردم ، زن من گفت : هركس به عيسوى خدمت كند ، براى او شوم است و خدا او را ناچار دچار صدمت خواهد نمود . سه سال است كه به زحمت زياد مالى اندوختم ، و اين دو سه قاطر را خريده‌ام . شماها كه به اين راه مىرويد ، كشته مىشويد ؛ جهنم ! براى من مساوى است . لكن ، اعراب كه قاطران مرا مىبرند ، چه خواهم كرد ! » و بيچاره دست به گردن قاطرهاى خود مىكرد و چون سيل از ديده اشك مىباريد .\r\nما اعتنايى نكرده ، قاطرها را جلو انداخته ، به راه افتاديم . اين صحرايى كه ما مىپيمائيم ، از تعدى و هجوم بختيارى ، بىزراعت و باير و خالى از سكنه مانده است .\r\nبعد از طى مسافت زيادى ، به ده خرابى رسيديم . در پناه يكى از خانه‌ها كه نصف سقف داشت ، راحتى كرديم . اين ده خالى از سكنه ، و اهالى طورى به عجله فرار كرده‌اند كه بعض از اشياء خود را در خانه‌ها گذاشته و رفته‌اند . از جمله : در اتاقى كه ما منزل كرده بوديم ، در گوشه‌يى پياز زيادى ديديم ؛ كه غذاى امروز منحصر به همان پياز شد .\r\nبعد از قدرى راحتى ، از دور امامزاده‌يى ديديم كه گنبدى داشت و اطرافش تميزتر از ده بود . به طرف امامزاده رفتيم . اطراف امامزاده ، دو سه خانوار عرب كه سمت خادمى امامزاده را دارند و بختيارىها به جهت احترام امامزاده آن‌ها را غارت نكرده‌اند ، ديده شد . اين امامزاده در نزديك قريه‌ى سلطان‌آباد واقع است . در نزديكى امامزاده ، رود « جراحيه » يا « خوردستان » جريان دارد . و آب رودخانه‌ى تالا ، يا آب زرد ، داخل به اين‌رودخانه مىشود . و در اطراف رودخانه ، اشجار بيد و گز روئيده شده است .\r\nو در اين بيشه ، شير و شكال بسيار است .\r\nشيخ مزعل ، حاكم محمره قلمرو خوزستان و ايران ، وقتى كه به تبعه‌ى خود كه از\r\n\r\n","description":"","footnote":"","page_name":" 334 ","page_number":358},
  {"content":"\r\n\r\nاعرابند زيادتى و تعدى مىكند ، آن‌ها فرار كرده به اينجا پناه مىآورند . به اين جهت ، اين مكان هميشه خطرناك است . به محض ورود به اين مكان ، خر سرباز بيچاره را دزديدند .\r\nو ما به زحمت زياد ، بلكه ، به تهديد خر را از عرب‌ها كه خدام امامزاده بودند پس گرفتيم و به صاحبش داديم .\r\nاول طلوع فجر ، از امامزاده و ديه بيرون آمديم . يكى از اعراب خادم امامزاده ، قبول بلديت ما را نمود . البسه‌يى كه در تن اين شخص بود ، به قدرى كم‌بها و پاره و دريده بود كه تمام اعضاى بدنش نمايان شدى . جهت را كه از او پرسيديم ؛ گفت : « اگر غير از اين جامه بپوشم ، اين اعراب ياغى مرا برهنه كرده ، به علاوه خواهندم كشت ! » و به مكاريان سپرد كه زنگ و ناقوس قاطرهاى ما را باز كنند ، كه صداى زنگ دزدان را از دور به طرف ما ملتفت نسازد .\r\nراه تنگ كجى را كه ما مىپيمائيم ، از دره‌ى عريضى كه رود جراحيه ، يا خوزستان ، از او مىگذرد واقع است . اين دره از سمت جنوب ، محدود به پاره‌يى ملت‌هاى كوچك است ؛ از جانب شمال ، منتهى به كوه‌هاى بلند بختيارى است . در اين وادى وسيع ، بستر رودخانه نمايان نيست ؛ زيرا كه در دو طرف رودخانه ، جنگل انبوهى از نى و بيد و گز روئيده شده است . گاه‌گاهى ، از ميان اين جنگل عرب‌هاى نصف برهنه و مسلح به تفنگ بيرون آمده ، دور ما را مىگيرند . ما از آن‌ها مىترسيم و احتمال كلى مىرود كه اين اعراب ، همان دزدهاى ديشب باشند .\r\nدر اين بين ، يك گله‌ى گراز از سى قدمى ما گذشتند . اعراب به ما تكليف كردند كه آن‌ها را با تفنگ بزنيم ما نمىخواستيم فشنگ‌هاى خودمان را بيهوده صرف كنيم ؛ گفتيم : « شما سبقت نمائيد ! » آن‌ها مشغول شدند . تفنگ‌هاى آن‌ها زيادتر از بيست ذرع نمىزد ، و به هيچ‌يك از گرازها نخورد . گرازها در ميان علف‌ها پنهان شدند .\r\nعرب‌ها ايستادند كه تفنگ‌هاى خود را پر كنند . ما وقت را غنيمت شمرده ، به راه افتاديم .\r\nهمين كه از آن‌ها دور شديم ، مكاريان گفتند : « بر شما آفرين كه فريب عرب‌ها را نخوريد ؛ زيرا كه ، آن‌ها مىخواستند كه تفنگ را شما خالى كنيد ، آن وقت با تفنگ‌هاى خود به شما حمله آورده ، به قتل رسانند . »\r\nيك فرسخ كه از امامزاده دور شديم ، به دهى رسيديم كه آباد و خانه‌هايش تميز و قابل سكونت است . و در پهلوى اين ده ، نخلستان كوچكى واقع و از ميان اين درختان خرما ، نهر آب بسيار صاف گوارايى جارى است ؛ و درخت‌هاى انار پر از گل ديده مىشود . ما در سايه‌ى درخت عناب بسيار بزرگى كه ميان خيابان بود ، پياده شديم و اندكى راحت كرديم .\r\nعرض اين دره تقريبا يك فرسخ ؛ و مسافت اين دره تا به رودخانه ، دو هزار ذرع .\r\nنهرهايى كه اين ده و نخلستان و مزارع را سقايت مىكند ، از خيلى بالاتر از اينجا از رودخانه جدا كرده ، اينجا آورده . از مردهاى اين ده ، براى كوبيدن خرمن و رفع حاصل رفته بودند ؛ زن‌ها و بچه‌ها درآبادى بودند . اهالى رامهرمز طبعا وحشى هستند ؛ و ما در اين دو سه روز كه از حدود رامهرمز عبور مىكنيم ، در آداب و اخلاق اهالى\r\n\r\n","description":"","footnote":"","page_name":" 335 ","page_number":359},
  {"content":"\r\n\r\nبا سكنه‌ى بختيارى ، تباين و اختلاف زيادى مىبينيم . عربان رامهرمز ، مثل عرب‌هاى باديه ، چادرنشين و مهمان‌پذير نيستند . اين‌ها يك جنسى هستند مركب از ايرانى و عرب ، كه در دهات منزل دارند وراعت مىكنند ؛ و از ورود مهمان به هيچ وجه شعف ندارند .\r\nبعد از اندكى راحتى ، به راه افتاديم . چهار فرسخ كه طى نموديم ، به قريه‌ى « جيزون » - بر وزن سيفون - رسيديم . قريه‌ى جيزون - كه با جيم است - پهلوى نخلستانى واقع است . امامزاده‌يى كه گنبدش سفيد است ، در حوالى ده وقوع يافته است . اين ده ، در منتهاى خاك رامهرمز و ابتداى خاك بهبهان است ، كه از معظم شهرهاى فارس است . شيخ ده ما را در خانه‌ى خود پذيرفت . قدرى بيرون ده گردش كرديم . از دور نقطه‌ى سبزى نمايان بود . از شيخ اسم آنجا را پرسيديم ؛ گفت : « فيلخانه است ! »\r\nدر حوالى اين ده كه موسوم به فيلخانه است ، چشمه‌هاى نفت و قير زياد است . قيرى كه از اينجا بيرون مىآيد ، دواى بزرگى است نزد ايرانيان ، كه موميايى مىگويند و اعتقاد غريبى اطباء و قاطبه‌ى مردم ايران به اين دوا دارند . به عقرب‌گزيده و به اشخاص بازو شكسته ، از اين قير مىخورانند و مىمالند . بلكه ، براى قوت و جرأت ، حب كرده بلع مىكنند و به فايده‌ى آن معتقد مىباشند . شيخ گفت : « هركس كه بازو يا هر عضوش شكسته باشد ، از اين قير به عضو معيوب بمالد ، در بيست و چهار ساعت بهبودى براى او حاصل مىشود . » اما ، به خلاف عقيده‌ى شيخ ، ما گمان نمىكنيم كه اين قير اين اثرها را داشته باشد .\r\nاين بنده‌ى مؤلف اين تاريخ مظفرى گويد : غالبا ، فرنگيان منكر معقولات و معانى هستند . « مسيو بابن » و « هوسه » ى فرانسوى كه نويسنده‌ى ژغرافى خوزستان هستند ، منكر محسوسات شده‌اند . اثر و ثمر موميايى براى شكست و بست اعضاء بهترين ادويه است ؛ بخصوص ، موميايى مخصوص بهبهان كه برء الساعه است و بهتر از موميايى مكه است .\r\nخلاصه ، « مسيو بابن » و « هوسه » مىگويند : بيشتر اهالى ، با وجود قرب جوار به اين چشمه‌ى موميايى ، به استعلاج نزد ما آمدند ؛ ما بعض دوا كه نه ضرر و نه نفع داشت ، على الرسم به دهاتىها مىداديم . شيخ ده از ما پرسيد كه : « شما علاوه بر طبابت ، جراحى هم مىدانيد يا نه ؟ » گفتم : « اول بگو تا بدانم كه فرق بين جراح و طبيب چيست ؟ » گفت : « طبيب بايد خواندن و نوشتن بداند تا نسخه بنويسد ؛ اما ، جراح را علم و سوادى لازم نيست ، بايد در صنعت خود تردست و ماهر باشد . » در اين صورت ، اگر از براى طبيب شدن خواندن و نوشتن كافى است ، پس ما مىتوانيم از حالا خود را در ايران دكتر قلم بدهيم .\r\nنصف شب ، از جيزون حركت كرديم . بدوا ، از جنگل كوچكى عبور نموديم و به دهى رسيديم . در كنار ده شب را به سر برديم . صبح على الطلوع ، به راه افتاديم . هوا به شدت گرم شد . زود به ده « خوردستان » كه اين‌رودخانه‌ى جراحيه به اسم اين ده معروف شده است ، رسيديم . كدخداى ده « فتح‌آقا » نامى بود ؛ ما را استقبال كرده ، در خانه‌اش منزل داد . از چنگال اعراب وحشى خلاص شديم . از اين ده كه منزل داريم ،\r\n\r\n","description":"","footnote":"","page_name":" 336 ","page_number":360},
  {"content":"\r\n\r\nتا شهر بهبهان سه فرسخ است . صبح كه برخاستيم ، طرف بهبهان رانديم . مكرر از جراحيه عبور كرديم و معبر ما از نخلستان‌ها و شالىزارها بود ؛ تا به حوالى بهبهان رسيديم . انتهى\r\nاين بنده‌ى نگارنده‌ى افضل التواريخ ، كه دوره‌ى سلطنت مظفرى را مىنگارد ، به عرض قارئين محترم مىرساند : من در اين تاريخ مظفرى ، به‌واسطه‌ى نوشتن رامهرمز و شرح حال سلمان فارسى ، مجبور شدم كه قدرى از ژغرافياى دزفول و شوشتر و بعض نقاط مملكت خوزستان يا اهواز ، كه اين اوقات موسوم به عربستان است ، بنگارم . چون « مسيو بابن » و « هوسه » ى فرانسوى از براى كشف حفريات و يافتن « انتيقه » به اين مملكت ، در چند سال قبل ، در دوره‌ى شاه شهيد ناصر الدين شاه ، سفر كرده و به فرانسه سفرنامه نگاشته بودند ؛ لهذا ، به زحمت آن سفرنامه را تحصيل كرده و به ترجمه رسانيده ، در اين اوراق نگاشتم . و قدرى از حشو و زوايد بيفايده‌ى آن را ، كه تحقيق حالى فلان سرباز « بافورى » و غيره بود ، ننوشتم . و تا آخر خاك خوزستان ، كه متصل به خاك مملكت فارس است ، شرح دادم . لكن ، از منزل خوردستان به بعد ، « مسيو بابن » و « هوسه » شرح بهبهان و شيراز و رفتن خود را به مملكت اصفهان و تهران ، پايتخت ايران ، مىنگارد .\r\nو شرح آنجاها را كه من بنگارم ، از مقصود خود باز مىمانم . لكن ، احتمال دادم كه خوانندگان اين اوراق بگويند كه : خوب بود افضل الملك تمام سفرنامه‌ى « مسيو - « بابن » و « هوسه » را در تاريخ خود مىنگاشت ، و كار را به نقصان نمىگذاشت . لهذا ، من به اين ملاحظه بقيه‌ى سفرنامه‌ى اين دو نفر فرانسوى را ، كه تا تهران و مراجعت به فرنگ است ، و محل شاهد ما نيست ، مىنگارم . و خالى از فايده هم نيست ؛ زيرا كه ، دنيادار انقلاب حاد است و حالات هر مملكتى و مايه‌ى ضعف و اقتدار هر سلطنتى ، گاهى زير و رو مىشود و به بالا و پائين مىرود . من شرح دوره‌ى ناصرى را در باب ايران و قشون و تعصب اهالى آن را كه از قول اين دو فرانسوى بنويسيم ، بعدها كه وضع ايران اگر تغيير كند و رو به خرابى گذارد ؛ آيندگان كه اين عبارات را بخوانند ، به نكات و دقايق عميقه برمىخورند و فلسفه‌ى امور سابق و لاحق را ملتفت مىشوند ، و از امانت و يا خيانت روحانيين و سياسيون ايران مستحضر مىگردند . آن وقت ، بر روان بعضى رحمت يا لعنت مىفرستند . كنون ، به سر عبارات سفرنامه‌ى « مسيو بابن » و « هوسه » رفته ؛ آن‌ها چنين مىگويند :\r\n- شهر بهبهان از دور بسيار منظر خوشى دارد و قبل از ورود به شهر ، مزارع پنبه و تنباكو زياد است . به اول‌آبادى كه نزديك شهر بود رسيديم . باغ گل است و از آنجا تا شهر مسافتى نيست . خلاصه ، در بازار بهبهان ، اقسام مأكولات و فواكه فراوان است ؛ و مردم اين شهر دارنده و خوشبخت هستند ، و خانه‌هاى بسيار عالى و مساجد در آنجاها ديده مىشود . بر ما لازم است كه چند روزى ، بعد از آنهمه زحمت و خستگى و كسالت ، در اين شهر بمانيم . اهالى از جنس ايرانى هستند . از دزفولىها و شوشترىها تعصبشان كمتر ، و تمدنشان بيشتر است .\r\nاين گنبدهاى مساجد عاليه كه ما از دور ديديم ، غالبا از ابنيه‌ى قديمه و افسوس\r\n\r\n","description":"","footnote":"","page_name":" 337 ","page_number":361},
  {"content":"\r\n\r\nكه بيشتر آن خراب شده است . سى سال قبل از اين ، و با به شدتى در اين شهر بروز كرده بود كه دو ثلث شهر خراب شد . و بعد ، حكام متعدى كه از طرف دولت ايران مأمور به اينجا شدند ، بدتر از هر طاعون و و با در صدد خرابى اين شهر برآمدند . امروز ، به همه جهت ، آنچه ما دانستيم زياده از چهار هزار جمعيت ندارد .\r\nنامربوط نگاشته است . در آن زمان ، جمعيت از پانزده هزار نفر بيشتر بوده . و در اين سنه‌ى هزار و سيصد و پانزده و شانزده ، بيشتر از سى هزار جمعيت بهبهان است .\r\nاين شهر در سوابق ايام ، با حصار و داراى بروج بوده است . در سمت جنوب غربى ، ارك و محل نشيمن حاكم است . صورت يكى از دروازه‌هاى ارك را عكس برداشتم . دم دروازه‌ى ارك ، چند نفر سرباز تفنگ شكسته‌ى لباس دريده ديديم . اين سربازان هم دروازه‌ى ارك را مستحفظ هستند ، و هم مطالبه‌ى راهدارى از مسافرين مىنمايند . اما ، از قبيل ما مسافرين را دردسر نمىدهند . بدون اينكه صندوق‌هاى ما را باز كنند ، قناعت به دو سه قران انعام كرده ، اجازه‌ى ورودمان مىدهند ؛ بلكه ، با كمال بىربطى ، از هر نوع مشق و آداب نظامى ، سلام و پيش‌فنگ هم مىزنند . بخصوص ، وقتى كه من گفتم :\r\n« از براى ظل السلطان حامل هديه و نوشته‌ى دولت فرانسه‌ام » ؛ يكى از اين سربازها هم جلو افتاد كه ما را به خانه‌ى حاكم دلالت كند . و وجود اين بلد خالى از فايده هم نبود ؛ زيرا كه ، كوچه‌هاى خرابه‌ى شهر همه پست و بلند است . و اين شهر ، مشابه اين است كه قشونى آن را به ضرب گلوله از خارج خراب كرده و معدومش ساخته است .\r\nلهذا ، به زحمت زياد بايد از معابر گذشت . اين سرباز ما را تا درب عمارت حاكم رسانيد .\r\nو ما را در تالار پذيرايى داخل كردند و حاكم حاضر نبود . به ما پيغام داد كه : « من مشغول محاسبه هستم و كار زياد دارم . بعد از اتمام عمل ، شما را خواهم ديد ! »\r\nعلى الرسم ، شربت و غليانى براى ما آوردند . دو ساعت كه گذشت ، حاكم آمد . اصلا شيرازى است . بسيار مرد مؤدب رسوم‌دانى است . در اين چهل و هشت ساعت كه ما در بهبهان بوديم ، از مجالست و صحبت او بسى فايده برديم . و چون هواى اتاق گرم بود ، به اتفاق حاكم به باغ رفتيم . باغ بسيار باصفاى تميزى بود ؛ و در همين باغ شيك ، ناهار مفصل معمول ايرانى بسيار خوبى به ما داد . اقسام اطعمه‌ى ايرانى در سر سفره حاضر بود . با وجودى كه اين شهر خراب و كليتا ويران است ؛ اما ، شايسته‌ى تفرج است .\r\nآثار عتيقه‌اش زياد است ، كه همه دلالت بر رفاه و آسودگى سابقه‌اش مىنمايد . فى الواقع ، بهبهان مركز تجارت بزرگى است . غله و ساير محصولات طبيعى ، از بهبهان به بندر ديلم ، از آنجا به‌واسطه‌ى سفاين انگليس به بصره يا بوشهر حمل مىشود . حاكم بهبهان اگر زيرك و كاردان باشد ، مىتواند از حمل غله به بندر ديلم فايده‌ى كلى برد . چنان كه ، حاكم حاليه بيشتر منافعش از زجر و صدمه‌ى اهالى نيست ؛ بلكه ، از راه حلالى است و از زرنگى و كاردانى و عاملى كه دارد . دويست قاطر و شتر خريده و نگاهداشته است ؛ و با اين‌ها حمل غله و حبوب به بندر ديلم مىكنند . و از بندر ديلم ، از امتعه‌ى متنوعه‌ى انگليس و هند و بغداد را به بهبهان مىآورد .\r\nدر دو فرسخ و نيمى شهر حاليه ، خرابه‌ى شهر « ارجان » - معرب « اركان » -\r\n\r\n","description":"","footnote":"","page_name":" 338 ","page_number":362},
  {"content":"\r\n\r\nموجود است . و بنا به عقيده‌ى ايرانيان : بناى ارجان از قبادبن فيروز ، پدر نوشيروان ، است . از بهبهان به شيراز ، از دشت « ليشتر » ده منزل است . اين همان راهى است كه دو نفر از قهرمانان مشهور طى نموده‌اند : يكى اسكندر مقدونيه ، ديگر امير تيمور گوركان . سيصد و چند سال قبل از ميلاد ، اسكندر بعد از فتح خوزستان ، از راه بختيارى و رامهرمز و بهبهان به استخر فارس رفت . در پانصد و چند سال قبل از اين ، امير تيمور از همين راه گذشته ، به شيراز رفت . تنگه‌يى كه معروف به « پيل‌پرسيك » مىباشد ، اين دو قهرمان در وقت عبور از اين تنگه ، ناچار شده چند روزى توقف نموده‌اند و بعد گذشته‌اند ؛ الان هم موجود است . اين اسم را مورخين اسكندر به اين تنگه گذاشته‌اند كه ترجمه‌ى تحت اللفظ آن « دروازه‌ى فارس » است . « پيل » به معنى دروازه است و « پرسيك » همان « پرس » مىباشد كه پارس و فارس است . در حوالى همين تنگه‌ى پيل پرسيك ، دره‌يى معروف به « شعب بوان » - يعنى : چمن بوان - است كه از جنات اربعه‌ى جهان است . بوان از نژاد نوح ، عليه السلام ، است .\r\nاز « سوز » كه ما بيرون آمديم تا به بهبهان ، همان راهى است كه اسكندر مقدونيه در دو هزار و سيصد سال قبل از اين پيموده است . و خيال داشتيم كه از همين راه به شيراز برويم ؛ ولى ، حاكم رأى ما را زد و گفت : « يك ماه است كاروان جرأت عبور از اين راه ندارد . اعرابى كه در ليشتر مىنشينند ، به جهت گرمى هوا ، به كوهستان اطراف به ييلاق رفته‌اند . حيوانات سبع ، از قبيل : شير ، در اين صحرا زياد است و باعث آزار كاروان مىشود . چنان كه ، كاروان آخرى كه يك ماه قبل از شيراز بهبهان مىآمد ، در يكى از منازل عرض راه ، چهار قاطر آن كاروان را شيرها دزديدند . و من چون شما را دوست مىدارم ، نمىگذارم از اين راه برويد . من سوار و جمعيت تا بندر ديلم با شما همراه مىكنم . به بندر ديلم كه رسيديد ، به كشتى نشسته ، به بوشهر برويد . و از آنجا ، به شيراز حركت نمائيد . »\r\nما به اين قرارداد راضى شديم . بر فرض كه از حمله‌ى شير هم نمىترسيديم ؛ اما ، ده منزل بىآب و سرپناه و سايه و بىآذوقه پيمودن ، خيلى مشكل بود . پس ، بايد به بندر ديلم رفت . مكاريان هم از اين تصميم عزم ما مشعوف شدند . انتهى .\r\nاين بنده‌ى نگارنده ، افضل الملك ، گويد : شهر حاليه‌ى بهبهان به قول مورخين قديم ايران و نگارنده‌ى « مرآت البلدان » ، « 36 » در بهترين دره‌ى مملكت فارس تشكيل يافته است ، و جزء ايالت كوهگيلويه محسوب مىشود . شهر قديم ، اركان بوده است كه تا بهبهان فرسنگى مسافت دارد . و اركان را سابقا « اركران » مىگفته‌اند و بعد اركان شده ، و بعد به تعريب ارجان شده است .\r\nقاضى ارجانى كه از نخب روزگار است و شعر نيكو مىسروده است ، شرح حالش در « وفيات الاعيان » و ساير كتب ادب در عجم و عرب مسطور است . و من مجال نگارش ندارم ، كه باعث تطويل است .\r\n\r\n\r\n","description":"","footnote":"\r\n( 36 ) - اصل : البلان .\r\n","page_name":" 339 ","page_number":363},
  {"content":"\r\n\r\nدر موضع حاليه‌ى بهبهان ، چند چادرنشين بوده‌اند كه از ارجان به جهت زراعت اينجا مىآمده‌اند . بعد از آنكه بعضى از اعراب ، به حكم امير تيمور گوركان ، از كوفه كوچ كرده ، به ارجان آمدند و املاك زياد خريدند ؛ در موضع حاليه‌ى بهبهان ، بناى آبادى گذاشته . و چون سياه‌چادر را « بهان » مىناميده‌اند ، اين طايفه در اينجا كه خانه‌ها ساختند ، گفتند : « اين خانه‌ها به ازبهان است » ؛ لهذا ، از كثرت استعمال ، « به ازبهان » بهبهان شد ، يعنى : خوبتر از سياه‌چادر . اين كار را ولى عرب‌ها نكرده‌اند .\r\nاز آنكه « به » و « بهان » لفظ اعراب نبوده است . اين لغت فارسى است . الوار كه در آن سرزمين بوده‌اند و سياه‌چادر داشته‌اند ، اين خانه‌ها را ساخته و بهبهان گفتند . و صاحب « مرآت البلدان » سهو كرده ، ريشه‌ى لغت را ندانسته ، اين كار را نسبت به عرب‌ها داده است . طايفه‌ى لر كه ايرانيان حقيقى هستند ، در بهبهان اين خانه‌ها را بنا كردند .\r\nالوارى كه در بهبهان هستند و الوارى كه در لرستان جزء بروجرد و پنجاه هزار خانوار بيشترند ، از يك فاميل و از يك شجره‌اند ؛ اصلا ، سر و يك باغ و ضوء يك چراغند .\r\nسلاطين قبل از اسلام ، بين اين‌ها را تفريق كرده و جلاء وطن داده ، كه قدرت و قوتشان كم شود . الوار بهبهان به « لر بزرگ » و الوار لرستان به « لر كوچك » معروف شده‌اند . اما ، لرهاى لرستان فوق العاده رشادت و جلادت دارند و بسيار اهل هوش و فراست مىباشند .\r\nبا حاكم و اجزاء ديوان كه ملاقات مىكنند ، از خيالات باطنى و ما فى الضمير او مستحضر مىشوند . منشيان خوب در الوار لرستان ديده مىشود ، كه مايه‌ى حيرت است .\r\nيونانىها ارجان را « اركران » نوشته‌اند . اسكندر از آنجا عبور كرده است .\r\nمسجدى در خرابه‌هاى ارجان است ، كه مىگويند : حضرت امام ثامن ، على بن موسى الرضا ، عليهما السلام ، در آن مسجد نماز گذاشته است . به مناسباتى چند ، اين قول اندكى خالى از صحت نيست . دو رودخانه از صحراى بهبهان مىگذرد : يكى رودخانه‌ى جراحيه كه از وسط شهر قديم ، يعنى : ارجان ، مىگذشته ؛ و يكى رودخانه‌ى « تاب » كه به خيرآباد معروف است . بستر اين‌رودخانه ، « هنديان » است . مسافت بهبهان تا شيراز ، صد و پنجاه و سه ميل انگليسى است ؛ كه هر ميلى ، هزار و پانصد ذرع است .\r\nتنگ « تكاب » كه موميايى از آن حاصل مىشود ، در يك فرسنگى بهبهان است .\r\nصد مثقال بيشتر موميايى نمىدهد . سالى يك روز ، حاكم بهبهان با سوار به آنجا مىرود .\r\nشخص معينى را كه بدون راه و جاده به بالا رفتن آن كوه ماهر است ، لخت كرده ، لنگى به كمر بسته ، به نزديكى قله رفته ؛ به صعوبت موميايى را از درزهاى سنگ درآورده ، پائين مىآورد و به حاكم مىدهد و انعامى مىگيرد . حاكم چند مثقالى براى خود ذخيره برداشته ، باقى را نزد والى فارس به شيراز مىفرستد . والى فارس هر سال ، آن را در جعبه گذاشته ، به تهران به حضور اعليحضرت پادشاه ايران روانه مىدارد . و به اندرون‌ها تقسيم مىشود كه به جراحات و اعضاء شكسته‌ى مردم استعمال نمايند ؛ و خيلى مفيد است .\r\nميان بهبهان و رامهرمز ، دره‌يى بسيار سخت ، گردنه و كتل غريبى است كه در تاريخ اسكندر ، شرحى در باب اين دره نوشته شده ؛ كه مرحوم محمد حسن خان اعتماد السلطنه ، مترجم حضور شاهنشاه شهيد ناصر الدين شاه ، آن را ترجمه كرده . عينا عبارات او را من\r\n\r\n","description":"","footnote":"","page_name":" 340 ","page_number":364},
  {"content":"\r\n\r\nدر اينجا مىنگارم : -\r\nيونانىها اين دره را دره‌ى « اوكسين » مىناميده‌اند . « مارىتس » كه از اقوام دارا و يكى از سردارهاى او بود و قشون زيادى در تحت رياست خود داشت ، مأمور به حراست اين دره گرديد . اسكندر وقتى كه به دهنه‌ى اين دره رسيد ، متحير ماند كه چگونه از اين دره عبور كند . بعد از توقف چند روز ، يكى از اهالى نزد او آمده ، معروض داشت كه : « اگر امان دهى و جايزه عطا كنى ، مىتوانم دسته‌يى از عساكر ترا بالاى كوه برده ، در محلى آن‌ها را جا دهم كه مشرف بر مستحفظين دره شوند . و چنين هم كرد ، و به مستحفظين قلعه حمله آوردند . اسكندر از دهنه‌ى دره وارد شد و آنجا را مفتوح ساخت .\r\nدر اواسط سنه‌ى هفت‌صد و نود و پنج هجرى ، امير تيمور از راه لرستان و خوزستان ، [ به 
  ] بهبهان رسيد . آنجا شنيد كه : آل مظفر در قلعه سفيد ، كه يكى از قلاع مستحكميه‌ى فارس است ، لشكرى جمع كرده كه راه عبور او را به شيراز سد كند . امير تيمور بر ايشان تاخت و به قهر و غلبه اين قلعه را بگرفت . اما ، سابقا حصانت و استحكام اين قلعه به درجه‌يى بوده كه رستم ، با كمال شجاعت ، در زمان منوچهر آن را به غلبه نتوانست گرفت . بعد از چند ماه محاصره و عاجز ماندن ، شنيد كه : نمك در قلعه كم شده . چند تن از لشكريان خود را در جوال كرده ، به اسم اينكه نمك است ، وقت غروب آفتاب وارد قلعه كرد . پس از ورود ، ايشان از جوال بيرون آمده ، تا صبح با اهالى قلعه جنگ كردند و فائق آمدند .\r\nو به اين تدبير ، اين قلعه را مفتوح شد و خزاين زياد به دست لشكريان منوچهر افتاد .\r\nاين قلعه در يورت ايلات « ممسنى » است كه از طوايف و ايلات اصلى و حقيقى ايران هستند ، نه از ايلات مهاجر كه از خارج آن‌ها را كوچانيده ، در ايران مسكن به آنها داده باشند . اين قلعه در كوه مرتفعى واقع شده . از هرطرف ، پرتگاه دارد ؛ و بجز راه معينى ، از اطراف نمىتوان به قلعه رفت . چشمه‌سارهاى زياد در اطراف قلعه فراوان است . از دامنه به قلعه ، سه ميل مسافت است . به قدر هزار ذرع به قلعه مانده ، محلى است كه اگر يك نفر تفنگدار آنجا بايستد ، ورود به قلعه نشايد . طرز دفاع مردم دژ از زمان پيش تاكنون ، اين‌جور بوده كه : سنگ‌هاى بزرگ در سر راهى كه رسيدن به دژ جز از آنجا نتوان شدن ، انبار و آماده مىكنند . دشمن همين كه نزديك به دژ مىشود ، سنگ‌ها را پرانيده و پرتاب داده ، جلوگيرى از بالا شدن و رسيدن به دژ مىكند . درازاى دژ سفيد تا شيراز ، هفتاد و دو ميل است .\r\nو نيز از هنگامه‌هاى بهبهان اين است كه : پادشاه با داد و دهش ايران ، كريم خان زند ، چند ماه به كنار اين شهر با لشكر خود پره زد . رئيس جعفر ، پسر رئيس على رضا ، به دشمنى با ميرزا قوما ، پسر ميرزا على رضا خان ، دژ را به دست نداد . كريم خان بستگان و خويشان ميرزاها را كه مرزبانى بهبهان را داشتند به شيراز آورد ، و مرزبانى بهبهان را به رئيس على رضا داد .\r\nهواى بهبهان ، گرم و خشك و سالم است ، از يزد و كاشان و قم گرمتر است . پاره‌يى مردم آنجا ، يك چشم بينا دارند ، چشم ديگرشان كور است . به جهت آنكه ، در وقتى كه\r\n\r\n","description":"","footnote":"","page_name":" 341 ","page_number":365},
  {"content":"\r\n\r\nشيرخوارند ، در « بانوج » - « بانوج » مثل گاهواره است كه بچه را در آن مىخوابانند و تكان مىدهند كه به خواب رود . و عوام آن را « نانو » يا « نه‌نو » گويند - يا گاهواره ، چشمشان از گرما عرق مىكند و عرق‌سوز و مجروح مىشود و كور مىگردد . بهار و زمستان بهبهان ، خيلى باصفا و سرسبز و خرم است . صحراهاى آنجا از فرسخى تا فرسخى ، غرق گل‌هاى نرگس و لاله و رياحين است . لازم بود كه درباره‌ى بهبهان ، پاره‌يى اطلاعات خود را بنگارم و نگاشتم . كنون ، از « مسيو بابن » و « هوسه » ى فرانسوى ، مسافرين خوزستان و بهبهان ، نقل عبارت مىكنم . چنين گويد كه : -\r\nدهم ماه ژون ، سه ساعت به غروب مانده ، ما از بهبهان حركت كرديم . حاكم حكمى به ما داد كه رئيس تفنگچيان - يعنى : قره‌سوران - با ما تا بندر ديلم همراهى كنند .\r\nاز شهر كه بيرون آمديم ، مشك‌هايى را كه همراه داشتيم ، در نيم فرسخى شهر از آب چاه پر كرديم . نيم ساعت از مغرب گذشته ، به مسكن تفنگچيان رسيديم . اين قره‌سوران‌ها ، سوار نيستند ؛ پياده و چريك بومى هستند و نظامى نمىباشند . در تمام مملكت ايران ، به اسم قره‌سوران يك قسم قشون غير منظمى براى حفظ قوافل در بيابان ، گاهى سواره و اغلب پياده ، ديده مىشود . اين قره‌سوران‌ها مواجب مختصرى از دولت دارند ؛ اما ، براى معاش ، بيشتر اوقات خودشان از مال كاروان دزدى مىكنند . شش نفر تفنگچى در اينجا بود . ما زيادتر از يك نفر آن‌ها را لازم نداشتيم كه ما را از اين تنگه‌ى بادهشت سهمناك هدايت كرده ، به آن سو برساند . اما ، تفنگچيان تمكين نكردند و حرفشان اين بود كه : « ممكن است يك نفر با شما بيايد و راه را بنمايد ، و شما هم صحيح و سالم از اين تنگه عبور كنيد . اما ، خود آن بيچاره تنها نمىتواند مراجعت كند ، كه مبادا در راه دزدان لختش كنند . پس ، لااقل بايد پنج نفر با شماها بيايد . » ما قبول كرديم . بقيه‌ى شب در نزديك منزل قره‌سوران‌ها مانديم و اول صبح ، با تفنگچيان به راه افتاديم . نيم فرسنگ كه راه پيموديم ، به تنگه‌يى رسيديم .\r\nحقيقتا ، اين تنگه از عجايب آثار طبيعى است . مثل اين است كه سنگ بسيار بزرگى را از ميان شكافته باشند و از ميان شكاف سنگ ، راه را تعبيه نموده باشند . از ته اين تنگه ، رودخانه‌ى كوچكى جارى است . و در دو طرف اين‌رودخانه‌ى كوچك ، كه مشابه نهرى است ، نى و گز و بعضى اشجار جنگلى روئيده است . جاى خطرناكى است . اما ، امتداد تنگه چندان نيست ؛ منتها نيم فرسخ است . از تنگه كه شخص بيرون مىآيد ، به صحراى زيتون مىرسد . صحراى زيتون بسيار باصفا و سبز است ، و التقاء دو رودخانه‌ى بزرگ در آن به هم ملحق مىشوند ؛ صحراى ليشتر را سقايت مىكنند . و حالا از اين تنگه كه بيرون مىرويم ، تا كنار دريا به شب حركت مىكنيم . آبادى و دهات و مزارع شالىزار زياد است .\r\nو تا كنار دريا ، اهالى كه ده‌نشين هستند ، مزارع خود را در كمال خوبى و آرايش ترتيب داده‌اند . و هر قدر در قطعات خوزستان اهالى فقير و بيچيز بودند ، از تنگه‌ى بهبهان تا كنار دريا ، اهالى مكنت و تمول دارند .\r\nاز رودخانه‌يى كه در اين جلگه است ، بايد به معاونت « كلك » عبور كرد . و « كلك » عبارت از يك نوع قايقى است كه به تناسب جمعيت مسافرين و بار ، چهار خيك باد كرده\r\n\r\n","description":"","footnote":"","page_name":" 342 ","page_number":366},
  {"content":"\r\n\r\nتا ده و بيست خيك را به هم ترتيب و وصل مىدهند ؛ و روى خيك‌هاى بسته شده‌ى به هم را با چوب و نى مىپوشانند . مسافرين را روى آن‌ها نشانيده ، به آن‌طرف رودخانه مىبرند .\r\nما هر قدر نزديك به دريا مىشويم ، هوا غليظ و گرم است .\r\nمنزل سيم ، به بندر ديلم رسيديم ؛ شهر كوچكى است . در آنجا ، ايرانيان يك قلعه دارند و اطرافش مختصر نخلستانى است . منزل ما در خانه‌ى حاكم است . به واسطه‌ى پنجره‌هايى كه در اتاق‌ها گذاشته‌اند ، جريان هوا زياد است ؛ شخص به راحتى زندگى مىكند . بندر ديلم از بندرهاى بسيار خوب خليج فارس است . در معنى ، تجارتگاه ايران و هند و عثمانى است . و در اين بندر ، كشتى زيادى از هر بابت ديده مىشود . اما ، ايرانيان اهتمامى درآبادى اين بندر نمىكنند . هرنقطه‌يى از پايتخت و مركز دولت ايران دور است ، به تناسب دورى خراب است . بندر ديلم كه در منتهاى جنوب ايران و سرحد است ، قهرا خراب‌تر از ساير جاهاى ديگر مىباشد .\r\nميرزا عبد اللّه خان حاكم بندر ديلم ، شخصا تاجر منش است . در اين دو سه شبى كه ما در آنجا بوديم ، هرشب در بالاى بام باهم مىنشستيم و مشرف به دريا بوديم . از اول شب تا وقت خوابيدن ، متصل عامل‌ها و كاركنان خان مىآمدند ؛ ورود و خروج بارهاى مال التجاره را به آقاى خود مىگفتند ، و او ثبت برمىداشت . از وجنات خان پيدا بود كه از تجارت فايده‌ى كلى مىبرد . ورود ما به بندر ديلم ، يك نوع سعادتى بود كه ما از اين راه‌هاى بد و هواهاى گرم و هزار نوع حوادث ، خلاص شديم و به كنار دريا رسيديم .\r\nاز اين به بعد ، آسوده خواهيم بود . ما وقتى كه به بندر ديلم رسيديم ، از صرافت اينكه به كشتى نشسته به بوشهر برويم ، افتاديم . قصد كرديم كه همين كناره‌ى خليج فارس را گرفته ، از خشكى حركت كنيم . تا هرجا كه ممكن باشد ، يك طرف ما دريا و يك طرف خشكى باشد . تا ببينيم چه خواهد شد .\r\nاز كنار دريا ، گاهى به مسافت چهار فرسخ و گاه نيم فرسخ ، كوه پيدا است . و اين جلگه‌ى تشكيل شده ما بين دريا و كوه ، به‌واسطه‌ى آب‌هايى كه از دامنه‌ى كوهستان جارى است ، غالبا داير و معموره است . اگرچه هوا به شدت گرم است ؛ اما ، نسيم دريا و رطوبت ، چندان ما را اذيت نمىكند كه در خوزستان و رامهرمز رنج كشيديم . در اين منازل ، شب حركت كردن خيلى مشكل است ؛ براى اينكه ، دريا بعضى خليج‌هاى كوچك و غديرها تشكيل داده است . اگرچه عمق آن‌ها كم است ؛ اما ، بايد به زحمت گذشت ، كه از اهالى دهات بلد گرفت تا به سهولت عبور كرد .\r\nروز اول كه غروب بود ، نزديك ده رسيديم . سگ‌هاى زياد به ما حمله آوردند .\r\nو بلافاصله پشت سر سگ‌ها ، اهالى ده را ديديم كه با تفنگ ما را استقبال كردند و ما را به ده راه ندادند . آفتاب به زمين تابيده و گرم كرده بود ؛ و وحشت حيوانات سبع ، بخصوص شير ، و ترس از دزد ما را تا صبح در بيرون ده بيدار نگاه داشت . اهالى اينجا بسيار وحشى هستند و تمكين به احدى ندارند . و ما چون عيسوى مذهب و اهل اروپيم ، اهالى متعصب ما را نجس مىدانند و خونمان را مباح مىشمارند . به اين جهت ، ما را به آبادىهاى خودشان راه نمىدادند .\r\n\r\n","description":"","footnote":"","page_name":" 343 ","page_number":367},
  {"content":"\r\n\r\nنه چنين است . اهل اسلام ، خون عيسوى و يهود را حلال نمىشمارند ؛ مگر وقتى كه ، طرف جنگ و مملكت‌گيرى واقع شوند . و نجس بودن آن‌ها ، به‌واسطه‌ى آن است كه دست به سگ و شراب مىزنند و تطهير نمىكنند . اهل كتاب هستند ؛ بالذات نجس نيستند ، بالعرض نجاست دارند .\r\nشايد اگر غير از ما فرنگيان در اين كاروان بودند ، آن‌ها را خوب مىپذيرفتند .\r\nبدبختانه ، ما كه از بندر ديلم بيرون آمديم ، اول رمضان و ماه مقدس ايرانيان و هنگام روزه گرفتن ايشان است . علاوه بر اينكه ما را منزل نمىدادند ، به هر قيمت كه از آن‌ها مىخواستيم ارزاق بخريم ، نمىفروختند ؛ و حرفشان اين بود كه : « اعانت و معاونت به كفار و گناهكاران ، مثل اين است كه خود شخص معصيت كرده باشد . » ولى « شكم گرسنه صدا نمىشنود » ، و اين مثل از قديم گفته شده است . به هر حيله هست ، بايد تحصيل خوراك كرد ؛ اگرچه به عنف و زور باشد ؛ به التماس و عجز كار از پيش نمىرود . هر قدر التماس ما زيادتر مىشد ، بيشتر فحش مىشنيديم ؛ بلكه ، كتك مىخورديم . و از آن‌طرف ، گرسنگى ما رو به تزايد بود . بيرون ده ، چند مرغ ديديم كه مشغول چرا هستند . ما حمله به مرغ‌ها برديم و آن‌ها را به كنج ديوار رانديم . دو تاى آن‌ها را گرفته ، فى الفور گردنشان را پيچانيده ، كشتيم . خودمان چقماق تفنگ‌ها را كشيده ، مشغول و منتظر مدافعه شديم .\r\nدهاتيان جرأت نكردند نزديك ما بيايند ، از دور فحش مىدادند و سنگمان مىزدند .\r\nمحمد مرغ‌ها را در ميان ديگى گذاشته ، مشغول طنج شد . همين‌كه خوب پخته شدند ، تفنگ‌ها را به زمين گذاشته ؛ در حضور جمعيت ده ، مشغول خوردن گرديديم . رفع گرسنگى كرديم . صاحب مرغ‌ها ، ناچار لرزان لرزان جلو آمده ، با عجز و انكسار مطالبه‌ى قيمت مرغ‌ها را كرد . ما ده شاهى ، كه نيم قران و يك درهم باشد ، به او داديم .\r\nاو ما را دعا كرد و رفت .\r\nغروب مؤذن كه اذان گفت ، اهل ده در نزديك يورت ما اجماعا صف بستند و نماز خواندند . ما در شب هم چند مرغى خريده و پخته ؛ قدرى را خورده ، باقى را برداشته براى ناهار فردا ذخيره كرديم . و آخر شب كه هنوز آفتاب طلوع نكرده بود ، به راه افتاديم . باز از يك تنگه گذشتيم . قدرى كه از اين ده دور شديم ، مقدارى رانديم تا به قريه‌ى « قانادا » كه در قديم الايام موسوم به « جنابه » بود ، رسيديم .\r\n« مترجم » مىگويد : ياقوت حموى در معجم البلدان و مسعودى در مروج الذهب و حمد اللّه مستوفى قزوينى در نزهت القلوب ، به اختلاف جزيى اسم اين بندر و شهر را نگاشته‌اند . ياقوت حموى « جنابه » مىگويد . مسعودى « جنابا » مىنويسد . حمد اللّه مستوفى « گنداب » مىنگارد . و صحيح همين است كه عرب‌ها « گنداب » را معرب كرده ، « جناب » نوشته‌اند . « گنداب » يعنى : محل آب بدبو . مسعودى گويد كه : در جنابا ، پارچه‌يى مىبافند بسيار ممتاز كه « جنابيت » مىگويند .\r\nدر معجم البلدان تفصيل اين بندر و شهر مفصل است ، و ما مىنگاريم . ياقوت حموى مىنويسد كه : من اين بندر و شهر را مكرر ديده‌ام . بلافاصله در كنار خليج فارس واقع نشده است ؛ در سه فرسخ كمتر ، در ساحل دريا ، در كنار خليجى بنا شده است . اما ، از دريا به\r\n\r\n","description":"","footnote":"","page_name":" 344 ","page_number":368},
  {"content":"\r\n\r\nواسطه‌ى آن خليج ، كشتىها تا به حوالى شهر مىآيند . در محاذات اين شهر ، وسط شهر جزيره‌ى خارك واقع شده است .\r\nخرماى خارك كه با « نارجيل » باهم مىخورند ، معروف است ؛ كه عوام الناس آن را « خرماخرك » مىگويند . و از طرف شمال كه به طرف بصره مىروند ، شهر « مهرديان » است ؛ و از طرف جنوب كه مىروند ، شهر « سنيز » - با « سين » و « نون مكسوره » و « ياء » و « زاء ساكنه » . اگرچه اين بندرگاه چندان اهميتى ندارد و پناهگاه بدى براى سفاين است ؛ معهذا ، كشتى زيادى از آنجا عبور و مرور مىكند . وجه تسميه‌ى اين اسم آن است كه : جنابه ، پسر طهمورث ، بانى اين شهر بوده است و به اسم او اشتهار يافته است . از جنابه تا به صيراف ، پنجاه و چهار فرسخ است . و اين شهر تاريخى است ؛ زيرا كه ، وطن و مولد ابو سعيد حسن الجنابى است كه رئيس و مؤسس طريقه‌ى « قرامطه » بوده است و تولدش در اين شهر شده است . و اول صنعتش « دقاقى » ، يعنى : گارزى بوده است .\r\nبه‌واسطه‌ى تقصيرى كه از او بروز كرد ، حاكم جنابه او را از شهر خارج ساخت .\r\nابو سعيد به بحرين گريخت و آنجا مدتى مشغول تجارت بود ؛ و مذهب قرامطه را در بحرين شيوع داد - ترجمه‌ى حال اين شخص كج‌نهاد بد بنياد ، در همه‌ى تواريخ نوشته شده است - ؛ تا آخر الامر كشته شد و بعد از او ابو سليمان ، پسرش ، به جاى او نشست و مكه را فتح كرد . حجر الاسود را كند و به شهر قطيف آورد . و مدت بيست و يك سال ، حجر الاسود در بحرين بود و به توسط قرامطه ، بعد به قيمت زيادى بفروخت .\r\nوقتى كه ابو سليمان راه مكه را به حجاج بربست و آنهمه اغتشاش را در آنجا فراهم آورد ، مأمورين ولات فارس عم و بعضى از اقوامش را كه هنوز در جنابه بودند ، گرفته به شيراز بردند . بعد از چندى كه در شيراز محبوس بودند ، اثبات كردند كه آن‌ها به هيچ‌وجه قرمطى نيستند . ابو سليمان قرمطى ، در رياست دين قرامطه سبك مخصوص داشت . رحمت خدا را هركس طالب بود ، به قيمت معينى مىفروخت . شخص نزد او آمده ، بدره زرى به او داد و تمنا كرد كه اين بدره زر را در راه خدا صرف كند . ابو سليمان بدره زر را رد كرد و گفت : « چنين تصور مىكنى كه به اين مبلغ كم ، خدا راضى مىشود كه از چنين راه دورى پسرت را سالما به تو رساند ؟ مثل اين تصور مىكنى كه پسرت در جنابه يا در صيراف است ، كه راهش نزديك باشد ! » انتهى .\r\n« مسيو بابن » ، مسافر فرانسوى ، گويد : ما وقتى كه وارد « قانادا » - يعنى : جنابه - شديم ، حاكم آنجا ما را به خانه‌ى خود برد . لكن ، وصل به خانه‌اش باغى بود . ما بهتر ديديم كه در باغ منزل كنيم . بعد از راحتى ، قدرى به اطراف ده تفرج كرديم . از هفت صد سال قبل از اين ، كه مورخين قديم شرح جنابه را نوشته‌اند ، تاكنون تغييرات كلى در ژغرافياى اين شهر شده است : اولا ، از شهر قديم جز دهى باقى نمانده است ؛ ثانيا ، ما بين دريا و ده ، تل شنى تشكيل و توليد يافته است كه ازآبادى دريا پيدا نيست . اما ، وقتى كه شخص بالاى آن تل مىرود ، دريا نمايان است .\r\nفردا ، از اينجا به بندر ريگ مىرويم . از بندر ديلم تا بندر ريگ ، از ساحل دريا حركت كرديم . و در اين اراضى سواحل ، بعضى جاىها مزروع و پاره‌يى باير است .\r\n\r\n","description":"","footnote":"","page_name":" 345 ","page_number":369},
  {"content":"\r\n\r\nاهالى اينجا اهتمامى در تربيت اسب دارند ؛ و بيشتر اسب‌هايى را كه تربيت مىكنند ، به بمبئى فرستاده ، به قيمت‌هاى گزاف مىفروشند . على خان حاكم بندر « ريق » ، يا ريگ ، با تجار بوشهر غالبا در مراوده است ، و با فرنگىها مرابطه دارد . مدنيت فرنگى را اخذ كرده ؛ خانه‌ى آجرى تميز خوبى دارد . در جلوى خانه‌اش ، دو سه لوله‌ى توپ كه زنگ‌زده است ، ديده مىشود .\r\nمرحوم محمد حسن خان اعتماد السلطنه ، مترجم حضور ناصرى ، گويد : بندر ريگ تا زمان سلطنت كريم خان زند ، بندر معتبرى بود . در اواخر سنه‌ى هزار و هفت‌صد و چهار مسيحى ، مطابق سنه‌ى هزار و صد و هفتاد و نه هجرى ، « امير مهناى دقابى » ، ولد « امير ناصر عرب » ، از مشايخ بندر ريگ كه چندى بود در روى دريا تسلطى به هم رسانيده و جزيره‌ى خارك را از تصرف دولت هلند منتزع ساخته ، به هرطرف دست‌اندازى مىكرد .\r\nپادشاه ايران ، كريم خان زند ، در باب گرفتارى او زكى خان زند را با لشكرى بسيار ، با مشايخ بندرعباس و بندر بوشهر ، مأمور به دفع او نمود . قشون زكى خان از يك سمت و سفاين هلندىها از طرف ديگر ، ميرمهنا را مجبور ساختند كه در جزيره‌ى كوچكى متحصن شد . ايرانىها در كشتىهاى هلندىها نشسته ، آنجا را محاصره كردند . جنگ سختى درگرفت و هفتاد نفر از هلندىها در اين جنگ ، غير از ايرانى ، كشته شد . آخر الامر ، ميرمهنا در سنه‌ى هزار و صد و هشتاد هجرى دستگير و كشته شد ؛ و كريم خان با كمال تسلط جزاير فارس را به حيطه‌ى تصرف آورد ؛ و جزيره‌ى خارك را با اسناد صحيحه به دولت فرانسه ، كه در آن وقت « لويى پانزدهم » سلطنت مىكرد ، واگذار كرد . وزراى « لويى » ميل به تصرف جزيره‌ى خارك ننموده و ابدا براى تصرف آنجا نيامدند . و اين اسناد كريم خان ، فى الساعه در ميان نوشتجات وزارت خارجه در تهران ، در اتاق‌هاى ارك ضبط است .\r\nو از وقايعى كه در اين سنه ، در ممالك خارجه رو داده است از اين قرار است : -\r\nفوت « احمد خان ابدالى افغانى » ؛ فوت امپراطور فرانسوى اطريش ، شوهر « مارى ترز » ؛ فوت « فردريك » ، پادشاه پنجم دولت دانمارك ؛ شورش مصر بر ضد دولت عثمانى و قتل « مصطفى پاشا » ، صدراعظم عثمانى ؛ صدارت « پيت » در انگليس . انتهى .\r\nاز بندر ريگ ، ما از كنار ساحل دريا دور شده ، به طرف داخله‌ى مملكت حركت مىكنيم . مقصود ما رفتن به دالكى است ؛ كه از دالكى ، راه مستقيم بوشهر به شيراز است .\r\nدر سر راه ما ، يعنى : از بندر ريگ به دالكى ، موضعى است كه به « شبان‌كاره » معروف است . حالا شبان‌كاره اسم ده بزرگى است كه در وسط نخلستان عظيمى واقع شده ؛ و اطراف اين ده بزرگ ، حصار و بروج است . در اوان غلبه‌ى مغول به ايران ، شبان كاره اسم ايالتى بوده است . ناحيه‌ى بزرگى در جنوب مشرق شيراز ، موسوم به شبان كاره بود ؛ و اهالى اين ناحيه به شهرها و بلوك اطراف تعدى مىكردند . در سنه‌ى شش‌صد و پنجاه و هشت هجرى ، هلاكو خان اهالى شبان كاره را تأديب كرد . اما ، بعد از هلاكو خان ، باز به همان دزدى و راهزنى مشغول شدند . از سنه‌ى هفت‌صد و پنجاه و شش هجرى به بعد ، ديگر از طايفه‌ى شبان كاره در متون تواريخ اسمى نيست .\r\n\r\n","description":"","footnote":"","page_name":" 346 ","page_number":370},
  {"content":"\r\n\r\nجناب ميرزاى فرصت در تاريخ شيراز ، در ژغرافياى فارس و منقورات كوه‌هاى آنجا و شهرها و بلوكات آن مملكت ، كه كتابى وافى و مفيد و مصور نگاشته است ، از شبان كاره شرحى نگاشته است ، هركس خواهد رجوع به آن كتاب كند .\r\nقريب نصف شب ، با ما دو نفر سوار محض راهنمايى همراه كردند . اول طلوع آفتاب ، به چند ده برخورديم . در اغلب اين دهات ، نخيلات بسيار است . يكى از اين دهات كه در وسط جلگه و بالاى تل مصنوعى است ، بيشتر از ساير ديهات جلب ميل ما را به طرف خود نمود . نزديك ده كه رسيديم ، تعفن غريبى به مشام ما رسيد . بوى گوگرد مخلوط به « هيدروژن » بود . در اينجاها هم نفت پيدا مىشود ، هم گوگرد . اما ، چشمه‌ى نفتش مثل چشمه‌ى نفت رامهرمز نيست كه هرروز متجاوز از چهار « رليستر » ، كه عبارت از يك خروار و نيم ايرانى باشد ، نفت بدهد . و نفت رامهرمز بسيار سفيد و ممتاز است ، كه بهتر از نفت‌هاى تصفيه شده‌ى عمل آمده ، از چشمه‌ى رامهرمز خارج شده ، در خيك‌ها و مشك‌ها پر شده به طرف هندوستان حمل مىكنند ؛ و تجارت بزرگ و فايده‌ى زيادى از اين نفت سفيد طبيعى معدنى مىبرند .\r\nفردا به قريه‌ى دالكى رسيديم . ده دالكى حالا عبارت از چند خانه است كه از چوب و نى ساخته شده است ؛ اما ، اطرافش نخل زياد است و باغستان سبز و خرمى تشكيل مىدهد . ما از دالكى به آن‌طرف ، در سر راه معمول كاروان هستيم . براى اينكه خط تلگراف انگليس از تهران به بوشهر و از بوشهر به هندوستان ، از همين‌جاها است و راه عبور كاروان هم از بوشهر به شيراز از همين‌جا است . يك ماه است كه ما از « سوز » به اين طرف ، راه مىپيمائيم ؛ همه را از بيراهه مىپيمائيم . از اين منزل ، به راه قافله افتاديم و به يكى از خانات معتبرى كه در ايران است رسيديم . حياط اين كاروانسرا از مال التجاره انباشته است ؛ از قبيل : بسته‌هاى پنبه و ترياك و تنباكو و قالى و غيره كه از اطراف ايران حمل به شيراز ، از آنجا به بوشهر ، و از آنجا به هندوستان فرستاده مىشود .\r\nاز دالكى به آن‌طرف ، وضع زمين تغيير كرده ؛ چه به طرف شيراز و چه به طرف بوشهر ، بايد از كوهستان عبور نمايند . بهترين راه‌ها از ساحل خليج فارس به شيراز ، راه سمت بندرعباس است ؛ كه اگر وقتى راه خليج فارس را بخواهند به تهران وصل كنند ، از آن راه بايد راه‌آهن را بكشند . از بوشهر به شيراز ، كتل‌هايى كه واقع شده ؛ مشابه پله‌هاى بزرگى است كه از طرف بوشهر ، كتل‌ها خيلى بلند و به طرف شيراز ، كتل‌ها بالنسبه كوتاه‌تر مىشود .\r\nروزى نيست كه ده‌تا دوازده دسته كاروان معتبر نبينيم ، كه از شيراز به بوشهر و از بوشهر به شيراز مىآيند . و در هردو منزل يك جا ، مأمور تلگرافخانه انگليس است كه غالبا هندو هستند . در خانه‌يى عالى مسكن دارند . و اين مأمورين تلگرافخانه‌ها ، علاوه بر اداى تكليف عادى خود ، به اهالى كمال رعايت و مهربانى را مىكنند . مرضاى اطراف خود را معالجه كرده ، مجانا دوا مىدهند ؛ و هر نوع دلربايى و رعايت به آن‌ها مىنمايند .\r\nاگر از طرف كدخدا يا مأمورين ديوان ظلم و تعدى به آن‌ها وارد آيد ، به قدر امكان رفع مىكنند . اغلب ، به فقرا و مساكين خوراك و پوشاك مىدهند . و طورى اهالى عرض\r\n\r\n","description":"","footnote":"","page_name":" 347 ","page_number":371},
  {"content":"\r\n\r\nراه شيفته‌ى اعمال حسنه‌ى آن‌ها هستند كه انگليس‌ها را براى خود ، صاحب حقيقى و پدر مهربان مىدانند .\r\nصحراى كازرون بهترين جلگه‌هاى اين كوهستان است . اطرافش را كوه احاطه كرده است و چشمه‌سارهاى شيرين خنك گوارا ، از كوه‌هاى اطراف به طرف اين جلگه جارى است . و بى جهت نبوده كه سلاطين ساسانى اين نقطه را منتخب كرده ، آبادىهاى بسيار بزرگ آنجا نمودند . از كازرون تا به خرابه‌ى شاپور ، كه در همين جلگه واقع است و سه فرسخ و نيم مسافت است ، در تمام اين مسافت آثار خرابه‌هاى خيلى معتبر نمايان است . در دشت كازرون ، ميوه‌هاى گرمسيرى از قبيل : خرما و مركبات ، و سردسيرى مثل : زردآلو و هلو به عمل مىآيد . در اين جلگه ، دهات وآبادى وصل به يكديگر است .\r\nدر حوالى شهر قديم شاپور ، قلعه‌ى خرابه‌يى موسوم به « قلعه‌دختر » واقع است ؛ و رودخانه‌ى « شهريار رود » از پهلوى اين قلعه و از وسط شهر مىگذشته است . كنار اين رودخانه ، باصفاترين جاها است ؛ پر از بوته‌ى گل سرخ است و جسته جسته « خرزهره » هم روئيده شده ، و درختان ديگر - از قبيل : بيد و گز - جنگل بسيار انبوهى تشكيل داده است . وقتى كه شخص به قلعه دختر صعود مىكند ، منتظرش پيچ و خم رودخانه‌ى شاپور است . ترهت و صفاى غريبى مشاهده مىكند . البته ، عمارات و قصور شاپور به عظمت عمارات اصطخر و « سوز » نبوده است . لكن ، اين را هم بايد دانست كه سلاطين ساسانى هم ، اين تسلط و عظمت را نداشته‌اند كه سلاطين كيان دارا بودند . تحقيقاتى كه در باب الواح شاپور شده است ، در اغلب سياحت نامه‌هاى مسافرين سلف ثبت است ؛ محتاج به تكرار نيست . ما همين‌قدر ، در اين كتاب قناعت به رسم عكس‌هايى كه برداشتيم مىنمائيم .\r\nاما ، چون وقت كامله و تحقيقات لازمه در اين صور و منقورات شده است ، و شايد ما بيشتر از سايرين مرتكب شده باشيم ؛ چون اسلاف در اين فقره سكوت اختيار كرده‌اند ، ما ناچار به نگارش اين تحقيق برمىآئيم .\r\nتمام منقوراتى كه در شاپور است و در الواح مختلفه است ، يقينا كار حجاران رومى است ، نه يونانى و ايرانى ؛ براى اينكه ، وضعا هيچ شباهتى به محكوكات و منقورات تخت جمشيد و ساير نقاط ديگر ايران ندارد كه كار يونانيان است . آن دقتى كه يونانىها در رسم تصاوير مىنمودند و ساده و خوب جلوه مىدادند ، رومىها و ايرانىها ، كليتا ، از اين صنعت عارى و برى بودند . روميان در يك لوحه ، صورت زيادى مىسازند ؛ اما ، بىتناسب و خارج از علم مناظر و مرايا . و اين هم يقين است كه : در سلطنت ساسانىها ، سلطنت و هنر و صنعت يونانى ، رو به انهدام و اعدام گذاشته بود ؛ و هرچه بود ، صنعت لاتينى و علوم و صنايع رومى بود . قلعه دختر ، كه اسمش ذكر شد ، بالاى كوهى كه از سنگ خارا تشكيل يافته است واقع است . و طورى اين قلعه به قوانين نظامى بنا شده است كه حالا هم اگر در آن مرمتى شده باشد ، با اسلحه‌ى جديده هم فتح آن غيرممكن است . و باز بر ما يقين شد كه : مهندسين اين قلعه هم رومى بوده‌اند .\r\nاز قلعه كه پائين آمديم ، به سطحه‌يى كه تقريبا سى جريب عرض و طول آن بود ،\r\n\r\n","description":"","footnote":"","page_name":" 348 ","page_number":372},
  {"content":"\r\n\r\nرسيديم ؛ به خرابه‌ى قديم شهر شاپور برخورديم . در ميان اين خرابه ، آثار و ديوارى كه از سنگ‌هاى تراشيده ساخته بودند ، ديده مىشود . بلاشبهه ، مسكن پادشاه و عمارت سلطنتى اينجا بوده است .\r\nكازرون شهر كوچكى است ؛ اما ، بلانهايت آباد و خوش‌منظر و شكيل است . و در بازار كوچك اين شهر ، علاوه بر محصولات طبيعى و بومى ، از هر قبيل امتعه‌ى هندى و انگليسى يافت مىشود . در اغلب كوچه‌ها ، آب صافى در نهرها جارى است . و يك نوع همتى اهالى در تنظيف و تميزى شهر دارند ، كه در ساير شهرهاى ديگر ديده نمىشود .\r\nزن‌ها غالبا ، با نقاب در كوچه حركت مىكنند . و در وسط اين شهر ، بعضى مساجد و ابنيه‌ى عمومى ديده مىشود . اهالى اين شهر غالبا تجارتشان به هندوستان ، منحصر به فرستادن اسب است و ماديان .\r\nدر انتهاى جلگه‌ى كازرون ، درياچه‌ى بسيار وسيعى ديده مىشود . و راهى از كازرون به شيراز مىرود ، به امتداد دو هزار و هفت‌صد پا ، سنگفرش است . از جلگه به دامنه‌ى كوه كه شخص برسد ، بايد از دامنه به بالا صعود نمايد و راه معمول بوشهر به شيراز را بايد پيمود . اين راه عمومى ، بسيار سخت و صعب است ؛ و بيشتر اين دامنه‌ى كوه ، پوشيده از جنگل بلوط است . در سنوات قحط و غلا ، اهالى از ميوه‌ى اين درخت فايده برده ، ميوه‌ى آن را آرد كرده ، يك قسم نانى ترتيب مىدهند . از كازرون به شيراز ، كتلى كه هست همان « كتل پيرزن » است . اگرچه صعود اين كتل چندان سخت نيست ؛ لكن ، از گردنه‌هاى ديگر كه ما پيموديم ، ارتفاعش زيادتر است : دو هزار و پانصد متر بلندى آن است . كاروانسرايى ميان كتل ، در اصل قله واقع و تمام اين بنا از سنگ خارا و مرمر سياه است . بناى اين كاروانسرا از زمان خيلى قديم است . بعد از فتوح عرب ، ايرانيان قابل ساختن چنين بنايى نبوده و نيستند . ما در اينجا جمعيت غريبى از « سوزمانى » ها ديديم كه صورت‌هاى خود را با گرد سفيدى پوشانده و روى آن گرد سفيد ، با يك رنگ سرخى قرمز نموده‌اند . - مقصود از « سفيداب » و « سرخاب » است كه زياد ماليده‌اند و خود را بد هيأت ساخته‌اند . - به دماغ‌ها حلقه‌ى نقره آويخته . دست‌بند و بازوبند از همان فلز ، به ساعد و باز و بسته . لباس‌هاى فاخر پوشيده . ما را استقبال نمودند ؛ و تمام شب را در صحبت ايشان ، به ساز زدن و رقصيدن گذرانديم .\r\nمؤلف گويد : سوزمانىها طايفه‌يى هستند كه در منازل كردستان و كرمانشهان هستند . اصلا ايرانى نيستند . عفت و عصمت و حجاب ندارند . پستتر از اين طايفه يا از همين فاميل ، نوعى هستند كه آن‌ها را « كولى » و « لولى » و « غربال‌بند » و « غريب‌زاده » گويند . در جميع بلاد ايران ، انتشار يافته‌اند . سلاطين قبل از اسلام ، اين‌ها را از خارج به ايران آورده‌اند . قولى ضعيف هست كه : شاپور ساسانى چون « والرين » ، قيصر روم ، را به ايران آورد و چند سال محبوس داشت و حكم كرد كه معمار و مهندس و بنا و عمله و كاركنان ، حتى آهن‌آلات و ادوات و اسباب ، حتى سنگ و خاك از روم به ايران بياورند و سد رود كارون را ببندند تا قيصر رهايى يابد ؛ حتى حكم كرد كه چندين زن از زنان رومى به ايران بياورند تا عمله و بنايان سد كارون كه شب دست از كار مىكشند و\r\n\r\n","description":"","footnote":"","page_name":" 349 ","page_number":373},
  {"content":"\r\n\r\nشهوت به آن‌ها زور آور شود ، با آن زنان جمع شوند . والرين به همين حكم رفتار كرد .\r\nپس از آنكه سد كارون بسته شد ، اين زن‌ها با مردانشان آزاد شده ، در بلاد ايران پراكنده شدند ؛ و به هرجا ، به نامى خوانده شدند كه آن‌ها را « كولى » و « غريب‌زاده » و غيره خوانده‌اند . در اينكه اين طايفه اصلا و عادتا اهل ايران نيستند ، حرفى نيست .\r\nخلاصه ، بعد از سى و پنج روز زحمت ، به شيراز رسيديم . در خانه‌ى دكتر « عود لنك » ، طبيب انگليسى ، منزل گرفتيم . « مسيو فرق » فرانسوى كه از طرف كمپانى انگليسى آنجا مأمور است ، ما را ملاقات كرد . سه هفته در شيراز مانديم و بقيه‌ى ماه رمضان ، كه ماه مقدس ايرانيان است ، و قدرى از ماه ديگر ايشان را ، كه ايام « كارناوال » مسلمانان است « 37 » ، در شيراز گذشت . مدرسه‌ى وكيل شيراز - يعنى : شاهنشاه ايران ، كريم خان زند ، خود را وكيل الرعايا مىخوانده است - يكى از انبيه‌ى معتبره‌ى شيراز است . آنجا را ديديم و عكس آنجا را برداشتيم .\r\nروزها را در بازار مىگشتيم ، و بعضى اشياء غير لازمه مىخريديم . اتفاقا ، روزى از دم ميدان وسط شهر گذشته ، تماشاى عجيبى نموديم . آن روز ، حاكم فارس‌سان قشون ساخلوى شيراز را مىديد . يك فوج و چند عراده توپ و قريب دويست نفر سوار ، در اين ميدان حاضر بودند . همه با لباس‌هاى خوب و تفنگ‌هاى ممتاز و كلاه‌خودهاى براق به سر ، و لباس‌هاى ماهوت به اندازه به‌بر ، از جلوى صاحب‌منصب خودشان دفيله مىكردند . عساكر حاضر سلاح ايران ، اسما صد هزار است ؛ اما ، يقينا از چهل هزار بيشتر نيست . هرچه ما ديديم ، تا بين‌ها در نهايت جلادت و رشادت ، و صاحبمنصب در نهايت نادانى و جهالت بودند . آنچه بر ما محقق شد : به‌واسطه‌ى رشوه ، عدد صاحبمنصب از رتبه‌ى نايبى تا به مقام ژنرالى و مارشالى ، بيشتر داده مىشد . اما ، قشونى كه ابواب جمع ظل السلطان ، حكمران اصفهان و فارس و غيرهما ، است ، به خلاف ساير دسته‌هاى قشون است كه ما در عربستان و ساير بلاد ايران ديديم . صاحبمنصبان تربيت‌شده ديديم كه اغلب به زبان ما آشنا هستند . در شيراز و اصفهان ، آنچه قشون هست كه متعلق به خود ظل السلطان است و از ابواب جمع وزير جنگ ايران مجزا است ، حقيقتا در عداد قشون محسوب و مثل عساكر اروپ هستند .\r\nما قبل از حركت از شيراز ، نجارى را ديديم ؛ به توسط دكتر « اودلنك » با او قرار داديم منجنيقى به قدر سى ذرع ارتفاع ، در مقبره‌ى داريوش كه در حوالى اصطخر است بسازد . بعد از رفتن نجار به اصطخر ، كه چهار فرسخى شيراز است ، يك هفته طول كشيد كه ما از شيراز بيرون رفتيم . سى كيلومتر كه راه رفتيم ، به زرقان و از آنجا به تخت جمشيد رسيديم . در تخت جمشيد ، در چاپارخانه كه نمىشد منزل كرد ؛ يك شب مانديم و صدمه ديديم . سرپناه اين چاپارخانه منحصر به يك بالاخانه است . و در همان بالاخانه ، رئيس چاپارخانه و زوجه‌ى محترمه با دو طفلش منزل دارند . و يك شب كه ما در طرف چاپارخانه مانديم ، تا صبح صداى زن را مىشنيديم كه اتصالا تا صبح اين عبارت را\r\n\r\n\r\n","description":"","footnote":"\r\n( 37 ) - مقصود ماه محرم الحرام است .\r\n","page_name":" 350 ","page_number":374},
  {"content":"\r\n\r\nمىگفت : « اوهوى عمو ! » ما جهت تكرار اين كلام را ندانستيم .\r\nگويا زن و شوهر و اطفال كه در يك رختخواب خوابيده بودند ، جا تنگ بوده ؛ شوهر مىغلطيده ، عرصه و فضا را بر عيال تنگ مىكرده . و لحاف و روانداز عقب مىرفته ، زن بيدار مىشده ؛ با دست شوهر خود را عقب مىزده و به گفتن « اوهوى عمو » تكلم كرده است .\r\nصبح ، ناچار از آنجا كوچيده ، به يكى از مغاره‌هاى كوهى كه مشرف به تخت جمشيد است پناه برديم . و هرروز صبح ، به نقش رستم كه قبر داريوش و مقصود و منظور ما بود مىرفتيم . منجنيق سىذرعى بلند شد . و هرروز ، به قدر دو هزار نفر از اطراف به سير ونظاره مىآمدند . بلكه ، بعضى از آن‌ها در آن حوالى منزل كرده ، براى اهل تماشا نان تهيه و پخته كرده ، تا صبح آنجا به سر مىبردند . و انتظار داشتند كه كار ما با منجنيق به كجا خواهد رسيد . و براى ما مثل مىآوردند كه : فلان فرنگى در فلان سال ، به اين مقبره آمد و در اينجا داخل شد ؛ و سال را به آخر نرسانيد و مرد . يا فلان ايرانى سنگى از اينجا به‌در برد ؛ و فى الفور تير اجل خورد . ما گوش به اين ترهات نكرده ، اعتنا ننموديم .\r\nمنجنيق كه تمام شد ، بالا رفتيم ؛ و حقيقتا ، چيزهاى عجيبه ديديم كه اسلاف ما نديده بودند . براى اينكه ، آن مسافرين فرنگى به خود خرج ساختن منجنيق را هموار نكرده بودند ؛ و آنچه را كه در سفرنامه‌ى خود نوشته‌اند ، به معاونت دوربين از دور ديده بودند .\r\nما بالاى سر اين چند صورت ، خطوط پيكانى يافتيم . معلوم شد كه اسامى ولات و ساتراپ‌هاى مملكت وسيعه‌ى داريوش هستند . - ساتراب و ساتراپى از الفاظ خارجه است .\r\nايالت و حكومت هر مملكتى را ساتراپى گفته‌اند . غلامحسين - بعضى از آن‌ها كليتا محو ، و بعضى قريب به محو شدن است . هفت‌تاى آن‌ها كه خوانده مىشد ، عكس انداختيم .\r\nو غريب‌تر از همه آنكه : در لاى اين خطوط منقوره ، يك نوع صمغ آبىرنگى چسبانده بودند كه از پائين ، به‌واسطه‌ى اختلاف رنگ سنگ و اين صمغ آبى ، در نهايت خوبى خط خوانده مىشد . و به مرور دهور ، اين صمغ محو شده بود و خط لا يقرء مانده بود .\r\nاوقاتى كه در اصطخر بوديم ، از سفارت فرانسه ، مقيم تهران ، كاغذى رسيد و ما را دعوت و احضار به پايتخت ايران نمود . ما كارمان تمام شده بود ؛ از اصطخر به اصفهان آمديم . در جلفا ، در زاويه‌يى كه متعلق به كاتوليك‌ها است و « پرپاسكال » مدير آنجا است ، منزل كرديم . شاهزاده را ديديم ؛ يعنى : ظل السلطان حكمران اصفهان . ابلاغ‌نامه و صورت « مسيو كارنو » ، رئيس جمهورى را به ايشان داديم . با پذيرايى خوبى كه از ما كرد ، دلخوش شديم . بعد ، بعد از توقف يك هفته ، با اسب چاپارى پنج روزه به تهران آمديم .\r\nدر ورود به تهران ، پايتخت ايران ، كه از خيابان بسيار تميز خوبى عبور نموديم كه به مهمانخانه‌ى « پرود » داخل شويم - مقصودش خيابان علاء الدوله است - ، چند نفر از اطفال تهرانى به ما برخوردند ؛ با كمال فصاحت به ما گفتند : « بونژور مسيو لو كوشون ! » يعنى : سلام بر شما ، اى آقايان گراز صفت ! ما خنده‌ى بسيارى كرده ، داخل مهمانخانه‌ى پرود شده . دست و رويى شسته ، كالسكه كرايه كرده ، به تجريش - منزل ييلاقى سفارت\r\n\r\n","description":"","footnote":"","page_name":" 351 ","page_number":375},
  {"content":"\r\n\r\nفرانسه - رفتيم . از تهران تا تجريش ، كه دو فرسخ است ، از خيابانى كه تميز و درخت‌هاى سايه افكن در دو طرف داشت ، عبور كرديم . شخص سياهى را ديديم كه اتصالا « على هو » و « حق هو » مىگفت . - از درويشان خاكسارى بوده است . - چون از مرد سياه‌پوستى اسمى برده شد ، لازم است كه چيزى بنويسم :\r\nروزى كه در شيراز ، در ميدان تماشاى سان قشون را مىنموديم ، در آن جمعيت طفل سياه‌رنگى ديده شد كه در نهايت خوبى با يك دسته از سربازان مشق مىكرد . تجسس فطرى ما سبب شد كه از رئيس آن قشون ، شرح حال آن طفل سياه‌پوست را بپرسم .\r\nمعلوم شد كه اين طفل را از زنگبار براى شاهزاده ظل السلطان ، والى با اقتدار فارس و اصفهان ، آورده بودند . و شاهزاده به دلاك مخصوص حكم كرده بود كه آلت رجوليت او را قطع كند ، و به اصطلاح ايرانيان ، خواجه‌اش نمايد و جزء خدام حرمش منسلك دارد .\r\nدست و پاى طفل را بستند و تيغ را كشيدند . همين كه خواستند اين كار بيرحمى را بموقع اجراء گذارند ، شخصى عطسه‌يى زد . و عطسه در ميان ايرانيان ، مثل استخاره خيلى معتبر است . مثلا : اگر شخصى در صدد جلب منفعت معين بخواهد حركتى كند و كسى عطسه زند ، فى الفور از صرافت افتاده ، سكونت را به حركت اختيار مىكند . و اغلب كارها در ايران ، به‌واسطه‌ى استخاره است . بر هم زدن چند ورق از كتاب مخصوص ، يا شمردن چند دانه از تسبيح ، تمام امور را زير و رو مىكند . اين ملت تا داراى اين عقايد هستند ، هيچ وقت به منظور و مقصود اصلى خود نمىرسند .\r\nعوام الناس عطسه زدن را جزء تطهيرات مىدانند و الا خواص اعتنا به تطهير ندارند ؛ در شأن نزول آيه‌ى  « وَ لا تُحَمِّلْنا ما لا طاقَةَ لَنا »  « 38 » ؛ نه چيز سخت از امت محمدى برداشته شده است : يكى چيدن لباس و دور انداختن است در وقت نجاست ، و يكى تطهير و فال بد گرفتن است . و عطسه جزء تطهير است . و خواص وقتى كه تطهيرى ببينند ، توكل به خدا مىكنند و صدقه مىدهند و اقدام به آن كار مىكنند .\r\nخلاصه ، ما بعد از توقف چند ماه در تهران ، خواستيم كه از راه همدان و لرستان به سوز رفته ، مشغول به حفريات شويم . « مسيو سوار » ، شارژ دافر فرانسه ، به ما گفت :\r\n« نوشته‌ى رسمى از وزارت خارجه‌ى ايران به من رسيده كه : اهالى عربستان به‌واسطه‌ى تعصب دينى ، مانع از هر نوع كند و كوب در خرابه‌ى سوز هستند . در اين‌صورت ، اگر صدمه به تبعه‌ى شما وارد بيايد ، دولت ايران مسئول نخواهد بود . پس نه « ديولافوا » و زوجه‌اش از فرانسه به ايران مىآيند كه مشغول اين كار شوند ؛ و نه ما ديگر به خوزستان مىرويم . به اين جهت ، ما از تهران به طرف بوشهر رانديم ، كه از بوشهر به فرنگ رويم .\r\nانتهى .\r\nسفرنامه‌ى « مسيو بابن » و « هوسه » ى فرانسوى به خوزستان و بهبهان و شيراز و اصفهان و تهران ، تمام شد . بعضى چيزها را خوب نگاشته ؛ كه حكمت تاريخى و فلسفه‌ى پاره‌يى كارها ، بعدها بر خوانندگان معلوم مىشود . و بعضى چيزها را در ژغرافيا و تاريخ و عادات\r\n\r\n\r\n","description":"","footnote":"\r\n( 38 ) قرآن كريم : البقره / 286 .\r\n","page_name":" 352 ","page_number":376},
  {"content":"\r\n\r\nو حالات بختيارى و خوزستان و تهران و اصفهان و تهران ، به قدرى ناقص و اندك نگاشته است كه هزار شرح لازم دارد . هركس خواهد بر منقورات و نقش رستم و تخت جمشيد و قبر داريوش و نقش شاپور ، و بعضى منقورات فارس كاملا اطلاع يابد ، رجوع به تاريخ ميرزا فرصت شيرازى كند كه در تحقيق حالات مملكت فارس خوب نگاشته است . و اگر ما بخواهيم نقل آن اقوال كنيم ، ما را از نوشتن تاريخ مظفرى كه مقصود اصلى است ، باز مىدارد . كنون ، از شرح و بسط مطالب ژغرافيا اعراض كرده ، به سر تاريخ كه مقصد اصلى است مىرويم .\r\nحاجى ميرزا حسن خان محتشم السلطنه ، جنرال قونسول سابق بمبئى ، پسر صديق - الملك ، كه سال‌ها است در وزارت خارجه مراتب دانش و كفايت خود را ظاهر ساخته است ، به منصب رياست كل اداره‌ى وزارت خارجه ، كه شغل موروثى او است ، منصوب گرديد . بعد از وزير امور خارجه ، او رياست و حكمرانى بر جميع اجزاء وزارت خارجه را خوب مىداند . در جوانى ، كار پيران مىكند . پدرش در ايام قديم ، رياست وزارت خارجه را داشت كه قول و فعل و تقرير و تحريرش ، نزد خارجه و داخله سند بود . ولى ، چند سالى است كه به‌واسطه‌ى كهولت سن ، منزوى شده و از كار افتاده ، خود را از خدمت معاف كرده است . و او از اخيار و ابرار و درستكاران است . كنون ، فرزند لايق او به اين منصب نايل شده است .\r\nايالت مملكت گيلان و طوالش به عهده‌ى ولى خان نصر السلطنه ، وزير خزانه‌ى سابق و وزير مسكوكات دوره‌ى ناصرى ، پسر ساعد الدوله سردار تنكابنى ، واگذار گرديد .\r\nثروت و حشمت نصر السلطنه در خاك مازندران ، بيش از آن است كه من بتوانم شرح آن دهم .\r\nحكومت ولايات ثلاث ملاير و تويسركان و نهاوند به عهده‌ى صدق الدوله ، پيشخدمت حضور همايون ، واگذار گرديد .\r\nنواب شاهزاده سلطان عبد المجيد ميرزاى عين الدوله ، كه از شاهزادگان عظام و بشرف مصاهرت سلطنت عظما افتخار دارد و بسى كفايت و درستى به منصه‌ى ظهور آورده است و داراى چند شغل معظم است ، اين اوقات به ايالت عربستان و بختيارى و بروجرد و لرستان و نهاوند منصوب و روانه شدند ؛ و به يك قبضه شمشير مرصع از درجه‌ى اولى قرين سرافرازى آمدند . اين شاهزاده‌ى بزرگوار به‌طورى در عربستان و لرستان و بروجرد و نهاوند نظم داد ، كه قحط و غلا و احتكار را از ميان برد و مردم آسوده شدند ؛ و از الوار بسى ادعيه‌ى خيريه درباره‌ى او شنيدم . سركردگان و سركشان لرستان راه اطاعت پيمودند . راه‌ها امن شد . قطاع الطريق كه از ايلات بودند ، قوافل را به سلامت به منازل مىرسانيدند . اين شاهزاده دينارى تعدى نكرد و از اصناف قصاب و خباز رشوت نگرفت ؛ و نعمت را به روى اهالى فراوان كرد . علماء و رؤساى الوار كه مسلك شرارت و احتكار داشتند ، به سر جاى خود نشستند ؛ ابدا ، بيقاعده حركتى نكردند . در اين ايام عمر خود من ، هيچ‌يك از حكام و واليان را اين‌طور عادل و بىطمع و با كفايت نديدم .\r\nو هيچ وقت ، در اين ولايات اين‌طور نظم و ايمنى ديده نشده بود كه در اين زمان ديده شد . اين شاهزاده واقعا از آيات بزرگ الهى است . اگر بخواهم كارهاى او را شرح\r\n\r\n","description":"","footnote":"","page_name":" 353 ","page_number":377},
  {"content":"\r\n\r\nدهم ، سخن به طول كشد و مرا مجال نوشتن نيست ؛ همين قدر كافى است .\r\nجناب حسن على خان امير نظام ، پيشكار مملكت آذربايجان ، در اواخر اين سال از پيشكارى مملكت آذربايجان استعفا كرده ، به ترخيص و اجازه‌ى عليه‌ى خسروانه ، از راه درياى خزر و راه‌آهن عشق‌آباد به مشهد مقدس ، به زيارت و آستان بوسى حضرت ثامن الائمه ، على بن موسى الرضا ، عليه آلاف التحيه و الثنا ، رفته . پس از ده روز اقامت در آنجا ، از خراسان عازم دار الخلافه شده ؛ وارد دار الخلافه و دربار همايون گرديده و به شرف تقبيل آستان سلطنت نايل آمدند .\r\nپس از استعفاى جناب امير نظام از پيشكارى مملكت آذربايجان ، لازم بود كه پيشكارى آنجا به عهده‌ى يكى از وزراى بزرگ كه داراى عقل و كياست و حسن فراست باشد ، واگذار گردد . لهذا ، جناب حسين قلى خان نظام السلطنه ، وزير ماليه و رئيس دفترخانه‌ى مباركه ، از وزارت ماليه و رياست مستوفيان عظام معاف شده ، بر حسب اراده‌ى خسروانى و تصويب جناب مستطاب اشرف امجد صدر اعظم ، به وزارت و كارگزارى مملكت آذربايجان و پيشكارى حضرت اشرف ولايت عهد منصوب و برقرار ، و همين دو روزه با اجزاء كافى و وافى روانه‌ى آذربايجان مىشوند . شرح حال جناب نظام السلطنه ، در اول اين جلد كاملا نوشته شده ؛ هركس خواهد ، رجوع به آنجا كند .\r\nاشخاصى كه به رفتن آذربايجان از نوكرهاى دولتى مأمور شدند و به همراهى جناب نظام السلطنه روانه‌ى آذربايجان گشتند ، اسامى ايشان از قرار ذيل است : -\r\nشاهزاده امام قلى ميرزا ؛ ميرزا رضا قلى خان مجير السلطنه ، برادر زاده‌ى جناب نظام السلطنه ؛ حاجى ميرزا ابو القاسم مشير لشكر ، پسر مرحوم حاجى ميرزا عباس قلى ، كه از دانشمندان و مردمان درست با كفايت است ؛ ميرزا نور اللّه مستوفى ، برادر جناب ميرزا محمد حسين مستوفى ، سررشته‌دار كل دفترخانه‌ى ايران ، كه پسران مرحوم ميرزا محمد آشتيانى مستوفى و محاسب سابق آذربايجان هستند . اين ميرزا نور اللّه در آذربايجان رياست دفتر استيفاء و پيشكارى امور ماليه يافت و نيكو از عهده برآمد . ديگر از همراهان جناب نظام السلطنه : ميرزا حسين خان معين السلطنه ، مستوفى ديوان اعلا ؛ و ميرزا باقر خان شريف السلطنه ، مستوفى ديوان اعلا ؛ و چند تن از صاحبان القابند كه اسامى و القاب آن‌ها را نمىدانم و صورتى از براى من نفرستاده‌اند . هريك از اين‌ها ، در آذربايجان مصدر خدمات بزرگ مىشوند .\r\nدر اواخر اين سال هزار و سيصد و شانزده ، چون راست قلمى و درست قدمى و بىطمعى و خبرت و بصيرت جناب آقا ميرزا محمد حسن وزير دفتر ، كه سابقا هم چندين سال در دوره‌ى ناصرى و دوره‌ى مظفريه وزارت دفتر داشتند ، فرزند مرحوم ميرزا هدايت وزير دفتر سابق ، به شخص شخيص سلطنت معلوم و مشهود بود ؛ در اين اوقات كه جناب نظام السلطنه ، وزير ماليه ، روانه‌ى آذربايجان شدند ، حسب الاراده العليه ، وزارت ماليه - كه امروز به « وزارت دفتر » تعبير مىشود - و رياست مستوفيان عظام به جناب آقا ميرزا محمد حسين وزير دفتر كه از انجاب بزرگ ايران هستند واگذار گرديد و به اعطاى يك عدد قلمدان دوات مرصع ، كه از امتيازات مخصوصه‌ى وزراء بزرگ است ،\r\n\r\n","description":"","footnote":"","page_name":" 354 ","page_number":378},
  {"content":"\r\n\r\nنايل آمد . حق به ذى حق رسيد . « عرف الخير اهله فتقدم . » وزارت دفتر حق اين خاندان است ، كه آباء و اجداد و اعمام ايشان در دولت قاجاريه ، هميشه مصدر اين خدمت بزرگ بوده‌اند ؛ و از « اوارجه » ى قديم ايران و طرز معاملات و صدور برات و جمع و خرج جديد ديوان اعلا اطلاعى كامل دارند ، از جميع نكات دفترى مستحضر هستند . جناب وزير دفتر از سن صباوت تاكنون كه به كهولت رسيده‌اند ، هميشه در دفتر رياست داشته‌اند ، و خط و نشان و طغراى ايشان ، محل اعتبار و اعتماد بوده است . بعد از فوت پدر بزرگوارشان در دوره‌ى ناصرى ، بالارث و الاستحقاق ، به وزارت دفتر منصوب و برقرار شدند .\r\nدر دوره‌ى مظفريه ، در سنه‌ى هزار و سيصد و چهارده ، كه جناب مستطاب آقا ميرزا على اصغر خان امين السلطان ، صدر اعظم ، از صدارت ايران كناره يافتند ، چون جناب وزير دفتر از هواخواهان ايشان بودند ؛ لهذا ، از وزارت دفتر كناره جستند . و در كمال استغناى طبع و ملايمت و سلامت نفس ، به خانه‌ى خود نشستند . چنان كه در ساير مجلدات اين كتاب نگاشته‌ام ، هيچ روز به دربار نيامده ، از دولت استدعاى كار و شغلى ننمود .\r\nو به جناب مستطاب امين الدوله ، صدر اعظم ، مزاحمتى نداد كه به چاپلوسى وزارت دفتر يابد . به خانه‌ى احدى پا نگذاشت . و از احدى تملق نكرد و اسباب چينى به ميان نياورد .\r\nدر كمال وقار و طمأنينه و همت نفس ، در خانه‌ى خود نشست ؛ تا امروز ، در نهايت عزت و احترام درب خانه‌ى او را كوبيدند و به وزارت ماليه‌اش منصوب ساختند .\r\nطرز جديدى در دفتر مرتب ساخت و تصحيح اعمال و تنقيح افعال كرد . چون از جميع دقايق دفتر مستحضر است ، احدى از مستوفيان نتوانست كه كار غلط در نزد او بگذراند . از دادن حكم تبديل مضايقت كرد . به رشوت گرفتن و چم و خم اين و آن ، كارى را به غلط اجراء نداشت . فقط ، تابع دستخط سلطنت و حكم صدارت بود . در توجيه بروات و حواله و اطلاق ، سرعت سير تحرير و جريان قلم دارد . كارها را معطل نمىگذارد .\r\nدر نيم ساعت ، تقريبا پانصد برات را حواله مىدهد . از صبح تا پنج ساعت از شب رفته ، جز يك دو سه ساعت ، مشغول انجام امور ماليات و توجيه بروات و اصلاح جمع و خرج ايران است .\r\nوزارت دفتر كه با ايشان باشد ، به ماليات ايران ضرر وارد نمىآيد و در محاسبه‌ى حكام خرج تراشى ديده نمىشود . جناب وزير به سبك وزراء و بزرگان قديم ايران حركت مىكنند : كه هنوز علاوه بر مواجب ، به اجزاء و بستگان و ميرزايان و نوكران خود ، در هر سال چندين خروار گندم خانوارى مىدهند ؛ و در هر ماه ، هريك از اجزاء سى من و چهل من « مهر نان » جيره دارند . بيشتر حاصل املاك جناب وزير دفتر ، صرف اين اجزاء مىشود . يكى از بزرگىهاى جناب وزير دفتر اين است كه : چون پدر ايشان ميرزا هدايت وزير دفتر وفات كرد ، ايشان از مواجب و مرسوم دولتى پدر بزرگوار خود دينارى نبرده ، خودشان صورتى نوشته ، تمام مرسومات پدرى را به ساير ورثه تقسيم كردند . اين مرد بزرگ داراى شرم حضور است ، هتاكى و بى باكى ندارند . اگر كسى در محضر او جسارتى كرده ، وى به بزرگى خود ، به حلم و حوصله گذرانيده است كه طرف مقابل شرمگين شده . اين وزير بزرگ در دفتر ، در عالم رياست خود ، در كار بنده تقويتى نكرده و يك رشته عملى را در دفتر به من واگذار ننموده ؛ و من هم حسن طلبى\r\n\r\n","description":"","footnote":"","page_name":" 355 ","page_number":379},
  {"content":"\r\n\r\nنكرده ، چندان دلگرمى ندارم . اما ، انصاف را از دست نداده ، صفات حميده‌ى ايشان را نگاشتم . و بعضى از خدمات ايشان را ، ان شاء اللّه ، در وقايع هزار و سيصد و هيجده و نوزده خواهم نگاشت .\r\nحكومت ولايت يزد كه در اداره‌ى جناب سلطان على خان وزير بقاياست و برادر ايشان عدل الدوله ، پيشخدمت مخصوص همايون ، به آن ولايت حكمرانى داشت ؛ در اين اوقات عدل الدوله به دربار همايون احضار شده ، به تصويب و تعيين وزير بقايا ، شاهزاده حاجى مهدى قلى ميرزاى سهام الملك ، امير تومان ، به حكومت يزد منصوب و روانه شدند .\r\nنواب مستطاب و الا ، شاهنشاهزاده ، ملك منصور ميرزاى شعاع السلطنه كه چندين ماه قبل براى اصلاح مزاج و سير و سياحت ممالك اروپ به فرنگستان تشريف برده بودند ، در آنجا از جانب امپراطوران و سلاطين اروپ نهايت تشريفات درباره‌ى ايشان به‌عمل آمده و نشان‌هاى عظيم الشأن از طرف سلاطين به ايشان اهداء شده ؛ اين اوقات ، با سلامت مزاج به ايران مراجعت فرموده . در اواخر ذى الحجه‌ى اين سال ، به دار الخلافه‌ى تهران ورود كرده ، شرفياب حضور همايون شدند و مورد الطاف شاهانه گشتند .\r\nجناب حاجى محسن خان مشير الدوله ، وزير امور خارجه ، به جهت اصلاح مزاج و استحمام به آب‌هاى معدنى ممالك آلمان ، از خاكپاى اقدس همايون موقتا مرخصى حاصل نموده ؛ اواخر ذى الحجة الحرام اين سال ، به مصاحبت باقر خان دكتر ، كه از اطباى نامى اين دوره است ، روانه‌ى فرنگستان شدند .\r\nبراى انتظام اداره‌ى وزارت امور خارجه ، به امر دولت و تصويب و تعيين صدارت ، ميرزا نصر اللّه خان مشير الملك ، وزير لشكر ، كه سابقا در وزارت خارجه رياست داشته است ، منتخب شد كه در مدت غيبت جناب مشير الدوله ، در امور وزارت خارجه رسيدگى كرده ، امور اين اداره را منظم دارد .\r\nمنصب استيفاء و برات‌نويسى اطباء حضور همايون و اطباء ولايات ممالك محروسه ، به استثناى اطباء نظامى ، به ميرزا تقىخان مستوفى ، پسر ميرزا محمد حسين وقايع‌نگار ، واگذار گرديد .\r\n\r\n","description":"","footnote":"","page_name":" 356 ","page_number":380},
  {"content":"\r\n\r\n\r\nباب سوم ذكر اشخاصى كه در اين سنه‌ى هزار و سيصد و شانزده ، به لقب دولتى نائل شده‌اند يا امتيازات دولتى را ، از قبيل : تمثال مبارك و نشان‌هاى معظمه و شمشير ، براى خود تحصيل كرده‌اند و به خلاع فاخره سرافراز گشته‌اند .\r\nيك قبضه قمه‌ى مرصع به شاهزاده امير خان سردار معظم ، وزير جنگ ، مرحمت شد .\r\nعدل الدوله ، برادر وزير بقايا ، كه به حكومت يزد روانه و منصوب گرديد ، به يك ثوب سردارى ترمه‌ى شمسه‌ى مرصع مخلع آمد .\r\nميرزا مصطفى قلى خان نورى ، پيشخدمت خاصه ، پسر حاجى ميرزا مرتضى قلى سلطان الاطباء طبيب حضور ، به لقب مجد السلطان ملقب گرديد .\r\nميرزا حسين خان ميرپنجه ، پسر مرحوم وزير لشكر ، از اجزاء وزارت خارجه كه به كارگزارى امور خارجه‌ى خوى و سلماس منصوب شد ، به لقب اعتلاء الدوله ملقب گرديد .\r\nميرزا حسين خان صديق الممالك ، حاكم خالصجات ورامين ، به تصويب ناصر - السلطنه ، وزير خالصجات و زراعت و فلاحت ، به يك ثوب لباده‌ى ترمه‌ى ايرانى مخلع گرديد .\r\nميرزا آقا خان غفارى ، سرتيپ ، به لقب فخر الممالك ملقب شد .\r\nميرزا باقرخان مستوفى ، منشىباشى و پيشكار امور ايالت كرمانشهان ، به لقب مبين الدوله ملقب و سرافراز آمد .\r\nميرزا معصوم به لقب مميز الممالك نايل گرديد . ميرزا احمد خان مستوفى به لقب معدل الممالك مباهى شد .\r\nميرزا على اكبر خان به لقب مصدق دفتر ملقب شد ؛ ميرزا حسين على خان به منصب استيفاء از درجه‌ى دويم . ميرزا غلامحسين خان به منصب استيفاء از درجه‌ى دويم نايل شدند . اين اشخاص فوق ، تمام در اداره و از اجزاء جناب ميرزا محمد خان اقبال الدوله ، حكمران كرمانشهان ، فرزند مرحوم ميرزا هاشم‌خان امين الدوله غفارى ، هستند .\r\nدر غره‌ى صفر المظفر اين سال هزار و سيصد و شانزده ، كه مجلس تعزيت دولتى در عمارت مباركه‌ى صاحبقرانيه‌ى شمران به اختتام پيوست ، نواب مغرور ميرزاى موثق الدوله كه دار النظاره‌ى مباركه در اداره‌ى ايشان است ، به يك ثوب جبه‌ى ترمه‌ى شمسه‌ى مرصع مخلع شدند . و مصطفى خان حاجب الدوله نيز به يك ثوب پالتوى ترمه‌ى شمسه‌ى مرصع مخلع و مباهى آمدند . در اول اين جلد هم ، اشارتى به اين فقره شد .\r\nميرزا محمد حسين رئيس الكتاب ، مستوفى ديوان اعلا ، كه چندى قبل وفات كرد ،\r\n\r\n","description":"","footnote":"","page_name":" 357 ","page_number":381},
  {"content":"\r\n\r\nلقب رئيس الكتابى و خطاب جنابى و مواجب و خدمت آن مرحوم ، به تصويب نير الملك ، وزير علوم ، به ميرزا عبد الوهاب خان ولد آن مرحوم ، كه از تربيت‌يافتگان مدرسه‌ى دار الفنون دولتى است ، مرحمت شد .\r\nيك قبضه شمشير مرصع به حسين پاشا خان امير بهادر جنگ ، سردار كشيكچى باشى ، مرحمت شد .\r\nيك ثوب سردارى ترمه‌ى كشميرى شمسه‌ى مرصع از درجه‌ى اولى به امين بقايا ، فرزند جناب وزير بقايا ، مرحمت گرديد .\r\nميرزا مصطفى خان مستوفى ، نواده‌ى مرحوم ميرزا محمد على خان شمس الشعراء ، كه در اين اوان در خدمت نواب مستطاب و الا شاهنشاهزاده سالار الدوله مشغول امر انشاء و تحريرات است ، به منصب استيفاء از درجه‌ى اول و لقب آصف دفترى نايل شدند . و ميرزا مرتضى خان ، برادر مشار اليه ، به منصب استيفاء از درجه‌ى سوم نايل گرديد .\r\nچندى قبل كه شيخ مزعل خان معز السلطنه ، حاكم شط العرب و محمره - پسر حاجى جابر خان نصرت الملك - وفات كرد ، اين اوقات منصب نبيل امير تومانى و لقب معز السلطنه و حكومت و سرحددارى شط العرب و محمره ، به انضمام يك قبضه شمشير مرصع و يك قطعه نشان تمثال همايون ، درباره‌ى شيخ خزعل خان - فرزند ديگر مرحوم حاجى جابر خان نصرت الملك - مرحمت و ارسال به عربستان شد . برحسب استدعاى معز السلطنه‌ى حاليه شيخ جاسب خان ، ولد معزى اليه ، به لقب نصرت الممالك ملقب و سرافراز گرديد .\r\nروز بيست و دويم ربيع المولود كه جناب مستطاب آقا ميرزا على اصغر خان امين - السلطان ، صدر اعظم ثانوى ، به شرح دستخط مبارك - چنان كه در پيش شرح آن نوشته شد - به صدارت ثانوى برقرار و منصوب شدند ، به جبه‌ى ترمه‌ى شمسه الماس با آويز لئآلى و قلمدان تمام مرصع و شرابه‌ى مرواريد مخلع و مباهى گشتند .\r\nيك حلقه انگشترى الماس به سلطان على خان وزير بقايا مرحمت شد .\r\nوزارت كليه‌ى معادن ايران كه به ميرزا نظام الدين مهندس الممالك واگذار گرديد ، به يك ثوب لباده‌ى ترمه‌ى شمسه‌ى مرصع مخلع شد .\r\nحكومت دار الخلافه‌ى تهران كه بعد از استعفاى جناب نظام الملك با ناظم الدوله شد ، به يك ثوب پالتوى ترمه با سردوشى الماس از درجه‌ى اول مخلع گرديد .\r\nيك ثوب سردارى تن‌پوش همايون به انضمام شمسه‌ى مرصع ، با دستخطى مرحمت‌آميز براى غلامحسين خان جنرال پيشخدمت حضور همايون ، حاكم « ارومى » كه جزء آذربايجان است ، ارسال گرديد .\r\nوزارت تجارت كه به عهده‌ى محمد ابراهيم خان معاون الدوله واگذار آمد ، به يك ثوب لباده‌ى ترمه‌ى شمسه‌ى مرصع مخلع گرديد .\r\nيك حلقه انگشترى الماس گرانبها به ميرزا سيد على خان موثق الملك ، رئيس رخت - دارخانه‌ى مباركه ، مرحمت شد .\r\nيك ثوب خلعت تن‌پوش با يك زوج شمسه‌ى مرصع ، به اقتدار الدوله عطا شد .\r\nحاجى معتمد نظام ، مستوفى قورخانه‌ى مباركه و ذخيره ، به يك ثوب جبه‌ى ترمه\r\n\r\n","description":"","footnote":"","page_name":" 358 ","page_number":382},
  {"content":"\r\n\r\nمباهى آمد .\r\nحاجى ميرزا محمد على خان طايفه‌ى گيلانى ، كه سال‌ها است در دايره‌ى ايالتى گيلان مشغول خدمت است ، اين ايام به دربار همايون آمده ، شرفياب خاكپاى همايون گشته ؛ به لقب بخد الدوله و به خطاب جنابى مخاطب شد . و حاجى ميرزا اسماعيل خان ، برادر معزى اليه ، نيز به لقب نبيل الملك و خطاب جنابى سرافراز آمد .\r\nيك عدد قلمدان با دوات مرصع به ميرزا مهدى خان وزير همايون مرحمت شد .\r\nيك حلقه انگشترى الماس به فضل اللّه خان بشير الملك ، امير تومان ، شاطرباشى ، مرحمت شد .\r\nلطف اللّه خان صدق السلطنه ، پيشخدمت خاصه ، كه به رياست خزانه‌ى نظام منصوب گرديد ، به اعطاى يك ثوب سردارى ترمه‌ى ايرانى با شمسه‌ى مرصع سرافراز آمد .\r\nبه ميرزا سيد محمد نواب رضوى يك قبضه عصاى مرصع ، به توسط وزير بقايا مرحمت شد .\r\nيك عدد قلمدان مرصع به جناب ميرزا محمود حكيم الملك ، رئيس اطباى حضور همايون ، وزير ابنيه و مسكوكات ، مرحمت شد .\r\nمحمد حسن خان محقق السلطنه ، سرايدار باشى ، به يك قبضه عصاى مرصع مفتخر آمد .\r\nعصر روز چهاردهم جمادى الآخر اين سال ، كه روز عيد ميلاد سلطنتى بود ؛ بندگان اقدس همايون به باغ جناب مستطاب اشرف امجد صدراعظم تشريف برده ، خاطر مبارك در آن باغ كمال انبساط يافت . يك حلقه انگشترى الماس بريليان گرانبها را كه مخصوص دست مبارك بود ، به جناب مستطاب صدراعظم مرحمت فرمودند .\r\nيك قبضه شمشير مرصع به نواب موثق الدوله خوانسالار ، مرحمت شد .\r\nساعد الدوله سردار ، پدر ولى خان نصر السلطنه ، كه اين اوقات به حكومت استرآباد و گرگان و تركمان منصوب شد ، به اعطاى يك ثوب سردارى ترمه‌ى كشميرى با شمسه‌ى مكلل به الماس و يك قبضه تفنگ مخصوص نايل و سرافراز گرديد ؛ و روانه‌ى محل حكومت خود شد .\r\nميرزا مهدى خان وزير همايون ، وزير مخزن تداركات عسكريه ، به يك حلقه انگشترى الماس نائل و سرافراز شد .\r\nابو القاسم خان اعتماد السلطان ، قهوه‌چى باشى ، به يك حلقه انگشترى الماس مفتخر گرديد .\r\nيك ثوب لباده‌ى ترمه درباره‌ى ميرزا محمد حسين نظام الاسلام ، كه سابق به لقب معتمد الشريعه ملقب بود و در دستگاه جناب ظهير الاسلام امام جمعه‌ى تهران راتق و فاتق امور است ، عطا شد .\r\nحاجى على قلى خان اميرتومان بختيارى ، كه اين اوقات از دربار همايون موقتا رخصت يافته به بختيارى مىرفت ، به يك ثوب پالتوى سردوشى الماس مخلع آمد . و\r\n\r\n","description":"","footnote":"","page_name":" 359 ","page_number":383},
  {"content":"\r\n\r\nحاجى خسرو خان بهادر الدوله ، برادر معزى اليه ، به اعطاى يك قبضه قمه‌ى مرصع مفتخر گرديد .\r\nدبير السلطان ، فرزند ميرزا محمد خان وكيل الدوله ، به يك ثوب جبه‌ى ترمه‌ى شمسه‌ى مرصع مخلع گرديد .\r\nيك قبضه شمشير مرصع از درجه‌ى دويم براى ميرزا احمد خان دريابيگى ، مير پنجه ، حكمران كل بنادر فارس ، فرستاده شد .\r\nاين بنده‌ى نگارنده در اين سال هزار و سيصد و شانزده ، شرح چند روزه‌ى سلطنت و وقايع آخر سال هزار و سيصد و سيزده را ، كه ابتداى جلوس مظفرى بود ، تأليف كرده ، با ربعى از ترجمه‌ى اعلام الناس را به خاكپاى مبارك فرستاد ؛ مستحسن واقع شد .\r\nدستخط مبارك شرف صدور يافت و فرمان مبارك صادر شد كه : همه‌ساله شرح اساس سلطنتى و وقايع دولتى را مرتبا تأليف كرده ، تقديم حضور شاهانه كند . و سيصد تومان بر شش‌صد تومان مواجب سابق اين بنده‌ى نگارنده ، افزوده شد . و به موجب دستخط و فرمان مبارك ، لقب « افضل الملكى » و خطاب « جنابى » به من مرحمت شد . و من علاوه بر خدمت در دفتر استيفاء ، مشغول تأليف تاريخ دولتى شدم . و وقايع هزار و سيصد و چهارده را تا اين سال نگاشته ، هر ساله جلدى تقديم كرده‌ام ؛ و باز انعامات نقدى و جنسى و خلعت دولتى ، هر ساله به من مرحمت شده است . و به مناسبت لقب ، اسم اين جلد تاريخ دوره‌ى مظفريه را به « افضل التواريخ » ناميدم . اميد است كه خداوندم توفيق دهد كه شرح وقايع سنوات آتيه را هم بنگارم ، و به طرز ديگر چندين جلد در روزگار به يادگار گذارم .\r\n« منه التوفيق و عليه التكلان . »\r\nو محض آنكه آيندگان از جزئيات و دقايق اين دوره مستحضر [ گردند 
  ] ، سواد عريضه را كه به خاكپاى اعليحضرت شاهنشاهى ، روحنا فداه ، عرض كرده‌ام و سواد دستخط همايونى كه در صدر عريضه‌ام شرف صدور يافته ، با فرمان لقبى كه درباره‌ام صادر شده است ، در اينجا مىنگارم .\r\nسواد عريضه‌يى كه به حضور همايونى نوشته‌ام از اين قرار است : -\r\n« قربان خاكپاى جواهرآساى مباركت شوم ! در به دو جلوس ابد مأنوس خسروانه ، اين خانه‌زاد به يادگار اين دولت قوىشوكت ، تاريخ اعلام الناس را ترجمه نموده و در مقدمه‌ى آن ، شرح آثار سلطنتى را مندرج كرده ؛ كه اگر امر و مقرر فرمايند ، به همين ترتيب ، سال به سال شرح ترقيات و امور معظمه‌ى اين دولت را بنگارد . تا حال ، انجام اين خدمت به عهده‌ى تعويق افتاده ، و تأليف خانه‌زاد به‌طورى كه بايد جلوه‌گر نشده است . اينك ، نمونه‌يى از تأليف خود را به خاكپاى مبارك فرستاده ، استدعاى عاجزانه دارد كه از اين خانه‌زاد تشويقى شود ، تا اين خدمت را به انجام رساند و هر ساله كتابى تقديم نمايد . فهرست عرايض خانه‌زاد از قرار ذيل است : -\r\nعرض اول : سى سال است به دولت خدمت كرده ؛ در اداره‌ى استيفاء هريك از اقران به لقبى نايل شده جز خانه‌زاد كه درصدد برنيامده . حال ، استدعا دارد كه به لقبى سرافراز گردد .\r\nعرض ثانى : امر و مقرر فرمايند ماهانه جزيى براى خرج كاتب از صرف جيب\r\n\r\n","description":"","footnote":"","page_name":" 360 ","page_number":384},
  {"content":"\r\n\r\nمبارك مرحمت شود ، كه مشغول تأليف اين كتاب شده ، خدمت خود را به پايان رساند .\r\nعرض ثالث : اين خانه‌زاد غير از مواجب ديوانى ، هر ساله صد تومان انعام استمرارى داشته كه پنجاه تومان آن را در كتابچه‌ى انعامات ، در جزء مترجمين دولتى ، مقطوع كرده‌اند . استدعا دارد امر و مقرر فرمايند كما فى السابق ، برات فدوى را تمام صادر كرده ، پنجاه تومان مقطوعى برقرار باشد . امر امر قدر قدر همايونى روحنا فداه است . »\r\nدستخط مبارك شاهانه در صدر اين عريضه ، خطاب به حضرت مستطاب اجل اشرف امجد ارفع آقا ميرزا على اصغر خان صدراعظم ، كه بعدها به لقب بزرگ اتابك اعظم نايل مىشوند ، اين‌طور شرف صدور يافت : -\r\n« جناب اشرف صدراعظم ! اين ميرزا غلامحسين خان با كمال و قابل است .\r\nكتابى تأليف كرده ، به نظر رسيد . پنجاه تومان انعام مقطوعى را بدهند و از سنه‌ى آتيه هم ، تمام داده شود . يك لقبى هم معين شود ، فرمان بدهيد . چيزى هم صلاح بدانيد ، از صرف جيب ، نير الممالك بدهد كه مشغول نوشتن كتاب باشد . »\r\nباشد .\r\nاين عريضه و دستخط را در دربار ، نزد حضرت مستطاب صدراعظم بردم . قدرى در حضورشان نشستم . نوازشم فرمودند . فورا ، حضورا امر كردند كه به جناب مستطاب آقا ميرزا محمد حسين وزير دفتر ، كه وزير ماليات بود ، حكمى نوشته كه برات انعام استمرارى بنده را صد تومان صادر كنند و مقطوعى را برقرار سازند . و نيز حكمى خطاب به نير الممالك ، خازن صرف جيب شاهانه ، صادر شد كه حسب الامر ماهى بيست تومان ، كه سالى دويست و چهل تومان باشد ، به موجب قبض بنده براى مخارج كتاب تاريخ دولتى هر ماه ماهانه بدهند ، و هر ساله برات صادر كنند . اين دو حكم را « ملاحظه شد » نوشته و مهر كرده ، به من دادند . و مقرر داشتند كه فرمان دولتى در نوشتن تاريخ سلطنتى براى بنده نوشته شود ؛ و جاى لقب را سفيد بگذارند كه خودشان لقب بنده را تعيين كرده ، به خط خود بنگارند و مهر كنند كه به صحه‌ى شاهانه برسانند . فرمان هم نوشته شد .\r\nروز ديگر ، به حضورشان بردم ؛ خواندند . قلم برداشتند كه لقب مرا مرقوم فرمايند ؛ من به حيرت و اضطراب و انتظار بودم كه آيا براى من چه لقبى فكر مىفرمايند كه مكرر نباشد و مناسبت پيدا كند . چيزى در وسط خط نوشته و پشت فرمان را مهر كرده ، به من دادند . ديدم در جاى لقب كه منشى سفيد گذاشته بود ، « افضل الملك » نگاشته‌اند ؛ كه هيچكس به گرفتن اين لقب سبقت نيافته بود . هركس ديد ، گفت : هيچكس تا حال ، به اين تناسب لقب نيافته است كه صدراعظم ايران به فكر خود و به خط خود بنگارد . من شكر - گزارى كرده ، از جا برخاستم . فرمان را به حضور شاهانه برده ، به شرف صحه‌ى همايونى و مهر سلطنتى موشح گرديد . و سواد فرمان مبارك از قرار ذيل است : -\r\n« چون قادر ذو الجلال و واهب لايزال زمام امور و سررشته‌ى مصالح جمهور را به كف قدرت ما سپرده ، و ما را به تاج و تخت شهريارى و آئين مملكت‌دارى سرافراز\r\n\r\n","description":"","footnote":"","page_name":" 361 ","page_number":385},
  {"content":"\r\n\r\nو ممتاز داشته ؛ ما نيز به شكرانه‌ى اين موهبت عظما و سپاس حقوق اين عطيت كبرا ، بر ذات اقدس و شخص مقدس خود لازم شمرديم كه هريك از چاكران وافى و خدمتگزاران كافى را به نيل مراحم و بذل مكارم ملوكانه اميدوار و سرافراز نمائيم .\r\nاز آن جمله : جناب ميرزا غلامحسين خان اديب ، مستوفى اول ديوان همايون اعلا ، است كه حاوى هر نوع فضايل و كمالات بوده ، در هر خدمت و مأموريتى كه داشته ، قلما و قدما ، طريق صداقت پيموده است . علاوه بر خدمت انشاء و رسايل دولتى ، همواره در ترجمه‌ى تواريخ عربيه و ضبط و ربط مآثر سلطنتى و شرح ترقيات دولتى ، قيام دارد . خاصه ، در اين وقت كه به تأليف كتاب مستطاب جلوس مظفرى و ترجمه‌ى اعلام الناس خدمتى كرده و آثارى نهاده است . لهذا ، در ازاء اين خدمت ، به تصويب جناب مستطاب ، قواما للعز و الاقبال ، نظاما للشوكته و الاجلال ، اجل اشرف اكرم صدراعظم ، از هذه السنه‌ى ايت‌ئيل او را به لقب نبيل افضل الملكى ، سرافراز و به صدور اين فرمان قضا جريان قرين اعزازش فرموديم ؛ كه در كمال دلگرمى به مراحم كامله‌ى خسروانه و عواطف شامله‌ى ملوكانه ، زايدا على ماسبق ، اميدوار باشد و همه ساله شرح وقايع اين عهد همايون را با اتفاقات عمده‌ى اين سلطنت روزافزون مدون ساخته ، ضميمه‌ى ساير مجلدات اعلام الناس نموده ، در هر سال يك كتاب به حضور اعلا تقديم نمايد ؛ و در اين خدمت ، بين الاماثل و الاقران خود را مفتخر و سرافراز داند .\r\nمقرر آنكه : جنابان مستوفيان عظام و كتاب سعادت فرجام ، شرح فرمان مطاع مبارك را ثبت و ضبط نموده ، در عهده شناسند . فى شهر جمادى الاخر 1316 . »\r\nاين فرمان به صحه‌ى مبارك شاهى رسيد ، كه در آخر سطر او « صحيح است » مرقوم مىفرمودند ؛ و بعد ، فرمان را به مهر مبارك سلطنتى ، كه چهارگوش است ، موشح ساختند . و سجع مهر شاهانه به خط ميرزا محمد تقى حكاك‌باشى ، پسر مرحوم ميرزا عبد الرحيم حكاك‌باشى ، است ؛ كه به روى بلور سبزى مسطح تاجدار كنده بودند « الملك للّه » ؛ در بالاى مهر حكاكى و اين شعر نقارى شده است :\r\n « گرفت خاتم شاهى مظفر الدين شاه * دميد كوكب فتح و ظفر بعون اللّه » \r\nوقتى كه سلطنت به اين وجود مبارك رسيد ، چند تن از شعراء نامى سجع مهرها ساختند و به حضور بندگان حضرت مستطاب اجل اشرف امجد اكرم ، آقا ميرزا على اصغر خان امين السلطان ، صدراعظم ، فرستادند ؛ تا هر كدام را بپسندند ، بفرمايد تا نقش نگين كنند . ايشان اين بيت ميرزا محمد محيط شاعر قمى را ، كه از غزل‌سرايان خوب تهران بود و با من غالبا حشر و نشر داشت ، و در فن غزل بر جميع شعراى اين زمان ، مانند شاطر عباس معاصر خود ، رجحان يافته بود ، پسنديد ؛ و بفرمود تا آن را نقش نگين كردند .\r\nو صد تومان نقدا صله‌ى اين يك بيت را به ميرزا محمد محيط دادند . و اين مهر مخصوص فرامين مواجب و القاب و امتياز اهالى داخله شد . هشت عدد مهر ديگر كوچكتر و ظريفتر براى پاى بروات مواجب و ملفوفه‌ى فرمان‌ها و دستخطها ساختند ، كه بعضى از آن‌ها شير و خورشيد علاوه بر اسم مبارك منقور شده بود ، و بعضى فقط مظفر الدين شاه قاجار بود ؛ كه در بغل هميشه همراه داشتند و به دستخطها موشح مىساختند . محض اينكه ترتيب حاليه براى آيندگان معلوم باشد ، نوشتن اين چند سطر لازم است .\r\nجناب مستطاب آقا ميرزا محمد حسين فروغى ، ذكاء الملك ، رئيس سابق دار الترجمه‌ى\r\n\r\n","description":"","footnote":"","page_name":" 362 ","page_number":386},
  {"content":"\r\n\r\nدولتى و معلم تاريخى مدرسه‌ى سياسى و مدير و منشى روزنامه‌ى « تربيت » ، كه از جرايد ممتاز تهران است ، در ذيل نمره‌ى 222 روزنامه‌ى « تربيت » مورخه‌ى دهم شوال سنه‌ى هزار و سيصد و هيجده هجرى ، در صفحه‌ى 892 اين شرح ذيل را در خصوص تاريخ مظفرى كه مسما به « افضل التواريخ » شد ، نگاشتند . و هى هذه : -\r\n« جناب فخامت‌نصاب افضل الملك ، ميرزا غلامحسين خان اديب ، مستوفى ديوان ، كه حسب الامر الاعلى به موجب دستخط مبارك و فرمان مشغول تأليف تاريخ دولتى و وقايع سلطنتى دوره‌ى مظفرى است ، و هر ساله وقايع دولتى و تغييرات ادارات و شرح حال وزراء و صاحبان بيوتات دولتى را به صدق نوشته ، با ترجمه‌يى كه از اعلام الناس مىكند به حضور مبارك مىفرستد ؛ در اين اوقات كه جلد سوم افضل - التواريخ را ، كه مشتمل بر وقايع هزار و سيصد و پانزده بود ، تقديم حضور همايونى نمود ، سه دستخط مرحمت‌آميز درباره‌ى او شرف صدور يافت . و از صرف جيب مبارك ، فوق العاده انعامى به ايشان همه‌ساله داده شد . و يك ثوب جبه‌ى كشميرى نمره‌ى اول ، به موجب دستخط همايونى ، به او مرحمت گرديد كه باعث افتخار او باشد . هريك از چاكران دولت كه بعد از اين امتيازى يابند ، و هريك از وجوه و علماء ملت كه شرح حال مفيدى داشته باشند ، از براى ايشان كه منزلشان معروف است ، صورتى بفرستند كه در تاريخ دولتى ثبت نمايند . »\r\nرقعه‌ى تهنيتى هم از براى من فرستادند ؛ كه در ضمن پاره‌يى عبارات رشيقه ، اين شعر « خواجه نصير طوسى » را كه درباره‌ى عارف كامل و دانشمند رياضى « بابا افضل كاشى » سروده ، درباره‌ى بنده تمثل جسته بودند :\r\n « گر عرض دهد سپهر اعلا * فضل فضلاء و فضل افضل\r\nاز هر ملكى به جاى تسبيح * آواز آيد كه افضل افضل » \r\nبه عدل الدوله ، حاكم يزد ، برادر جناب سلطان على خان وزير بقايا كه بعدها به لقب وزير افخم ملقب مىشود و وزارت داخله مىيابد ، يك ثوب پالتو با سردوشى الماس از درجه‌ى دويم مرحمت شد . و به ميرزا فتح اللّه يزدى ، وزير يزد ، يك ثوب ايرانى مبذول افتاد .\r\nمحمد قاسم خان امير تومان ، رئيس سابق شترخانه و قاطرخانه‌ى سلطنتى ، برادر جناب مستطاب اجل اشرف امجد آقا ميرزا على اصغر خان امين السلطان صدراعظم ، به لقب عز السلطان ملقب گرديد و فوج سوادكوه به اداره‌ى ايشان واگذار شد .\r\nبراى ميرزا رضا خان ارفع الدوله ، وزيرمختار و ايلچى مخصوص دولت عليه مقيم سنت پطرز پورغ ، يك ثوب پالتوى ترمه با سردوشى الماس از درجه‌ى دويم فرستاده شد .\r\nميرزا تقى خان سررشته‌دار محاسبات مملكت عربستان ، به منصب و امتياز درجه‌ى استيفاء نائل شد .\r\nميرزا سيد محمد شيرازى ، سررشته‌دار محاسبه‌ى كرمانشهان و صرف جيب ، به منصب استيفاء از درجه‌ى سيم نايل گرديد و به اعطاى يك ثوب لباده‌ى ترمه‌ى ايرانى\r\n\r\n","description":"","footnote":"","page_name":" 363 ","page_number":387},
  {"content":"\r\n\r\nمفتخر شد .\r\nيك حلقه انگشترى الماس درباره‌ى جناب آقا سيد جلال الدين ، امام جمعه‌ى قم ، مبذول گرديد .\r\nيك حلقه انگشترى الماس درباره‌ى جناب آقا سيد محسن نقيب السادات و الاشراف عطا شد . و به چهار نفر از فرزندان ايشان ، كه انتظام السادات و آقا سيد حبيب افتخار - السادات باشند و غيرهما ، كه به‌واسطه‌ى فوت والده‌ى خودشان مستوجب تسليت و مرحمت خسروانه بودند ، هريك به يك طاقه شال ترمه مخلع شدند .\r\nيك قطعه عكس تمثال مبارك به صحابت اعتماد خلوت ، پيشخدمت حضور همايون ، براى حاجى غلامرضا خان آصف الدوله ، امير نويان ، والى مملكت كرمان و بلوچستان ، فرستاده شد .\r\nيك قبضه شمشير مرصع به افتخار سردار اكرم ، والى عربستان ، اعطاء و ارسال شد .\r\nيك ثوب سردارى ترمه‌ى تن‌پوش همايون به صحابت خازن السلطان به افتخار بديع - الملك ، حكمران قم ، ارسال شد .\r\nمحمد تقى خان احتساب الملك ، پيشخدمت خاصه‌ى حضور همايون ، - پسر مرحوم عبد العلى خان اديب الملك ، پسر مرحوم حاجى على خان اعتماد السلطنه - به اعطاى يك ثوب پالتوى ترمه مخلع و سرافراز شد .\r\nميرزا محمد حسين خان نصير السلطان ، نايب اول وزارت رسايل خاصه ، پسر ميرزا نصر اللّه خان دبير الملك وزير رسايل ، از قرار دستخط همايون به يك ثوب جبه‌ى ترمه‌ى شمسه‌ى مرصع مخلع و سرافراز آمد .\r\nامين بقايا ، فرزند وزير بقايا ، به يك قبضه قمه‌ى مرصع نايل گرديد .\r\nابو القاسم خان غفارى ، برادر ميرزا مهدى خان وزير همايون ، وزير مخزن تداركات عسكريه ، كه قصور و باغات سلطنتى دور شهر به مراقبت او مرجوع است ، به لقب ناصر خاقان ملقب و به منصب شريف پيشخدمتى منصوب شد .\r\nيك حلقه انگشترى الماس گرانبهاى ممتاز مخصوص دست مبارك ، به جناب مستطاب اشرف امجد صدراعظم مرحمت شد .\r\nيك قبضه شمشير مرصع به نواب و الا ، شاهنشاهزاده سالار الدوله و يك قبضه شمشير مرصع از نمره‌ى دويم به نواب و الا ، شاهنشاهزاده عضد السلطان بذل و اعطا شد .\r\nبه شاهزاده نصرت السلطنه ، وزير عدليه و خازن مهر مهر آثار و رئيس خلوت همايونى ، يك قطعه نشان تمثال مبارك مكلل به الماس مرحمت شد .\r\nمحمد كريم خان مختار السلطنه سردار ، وزير نظميه و احتسابيه ، به يك ثوب پالتوى بطانه خز مخلع گرديد .\r\nميرزا اسد اللّه خان مشار السلطنه ، نايب اول وزارت امور خارجه ، به يك ثوب جبه‌ى ترمه‌ى كشميرى شمسه‌ى مرصع مخلع گرديد .\r\nيك قطعه نشان شير و خورشيد از درجه‌ى سوم درباره‌ى ميرزا على محمد خان\r\n\r\n","description":"","footnote":"","page_name":" 364 ","page_number":388},
  {"content":"\r\n\r\nكاشانى ، نايب قونسولگرى حاجى ترخان ، مرحمت و مبذول شد .\r\nميرزا عبد الغنى خان سرتيپ ، داروغه‌ى سابق بازار ، به لقب مفتش الملك ملقب گرديد .\r\nآصف السلطنه ، صاحب‌جمع كليه‌ى دواب ديوانى ، به يك ثوب پالتوى بطانه خز مخلع گرديد .\r\nفضل اللّه خان بشير الملك ، امير تومان ، شاطرباشى ، به يك ثوب خرقه‌ى ترمه‌ى بطانه خز مخلع و سرافراز شد .\r\nميرزا عباس قلى خان سپهر ، مستوفى اول ، كه در سلك وزراى دربارى است به يك ثوب جبه‌ى ترمه‌ى شمسه‌ى مرصع از درجه‌ى دويم نايل گرديد .\r\nميرزا موسى خان عميد نظام به لقب سناء الدوله ملقب گرديد .\r\nميرزا باقرخان سرتيپ توپخانه‌ى مباركه ، پسر ميرزا عباس خان مهندس‌باشى ، به لقب سهام نظام ملقب شد .\r\nمير حسن خان مقتدر السلطنه ، پيشخدمت خاصه‌ى حضور همايون ، كه صحه رسانيدن فرمان‌ها به عهده‌ى او است ، به يك ثوب پالتوى ترمه‌ى شمسه‌ى مرصع از درجه‌ى اولى مخلع و سرافراز شد ؛ و مير سليمان خان ، فرزند معزى اليه ، كه در سلك قرناء و خدام مخصوص همايون است ، به لقب تمجيد السلطنه ملقب گرديد .\r\nخليل اللّه خان قاجار ، سرتيپ ، رئيس طايفه‌ى بنى اعمام ، به لقب ضياء خاقان ملقب شد .\r\nميرزا محمد خان دكتر ، پسر صنيع الممالك ، كه از دكتران معروف و از دانشمندان اين دوره است ، و در حذاقت فن طبابت لياقت و لياقت دارد ، و به طبابت مخصوص صدارت عظما مشغول است ، به يك ثوب جبه‌ى ترمه‌ى شمسه‌ى مرصع مخلع و به خطاب جنابى مخاطب گرديد .\r\nميرزا نصر اللّه خان ، راقم نامه‌هاى مباركه و فرامين و دستور العمل مأمورين وزارت خارجه ، پسر نامه‌نگار ، به لقب اعتلاء الملك ملقب شد .\r\nميرزا عبد الرزاق خان ، كه امتياز استيفاء دارد و سررشته‌دار و نويسنده‌ى وزير همايون - وزير مخزن تداركات عسكريه - است ، به لقب رفعت السلطنه ملقب گرديد .\r\nيك قبضه شمشير مرصع از درجه‌ى اول به صوابديد صدارت عظما به ، نواب شاهزاده وجيه اللّه ميرزا امير خان سردار معظم ، وزير جنگ ، مرحمت شد .\r\nيك قبضه عصاى چوگانى مرصع گرانبها به جناب وكيل الملك ، وزير خلوت ، كه از وزراى كبار است ، مرحمت شد .\r\nميرزا كريم خان منتظم الدوله ، سردار مكرم رئيس قورخانه‌ى مباركه و مدير مدرسه‌ى نظامى ناصرى ، به اعطاى يك قبضه شمشير مرصع نايل گرديد .\r\nثقة الدوله ، رئيس دار الانشاء حضرت ولايت‌عهد ، فرزند جناب وكيل الملك وزير خلوت ، كه اين اوقات روانه‌ى آذربايجان مىشدند ، به يك ثوب پالتوى تن‌پوش همايون با سردوشى الماس مخلع و سرافراز شد .\r\n\r\n","description":"","footnote":"","page_name":" 365 ","page_number":389},
  {"content":"\r\n\r\nيك قبضه شمشير مرصع از درجه‌ى اول براى حضرت ولايت‌عهد به آذربايجان ارسال شد . و نيز يك ثوب خرقه‌ى ترمه‌ى بطانه خز شمسه‌ى مرصع براى جناب حسن على خان اميرنظام ، وزير و پيشكار مستقل آذربايجان ، فرستاده شد .\r\nجناب ميرزا عبد الوهاب خان نظام الملك به ايالت فارس منصوب و روانه شدند ؛ يك قبضه شمشير مرصع از درجه‌ى اول به ايشان مرحمت شد .\r\nسيد عاليقدر حاجى ميرزا حسن طبيب و اديب فسايى ، صاحب « فارس‌نامه » كه مرحوم شد ، حاجى ميرزا سيد على مدرس و متولى مدرسه‌ى منصوريه‌ى شيراز ، فرزند آن مرحوم ، به لقب شريف مهذب الدوله ملقب و به يك حلقه انگشترى الماس مباهى و مفتخر گرديد .\r\nاميرزاده ملك ايرج ميرزا ، سرتيپ اول ، پسر مرحوم امام قلى ميرزاى عماد الدوله ، كه در ذخيره‌ى عسكريه‌ى كرمانشهان مشغول خدمت است ، به لقب سالار نظام ملقب گرديد . و اميرزاده ارسلان ميرزاى سرتيپ اول ، نواده‌ى مرحوم عماد الدوله ، به لقب مظفر السلطنه ملقب شد .\r\nبه حاجى شيخ ابن مرحوم حجة الاسلام حاجى ملا على كنى تهرانى ، مجتهد مسلم سابق ايران ، يك حلقه انگشترى الماس ممتاز نمره‌ى اول مرحمت شد .\r\nعيسى خان غفارى ، سرتيپ و تحويلدار كل مخزن نظامى ، پسر مرحوم حاجى ميرزا زمان خان ، به لقب معزز الملك ملقب آمد .\r\nعلى اكبر خان انتخاب الملك ، پسر مرحوم حاجى هاشم خان ، نواده‌ى مرحوم حاجى مصطفى قلى خان صارم الملك ، به يك ثوب سردارى ترمه‌ى ايرانى از نمره‌ى اولى مخلع گرديد .\r\nيك قبضه عصاى مرصع به ظهير السلطان ، ايشك آقاسىباشى ، فرزند جناب ظهير الدوله وزير تشريفات ، مرحمت شد .\r\nميرزا محمد خان وكيل الدوله ، منشى مخصوص حضور همايون ، كه از وزراء است ، به يك حلقه انگشترى الماس بريليان سرافراز گرديد .\r\nصدق السلطنه به يك حلقه انگشترى الماس قرين افتخار آمد .\r\nحاجى ميرزا ابو القاسم خان معتمد نظام ، مستوفى قورخانه‌ى مباركه و ذخيره ، برادر جناب وكيل الدوله ، به يك ثوب جبه‌ى ترمه‌ى شمسه‌ى مرصع مخلع گرديد .\r\nمحمد خان قاجار به لقب سهم السلطان ملقب گرديد .\r\nحاجى ميرزا ابو القاسم وكيل آستانه‌ى مقدسه حضرت رضويه ، به يك ثوب عباى ترمه‌ى سلسله‌دوز مخلع گرديد .\r\nغلامحسين سرتيپ ، ناظم كل اصناف مخزن تداركات عسكريه ، به لقب معظم الممالك ملقب و مفتخر آمد .\r\nميرزا على رضا خان پسر حاجى ميرزا حسن خان رفيع الدوله ، به لقب جلاء الملكى و امتياز لشكرنويسى ملقب و منصوب شد .\r\nبه على خان سرتيپ ، معلم سواره‌ى ژاندارم ، يك طاقه شال ترمه مرحمت شد .\r\n\r\n","description":"","footnote":"","page_name":" 366 ","page_number":390},
  {"content":"\r\n\r\nميرزا سيد محمد نواب رضوى ، از علماء يزد كه اين اوقات به تهران آمدند ، به يك قبضه عصاى مرصع نايل شدند .\r\nيك قبضه شمشير مرصع براى محسن خان مظفر الملك ، حاكم همدان ، ارسال شد .\r\nيك قبضه شمشير مرصع از درجه‌ى اولى به نواب و الا شاهنشاهزاده سالار الدوله مرحمت شد .\r\nبراى ميرزا احمد خان دريابيگى ، حكمران كل بنادر و جزاير فارس ، حمايل و نشان مخصوص اميرتومانى فرستاده شد .\r\nيك ثوب سردارى ترمه‌ى شمسه‌ى مرصع از درجه‌ى اولى درباره‌ى اكبر خان سيف السلطان ، رئيس سواره‌ى قراسوران اطراف دار الخلافه ، مرحمت شد .\r\nمحمود خان سرتيپ اول ، رئيس طايفه‌ى « سپانلوى شاه بوداغلوى قاجار » ، به لقب اقتدار الممالك ملقب گرديد .\r\nمفتاح الدوله ، نايب اول وزارت خارجه ، مدير اداره‌ى مرموزات ، فرزند مفتاح - الملك ، به يك ثوب جبه‌ى شمسه‌ى مرصع مخلع گرديد .\r\nمفتاح السلطنه ، نايب اول وزارت خارجه ، مدير تحريرات اداره‌ى دول غير همجوار ، فرزند مفتاح الملك ، نيز به يك ثوب جبه‌ى ترمه‌ى شمسه مرصع مخلع شد .\r\nميرزا اسماعيل خان امين الملك ، وزير داخله ، برادر كوچك جناب مستطاب اشرف امجد صدراعظم ، كه در ذى الحجه اين سال وفات كرد - و شرح حال او در ذيل مرحومين اين سال نوشته خواهد شد - ، فرزند او ميرزا عيسى خان به لقب امين الملك ملقب گرديد .\r\nدر موقع اسب‌دوانى اين سال ، يك ثوب جبه‌ى ترمه‌ى شمسه‌ى مرصع به جناب ميرزا نصر اللّه خان مشير الملك ، وزير لشكر ، مرحمت شد .\r\nيك عدد قلمدان دوات مرصع به جناب ميرزا محمد حسين وزير دفتر ، در حين رجوع وزارت دفتر به ايشان مرحمت شد .\r\nبه منتظم الدوله سردار مكرم ، وزير قارخانه‌ى مباركه ، در شب عيد غدير يك ثوب سردارى تن‌پوش همايون مرحمت شد .\r\nبه اميرزاده شمس الملك ، امير آخور اصطبل مبارك ، فرزند نواب شاهزاده عبد المجيد ميرزاى عين الدوله ، يك ثوب سردارى ترمه‌ى شمسه‌ى مرصع در روز اسب‌دوانى مرحمت شد .\r\nيك ثوب پالتوى سردوشى الماس براى ميرزا محمد خان اقبال الدوله ، حكمران كرمانشهان ، به صحابت مصدق دفتر ارسال شد .\r\nمحمد كريم خان مختار السلطنه سردار ، وزير نظميه و احتسابيه ، به يك ثوب سردارى تن‌پوش همايون مخلع و مفتخر گرديد .\r\nمحمد تقى ميرزا پيشخدمت همايونى ، برادر شاهزاده دارا ، به لقب فخامت الدوله ؛ و محمد رضا ميرزا ، برادر ديگر مشار اليه ، لقب تمجيد السلطنه ملقب گرديد . لقب\r\n\r\n","description":"","footnote":"","page_name":" 367 ","page_number":391},
  {"content":"\r\n\r\nتمجيد السلطنه مكرر شده است .\r\nيك حلقه انگشترى الماس به ميرزا عباس قلى خان سپهر ، مستوفى اول ، پسر مرحوم ميرزا محمد تقى لسان الملك ، صاحب ناسخ التواريخ ، مرحمت شد .\r\nميرزا سلمان بيان السلطنه ، مستوفى اول ، كه شرح درستىهاى او در اوراق سنه‌ى قبل نگاشته شده است ، به وزارت خاصه و پيشكارى و رياست دستگاه نواب و الا شاهنشاهزاده سالار الدوله برقرار شده ؛ به يك قبضه عصاى مرصع نايل گرديد . او راضى به اين وزارت نبود و طريق حزم و احتياط مىپيمود ؛ مجبورا ، او را به اين خدمت گماشتند كه او امور دستگاه ولى نعمت‌زاده را منظم دارد .\r\nميرزا ابو القاسم خان مشاور الدوله ، نايب اول وزارت خارجه ، پسر مرحوم ميرزا محمد على مستوفى علىآبادى ، برات‌نويس سركارات ، به اعطاى يك ثوب جبه‌ى ترمه‌ى كشميرى شمسه‌ى مرصع مخلع گرديد .\r\nاكرم الملك ، نايب اول وزارت خارجه ، پسر مرحوم ميرزا جواد خان نايب الوزاره ، نواده‌ى مرحوم صديق الملك ، به يك ثوب جبه‌ى ترمه‌ى شمسه‌ى مرصع مخلع گرديد .\r\nمحمد باقر خان گودرزى ، سرتيپ اول ، پسر مرحوم كريم خان گودرزى ، كه از نوادگان مرحوم ميرزا عنايت اللّه امين لشكر است ، به لقب بشير الممالك مباهى گرديد .\r\nعدل الملك به توسط وزير امور خارجه ، به يك قبضه عصاى مرصع قرين افتخار آمد .\r\nاز براى آقا سيد سعيد مؤيد التوليه و آقا سيد عباس جلال التوليه ، پسران آقا سيد حسين نايب التوليه ، كه در مشهد مقدس هستند و در كارهاى آستانه‌ى مقدسه‌ى رضوى دخالتى دارند ، دو ثوب لباده‌ى ترمه‌ى كشميرى شمسه‌ى مرصع ارسال شد .\r\nيك قطعه عكس تمثال همايون به صحابت مؤيد السلطان براى امين همايون ، حكمران سمنان و دامغان ، فرستاده شد .\r\n\r\nباب چهارم ذكر اشخاص معروف محترمى كه در ايران ، در اين سنه‌ى هزار و سيصد و شانزده رحلت يافته‌اند\r\nميرزا محمد حسين رئيس الكتاب ، مستوفى ديوان اعلا ، كه چندى قبل وفات كرد ، پسر او ميرزا عبد الوهاب خان در اين سال به لقب رئيس الكتابى نايل گرديد .\r\nحاجى ميرزا ابو الفضل مجتهد ساكن تهران ، پسر مرحوم حاجى ميرزا ابو القاسم مجتهد تهرانى ، معروف به كلانتر ، كه يك دو سه سالى از طرف قرين الشرف همايون به توليت و امامت و تدريس مسجد و مدرسه‌ى مرحوم حاجى ميرزا حسين خان سپهسالار ، صدراعظم سابق ايران ، اشتغال داشت ؛ در روز سه‌شنبه ، هشتم ماه صفر المظفر ، بدرود زندگانى\r\n\r\n","description":"","footnote":"","page_name":" 368 ","page_number":392},
  {"content":"\r\n\r\nكرده ، مراسم تعزيت و مجلس ختم آن مرحوم از طرف دولت و ملت كاملا مرعى گرديد .\r\nاين مجتهد مبرور ، علاوه بر فقه و اصول ، جنبه‌ى ادبيت و تاريخ‌دانى و ذوق اشعار داشت .\r\nقبل از آنكه به اجتهاد برسد ، با ايشان بعضى شب‌ها و بعضى روزها به سر بردم . من و او در مديحه‌ى حضرت صاحب الامر ، عجل اللّه فرجه ، بعضى اشعار و قصايد عربى انشاء كرده ، در « انجمن سادات اخوى » و غيرها ، براى يكديگر مىخوانديم ؛ و طبع سرشارى داشتند .\r\nبعد ، ايشان از تهران به عتبات رفته و چند سالى فقه و اصول را كامل كرده ، به‌عنوان اجتهاد به تهران آمدند . به تقويت و همراهى جناب مستطاب اشرف امجد آقا ميرزا على اصغر خان صدراعظم ، در دوره‌ى شاه شهيد ، طاب ثراه ، در تهران رياست‌ها كرده ، مرسوم ديوان بردند و توليت مدرسه‌ى ناصرى يافتند . صفات حميده داشتند ؛ لكن ، صورت دنيا شدند و رتبه‌ى زهد ايشان كم شد . با وصف اين حالات ، بايد طلب مغفرت براى ايشان كرد . رحمت اللّه عليه .\r\nشيخ مزعل خان معز السلطنه عرب ، حاكم شط العرب و محمره ، كه بسى شهامت و رشادت داشت ، در اين سال وفات كرد . او پسر مرحوم حاجى جابر خان نصرت الممالك است . شيخ خزعل ، برادر آن مرحوم ، به شرحى كه در باب امتيازات گذشت ، به لقب معز السلطنه ملقب شد ؛ حكومت و سرحددارى شط العرب و محمره به او واگذار گرديد و امتيازات دولتى يافت .\r\nشمس العلماء تبريزى ، كه از اجله‌ى علماء تبريز است ، در سيزدهم صفر اين سال وفات يافت . حضرت و الا وليعهد ، صاحب اختيار آذربايجان ، به مجلس تعزيت آن مرحوم به اتفاق اميرنظام ، پيشكار آذربايجان ، تشريف برده ؛ امر به ختم مجلس تعزيت فرمودند .\r\nاسم اين مرحوم را نمىدانم ، و از شرح حالش اطلاع ندارم كه بيش از اين شرح و بسط دهم .\r\nآقا ميرزا محمد فرزند جناب مستطاب ظهير الاسلام آقاى امام جمعه ، كه سى سال از مراحل زندگانى پيموده و مراتب علميه و زهد و تقوا را به انتها رسانيده بود ، در روز نوزدهم ربيع الاول ، به تب لازم و اسهال بدرود زندگانى كرد . مجلس تعزيت آن مرحوم در مسجد اعظم سلطانى ، يك دو روز منعقد شد . رحمت اللّه عليه .\r\nرحمت اللّه خان سارى اصلان افشار ، كه پدر بر پدر به همين لقب ملقب و از ابتداى دولت سلسله‌ى قاجاريه تاكنون از امراء دربار بوده‌اند ، روز جمعه ، سيزدهم اين ماه ، در حال سوارى از اسب پرت شده ؛ به همين آسيب درگذشت . عمر او از هشتاد سال قدرى متجاوز بود .\r\nحاجى محمد حسن اصفهانى ، امين دار الضرب ، معروف به كمپانى ، كه در دوره‌ى ناصرى و دوره‌ى مظفريه اول تاجر محترم معتبر ايران بود و در ولايات خارجه نفوذ و رسوخى داشت و هميشه طرف رجوع كارهاى دولتى بود ، در اين اوقات كه اداره و انتظام مجلس نرخ با او بود و بسى خدمات به ملت و دولت كرد ، كه مردم از قحط و غلاى اين سال رستند ، چنين مرد سعادتمندى در اواخر اين سال هزار و سيصد و شانزده ، در ماه شعبان وفات كرد . و عموم اهل تهران براى او طلب مغفرت كردند ؛ و محض انتظام\r\n\r\n","description":"","footnote":"","page_name":" 369 ","page_number":393},
  {"content":"\r\n\r\nنرخى كه از او سر زد ، او را به خير و خوشى ياد مىكردند . چون او وفات كرد ، حاجى حسين آقا فرزند عاقل رشيد ماهر كافى او را ، كه از تجار معتبر است ، به رياست مجلس انتظام نرخ برگماشتند . او هم نيكو از عهده برآمد . خلاصه ، حاجى محمد حسن مرحوم در امر تجارت و فلاحت و نظم كارها و كشيدن راه‌آهن و ترتيب امور سياسى ، شخصى ماهر بود . اگر به او امنيت و اطمينان مىدادند ، وى كار تجارت را به ايران به جايى مىرسانيد كه اهل ايران محتاج به امتعه و اسباب خارجه نشوند . چرخ و ماشين هر كارى را به ايران مىآورد و كارخانجات جديده راه مىانداخت . ولى ، افسوس كه او را به بعضى كارها تشويق و ترغيب نكردند . و باز هم در ايران ، تجار كافى عاقل هستند كه كسى آن‌ها را به ترقى ايران و احداث كارخانجات بازنمىدارد .\r\nحاجى محمد حسن مذكور ، در دوره‌ى ناصرى ، امين دار الضرب و مسكوكات بود .\r\nسكه‌هاى امين السلطانى كه بر سكه‌هاى قديم ايران زهى رجحان داشت ، به مباشرت و رياست او به دار الضرب بوده است . از آثار خيريه‌ى آن مرحوم ، چاپ شدن تمام مجلدت « بحار - الانوار » است كه مبالغى خطير صرف كرده ، تمام مجلدات را چاپ كرده ، مجانا به مردم داد . ديگر از آثار خيريه‌ى او ساختن حجرات متعدده است به صحن باغ مقبره‌ى ابن بابويه ، عليه الرحمه ، كه در يك فرسنگ و نيمى تهران واقع است . چهار فرسخ راه‌آهن در مازندران را تا لب دريا كشيده است ، كه حمل مال التجاره به كشتىها آسان شود . در چند جزء قبل اين جلد و در جلد دويم اين كتاب ، كه در وقايع هزار و سيصد و چهارده نوشته شده است ، شرحى از حاجى محمد حسن مذكور نگاشته شده است ؛ هركس خواهد ، رجوع به آنجا كند .\r\nسلالة السادات العظام ، جناب حاجى ميرزا حسن شيرازى ، معروف به فسايى ، كه اصلا از اهل فساى شيراز بوده است ، مؤلف « فارس‌نامه » ، صاحب « قرآن حسن » ، كه از فضلا و ادباى دوره‌ى ناصرى و اين دوره است ، در ماه رجب اين سال در شيراز وفات كرد . در شرافت اين سيد عالىنسب ، اين بس كه : خانه‌هاى حضرت ابى طالب كه هنوز در مكه‌ى معظمه مىباشد ، نسلا بعد نسل در دست اجداد او بوده ؛ در زمان حيات آن مرحوم نيز ، توليت آن مقام منيع ارثا با خود او و اينك هم منتقل به اولاد وى مىباشد . ايشان با مرحوم حجة الاسلام حاجى ميرزا حسن شيرازى ، ساكن سر من راى ، اعلى اللّه مقامه ، كه در دوره‌ى ناصرى رئيس ملت ايرانيان بود و جميع مجتهدين ايران نزد او كوچك بودند و حكم او را كالوحى المنزل من السماء مىپنداشتند ، در نسب به يك رشته مىپيوستند .\r\nحاجى ميرزا حسن فسايى ، مؤلف « فارس‌نامه » ، در فن طبابت ايرانى هم يدى طولى داشت . چندين سال قبل كه مرحوم معتمد الدوله ايالت فارس داشت ، حاجى ميرزا حسن نزد معتمد الدوله هم طبابت مىكرد و هم منادمت داشت . بعد از فوت معتمد الدوله ، حاجى ميرزا حسن به تهران آمد . من او را در سه مجلس ملاقات كرده و صحبت‌هاى تاريخى و ژغرافيايى باهم كرديم . او ابدا خودستايى و خودنمايى و طلاقت لسان و رشاقت بيان و صفصفه نداشت . خيلى ساده و ملايم تكلم مىكرد ، كه مردم عوام ملتفت كمالات او نبودند .\r\nالحق ، در ژغرافياى فارس و شرح رجال و ايلات آنجا ، نيكو از عهده برآمده است . كتاب\r\n\r\n","description":"","footnote":"","page_name":" 370 ","page_number":394},
  {"content":"\r\n\r\n« فارس‌نامه » ى خود را قبل از چاپ شدن به من نشان داد . چندين ورق برخواندم ؛ از تحقيقات او برخوردار شدم .\r\nمرحوم محمد حسن خان اعتماد السلطنه ، وزير تأليفات ، كه با مؤلفين و مصنفين و زباندانان ايران حسادت و دشمنى داشت « 39 » ، چون « فارس‌نامه » ى حاجى ميرزا حسن طبيب فسايى را ديد ، به من گفت : « كاش در هريك از ولايات ايران ، يك نفر چنين ژغرافىدان رجال‌نويس پيدا شود كه در هردوره‌يى ، شرح ولايت و مملكت خود را بنگارد ؛ كه مردم ايران ترقى كنند و به علم پردازند . »\r\nخلاصه ، « فارس‌نامه » خوب كتابى است . و « آثار العجم » هم كه از تأليفات ميرزاى فرصت است ، در معرفت فارس و آثار سلاطين ساسانى كه در سنگ كوه‌ها نقر و نقش كرده‌اند ، و صورت آن را در « آثار العجم » نگاشته‌اند ، خوب كتابى است .\r\nخلاصه ، بعد از فوت مرحوم حاجى ميرزا حسن ، پسر او جناب حاجى ميرزا سيد على مدرس و متولى مدرسه‌ى منصوريه‌ى شيراز ، به لقب شريف مهذب الدوله ملقب گرديد و به يك حلقه انگشترى الماس مباهى و مفتخر آمد . اين مهذب الدوله را من نديده‌ام و از علمش اطلاعى ندارم . اما ، همين‌قدر كه او مدرس و متولى مدرسه باشد ؛ لا بدا ، از اهل علم است . لكن ، تعجب من در اين است كه : اگر كسى از اهل علم و مدرسه باشد ، چرا لقب مهذب الدوله براى خود اختيار مىكند ؟ اهل علم به كار دولت و ملك و سلطنت نبايد بپردازد . « 40 »\r\nفرح السلطنه از اخوات مكرمات بندگان اقدس همايون ، كه هفده سال از مراحل زندگانى پيموده بود ، شب چهارشنبه ، 24 شهر ذى القعده الحرام ، وفات كرد . مراسم تعزيت برپا داشتند و نعش آن مرحومه را با تشريفات و احترامات تمام ، در حالى كه جناب مستطاب صدراعظم و تمام ملك‌زادگان عظام و وزراء و امراء فخام براى تشييع جنازه حاضر بودند ، حمل به زاويه‌ى مقدسه‌ى حضرت عبد العظيم نمودند و در آنجا مدفونه‌اش ساختند .\r\nجناب قطب الاقطاب ، حاجى ميرزا حسن صفى على شاه ، صاحب « تفسير منظوم » ، كه مرشد و راهنماى درويشان و اهل تصوف و عرفان بود ، در 24 شهر ذى القعده وفات كرد .\r\nبعد از فوت مرحوم حاجى ميرزا غلامرضاى زجاجى ، معروف به استاد ، ديگر ساير\r\n\r\n\r\n","description":"","footnote":"\r\n( 39 ) - دو سطر را حذف كرده است ، بدين مضمون : « و به من مىگفت هركس تأليفى يا زبان خارجه دارند ، من طبعا با چنين شخص دشمن هستم . ولى ، چنين شخص با عداوتى چون فارس‌نامه‌ى پ‌اجى ميرزا . . . »\r\n( 40 ) - چند سطر را حذف كرده است ، بدين مضمون : « عالم كلك است و كار عالم كلك است .\r\nهمه‌ى ايرانيان مغشوش هستند و فرنگيان مغشوش‌تر از ما هستند . لكن ، حفظ ظاهر كرده ، تا بتوانند پرده بر روى اعمال و اقوال قبيحه‌ى خود مىكشند ؛ و ما ايرانيان حفظ مراتب خود را نكرده ، گاهى از بالا به پائين مىآئيم و گاهى پائين بوده ، بالا مىرويم . خداوند ما را حفظ كند كه به كجى نشتابيم . »\r\n","page_name":" 371 ","page_number":395},
  {"content":"\r\n\r\nمرشدان و سرسلسله‌ها در تهران ، چندان عظمت و رونقى نداشتند ؛ مگر ، جناب صفى على شاه كه بساط عرفان را مبسوطا گشاده ، سلسله‌ى نعمت اللهى به او گرويدند و او را ولى زمان دانستند . مردمان با فضل و كمال ، مثل : شاهزاده عبد العلى ميرزاى معتمد الدوله ابن مرحوم حاجى فرهاد ميرزاى معتمد الدوله ، طاب ثراه ، به او ارادت مىورزيدند .\r\nخلاصه ، اين مرد كامل در بيست و چهارم ذى القعده الحرام اين سال هزار و سيصد و شانزده ، سه ساعت به غروب مانده ، به كسالت پيرى و جزيى درد دل وفات كرد . او را در خانقاه خودشان ، كه در تهران نزديك پارك نواب و الا شاهزاده ظل السلطان است ، در اتاقى كه سابقا به امر خودشان ساخته بودند دفن كردند . جناب مستطاب ظهير الدوله ، وزير تشريفات ، ملقب به « صفا على شاه » ، كه امروز جانشين صفى على شاه هستند و رياست و ارشاد طايفه‌ى شاه نعمت اللهى به ايشان منتهى مىشود ، در خانقاه مجلس تعزيت و ختم فراهم آورد ، مخارجى از خود كرده ؛ وضيع و شريف به تعزيت آن مرحوم رفتند .\r\nجناب ميرزا نصر اللّه خان دبير الملك وزير رسايل كه از مريدان مرحوم صفى على شاه بود ، نوشته‌يى از آن مرحوم در نزد مريدان ابراز داشت كه : ولايت و رياست طايفه‌ى شاه نعمت اللهى ، راجع به جناب ظهير الدوله ، صفا على شاه ، است . مريدان اطاعت كردند ، تسليم و منقاد شدند ؛ مگر يك تن از بزرگان كه از اين كار ابا و امتناع ورزيد .\r\nبشرح صفات حميده و كارهاى جناب ظهير الدوله ، صفا على شاه ، در آخر اين داستان اشارتى مىشود . كنون ، به‌طور اختصار بشرح حال مرحوم صفى على شاه ايمايى خواهم كرد .\r\nاسم والد ايشان : آقا محمد باقر بن حاجى محمد ابراهيم صابر است ، كه از تجار اصفهان بوده‌اند . ولادت مرحوم صفى على شاه ، در سيم شعبان سنه‌ى هزار و دويست و پنجاه و يك ، در اصفهان بوده است . آقا محمد باقر مرحوم از اصفهان جلاى وطن كرده ، به يزد مىروند و در آنجا متوقف مىشوند . در آن وقت ، رئيس سلسله‌ى نعمت اللهى ، مرحوم حاجى ميرزا كوچك نايب الصدر بود . مرحوم صفى على شاه به حالت جذبه ، از اصفهان به طرف شيراز حركت كرد . در مدت شش هفت روز ، با پاى پياده در شيراز وارد شد ؛ به خدمت مرحوم نايب الصدر فايز شد و از ايشان درك اسرار فقر كرد . و به همان حالت ، به اصفهان مراجعت نمود . و از آنجا ، به يزد رفت كه پدر خود را ديدار كند . مدت‌ها در يزد متوقف بود و به رياضات شاقه اشتغال داشت ، و اشعار سرمستانه انشاء كرد .\r\nآن اوقات ، جناب رحمت على شاه از شيراز به كرمان عزيمت نمودند ؛ به صفى على شاه نوشتند كه از يزد به كرمان حركت كند . ايشان به كرمان رفتند . به قدر يك اربعين ، در خدمت رحمت على شاه به سر بردند . لقب صفى على شاه به ايشان داده شد و به ايشان اجازه دادند كه به هندوستان بروند . رحمت على شاه از كرمان مراجعت به شيراز كردند . جناب على شاه يك اربعين ، در ماهان ، سر مقبره‌ى حضرت شاه نعمت اللّه اعتكاف جستند و بعد به يزد برگشتند . به فاصله‌ى سه چهار ماه ، خبر فوت رحمت على شاه به ايشان رسيد . ايشان در يزد ، مجلس عزادارى برپا داشتند . و از يزد به شيراز رفتند . و براى ديدن مرتاضين ، از شيراز به هندوستان حركت كردند ؛ و از مرتاضين آنجا عجايب ديدند . از آنجا ، به سمت\r\n\r\n","description":"","footnote":"","page_name":" 372 ","page_number":396},
  {"content":"\r\n\r\nمكه‌ى معظمه و صفحات حجاز و مدينه‌ى طيبه حركت كردند . پس از طواف مكه ، به عتبات عاليات آمدند . و از آنجا ، به يزد مراجعت كردند . چند سالى توقف كرده ، در اول سنه‌ى « مجاعه » ، كه تقريبا بيست و هفت سال قبل باشد ، « 41 » به تهران آمدند و در اينجا متوقف شدند . درويشان به دور او حلقه زده ، ارادت ورزيدند . تا در اين سنه ، از اين سراى فانى به دار جاودانى شتافتند .\r\nمصنفات آن جناب از قرار ذيل است : -\r\n« تفسير منظومه‌ى قرآن » كه چاپ شده ؛ كه در اواخر آن كتاب ، شرحى از خودشان بيان كرده‌اند ؛ « زبده الاسرار » ؛ « زبده المعارف » كه نسخه‌ى آن واحد بوده ، داخل كتب متفرقه از ميان رفت ؛ « عرفان الحق » ؛ « ميزان المعرفه » ؛ « بحر الحقايق » ؛ « ديوان غزليات و اشعار » ؛ « رساله‌يى در اثبات خلافت حضرت امير المؤمنين ، عليه السلام . »\r\nاين چند سطر فوق را جناب ظهير السلطان ، مهين فرزند جناب مستطاب ظهير الدوله ، وزير تشريفات ، ملقب به صفا على شاه ، مرقوم داشته ، براى بنده فرستادند كه از ايشان خواستار شرح حال مرحوم صفى على شاه شده بودم . ولى ، من شبى مخصوصا نزد جناب ظهير الدوله ، صفا على شاه ، رفتم و شرح حالى از مرحوم صفى على شاه خواستم . ايشان فرمودند : « بهترين شرح حال‌ها ، تقريرات و تحريرات خود آن مرحوم است ، كه به خواهش من در روى قطعه‌يى نوشته ، به من داده‌اند . » بعد ، دست خود را به بالاى بخارى دراز كرده ، قطعه‌يى بزرگ پائين آوردند و به من دادند كه از روى آن استنساخ كنم . آن قطعه ، خط خود مرحوم صفى على شاه بود كه خوش اسلوب و خوانا نوشته بودند . من آن قطعه را به منزل آورده ، از روى آن نوشتم . و بعد ، قطعه را به جناب ظهير الدوله در كردم ؛ كه هميشه آن قطعه زينت اتاق ايشان است . صورت آن مرقومه از قرار ذيل است : -\r\n« درويش را غير از نادارى و نيستى ، شرح حالى نيست كه قابل كتاب و نگارش باشد . از بود خود شرمسار است ، تا به اظهار وجود چه رسد . غير از فقدان و نقصان و مسكنت و حقارت خود ، چيزى در نظر ندارم كه در خور ذكر باشد . اگر جز اين چيزى بر قلم رانم ، يا به انديشه گذرانم ، ادعا است ؛ و ادعا منافى فقر و فنا . جز اينكه ، اميدم به دعاى روشن ضميرى است كه در هنگام جوانى ، به جزاى خدمتى ، در « نيم‌آورد » اصفهان ، در حقم دعا كرد كه : خدايت به مراد رساند و از درگاه كرم نراند . زيبنده باشد كه بعضى از مقالات او را عرضه دارم ، كه در اين شرح حال از براى مطالعه‌كنندگان حاصلى باشد و بىثمر چيزى ننوشته باشم .\r\n« در نصيحت مرا گفت : رموز طريقت و اسرار حقيقت به گفت نيايد ؛ آنچه گفتن را سزد ، مقالات شريعت است . پس ، با خاص و عام اگر سخن‌گويى ، بر وفق شرع و عقل گو ، تا مخذول نگردى . و گفت : به اندك قناعت كن ، تا از اهل زمانه راحت يا بى و ملول نگردى و شاكى نشوى . و گفت : بر خلقت خود ميفزاى ؛ آنچه هستى ، همان را نماى كه چون تو ظاهر خود را بگردانى ، باطنت را بگردانند . »\r\n\r\n\r\n","description":"","footnote":"\r\n( 41 ) - مقصود سنه‌ى 1288 هجرى قمرى است .\r\n","page_name":" 373 ","page_number":397},
  {"content":"\r\n\r\n« و گفت : اگر مردم به ارادت پيش تو آيند ، پيش چيزى آمده‌اند كه به آن اعتقاد كرده‌اند ؛ تو به آن دل ببندد و فريفته مشو ، كه آن‌ها از اعتقاد خود بهره يابند و تو بىبهره مانى . اين حال گلخن تابى است كه حمام را گرم كند ؛ ديگران پاك شوند و خودش جنب ماند .\r\nو گفت : هر فرقه‌يى ادعاى هستى كنند ، و درويشان دم از نيستى زنند . و گفت :\r\nفسادها از طمع است . چون طمع كنى ، تخم فساد در ارض حواس ريشه گيرد و آدمى مفسد فى الارض گردد . و گفت : در خلوت و جلوت ، سخنى به خلاف رأى پادشاه و نظم ملكش مگو ؛ كه از بيكاران محسوب گردى و آنچه به كار آيد ، ضايع كرده باشى . و گفت :\r\nاگر خواهى كينه عادت نشود ، جدل در سخنى مكن ؛ كه مجادله قلاوز ابليس است . چون يك دفعه گفتى و طرف مقابل نپذيرفت ، سخن را به او واگذار . و گفت : ذكر ، قلب معرفت است ؛ و ذكر روح ، محبت ؛ و ذكر سر ، تسليم ؛ و ذكر وجود ، فنا . »\r\nو گفت : ادعا در هر امر ، دليل كذب آن دعوا است ؛ از آنكه ، دارنده را حاجت به ادعا نيست . چراغ بر روشنى خود بىزبان گويا است ، و گوهر از شبه ناگفته پيدا . و گفت : در طلسم اكسير ، جز بدبخت نيفتاد و در قلعه‌ى تسخير ، جز كودنى خون گرفته قدم ننهاد .\r\nپرسيدم : جن چيست ؟ فرمود : آنكه خداى فرموده ، مخلوقى از نظر مستور ؛ و آنكه مردم گويند ، جن‌گيران مشهور . پرسيدم : خداى فرموده « ادعونى استجب لكم » ؛ چرا اينهمه دعا كه مىكنند به اجابت نرسد ؟ گفت : آنكه خداى را خواند ، دعايش مستجاب است ؛ و آنكه هواى نفس را خواند ، در وقت اجابت خواب است .\r\n« از آن پير صافى ضمير سخنان بسيار دارم ؛ اين صفحه گنجايش آنهمه ندارد .\r\nاين‌قدر به تيمن ذكر شد ، شايد ناظرى را سبب تنبه شود .\r\n« اين فقير از پانزده سالگى ، به خدمت ارباب دل مشتاق بودم . مربيان ظاهرم ، تجارت پيشه و قشرى منش بودند و از مجالست با اهل فقرم ممانعت مىنمودند . در اصفهان ، اغلب ايام ، به زيارت گوشه‌گيران كامل مقام مىرفتم . تا جذبه‌يى به شدت رخ نمود ؛ پياده و بيزار ، به عزم زيارت حضرت قطب الاوتاد ، جناب رحمت‌ماب ، حاجى ميرزا كوچك ، طاب ثراه ، به شيراز رفتم . به قبول ارادتش مفتخر گشتم ؛ در خدمتش به كرمان رفتم . در تمامى اوقات شبانروز ، مراقب و مصاحب بودم . بعد از رحلت آن جناب ، در سنه‌ى يك هزار و دويست و هشتاد ، از راه هندوستان به زيارت بيت اللّه مصمم شدم . تفصيل آن سفر را ، از شكستن كشتى و غرق شدن به دريا و افتادن به جزيره‌ها و تنها ماندن در بيابان‌ها و كوه‌ها و مغاره‌ها و رهايى از سباع و هوام و مردم درنده و گزنده‌تر از آن‌ها ، اگر بخواهم بنويسم ، كتاب‌ها بايد و بلكه قلم از تحرير آن جمله عاجز آيد ، و در انظار مردم افسانه‌ى سياحتگران نمايد . به اين جهت ، هركس شرح آن را خواست ، ابا كردم ؛ اين‌قدرهم زياد است كه مىنگارم . »\r\n« از مكه‌ى معظمه ، ديگربار به هندوستان رفتم . اغلب مرتاضان و گوشه‌نشينان را ملاقات كردم . از بعضى اشخاص بازيافته ، سخنان آزموده شنيدم . كتاب « زبدة الاسرار »\r\n\r\n","description":"","footnote":"","page_name":" 374 ","page_number":398},
  {"content":"\r\n\r\nرا كه به اشارت جناب رحمت‌ماب در كرمان مقدمه كرده بودم ، و آن در اسرار شهادت است ، در آن غربت‌ها و بىكسىها و بينوايىها و رنج‌ها ، كه اشكم پياپى از ديده جارى بود ، به نظم آوردم . در بمبئى آن را على شاه جنت جايگاه ، كه خداى او را با فقير دوست فرموده بود ، امر به طبع نمود . گمان ندارم هيچ آدميزادى يك صفحه از آن بشنود ، و از خود نرود . با همان حالى كه خداى داند چه بوده ، از هندوستان روانه‌ى عتبات عرش درجات شدم . »\r\n« در كربلاء اربعين نشستم . فيوضات ديدم ، به فوزها رسيدم ؛ به ايران آمدم . در آن اوقات ، ما بين مشايخ اين سلسله نزاع قطبيت سخت برپا بود ؛ و اين معنى با سليقه و سبك فقير موافق نمىنمود . مىگفتم : سند فقر ترك هنگامه است ، نه كاغذ ارشادنامه ؛ و جدال رويه‌ى اهل قال است ، نه شيوه‌ى مشايخ و رجال . مغايرتى در ميان آمد ، از همگنان داعيه جو كناره گرفتم ؛ و محض اينكه از گفتگوها دور باشم ، باز به هندوستان رفتم كه باقى عمر را در ارض دكن بمانم ، و دفترهاى شسته را از نو نخوانم . به جهاتى كه ذكرش لايق نيست ، توقفم در آنجا سخت شد ؛ مراجعت كردم و به عزم مشهد مقدس به تهران آمدم .\r\nو آن سال ، مجاعه بود . اسباب مسافرت هرچه بود ، تلف شد . ناچار به توقف شدم و هنوز متوقفم . به حمد اللّه ، هيچكس در هيچ امرى طرف نيستم ، و از هيچكس زحمتى ندارم .\r\nهركس با اين بينوا از وجهى به ستيزه برخاست ، طرفى نديد و جوابى نشنيد ؛ سر خود گرفت و از راهى كه آمده بود به قهقرا رفت . »\r\n« در اين اوقات ، كه سال عمرم به شصت رسيده و پير و شكسته شدم ، از مكالمات لازمه سستى دارم ، تا به جواب مقالات نسنجيده‌گويان بىباك و متعرفين هوسناك چه رسد .\r\nسال‌ها بود كه در خيال داشتم : ترجمه و تفسير كلام اللّه را به نظم آرم ، كه مشوق مردم فارسىزبان به خواندن و فهميدن معانى و نكات عرفانى قرآن گردد ، و خاطرها از اباطيل مدعيان لفظتراش پرداخته شود ؛ و توفيق اين كار بزرگ را نمىيافتم ، بلكه ممتنع مىپنداشتم . در اين آخر عمر ، عنايت بارىتعالى شامل حال شد و اين امر عجيب در مدت دو سال ، بلكه كمتر ، به ظهور پيوست . و توان گفت : يكى از اسباب وقوع آن ؛ بلكه ، اصل اعظمش ، اقبال اعليحضرت پادشاه جوانبخت جهان‌پناه ، ناصر الحق و المله و الدين ، خلد اللّه ملكه و سلطانه ، شد كه در عصر همايونش ، رتبه‌ها به استحقاق عالى شد و علم و كمال رونق يافت و ملك ايران فوق العاده روى به‌آبادى و امنيت نهاد و آثار عظيمه ظاهر گشت . اهل ايران از عهد كيان تاكنون ، هرگز به اين آسايش و امنيت نبوده‌اند و كفران اين نعمت نكند ؛ مگر ، ناسپاس و حق‌ناشناس كه سرشت بد دارد و امنيت نخواهد و راحت نداند و سخن جز به تقليد نگويد و نفس جز به نفاق و دورنگى نكشد و مدارش جز به لامذهبى نباشد . خداى نعمت وجود اين پادشاه را بر اهل اين ملك پاينده دارد ، و بر عمر و اقبال و دولتش بيفزايد ، و هميشه وجود مباركش سالم و شادكام باشد . يا رب ! دعاى زنده‌دلان مستجاب كن !\r\n« از آثار عجيبه‌ى اين عصر ، يكى تفسير منظومه است ؛ كه اگر بىغرضانه آن را بخوانى ، وقوعش را از عجايب روزگار دانى . نه از آن گويم كه اين فقير به نظم آورده ؛\r\n\r\n","description":"","footnote":"","page_name":" 375 ","page_number":399},
  {"content":"\r\n\r\nاگر من از دنيا نگذشته باشم ، دنيا از من گذشته ، نخواهم از اين تعريف كسى را به خود راغب كنم . اگر مردم هم راغب شوند ، بعد از اين چه خواهد شد و در اين آخر عمر ، چه طرفى از دنيا خواهم بست ؛ كه در خرابه‌يى نشسته‌ام و از حيات عاريت به حقيقت خسته ؛ نه آمالى دارم ، نه اولاد و عيالى . اما ، تو به دانش انصاف ده و به اغراض طبيعت پا بر حق منه ؛ كه اگر مرا نامى نيست ، اين كتاب از براى عجم نيكنامى است . مردم اغلب مرده‌پسند و غايب طلب و بيكار پرستند . اگر چنين كتابى از ساير بلاد به ايران آمده بود ، در شئونش بنگر تا چه حكايت‌ها بود . سخن مطول شد ؛ بس است . »\r\n« فقير : ميرزا حسن ، ملقب به صفى على صحيح . »\r\nدر ذيل اين ورقه ، جناب ظهير الدوله ، وزير تشريفات ، ملقب به صفا على شاه ، اين عبارت را به خط خودشان مرقوم داشته بودند ؛ و هى هذه : -\r\n« شرح حال جناب مستطاب قطب الاقطاب ، حضرت حاجى ميرزا حسن صفى على شاه ، روحى فداه ، است كه به خط انجم فقط مبارك خودشان مرقوم فرموده‌اند . فى سنه‌ى هزار و سيصد و ده هجرى . صفا على . انتهى . »\r\nجناب صفى على شاه از پيران طريقت و پيشوايان تصوف و عرفانى بود ، كه فضل و كمال داشت . در عربيت و ادبيت و علم حديث و تفسير ، محل وثوق و اعتماد بود . من چندين مرشد و شيخ طريقت در تهران و ساير بلدان ديدم . همه بىفضل و عارى از كمال بودند ؛ مگر ، جناب صفى على شاه كه واقعا در مراتب فضل رتبه‌ى وافى و بهره‌ى كافى داشت .\r\nجناب ملا سلطان على گنابادى هم منبع فضل و حكمت و عرفان و فقه و اصول است ، كه سابقا در تهران ، مجلس تدريس داشته و فقه و اصول و حكمت را درس داده و فايدتى نديده ؛ آخر الامر ، صلاح خود را در آن ديد كه خود را مريد و نايب مناب مرحوم حاجى محمد كاظم طاووس العرفا قرار دهد و باب ارشاد گشايد . چون چنين كرد و خود را شيخ طريقت قرار داد ، بسى رياست‌ها كرد و فايدت‌ها برد . كنون هم ، مقتدرتر از سلطان زمان در گناباد ، وطن اصلى خود كه جزء خراسان است ، به احترام نشسته ؛ باب خانه‌اش محط رجال است . از جميع ولايات ايران ، براى او نقدا و جنسا هدايا و تحف فرستاده مىشود . و مردم از هرطرف ، به سوى او مىروند و ارادت به آن جناب مىورزند . و حشمت او مانع است كه رندى بتواند از او بعضى سؤالات كند ، يا ايرادات وارد آرد ، يا يك قوه‌ى تصرفى از او طلب كند .\r\nخلاصه ، فضل و علم و حكمت و فقه و اصول جناب ملا سلطان على گنابادى ، ربطى به جناب صفى على شاه ندارد . طرف نسبت نيستند ؛ لكن ، از ملا سلطان على ، كه اسم اصليشان سلطان محمد است ، بعضى فسادها و مطالب كج و معوج كرارا به تواتر شنيده شده است ، كه از جناب صفى على شاه شنيده نشده است .\r\nبارى ، مرحوم صفى على شاه چندين سال در تهران پير طريقت و رئيس متصوفه بود .\r\nبا كمال سلامت نفس حركت كرد . از او در تصوف كلمه‌ى باطلى شنيده نشد ، كه مخالف شرع مبين باشد . مهدويت دورى و نوعى هم ، كه در نهان جزء مذهب تصوف است ، ابدا از او اظهار نشد . به اين جهت ، طرف رد و طعن علماى شرع واقع نگشت . محاوره‌يى خوش\r\n\r\n","description":"","footnote":"","page_name":" 376 ","page_number":400},
  {"content":"\r\n\r\nداشت . او را طبعى سرشار و ذوقى وافر بود . مريدان او چندين بار نزد من آمده ، هرچه به من اصرار كردند كه در حوزه‌ى ارادت ايشان درآيم ؛ قبول نكردم . گفتم : « سال‌ها در تصوف و عرفان سير كردم . از زشت و زيبا هرچه بايد بدانم ، دانستم . ديگر بدون دليل كسى را قطب نمىشمارم و احدى را ولى نمىدانم . اگر ولايت بدون دليل است ، پس من ولى مىشوم ؛ كه اطلاعات هم دارم و اصطلاح را هم مىدانم و كتاب مرحوم ملا محسن فيض و سايرين را هم فهم مىكنم . و اگر ولى شدن دليل مىخواهد ، دليل اين اولياء و عرفاى ظاهره ، چيست جز شعبده و لفاظى و خوش‌سلوكى ظاهر ؟ چه تصرفى در وجود من مىكنند و چه خرق عادتى دارند ؟ در صورتى كه نتوانند تصرفى در وجود من كنند ، چرا من خود را نوكر و مريد ايشان قرار دهم ؟ از عوام ، كه نيستم تا گول نظم و نثر و انشاء و عرفان بخورم . محتاج و نكره نيستم ، كه بخواهم خود را معروف يك دسته كنم و به تقويت مرشد خود را به بزرگى بندم و از جايى فايدتى برم . » خلاصه ، باز مريدان آمدند و مرا دعوت كردند . آخر الامر ، گفتم : « جناب صفى على شاه به ده هزار نفس مىتواند ولايت پيدا كند و آن‌ها را از جهل و نخوت برهاند ؛ ولى ، او به نفس من ولى نمىشود و اولى به تصرف نيست ؛ كه من بعضى مقامات را سير كرده ، از اصل مذهب تصوف و رؤساى سابق اين‌ها اطلاع كافى دارم ، كه كنون صلاح نمىدانم كه حقيقت امر را مكشوف دارم و مردم را از خود برنجانم . من با مذهب تصوف نه الفت دارم ، نه كلفت . »\r\nاتفاق افتاد كه در سه مجلس ، با جناب صفى على شاه ملاقات دست داد . صحبت عرفان و مطالب متصوفه در ميان نيامد ، كه صحيح و سقيمى معلوم شود ؛ همين‌قدر مطالب يوميه و صحبت‌هاى معمولى به ميان آمد ، كه محاورت خوش و خوش‌سلوكى جناب صفى على شاه ، اهل مجلس را روشن ساخت .\r\nبعد از ايشان ، جناب مستطاب ظهير الدوله ، صفا على شاه ، كه در دولت وزارت تشريفات دارند و به شرف مصاهرت سلطنت عظما مفتخرند ، خليفه و جانشين آن مرحوم شده ، پيشواى طريقت و رئيس طايفه‌ى شاه نعمت اللهى گرديد . واقعا ، درويشان از طفيل وجود او آسوده گشتند . هيچ‌وقت ، هيچ مرشدى اين‌طور از درويشان پرستارى نمىكرد .\r\nبه بعضى سرمايه داد و آن‌ها را به كسب باز داشت ، كه به سهولت گذران آوردند و مايه را زياد كردند . بعضى را به بعضى ادارات معلم ساخت . و هريك را به‌طورى شايان نواخت .\r\nنعمت‌ها بر ايشان گشود ، و بر اعزاز هريك افزود . هر كدام هنرى داشتند ، بر ترويج هنر ايشان كوشيد ، و بر بعضى درهم و دينار بخشيد . قواعد خوب در كار گذاشت . مجلس شب نياز را مرتب ساخت . هفته‌يى يك روز ، بدون حضور اغيار ، در مجلسى جمع شده ، به مشورت درمىآمدند كه وضع آسايش اين طايفه را به چه قسم مرتب و منظم دارند . بسى قواعد خوب در كار گذاشته‌اند ، كه من مجال شرح و بسط ندارم .\r\nنه ادعاى كشف و شهود دارند ؛ نه مثل ساير مشايخ طريقت ، خرق عادت به خود مىبندند ؛ نه مثل ساير رؤساى متصوفه ، مهدويت دورى و نوعى قائلند . ريا و خودبندى در كار ندارند . فرضا ، اگر وقتى فسقى كرده باشند ، كنون بيان مىكنند و زهد را به خود نمىبندند . ساير مرشدان در خلوت ، با خاصان اباحه‌ى شراب كرده ، به وجد و سماع و\r\n\r\n","description":"","footnote":"","page_name":" 377 ","page_number":401},
  {"content":"\r\n\r\nشنيدن نغمات مىپردازند ؛ و نزد ساير مريدان اظهار ريا مىكنند . ايشان به كلى از اين معايب برى بوده ، لهو و لعب سابق را به كنار گذاشته‌اند . مرشدان پيش ، به طرارى و شعبده ، از گدايى و فقر وفاقه خود را صاحب جلال و اسب و استر و خانه و دستگاه كرده ؛ مردم را به آوردن هدايا ترغيب مىكنند . ايشان با كمال بزرگى و بزرگ‌زادگى و عظمتى كه داشته و دارند ، خود را اهل فقر قرار داده‌اند . با نهايت حشم و خدمى كه دارند و جزء وزراء كبارند ؛ غالبا ، درشگه و كالسكه و اسبان و نوكران خود را كنار گذاشته ، در كوچه‌ها تك حركت مىكنند . در مجلس ، با اعلى و ادنى و وضيع و شريف و مخالف و مؤالف و منافق و موافق ، طورى سلوك مىكنند و به قسمى محاورت خوش دارند و صحبت‌هاى شيرين به ميان مىآورند ، كه قهرا همه كس مريد او مىشود . حقه‌بازى و زمينه‌سازى و دكاندارى و رياكارى ، ابدا در اين دستگاه نيست . عيب و ريبى در ايشان ديده نمىشود . و به هيچ‌وجه داعيه‌ى كشف و كرامتى هم ندارند . و طايفه‌ى نعمت اللهى هم سرسپار و ارادت شعار و جان‌نثار او هستند .\r\nاشعار را به غايت نيكو مىسرايند . مكرر ، اشعار آبدار خود را براى بنده خوانده و بنده را شرف داده‌اند . افسوس كه ، حالا از اشعار ايشان چيزى موجود ندارم كه در اين سفينه بنگارم .\r\nجناب ميرزا اسماعيل خان امين الملك ، وزير داخله ، برادر كافى جناب مستطاب اشرف امجد آقا ميرزا على اصغر خان امين السلطان ، صدراعظم دولت عليه‌ى ايران ، كه از وزراى كافى و لايق و قابل و درستكار دوره‌ى شاهنشاه شهيد سعيد ، انار اللّه مضجعه ، و اين دوره‌ى مظفريه بود ، هنوز عمرش به چهل نرسيده ، به علت درونى و فساد امعاء در شب پنجشنبه ، شانزدهم ذى الحجه الحرام اين سال هزار و سيصد و شانزده ، وفات كرد . عموم اهل تهران بسى افسوس خوردند ؛ كه او را درستكار و درست حساب و كافى و وافى مىدانستند . شرح حال اين وزير داخله ، كه چندين سال هم در دو دوره‌ى ناصريه و مظفريه وزارت خزانه داشت ، در اول اين جلد و مجلدات سابق اين كتاب نوشته شده ، ديگر اعاده نمىشود .\r\nروز پنجشنبه ، شانزدهم ، هنگام عصر بندگان اقدس همايون محض تسليت تشريف فرماى منزل جناب مستطاب اشرف امجد صدراعظم شده ، ايشان را تعزيت فرمودند .\r\nميرزا عيسى خان ، فرزند مرحوم امين الملك ، را به لقب امين الملك سرافراز داشتند .\r\nبعون اللّه ، شرح حال وقايع هزار و سيصد و شانزده سلطنت مظفريه را به انتها رسانيده ؛ ان شاء اللّه ، به تأليف وقايع سنوات آتيه نيز موفق مىشوم .\r\nو الله المستعان\r\n\r\n","description":"","footnote":"","page_name":" 378 ","page_number":402},
  {"content":"\r\n\r\n\r\nجلد پنجم وقايع سال 1317 هجرى قمرى\r\n\r\n","description":"","footnote":"","page_name":" 379 ","page_number":403},
  {"content":"\r\n . \r\n","description":"","footnote":"","page_name":" 380 ","page_number":404},
  {"content":"\r\n\r\nبسم اللّه الرحمن الرحيم و به نستعين\r\n\r\n[ باب اول 
  ] وقايع سال هزار و سيصد و هفده هجرى ، در شرح مملكت‌دارى شاهنشاه باذل عادل ، اعليحضرت قوىشوكت ، مظفر الدين شاه قاجار ، ادام اللّه شوكته فى الليل و النهار .\r\nبندگان اقدس همايون ، روحنا فداه ، با كمال سلامت مزاج و مسرت خاطر از غره‌ى محرم اين سال ، در تهران در سراى دولتى تشريف داشته ؛ روزها را با حضور وزراء و ارباب حل و عقد و اصحاب رتق و فتق ، به فيصل امور و اصلاح اعمال جمهور و جواب رعايا و حكام مىپرداختند ، و مردم را در هرگونه استدعا و تمنايى آسوده مىساختند .\r\nامر صدارت در كمال استقلال ، كماكان با جناب مستطاب آقا ميرزا على اصغر خان امين السلطان ، صدراعظم ايران است . همه‌روزه ، به حضور همايونى مشرف شده و بعد به اتاق دربار جلوس كرده ، به عزل و نصب وزراء و حكام و به انجاح مقاصد خدام مىپرداخت .\r\nدر دهه‌ى اول محرم اين سال ، به حكم دولت در حياط كوچك دربار ، كه معروف به « حياط صندوقخانه » است ، چادرى عظيم افراشته ؛ براى عزادارى حضرت خامس آل عبا ، عليهم آلاف التحيه و الثنا ، مجلسى مهيا كردند . در عصرها روضه‌خوانان آمده ، ذكر مراثى مىكردند . تمام رجال دولت و عموم مردم ، براى استفاضه حاضر مىشدند .\r\nو به عموم ذاكرين و مستمعين ، از طرف شاهانه بسى فوايد رسيد ؛ كه نگاشتن تفصيل آن باعث تطويل است .\r\nدر هفدهم ماه محرم اين سال ، كه تقريبا اوايل فصل جوزا است ، هواى تهران رو به گرمى گذاشته ؛ لهذا ، موكب مسعود همايونى در اين‌روز ، از تهران به طرف ييلاقات بلوك شمران حركت كرده ، در عمارات صاحبقرانيه نزول اجلال فرمودند و همه‌روزه مشغول انجام امور بودند .\r\n« روزنامه‌ى ايران » چنين مىنگارد : « روز شنبه ، هفدهم اين ماه محرم الحرام كه سنه‌ى هزار و سيصد و هفده هجرى ، و موكب همايون شاهنشاهى ، خلد اللّه سلطانه ، از شهر تهران عزيمت ييلاق صاحبقرانيه ، كه در دو فرسخى شهر است ، مىفرمود ؛ برحسب وعده‌ى سلطنتى كه در موقع جشن ملتى باغ بهارستان به شاگردان مدارس مليه‌ى\r\n\r\n","description":"","footnote":"","page_name":" 381 ","page_number":405},
  {"content":"\r\n\r\nمظفريه القاء شده بود ، امر قدر قدر همايونى در احضار شاگردان به توسط جناب ميرزا محمود خان حكيم الملك ، وزير ابنيه و مسكوكات ، به جناب نير الملك ، وزير علوم ، ابلاغ شد . لهذا ، تمام مديران و معلمين و شاگردان يازده باب مدرسه‌ى جديده‌ى مليه‌ى مظفريه را ، كه عددا يك هزار و سيصد نفر هستند ، اخبار كرده ؛ و از قرار تفصيل ذيل در ديوانخانه‌ى تخت مرمر ، كه جزء حياطهاى دربار سلطنتى است ، حاضر ساختند .\r\n« مدرسه‌ى شريفه‌ى سادات » ، در تحت نظارت جناب مستطاب سيادت‌مآب ، حاجى ميرزا يحيى دولت‌آبادى ، فرزند شريعت‌مآب حاجى ميرزا هادى ، است كه مديرى آن مدرسه با آقا سيد جليل است . عدد شاگردان پنجاه نفر است . اسم مديران و معلمين هر مدرسه‌يى را با عدد شاگردان نگاشتن ، باعث تطويل است . همين‌قدر اسم مدارس نگاشته مىشود : -\r\n« مدرسه‌ى رشديه » ؛ « مدرسه‌ى علميه و ابتدائيه » ؛ « مدرسه‌ى شرف » ؛ « مدرسه‌ى افتتاحيه » ؛ « مدرسه‌ى مظفريه » ؛ « مدرسه‌ى دانش » ؛ « مدرسه‌ى ادب » ؛ « مدرسه‌ى خيريه » ؛ كه از وجوه خاصه‌ى منتظم الدوله سردار مكرم ، وزير قورخانه‌ى مباركه ، تأسيس و داير شده و تمام مصارف شاگردان را ، از ناهار و شام و كتاب و غيره ، خود ايشان متحمل هستند .\r\nبعضى مدارس ديگر ، به اسامى مختلفه ، نيز تازه داير شده است كه اسم آن مدارس و مديران و معلمين را نمىنگاريم . هروقت مدرسه‌يى كه ترقى كرد و مدير آن مدرسه قصد دخل نداشت و درست وطن‌پرستى كرد ، آن وقت ما شرح حال مدير و رئيس و معلم و ناظم و شرح ترقى شاگردان آن مدرسه را مىنگاريم . كنون ، شرح و بسط نمىدهيم .\r\nهمين‌قدر گوئيم كه : عدد شاگردان اين مدارس ، يك هزار و سيصد نفر است . بهترين مدرسه‌ها ، « مدرسه‌ى خيريه » است كه منتظم الدوله سردار مكرم ، وزير قورخانه‌ى مباركه ، آن را تأسيس نموده و بسى از املاك عديده‌ى مفيده‌ى خود را وقف بر مخارج آن كرده . معلمين و خدام ، از طرف سردار مؤظف هستند . و هميشه ، سى نفر شاگرد از اطفال يتيم در آن مدرسه مقيم هستند ، و شام و ناهار و لباس آن‌ها را سردار مكرم مىدهد ؛ و مجانا ، بدون گرفتن ماهانه ، سردار مخارج تغذيه و كتاب و البسه‌ى آن‌ها را متحمل مىشود . شرح حال اين مدرسه به‌طور اختصار ، اين بود كه اشارتى به آن شد .\r\nلكن ، در ساير مدارس ، شاگردان از خود ماهانه مىدهند و در آنجا تحصيل مىكنند و خرج از خود مىخورند . و مردم وطن‌پرست هم به مديران هر مدرسه در هر ماه ، به انواع و اقسام مدد مالى مىرسانند ، كه به كاتب و معلم و خدمه ماهانه داده شود .\r\n- تأسيس اين مدارس ، كه باعث ترقى وطن است ، در سنه‌ى هزار و سيصد و پانزده ، در عهد دولت مظفريه ، وقوع يافت . و بعدها ، بسى اثرها خواهد داشت . لكن ، هنوز به‌طورى كه مقصود هوشمندان است ، اين كار نضجى نگرفته . و به‌واسطه‌ى اغراض و امراض بعضى اشخاص ، از رونق و پيشرفت اين مدارس كاسته شد . اگر اشخاص مغرض در ميان نبودند ، در ظرف اين دو سه سال ، در ايران دو سه هزار مدرسه در تربيت اطفال تأسيس مىشد . لكن ، به بعضى جهات ، مردم در داير كردن اين گونه مدارس خود را\r\n\r\n","description":"","footnote":"","page_name":" 382 ","page_number":406},
  {"content":"\r\n\r\nبه عقب كشيدند . و اگر وقتى كار اين مدارس بالا گرفت ، من ، بعون اللّه ، شرح هر مدرسه‌يى را با مدير آن در اين كتاب مىنگارم ، و فضايل و حسن خدمت بعضى مردم را شرح مىدهم . به‌هرحال ، حكما گويند : « وجود ناقص بهتر از عدم صرف است . » باز خوب است كه اين مدارس تأسيس ، و قدرى اطفال تهران زودتر از ازمنه‌ى سابقه ترقى مىكنند .\r\nخلاصه ، بندگان اقدس همايون ميل مفرطى به ترقيات اين گونه مدارس دارند ، و هميشه مديران را تشويق مىفرمايند و انعامات وافره دارند . چنان كه در امروز ، كه هفدهم محرم اين سال هزار و سيصد و هفده است ، به امر دولت مديران و معلمين و شاگردان هر مدرسه‌يى ، كه هزار و سيصد نفر بودند ، در حياط تخت مرمر ، كه از عمارات سلطنتى است ، حاضر شدند . بندگان اقدس همايون با وجوه رجال در آنجا تشريف‌فرما شده ؛ شاگردان هر مدرسه ، دسته‌به‌دسته ، به‌طور نظام از حضور همايون گذشتند . راپورت هر مدرسه‌يى به عرض رسيد ؛ و بعضى از شاگردان در حضور همايون به معرض امتحان آمده ، در فن حساب و ژغرافى و تاريخ و املاء و انشاء ، جواب‌هاى وافيه دادند . همگان مورد تحسين واقع شدند و به آن‌ها هزار تومان انعام مرحمت شد . و امر همايونى شرف صدور يافت كه براى شاگردان مدرسه ، از مخزن تداركات عسكريه‌ى دولت عليه ، تدارك لباس يكرنگ تهيه شود . همگان به دعاى وجود مبارك شاهانه ، رطب اللسان گشتند .\r\nاز هفدهم محرم كه موكب مسعود همايونى به عزم ييلاق از تهران تشريف‌فرماى ييلاقات صاحبقرانيه شدند ، بندگان اقدس همايون مقرر فرمودند كه در حياط دربار صاحبقرانيه ، از طرف سلطنت سنيه ، براى حضرت خامس آل عبا ، عليهم آلاف التحيه و الثناء مجلسى عزايى منعقد شود . از بيست و هشتم محرم تا هشتم صفر ، شبانروزى دو هنگام كه عصر و شب باشد ، اجزاء سلطنتى مجالس تعزيت منعقد داشتند . عموم مردم به عزادارى حاضر مىشدند . و شخص اقدس همايون در موقع انعقاد مجلس ، در محلى مخصوص و غرفه‌يى كه به منزله‌ى ايوان مقصوره بود و ناظر به مجلس مىشد ، حاضر مىگشتند . و پس از اختنام ، درباره‌ى مستمعين و ذاكرين و اجزاء خدمت عطيات وافره مبذول داشتند . قبل از مجلس عزادارى ، همه‌روزه ، سواى روزهاى تعطيل ، مجلس دربار منعقد ؛ وزراء و امراء در مجلس دربار ، نزد جناب مستطاب صدراعظم حضور يافته ، به گذرانيدن امور مىپرداختند .\r\nدر چهاردهم اين ماه محرم ، كه مطابق بيست و چهارم ماه « مه » فرانسه است ، و روز عيد تولد علياحضرت « ويكتوريا » ، پادشاه انگلستان و امپراطريس هندوستان ، است ؛ تلگرام تهنيتى از طرف شخص همايون به لندن احضار شد و جواب رسيد . صورت آن تلگرامات ، از قرار مضامينى است كه در وقايع سنوات قبل نگاشته‌ام ؛ ديگر محتاج به تكرار نيست .\r\nروز چهاردهم صفر ، بندگان اقدس همايون محض تكريم نواب مستطاب و الا ، شاهنشاهزاده ملك منصور ميرزاى شعاع السلطنه ، از اول روز از صاحبقرانيه حركت\r\n\r\n","description":"","footnote":"","page_name":" 383 ","page_number":407},
  {"content":"\r\n\r\nفرموده ، با كر وفر سلطانى تشريف‌فرماى باغ و منزل ييلاقى ايشان ، كه در قريه‌ى چيدز واقع است ، شدند . جناب اشرف امجد صدراعظم نيز ، برحسب دعوت مخصوص شاهنشاهزاده‌ى معظم ، ملتزم ركاب اعلا بودند . بندگان اقدس همايون بعد از صرف ناهار و فواكه عصر و چاى ، به صاحبقرانيه رجعت فرمودند . صاحبقرانيه و چيذر ، هردو جزء بلوك شمران است . تقريبا نيم فرسنگ ، بلكه كمتر ، با يكديگر بعد مسافت دارند .\r\nيكى از ايام عشر ثانى ماه صفر ، بندگان اقدس همايون شاهنشاهى محض سركشى به اهالى دار الخلافه‌ى تهران ، از صاحبقرانيه تشريف‌فرماى مقر خلافت عظما شده ؛ هنگام عصر ، رجعت خسروانى به قصر صاحبقرانيه فرمودند . ساير ايام هم ، در صاحبقرانيه به انجاح حوائج رعايا و اصلاح امور مملكت مىپرداختند .\r\nدر اين ايام هم ، هواى ييلاقات شمران رو به گرمى گذاشته بود ؛ لهذا ، بندگان اقدس همايون روز يكشنبه ، هفتم ربيع الاول اين سال ، با موكب مسعودى از صاحبقرانيه به عزم ييلاقات چمن‌زارها و مراتع « لار » ، كه تقريبا در ده فرسخى بلوك شمران است ، انتهاض فرموده شب دوشنبه ، هشتم ، در قريه‌ى گلندوك ، كه جاى باصفايى است ، تشريف داشتند .\r\nروز دوشنبه ، به طرف لار حركت فرمودند كه چند روزى در آنجا اقامت فرمايند .\r\nجناب اشرف امجد صدراعظم و جمعى ديگر از امراء و خواص خدام ، در اين سفر ييلاق ملتزم ركاب شاهانه بودند .\r\nدر غياب موكب همايون ، مجلس دربار اعظم در دار الخلافه‌ى تهران ، هفته‌يى سه روز ، كه ايام شنبه و سه‌شنبه و پنجشنبه باشد ، به رياست جناب غلامحسين خان وزير مخصوص و وزير دربار اعظم ، با حضور ساير وزراء و ارباب دواير دولتى منعقد بود .\r\nو با كمال مراقبت به امور دولتى رسيدگى كرده ، فهرست مطالب و عرايض مردم و راپرت امور را تقديم و ارسال اردوى معلى مىكردند . و پس از ملاحظه‌ى صدارت عظما ، به عرض خاكپاى همايونى مىرسيد .\r\nاز قرار خبر تلگرافى كه در اين ايام از پطرزپورغ رسيد : نواب « گراندوك ، ژرژ الكساندرويج » ، وليعهد دولت بهيه‌ى روس ، كه برادر كهتر اعليحضرت « نيكلاى دويم » امپراطور كل ممالك روسيه است ، در حالى كه بيست و هشت سال شمسى از سن او گذشته بود ، در محل « عباس تومان » سوار « ولوسپيد » بوده ، حركت مىكرد . چون اجل محتوم رسيده بود ، از « ولوسپيد » افتاده ، خون زياد از ايشان رفته ، فوت شدند .\r\nاين خبر تلگرافى كه به سمع شاهانه رسيد ، تلگرام تعزيتى به اعليحضرت امپراطور روس ابلاغ و ارسال فرمودند . سؤال و جواب حاضر است ؛ لكن نوشتن آن باعث تطويل است .\r\nو نيز در موقع انعقاد جشن ملتى فرانسه ، كه مقارن روز چهاردهم ماه ژوئيه بود ، بندگان اقدس همايون تلگرام تهنيتى براى جناب شوكت‌مآب « اميل لوبه » ، رئيس جمهورى فرانسه ، ارسال و اخبار فرموده ؛ جوابى مبنى بر شكرگزارى از ايشان رسيد .\r\nصورت ترجمه‌ى تلگرافات ، از همان قرارى است كه در شرح وقايع سنوات ماضيه نگاشته‌ام .\r\n\r\n","description":"","footnote":"","page_name":" 384 ","page_number":408},
  {"content":"\r\n\r\nبندگان اقدس همايون با اردوى معلى از هشتم ربيع الاول اين سال تا روز سيم ربيع الثانى ، در صفحات لار و يورت‌هاى آن چمن‌زار تشريف داشتند . روز شنبه ، چهارم ربيع الثانى ، از ييلاقات لار مراجعت فرموده ، به قصر صاحبقرانيه‌ى شمران تشريف آوردند ؛ و غالب ايام ، به فيصل امور سلطنتى و انجاح حوايج رعايا مىپرداختند .\r\nدر اين ايام ، به اقتضاى مصالح امور دولتى ، به تصويب صدارت عظما ، اراده‌ى عليه‌ى شاهانه تعلق يافت كه تغيير و تبديلى در وزارت و ادارات جليه‌ى دولتى راه يابد ؛ و لفظ « وزارت جنگ » به لفظ « سپهسالارى » تبديل شود . صورت آن تغييرها از اين قرار است : -\r\nوزارت جليله‌ى عسكريه و اداره‌ى حربيه‌ى ايران ، به عهده‌ى نواب و الا شاهزاده وجيه اللّه ميرزاى امير خان سردار معظم است كه وزير جنگ مىباشد . در اين ايام ، محض ترفيع جاه و مزيد اقتدار او در كار قشون ، مشار اليه را به لقب « سپهسالار » ملقب و مفتخر داشتند ، و به صدور اين دستخط مبارك به مراحم شاهانه مستظهرش ساختند .\r\nصورت دستخط از قرار ذيل است : -\r\n« جناب اشرف صدراعظم ! از آنجا كه همواره خاطر مرحمت اثر ما به انتظام لشكر و كشور مصروف ، و همت مخصوص ما به حسن ترتيب امور قشون ظفرنمون معطوف ؛ و فى الحقيقه ، ركن ركين و بنيان متين انتظام مهام دولت در تشئيد مبانى نظم كليه‌ى قشون نظامى و غير نظامى است ، و حصول اين منظور ميمنت ظهور ، به تكميل اقتدار و اختيار وزارت جنگ در تمام اقسام قشون منوط است ، كه شخص وزير جنگ در حضرت سپهر به سلطنت همايون ما - من جميع الجهات - مسئول باشد ؛ لهذا ، به موجب صدور اين دستخط ، كل ادارات قشونى را ، از توپخانه و قورخانه و مخزن و ذخيره و افواج و سوارنظام و غير نظام و اصطبل توپخانه و غيره ، به حوزه‌ى اقتدار و اختيار امير خان سردار معظم وزير جنگ مرحمت و مفوض و موكول و او را در كل امور قشونى مسئول ، و مخصوصا توپخانه و اصطبل توپخانه را ، كه از اركان عمده‌ى قشون است و اين اوقات كمال بىنظمى را حاصل كرده است ، ابواب جمع شخص او فرموده و به اعطاى لقب سپهسالارى ، بر اقتدار و افتخار او افزوديم ؛ كه من بعد ، خود را در تمام مهام راجعه به افواج و توپخانه و قورخانه و ذخيره و مخزن و سوار و غيره مسئول ، بداند و آن‌طورى كه سزاوار است ، به شكرانه‌ى اين مرحمت مدارج غيرت و فدويت و صداقت و دولتخواهى خود را در اجراى تكاليف وزارت جنگ و نظم توپخانه و كل قشون به منصه‌ى ظهور برساند . آن جناب اشرف نيز اين اوامر را به عموم وزراى عظام دولت ابد ارتسام و تمام صاحبمنصبان و رؤساى نظام و غير نظام ابلاغ ، و هرگونه تقويت و مساعدت را در اجراى اين منظور مرعى داشته ، او را در اين خدمت عمده‌ى مرجوعه كما يليق مقتدر نمايد .\r\nشهر ربيع الثانى ، تنگوزئيل 1317 . »\r\nجناب ميرزا اسد اللّه خان ناظم الدوله ، سفير كبير سابق اسلامبول ، كه برادر بزرگتر جناب وكيل الملك وزير خلوت است و به فنون سياسى و قواعد ديپلوماسى معروف و موصوف است ، پس از استعفاى از حكومت دار الخلافه‌ى تهران ، رياست مجلس محترم دار الشوراى كبرا به عهده‌ى ايشان واگذار گرديد . و سواد دستخط مبارك شاهانه كه در اين\r\n\r\n","description":"","footnote":"","page_name":" 385 ","page_number":409},
  {"content":"\r\n\r\nخصوص شرف صدور يافته است ، از قرار ذيل است : -\r\n« جناب اشرف صدراعظم ! چون اداره‌ى مجلس محترم دار الشوراى كبرا از ادارات معظمه و امورت مهمه‌ى دولت قوىشوكت ، و فى الحقيقه نظم صورى و معنوى دولت و ملت و مقام حل مسائل معضله و مشكله ، و برترين مصادر رموز دولتى و بالاترين مواقع ظهور خير و صلاح ملتى ، و مخصوصا محل دقت نظر همايون ما است ، و بايد كسى را به رياست اين مجلس محترم بگماريم كه در حقيقت ، در آن مجلس به جاى يد قادر و عين ناظر خود بگذاريم ، و به تمام صفات جان‌نثارى متصف و به دقايق امور دولتى و خدمتگزارى آگاه و واقف و محل وثوق و اعتماد باشد ؛ لهذا ، ميرزا اسد اللّه خان ناظم الدوله را كه داراى اين صفات و مجرب و مهذب و محل اقصى درجه‌ى اعتماد ما ، من جميع الجهات ، مىباشد ، به رياست مجلس دار الشوراى كبرا منتخب و منتصب فرموده ، به صدور اين دستخط مرحمت نمط خودمان ، بر مدارج ارتقاى شئون چاكرى او افزوديم ؛ كه در اين خدمت جليل الشأن ، حق دولتخواهى را اداء و لطايف و دقايق بصيرت و لياقت و كارآگاهى خود را ايفاء نموده ، به‌طورى كه صلاح داند ، در ترتيب اعضاى اين مجلس والامقام ، از وزراى عظام و غيرهم ، اقدامات وافيه نموده ؛ در ايام معينه مجلس را تشكيل نموده و مصالح دولت را از نتايج عظيمه‌ى مستحسنه‌ى مجلس ، به مقام اجرا گذاشته ؛ ما را ، ازيد مماسبق ، مسرور و راضى سازد .\r\nو كل وزراى عظام و چاكران دربار ابد ارتسام ، او را فراخور اين منصب جليل بزرگ و محترم دارند . شهر ربيع الثانى 1317 . »\r\nبلى ! اين دستخط مبارك شرف صدور يافت و رياست مجلس دربار به عهده‌ى ناظم الدوله واگذار شد . ولى ، نه اين بود كه او هرروز به دربار حاضر شود و امر و نهى كند و رتق و فتقى نمايد ، و در كارى رأى دهد و به اجزاء دربار حكمى وارد آرد ؛ به كلى ، مبرا و معرا از اين كار بود و به دربار هم حاضر نمىشد . بلكه ، وقوع اين قضيه ، محض اين بود كه بعد از عزل از حكومت تهران ، به او التفاتى شده باشد ؛ و مردم بدانند كه او طرف ميل و اعتماد است و تا اين درجه قابل امتياز است . و او خود مردى دانا و ديپلوماسى است . مىداند كه چون مسند صدارت گسترده باشد ، لفظ وزير دربار يا وزير داخله يا رئيس دار الشوراى كبرا ، كارگر نخواهد شد . اين منصب وقتى مستحكم مىشود كه دولت صدراعظم نداشته باشد . مجلس شورا و محفل دربارى منعقد كند و يكى را رئيس كند ؛ تا روزها ، وزراء در آن مجلس حاضر شده ، در كارها مشورت كنند و رأى بدهند . آن وقت ، وزير دربار يا رئيس مجلس دار الشورا امضاء رائى كند ، و آن كار را به عرض حضور همايون برساند و به موقع اجراء آرد . ولى ، با بودن صدراعظم ، اين مناصب فقط لفظ است و معنى ندارد . محض يك نكته پليتيكى كه رجال دولت مىدانند ، اين مناصب به‌طور امتياز داده مىشود . بسى وزير دربار و رئيس مجلس شورا و وزير داخله ديديم كه لفظا اين مناصب با آن‌ها بود ؛ ولى ، معنى نداشتند . اگر نام هريك برم و شرح دهم ، مورد گله واقع خواهم شد . اهل اين زمان تدابير دولتى را مىدانند ؛ و لازم نيست كه آيندگان شرح اين داستان را بخوانند .\r\nپس از آنكه جناب ناظم الدوله از حكومت تهران معاف شد و به رياست دار الشوراى كبرا برقرار گرديد ، در ماه ربيع الثانى اين سال ، حكومت تهران به جناب حاجى\r\n\r\n","description":"","footnote":"","page_name":" 386 ","page_number":410},
  {"content":"\r\n\r\nغلامرضا خان آصف الدوله ، والى سابق خراسان و كرمان ، - شهاب الملك سابق ، ابن مرحوم حسن خان شهاب الملك ، نظام الدوله ، والى اسبق خراسان - واگذار گرديد .\r\nشرح آن را در بابى كه راجع به تغيير ادارات است ، در اين جلد خواهم نگاشت .\r\nدر هفدهم ربيع الثانى اين سال ، بندگان اعليحضرت همايونى محض سركشى و رسيدگى به بعضى كارها ، از ييلاق صاحبقرانيه با موكب همايونى تشريف‌فرماى دار الخلافه‌ى تهران و مقر سلطنت عظما شده ؛ به اجراء بعضى اوامر و احكام سلطنتى مشغول گشتند . و عصر اين‌روز باز به عمارات ييلاقى صاحبقرانيه تشريف بردند ؛ و همه روزه ، به انتظام امور سلطنت و آسايش رعيت مىپرداختند .\r\nدر دوشنبه ، بيست و هفتم ربيع الاخر محض تفريح و تفرج و اظهار مرحمت درباره‌ى صدارت عظما ، از اول روز از صاحبقرانيه حركت فرموده ، به منزل ييلاقى حضرت اشرف امجد صدراعظم ، كه در قريه‌ى قيطريه و تا صاحبقرانيه ربع فرسخ مسافت دارد ، تشريف‌فرما شدند . بسى پذيرايىها از اجزاء مخصوصه‌ى سلطانى به‌عمل آمد . نهايت شكرگزارى و افتخار براى صدارت عظما دست داد . شرح پذيرايى و افراختن خيام براى واردين ، از وزراء و غيرهم ، به‌طورىست كه در ضمن وقايع سنوات قبل نگاشته‌ايم ؛ ديگر محتاج به تكرار نيست . هنگام غروب ، باز بندگان اقدس همايونى با موكب مسعودى رجعت به عمارات صاحبقرانيه فرمودند .\r\nدر اين ايام ، كه موقع عيد ولادت عليا حضرت « ويلهلمين » ، ملكه‌ى دولت هولاند ، بود ؛ بندگان اقدس همايون تلگرام تهنيتى به آن ملكه كردند ، و جواب امتنان و شكر گزارى از آن ملكه رسيد . سئوال و جواب تلگراف نزد ما موجود است ؛ اما ، عباراتش مثل همان كلماتى است كه در سنوات قبل ، در اين گونه مواقع نگاشته‌ايم . ديگر محتاج به تكرار نيست .\r\nاينكه اصل اين اخبار را اشعار مىكنم ، محض آن است كه آيندگان بدانند كه :\r\nدولت ايران در اين اوان ، با كدام دولت مربوط بوده و با كى سؤال و جواب داشته ؛ و پادشاه و ملكه‌ى فلان دولت كه معاصر با دولت حاليه‌ى ايران بوده ، چه نام داشته است .\r\nگذشتگان نتوانستند شرح روزگار خود را بدهند ؛ و ما از حال آن‌ها تا چند درجه بى خبر مانديم . ولى ، ما كه به‌واسطه‌ى تلگراف و پست و راه‌آهن از حال اهالى ربع مسكون اطلاع داريم ، بعضى نكات در تاريخ خود درج مىكنيم ، كه آيندگان بدانند كه :\r\nاعليحضرت مظفر الدين شاه در اين سنه ، معاصر با كدام امپراطور و امپراطريس بوده است .\r\nبندگان اقدس همايون روز سه‌شنبه ، پنجم شهر جمادى الاولى ، براى ملاحظه‌ى مشق بريگاد سواره‌ى قزاق از صاحبقرانيه تشريف‌فرماى اردوى سواره‌ى قزاق شدند ، كه در جنب قصر قاجار واقع است . سه ساعت بعد از ظهر ، در حالىكه جناب اشرف امجد صدراعظم و جمعى از خواص خدم ملتزم ركاب اعلا بودند ، به اردوى قزاق تشريف‌فرما شد . « كلنل كاساكوفسكى » به استقبال موكب همايون شتافته ، تذكره‌ى نظامى خود را به عرض رسانيد . اعليحضرت همايون سواره ، با لباس و اسلحه‌ى مرصع به جواهر رخشان ، از جلوى صفوف قزاق گذشته ؛ به هر دسته از پياده و سواره و باطرى كه رسيدند ، تفقد\r\n\r\n","description":"","footnote":"","page_name":" 387 ","page_number":411},
  {"content":"\r\n\r\nو احوال‌پرسى فرمودند . به باطرىهاى توپخانه كه رسيدند ، بعضى سؤالات از توپخانه و اسبان جديد الابتياع كردند . بعد ، از اسب پياده شده ، داخل سراپرده و خيام افراشته گشتند . سواره‌ى قزاق به هم درافتاده ، مشق كردند و به انواع و اقسام جنگ‌ها مشغول شدند ؛ كه شرح آن بسى مطول است .\r\nبندگان اقدس همايون ، شخص صدارت عظما و ساير رجال دولت را مخاطب ساختند ؛ شرحى تمجيد و تحسين از « كلنل كاساكوفسكى » كردند و فرمودند : « غيرت و صداقت اين كلنل روسى ، كه حال مستخدم دولت ايران است ، به درجه‌ايست كه گويا به دولت متبوعه‌ى خود خدمت مىكند . » و ضمنا او را به قوشچىيى تشبيه فرمودند كه نه از براى جلب مواجب و جذب معيشت ؛ بلكه ، از روى شوق خاطر و عشق فطرى كه به قوش دارد ، پرورش و تعليم قوش را مىكند .\r\nبعد از اتمام مشق ، بندگان اعليحضرت همايون تمام سفراى خارجه را كه در اردوى قزاق موعود و حاضر بودند ، به حضور مبارك خواسته ؛ در حضور ايشان ، از وزير مختار دولت روس مقيم دربار ايران ، اظهار رضامندى فرموده و مقرر داشتند كه معزى اليه رضاى خاطر مبارك را از خدمات و زحمات « كلنل كاساكوفسكى » به اعليحضرت امپراطور روسيه تبليغ كند .\r\nدر اين‌روز ، مبلغ يك هزار و هشتاد تومان ، به رسم انعام ، درباره‌ى صاحبان مناصب و تابين‌هاى بريگاد قزاق اعطا فرمودند . و يك قبضه شمشير مرصع به جواهر از درجه‌ى اولى ، به افتخار « كلنل كاساكوفسكى » مرحمت شد . « كاپيتن قيدارف » به يك قبضه شمشير مرصع از درجه‌ى چهارم امتياز يافت . يك قطعه نشان شير و خورشيد از درجه‌ى دوم درباره‌ى « كاپيتان مورومتسوف » اعطاء و مرحمت شد . پس از اتمام مشق ، باز بندگان اقدس همايون از اردوى قزاق به عمارات صاحبقرانيه ، كه منزل ييلاقى است ، تشريف بردند .\r\nاين اوقات ، موسم ييلاق منقصى شده ؛ لهذا ، روز يكشنبه ، دهم جمادى الاولى ، موكب مسعود همايون از صاحبقرانيه‌ى شميران تشريف‌فرماى باغ و قصر عشرت‌آباد ، كه پشت دروازه‌ى تهران است ، شد . پنج روز ، اردوى سلطنتى در آنجا متوقف بوده ؛ روز جمعه ، پانزدهم اين ماه كه جمادى الاولى است ، عزيمت سرخه‌حصار ، كه در سه فرسخى تهران و از نزهتگاه‌هاى سلطنتى است ، فرمودند . و در قصر ياقوت ، چند شبانروز با خواص خدم به سر بردند .\r\nيكى از ايام توقف در سرخه‌حصار ، به سراپرده و چادرهاى جناب اشرف امجد صدراعظم تشريف‌فرما شده ؛ با وجوه چاكران دولتى ، آن روز را در آنجا به سر بردند .\r\nتشريفاتى كه بايد و شايد از هر چيز فراهم بود . به وجود شاهانه و ساير مدعوين بسيار خوش گذشت . هنگام عصر ، باز به قصر مبارك سلطنتى رجعت فرمودند . و روزها را در قصر ياقوت ، به جواب عرايض وزارتخانه‌ها و ادارات مىپرداختند .\r\nروز يكشنبه ، بيست و چهارم اين ماه ، كه پايان سفر ييلاق بود ، موكب مسعود همايونى از سرخه حصار عزيمت دار الخلافه‌ى تهران كرده ؛ هنگام ظهر ، بافرى شايان\r\n\r\n","description":"","footnote":"","page_name":" 388 ","page_number":412},
  {"content":"\r\n\r\nو كرى بىپايان به عمارات سلطنتى نزول اجلال فرمودند . نواب و الا شاهزاده وجيه اللّه ميرزاى سپهسالار ، وزير جنگ ، با تمام سرداران و امراء و رؤساى عسكريه در ميدان توپخانه‌ى مباركه شرفياب خاكپاى مبارك شده ، مورد تفقد و التفات گشتند .\r\nروز جمعه ، چهاردهم جمادى الاخره ، كه مقارن عيد ميلاد بندگان اقدس اعليحضرت همايون است ، به رسم مقرر و طرز معمول همه‌ساله ، كه شرح آن را در مجلدات سابقه نگاشته‌ام ، بساط سور و سرور در دربار دولتى و سراى سلطنتى فراهم آمد . مجلس سلام عام انعقاد يافت . شب چهاردهم ، از طرف دولت و ملت چراغانى و آتش‌بازى و تزئين اسواق و خانات و دكاكين فراهم بود . روز چهاردهم ، شاهزادگان « خاقانيه » و « محمديه » و « ناصريه » در سر « سفره‌ى مظفريه » با حضور خود بندگان اعليحضرت همايون صرف ناهار كرده ؛ و به اين جهت ، بسى افتخار يافتند . سفراى دول از براى تبليغ تهنيت و عرض مبارك‌باد ، به حضور همايونى به ترتيبى خاص شرفياب شده ؛ مورد تفقد گشتند . ديگر محتاج به تكرار نيست . ازجمله اشخاصى كه در اين عيد تلگراف تهنيت فرستاده‌اند ، اسامى ايشان از اين قرار است : -\r\nاعليحضرت نيكلاى دويم ، امپراطور روسيه ؛ علياحضرت ويكتوريا ، ملكه‌ى انگلستان و امپراطريس هندوستان ؛ اعليحضرت فرانسوا ژزف ، امپراطور اطريش و پادشاه مجارستان ؛ اعليحضرت كليوم ، امپراطور آلمان ، پادشاه دولت پروس ؛ اعليحضرت لئوپلد ، پادشاه بلژيك ؛ اعليحضرت هومبرت ، پادشاه ايتاليا ؛ اعليحضرت سلطان عبد المجيد ، پادشاه عثمانى ؛ رئيس جمهورى فرانسه ؛ رئيس جمهورى اتازونى از ممالك ينگىدنيا .\r\nپس از انجام كارهاى عيد ، روزها را بندگان اقدس همايون به فيصل امور و جواب عرايض مىپرداختند . از ششم رجب المرجب ، به عزم تفرج و اقامت چندروزه ، تشريف فرماى قصر دوشان‌تپه شدند . در پانزدهم نوامبر ، مطابق دهم رجب المرجب ، كه مقارن روز عيد تسميه‌ى « لئوپلد » پادشاه بلژيك بود ، بندگان اقدس همايون تلگراف تهنيتى به آن پادشاه زدند ؛ و جوابى مبنى بر شكرگزارى از آن پادشاه رسيد .\r\nشب سيزدهم رجب ، كه شب عيد ولادت حضرت سيد الاولياء امير المؤمنين ، على بن ابى طالب ، عليه السلام ، بود ؛ برحسب معمول سنواتى ، در دوشان‌تپه مشغول جشن و سرور بودند . در خيابان‌هاى تهران و خانات و اسواق ، چراغانى كردند و آتش بازى و شليك به‌عمل آمد . روز سيزدهم ، موكب همايونى از دوشان‌تپه به دار الخلافه تشريف آورده ؛ در تالار مباركه‌ى شمس العماره به سلام نشسته . عموم رجال دولت و اهل نظام و اهل قلم صف بربستند ؛ بندگان اقدس همايون به هريك مبارك‌باد فرمودند . شاهزاده يمين السلطان ، ايلخانى قاجار ، به رسم مقرر در سلام عام شرف مخاطبت خاص داشتند .\r\nساير مراسم عيد ، از قرائت خطبه و انشاء قصيده و شليك توپ ، به‌عمل آمد .\r\nدر يكى از ايام توقف موكب مسعود خسروانى در دوشان‌تپه ، آصف السلطنه امير تومان ، صاحب‌جمع كل دواب ديوانى ، شترهاى كلايى را كه پنج هزار نفر مىشود در حضور همايون‌سان داد و مورد تحسين واقع شد .\r\nروز پنجشنبه ، هيجدهم رجب المرجب ، بندگان اقدس همايون امر و مقرر فرمودند\r\n\r\n","description":"","footnote":"","page_name":" 389 ","page_number":413},
  {"content":"\r\n\r\nكه : تمام طبقات نظامى و افواج سپاه حاضر تهران و شاگردان مدارس دولتى و توپخانه و قورخانه و افواج پياده و سواره‌ى عسكريه ، كه زياده از ده هزار نفر بودند ، روز سه‌شنبه ، 29 شعبان المعظم ، در ميدان مشق تهران حاضر شده ؛ تا دو سه ساعت از روز بالا آمده ، از دار العماره‌ى سلطنتى به نظاره‌ى آن‌ها تشريف‌فرما شوند . لهذا ، در اين‌روز ، قبل از صرف ناهار ، بندگان اقدس همايون تشريف‌فرماى ميدان مشق شدند . حضرت اشرف امجد صدراعظم و ساير وزراء و امراء نيز حضور داشتند . افواج مشق‌هاى نظامى كردند و مورد تحسين گشتند . نواب و الا شاهزاده وجيه اللّه ميرزاى سپهسالار ، وزير جنگ ، مورد مرحمت واقع گشتند : به يك ثوب پالتوى خلعت خسروانى ، به انضمام سردوشى الماس از درجه‌ى اولى سرافراز گرديد . پس از آن ، رجعت به مقر سلطنت فرمودند .\r\nروز دوشنبه ، بيست و دويم رجب المرجب ، بندگان اقدس همايون به عزم شكار و اقامت چند شبه ، از تهران تشريف‌فرماى جاجرود شدند . در ايام توقف آنجا ، بعضى روزها به سوارى و شكار مىپرداختند ، و پاره‌يى از ايام در قصر سلطنتى جاجرود اقامت خود را به جلايل امور دولتى مصروف مىساختند . جناب مستطاب اشرف امجد صدراعظم هم در اين سفر حاضر خدمت بودند . روز چهارشنبه ، دويم شعبان المعظم ، موكب مسعود خسروانى از جاجرود به تهران مراجعت فرمودند .\r\nدر روز دويم ماه دسامبر ، مطابق بيست و هفتم رجب ، كه مقارن عيد جلوس « فرانسواژزف » امپراطور اطريش و پادشاه مجارستان بود ، بندگان همايون تلگراف تهنيتى به آن شاهنشاه فرستادند و جوابى مبنى بر شكرگزارى رسيد .\r\nشب پنجشنبه ، سيم شهر شعبان ، كه شب عيد ولادت حضرت سيد الشهداء ، عليه السلام ، است ؛ به امر دولت در « خيابان باب همايون » و ساير خيابان‌ها چراغانى كرده ، آتشبازى به‌عمل آمد ، و اهالى تهران خانات و اسواق و دكاكين را چراغان كردند . روز عيد كه سيم شعبان است ، بندگان اقدس همايون در تالار شمس العماره به سلام نشستند . طبقات نوكر ، از قلمى و قدمى ، با البسه‌ى رسميه حاضر شده ، صف بستند . مراسم ميمونه‌ى عيد ، از خطبه و انشاد قصيده و شليك ، به‌عمل آمد ؛ و افواج قشون از حضور همايون در سراى سلطنتى دفيله كرده ، گذشتند .\r\nدر چهاردهم شعبان ، كه مقارن عيد تسميه‌ى اعليحضرت « نيكلاى دويم » امپراطور روسيه است ، تلگراف تهنيتى از طرف بندگان اقدس همايون به روسيه شد و جوابى با امتنان از امپراطور رسيد .\r\nروز سه‌شنبه ، پانزدهم شعبان ، كه مقارن ولادت حضرت امام العصر و الزمان است ، اساس جشن و تهنيت در دربار دولت برپا ؛ بعد از ظهر ، سلام عام در پيشگاه حضور همايونى در تالار شمس العماره انعقاد يافت . به طريق سنوات گذشته ، شب و روز به خير و خوشى اختتام يافت .\r\nدر شانزدهم شعبان ، كه موقع عيد ولادت اعليحضرت « سلطان عبد الحميد » پادشاه عثمانى است ، بندگان اقدس همايون تلگراف تهنيتى به آن پادشاه زدند .\r\n\r\n","description":"","footnote":"","page_name":" 390 ","page_number":414},
  {"content":"\r\n\r\nروز سه‌شنبه ، بيست و نهم شعبان المعظم بندگان اقدس همايون از اول روز تشريف - فرماى باغ و منزل جناب مستطاب اشرف امجد آقا ميرزا على اصغر خان امين السلطان ، صدراعظم ايران ، شدند ؛ در آنجا ، صرف ناهار و ميوه‌ى عصر و چاى فرمودند . در اين روز ، شاهزادگان بزرگ و وزراء كبار و امراء دربار و خواص چاكران خلوت همايونى نيز در اين باغ ، كه نمونه‌ى فردوس اعلا است ، به شرف التزام حضور همايون مشرف بودند . خوان‌هاى گوناگون و موائد رنگارنگ در تالارها و اتاق‌ها گسترده بود . انواع نعم ، از مأكول و مشروب و فواكه و شيرينى ، طبقا عن طبق ، چيده بودند . بر هر تنى خوش گذشت ، و به مردم بسى فوايد عايد شد . تا پايان روز ، در آنجا تشريف داشتند و لا ينقطع از خدمات دولتى صدارت عظما توصيف مىفرمودند . هنگام غروب ، به سراى سلطنت عظما رجعت كردند .\r\nبندگان اقدس همايون سنت سنيه‌شان بر آن جارى است كه : در سفر و حضر ، سالى چندبار به منزل حضرت مستطاب صدارت عظما تشريف‌فرما شده ؛ من الفلق الى الغسق ، در آنجا با كمال راحتى به سر مىبرند . و گاهى ، هنگام عصر تشريف‌فرما مىشوند .\r\nگاهى ، قبل از وقت اخبار مىشود . و گاهى ، بدون خبر در منزل صدارت عظما نزول اجلال مىفرمايند . لكن ، آن ايامى كه تشريف‌فرمايى بندگان اقدس همايون به منزل حضرت مستطاب صدارت عظما محقق است ، يكى يك روز يا دو روز به ماه رمضان مانده است كه مجلس « برغندان » يا « كلوخ‌اندازان » محسوب مىشود . يكى در عصر چهاردهم جمادى الاخره است ، كه مطابق عيد ولادت سلطانى است ، كه پس از انقضاى سلام عام به منزل حضرت صدارت عظما تشريف‌فرما شده ؛ صرف فواكه و چاى فرموده ، به سراى خلافت مراجعت مىفرمايند .\r\nاين سلطان عادل باذل مهربان باوقار ، جز سراى صدارت ، ديگر به خانه‌ى احدى پا نمىگذارند و راضى نمىشوند كه به احدى تحميلى وارد آورند ، و در ورود به منزلى اخذ پيشكشى و تقديم كنند . با آنكه كمال همراهى را با علماء و مجتهدين دارند ، به خانه‌ى آن‌ها هم در سال تشريف‌فرما نمىشوند . اظهار التفات و مرحمت خود را درباره‌ى كسى ، به رفتن خانه‌ى او نمىدانند ؛ بلكه ، اظهار مرحمت را منحصر به بذل و عطاء خود مىدانند .\r\nتاكنون ، نديده و نشنيده‌ايم كه اين سلطان جز به خانه‌ى صدارت عظما ، به جاى ديگر تشريف‌فرما شده باشند ؛ مگر آنكه ، يك دفعه به منزل حضرت و الا شاهزاده ملك منصور ميرزاى شعاع السلطنه ، فرزند خود ، دعوت شده ؛ با وجوه خدم در آنجا تشريف‌فرما گشتند .\r\nلكن ، شاهنشاه شهيد سعيد رسمشان بر اين بود كه : در سال ، در خانه‌ى بسى از علماء و وزراء ، حتى پيشخدمتان و بعضى از وعاظ ، تشريف‌فرما شده و اين كار را دليل بر اظهار مرحمت خود مىدانستند . به هرجا كه دعوت مىشدند ، صاحبخانه بسى پيشكشىهاى نقدى و جنسى به حضور مبارك مىگذاشت . و آن پادشاه جمجاه ، لا محاله ، در سال پنجاه هزار تومان از اين كار دخل داشت ؛ كه به خانه هر وزيرى و اميرى تشريف‌فرما مىشد ، اقلا تا سيصد تومان براى او پيشكشى مىگذاشتند .\r\n\r\n","description":"","footnote":"","page_name":" 391 ","page_number":415},
  {"content":"\r\n\r\nلكن ، اين سلطان عادل باذل ، ابدا به اين كار اعتنايى ندارند . با كمال رأفتى كه با همه كس دارند ، به خانه ى احدى پا نمىگذارند كه پيشكش براى ايشان نيارند . زمانى ياد دارم كه شاهنشاه شهيد سعيد ، ناصر الدين شاه قاجار ، اسكنه اللّه فى دار القرار ، هنگام عصر به خانه‌ى مرحوم آقاعلى امين‌حضور ، وزير بقاياى دوره‌ى سابق ، دعوت شده بودند . ايشان با حشمت سليمانى كه به منزل او تشريف‌فرما مىشدند ، به دربخانه‌يى عالى رسيدند ؛ ديدند تمام ديوارهاى اين خانه ، از جرز و كتيبه و دندانه و پهنه ، بدون استثناى وجبى از آجر تراش است . در آن مورد يا مورد ديگر ، مگر من يا ظريفى گفت كه : « آستر اين خانه ، بهتر از رويه‌ى خانه‌ى ديگران است . »\r\nدر آن هنگام ، شاهنشاه شهيد سعيد ، نور اللّه مضجعه ، پرسيدند : « اين خانه از كيست ؟ » پاسخ‌گويان عرض كردند كه : « اين خانه از حاجى ميرزا حسين صراف شيرازى است ، كه چندى است در تهران قسطار شده است ! » شاهنشاه شهيد سعيد فرمودند : « بايد به خانه‌ى او رفت و رواق‌ها و اتاق‌هاى او را نظاره كرد ! » لهذا ، پياده شدند و به آنجا تشريف‌فرما شدند .\r\nحاجى ميرزا حسين صراف و خدمه‌ى او حاضر بودند ؛ خدمت‌ها كردند . امتنان حاصل نمودند . از وجوه نقد پيشكشىها گذاشتند و شاهنشاه شهيد سعيد پذيرفت و از در ديگر بيرون رفت و به خانه‌ى مرحوم امين‌حضور تشريف‌فرما شد . و چون منزل من نزديك به خانه‌ى مرحوم امين‌حضور بود و با او ارادتى داشتم ، در دخول و خروج شاهنشاه شهيد به خانه‌ى او و خانه‌ى حاجى ميرزا حسين صراف ، بسى سيرها دست داد ؛ كه از كفايت و دانايى شاهنشاه شهيد حيرت‌ها كردم . اگر بخواهم شرح آن داستان نگارم ، سخن بسى طول كشد و مرا از تاريخ‌نگارى اين دوره بازدارد .\r\nچون ايام ماه رمضان پيش آمد ، بندگان اقدس همايونى همه‌روزه از چار ساعت به غروب مانده ، از حرمخانه‌ى جلالت به حياط باغ و عمارات ديوانخانه‌ى مباركه‌ى سلطنتى تشريف‌فرما شده ، بار عام مىدادند . تا سه ساعت از شب گذشته ، با حضور خواص چاكران دربارى به اجراء امور دولت و جواب عرايض حكام و رعيت مىپرداختند . ملجس دربار اعظم و وزارتخانه‌ى دفتر كشورى و لشكرى و ساير وزارتخانه‌ها هم هفته‌يى سه شب ، كه شب شنبه و سه‌شنبه و پنجشنبه باشد ، داير بود . جناب مستطاب اشرف امجد صدراعظم از عصر به حضور همايونى مشرف شده ، هنگام غروب به مجلس دربار دولتى حاضر مىشد .\r\nخوان‌هاى افطاريه‌ى او را حاضر كرده ، وزراء و امراء و اشراف و اعيان ولايت در محضر او صرف افطار مىكردند . بعد از غذا ، به انجام امور مىپرداختند . و بعد از سه ساعت از شب گذشته ، به خانه‌ى خود مىرفتند . هفته‌يى سه شب ، مجلس دربار منعقد بود و مردم از محضر صدارت عظما مقضى المرام مراجعت مىكردند .\r\nدر اين سال ، باز مثل سنه‌ى سابقه ، قيمت گندم و نان و ساير اجناس قدرى ترقى داشت . به حكم دولت كه گندم از عراق و خمسه و ساوه به تهران مىآوردند ، هر خروار گندمى به جهت كرايه‌ى مكاريان بيست تومان ، حتى بيست و دو تومان ، قيمت پيدا مىكرد . آنگاه ، نان را بايد يك من دو قران بفروشند . مردمى كه نان يك‌من هشت پول و گاهى دوازده پول و گاهى بيست پول و گاهى بيست و چهار پول و در اين اواخر يك‌من\r\n\r\n","description":"","footnote":"","page_name":" 392 ","page_number":416},
  {"content":"\r\n\r\nبيست و هشت پول خورده بودند ، بر ايشسان سخت بود كه كنون نان يك‌من هشتاد پول ، كه معادل دو قران است ، خريدارى كنند و گذران نمايند . آن مردى كه ماهى ده تومان مواجب داشت ، نان ارزان خورده بود . حالا چطور مىشود كه باز ماهى ده تومان مواجب بگيرد ، و نان گران يك‌من دوقران بخورد ؟ اين مملكت ما كه هنوز قانون مرتب صحيحى ندارد كه در اين موارد آقايان به نوكرها اضافه‌مواجب دهند ، و مجلس اعانه ندارد كه به فقرا وجهى رسانند ؛ لهذا ، دراين‌صورت مردم بىپا مىشوند و گدايان از گرسنگى مىميرند .\r\nناچار ، شخص سلطان محض رأفت ، با عموم مردم همراهى مىكند و متحمل ضرر مىشود .\r\nلهذا ، نفس نفيس بندگان اقدس همايونى در اين ماه مبارك ، از خزانه‌ى دولتى متحمل ضرر شده ، مقرر داشتند كه : هر قدر گندمى را كه خباز خريدارى مىكند ، نصف قيمت را خباز بدهد و نصف قيمت را دولت ادا كند ؛ كه گندم خروارى بيست تومان ، براى خباز ده تومان بيفتد . به عوض ، نان را به مردم خروارى ده تومان داده ، از قرار يك‌من يك قران ، كه چهل پول باشد ، بفروشند و يك‌من دو قران به فروش نرساند .\r\nدر اين ماه رمضان ، صد و ده هزار تومان به خبازان دادند و دويست و پنجاه هزار نفر اهالى حاليه‌ى تهران را آسوده و شاكر ساختند . هر قدر كه قيمت گندم بود ، نصف آن را دولت مىداد و نصف را خبازان ؛ كه نان يك‌من دو قران را يك قران بفروشند و اهل تهران آسوده شوند .\r\nدر سنه‌ى گذشته و در هذه السنه و در سنه‌ى آتيه ، كه ان شاء اللّه شرح آن را مىنگارم ، دولت در قيمت گندم به قدرى پول داد كه مردم در اوصاف حميده‌ى اين سلطان باذل عادل عاجز ماندند . تقريبا ، به قدر چهار صد هزار تومان در اين سه سال ، براى توفير قيمت گندم ادا كردند كه اهالى تهران آسوده شوند .\r\nفقط در اين سه سال ، محصول تهران به دست نيامد و آسمان خشكى كرد ؛ در آذربايجان هم كار سخت شد . ولى ، خراسان و طبرستان و ساير ممالك و بلدان ، جز قم و كاشان ، به رفاه بودند و گندم فراوان داشتند . اگر در ساير بلاد ايران زراعت به دست نمىآمد ، بسى قحطى دست مىداد كه سلطنت و صدارت نمىتوانست چاره كند . لكن ، اقدامات صدراعظم در تعيين مجلس انتظام نرخ ، و بذل و عطاى شاهانه به خبازان ، كارى كرد كه نگذاشت اين گرانى از تهران به ساير بلدان سرايت كند و قحط و غلاى عمومى فراهم آرد . به اين جهت ، مردم آسوده شدند و مردار نخوردند و بچه‌ى خود را نكشته صرف نكردند و بسى راحت زيستند .\r\nمردم آينده به واسطه‌ى اقامه‌ى مجالس اعانه‌يى كه در همه‌جا داير مىشود ، مرده - خوارى از كسى نخواهند ديد ؛ لهذا ، تعجب مىكنند كه من چگونه چنين چيزى مىنويسم . ايشان تعجب نكنند ! و من صريحا مىنويسم : در دوره‌ى مظفريه كه از براى بعضى بلاد ايران حاصلى دست نداد و خشكسالى شد ، به واسطه‌ى پول دادن اين سلطان باذل عادل و اقدام صدراعظم در انتظام مجلس نرخ و همراهى با مردم ، بسى آسودگى فراهم شد كه چندان سخت نيامد . ولى ، چنان در خاطر دارم كه درسنه‌ى [ هزار و دويست و هشتاد و هشت 
  ] ، در دوره‌ى ناصريه ، سه سال در ايران قحط و غلا دست داد . در تمام بلاد\r\n\r\n","description":"","footnote":"","page_name":" 393 ","page_number":417},
  {"content":"\r\n\r\nايران حاصل نروئيد . كار بر مردم سخت شد . قيمت يك من نان به پنج قران و ده شاهى رسيد ، كه دويست و بيست پول باشد . مورخين آن زمان ناقص بوده ، يا ملاحظه‌يى در كار داشته ، جزئيات آن زمان را ننگاشته‌اند . من در آن زمان مورخ نبوده ؛ لكن ، همه چيز را به خاطر دارم . و كنون ، به صدق مىنگارم .\r\nو اللّه ! به رأى العين ديدم كه : مردم در سر گذرها از گرسنگى مىمردند . آن وقت ، سايرين جمع شده ، به دهان او نان مىگذاشتند . بعضى به جان آمده ، مىگفتند كه : « يك روز و يك شب بيشتر است كه بىنان مانده‌ايم . » بعضى ديگر از بوى نان به جان نيامده ، حياتشان عودت نمىكرد . و من كه بچه بودم و به محلات خارج چندان عبور نمىكردم ، در اطراف خانه‌ى خود سه نفر را چنين ديدم . و باز در ايران ، كار به جايى كشيد كه خون گوسفندان كشته را جمع كرده ، در آتش گذاشته ، قدرى گرم كرده ، مىخوردند . پوست خيك روغن و شيره را اگر مىيافتند ، مىخوردند . مردم بيچاره اگر بچه را پنجساله يا شش‌ساله ، كه مميز نبود ، گول زده ، به خانه‌ى خود برده ، او را كشته ، در ديگ انداخته و جوشانيده مىخوردند . « بچه‌خوره » يك عنوانى بود كه اگر اغنياء مىخواستند بچه‌هاى خود را بترسانند ، مىگفتند : « هيچ مگو كه بچه‌خوره آمده است ! » لهذا ، بچه‌ها ساكت مىشدند . بسى بچه‌ها را از ديگ‌هاى خانه‌ى مردم پخته درمىآوردند .\r\nميرزا محمود ، برادر شيخ مرتضاى صديق ديوان ، در يكى از شب‌هاى ماه رمضان همين سال ، براى من و ميرزا على خان منصورى و فلان سرتيپ توپخانه ، كه اسم او را فراموش كرده‌ام ، بيان كرد كه : « من در سال مجاعه‌ى دولت ناصرى ، با فلان و فلان ، كه اسم هردو را من مورخ فراموش كرده‌ام ، از تهران به قم حركت كرديم . چون به قم رسيديم ، در سر گورستان دخترى نه ساله يا ده ساله را افتاده ديديم . دانستيم كه او از گرسنگى به خاك درافتاده است . باهم گفتيم كه : احياء نفس ، بهتر از زيارت حضرت معصومه است . لهذا ، او را برداشته ، به منزل آورديم . شربت داديم و به او نان خورانيدم ، تا به حال آمد . از او استفسار نسب و شرح حال كرديم . او گفت : من دختر فلان هستم .\r\nپدر و مادرم بيچيز بودند ؛ فرزندى كوچكتر از من داشتند ؛ او را كشته و خوردند . من كه قدرى عقل داشتم ، بر خود ترسيده ، به اين گورستان كه محل عمومى است آمدم و قدرى ماندم و از گرسنگى بىحال مانده ، ضعف كرده . و كنون ، شمايم دريافتيد . » ميرزا محمود گويد : « ما او را به پدر و مادر رسانديم و قدرى خرجى داديم . »\r\nسبحان اللّه ! كار آن دوره كه من به خاطر دارم ، بدين مثابه بوده است . ولى ، شاه شهيد ناصر الدين شاه در آن دوره كارى كه كرد اين بود كه : دويست نفر از فقراى تهران را به ناظم خلوت خود سپرد كه خرج ايشان را متحمل بود . و به هريك از اعيان و اركان دولت ، ده تن و بيست تن و سى تن سپرد كه آن‌ها متحمل مخارج ايشان شوند . و مرحوم حاجى ميرزا حسين خان سپهسالار اعظم ، كه صدراعظم آن دوره بودند ، قرار دادند كه در قورخانه شب نان‌ها بپزند ؛ و على الصباح هركس در ميدان مشق حاضر شود ، به او قرصه نانى دهند و از در ديگر او را بيرون كنند . هرروز ، به قدر ده هزار زن و مرد به ميدان مشق حاضر شده ، قرصه‌نان مىگرفتند . ولى ، در ميان اين مردم بعضى استحقاق\r\n\r\n","description":"","footnote":"","page_name":" 394 ","page_number":418},
  {"content":"\r\n\r\nداشتند و برخى ، مثل زنان فواحش ، محض نظاره و تفنن حاضر شده ، نان مىگرفتند و ابدا استحقاق نداشتند . و باز بسى از زنان بيوه و مردمان با استحقاق در اين شهر تهران بودند ، كه ابدا به ميدان مشق حاضر نشده ، نان نمىگرفتند ؛ و به ذلت گذران مىكردند و به اسباب‌فروشى و قناعت و اظهار مطلب نزد اقوام ، حفظ آبرو مىكرده ، جان خود و اولاد را سالم مىداشتند .\r\nپس از سه سال ، كار به سهولت گذشت ؛ حاصل به دست آمد . نان را خبازان روى بار الاغان كرده و زرورق چسبانيده ، به اطراف مىگذرانيدند . و من كه در آن زمان بچه بودم ، به خاطر دارم كه مردم شادىها داشتند و ديگر قحط و غلايى فراهم نبود . جز در اين دوره كه دولت و صدارت بسى همراهىها كرد كه كار سخت نگذشت ، نان يك من دو قران و يك قران نقلى ندارد . « 42 »\r\nاگر بندگان اقدس همايون در قيمت گندم اين‌طور با خبازان و اهل شهر همراهى نمىكرد ، گرانى اين سه سال مثل گرانى دوره‌ى شاه شهيد مىشد ، كه قيمت نان يك من پنج هزار مىرسيد و مردم بچه كش و بچه‌خوار مىشدند . حمد خداى را كه اين دو سال ، به خير گذشته است . اميد كه از گرانى به ارزانى رسيم .\r\nدر روز بيستم رمضان المبارك ، كه مقارن عيد ولادت « اسكار » پادشاه سوئد و نروژ بود ، بندگان اقدس همايون تلگرام تهنيتى براى او فرستادند و جوابى مبنى بر امتنان از آن پادشاه به حضور همايونى رسيد .\r\nدر بيست و پنجم رمضان المبارك ، كه عيد ميلاد « گليوم » امپراطور آلمان بود ، تلگراف تهنيتى به او زده شد و جوابى مبنى بر امتنان رسيد .\r\nروز جمعه ، غره‌ى شوال المكرم ، كه عيد فطر است ، مثل ساير اعياد ، كه شرح آن را سابقا كرارا نگاشته‌ايم ، بعد از ظهر سلام عام در پيشگاه تالار مبارك شمس العماره در حضور همايونى شرف انعقاد يافت . شاهزاده يمين السلطان ايلخانى شرف مخاطب داشت .\r\nدولت ايران در اين سنه ، چهار قسم قرض خارجه و داخله داشت كه ناچار بايد آن‌ها را ادا كند : -\r\nاول ، قرض « رژى » ، يعنى : اداره‌ى انحصار دخانيات ، بود كه ابتدا در دولت شاهنشاه شهيد سعيد ، پانصد هزار ليره بود و حالا چهارصد هزار ليره است . تقريبا ، . . .\r\nكرور تومان مىشود و بايد تا سى سال با فرع صدى شش داده شود . يعنى : صد تومان كه از اصل داده مىشود ، شش تومان هم به فرع ادا گردد . و گمركات فارس و بنادر آن مملكت ، به ضمانت اين استقراض مقرر بود . و در هر سال ، قريب دويست هزار تومان از بابت اصل و فرع بايد داده شود . اين قرض از دوره‌ى شاه شهيد سعيد ، براى ما ايرانيان بدبخت\r\n\r\n\r\n","description":"","footnote":"\r\n( 42 ) - چندين سطر را قلم گرفته است ، بدين مضمون : « و از هوش خود يا سهو خود ، چنان مىبينم كه قيمت نان در ايران ، در سال‌هاى ارزانى به فلان قيمت رسد كه مردم بگويند : چرا افضل الملك از گرانى نان دوره‌ى ناصريه و مظفريه شرح‌ها نگاشته و تعجب‌ها كرده است . من حالا مختصرا مىنويسم :\r\nهرقدر تمدن در بلاد ايران زيادتر شود ، بر قيمت اشياء افزوده خواهد شد . اگر خواهم شرح آن بنگارم ، سخن به طول مىكشد . »\r\n","page_name":" 395 ","page_number":419},
  {"content":"\r\n\r\nشاه‌پرست به يادگار مانده است . و در دوره‌ى سلطنت قاجاريه ، اين دويم يا سيم صدمه‌ايست كه به ما ايرانيان وارد آمده است . اگر با خواست خدا روزگارم مجالى داد ، شرح اين قرض رژى را با وقايع آن ، كه از غرايب زمان و عجايب دوران است ، در اين جلد كتاب يا جلد ديگر آن مىنگارم .\r\nدويم ، قرض بانك‌هاى روس و انگليس و مسكويى است ؛ كه به اين سه بانك ، دولت ايران پنج كرور و كسرى مقروض است . و سالى سيصد هزار تومان متجاوز ، از قرار صدى دوازده فرع بايد داده شود . و اصل اين قرض هم تماما وعده‌هاى آن به سر رسيده ، يا نزديك است كه به سر رسد . و گمركات آذربايجان و گيلان و مازندران ، به ضمانت قرض بانك روس مقرر بود . اين قرض در سلطنت اين شاهنشاه عادل باذل وقوع يافته است ؛ و الا ، در دوره‌ى سلطنت شاهنشاه شهيد سعيد ، چنين قرضى نبود . و من نمىدانم كه اين پول را براى چه مصرف قرض كرده‌اند ، تا شرح آن را بنگارم . فضول هم نيستم كه تحقيق درين خصوص كنم . به جعل و جهل مىتوانم احداث قولى كنم ؛ لكن ، من اهل جعل نيستم . همين‌قدر دانم كه : دولت براى مصلحتى اين پول را قرض كرده است ؛ كه كنون بايد ادا كند .\r\nسيم ، قرض تجار داخله ؛ قريب به دو كرور با فرع صدى هيجده ، كه سالى متجاوز از يك صد و هفتاد هزار تومان فرع بايد داده شود . و چون هيچ‌يك از اين دو فقره قرض دويمى و سيمى ، شش ماه بيشتر وعده نداشت ؛ لهذا ، بايد در اين موقع ادا گردد .\r\nچهارم ، قرض دولت به ارباب حقوق ديوانى و اداى مواجب نوكرانى بود كه بايد بعضى از حقوق ايشان در تهران برات صادر شود و از خزانه‌ى مباركه دريافت گردد .\r\nهركس كه مواجب و وظيفه‌اش به خرج دستور العمل ولايات ايران آمده بود ، حقوق خود را گرفته بود ؛ ولى ، حقوق بعضى اشخاص كه بايد در تهران برات صادر شود و از خزانه دريافت كند ، از چهار سال قبل به عقب مانده بود ؛ كه تا به حال ، به تفاوت اشخاص از هر سنه مبلغى باقى مانده كه برات ديوان به دست آن‌ها بود كه بايد دريافت كنند .\r\nو در هذه السنه ، به قشون مقيم تهران فقط يك ماه جيره داده شد ، و به ساير براتدار ، سواى آنان كه به خرج ولايات منظور بوده ، هنوز دينارى نرسيده بود . و از اين‌ها گذشته ، مخارج لازمه‌ى ديگر درآبادى مملكت و اصلاح امور داخله و مرمت استحكام سرحدات ، و ايجاد بعضى راه‌هاى عرابه‌رو ما بين دهات و بلوكات و وصل آن‌ها به شهرها ، و ساختن سد اهواز و امثال آن‌ها ، در منتها درجه‌ى لزوم بودند . ولى ، به‌واسطه‌ى بىپولى امكان نداشت حل اين معما ، جز به يكى از دو صورت وقوع يابد : يكى بر دخل افزودن ، يعنى :\r\nبر ماليات رعاياى ايران چيزى افزوده شود ؛ ديگر از خرج كاستن ، يعنى : از حقوق و مرسومات ديوانى و وظايف كه سالى ده كرور مىبرند ، سالى سه كرور كاسته شود .\r\nدر اين زمان ، به‌واسطه‌ى رأفتى كه اين شاه عادل باذل با مردم داشت ، و به جهت نيك فطرتى و تجربتى كه اين صدراعظم داشت ، اجراء اين دو كار غير مقدور بود . اما ، شاه عادل بود كه بر ماليات چيزى نمىافزود . اما ، باذل بود كه از حقوق ديوانى مردم كم و\r\n\r\n","description":"","footnote":"","page_name":" 396 ","page_number":420},
  {"content":"\r\n\r\nكاست نمىكرد . « 43 » لهذا ، اراده‌ى عليه‌ى خسروانى و رأى جناب مستطاب اشرف امجد صدراعظم بر آن تعلق يافت كه : اداره‌ى گمركات ديوانى را منظم دارند كه مباشرين حيف و ميل نكنند و كسر عمل نياورند . از ابتداى هذه السنه ، « مسيو نوز » كه از اهل دولت بلژيك است ، از براى رياست گمركات ايران مستخدم شد كه به‌طور منظم ، بدون زيادتى بر مردم ، عمل گمرك را منظم دارد و بر فايدات و عايدات دولت بيفزايد . وى به اين خدمت شتافت . الحق ، مسيو نوز خدمتى بسزا كرد . تاكنون ، سالى سه كرور بيشتر از سابق ، بر عايدات گمركات افزوده شده است . چون اين اضافه ماليات حاصل شد ، صلاح دولت در آن افتاد كه مبلغى از دول خارج ، براى اداى حقوق رژى و پرداختن مواجب نوكر و غيره ، قرض كند و قروض صدى دوازده و صدى هيجده را ادا كرده ؛ بعد ، از اين اضافه عمل گمركات ، اين قرض جديد را بپردازد .\r\nصورت قرض از اين قرار است : دولت عليه‌ى ايران مبلغ شصت مليون فرانك ، كه تقريبا بيست و چهار كرور پول ايران است ، از « بانك استقراضى رهنى ايران » قرض مىكند ؛ كه مدت هفتاد و پنج سال شمسى ، هر سال مبلغ يك صد و شصت هزار تومان ادا نمايد . فرع اين پول از قرار صدى پنج در سال ، در ماه از تومانى يك شاهى كمتر است . سال به سال ، به نسبت هر قدر كه از اصل باقى باشد ، در دو قسط ، شش ماه به شش ماه داده خواهد شد . ضمانت و محل اداى اصل و فرع اين استقراض ، از منافع گمركات ايران ، به استثناى فارس و بنادر فارس ، خواهد بود . تا هروقت كه دولت ايران اقساط را در موعد خود مىرساند ، اهالى خارجه تقويت بانك مىكنند ؛ حق هيچگونه مداخله در گمرك ندارند .\r\nولى ، هرگاه وقتى تعلل و مسامحه در اداى قسط نمايند ، به بانك حق مىدهند كه تحويلدارى در اداره‌ى گمرك بگذارد كه ابتدا قسط بانك را تحويل بگيرد ؛ بعد از آن ، علاوه را دولت به مصارف خود برساند .\r\nاين شرط محض استحكام عمل است . چون عملكرد گمرك تقريبا دو برابر و نيم\r\n\r\n\r\n","description":"","footnote":"\r\n( 43 ) - يك صفحه را قلم گرفته است ، بدين مضمون : « جناب صدراعظم هم تجربه كرده و ديده بودند كه ميرزا تقى خان اتابيك اعظم در اول دولت ناصرى ، از حقوق مردم كاستند ؛ با آن‌همه كفايت و تسلط و حذاقف و دانايى ، مردم به او غلبه كرده ، او را كشتند . و حال آنكه ، مرحوم ميرزا تقى خان اتابيك اعظم وزيرى بود كه من از اول خلفاى بنى عباس تا اين آن ، كه نويسنده‌ى اين سطورم و جميع تواريخ ايران ، بخصوص تجارب السلف و ساير كتب وزراء را ديده‌ام ، مثل آن وزير هيچ وزيرى را كافى و وافى و درست‌كار و مردم‌دار و با تسلط و درستكار نديده‌ام . با اين حالت ، او به‌واسطه‌ى كاستن حقوق مردم پس نشست و كشته شد ، و از نسل او كسى باقى نماند . و او براى اصلاح دولت و مملكت ، حقوق مردم را از آن جهت كاست كه مرحوم حاجى ميرزا آقاسى ، صدراعظم دولت محمديه ، به آخوندى تا سيزده هزار تومان اضافه مرسوم داده بود ؛ آخوندى كه هزار تومان مرسوم ببرد ، البته ديگران بيشتر برده بودند . در اين‌صورت ، دولت پريشان مانده ، حقوق مردم نمىرسيد . مرحوم محمد حسين خان اعتماد السلطنه براى من بيان كرد كه : در دولت محمد شاه غازى ، كار به جايى مىكشيد كه مردى كه هزار تومان مواجب داشت ، برات خود را نزد تاجر فرنگى ، كه نزديك تيمچه‌ى تهران مغازه داشت ، مىبرد و به صد تومان مىفروخت ؛ و اين صد تومان را هم نمىدادند و مىگفتند ، جنس بردار ! و او عوض اين صد تومان ، به قيمت پربها ماهوت و ساير اجناس فرنگى برمىداشت . »\r\n","page_name":" 397 ","page_number":421},
  {"content":"\r\n\r\nقسط هر ساله‌ى اين استقراض است ؛ و گذشته از آن ، قسط بانك سال‌به‌سال كم مىشود ؛ لهذا ، دولت محتاج نخواهد شد . چون دولت ايران از اين قرض ، ساير قروض خود را ادا خواهد نمود ؛ لهذا ، به بانك وعده مىدهد كه قبل از حصول رضامندى بانك مزبور ، از ديگران قرض كلى ننمايد . و نيز از شرايط اين است كه : بانك استقراضى رهنى مجاز است كه اسهام اين قرض را در ساير جاها منتشر كند .\r\nخلاصه ، دولت ايران در اين اوان ، بيست و چهار كرور قرض كرد و تقريبا دوازده كرور قرض سابق را ، كه صدى دوازده و هيجده بود ، ادا كرد . و اين قرض از قرار صدى پنج است و فرع آن خيلى كم است . و عمل گمرك منظم شد و بر عايدات آن افزوده شد ، كه اقساط اين قرض را در هر سال خواهد داد . اما ، من كه مور ضعيفى در اين مملكت هستم ، از قرض خيلى مىترسم . قرض اسباب قرض است . و قرض به معنى شكستن است ، كه شخص مستقرض از قدرت و اعتبار و اقتدار خود مىكاهد . ديگران گفته‌اند : « الدين يكسر الدين » ؛ و مىگويم : « القرض يورث القرض » ؛ يعنى : قرض باعث شكستن مىشود .\r\nاى مردم ! كارى نكنيد كه به قرض بيفتيد . اگر قرض كرديد ، در صدد باشيد كه از خارج و داخل فايده برده ، قرض را ادا كنيد ؛ و تنخواه مقروضه را به مصرف بيهوده برسانيد .\r\nاين قرض دولت ايران ، براى اصلاح داخله خيلى خوب بود . اما ، من به خدا عرض مىكنم كه : سلطنت و دولت و ملت ايران را مستقلا از حوادث خارجه محفوظ فرمايد .\r\nو بعد ، به حضور مبارك اعليحضرت پادشاه ايران ، كه جان‌نثار وىام ، عرض مىكنم كه :\r\nمحتاج به اين قرض نبوديد ؛ از آن‌كه ، خاك ايران غالبا طلا و زعفران است و مردمش باهنرند . كوه‌هايش پر از فلز است . معادنش انباشته از هرگونه نعمت‌ها است . فرنگيان آرزوى داشتن چنين مملكتى را دارند . بفرمائيد كه وزراء تقويت كنند و تجار را به كار وادارند ، تا معلوم شود كه ممالك ايران به جميع ممالك برترى دارد .\r\nخدايا ! تو دانى كه من هوا و هوسم كم است ، به آسايش قناعت دارم ، و عمرم گذشته است ، و در عهد ما بلايى نصيب ايرانيان نخواهد شد ؛ اما ، به حال معصيت ، در اين دل شب استدعا مىكنم كه : اولاد و احفاد ما ايرانيان را مخذول خارجه نفرمايى و ما را مثل چند هزار سال قبل ترقى دهى ، كه مثل هنديان ، ذليل خارجه نباشيم . ذلت ما ايرانيان همين‌قدر بس ، كه يك دو بار ذليل اسكندر مقدونيه و عمر بن خطاب شديم و باز ترقى كرديم و تأسيس سلطنت آورديم و مستقل شديم . ديگر ما را ذليل فرنگيان ذلى الطبع پست‌فطرت نفرما كه ظاهرا عادل بوده و اسباب آسايش فراهم مىآورند ، و باطنا هزار گونه تخريب دارند . الامر للّه و رضا به قضائه .\r\n « شربت به دست غير و ز جام رفيق زهر * در حيرتم كه من بستانم كدام را » \r\nيك نكته از معنى گفتيم و همين باشد .\r\nخلاصه ، چون اين بيست و چهار كرور استقراض حاصل شد ، تقريبا چهار كرور به قرض ژرى داده شد و پنج كرور قرض بانك‌هاى روس و انگليس و مسكويى را پرداختند .\r\nبه قدر چهار كرور به ارباب حقوقى كه از خزانه محل مواجب بايد ببرند ، از بابت حقوق هذه السنه و سنه‌ى گذشته‌ى ايشان داده شد . مابقى را نگاه داشتند كه به مصارف سد اهواز\r\n\r\n","description":"","footnote":"","page_name":" 398 ","page_number":422},
  {"content":"\r\n\r\nيا ايجاد راه‌آهن و ساير اصلاحات مملكتى برسانند . و قدرى را هم تهيه‌ى سفر اروپ كنند كه بندگان اقدس همايون عزيمت سفر فرنگ دارند . و عما قريب كه حركت مىفرمايند ، شرح آن را خواهم نگاشت . كنون ، شرح پرداختن حقوق طبقه‌ى نوكر را مىنگارم .\r\nاز هيجدهم شوال ، حكم صادر شد كه هرچه برات مواجب به دست مردم از كشورى و لشكرى است ، بپردازند . جناب مستطاب اشرف امجد صدراعظم ، محض آنكه اجزاء خزانه برات مردم را كسر نكنند و به وجه كمى خريدارى ننمايند ، مقرر داشت كه هركس برات دارد و برات خود را نزد جناب آقا ميرزا شفيع خان مستشار الملك ، وزير سابق خراسان و فارس ، و نزد جناب آقا ميرزا محمد حسين مستوفى ، سررشته‌دار كل دفتر ايران ، و نزد جناب آقا ميرزا على رضا مستوفى خزانه و ضابط اسناد دولت و نزد آقا ميرزا سيد عبد اللّه مستوفى ، نويسنده‌ى شخصى خود ، برده ؛ اين چند نفر آن برات را به رديف مهر كرده و صحت آن را نگاشته ، آن وقت از وزير خزانه اخذ تنخواه كنند . و مستشار الملك مردى درست قلم و نيكخواه و بىطمع و درستكار بود . مردم برات‌هاى خود را برده ، به مهر رسانيدند . و نيز جناب مستطاب اشرف امجد صدراعظم كه روزها جناب جلالت‌مآب مشير السلطنه ، وزير خزانه كه بزرگوار مردى است ، با اين چهار نفر با بودن خازن الممالك ، تحويلدار خزانه ، و ساير اجزاء در تالار تخت مرمر نشسته ، برات‌ها را از مردم گرفته ، پول دهند . روزها ، در عمارت تالار تخت مرمر ازدحام و اجتماعى برپا بود . اين اشخاص بروات هذه السنه و بروات دو سال پيش را از مردم گرفته بدون كم و كسر ، اسكناس مىپرداختند . تقريبا تا چهل روز ، به اين كار مشغول بودند . روزى هزار نفر و هشت‌صد نفر و پانصد نفر و بسى كمتر ، به عمارت تالار تخت مرمر آمده ، بروات خود را به خازن الممالك مىدادند و مىرفتند . او در شب ، به اندازه‌ى وقت و فرصت ، در طومارى ترتيب اسامى صاحب برات و مقدار وجه را نوشته ؛ روز ديگر اسامى را مىخواندند . هركس حاضر بود ، وجه او را با دسته‌ى اسكناس بسته مىپرداختند . مردم بسى شعف داشتند . خازن - الممالك نهايت مهارت را به كار برد ، كه به غلط حقوق احدى مهمل و متروك نماند و كسى نتوانست تقلبى كند . او سال‌ها در اين كار بوده ، همه‌كس را مىشناسد ؛ كس نمىتواند به او اشتباه‌كارى كند .\r\nبروات هذه السنه را تمام پرداختند . از بروات سال گذشته ، به حكم دولت و به امر صدارت ، تومانى دو هزار كسر كردند ؛ و از بروات دو سال پيش ، تومانى چهار هزار تنزل دادند . و مردم بسى شادى داشتند و راضى بودند كه فقط امسال حقوق خود را بگيرند و از حقوق عقب‌مانده سنوات گذشته ، صرف‌نظر كنند . ولى ، دولت همراهى كرد و حقوق همه را پرداخت . اهل تهران دعاگو شدند ، و از خوش فطرتى و نيك ذاتى صدارت ممنون گشتند . كسانى كه اهل شورش و فساد و بدگويى بودند ، همه به شاه‌پرستى و دولتخواهى مايل شدند . من اهل مملكت را مىشناسم و مىدانم چه مىگويم و مىدانم چه مىگويند . اما ، بعضى مردم از بىصبرى شاكى هستند ؛ قدرى كه تأمل كنند ، كار اصلاح مىشود .\r\n\r\n","description":"","footnote":"","page_name":" 399 ","page_number":423},
  {"content":"\r\n\r\nخلاصه ، اين چهار كرور حقوق كه به دست نوكر رسيد ، آن‌ها قروض خود را دادند و به كسبه‌ى بازار ديون خود را پرداختند ، و اسباب خريدند . براى تجار و كسبه هم اسباب دخل و آسايش فراهم آمد . از امروز ، مردم بسى شاه‌پرست شدند كه حقوق ايشان پرداخته شد . ولى ، تا ديروز ، بسى طنز و طعن داشتند . الحق ، جناب مستطاب اشرف امجد صدراعظم دولتخواهى كرده ، دولت و رعيت را آسوده ساختند .\r\nروز چهارشنبه ، بيستم شوال المكرم برحسب استدعا و دعوت شاهنشاهزاده‌ى مفخم ، نواب مستطاب و الا ، شاهزاده ملك منصور ميرزاى شعاع السلطنه ، فرزند برومند سلطنت ، بندگان اقدس همايون از اول روز تشريف‌فرماى منزل ايشان ، كه وصل به سراى سلطنت است ، شدند . جناب مستطاب اشرف امجد صدراعظم و شاهزادگان عظام و وزراء بزرگ و امراء سترگ ، حضور داشتند . ناهار و فواكه عصر و چاى در آنجا صرف شد . بندگان اقدس همايون صدراعظم را مخاطب ساخته ، از لياقت و كفايت حضرت و الا شعاع السلطنه شرحى بيان فرمودند . در آن روز ، به وجود مبارك بسى خوش گذشت . هنگام عصر ، به سراى سلطنت عظما رجعت فرمودند .\r\nدر اين ايام ، غالبا بندگان اقدس همايون در مركز خلافت عظما تشريف دارند و به مهمات امور رسيدگى مىفرمايند . چند روزى هم ، محض تفنن و تفرج به باغ شاه ، كه پيوسته به پشت دروازه‌ى دار الخلافه است ، تشريف‌فرما شده ؛ خواص خدمتگزاران التزام ركاب داشتند . روز پنجشنبه ششم ذى القعده ، معاودت به مقر سلطنت عظما فرمودند .\r\nدر اين تاريخ ، متصل نبايد صحبت از دربار و رفتن به شكار كرد ؛ گاهى هم بايد مطالب ژغرافيايى و تاريخ پيشينيان را كه نزديك به اين عهد بوده‌اند نگاشت ، كه مزه و نمكى در كار پديد آيد . به‌طور اختصار ، همين قدر گويم كه : اين باغ شاه ، از بناهاى شاهنشاه شهيد سعيد ناصر الدين شاه ، طاب ثراه ، پدر بزرگوار بندگان اقدس همايون ، است كه در پشت دروازه‌ى مغربى تهران احداث كرده و بسى غرس اشجار و ساختن ابنيه‌هاى بلند و جزيره و حياض و احداث خيابان‌هاى خوب كرده ؛ كه از هرجا ، گل‌هاى رنگارنگ دميده و از هر سو ، آب‌هاى صافى روان است و از ميان جوىها ، فواره‌ها بيرون آورده ، آب‌ها جارى و سارى است . اين كارها از غرايب نيست . اثر بزرگ غريبى كه در اين باغ است : مجسمه‌ى خود ناصر الدين شاه است كه بر روى اسبى ، با هيكلى پرشكوه ، چنان كه او را همان‌طور ديده بودم ، نشسته و اسب به جست و خيز است . در آخر اين باغ ، حوضى بزرگ ساخته‌اند ؛ در وسط آن حوض ، سكويى بزرگ كه تقريبا يك ذرع و نيم از آب حوض ارتفاع دارد . روى آن ، در اطراف سنگ‌ها گذاشته‌اند كه دورادور آن حوض ، شرح اين مجسمه را نوشته و نقارى كرده‌اند . در روى سكو ، از فلز اسبى را به تجسم درآورده‌اند ؛ كه روى آن اسب ، ناصر الدين شاه به هيكل مخصوص خود نشسته و با كمال عظمت و مهابت است و شمشيرى آويزان دارد و در پاى او چكمه است . عيبى كه در اين مجسمه است ، اين است كه : پاهاى ناصر الدين شاه ، طاب ثراه ، بلندتر از اين بود ؛ در اين مجسمه ، پاها را كوتاه كرده است .\r\n\r\n","description":"","footnote":"","page_name":" 400 ","page_number":424},
  {"content":"\r\n\r\nشرحى كه در دور سنگ نقارى شده است ، از اين قرار است . - و هيچ‌يك از مورخين آن زمان و اين زمان ، اين شرح را ضبط نكرده‌اند . و من ديدم كه چندين سال ديگر ، به مرور دهور ، اين حكاكى و نقارى سنگ‌ها محكوك مىشود و آيندگان از خواندن اين سطور عاجز مىشوند ، و از اصطلاحات اين زمان مطلع نيستند ؛ لهذا ، « على العمياء رمية من غير رام » ، شرح‌هاى غلط مىنگارند . به اين جهت ، من شرح آن نقارى كه در دور سنگ در باب اين مجسمه شده ، مىنگارم . خود مخصوصا چندين بار به اين باغ آمده ، يك دفعه ميل كردم كه اين شرح را ثبت كنم . دستم رعشه داشت و نمىتوانستم درست چيزى بنويسم .\r\nيكى از شاهزادگان بزرگ كه با من لطفى داشت و مورخ بود ، محض همراهى بنده ، به خط خود اين شرح را نوشته ، به من داد . و باهم مقابله كرديم و به صحت اندر بود . و آن اين است : -\r\n« در سال صدم سلطنت قاجاريه ، و چهلم سلطنت سلطان ابن السلطان ابن السلطان ناصر الدين شاه قاجار و امپراطور كل ممالك ايران ، كه درجه‌ى عدلش به كمال رسيد و سبب امنيت طرق و شوارع و آسودگى رعيت گرديد ، كار هنر و صنايع بالا گرفت و آثار بزرگ به ظهور رسيد ؛ ازجمله : مسافرت به عراق عرب و فرنگستان ، و طلا نمودن گنبد مطهر عسكريين و حضرت عبد العظيم ، عليهم السلام ، و داير شدن خطوط تلگراف به تمام ايران ، و ظهور صنعت عكس ، و تكميل اداره‌ى پست و مريضخانه و پوليس و ضرابخانه ، و افتتاح نمونه‌ى راه‌آهن ، و تأسيس مدرسه‌ى نظاميه و چراغ گاز و برقيه ، و تكميل صنعت توپ و تفنگ و آلات حربيه ، و احداث باغات و خيابان‌ها و بناهاى عاليه ، و ساختن راه‌هاى صعب الامور ، و وسعت شهر دار الخلافه‌ى تهران ، و ايمن ساختن عموم رعايا و تبعه‌ى ايران را به مال و جان خود به همت بلند شاهانه ، و ازدياد اراضى و ممالك بر مملكت ايران از طرف بلوچستان و سيستان و استرآباد و خراسان . و در زمان وزارت جنگ حضرت و الا كامران ميرزا نايب السلطنه ، امير كبير و حكمران دار الخلافه‌ى تهران ، و وزارت اعظم جناب مستطاب امين السلطان ، وزير دخله و ماليه و دربار ، به اهتمام جناب جلالت‌مآب آقا رضا خان اقبال السلطنه ، وزير قورخانه‌ى مباركه و پيشخدمت خاصه و جنرال آجودان مخصوص همايونى ، اين مجسمه به يادگار و برقرار شد . به تاريخ هفتم شهر محرم الحرام ، مطابق سال سيچقان‌ئيل ، سنه‌ى يك هزار و سيصد و شش هجرى ، در قورخانه‌ى مباركه صورت اتمام پذيرفت ؛ 1356 . »\r\nو من گويم كه : اين مجسمه از آثار بزرگ است . در دوره‌ى شاه شهيد ، اجزاء قورخانه اين مجسمه‌ى به اين عظمت را ساختند و نيكو از عهده برآمدند . ولى ، در اين دوره ، اين شاهنشاه عادل باذل خواست مجسمه‌ى خود را اجزاء قورخانه بسازند ؛ از عهده برنيامدند و گفتند : « ما را قوه‌ى ساختن نيست . بايد فلان اسباب را از فرنگ براى ما حاضر كنيد ، تا چنين مجسمه‌يى بسازيم . » اولياى دولت از بس در ترويج هنر ايرانيان مايل نيستند ، به حضور مبارك شاهانه عرض نكردند كه بايد اسباب اين كار را فراهم آورد ؛ لهذا ، كار به اهمال گذشت . افسوس كه اين مقربان فكر دخل خود هستند ، ديگر به ترقى مردم هنرمند نمىكوشند . و من در اين تاريخ ، اشارتى كردم كه اين خسرو عادل\r\n\r\n","description":"","footnote":"","page_name":" 401 ","page_number":425},
  {"content":"\r\n\r\nباذل ، غث و سمين و خائن و امين از نوكرهاى خود را بشناسد .\r\nچند روز قبل ، من با چهار تن از بستگان نزديك سلطنتى به اين باغ درآمديم ديدم .\r\nكه حواصيل بر سر اين مجسمه‌ى بزرگ نشسته و منقار مىزند و حركات زشت دارد .\r\nگفتم : « واى بر ابناء روزگار ! پادشاهى كه هماى شرف به اذن و اجازه از بالاى سر او حركت مىكرد ، كنون حواصيل بر سر و تاج مجسمه‌ى او مىنشيند و كسى مانع نيست .\r\nفهذه عبرة للناظرين . » به سرايدار گفتيم : « اين مجسمه محترم است و اين هيكل از پادشاهان بزرگ ايران بوده است . چرا طاقى و خيمه‌يى بر سر او نمىزنيد ، و چرا چترى از فلز بر سر او نصب نمىكنيد كه حواصيل به سر او ننشيند و بىاحترامى نكند ؟ » سرايدار آهى كشيد و گفت : « ما كه استطاعت نداريم و به رؤسا هم قوه‌ى اظهار نداريم . اگر اظهارى هم كنيم ، از ما نمىپذيرند ؛ بلكه ، حمل بر فضولى مىكنند . »\r\nمن و اين شاهزادگان بسى حيرت‌ها كرديم و حسرت‌ها خورديم ، كه چرا احترام اين مجسمه را منظور نمىدارند . به اين مجسمه چه احترام كنند و چه نكنند ، فرقى به روح اصلى او ندارد ؛ اما ، بايد مردمان بزرگ را محترم داشت . ناصر الدين شاه ، طاب ثراه ، از مردمان بزرگ ايران بوده . پنجاه سال سلطنت ايران كرد و به سيلى صورت خود را سرخ نگاه‌داشت ، و به مشك خالى آب‌پاشى مىكرد و به داخله قدرت و نزد خارجه شأن و شوكت داشت . و بعد از شهادت او ، معلوم شد كه اين سلطان ، چقدر پليتيك‌دان و با عزم و حزم بوده است . من اگر بخواهم كارهاى او را شرح دهم ، سى هزار بيت كتابت لازم است ؛ ولى ، مجال اين كار را ندارم ؛ و در دوره‌ى او ، چندان حقوق نبرده‌ام كه حقوق به خرج دهم .\r\nهمين‌قدر عرض مىكنم كه : در ميان سلاطين قاجاريه ، ناصر الدين شاه دويم سلطان است ؛ بلكه ، اول سلطان است كه تغيير پليتيك داد : رزم را با بزم و عيش را با طيش مخلوط ساخته ، در اين دو صفت ضد ، بسى كارها از پيش برد و نام نيك گذاشت . و هيچ‌يك از سلاطين اين‌طور نبودند كه هم عيش كنند و هم طيش آرند و كار دولت و ملت به خوبى بگذرد ، و در نظر داخله و خارجه اعتبار و اقتدار پيدا كنند و به تدبير ، با بىپولى صاحب اعتبار باشند .\r\nاما ، در تمجيد اين شاه من چه نويسم ، كه آيندگان بگويند : چون افضل الملك مورخ اين دوره بوده است ، محض تملق تمجيد نوشته است . به خداى احد و واحد قسم ، كه من تملق نمىنويسم و حقيقت‌نگارى مىكنم . اگر حقيقت‌نگارى نمىكردم ، از بعضى اجزاء اين شاهنشاه خيانت‌ها نمىنوشتم كه فردا ، بعد از چاپ شدن اين كتاب ، با من دشمن شده و سعايت‌ها كرده ، به اردبيل و كلاتم روانه دارند و محبوسم آرند . من مثل فلان مورخ نيستم كه محض خاطر ميرزا آقا خان صدراعظم نورى ، از ميرزا تقى خان اتابك اعظم ، كه بهترين وزراى اسلامى بوده است ، بد بنويسم . من در نوشتن اين تاريخ ، جناب مستطاب آقا ميرزا على اصغر خان صدراعظم صدارت داشته ؛ هيچ تملق از او نكرده‌ام . چون او معزول شده ، دوره‌ى صدارت جناب مستطاب آقا ميرزا على خان امين الدوله فراهم آمده ؛ در آن دوره ، از جناب آقا ميرزا على اصغر خان صدراعظم معزول و مخذول بد ننگاشته‌ام . باز امين الدوله معزول شده و جناب آقا ميرزا على اصغر خان امين السلطان صدارت ايران يافته ، و جلد\r\n\r\n","description":"","footnote":"","page_name":" 402 ","page_number":426},
  {"content":"\r\n\r\nسيم اين تاريخ را به دقت خوانده و اين جلد را هم خواهند خواند ؛ با اين حالت ، از امين الدوله ، صدراعظم سابق ، هم بد ننوشتم . هرچه نگاشته‌ام ، حقيقت‌نگارى كرده‌ام . حال هم حقيقت‌نگارى مىكنم ، و صريحا مىگويم كه : جناب مستطاب اشرف امجد آقا ميرزا على اصغر خان امين السلطان ، صدراعظم دولت ماضيه و صدراعظم حاليه ، از براى شاه ايران و اهل ايران ، جز يك خبط بيشتر كارى نكرده‌اند ؛ و آن خبط ، قبول كردن انحصار دخانيات به ايران در زمان شاه شهيد بود كه به ضديت وزراى ايران اين كار را كرده و تاكنون دولت ايران را به قرض انداخته و كنون هم مشغول قرض كردن هستند .\r\n« القرض يورث القرض » ؛ قرض باعث سرشكستگى است .\r\nپس ، كنون كه صدق‌نويسى من معلوم شد ، حال عرض مىكنم كه : اين شاهنشاه ، عادل و باذل است ؛ و در اين دو صفت ، بر پدر و اجداد خود ترجيح دارد . هرچه مىخواهند ، مىدهند . و ابدا ، مثل ساير سلاطين ، هريك از وزراء و امراء كه بميرند ، او ثلث مال آنها را ضبط نمىكند ؛ و در اين دو فقره بسى همراهىها كرده است .\r\n « تا درخت دوستى كى بردهد * حاليا رفتيم و تخمى كاشتيم » \r\nبيش از اين ، شرح نبايد نگاشت و نبايد سرود ياد مستان داد ؛ و الا ، مىنوشتم كه بعد از اين مردم چه تلافى خواهند كرد . عون الهى و لطف شاهنشاهى با من است . به خدا متوكلم و به پيشوايان دين متوسل . حال ، به سرمطلب برويم .\r\nاين ايام ذى القعده ، جناب مشير السلطنه ، وزير خزانه ، همه‌روزه به اداى مواجب و مرسوم مىپرداختند . به اين جهت ، در بازار ، دادوستد فراوان گشته و پول به دست همه‌كس آمده است .\r\nروز چهارشنبه ، نوزدهم شهر ذى القعده ، به محاسبه‌ى زيج « الغ‌بيگ گوركانى » ، يك ساعت و چهل و شش دقيقه از روز گذشته ، تحويل شمس به برج حمل مىشد . به رسم مقرر ، مجلس سلام خاص در تالار موزه‌ى مباركه شرف انعقاد يافت . جناب مستطاب اشرف امجد صدراعظم و بسيارى از علماء و شاهزادگان عظام و وزراء فخام و امراء و سرداران كرام و مستوفيان و الا احترام و لشگرنويسان با احتشام و ساير طبقات مخصوصه‌ى خدام و ساير اعضاء وزارتخانه‌ها و دواير دولتى ، با البسه‌ى رسميه ، به رقعه‌ى دعوت جناب مستطاب قطب الاقطاب وزير تشريفات ، در سلام حاضر شده ؛ هريك به ترتيبى معين جلو آمده ، از دست مبارك شاهانه اخذ عيدى كردند و كيسه دو هزارى طلا و شاهى سفيد نقره ربودند . الحق ، جناب مستطاب وزير تشريفات در نظم مجلس و ترتيب طبقات و حسن سلوك با مردم ، چقدر زحمت كشيده بود ، كه عالى و دانى همه راضى بودند و مداح گشتند .\r\nشب پنجشنبه ، بيستم ، كه دويمين شب عيد نوروز بود ، در خيابان باب همايون و پاى سر در الماس ، چراغان و آتشبازى و شليك به‌عمل آمد .\r\nروز پنجشنبه ، بيستم ذى القعده باز مجلس سلام خاص و عام ، به رسم معمول ، در سراى سلطنت منعقد گرديد . قبل از ظهر ، تمام سفراى خارجه‌ى مقيمين تهران براى عرض تهنيت با جناب مشير الدوله ، وزير امور خارجه ، و بعضى از رجال معظم به اتفاق\r\n\r\n","description":"","footnote":"","page_name":" 403 ","page_number":427},
  {"content":"\r\n\r\nجناب مستطاب ظهير الدوله ، وزير تشريفات ، شرفياب حضور همايونى شدند . شمس الدين بيگ ، سفير كبير دولت عليه‌ى عثمانى ، كه در ورود به تهران مقدم سفراء است ، از جانب وزراى مختار تهنيت عيد سعيد را عرض كرده ؛ جوابى شايان شنيد و از حضور شاهانه مرخص شدند . بعد از ظهر ، سلام عام در پيشگاه تالار موزه‌ى مباركه منعقد گرديد .\r\nهمگان كه حاضر شدند ، وزير تشريفات خبر داد كه اهالى سلام حاضر شده‌اند . بندگان اقدس همايون در تالار بر روى صندلى جلوس فرموده ، به همه مبارك باد فرمودند . نواب يمين السلطان ، ايلخانى قاجار ، به رسم مقرر در پائين تالار ، جلوى صفوف لشكرى و كشورى ايستاده ، شرف مخاطبت خاص داشتند . خطيب خطبه خواند . شمس الشعراء قصيده‌يى غرا عرض كرد . ساير مراسم مجلس ، از شليك توپ در ميدان به‌عمل آمد .\r\nوزراء و محترمين از حضور همايونى مرخص شدند ؛ و بعد ، قشون ظفرنمون ، كه مقيم تهران هستند و در عمارت سلطنتى حاضر بودند ، از حضور همايون گذشتند . بندگان اقدس همايون به هريك از آن‌ها ، از صاحبمنصب و تابين ، بذل عيدى فرمودند . در اين روز ، از امپراطوران و سلاطين و رؤساى جمهورى اروپ و غيره ، تلگراف تهنيت رسيد ؛ و به توسط وزير امور خارجه جواب براى هريك از ايشان تلگراف شد . مضمون تلگرافات و جواب‌ها ، مثل همان سؤال و جواب‌هايى است كه در اين گونه مواقع ، در مجلدات سابق نگاشته‌ام . كنون ، اسامى امپراطوران و سلاطين و رؤساى جمهورى را مىنويسم كه در اين سال ، به تلگراف تهنيت عيد داده‌اند :\r\nويكتوريا ، ملكه‌ى انگلستان و امپراطريس هندوستان ؛ نيكلاى دويم ، امپراطور كل ممالك روسيه ؛ گليوم ، امپراطور كل آلمان ، پادشاه پروس ؛ هومبرت ، پادشاه ايتاليا ؛ لئوپلد ، پادشاه بلژيك ؛ جكرويج ، خليفه‌ى اعظم كل ارامنه ؛ رئيس جمهورى فرانسه ؛ رئيس جمهورى دولت اتازونى ينگىدنيا .\r\nدر اين ايام ، كه نواب « پرنس چارتورسكى » ، برادرزاده‌ى حضرت و الا امير بلغارستان ، كه فلان نسب را دارد ، از اسلامبول به‌طور غيررسمى ، محض سياحت به تهران آمده و به حضور رفته و نشان مكلل به الماس از درجه‌ى اولى با حمايل سبز به او مرحمت شده و به همراهان او هم فلان نشان داده شده ، و شب به صرف شام در منزل صدارت عظما دعوت يافته ؛ چندان قابل اهميت نيست كه ما شرح و بسط دهيم و خوانندگان را زحمت رسانيم . همين‌قدر كه اشارتى كرديم ، كافى است .\r\nدولت و ملت ايران حال ضيافت و سخاوت و بذل دارند ؛ از انسانيت نمىگذرند .\r\nشيخ عربى هم كه به ايران مىآيد ، اهل ايران به او احترام مىكنند ؛ چه رسد به فلان شاهزاده‌ى بلغارى . پس ، معلوم باد كه : اگر در ايران به خارجه احترامى مىكنند ، محض آن نيست كه وجود آن شخص خارجى اهميت دارد ؛ بلكه ، محض اظهار محبت و انسانيت است كه با نوع بشر داريم . در ميان سلاطين جهان ، كسى كه پيش ما ايرانيان شأن و شوكت دارد ، سلطان عثمانى يا سلطان چين است كه از قديم به همه‌ى جهان برترى داشته‌اند و سفير اين‌ها محترم‌تر از ساير سفراء هستند . اگرچه ترقى سلطان عثمانى مثل ترقيات بعضى سلاطين اروپ نيست ؛ ولى ، چون اين مملكت عثمانى زودتر و بيشتر از سلاطين اروپ\r\n\r\n","description":"","footnote":"","page_name":" 404 ","page_number":428},
  {"content":"\r\n\r\nبرترى داشته‌اند ؛ لهذا ، سلطان ضعيف عثمانى در نظر ما محترم‌تر از ساير سلاطين اروپ است كه مقتدر باشند . پس ، نيكلاى دويم ، امپراطور روسيه ، و ادوارد سابع ، پادشاه انگليس و امپراطور هندوستان و ساير سلاطين اروپ ، خيلى ممنون باشند كه ما ايرانيان در تواريخ ، كرارا اسمى از ايشان مىبريم و شرح تلگرافات آن‌ها را مىنگاريم .\r\nبا آنكه ، آنان خيلى قوى هستند و ما خيلى ظاهرا ضعيفيم ؛ لكن ، اطمينان ما به غيرت است ، كه ايرانيان شرعا و عرفا راضى نمىشوند كه عيالشان با كسى سخن گويد و رويش را باز كند . به همين‌قدر غيرت ، در مسئله‌ى شاه‌پرستى و دولت‌دارى ، طورى مستعديم كه اگر پاى نزاعى در ميان ايرانيان و دول خارجه فراهم آيد ، ما ايرانيان داراى سى كرور قشون هستيم كه تمام بدون ترس از جان و مال ، به طرف دشمن بدون نظام هجوم آورده ، فتح مىكنيم . ما كشته شدن را صواب مىدانيم ؛ لهذا ، از كشته شدن باك نداريم .\r\nبه اين تهور كه جلو بيائيم و باكى از كشته شدن نداشته باشيم ، كار از پيش خواهيم برد .\r\nاما ، شما كه اهل اروپ هستيد و در . . . دادن زن‌هاى خودتان اداره‌ى حريت باز كرده‌ايد ، و اگر زنتان به كسى . . . دهد حق منع نداريد ؛ چگونه مىتوانيد كه حمايت از دولت و ملت خود كنيد ؟ در حفظ ناموس خودتان غيرت نداريد ؛ اگر پاى زور در ميان آيد ، در حفظ دولت و ملت خود چگونه ثبات خواهيد كرد ؟ پست‌ترين سكنه‌ى ايران « طايفه‌ى غربال‌بند » است ؛ كه در شهرى آن‌ها را « كولى » مىگويند و در ولايتى آن‌ها را « غريب زاده » مىخوانند و در فارس « غربتى » مىدانند ؛ در هر شهرى از ولايات ايران نامى دارند و به « قره‌چى » هم ناميده مىشوند . اگر يك نفر از اين‌ها به ما سلطان شود ، به او اطاعت مىكنيم و به تعديات او شاكريم . اما ، اگر از نجباى بزرگ اروپ ، كه تازه ترقى كرده‌اند و پست‌فطرت هستند ، بخواهد به ما برترى جويد ، صد هزار نفس خود را به كشتن مىدهيم تا آن زن‌قحبه را از ميان برداريم . اميدواريم كه با اين غيرت ، همسايگان هند و چين نادان خودمان را از قيد شما برهانيم . غيرت ما تا اين درجه هست . ولى ، اگر خدا ما را هم مبتلا به ذلت كند ، حكمت آن را ندانيم ؛ دست تدبير با تقدير برابرى نكند .\r\nعجالتا ، ما ايرانيان غيرت همراهى باهم داريم . بيش از اين نبايد نوشت . اين سطر رأى و عقيده‌ى ايرانيان بود ؛ ولى من تابع تقديرم ، از خود استقلال و تدبيرى ندارم . ولى ، لازم است كه باز يك شرح مختصرى بنگارم .\r\nاى سلاطين اروپ كه همه در كار داخله‌ى خودتان عاجز هستيد و نوكر و تابع رأى وزراء و امناى ملت هستيد ! و اى وزراى باتدبير فرنگ ! شما خودتان رجوع به كتاب مورخين خودتان كنيد و سفرنامه‌هاى سياحان اروپ را كه به ايران آمده‌اند و شرح‌ها از ايلات ايران نگاشته‌اند بخوانيد ، تا بدانيد كه ايران چقدر استعداد زد و خورد دارد .\r\nبلى ! ظاهرا ، قشون نظامى ايران بيشتر از صد و پنجاه هزار نفر نيست ؛ اما ، فرياد از ايلات ايران ! كه اين‌ها اسبابشان در دوش است و ضياع و عقارى نداشته كه دل به او بندند .\r\nفورا ، خود را فدايى كرده ، از هر ولايتى صد هزار سوار بيرون مىآيد كه كشتن و كشته شدن را مثل آب خوردن مىدانند . بايد از ايل قشقايى شيراز و بهارلوى شيراز و آذربايجان ، پناه به خدا برد . اهالى لارسبعه كه در فارس هستند ، با ساير ايلات ، جان خود را براى كشته\r\n\r\n","description":"","footnote":"","page_name":" 405 ","page_number":429},
  {"content":"\r\n\r\nشدن حاضر كرده‌اند تا دشمن را بكشند . ايل كيوانلو و زعفرانلو و تيمورى و هزاره‌ى خراسان و ساير ايلات خراسان ، هنگامه‌ها دارند . ايل كلهر كرمانشهان و چهارلنگ و هفت لنگ بختيارى ، هركدام داد سرورى و برترى مىزنند . ايل زند و كلهر و لك و عبد الملكى و سعدوند ، و چند ايل ديگر كه در قشلاق قم حاضرند و هفت ايل مىشوند ، با آنكه دولت محض مصلحت از آن‌ها سوار نمىگيرد و تقويت نمىكند ، در روز دادخواهى از خارجه آشوب‌ها بر سر پا خواهند كرد . ايل افشار بكشلوى قزوين و ايل ما فى و ايلات لرستان و ساير بلاد ايران ، بسى رشادت‌ها دارند . ايل شاهسون و قاجار ، پيش‌كار خود را كرده‌اند ؛ اما ، حالا به‌واسطه‌ى كثرت تمدنى كه پيدا كرده‌اند ، قدرتى ندارند . اما ، عيب اين ايلات اين است كه : اگر مثل شاه سلطان حسين صفوى بىعرضه رئيس ايشان شود ، كارى از پيش نمىبرند .\r\nاز اواسط ذى القعده‌ى اين سال ، بندگان اقدس همايون در تهران تشريف داشته ؛ تا دهم ذى الحجه كه روز عيد فطر است ، مجلس سلام در حضور همايونى منعقد گرديد .\r\nخطبه و مديحه خوانده شد . اول ، سفراء به حضور همايونى آمده ، عرض تهنيت گفتند ؛ و بعد از ظهر ، وزراء و ساير صاحب رتبه‌هاى كشورى و لشكرى در سلام حاضر بودند .\r\nبه رسم مقرر ، ترتيب سلام فراهم آمد . يمين السلطان ، ايلخانى قاجار ، شرف مخاطبت خاص داشت .\r\nروز پنجشنبه ، دوازدهم ذى الحجه الحرام ، كه روز عزيمت بندگان اقدس همايون به سفر فرنگ بود - كه در آب گرم آنجا رفته ، رفع مضرت از بدن مبارك نمايند - ، موكب همايونى با احتشامى تمام از تهران حركت كرده به قريه‌ى كن ، كه در دو فرسخى تهران و مضرب خيام اردوى دولتى است ، تشريف‌فرما شدند . در عرض راه ، به اردوى نظامى كه ساخلوى تهران است ، تشريف‌فرما شده ؛ سپهسالار اعظم براى نزول بندگان اقدس همايون ، سراپرده‌ها افراشته و تشريفات و تقديمات فراهم كرده بودند . بندگان همايون درپوش گردون نماى توقف فرموده ، تمام صاحبمنصب و تابين را مورد تفقد داشتند ؛ و به شاهزاده وزير جنگ يك قطعه انفيه‌دان مكلل به الماس به دست خود مرحمت فرموده و به قريه‌ى كن تشريف‌فرما شدند .\r\nچون بندگان اقدس همايون عزيمت سفر اروپ فرمودند ؛ محض آن‌كه در نبودن خودشان ، در تهران كه پاتخت ايران است ، اسباب بىنظمى فراهم نيايد ، مقرر داشتند كه يك اردوى نظامى در بيرون شهر تا نزديك قريه‌ى « ترشت » و ساير پشت دروازه‌هاى تهران تشكيل يابد ، كه در وقت احتياج دفع اشرار نمايند . لهذا ، شش فوج سرباز و دو فوج توپخانه با سواره‌ى اينانلوى شاهسون ، جمعى اقبال السلطان ، در اطراف تهران در كمال نظم اردو زدند . و من مخصوصا روزى از تهران بيرون رفته ، به چادر رؤساى اين اردو وارد شده ، كمال نظم و حراست را در ايشان ديده ؛ و از من پذيرايىها كردند .\r\nرياست اين اردو با وزير نظام كه آجودان‌باشى كل سپاه ايران است ، بود . و وزير نظام كه از خاندان بزرگ و صاحب طايفه و با بسى ثروت و مكنت است ، در مراقبت انتظام\r\n\r\n","description":"","footnote":"","page_name":" 406 ","page_number":430},
  {"content":"\r\n\r\nاين اردو بسى سعى وافى داشت و جدى بليغ مىنمود . ازجمله كارهاى عمده‌ى ايشان ، اين يك فقره است كه مىنگارم . در اين سال ، به‌واسطه‌ى كمى حاصل ، قيمت گندم بالا رفته ؛ نان يك من دو هزار دينار به صعوبت به چنگ مىآمد و غالبا در دكان خبازان ازدحام بود . گندم ، خروارى بيست و چهار تومان يا بيست تومان به فروش مىرسيد . در اين صورت ، شش فوج سرباز و دو فوج توپخانه با سواره‌ى اينانلوى شاهسون ، اگر از براى خريدن نان از پشت دروازه‌ى تهران مىآمدند ، ديگر به كسى مهلت نان گرفتن نمىدادند و اردوى نظامى برهم مىخورد و در شهر هرروز فساد برپا مىشد و چندين نفر به قتل مىرسيد . جناب وزير نظام ، كه در ساوه املاك عديده دارد و مىتوان گفت كه غالب دهات ساوه متعلق به ايشان است ، غله‌ى بسيار داشتند . حكم كرد گندم‌ها را بار شتران خود كرده ، به تهران آوردند . مثل محتكرين و ملاكين تهران ، گندم را خروارى بيست و چهار تومان نفروختند ؛ بلكه ، گندم را به اردو برده ، خبازان را در آنجا حاضر كرده ؛ گندم را به ايشان خروارى پانزده تومان فروختند كه در همان‌جا تنور زده ، نان بپزند و هريك من نان را به سرباز سى شاهى بفروشند ، كه سرباز بدون زحمت نان ارزان خريده ، ديگر به شهر نيايند و اسباب آشوب فراهم نياورند . چون چنين كردند ، افواج بيرون شهر و اهل تهران آسوده زيستند . چنين فتوت و همتى از ايشان ديده شد ، كه نظير آن اندك است .\r\nنجابت و تشخيص و دولتخواهى باعث اين نيكنامىها است . مرا در اين سنه ، با جناب وزير نظام ابدا اختلاط و ارتباطى در ميان نيست ، كه محض ارادت اين شرح را درباره‌ى ايشان بنگارم ؛ بلكه ، نوشتن اين سطور محض آن است كه : ديگران كار ايشان را سرمشق خود كرده ، وطن‌پرستى را از دست ندهند .\r\nخلاصه ، روز پنجشنبه ، دوازدهم شهر ذى الحجه ، بندگان اقدس همايون با موكب مسعود خسروانى و جمعى از خاصان درگاه ، كه بعد اسم آن‌ها نوشته مىشود ، به عزم سفر اروپ از تهران حركت كرده به قريه‌ى كن ، كه دو فرسخى تهران است ، تشريف‌فرما شدند . زمين كن از تهران دويست متر بالاتر است . جمعه سيزدهم ، و شنبه چهاردهم ، و يكشنبه پانزدهم ، بندگان اقدس همايون با موكب مسعود شاهانه در كن تشريف داشته ؛ روز دوشنبه ، شانزدهم ذى الحجه اين سال هزار و سيصد و هفده ، با جناب مستطاب اشرف امجد صدراعظم و جناب مستطاب وزير دربار اعظم و ساير خاصان درگاه از كن حركت كرده ، به طرف قريه‌ى كرج - بر وزن « فرج » - راندند ، و شب را در آنجا به سر بردند . از كن تا كرج ، پنج فرسخ است . و كرج از سطح تهران يك صد و بيست متر ارتفاع دارد .\r\nسه‌شنبه ، هفدهم بندگان اقدس همايون با اردوى كيوان‌شكوه از كرج به طرف « ينگى امام » راندند ، و شب را در آنجا توقف فرمودند . از تهران تا به ينگى امام كه حركت مىشود ، كوه البرز در طرف دست راست است . از كرج به آن‌طرف ، كم‌كم دور مىشود .\r\nدهاتى كه فيما بين كرج و ينگى امام در زير دست جاده واقع شده ، اسامى آن‌ها از اين قرار است : حيدرآباد ؛ محسن‌آباد ؛ علىجرد ، كه اصلا على كرد است ؛ حصارك ؛ سيف آباد ،\r\n\r\n","description":"","footnote":"","page_name":" 407 ","page_number":431},
  {"content":"\r\n\r\nمتعلق به سيف السلطان ؛ ده قلعه ، متعلق به جناب امام جمعه‌ى تهران .\r\nهيجدهم ذى الحجه ، موكب مسعود همايونى از ينگى امام به طرف منزل مسما به « قشلاق » حركت كرده ، شب را در آنجا توقف فرمودند . اسامى آبادىيى كه فيما بين قشلاق و « كونده » واقع شده ، « زاغه » است كه قشلاق ايل ما فى در آنجا است ؛ و زاغه متعلق به جناب امام جمعه‌ى تهران است . و خود كونده هم قشلاق ايل ما فى است ؛ مال ورثه‌ى حاجى سيد تقى است . اسامى دهاتى كه بين ينگى امام و قشلاق واقع است ، از اين قرار است : هشه كود ؛ هلنانه كسلى ، سپرده به سپهسالار است ؛ آبيك ، مال مجد الدوله است ؛ نظرآباد ، خالصه‌ى ديوان ؛ خور و هيو ، مال شاهزاده يمين السلطان ؛ قشلاق ، كه مال ورثه‌ى يوسف خان است .\r\nپنجشنبه ، نوزدهم ، از قشلاق حركت كرده ، به منزل كونده رفتند و شب را در آنجا استراحت كردند . از قشلاق تا منزل كونده ، چهار فرسخ است . و كونده هفتاد متر از سطح تهران بلندتر است .\r\nجمعه ، بيستم ، بندگان اقدس همايون از منزل كونده حركت كرده ، با موكب مسعود شاهانه به شهر قزوين نزول اجلال فرمودند . از كونده تا شهر قزوين ، چهار فرسنگ است ؛ و از قزوين تا تهران ، بيست و چهار فرسخ مسافت دارد . و اسامى دهاتى كه فيما بين منزل كونده تا قزوين واقع شده ، از اين قرار است : حصار ؛ شريف‌آباد ، مال حاجى ميرزا محمد تاجر قزوينى است ؛ مهدىآباد ، مشهور به بيدستان ، ملك آقا ميرزا مهدى پسر آقاميرزا ابو القاسم شهيدى است ؛ و بعد شهر قزوين است . و شهر قزوين پنجاه متر از سطح تهران بلندتر است .\r\nشنبه ، بيست و يكم ذى الحجه ، در قزوين توقف فرموده ؛ علماء و اشراف و اعيان و تجار قزوين را به حضور همايونى آورده ، مورد تفقد واقع شدند .\r\nيكشنبه ، بيست و دويم ذى الحجه ، اردوى سلطانى از قزوين به سياه‌دهن ، كه تيول امين حضرت است ، حركت كردند . شب را بندگان اقدس همايون در سياه‌دهن استراحت فرمودند . مسافت راه از قزوين تا سياه دهن ، شش فرسنگ است . از قزوين كه به طرف سياه‌دهن حركت مىشود ، قريه‌ى سلطان‌آباد در دست چپ جاده واقع شده ؛ متعلق به حاجى محمد صادق امين است . و طايفه‌ى « امينى » مردمان معتبر با مكنتى هستند كه در قزوين ساكن مىباشند . و بعد از سلطان‌آباد ، قريه‌ى « كهك » - بر وزن « شهك » - است ؛ متعلق به جناب شيخ عيسى مجتهد است . و در ايران ، بسى دهات است كه به كهك موسوم است ؛ از آن جمله : يكى در چهار فرسخى قم است و يكى در ساوه .\r\nروز دوشنبه ، بيست و سوم ، اردوى همايونى از سياه‌دهن به قريه‌ى « قروه » - بر وزن « فروه » - حركت كرد . بندگان اقدس همايون با ساير ملتزمين شب را در آنجا به سر بردند . از سياه‌دهن ، به طرف قروه حركت مىشود . اول ، ده قره‌باغى ديده مىشود كه زير دست جاده واقع شده ؛ محل قشلاق ايل جليلوند است . بعد ، حيدرآباد است كه بالا دست جاده است ؛ ملك برهان الدوله است . بعد از آن ، قريه‌ى بيجان‌لو است كه بالادست جاده و محل قشلاق ايل كاكاوند است . و بعد ، قريه‌ى جرندق مىباشد كه پشت جاده است\r\n\r\n","description":"","footnote":"","page_name":" 408 ","page_number":432},
  {"content":"\r\n\r\nو ملك برهان الدوله است . و بعد ، قروه است كه دويست متر از سطح تهران بلندتر است .\r\nو از سياه‌دهن تا قروه ، پنج فرسنگ مسافت است .\r\nسه‌شنبه ، بيست و چهارم ذى الحجه ، بندگان اقدس همايون با موكب مسعودى از قروه به طرف خرم‌دره حركت كردند . مسافت راه پنج فرسنگ است . و خرم‌دره سيصد و چهل متر از تهران بلندتر است . خرم‌دره جاى باصفا و پر خضارت و نظارت است . به همين جهت ، روز چهارشنبه ، بيست و پنجم ذى الحجه هم در همين‌جا اتراق و توقف شد ؛ و بعضى نوشتجات به صحه رسيد و به بعضى حكام بلاد ايران بعضى تلگرافات شد . خرم‌دره جزو خاك ولايت خمسه است .\r\nپنجشنبه ، بيست و ششم ذى الحجه ، بندگان اقدس اعلا با اردوى همايون از خرم‌دره به طرف سلطانيه حركت فرمودند . مسافت راه چهار فرسنگ است . در بين راه ، قريه‌ى هيدج و نصرآباد و صاين قلعه و پيرسقا و اميرآباد و حسين‌آباد است .\r\nجمعه ، بيست و هفتم ذى الحجه ، بندگان اقدس اعلا با اردوى همايون از سلطانيه به طرف شهر « زنكان » ، كه پاتخت خمسه است ، حركت فرمودند . مسافت راه شش فرسخ است . زنجان چهار صد و چهل متر از سطح تهران بلندتر است . دهاتى كه از منزل قروه تا زنجان در دو طرف راه ديده شده ، از اين قرار است : در طرف راست جاده : آهك ؛ قلعه حسينيه‌ى ميرشكارى ؛ كاروانسراى حسن‌آباد ؛ قلعه‌ى عمارت شاهى ؛ سنبل آباد ؛ قرابلاغ ؛ خير آباد ؛ يوسف آباد . در طرف چپ جاده ، اين دهات است : حصار قاجار ؛ قميح آباد ؛ نورمين ؛ شريف‌آباد ؛ شنات ابهررود ؛ خرم‌دره ؛ هيدج ؛ نصرآباد ؛ صاين قلعه ؛ پيرسقا ؛ اميرآباد ؛ حسين‌آباد ؛ سلطانيه ؛ املكى ؛ نماور سلطان‌آباد ؛ ديزج ؛ و بعد شهر زنجان است .\r\nشنبه ، بيست و هشتم ذى الحجه ، بندگان اقدس همايون در زنجان توقف فرمودند و علماء را به حضور آوردند و معرفى شدند . اما ، علماى شهر قزوين و زنجان چندان زاهد يا متبحر در علوم نيستند كه من شرح حال آن‌ها را بنگارم ؛ اجمالا از حالات آن‌ها اطلاع دارم .\r\nامروز ، در حضور همايونى از معدن طلاى « كاوند » كه در اين حول است ، صحبت‌ها به حضور مبارك به ميان آمده است . همين‌قدر معلوم شد كه : در كاوند معدن طلا هست ؛ ولى ، با اسباب ايرانى بيرون آوردن صرفه ندارد . بايد آلات و ادوات اين كار را از فرنگ خواست و طلا بيرون آورد ، كه صرفه به حال دولت ايران داشته باشد .\r\nلازم است كه در باب خمسه شرحى بنگارم . در ژغرافياى سابق ، از خمسه اشارتى نشده است ؛ و جهت آن اين است كه : حكومت خمسه در عهد خاقان مغفور فتحعلى شاه ، طاب ثراه ، جد سيم اين اعليحضرت ، تأسيس شد . در دوره‌ى فتحعلى شاه ، رسم اين بود كه : حكومت هريك از ولايات ايران را به شاهزادگان واگذار مىكردند ؛ هيچ‌يك از امراء و وزراء به حكومت ولايتى نايل مىشدند . در آن زمان ، هريك از پسران فتحعلى شاه به حكومتى رسيدند ؛ ولى ، شاهزاده دارا بىحكومت ماند . خواستند از براى او فكر حكومتى كنند ؛ عزل ديگران جهت نداشت . لهذا ، مرحوم ميرزا شفيع صدراعظم صلاح در آن\r\n\r\n","description":"","footnote":"","page_name":" 409 ","page_number":433},
  {"content":"\r\n\r\nديد كه از پنج ولايت ، پنج بلوك و ناحيه مجزا كند ؛ و آن‌ها را در تحت يك اداره‌ى حكومتى قرار دهد ؛ و شاهزاده دارا را به حكومت آنجا فرستد كه بيكار نماند . به اين جهت ، از شهر قزوين و گروس و همدان و آذربايجان و فلان ، بلوكى مجزا كرده ؛ جزو زنجان كرد و شاهزاده دارا را به حكومت آنجا فرستاد . به اين جهت ، اين ولايت به خمسه ناميده شد . و پاتخت خمسه ، زنجان است . و شاهزاده دارا كه در اين عصر از پيشخدمتان حضور همايونى است ، از نواده‌ى آن دارا است .\r\nروز يكشنبه ، بيست و نهم ذى الحجه ، باز موكب همايونى در زنجان توقف فرموده ، به بعضى كارها رسيدگى كردند .\r\nدوشنبه ، سلخ ذى الحجه الحرام هزار و سيصد و هفده ، كه آخرين روز تاريخ اين جلد است ، بندگان اقدس اعلا با اردوى همايونى از زنجان حركت كرده ، به طرف « نيك‌پى » روانه شدند . مسافت راه شش فرسنگ است . و زمين نيك‌پى ، دويست و چهل متر از تهران بلندتر است .\r\nبقيه‌ى شرح مسافرت بندگان اقدس همايون را به اروپ ، در ضمن وقايع سنه‌ى آتيه‌ى هزار و سيصد و هيجده ، ان شاء اللّه ، خواهم نگاشت . و بعد كه به سلامتى از اروپ به ايران تشريف بياورند ، البته شرح مسافرت خود را مرقوم داشته و در تهران چاپ خواهد شد . هركس درست خواهد آگاهى از جزيى و كلى اين سفر پيدا كند ، رجوع به سفرنامه‌ى همايونى كند كه ، ان شاء اللّه ، بعدها به حليه‌ى طبع خواهد رسيد . من فقط ، روزبه‌روز ، همان قدر مىنويسم كه بندگان اقدس همايون در چه منزلى بوده‌اند ؛ ديگر شرح و بسط نمىدهم . و بيش از اين هم از اردوى همايونى به من خبر نمىرسد ، كه مفصلا بنگارم .\r\nهروقت كه سفرنامه‌ى همايونى چاپ شد ، همه‌كس بر جزئيات و كليات وقايع اين سفر مطلع خواهد گرديد .\r\n\r\nباب دوم در ذكر اسامى و تعرفه‌ى اشخاصى است كه در اين سال هزار و سيصد و هفده ، به وزارت و پيشكارى ايالات يا به حكومت ولايات يا به رياست ادارات و بيوتات دولتى نايل شده‌اند .\r\nايالات كرمان به جناب حسن على خان اميرنظام ، پيشكار سابق آذربايجان ، واگذار گرديد .\r\nرياست مخزن تداركات عسكريه به عهده‌ى اعتصام السلطنه ، فرزند دوستمحمد خان معير الممالك بن مرحوم دوستعلى خان مير الممالك ، وزير خزانه‌ى سابق ، واگذار گرديد . اعتصام السلطنه از جوانان بسيار نجيب و صحيح ايران است ، و خاندان ايشان به بزرگى معروف هستند .\r\n\r\n","description":"","footnote":"","page_name":" 410 ","page_number":434},
  {"content":"\r\n\r\nتفنگدار باشيگرى ، جزء اداره‌ى نواب و الا شاهزاده سلطان عبد المجيد ميرزاى عين الدوله بود . به استدعاى ايشان ، رياست اين كار به عهده‌ى اميرزاده سيف الملك ، امير تومان - فرزند نواب و الا شاهزاده امير خان سردار معظم ، وزير جنگ - ، برادر زاده‌ى خودشان ، واگذار گرديد .\r\nدر ماه ربيع الثانى اين سال هزار و سيصد و هفده ، رياست مجلس محترم دار الشوراى كبرا به عهده‌ى جناب ميرزا اسد اللّه خان ناظم الدوله طباطبايى ، حاكم سابق تهران ، سفير كبير سابق اسلامبول ، واگذار گرديد . و سواد دستخط همايون كه در اين باب شرف صدور يافته است ، از اين قرار است كه در چند جزء قبل هم نوشته شد : -\r\n« جناب اشرف صدراعظم ! چون اداره‌ى مجلس محترم دار الشوراى كبرا از ادارات معظمه و امورات مهمه‌ى دولت قوىشوكت ، و فى الحقيقه نظم صورى و معنوى دولت و ملت ، و مقام حل مسايل معضله و مشكله ، و برترين مصادر رموز دولتى و بالاترين مواقع ظهور خير و صلاح ملت ، و مخصوصا محل دقت نظر همايون ما است ، و بايد كسى را به رياست اين مجلس محترم بگماريم كه در حقيقت در آن مجلس به جاى يد قادر و عين ناظر خود بگذاريم ، و به تمام صفات جان‌نثارى متصف و دقايق امور دولتى و خدمتگزارى آگاه و واقف و محل وثوق و اعتماد باشد ؛ لهذا ، ميرزا اسد اللّه خان ناظم الدوله را كه داراى اين صفات و مجرب و مهذب و محل اقصى درجه‌ى اعتماد ما ، من جميع الجهات ، مىباشد ، به رياست مجلس دار الشوراى كبرا منتخب و منتصب فرموده . به صدور اين دستخط مرحمت نمط خودمان ، بر مدارج ارتقاء شئون چاكرى او افزوديم ؛ كه در اين خدمت جليل الشأن ، حق دولتخواهى را ادا و لطايف و دقايق بصيرت و لياقت و كارآگاهى خود را ايفاء نموده . به‌طورى كه صلاح داند ، در ترتيب اعضاء اين مجلس والامقام ، از وزراى عظام و غيرهم ، اقدامات وافيه نموده . در ايام معينه ، مجلس را تشكيل نموده و مصالح دولت را از نتايج عظيمه‌ى مسحسنه‌ى مجلس به مقام اجرا گذاشته ؛ ما را ، از يد مماسبق ، مسرور و راضى سازد .\r\nو كل وزراى عظام و چاكران دربار ابد ارتسام ، او را فراخور اين منصب جليل بزرگ و محترم دارند . شهر ربيع الثانى 1317 . »\r\nچنين دستخطى كه آب و تابش فراوان و شد و مدش بىپايان و كر و فرش بيحد و بىمر است ، درباره‌ى جناب ناظم الدوله شرف صدور يافت ؛ ولى ، نتيجه‌يى به ظهور نرسيد . جناب ناظم الدوله ابدا به دربار نيامد و مجلس دار الشورا ترتيب نداد كه وزراء را در شورا حاضر كرده ، به حل و عقد امور و حفظ مصالح جمهور پردازد . از آنكه ، مىدانست با بودن صدراعظم ، ديگر رياست دار الشورا و وزارت دربار اعظم يا منصب وزارت داخله مهمل است . دولت وقتى كه صدراعظم داشته باشد ، كارها به رأى او مىگذرد ؛ ديگر مشورت وزراء لازم نيست . پس ، رياست دار الشورا هم لفظى بيمايه است ؛ و وزير دربار اعظم بودن يا وزير داخله شدن ، فايده و معنى ندارد . اين سه منصب وقتى معنى دارد ، كه صدراعظمى در كار نباشد ؛ تا رئيس شورا يا وزير دربار يا وزير داخله ، مداخله‌يى در امور داشته باشد . ولى ، چون صدراعظمى در كار باشد ، آب نهرها در نزد او است .\r\nآن وقت ، منصب رياست شورا و وزارت دربار و وزارت داخله ، مثل سنگ آسياب است كه بىآب باشد ؛ و آن وقت گردش و اثر ندارد .\r\n\r\n","description":"","footnote":"","page_name":" 411 ","page_number":435},
  {"content":"\r\n\r\nچون ناظم الدوله را از حكومت تهران معزول ساختند ، محض آنكه او خفيف نباشد و ترفيع مقام او در انظار وزراء معلوم گردد ، اين دستخط درباره‌ى او صارد شد كه وزراء برترى و رفعت و تقرب او را در نزد سلطان بدانند . ولى ، او در اين منصب رتق و فتقى نداشت . پس از چند روز كه اين دستخط مبارك درباره‌ى ايشان شرف صدور يافت ، بنده به ديدن ايشان رفتم و تهنيت گفتم . مجلس خلوت بود . خود او اظهار داشت كه :\r\n« مزاج من عليل است و چندان قيد به كار ندارم . اما ، دولت محض اظهار مرحمت به من ، گاهى ايالت فارس را به من مىدهد و گاهى حكومت تهران را . و من سال‌ها در فن ديپلوماسى مشق كرده ، متصل اهل اصلاح و سلامت نفس و ملايمت طبع بوده ، از خشونت كناره داشته‌ام . حكومت كه لازمه‌اش خشونت و تهور و زدن و بستن است ، از من برنمىآيد .\r\nلهذا ، من در ايالت فارس و حكومت تهران ، مهمل و بىكفايت محسوب مىشوم . و حال آنكه ، بىكفايت نيستم ؛ قصدم اصلاح و مردم‌دارى است . پس ، به من حكومت دادن غلط است . من بايد از براى خدمات ديگر منتخب شوم ، كه اصلاح ذات البين باشد . » بارى ، پاره‌يى صحبت‌هاى خوب در ميان گذشت كه شرح آن لزومى ندارد . بايد از تحقيق گذشت و به سر تاريخ رفت .\r\nدر اين ماه ربيع الثانى هزار و سيصد و هفده ، جناب غلامحسين خان وزير مخصوص كه سابقا در نبودن صدارت ، وزارت دربار اعظم داشت ، برحسب تصويب جناب مستطاب اشرف امجد آقا ميرزا على اصغر خان صدراعظم ، به وزارت عدليه‌ى عظما منصوب و سرافراز گرديد . و سواد دستخط مبارك كه در اعطاء اين منصب درباره‌ى ايشان شرف صدور يافته ، از قرار ذيل است : -\r\n« جناب اشرف صدراعظم ! از آنجا كه ديوانخانه‌ى عدليه‌ى اعظم مدار ايفاى لوازم عدل و داد و مركز احقاق حقوق عباد ، و محل اغاثه‌ى ملهوفين و اعانه‌ى مظلومين و مقام اجراء احكام شرع مبين است ؛ و بايد كسى از فدويان دربار معدلت آثار به خدمت اين وزارت قرين انتصاب و افتخار گردد ، كه به تدين و دولتخواهى معروف و به صفات بىغرضى و كارآگاهى موصوف ، و در خدمات دولت و وقايه‌ى حقوق ملت مجرب و از هرگونه ريب و عيب مهذب باشد ؛ و غلامحسين خان امين خلوت ، وزير مخصوص و وزير دربار ، از زمان صباوت در خدمات مخصوص سلطنت تربيت يافته و در اشتغال به هرگونه از خدمات به مرحله‌ى صدق و ديانت شتافته ، و كفايت و لياقت او كاملا در حضور ما به معرض شهود و ظهور رسيده و محل كمال اعتماد و وثوق ما گرديده است ؛ لهذا ، به تصويب آن جناب اشرف او را به خدمت وزارت ديوانخانه‌ى عدليه‌ى كل ممالك محروسه‌ى ايران سرافراز و به اين خدمت بزرگ قرين عز افتخار و امتياز فرموديم ، كه در اجراء تكاليف منيف اين خدمت شريف مطابق قانون شرع و عدل مساعى موفوره به عمل آورده ؛ در تمام دعاوى و مسائل ما بين خواص و عوام و محاكمات عموم انام رشته‌ى احكام شريعت را محفوظ و قوانين عدالت را ملحوظ داشته ، بر رضا و اعتماد و وثوق خاطر ما نسبت به خود بيفزايد . مقرر آنكه : تمام وزراء عظام و چاكران دربار سپهر احتشام او را وزير مستقل ديوانخانه‌ى عدليه‌ى اعظم دانسته ، او را محترم و هرگونه امور و دواعى شرعيه و عرفيه را به او مرجوع دانند . شهر ربيع الثانى 1317 . »\r\n\r\n","description":"","footnote":"","page_name":" 412 ","page_number":436},
  {"content":"\r\n\r\nشرح حال و مشاغل سابق جناب غلامحسين خان امين خلوت ، وزير مخصوص ، فرزند مرحوم ميرزا هاشم خان امين خلوت ، در مجلدات سابقه‌ى اين كتاب اشارتى شده است ؛ ديگر محتاج به توضيح نيست .\r\nاما اين گونه دستخطها كه عبارت‌سازى و انشاءپردازى دارد ، از جناب آقاى وكيل الملك ، وزير خلوت و وزير تحريرات حضورى ، است كه شغل هركس را نگاشته و به حضور مبارك تقديم كرده ، پاى آن صحه مىشود . هر دستخطى را كه خود بندگان اقدس همايون بنويسند ، خيلى مختصر است . چنان كه ، شاه شهيد كه خط خوب و انشاء مرغوب داشت ، تمام دستخط مناصب را به خط خود مىنوشتند ؛ ديگر منشى دخالتى در كار نداشت ، جز در جواب عارضين . و شاه شهيد فقط مىنوشتند كه : چون فلان قابل فلان خدمت است و از خدمات او راضى هستيم ؛ لهذا ، فلان حكومت يا فلان وزارت به او واگذار و مرحمت شد . سنه‌ى فلان الى آخره .\r\nدر ماه ربيع الثانى اين سال ، شغل وزارت خارجه كه دويم وزارتخانه‌ها است ، به جناب ميرزا نصر اللّه خان نائينى ، مشير الملك وزير لشكر ، واگذار گرديد و شرح اين داستان از اين قرار است :\r\nدر اواخر ماه ذى الحجه الحرام سنه‌ى گذشته كه هزار و سيصد و شانزده بود ، حاجى ميرزا محسن خان مشير الدوله ، وزير امور خارجه ، كه از وزراى بزرگ بود ، محض معالجه و حفظ الصحه از حضور مبارك شاهانه اذن گرفت كه به فرنگ رفته ، نزد اطباء آنجا خود را به حالت بهبودى در آرد و به‌واسطه‌ى آب‌هاى معدنى آلمان خود را صحيح المزاج سازد . وى در رفتن اين سفر اجازت يافت ؛ لكن ، لازم بود كه رياست وزارت خارجه به وزيرى راجع شود كه بينا و خبير در امور آن وزارتخانه باشد . لهذا ، جناب ميرزا نصر اللّه خان مشير الملك ، وزير لشكر ، به تصويب صدارت عظما براى نيابت و رياست وزارت خارجه منتخب شد ، كه بهترين اشخاص و بيناترين مردم در اين كار بود ؛ از آنكه ، از عهد صبادت تا پيش از منصب وزارت لشكر ، رياست و نايب منابى وزارت خارجه را داشته . در عهد وزارت خارجه‌ى مرحوم ميرزا عباس خان قوام الدوله هم ، اصلاح تمام امور خارجه از طرف دولت و صدارت به ايشان راجع بود و بسى درستى و كفايت و ضبط و ربط به خرج دادند . لهذا ، ايشان پس از حركت حاجى ميرزا محسن خان مشير الدوله ، وزير امور خارجه ، به فرنگ ، در كار وزارت خارجه استقلال و نيابت تام و تمام يافتند .\r\nدر غره‌ى ربيع الثانى اين سال هزار و سيصد و هفده ، به تلگراف خبر رسيد كه :\r\nحاجى ميرزا محسن خان مشير الدوله در پاريس به مرض ضعيف النفس وفات كرد . لهذا ، در تهران منصب وزارت امور خارجه‌ى ايران را مستقلا و مستبدا به جناب ميرزا نصر اللّه خان مشير الملك ، وزير لشكر ، راجع كردند . در وزراى تهران ، دو نفر لايق اين منصب را داشتند : يكى جناب ميرزا ابو القاسم خان ناصر الملك ، وزير ماليه‌ى سابق ، كه اقدم و ابصر بود ؛ ولى ، چون احتمال داشت كه چندان به فتاوى و آراء صدارت عظما تمكين نكند و از خودرائى داشته باشد ، لهذا از اين كار محروم ماند . دويم جناب مشير الملك\r\n\r\n","description":"","footnote":"","page_name":" 413 ","page_number":437},
  {"content":"\r\n\r\nوزير لشكر است كه در كار وزارت خارجه بصيرتر از جميع اهل ايرانند و با هيچ صدارتى مخالفت ندارند . لهذا ، اين كار به ايشان واگذار شد . « عرف الخير اهله فتقدم . » جناب مشير الملك يكى از آن دو سه نفرى است كه من در جميع وزراء ايران ، ايشان را درست ديده‌ام . مرحوم مشير الدوله هم از آدميان خوب روزگار بود ، كه شرح حال او را در ضمن مرحومين مىنويسم . دستخطى كه درباره‌ى وزارت خارجه‌ى جناب ميرزا نصر اللّه خان مشير الملك ، وزير لشكر ، شرف صدور يافته و به لقب مشير الدوله نايل آمده ، از قرار ذيل است : -\r\n« چون خدمت جليل و شغل نبيل وزارت امور خارجه از خدمات عمده‌ى منيع و اشتغال مهمه‌ى رفيع دولت ، و اسباب حفظ حقوق مقدسه‌ى دولت و ملت ، و مدار وقايه‌ى اتحاد اين دولت جاويد بنياد با جميع دول معظمه‌ى كامل الوداد است ؛ و بايد كسى مرجع اين خدمت و مورد اين درجه و رتبت و مشمول اين مرحمت شود ، كه در دولتخواهى و غيرت و كارآگاهى و فدويت بين الامثال و الاقران به معرض انتخاب و امتحان آمده ، فدويت و بصيرت و صداقت او به معرض شهود و ثبوت رسيده باشد ؛ ميرزا نصر اللّه خان وزير لشكر علاوه بر آنكه در پيشگاه حضور ما به معرض امتحان آمده و محل كمال وثوق و اعتماد و اطمينان ما گرديده ، از بدايت عمر در اداره‌ى وزارت امور خارجه مصدر خدمات عمده بوده ، دلايل قابليت و لياقت خود را در هر موقع ظاهر و آشكار نموده است ؛ لهذا ، به تصويب جناب اشرف صدراعظم او را به خدمت رفيع و شغل نبيل وزارت امور خارجه سرافراز و به اين مرحمت و اعطاء لقب مشير الدوله قرين عز افتخار و امتياز فرموديم ، كه من بعد دقايق و نكات فدويت و دلايل و علامات صدق و غيرت خود را به معرض شهود آورده ، آن طورى كه سزاوار است ، به مقتضيات جان‌نثارى اقدام و بر مراحم مخزونه‌ى ما بيفزايد . و به صدور اين دستخط مقرر مىفرمائيم كه : عموم وزراء عظام و چاكران دربار سپهر احتشام ، او را وزير امور خارجه دانسته ، فراخور آن محترم دارند . شهر ربيع الثانى ، تنگوزئيل 1317 . »\r\nبعد ، لقب مشير الملكى بعد از چندى به پسر جناب مشير الدوله ، وزير امور خارجه‌ى حاليه ، مرحمت شد . و من اسم آن پسر را نمىدانم ، و چندان اهميت ندارد كه صبح اسم پسر او را تحقيق كنم . مورخين هم اسم و رسم پسر او را خواهند نگاشت . من همين‌قدر دانم كه : يك روز ، اين جوان را در دربار ديدم كه بعضى نوشتجات پيش صدراعظم آورد و به‌طور درستى ايستاده ، بعضى سؤال‌ها كرد و جواب‌ها شنيد و رفت . اين جوان را ديدم كه ظاهرا خيلى ناقص است و از طرز ايرانىها اطلاع ندارد . اما ، خيلى باطنا كامل است كه درستكار است و نيكو صحبت كرد . ولى ، من از غيب خبر مىدهم و همين‌قدر گويم كه : اين پسر در ايران مثل پدر نخواهد شد ؛ مگر آنكه ، خارجه به داخله‌ى ايران تسلط پيدا كند .\r\nچون وزارت خارجه با جناب مشير الملك ، وزير لشكر ، شد و او لقب مشير الدوله يافت ، لازم بود كه وزارت لشكر به يكى از وزراى بزرگ داده شود ؛ لهذا ، وزارت لشكر به ميرزا محمد على خان قوام الدوله ، وزير گمركات سابق - فرزند مرحوم ميرزا عباس خان قوام الدوله ، وزير امور خارجه‌ى سابق - كه شرح حال هردوشان در پيش مسطود\r\n\r\n","description":"","footnote":"","page_name":" 414 ","page_number":438},
  {"content":"\r\n\r\nاست ، واگذار گرديد . برحسب صوابديد يا پليتيك صدارت ، كار وزارت لشكر به عهده‌ى قوام الدوله واگذار شده . و سواد دستخط همايون كه از قرار ذيل است ، چنين شرف صدور يافته است : -\r\n« چون اهميت خدمات وزارت دفتر لشكر در نظر انور ما هويدا و لزوم توجه همت مخصوص به انتظام و قوام آن آشكارا ، و خاطر ما به انتخاب شخصى به محاسبات بصير و از دقايق دفاتر لشكر و كشور جازم ، و حسن ترتيب و اداره‌ى اين وزارت بر ما لازم است ؛ و ميرزا محمد على خان قوام الدوله از بدايت عمر در اين خدمات مهمه بوده و همواره در هر موقع و مقام مراصل صداقت و فدويت پيموده ، و لياقت و قابليت خود را در هر خدمت ظاهر نموده ، و از حسن جان‌نثارى و خدمتگزارى بر وثوق و اعتماد مخصوص ما نسبت به خود افزوده است ؛ لهذا ، به تصويب آن جناب اشرف او را به منصب جليل وزارت لشكر سرافراز و قرين عز امتياز فرموديم ، كه در ملزومات و مقتضيات و متعلقات خدمت وزارت لشكر مساعى جميله نمايد و بر اعتمادات مكنونه‌ى ما نسبت به خود بيفزايد . آن جناب اشرف مراتب را به عموم وزراء عظام و اهل نظام و غير نظام ابلاغ ، و به تمام لشكرنويسان محروسه اعلام نمائيد كه او را وزير لشكر مستقل دانسته ، تكليف خود را اطاعت امر و نهى او بدانند . شهر ربيع الثانى 1317 . »\r\n« عيب مىجمله بگفتى ، هنرش نيز بگوى . » از جناب ميرزا محمد على خان قوام الدوله اغلب مردم بد مىگويند ، كه از آن جمله ، يكى « گردون » است . بنده هم رنجش دارم ؛ اما ، بدگويى را خوش ندارم . به بنده كارى كه كرده است اين است كه : علاوه بر مواجبى كه به خرج ولايات داشتم ، ماهيانه‌يى هم در عهد شاه شهيد از خزانه مىگرفتم . چون دوره‌ى مظفريه رسيد ، هركس كه مواجب و ماهانه‌يى بىفرمان داشت ، خواست از اين دولت مظفريه تحصيل سندى كند . وزارت ماليه در باب من ، حكم صحت محل داد . چون عمل صرف جيب جزء ادارات جناب قوام الدوله بود ، در عمل بنده حضورا قدرى ايراد كردند ، و ثانيا از وزارت ماليه حكم خواستند كه صحت اين عمل را مرقوم دارند . من اين مطلب را به جناب نظام الملك ، وزير ماليه‌ى سابق ، اظهار كردم . از سختگيرى قوام الدوله بدشان آمد ؛ فرمودند كه عريضه به شاه بنويسم و تفصيل مطلب را بنگارم . خودشان هم شرحى در تصديق بنده به حضور همايونى عرض كردند . دستخط مبارك صادر شد كه نصف اين ماهانه برات صادر شود . بنده ماهانه را بردم ؛ لكن ، سالى شصت تومان از ماهانه‌ى من كسر شد . ولى ، من مشعوف گشتم كه باز دچار ايرادهاى قوام الدوله واقع نشدم ؛ سالى دويست تومان كسر محل از براى من هموار بود ، چه رسد به شصت تومان كه در يك شب بايد به فاحشه داد .\r\nخلاصه ، جناب قوام الدوله قدرى سخت است و بدمحضر است ؛ كه هنوز مردم را نشناخته و حد هركس را ادا نكرده ، از حد خود تجاوز مىكند . در دوره‌ى وزارت گمركات ايشان هم ، اغلب مردم از دير رسيدن حقوق خود شاكى بودند ؛ اما ، اغلب هم سخنان مهمله مىگفتند . در دوره‌ى او ، حقوق كسى عيب پيدا نكرد . ولى ، شكايت‌هاى او را از قول ديگران قدرى نوشتم و قدرى از آن هم صحيح است . اما ، در اين وزارت لشكر ايشان شرحى بنگارم ، كه حقيقت حال او معلوم شود .\r\n\r\n","description":"","footnote":"","page_name":" 415 ","page_number":439},
  {"content":"\r\n\r\nمن كه از ايشان رنجش دارم ؛ اما ، تاريخ را بايد صحيح نوشت . به خداى احد و واحد قسم ، كه در دوره‌ى خود چندين نفر وزراء لشكر ديدم ؛ اما ، هيچ‌كدام درستكارتر از جناب قوام الدوله نبوده‌اند . از براى نفع دولت ايران ، بهتر از اين وزير لشكر ديگر ديده نخواهد شد . در عهد خود ، نگذاشت كه يك برات غلط صادر شود و به خرج كتابچه‌ى ولايات تغيير و تبديلى نداد . دينارى از مردم به رشوت نگرفت و به دزدى و تقلب به احدى چيزى نداد . من به يكى از سركشان دفتر لشكر ، كه با من خصوصيت داشت ، گفتم :\r\n« فلان قدر از من بگير و محضا لله در حق فلان ضعيف الحال جيره‌ى قشونى برقرار كن ! » گفت : « فلانى ! در اين دوره معافايم دار ، كه بايد به عصا راه رفت ! » به ديگرى گفتم كه :\r\n« فلان خويش خود را در دفتر لشكر كار رجوع كن ، كه فايده‌ى برد ! » به من گفت : « صبر كنيد كه قوام الدوله معزول شود تا ما بتوانيم دستى از آستين بيرون آريم ؛ حالا جز درستى چيزى نيست ! »\r\nسابقا ، در وزارت لشكر بسى تقليات بود كه وزارت دفتر استيفاء مجبور به امضاء آن است ، و نمىتواند مخالفت با وزارت لشكر كند . و در وزارت لشكر ، بسى دزدىها است كه وزارت دفتر ملتفت نمىشود ؛ و اگر سررشته‌دار كل استيفاء ملتفت شود ، محض نان قرض دادن ، با سررشته‌دار كل دفتر لشكر همراهى مىكند و سخنى نمىگويد . جناب امين الدوله اين مطلب را در صدارت خود درست ملتفت شده ، گفت : « حسين و عباس ، هردو برادر ، يك دفعه به ميدان رفته و غارت‌ها كردند ! » معنى اين كلام را آيندگان نمىدانند . اهل اين زمان هم جز چند نفر بيشتر ، نخواهند دانست . اما ، بعضى كه ملتفت شوند ، مىدانند كه امين الدوله چه گفته . و من محض اينكه مردم با من دشمن نشوند ، توضيح مطلب نكردم . اهل دل خواهند دانست كه من چه نوشته‌ام .\r\nخلاصه ، دفتر لشكر كه معدن تقلب است ، در دوره‌ى اين وزير لشكر ، ابدا اهالى نتوانستند تقلبى كنند و وزير لشكر خود را بىدخل كرده ، نگذاشت كه خيانتى واقع شود . سابقا ، هر وزير لشكرى خود را تابع و فرمانبردار سپهسالار و وزير جنگ دانسته ، احكام او را اطاعت مىنمود كه در حق فلان اجنبى برات جيره صادر كند ، و درباره‌ى فلان مواجب سلطانى برقرار سازد و در بودجه‌ى نظامى بنويسد . اما ، اين وزير لشكر ابدا خود را تابع وزير جنگ ندانسته ، خود را مستقلا وزير لشكر دولت مىدانست . لهذا ، هر حكمى كه از وزارت جنگ صادر مىشد كه درباره‌ى كسى برات جيره‌يى صادر شود ، قبول نمىكرد . تداركات قشونى را كه مأخذ صحيحى نداشت ، برات صادر نمىكرد . و در بعضى مخارج وزارت جنگ در مصارف قشونى ، ايراد وارد مىآورد ؛ و صريحا بدون ترس ، عريضه‌ى شكايت به حضور سلطانى مىنگاشت . ولى ، به قطع مرسوم سابقين متعرض نمىشد و بدنفسى نمىكرد . در دوره‌ى خود ، فوق العاده نگذاشت كه به تقلب برات صادر شود و به خزانه‌ى دولت ضرر وارد آيد . همين‌قدر گويم كه : اين وزير لشكر از براى نفع دولت ، بهترين وزراء بود . بقيه‌ى شرح كارهاى او از خوب يا بد ، ان شاء اللّه ، در ضمن وقايع سنوات آتيه نوشته خواهد شد .\r\nدر ماه ربيع الثانى اين سال هزار و سيصد و هفده ، ميرزا نصر اللّه خان دبير الملك ،\r\n\r\n","description":"","footnote":"","page_name":" 416 ","page_number":440},
  {"content":"\r\n\r\nوزير رسايل خاصه ، كه در اداره‌ى جناب مستطاب اشرف امجد آقا ميرزا على اصغر خان صدراعظم است و جواب عرايض و رقعه‌هاى جميع حكام و وزراء و امراء از طرف صدارت عظما به ايشان راجع است و ايشان هرطور صلاح دانسته جواب را نوشته و به مهر صدارت رسانيده ، نزد مردم مىرسانيدند ؛ به لقب وزير داخله نايل شدند . اين شخص درست قلم و درست حساب و درستكار بود . به رشوه و تعارف براى كسى كار نمىگذراند . هرطور كه جواب را صحيح بداند ، مطلب را مىنگارد و به مهر صدارت مىرساند . و صدارت به او كمال اطمينان را داشت ، نوشتجات او را نخوانده مهر مىكرد و به ولايات مىفرستاد .\r\nو الحق ، او مردى درستكار و مديرى نيك شعار بود . در اين دوره ، انشاء كار صدارت به او راجع بود ؛ و او ده نفر منشى داشت كه به هركس خدمتى رجوع مىكرد ، و نوشته‌هاى هريك را مرتب ساخته ، به مهر صدارت مىرسانيد . هريك از حكام ولايات براى او سالى هزار و دويست تومان و هزار تومان و پانصد تومان و دويست تومان پول مىفرستادند . اهل تهران هم براى او هديه‌ها گسيل مىداشتند . سواد دستخط همايون كه در وزارت داخله‌ى ايشان به توسط صدارت عظما شرف صدور يافته ، از قرار ذيل است : -\r\n« از آنجا كه انتظام تكاليف حكام ولايات و اقدام هريك از آن‌ها به مهام راجعه به داخله و سرحدات ، و عدم ظهور نقص و قصور در امور داخله ، من جميع الجهات ، منوط به حسن كفايت و كفالت وزير داخله است كه به دستور العمل صدارت عظما مراقبات كامله در ايفاى تكاليف وزارت داخله نمايد ، و نگارش فرامين و احكام و ابلاغ تعليمات و تكليفات با هر پست به حكام و مواظبت اين مشاغل هم از تكاليف مخصوصه‌ى وزارت رسايل ، كه در حقيقت اين دو وزارت در حكم واحد است ؛ لهذا ، محض تكميل حصول نظم كامل در اين دو خدمت ، به تصويب و انتخاب آن جناب اشرف ، يعنى : صدراعظم ، منصب و خدمت وزارت داخله را مخصوصا به ميرزا نصر اللّه خان دبير الملك ، وزير رسايل ، كه به اوصاف كفايت و فدويت موصوف و به درستكارى و بصيرت كامله معروف و محل اعتماد و وثوق مخصوص ما است ، مرحمت و واگذار و به اين خدمت مستقل و برقرار و قرين عز افتخار فرموده ، بر شواهد و علايم مراحم مكنونه نسبت به او افزوديم ؛ كه در اجراى تكاليف و مقتضيات اين دو خدمت و وزارت ، در طبق دستور العمل آن جناب اشرف عمل نمايد و بر مكارم و عنايات مخزونه‌ى ما نسبت به خود بيفزايد . مقرر آنكه : عموم وزراء عظام و چاكران دربار سپهر احتشام و تمام حكام ممالك دولت ابد ارتسام ، او را وزير داخله و رسايل دانسته ، محترم دارند . شهر ربيع الثانى 1317 . »\r\nبعضى تحقيقات در اين مورد هست ، كه من از نوشتن آن‌ها صرف‌نظر مىكنم كه از تصديع دادن به مردم و دشمنى مردم به من ، كناره‌جويى كنم .\r\nپس از عزل ميرزا اسد اللّه خان ناظم الدوله از حكومت تهران ، حاجى غلامرضا خان آصف الدوله ، امير نويان ، رئيس و ايلخانى و صاحب طايفه‌ى ايل شاهسون ، والى سابق كرمان و حكمران سابق عربستان و والى سابق مملكت خراسان و رئيس قشون شانزده سال قبل خراسان و حاكم پيش از اين مازندران ، فرزند مرحوم حسين خان نظام الدوله والى سابق خراسان ، به حكومت دار الخلافه‌ى تهران به انضمام وزارت خالصه‌ى تهران و رياست ايلات حدود دار الخلافه منصوب و برقرار گرديد . سواد دستخط همايونى كه درباره‌ى\r\n\r\n","description":"","footnote":"","page_name":" 417 ","page_number":441},
  {"content":"\r\n\r\nايشان شرف صدور يافته است از قرار ذيل است : -\r\n« چون حسن ترتيب و انتظام و استقلال و استحكام حكومت دار الخلافه‌ى تهران ، كه مركز دايره‌ى كل ممالك محروسه‌ى ايران و پايتخت سلطنت جاويد بنيان است ، از لوازم تكاليف منف سلطنت و مقتضيات ارائه و اشاعه‌ى نظم مركز به اقطار ممالك محروسه‌ى دولت مىباشد ؛ و اجراء اين منظور معدلت ظهور ما به انتخاب و انتصاب يكى از چاكران دولتخواه مجرب و فدويان كارآگاه مهذب است ، كه به صفات فدويت و بصيرت موصوف و در خدمتگزارى و جان‌نثارى مشهور و معروف باشد ؛ حاجى غلامرضا خان آصف الدوله از بادى عمر و خدمت به حكومت‌هاى عمده مأمور بوده و در هر حكومت خدمات بزرگ به دولت نموده و در پيشگاه معدلت دستگاه ما نيز در خدمات و حكومت‌هاى معضله و مهمه ، مجرب و آزموده و محل وثوق و اعتماد و داراى همه نوع لياقت و استعداد است ؛ لهذا ، به تصويب آن جناب ، يعنى : صدراعظم ، حكومت تهران و نظميه و خالصجات و ايلات اطراف و عموم متعلقات و كسبه و اصناف را ، من دون - الاستثناء ، به آصف الدوله مرحمت و واگذار و او را مطلقا در اين حكومت و خدمت مقتدر و مختار فرموديم ، كه تمام بدعت‌هاى غير صحيحه را رفع و هر امر مخل نظم را دفع و نان و ارزاق را فراوان و ارزان و شهر و كل توابع را قرين امنيت نموده ، خالصجات و ايلات را منظم و اسباب انتظام را ، من جميع الجهات ، فراهم نمايد و بر اعتمادات و حسن اعتقادات ما بر دولتخواهى و كارآگاهى خود بيفزايد . مقرر آنكه :\r\nتمام وزراء عظام و چاكران دربار سپهر احتشام او را حاكم بالاستقلال دانسته ، محترم شمارند . شهر ربيع الثانى 1317 . »\r\nكنون ، من درباره‌ى اين حاكم از خوب و بد نمىنگارم . هيجده سال قبل ، جزيى محبتى درباره‌ى من كرده و احتراماتم را منظور داشته است ؛ بايد قرض خود را ادا كرد . اهل تهران ، بلكه اهل ايران و جريده‌نگاران ، به من ملامت خواهند كرد كه : چرا حقيقت حال هركس را نگاشتى و شرح حال اين حاكم را به بوته‌ى اجمال گذاشتى ؟ من عرض مىكنم : قصاص قبل از جنايت لازم نيست . من به كارهاى سابق ايشان حق اعتراضى ندارم . از امروز كه حاكم شده‌اند ، اگر بدسلوكى كردند ، در آخر حكومت ايشان مختصرى به حسن اقوال يا سوء اعمال ايشان اشارتى خواهم كرد . كنون ، همين دو سه سطر كافى است .\r\nميرزا مصطفى خان مؤتمن الدوله ، پسر مرحوم ميرزا سعيد خان وزير امور خارجه ، كه در سلك وزراء و اعضاء مجلس دربار است ، به كارگزارى كل مهام خارجه‌ى آذربايجان منصوب و روانه گرديد .\r\nدر اين ماه ربيع الثانى ، ميرزا مهدى خان وزير همايون ، پسر مرحوم فرخ خان امين الدوله ، كه سابقا رئيس مخزن تداركات عسكريه بود و در سلك وزراء دربار و از خدام خاص آستان همايون شهريار است ، به وزارت پست كل ممالك محروسه‌ى ايران منصوب و مفتخر شدند . دستخطى كه درباره‌ى ايشان شرف صدور يافته است از قرار ذيل است : -\r\n« جناب اشرف صدراعظم ! وزارت پست را كه نظم و ترتيب آن محل كمال توجه ما است ، به وزير همايون مفوض فرموديم ؛ و بايد شرايط دقت و اهتمام را در انتظام اين عمل و سرعت ايصال نوشتجات و امكانات دولتى و غيره و حفظ امنيت چاپارها\r\n\r\n","description":"","footnote":"","page_name":" 418 ","page_number":442},
  {"content":"\r\n\r\nو به موقع رسيدن به مقاصد خودشان ، به ظهور برساند و خاطر مهر مظاهر همايون ما را از نظم و پيشرفت اين خدمت ، راضى و خشنود بدارد . فى 25 شهر ربيع الثانى ، تنگوزئيل 1317 . »\r\nدر بالاى اين دستخط ، كه منشى دولتى نگاشته و به صحه رسانيده ، بندگان اقدس همايون هم محض بروز التفات به دست مبارك خودشان اين دو سطر را مرقوم فرموده‌اند : -\r\n« از آنجايى كه ما به ميرزا مهدى خان وزير همايون كمال التفات را داريم ؛ لهذا ، عمل پستخانه كه از اهم‌ترين كارهاى دولتى است ، به او مفوض و مرحمت فرموديم . فى شهر ربيع الثانى 1317 . »\r\nتوضيح : من در اين تاريخ ، چندين الفاظ غلط نگاشته‌ام ؛ ولى ، مجبور بوده‌ام كه مقول قول را تغيير ندهم . به من ايرادى نيست . هركس اهل فضل است ، مىداند كه من چه نوشته‌ام .\r\nشاهزاده مظفر السلطنه عزيز اللّه ميرزا ، پسر مرحوم جلال الدين ميرزا - صاحب تاريخ معروف كه به فارسى نگاشته - ، اين خاقان مغفور فتحعلى شاه ، طاب ثراه ، كه در زمان وليعهدى اين شاهنشاه به رياست قشون آذربايجان منصوب بود ؛ اين ايام ، برحسب امر همايون از آذربايجان احضار به تهران شده ، حكومت همدان و رياست طوايف و ايلات و كليه‌ى قشون آن ولايت راجع به ايشان گرديده ، روانه‌ى آن صوب شدند ؛ و ميرزا محسن خان مظفر الملك ، حكمران همدان ، به تهران احضار گرديد . ميرزا محسن خان مظفر الملك كه به تهران احضار شد ، به حكومت ساوجبلاغ مكرى منصوب و روانه گرديد .\r\nدر ماه شوال اين سال هزار و سيصد و هفده ، ميرزا احمد خان علاء الدوله ، والى مازندران ، به حكم تلگرافى به حكومت استرآباد و گرگان منصوب گشته ، از مازندران به آنجا رفتند . حكومت مازندران به عهده‌ى كفايت معين الدوله ، برادر كهتر علاء الدوله ، واگذار گرديد ؛ از تهران به مازندران حركت كردند .\r\nدر ذى القعده‌ى اين سال ، جناب نظام الملك ، والى فارس ، كه نهايت خوش‌سلوكى را به اهل فارس كرده و خود را مقروض ساخته بود ، احضار به تهران گرديد .\r\nشاهزاده ابو الفتح ميرزاى مؤيد الدوله ، امير نويان ، فرزند مرحوم سلطان مراد ميرزاى حسام السلطنه ، به ايالت فارس منصوب گرديد . وزارت و پيشكارى مستقل فارس به عهده‌ى ميرزا شفيع خان مستشار الملك راجع گشت و او قبول نمىكرد ؛ ابدا اعتناء به كار نداشت ، مستغنى از كار بود . لكن ، جناب مستطاب اشرف امجد صدراعظم او را به زبانى پخت و راضى كرد ؛ او تمكين به اين وزارت كرد و با شاهزاده مؤيد الدوله به فارس رفتند .\r\nولى ، عنان اختيار و اقتدار با وزير بود ، نه با امير . اين وزير بىنظير ، حقوق اهل تهران را به درستى پرداخت ؛ با والى ظاهرا مخالفت كرد ، نگذاشت كه او حيف و ميلى كند .\r\nولى ، خود را نيكنام ساخت . درستى مستشار الملك مشهور آفاق است ، لازم به شرح و بسط نيست .\r\nميرزا احمد خان منتظم السلطنه ، امير تومان ، مقام وزير مقيمى يافته ، به سمت « آژان ديپلوماتيك » ، از طرف دولت ايران به اقامت دربار بلغارستان - كه سمت امارت ، نه سلطنت دارد - مأمور گرديد .\r\n\r\n","description":"","footnote":"","page_name":" 419 ","page_number":443},
  {"content":"\r\n\r\nايالت مملكت كرمان و بلوچستان پس از فوت مرحوم اميرنظام ، والى كرمان و كردستان ، به حسام الملك امير تومان كه در همدان سر املاك خود بود ، واگذار گرديد .\r\nاو از همدان حركت كرده ، به قم آمده ؛ خلعت همايونى را كه از براى او فرستاده شده بود ، در قم پوشيد و به طرف كرمان روان شد .\r\nاحتساب الملك ، پسر مرحوم عبد العلى خان اديب الملك بن مرحوم حاجى على خان اعتماد السلطنه ، از حكومت گلپايگان و اخوانسار احضار به تهران گرديده ؛ شاهزاده ابراهيم ميرزاى مشكوة الدوله ، پسر مرحوم امام قلى ميرزاى عماد الدوله ، به حكومت آنجا منصوب و روانه شدند .\r\nچون كريم آقاى مختار السلطنه ، وزير نظميه و احتسابيه ، بسى باكفايت بود و مستقلا به قيمت نرخ اجناس و عرض و تظلم مردم رسيدگى مىكرد ، ابدا خود را تابع و جزء حكومت تهران نمىدانست ، اين كار بر جناب حاجى غلامرضا خان آصف الدوله ، حكمران تهران ، گران آمده ؛ مىگفت : « وزارت نظميه به اذن و اجازه‌ى حكومت در گرفتن دزدان و مستان عربده كن و زنان فاحشه مداخله كند ؛ به كار نرخ اجناس و امر و نهى به كسبه و رسيدگى به هرگونه عرض عارضين متعرض نشود . » مختار السلطنه هم به درستى خود مغرور بوده ، ابدا خود را تابع حكومت ندانسته ؛ بلكه ، در مجلسى با حاكم طرف مشاجره واقع شد و بعضى سخنان ناملايم به يكديگر گفتند . مدتى ، كار به اين‌طور گذشت . آخر الامر ، آصف الدوله محض دوستى چهل ساله‌يى كه با شاهزاده وزير جنگ داشت ، اسبابى فراهم آورد كه مختار السلطنه به امر و نهى او رفتار كند . مختار السلطنه از اين كار امتناع ورزيده ، از شغل وزارت نظميه و احتسابيه استعفا كرد ؛ وزارت نظميه و احتسابيه به عبد الحسين خان سالار الملك ، امير تومان ، پسر مرحوم حسن على خان اميرنظام ، راجع گرديد . شرح اين داستان ، متن و حاشيه‌يى دارد كه من از نوشتن آن صرف‌نظر كردم كه جمعى را با خود دشمن نسازم . همين‌قدر كه حقيقت‌گويى كردم ، باز مورد گله واقع خواهم شد . ولى ، انصاف اين است كه : مختار السلطنه مرد لايقى است و عدالت داشت .\r\nولى ، چون مجال ندارم از نوشتن كارهاى خوب او صرف‌نظر مىكنم ، همين چند سطر براى او كافى است ؛ كه به هيچ‌وجه با او خصوصيت ندارم و حق او را ادا كردم .\r\n\r\nباب سوم در ذكر اشخاصى كه در اين سنه‌ى هزار و سيصد و هفده ، به امتيازات دولتى و القاب و انشان‌هاى محترمه و گرفتن خلاع فوق العاده نايل شده‌اند\r\n. در ابتداء اين سال ، به نير الملك ، وزير علوم ، يك قبضه عصاى مرصع ممتاز از جواهر خانه‌ى خاصه مرحمت شد . سواد دستخط مبارك كه در اين باب شرف صدور يافته و به شهر محرم تنگوزئيل مورخ شده ، نزد ما موجود است . محض اختصار ، از نوشتن آن\r\n\r\n","description":"","footnote":"","page_name":" 420 ","page_number":444},
  {"content":"\r\n\r\nصرف‌نظر مىكنيم .\r\nحاجى امين السلطان ، وزير بقايا و وزير صندوقخانه‌ى دوره‌ى ناصرى ، به يك ثوب جبه‌ى ترمه‌ى شمسه‌ى مرصع مخلع شد .\r\nحاجى ميرزا ابو الفضل مشير الممالك ، پسر مرحوم شيخ الاسلام خمسه ، كه از صناديد قوم بوده ، به پيشكارى خمسه برقرار شده ؛ به يك ثوب جبه‌ى ترمه‌ى كشميرى از درجه‌ى اولى با شمسه‌ى مرصع مخلع گرديد .\r\nما اين مطلب را سهو كرده ، دير نگاشتيم . در آخر سنه‌ى گذشته كه جناب فخر الملك ، امير تومان ، به حكومت عراق منصوب و روانه شدند و حاجى ابو النصر ميرزاى حسام السلطنه ، پسر مرحوم سلطان مراد ميرزاى حسام السلطنه ، از حكومت عراق احضار به تهران شدند ، يك ثوب سردارى با شمسه‌ى مرصع درباره‌ى فخر الملك مرحمت شد و دو ثوب سردارى ترمه‌ى كشميرى هم به ولدان معزى اليه ، فخر الممالك و عز الممالك ، مرحمت شد .\r\nبه شاهزاده موثق الدوله ، خوانسالار ، يك قبضه عصاى مرصع مرحمت شد .\r\nبه مصطفى خان حاجب الدوله يك قبضه شمشير مرصع اعطاء گرديد .\r\nبه محمد باقر خان اعتماد السلطنه ، وزير دار المطبوعات و دار الترجمه و دار التأليف ، فرزند مرحوم اديب الملك عبد العلى خان ، فرزند مرحوم حاجى على خان اعتماد السلطنه ، يك ثوب سردارى از ملابس خاصه‌ى تن‌پوش همايون داده شد .\r\nبه ميرزا عباس قلى خان سپهر ، مستوفى اول ديوان ، كه از اعضاء دار الشوراى كبرا و صاحب تأليفات كثيره است ، پسر مرحوم ميرزا تقى لسان الملك مؤلف ناسخ التواريخ ، يك قطعه نشان از درجه‌ى اول شير و خورشيد و يك رشته حمايل سبز ، كه از امتيازات اداره‌ى وزارت خارجه است ، مرحمت شد .\r\nميرزا محمود خان ، پسر مرحوم ذو الرياستين ، كه از نجبا و اشراف خانواده‌هاى همدان است ، به استدعاى حسام الملك امير تومان به لقب عنايت الملك ملقب گرديد .\r\nمحمد مهدى ميرزا ، پسر محمد جواد ميرزا ، كه از شاهزادگان قاجاريه و ساكن همدان هستند ، به استدعاى حسام الملك امير تومان به لقب مرآت السلطان ملقب آمد .\r\nدر ماه ربيع الثانى ، اين سال هزار و سيصد و هفده ، نواب و الا شاهزاده وجيه اللّه ميرزاى امير خان سردار معظم ، كه وزارت جنگ و اداره‌ى حربيه به عهده‌ى ايشان است ، ابن نواب و الا شاهزاده سلطان احمد ميرزاى عضد الدوله بن خاقان مغفور فتحعلى شاه ، طاب ثراه ، به لقب نبيل « سپهسالار » ملقب و مفتخر آمدند . دستخطى كه درباره‌ى ايشان خطاب به جناب اشرف امجد آقا ميرزا على اصغر خان صدراعظم صادر شده است ، از قرار ذيل است : -\r\n« جناب اشرف صدراعظم ! از آنجا كه همواره خاطر مرحمت اثر ما به انتظام لشكر و كشور مصروف ، و همت مخصوص ما به حسن ترتيب امور قشون ظفر نمون معطوف ، و فى الحقيقه ، ركن ركين و بنيان متين انتظام مهام دولت در تشييد مبانى نظم كليه‌ى قشون نظامى و غير نظامى است ، و حصول اين منظور ميمنت ظهور به تكميل اقتدار و اختيار وزارت جنگ در تمام اقسام قشون منوط است ، كه شخص وزير جنگ\r\n\r\n","description":"","footnote":"","page_name":" 421 ","page_number":445},
  {"content":"\r\n\r\nدر حضرت سپهر بسطت همايون ما ، من جميع الجهات ، مسئول باشد ؛ لهذا ، به موجب صدور اين دستخط ، كل ادارات قشونى را ، از توپخانه و قورخانه و مخزن و ذخيره و افواج و سوارنظام و غير نظام و اصطبل توپخانه و غيره ، به حوزه‌ى اقتدار و اختيار امير خان سردار معظم ، وزير جنگ ، مرحمت و مفوض و موكول و او را در كل امور قشونى مسئول ، و مخصوصا توپخانه و اصطبل توپخانه را ، كه از اركان عمده‌ى قشون است و اين اوقات كمال بىنظمى حاصل كرده است ، ابواب جمع شخص او فرموده و به اعطاء لقب سپهسالارى بر اقتدار و افتخار او افزوديم ، كه من بعد خود را در تمام مهام راجعه به افواج و توپخانه و قورخانه و ذخيره و مخزن و سوار و غيره ، مسئول بداند و آن‌طورى كه سزاوار است ، به شكرانه‌ى اين مرحمت ، مدارج غيرت و فدويت و صداقت و دولتخواهى خود را در اجراء تكاليف وزارت جنگ و نظم توپخانه و كل قشون به منصه‌ى ظهور برساند . آن جناب اشرف نيز اين اوامر ما را به عموم وزراى عظام دولت ابد ارتسام و تمام صاحبمنصبان و رؤساى نظام و غير نظام ابلاغ ، و هرگونه تقويت و مساعدت را در اجراى اين منظور مرعى داشته ؛ او را در اين خدمت عمده‌ى مرجوعه ، كمايليق مقتدر نمايد . شهر ربيع الثانى ، تنگوزئيل 1317 . »\r\nهريك از اين دستخطها و بعضى تغيير و تبديلات ، نكات غريبه دارد كه ما آن را شرح نمىدهيم و به اهمال مىگذرانيم . ولى ، در صدور اين دستخط ، يك نكته‌يى را توضيح مىكنيم ؛ و آن اين است كه تا قبل از صدور اين دستخط ، نواب و الا شاهزاده امير خان سردار معظم منصب وزارت جنگ داشت و امور نظامى و اداره‌ى عسكريه با ايشان بود ؛ لكن ، محمد صادق خان امين نظام ، كه از صناديد طايفه‌ى قاجار است و از امراء بزرگ محسوب مىشود ، امارت و رياست توپخانه به عهده‌ى او بود ، و او خود را به هيچ‌وجه تابع و تابين وزارت جنگ نمىدانست و پيش شاهزاده وزير جنگ نمىرفت كه به صلاح و صوابديد او حركت كند . اين كار بر شاهزاده‌ى وزير جنگ گران بود كه امير توپخانه به او تمكين نكند ؛ لهذا ، كارها كرد و تدبيرها نمود تا به‌طور خوبى جناب اشرف صدراعظم با او همراهى كرد كه اين دستخط درباره‌اش صادر شد ؛ تا در كار توپخانه مستقلا رسيدگى كند و لقب سپهسالارى يابد . از اين تاريخ ، ديگر محمد صادق خان امين نظام از رياست توپخانه كناره يافت . چون ذكرى از محمد صادق‌خان شد ، بايد اشارتى در شرح حال او كرد .\r\nاين شخص ، بسيار مقدس و خوش‌سلوك و دايم الذكر است . به دين و آئين تشيع ثابت و جازم است و به مردم بىآزار است . با آنكه رتبه‌ى شامخه دارد ، خيلى بىادعا است و ساده حركت مىكند . وقتى ، از براى بناى بزرگى چندين خروار آهك از كوره‌پزخانه براى او آورده و در ميدانى ريخته بودند . سگى به آن آهك‌ها شاشيد ؛ وى مستحضر شد . از تقدس حكم كرد كه تمام آهك‌ها را دور ريختند ، و آن‌ها را از تقدس به كار بنايى نرسانيد .\r\nلكن ، وقتى هم با اين تقدس مأمور شد كه به خراسان رفته ، با كميسيون دولت روس تعيين سرحد خاك ايران و روس كند ، در روزنامه‌ى فارس شرحى مبسوط نوشته ديدم ؛ و از مردمان با اطلاع شرحى شنيدم كه : محمد صادق خان امين نظام مبالغى گزاف از دولت روس گرفته و مقدارى از خاك ايران را به روس واگذار كرده و تصديق داده است . از بس متواترا اين قضيه را شنيده‌ام ، قدرى باور كرده‌ام . ولى ، بر من ثابت نيست . لكن ، بسيار\r\n\r\n","description":"","footnote":"","page_name":" 422 ","page_number":446},
  {"content":"\r\n\r\nاز مقدسين ايران را ديده‌ام كه غالبا ، صوام الهياجير و قوام الدياجير و دايم الذكر هستند ؛ ولى ، چون پول گزاف انگليس و روس را مىبينند و دولت خود را ضعيف مىدانند و سياستى در كار نمىبينند ، لهذا تصديق ناحق مىدهند و خاك ايران را هم به خارجه واگذار مىكنند . لكن ، جماعتى را هم در ايران ديده‌ام كه فسق و فجور و لهو و سرور دارند ؛ شراب مىخورند ، زنا مىكنند ؛ لكن ، دينارى از مال مردم را نمىخورند و براى رفع خود ، تصديق ناحق نمىدهند و واقعا تدين به كار مىآورند .\r\nميرزا زين العابدين خان كاشى مؤتمن الاطباء ، كه در دوره‌ى ناصريه و مظفريه از اطباء مخصوص حضور همايون است ، به اعطاء يك ثوب جبه‌ى ترمه‌ى شمسه‌ى مرصع از درجه‌ى اولى مخلع شد . در ايران ، ده هزار طبيب بيشتر دارد و اغلب از آن‌ها به اشتباه لقب دارند . لكن ، طبيب حاذق و استاد كامل بيشتر از شش و هفت نفر نيستند . و مؤتمن - الاطباء يكى از آن‌ها است ، كه در فن معالجات يدى بر همه رجحان دارد .\r\nدر اين ايام ، يك قطعه عكس همايونى به صحابت عباس علىخان پيشخدمت براى ابو الحسن خان فخر الملك ، حكمران عراق ، فرستاده شد .\r\nاجلال السلطنه به يك حلقه انگشترى الماس بريليان سرافراز گرديد .\r\nميرزا حسن خان مستوفى ، كه در اداره‌ى نواب و الا شاهزاده سپهسالار وزير جنگ است ، به لقب ساعد ديوان مباهى آمد .\r\nنور على خان ، پسر مرحوم فتح اللّه خان شيبانى ، به لقب نصرت الممالك نايل گرديد .\r\nمرحوم فتح اللّه خان شيبانى از اشراف كاشان و خال جناب آقا ميرزا محمد خان اقبال الدوله است . چند سال با ايشان مراوده داشتم و بنده را از طرف مادر با ايشان نسبتى بود . مرحوم فتح اللّه خان شيبانى از اخيار و احرار روزگار بود . نظير او را كمتر ديدم . شعر فارسى را به پايه‌يى رسانيد كه هيچكس در اين‌دوره ، به آن رتبه نرسيد . در عربيت و ادبيت چندان كامل نبودند و اظهارى هم نمىكردند و ساكت مىنشستند ؛ ولى ، در فارسى طورى بودند كه مثل تركستانيان شعر را نيكو مىسرودند . ادباى عربىدان نزد فتح اللّه خان شيبانى بسى ادب مىورزيدند و فروتنى مىكردند .\r\nدر دوره‌ى ناصرى و مظفرى ، در ايران از شاه و گدا و رجال و نساء و شهرى و روستاقى ، صد هزار نفر هستند كه شعر مىسرايند ؛ اغلبى شاعر و اكثرى متشاعر و قليلى شويعر هستند .\r\nو من اشعار اغلب اين شعرا را شنيده ، يا خودشان را ديده‌ام . بيشتر از بيست نفر شاعر استاد قهار قادر ماهر نكته‌سنج نديده‌ام . بهتر از جميع آن‌ها ، مرحوم حسين قلى خان سلطانى و مرحوم فتح اللّه شيبانى بودند . و اين دو نفر با جناب شرف المعالى آقا ميرزا سيد محمد « بقا » تخلص ، كه بعد از مرحوم ميرزا آقاجان پرتو اصفهانى ، بهترين نويسندگان خط نسخ است و ادبيت كامل دارد و در شعر و قواعد آن استاد اين دوره است ، مأنوس بودند ؛ و غالبا انجمن داشتند و گاهى به بنده منزل تشريف مىآوردند .\r\nدر نظر بنده ، شعر شيبانى و سلطانى برترى داشت ؛ لكن ، جناب شرف المعالى كه با من بيشتر مأنوس بودند ، به من فرمودند : « اشعار فتح اللّه خان شيبانى شتر و گربه است ؛ يعنى :\r\nگاهى لفظ رقيق و سليس و ملايم دارند ، و باز گاهى لفظ خشن و سطبر ، كه مغاير ملايمت\r\n\r\n","description":"","footnote":"","page_name":" 423 ","page_number":447},
  {"content":"\r\n\r\nطبع است ، به ميان مىآورند . گاهى درست بيان مطلب مىكنند ، و گاهى به اغلاق و تعقيد مىاندازند . واقعا ، تحقيق جناب شرف المعالى همين‌طور است كه نگاشتم . » لكن ، مىگويم :\r\n« گر يكى عيبى بود با صد صفات ، بر مثال چوب باشد در نبات . » اگر در يك قصيده‌ى فتح اللّه خان شعرى ناهموار ديده شود ، باز چون به سبك تركستانيان ساخته ، نمىتوان عيب گرفت . غلط ندارد و تلفيق آن مثل تلفيق شعراى عهد صفويه نيست . و باز جناب شرف المعالى به بنده گفتند كه : « حسين قلى خان سلطانى ضبط دماغ دارد ، باسواد و با اطلاع است ؛ لكن ، هنوز در شعر تابع امير معزى است و دنبال او مىرود . و خود را از خبط دماغ ، بهترين شعراء مىداند . » اين مطلب را هم آقاى شرف المعالى درست فرمودند ؛ لكن سخن صحيح اين است كه : شرف المعالى در قواعد و ملايمات شعر ، بهتر از فتح اللّه خان شيبانى و حسين قلى خان سلطانى بود ؛ لكن ، آن دو نفر بهتر از اين يك نفر شعر مىگفتند .\r\nو جهت اين كار را بنده مىدانم و شرح نمىدهم . سواد عربيت حسين قلى خان بهتر از اين دو نفر بود ؛ لكن ، از خبط دماغ غالبا ساكت مىنشست و سخنى نمىگفت و به كسى اعتنا نمىكرد . ولى ، بيست هزار اشعار عرب و عجم از حفظ داشت . من در مدح استاد خود شرف المعالى و حسين قلى خان سلطانى كه بسى برترى داشت ، ستايشى نكردم ؛ ولى ، در حق فتح اللّه خان شيبانى اين شعر گفتم :\r\n « به روزگار اگر شاعر سخندانى است ، * وحيد عصر ، ابو نصر خان شيبانى است » \r\nحسين قلى خان سلطانى روزى به منزل من آمد . چند نسخه عروض فارسى در منزل من ديد كه به خط خود نوشته بودم . آن‌ها را گرفت و برد ؛ و لختى نگذشت كه بمرد و آن نسخه‌ها به دست من نيامد . يكى از آن عروض‌ها ، عروض سيفى شاعر بود كه در جايى مىگويد :\r\n « تا لب او ديد سيفى در شراب ، * از مثلث مىنمايد اجتناب » \r\nكنون ، بيست سال است كه از آن‌زمان مىگذرد . حسين قلى خان سلطانى ، كه اصلا از ايل كلهر كرمانشهان بود ، و فتح اللّه خان شيبانى وفات كرده ؛ لكن ، جناب شرف المعالى آقا ميرزا سيد محمد بقا ، به حمد اللّه ، زنده هستند و سالى يك دو سه بار يكديگر را در تهران ملاقات مىكنيم . و اگر آقاى شرف المعالى اين اوراق را ببيند ، از بنده منزجر مىشود ؛ لكن ، من حقيقت حال را نوشتم . من مىتوانم از مرحوم فتح اللّه خان شيبانى بسى شرح‌ها نگارم ؛ لكن ، چون كتاب « گنج گهر » و « درج درر » و ساير تصنيفات ايشان چاپ شده است ، ديگر مستغنى از شرح و بسط بنده هستند .\r\nعزيز خان خواجه هم كه رياست اجزاء صدارت عظما را دارد و بسى باكفايت و با تمول است ، در آخر اين سال به لقب نصرت الممالك لقب يافت . اين لقب مكرر شده است .\r\nاين دوره ، خيلى از القاب مكرر شده است ؛ مثلا : لقب مشير الممالك به سه نفر داده شده است : اول ، ميرزا على رضاى سبزوارى ، مستوفى ديوان ، كه پيشكار بعضى از ولايات ايران بوده و چند سال قبل ، در عهد حكومت شاهزاده سلطان حسين ميرزاى نير الدوله به دار الخلافه ، وزارت تهران كرده است ؛ ديگرى ، ميرزا فتح اللّه مستوفى وزير يزد ؛ ديگرى ، ميرزا ابو الفضل وزير خمسه ، پسر مرحوم شيخ الاسلام . اين سه‌تن با من آشنا و\r\n\r\n","description":"","footnote":"","page_name":" 424 ","page_number":448},
  {"content":"\r\n\r\nدوستند ؛ بخصوص ، آقا ميرزا رضا . و هرسه در يك عصر لقب مشير الممالك يافته‌اند . و نيز از اين قبيل ، بعضى القاب ديگر مكرر شده است و مرا حال شرح و بسط و ايراد نيست .\r\nبه تكرار الفاظ و القاب اعتنايى نبايد كرد ؛ اين رشته را هم بايد رها نمود .\r\nحاجى ملا على نام ، در كردستان است و مىگويند جزء علماء است ، به تعرفه و توسط احتشام السلطنه ، حاكم كردستان ، به لقب نصير الاسلام ملقب گرديد . و نيز ميرزا عبد العزيز خان رئيس ديوانخانه‌ى كردستان لقب صديق ديوان يافت . ميرزا محمد على خان نيز در كردستان ، به توسط و شفاعت احتشام السلطنه ، لقب اشرف الممالك يافت .\r\nبه جناب اشرف امجد آقا ميرزا على اصغر امين السلطان ، صدراعظم ، بعد از سفر ييلاق ، يك حلقه انگشترى الماس كه از دست مبارك بيرون آمد ، مرحمت شد .\r\nبه صحابت آجودان حضور يك قطعه عكس تمثال همايون ، كه در پاى آن دستخط مبارك شرف صدور يافته بود ، براى جناب نظام الملك ، والى فارس ، فرستاده شد .\r\nدر ماه جمادى الاخر ، كه بندگان اقدس همايون ، به شرحى كه در پيش نگاشتيم ، به پارك جناب مستطاب اشرف امجد صدراعظم تشريف برده ، يك حلقه انگشترى الماس گرانبها به دست مبارك به ايشان دادند . در همين ماه ، در روز عيد مولود همايونى ، كه چهاردهم جمادى الاخره است ، يك قبضه شمشير مرصع از درجه‌ى اولى به نواب شاهزاده وجيه اللّه ميرزا سپهسالار ، وزير جنگ ، مرحمت شد .\r\nدر ماه رجب ، يك ثوب پالتوى خاص به انضمام سردوشى الماس از درجه‌ى اولى به شاهزاده سپهسالار ، وزير جنگ ، مرحمت شد .\r\nيك قبضه قداره‌ى نظامى ، كه « كتاره » باشد ، به حضرت و الا شاهنشاهزاده اعظم ملك منصور ميرزاى شعاع السلطنه مرحمت شد .\r\nشاهزاده يمين السلطان ، ايلخانى ايل قاجار ، به اعطاء يك قبضه عصاى مرصع از جواهر خانه‌ى خاصه سرافراز گرديد .\r\nجناب مستطاب آقاى حاجى ميرزا رفيع طباطبايى ، نظام العلماء تبريز ، كه چندى قبل از تبريز به تهران تشريف آورده و از تهران به مكه‌ى معظمه مشرف شدند ، در اين سال هزار و سيصد و هفده ، روز بيست و چهارم جمادى الاخر ، وارد تهران شده ؛ روز ديگر ، به اتفاق جناب مستطاب اشرف امجد صدراعظم به حضور همايون مشرف شده ، نهايت مرحمت درباره‌ى ايشان به‌عمل آمد . دستخط التفاتى درباره‌ى ايشان شرف صدور يافت .\r\nيك قطعه انفيه‌دان مكلل به الماس به ايشان مرحمت و روانه‌ى آذربايجان شدند .\r\n « باز گو از نجد و از ياران نجد * تا در و ديوار را آرى به وجد » \r\nبنده با جناب مستطاب آقاى نظام العلماء چندين سال است به حالت قهرم و مكاتبه را ترك كرده‌ام ؛ و در اين سنوات دو سفر هم كه به تهران تشريف آورده‌اند ، از ايشان ديدن نكرده‌ام ، و ايشان حسن طلب هم فرموده‌اند ؛ ولى ، بنده چندين سال است كه با ايشان ، به جهتى كه شرح آن مطول است ، ترك مكاتبه و ملاقات كرده‌ام . با اين حالت ، باز در اين كتاب هرجا كه مقتضى بوده ، از بزرگوارى و فضايل و نجابت دودمان ايشان شرحى نوشته‌ام . و كنون هم ، چند بيتى از اشعار عربى ايشان را مىنگارم . ايشان در دوره‌ى\r\n\r\n","description":"","footnote":"","page_name":" 425 ","page_number":449},
  {"content":"\r\n\r\nشاه شهيد ، در هفده سال قبل ، به تهران تشريف آوردند . بنده كه جواد بودم و ديدن اهل فضل را لازم مىدانستم ، با مرحوم ميرزا حسن خان منشى اسرار به خدمت ايشان رفتن و ايشان به باز ديدم تشريف آوردند . غالبا ، بنده را با خود مأنوس ساختند . شب‌ها ، به بيانات ادب و تاريخ مىپرداختيم و ايشان تأليفات رائقه‌ى خود را نشان بنده مىدادند . شرح حالى از ايشان خواستم كه در تصنيفات خود ، هروقت اقتضا كند ، درج كنم ؛ اين صورت را مرقوم داشته ، به بنده دادند : -\r\n« حقير : محمد رفيع بن الحاج ميرزا على اصغر بن الحاج ميرزا رفيع الشهير به تبريزى بن ميرزا ابو طالب وزير بن ميرزا سليم نايب الصداره العليه الحسنى الحسينى - الطباطبايى هستم . مولد و موطنم تبريز است . تاريخ ولادتم در سنه‌ى هزار و دويست و پنجاه است ؛ كه برحسب اتفاق ، مطابق با « ظهور الحق » مىباشد .\r\nاز ميرزا رفيع مرحوم دو پسر مانده بود : يكى مرحوم مغفور آقا ميرزا محمد مستوفى است ، كه از اجله و اعاظم و اكابر آذربايجان و صاحب خط و ربط و با كمال بوده ؛ و حالا يك پسر از او مانده كه جناب ميرزا عبد الرحيم خان ساعد الملك ، وزيرمختار دولت عليه ، است كه سابقا مقيم دربار روسيه بوده است . »\r\nاين ساعد الملك در هزار و سيصد و نه ، در زمان وليعهدى بندگان اقدس همايون ، پيشكار و وزير آذربايجان بوده ؛ لكن ، كفايتى به ظهور نرسانيده و به سلامت نفس و ملايمت طبع حركت مىكرده . در اين اوقات ، در اين سلطنت مظفريه ، در تهران است . لقب قائم‌مقام وزارت وظايف و اوقاف با او است . چنان كه شرح او را در جلد سابق نگاشته‌ام ، اين وزير والاتبار سليم النفس است .\r\nخلاصه ، برويم به سر بيانات جناب نظام العلماء كه مىنويسند : « ساعد الملك شخصى است جوانمرد و وسيع الصدر ؛ خوش‌خلق ، خوش‌سيما ، با علم و وقار ، امين و درستكار .\r\nپسر دويم مرحوم ميرزا رفيع ، حاجى ميرزا على اصغر لشكرنويس بوده كه والد داعى است . نستعليق و سياق را خوب مىنوشت . مردى بود كافى و كارگزار . اين بنده در هفت سالگى ، شروع به تعلم نمودم . چندين سال ، با كمال شوق مشغول تحصيل علوم بوده ؛ در سن شانزده سالگى ، كتاب ترجمة الادب را تأليف نمودم ، كه به زبان فارسى قواعد صرف و نحو را به نظم مخصوص و سبك مأنوس جمع و تأليف نمودم ، كه به زبان فارسى قواعد صرف و نحو را به نظم مخصوص و سبك مأنوس جمع و تأليف كرده ، كه حفظ و ضبط آن براى متعلمين كمال سهولت را دارد ؛ و نسخه‌ى مزبوره در تبريز ، به همت جناب ميرزا يوسف خان مستشار الدوله چاپ و منتشر گرديده . در آن اوان ، بالوارثه از جانب سنى الجوانب شاهانه به لقب نايب الصداره ملقب و معروف بودم . و در اوانى ديگر ، برحسب فرمان جهانمطاع ناصرى ، به لقب صدر العماء ملقب گرديدم . بعد از چندى ، از جانب همايونى به موجب فرمان جديد به لقب نظام العلماء مدعو گشتم ؛ كه حالا نيز به اين لقب معروفم .\r\n« مؤلفات و مصنفات چندى نگاشته‌ام . چندين نسخه از آن‌ها به حليه‌ى طبع رسيده و اغلب طرز تازه و سبك مخصوصى دارد ؛ مثل : كتاب رموز الشهادة و كنوز السعاده و كتاب مفاتيح اللكنوز و كتاب حقيقة الاسرار در بيان مسئله‌ى الامر بين الامرين و كتاب لؤلؤه\r\n\r\n","description":"","footnote":"","page_name":" 426 ","page_number":450},
  {"content":"\r\n\r\nالجار و كتاب حقايق علويه و كتاب كافية العروض و كتاب لب الحساب و نسخه‌ى تشريح - التقويم و ديوان قصايد در مراثى و مناقب و كتاب جوامع الحكم و مجالس نظاميه . »\r\nجناب نظام العلماء در ذيل اين شرح احوال ، چند قصيده‌ى عربيه از خود نگاشته‌اند كه نزد بنده الان موجود است . بعضى از ابيات آن قصايد را در اينجا مىنگارم . اين ابيات را درباره‌ى مرحوم ميرزا سعيد خان وزير امور خارجه‌ى سابق سروده‌اند .\r\n « هيهات هيهات من يد نوه مكرمة * و من يقاس على ميرزا سعيد خان\r\nاى المناقب اتلو من مناقبه * واى اخلاقه املى لخلانى\r\nدفع المظالم ام تمهيد معدلة * بسط المكارم او تشييد احسان\r\nلدفع كيد العدى فى كفه قلم * له يحاكى عصا موسى بن عمران\r\nيحيى و يهلك بالاقلام يا عجبا * يحكى قلامته عن سيفه القانى\r\nاقلامه فى امور الملك قاطعة * ما ليس يقطعه اسياف عدوان » \r\nدر شعر اول كه ضمير « يدنوه » بدون مرجع ذكر شده است ، محل ايراد نيست .\r\nاز اين قبيل اشعار ، در عرب ديده شده است . اما ، در مصرع ثانى شعر اول ، يك حرف زايده است كه در فن تقطيع درست درنمىآيد . اغلب ادباء و شعراء عجم ، اين خبط را كرده‌اند . عيب اهل ايران اين است كه : طبع نقاد و ذهن و قاد خوب دارند ؛ اما ، اشعارى كه مىسرايند ، عيب آن را از استاد نمىپرسند و استاد هم كه آن اشعار را مىشنود ، به‌واسطه‌ى جلالت طرف مقابل ، حيا كرده ، عيب اشعار را نمىگويد كه خواننده نرنجد . به اين جهت ، اغلب ابناء زمان در اشعار طبع رائق دارند ؛ لكن ، چون درست از استاد استفهام نكرده‌اند ، در بعضى اشعار ايشان امفوات و مقطعات و خبط قافيه و سهو در تقطيع مىشود . لزومى ندارد كه شخصى در بحرى شعر گويد ، كه اسم ممدوح بقاعده‌ى تقطيع ، درست در آن بحر نيايد . من تا بتوانم حقيقت‌گويى را از دست نداده ، از تكذيب احدى نهراسم .\r\nگاهى كه ناچار شوم ، قدرى از بعضى مطالب اغماض مىكنم .\r\nاين چند شعر ازجمله‌ى يك قصيده‌ى ايشان است ، كه تمام آن نزد من ضبط است و بعضى از آن را مىنگارم .\r\n « بد الى وجد من غناء البلابل * و هلالى نجاة من عناء البلابل\r\nو هذا اوان الروض و الروض ضاحك * و عيناى بحرى منهما قطر و ابل » \r\nاين چند شعر از قصيده‌ى ديگر ايشان است كه در مدح حضرت امام بر حق ، على بن ابيطالب ، عليه السلام ، انشاء كرده‌اند .\r\n « جد الفراق و ستر الهجر مسدول * و القلب مشتعل و الدمع مسيول\r\nكيف السلو و نارا لحب تضطرم * و الدمع فى طلل الاحباب مطلول\r\nو تفت عند رسوم الدار اطلبه * و القوم عاذلة و القلب مشغول »\r\nو العين هاطلة للدمع سائلة * و الجهر احرقى و الصبر مفصول \r\nو نيز چند شعرى ديگر گفته ، به حسن تخلص مىرسد و در مديحه‌ى امام به حق على بن ابيطالب رسيده ، مىگويد :\r\n\r\n","description":"","footnote":"","page_name":" 427 ","page_number":451},
  {"content":"\r\n\r\n « حب الامير امير المؤمنين و ما * ذافوق حب ولى اللّه معقول\r\nهذى الامانة و الانمان حاملها * و انه بعظيم الامر محمول » \r\nالى آخرها\r\n « اذا مالاح لى وجه كبدر * فلم املك بنظرة طرفتين\r\nرايت من التى ملك فؤادى * به اول نظرة لا نظرتين\r\nفتاة لا يداينها فتاه * من الانسان ام من حورعين\r\nلها حصر دقيق فوق ردف * عظيم الحجم يا عجبا لذين » \r\nباقى اشعار نزد من موجود است و قوافى آن اشعار از اين قرار است :\r\nو عين به غير عين لجين خافقين مقلتين دينى مرتين مشرقين جنتين\r\nاما ، جناب مستطاب آقاى نظام العلماء در قوافى اين قصيده ، سهو كرده‌اند . چندين شايگان آورده‌اند كه قوافى غلط است . « حين » و « عين » و « لجين » و « دين » كه « نون » آن اصلى است قافيه مىشوند ؛ اما ، با « طرفتين » و « نظرتين » و « خافقين » و « مشرقين » ، كه « ياء » و « نون » علامت « تثنيه » است و « حرف روى » مختلف است ، قافيه نخواهد شد . و قوافى غلط است ، « حرف روى » ندارند . و نيز در اين مصراع هم سهو كرده‌اند كه مىفرمايند : « من الانسان امر من حورعين » . اگر « حور » را « منون » بخوانيم ، در تقطيع يك حرف زياد مىشود و غلط است . اگر « حور » را « مكسور » خوانيم و « عين » را « منون » خوانيم ، صفت و موصوف در تنوين باهم موافقت نكرده‌اند . اما ، در مسئله‌ى شايگان قوافى . شاعر در مرثيه‌ى وزير عز الدوله بختيار ديلمى كه عضد الدوله او را به دار زده است ، قصيده‌يى گفته و چند شايگان آورده است . لكن ، اين استاد ماهر از بس آن قصيده را فصيح و بليغ گفته و معانى عجيبه به كار برده ، و قصيده‌اش در شماره‌ى اولين قصايد عرب و عجم است ، اگر ده شايگان آورد و ايكاء خطى و جلى به كار برد ، ابدا ما را حق دم زدن نيست كه به آن عالى طبع ايرادى به كار بريم . ولى ، جزيى اشارتى به آن مىكنيم . مطلع قصيده‌ى آن استاد اين است كه مىگويد :\r\n « علو فى الحيات و فى الممات * لحق انت احدى المعجزات » \r\nشرح حال و قصيده‌ى او در تاريخ ابن خلكان مسطور است . هركس خواهد ، رجوع به آنجا كند . و شرح اين ابيات مرا از اساتيد بپرسند ، تا بر حقيقت مطالب مطلع شوند .\r\nخوب است علماء فقه و اصول ، يا حكماى معقول ، شعر عربى يا فارسى كه مىگويند ، فرعنت را كناره گذاشته ، معايب آن را از اديبى و فاضلى كاركرده و جهان‌ديده بپرسند : كه ذهن و قاد و طبع سليم ايشان ، به چند غلط لفظى ضايع نشود . اهل عجم در اشعار عرب ، بسى استادى به كار برده‌اند كه شعر آن‌ها سرمشق عرب است ؛ از آن جمله :\r\n« طغرايى » است كه من در عتبات ، از شعرا و ادبا و فضلاى عرب بسى تمجيدات شنيدم .\r\nولى ، در عهد خود ، صد شاعر عجم ديدم كه به عربى شعر مىسرودند ؛ اما ، همه با كثرت سواد ، باطل بودند . ولى ، مرتضى قلى خان مرحوم ، صاحب « اشعه‌ى مرتضويه » پسر مرحوم ميرزا على محمد خان نظام الدوله ، پسر مرحوم حاجى محمد حسين خان صدر\r\n\r\n","description":"","footnote":"","page_name":" 428 ","page_number":452},
  {"content":"\r\n\r\nاصفهانى ، و مرحوم شيخ محمود معرب ، مقتدا و مدرس مدرسه‌ى حاجى ابو الحسن كه در تهران است ، پسر مشهدى ابو القاسم خباز تهرانى ، را ديدم كه نظم و نثرى مىسرآيند كه عرب در ايتان نظم و نثر آن‌ها عاجز هستند . و من با اين دو نفر بسى ارتباط داشتم و با من مهر داشتند . اگر بخواهم شرح حال ايشان را نگارم و مذاكراتى كه بين ما شده است ، ما را از نوشتن اين تاريخ بازمىدارد . خداوندشان غريق رحمت فرمايد .\r\nباز برويم به سر اشعار جناب مستطاب آقاى نظام العلماء ، و دفتر خود را به بعضى ابيات ايشان زينت دهيم . ايشان را قصيده‌ايست كه در مدح حضرت امام بر حق ، على بن ابيطالب ، عليه السلام ، سروده‌اند . چند بيتى از آن در اينجا ثبت مىشود .\r\n « سل الديار كيف لا تجزع * و مهجق من رسمها تنزع\r\nعلى الصباح و المسا اجزع * عن هجر من قلبى به مولع\r\nلا القلب يسلو عنه يوما و لا * عن وجهه ابصارنا تشبع » \r\nالى آخرها\r\nاين دو بيت را نيز از اشعار فارسى ايشان به دست آوردم كه در اينجا ثبب مىشود .\r\n « هرروز ترا حسن و مرا عشق فزون شد * غم مونسم آراميم از درد درون شد\r\nمن هيچ ز انداه‌زى خود دور نرفتم * عشق تو مرا برد و ز اندازه برون شد » \r\nدر شوال اين سال ، به آقا ميرزا عبد اللّه خان ، مهين فرزند جناب مستطاب اشرف امجد صدراعظم ، يك حلقه انگشترى الماس بريليان از طرف قرين الشرف همايون مرحمت شد .\r\nجناب ميرزا فضل اللّه خان وكيل الملك ، وزير خلوت ، منشى توقيعات همايونى ، به يك ثوب لباده‌ى ترمه‌ى بطانه سنجاب از خلاع خاصه خسروانه افتخار يافت .\r\nشاهزاده اجلال الدوله ، امير تومان ، كه در چاكرى نواب مستطاب و الا شاهنشاهزاده شعاع السلطنه سمت افتخار و اعتبار دارد ، به يك ثوب پالتو به انضمام سردوشى الماس ، كه از امتيازات دولتى است ، نايل گرديد .\r\nبه حاجى غلامرضا خان آصف الدوله ، امير نويان ، حكمران دار الخلافه و مضافات و ايلات و خالصه‌ها ، يك ثوب پالتو به انضمام سردوشى الماس مرحمت شد .\r\nبه ميرزا محمد على خان قوام الدوله ، وزير لشكر ، يك عدد قلمدان مرصع مرحمت شد ؛ و دستخط مرحمتى درباره‌ى ايشان شرف صدور يافت كه مورخ به تاريخ شهر ذى الحجه اين سال بود .\r\nمير حسن خان مقتدر السلطنه ، پيشخدمت مخصوص حضور همايون ، به يك قطعه نشان شير و خورشيد از درجه‌ى اولى و يك رشته حمايل سبز مخصوص آن نايل گرديد .\r\nو تمجيد السلطنه فرزند معزى اليه ، به يك ثوب سردارى ترمه‌ى شمسه‌ى مرصع مخلع آمد .\r\nميرزا على خان صدق الملك به يك ثوب جبه‌ى شمسه‌ى مرصع مباهى گرديد .\r\nمحمد حسن خان سعد الملك ، برادر جناب نظام السلطنه وزير ماليه‌ى سابق و پيشكار مستقل حاليه‌ى آذربايجان ، كه در تهران وفات يافت ، ميرزا مهدى خان پسر آن مرحوم به لقب سعد الملك ملقب گرديد . شرح حال مرحوم سعد الملك را در باب ديگر ، در جزء\r\n\r\n","description":"","footnote":"","page_name":" 429 ","page_number":453},
  {"content":"\r\n\r\nمرحومين اين سال خواهم نگاشت .\r\nنامه‌نگار مدير تحريرات وزارت خارجه ، كه نه اسم او را مىدانم و نه رسم او را ، به استدعاى مشير الدوله ، وزير امور خارجه ، به يك قبضه عصاى مرصع نايل گرديد .\r\nميرزا همايون معظم السلطنه ، از طايفه‌ى غفارى ، كه چندى قبل در كاشان وفات كرد ؛ اين اوقات ، ميرزا آقا خان فخر الممالك ، نايب الحكومه‌ى كرمانشهان ، فرزند آن مرحوم ، برحسب استدعاى اقبال الدوله ، حكمران كرمانشهان ، به لقب معظم السلطنه ملقب شد و برادر كوچك او لقب فخر الممالك يافت .\r\nميرزا فرج اللّه خان وزير بروجرد به استدعاى نواب و الا شاهزاده عين الدوله ، والى عربستان و لرستان و بروجرد و غيره ، به اعطاء يك قبضه عصاى مرصع نايل گرديد .\r\nمعين خلوت ، فرزند شاهزاده ابراهيم ميرزاى مشكوة الدوله ، حاكم جديد گلپايگان و خوانسار ، ابن مرحوم عماد الدوله ، به لقب مجلل الدوله ملقب گرديد . يك ثوب پالتوى شمسه‌ى مرصع از درجه‌ى اولى هم به خود مشكوة الدوله ، حاكم تازه‌ى گلپايگان و خوانسار ، مرحمت شد .\r\nيك ثوب جبه‌ى ترمه‌ى شمسه‌ى مرصع براى ميرزا على نقى خان مشاور السلطان ، معروف به والى ، حاكم قم ، ارسال گرديد .\r\nخلعتى خسروانه به انضمام سردوشى مكلل به الماس براى صدق الدوله ، حاكم ملاير و تويسركان ، فرستاده شد . مصدق الممالك ، وزير ملاير و تويسركان ، هم به يك ثوب جبه‌ى ترمه‌ى شمسه‌ى مرصع مخلع و سربلند گرديد .\r\nبه محمد ابراهيم خان معاون الدوله ، پسر مرحوم فرخ خان امين الدوله ، كه كنون وزير تجارت است ، يك ثوب پالتوى ترمه با سردوشى مرصع مرحمت شد ؛ و دو دستخط سلطنتى و دولتى درباره‌ى او شرف صدور يافت ، كه از نوشتن آن صرف‌نظر كرديم .\r\nبه عميد السلطنه امير تومان ، حكمران طوالش گيلان ، كه در تهران مقيم است ، يك ثوب پالتوى ترمه‌ى سردوشى مرصع از درجه‌ى اولى مرحمت شد .\r\nميرزا صالح خان معتمد ديوان ، پيشخدمت حضور همايون ، لقب سالار اكرم يافت و به يك ثوب پالتوى ترمه‌ى سردوشى الماس از درجه‌ى اولى مفتخر گرديد .\r\nامين بقايا ، پسر جناب وزير بقايا ، به يك ثوب پالتوى سردوشى مرصع از درجه‌ى اولى مخلع گرديد .\r\nميرزا عباس قلى خان سپهر ، مستوفى اول ، كه از اعضاء دربار است و تأليفات عديده دارد ، به يك حلقه انگشترى الماس مباهى آمد .\r\nحاجى ميرزا ابو القاسم خان معتمد نظام ، مستوفى قورخانه‌ى مباركه و ذخيره ، برادر وكيل الدوله ، به يك حلقه انگشترى الماس مفتخر گرديد .\r\nسليمان خان پيشخدمت ، پسر مرحوم حاجى محمد خان حاجب الدوله ، كه برادر محقق السلطنه سرايدار باشى است ، به لقب يمين خلوت ملقب گرديد .\r\nميرزا على رضا خان مجلل السلطنه ، مير پنجه و پيشخدمت حضور ، پسر مؤتمن الدوله بن مرحوم ميرزا سعيد خان وزير امور خارجه‌ى سابقه ، به يك ثوب سردارى ترمه‌ى\r\n\r\n","description":"","footnote":"","page_name":" 430 ","page_number":454},
  {"content":"\r\n\r\nشمسه‌ى مرصع مخلع گرديد .\r\nرضاخان مير پنجه ، پيشخدمت حضور همايون ، پسر قاسم‌خان سرتيپ قراباغى ، به لقب رفعت الملك نايل گرديد . ديگرى هم اين لقب را دارد و اين لقب مكرر شده است .\r\nعبد الرضا خان ركن الممالك به يك ثوب سردارى شمسه‌ى مرصع مخلع گرديد .\r\nميرزا حسين خان مير پنجه ، پسر ميرزا طاهر بصير الملك ، به لقب سهام السلطنه ملقب گرديد .\r\nميرزا على اصغر خان دكتر ، معلم السنه‌ى خارجه در مدرسه‌ى علميه و ابتدائيه ، پسر ميرزا على ااكبر خان ناظم الاطباء و دكتر كه اول طبيب ايران است ، به لقب مؤدب - الدوله نايل گرديد .\r\nميرزا محمد رضا خان مستوفى تويسركانى ، پسر مرحوم ميرزا محمد امين منشى ، به توسط وزير همايون كه وزارت پستخانه دارند ، به لقب مكرم السلطنه مباهى آمد .\r\nميرزا محمود خان مستوفى ، نويسنده‌ى اداره سرايدارخانه ، به توسط محقق السلطنه سرايدار باشى لقب دبير حضرت يافت .\r\nسيد السادات ، رب فضل ، خداى دانش ، انجب نجبا ، صاحب اليراعه ، مالك البراعه ، حاجى ميرزا على اكبر خان ، نايب اول وزارت جليله‌ى خارجه ، فرزند مرحوم ميرزا على قائم‌مقام ، مستوفى خراسان ابن مرحوم بزرگوار اعظم سيد الوزراء آقا ميرزا ابو القاسم قائم‌مقام ، صدراعظم دولت محمديه ، كه بناى سلطنت محمد شاه غازى به وجود او بود ، ابن مرحوم ميرزا عيسى قائم‌مقام ، معروف به ميرزا بزرگ ، پيشكار مستقل آذربايجان ، كه سلسله‌ى نسب شريفشان تا حضرت سيد سجاد نزد بنده و ساير مورخين مضبوط است ، به اعطاى يك ثوب جبه‌ى ترمه‌ى كشميرى مرصع مشرف گشتند . به اين بزرگوار ، جبه‌ى شمسه‌ى مرصع چه شرفى دارد ؟ كه اشخاصى كه سمت نوكرى او را دارند ، به اين رتبه نايل شده‌اند . ايشان مستوجب قلمدان مرصع و عصاى مرصع و تمثال همايون و ساير امتيازات هستند . بايد داراى وزارتخانه باشند ؛ لكن ، بدبختى دامنگير طايفه‌ى قائم‌مقامى شده ، از بعضى مراتب عقب ماندند . و علت اين كار ، بيشتر مرحوم ميرزا يوسف مستوفى الممالك ، صدراعظم سابق ايران ، بود كه به اين خانواده پيچيد و اين‌ها را خانه‌نشين و بيكار كرد . سبب آن شرحى مفصل دارد ، كه نوشتن آن از حوصله‌ى بنده بيرون است . به اين جهت ، حاجى ميرزا على اكبر خان و اخوى ايشان ، آقا ميرزا على محمد خان مستوفى اول ، كه ايشان خداوند فضل و دانش هستند ، با ساير طايفه‌ى قائم‌مقامى افسرده‌ى روزگار و پژمرده‌ى ليل و نهار گشتند . حاجى ميرزا على اكبر خان ، از افسردگى ، قريب بيست سال است كه در مجلس اظهار دانش نمىكنند و كتب ادب و فضل و تاريخ را قرائت نمىكنند ؛ و به كلى طبع ايشان از اين امور منصرف است ، و مىگويند : چه فايده دارد ؟ و مصداق فالشان در ارتقاء مناصب ، اين شعر است :\r\n « تقد متنى اناس كان شوطهم * وراء خطوى ولوا مشى على مهل » \r\nبا اين حالت ، از جميع مراتب كمال اعتراض دارند . اما ، اين شرح‌ها كه درباره‌ى ايشان گفتم ، آيندگان گمان نكنند كه ايشان پريشان‌روزگار هستند ؛ نه چنين است .\r\nبلكه ، در عراق ، قريب پنجاه هزار تومان املاك با فايده دارند و از عوايد املاك و فوايد\r\n\r\n","description":"","footnote":"","page_name":" 431 ","page_number":455},
  {"content":"\r\n\r\nمواجب ديوان ، سالى چهار هزار تومان بيشتر در تهران به راحتى و فراغت بال خرج مىكنند ، و در مجالس دولتى و ملتى احترام وافر دارند . افسردگى ايشان از بابت اين است كه در مناصب عاليه‌ى دولتى ، با كمال درستى قدرى حق ايشان ادا نشده است .\r\nو ايشان نبايد از اين كار افسرده باشند ؛ كه شركاى ايشان زياد است . « سر بريده فراوان بود به خانه‌ى ما ، البته اذا عمت طابت . »\r\nدر فضل اين بزرگوار ، همين‌قدر گويم كه : در تهران ، غير از علما و حكما ، سه هزار نفر اديب و فاضل و مورخ است كه اغلب آن‌ها به طرارى و خوشبختى در مجالس جلوه‌ها دارند و نطق‌ها مىكنند . لكن ، اغلب از ايشان مايه‌ى علمى ندارند . اگر معانى و بيان يا يكى از كتب نحويه را پيش ايشان گذارى ، از عهده‌ى درس دادن برنيايند .\r\nو اگر « ابن ابى الحديد » يا « مقدمه‌ى ابن خلدون » يا « درر و غرر » سيد مرتضى را بخوانند ، در اغلب موارد عاجز مانده ، درك مطلب نمىكنند . ولى ، تقريبا در تهران ، ده نفر هستند كه در نحو و ادبيات استاد ماهر و محقق قاهر هستند و متون تواريخ را خوب مىدانند . يكى از آن‌ها ، جناب آقا ميرزا مسيح طالقانى و جناب آقا ميرزا كوچك ساوجى است ، كه شأن ايشان اجل بر دانستن ادبيات است و از فقهاى بزرگ تهرانند ؛ لكن ، در ادبيات و نحو و معانى و بيان و فهم رسائل عربيه ، اول دانشمند هستند . اين دو تن ، كتب تاريخيه را خوب درك مىكنند ؛ ولى ، اعتنا به تاريخ ندارند . به اين جهت رئوس مطالب تاريخ را در حفظ ندارند .\r\nديگر از اساتيد ، آقا سيد احمد اديب خراسانى است كه فقه ندارند ؛ لكن ، در حكمت و معانى و بيان و ضبط اشعار عرب و انشاد رسائل و انشاء نظم عربى و فارسى ، اول استاد هستند . « تاريخ بيهقى » را ايشان در اين دوره تصحيح كردند . ديگر از ادبايى كه در تهران محل اعتماد هستند ، يكى ميرزا هدايت اللّه لسان الملك ، ملك المورخين ، و يكى جناب حاجى ميرزا على اكبر خان است كه حقيقتا مايه‌ى علمى دارند و طوطىوار سخن نمىگويند ؛ ولى ، افسوس كه حاجى ميرزا على اكبر خان از افسردگى ساكت و صامت است . من بيست سال است كه با سايرين و ايشان مربوطم . مكرر امتحان كرده‌ام و ديده‌ام كه جناب حاجى ميرزا على اكبر خان در نكات ادبيه و قواعد نحويه ، عاجز و قاصر نيستند . نظم و نثرى نيكو دارند . لكن ، الان كه اين سطور را مىنگارم ، نظم و نثر ايشان نزد بنده موجود نيست . بنده را ادمان و ايشان را اهمال و افسردگى مانع است ، كه دو روزى اوقات صرف كنيم كه ايشان اشعار به من بدهند تا در اينجا بنگارم .\r\nاين چند سطر را من به‌طور اختصار نوشتم . به توفيق الهى ، اگر اين اوراق چاپ شد ، ايشان اين سطور را مىخوانند ؛ اگر مايل شدند ، اشعار خود را مىفرستند تا به مناسبتى در ساير مجلدات اين كتاب ضبط كنم .\r\nآقا فضل اللّه ، كه اسما « فضل اللّه » و لقبا « مؤيد العلماء و الاسلام » است ، پسر مرحوم حاجى آقا محمد مجتهد كرمانشهانى و نواده‌ى مرحوم آقا باقر بهبهانى ، كه از علماء بزرگ بودند ، به يك قبضه عصاى مرصع نايل گرديدند . بنده را حد آن نيست كه از ايشان توصيف كنم . همين‌قدر گويم كه : ايشان اهل بهشت هستند . از صفات خوب\r\n\r\n","description":"","footnote":"","page_name":" 432 ","page_number":456},
  {"content":"\r\n\r\nايشان ، يكى صداقت و سادگى است . يك وقتى ، گفتند كه : « من مؤيد العلماء هستم ! » سال ديگر ، به القاء بعضى گفتند : « من مؤيد العلماء و الاسلام هستم ! » از قضا ، برات نويس ديوان در صدور برات ايشان نوشت كه : « مستمرى جناب مؤيد العلماء فلان مبلغ است . »\r\nرندان او را كوك كرده ، گفتند : « مستوفى و برات‌نويس خواسته است كه حق ترا از ميان ببرد كه در سر برات مؤيد العلماء نوشته است ؛ بايد مؤيد العلماء و الاسلام بنويسد . » وى در سر اين كار ، نزد مستوفى و برات‌نويس رفت و منازعه‌ها كرد و برات را پاره نمود ؛ تا درباره‌ى او براتى نوشتند كه لقب او « مؤيد العلماء و الاسلام » باشد .\r\nگفتگوهاى او در محضر علماء و مجلس امين الدوله ، صدراعظم ، باعث سرور خاطر است . مرا مجال نيست كه شرح آن را بنگارم . تمام مردم در تهران ، از جناب آقا شيخ محمد ابراهيم لسان العلماء مىترسند و احتراز مىكنند و حرمت او را منظور مىدارند .\r\nو جناب لسان العلماء محض حفظ آبروى خود ، در مجالست با مؤيد العلماء احتراز مىكند كه مبادا از سادگى حرف ناشايسته زند . ولى ، من ابدا از مؤيد العلماء انديشه ندارم و با او در چند مجلس طرف شده ، به‌طور دانايى او را ساكت كرده‌ام . كنون ، در سر او منت دارم كه در اين تاريخ دولتى ، از بسى علماى بزرگ اسم نبرده‌ام ؛ لكن ، چون ايشان را خيلى دوست دارم ، اين چند سطر را درباره‌ى او نگاشتم . و درباره‌ى او مىگويم : فهو رجل كبير و جزائه حسن المصير ؛ الى آخره .\r\nآقا سيد جلال الدين مؤيد الاسلام ، كه در خارجه مدير روزنامه‌ى « حبل المتين » است ، به يك قبضه عصاى مرصع نايل گرديد .\r\nآقا سيد محمد على مجتهد كلهرى كاشانى كه وفات كرد ، پسر او آقا سيد محمد به تهران آمده ، به حضور سلطانى نايل شده ؛ به يك قبضه عصاى مرصع نايل شده ، لقب صدر الاسلام يافت . و آقا مير سيد حسين ، برادر او ، به اعطاء يك ثوب عباى ترمه‌ى دور سلسله مخلع شد .\r\nميرزا محمد باقر اعتماد العلماء ، برادر حاجى ميرزا محمد حسين نظام الاسلام ، كه در دستگاه جناب امام جمعه‌ى تهران است ، به يك قبضه عصاى مرصع قرين مباهات آمد .\r\nيك قبضه شمشير مرصع براى احتشام السلطنه ، والى كردستان ، ارسال شد .\r\nبراى ميرزا فتح اللّه خان مشير الممالك ، وزير ولايت يزد ، يك ثوب جبه‌ى شمسه‌ى مرصع ارسال شد .\r\nبراى ميرزا جعفر خان كه از جانب شاهزاده موثق الدوله ، خوانسالار ، نايب - الحكومه‌ى كاشان است ، يك ثوب جبه‌ى ترمه‌ى كشميرى شمسه‌ى مرصع از درجه‌ى اولى ارسال شد .\r\nدر اين سال هزار و سيصد و هفده ، كه وقايع دولتى و كارهاى سلطنتى سنه‌ى هزار و سيصد و شانزده را اين بنده ميرزا غلامحسين خان مستوفى اول ، افضل الملك ، تأليف و مدون كرده ، به حضور همايونى با بقيه‌ى ترجمه‌ى « اعلام الناس » تقديم نمود ، و يك\r\n\r\n","description":"","footnote":"","page_name":" 433 ","page_number":457},
  {"content":"\r\n\r\nجلدهم به حضرت مستطاب اشرف امجد ارفع افخم آقا ميرزا على اصغر خان صدراعظم دادم ، و حضورا جمعى از وزراء در محضر او نشسته و بنده در جلو جلوس داشتم ، سه جزء اين كتاب را خواندند ؛ كه محل تعجب جمعى شد و آقا ميرزا نصر اللّه خان مشير الدوله ، وزير امور خارجه ، آهسته شأن نزول اين كتاب را از من پرسيدند و جوابى به ايشان دادم . در ازاء اين خدمت ، به امر قدرقدر همايونى و به ابلاغ جناب وكيل الدوله ، يك ثوب جبه‌ى ترمه‌ى كشميرى نمره‌ى اولى شمسه‌ى مرصع به اين بنده مرحمت شد ، كه از صندوقخانه‌ى مباركه دادند .\r\n\r\nباب چهارم در ذكر اشخاص معروف محترمى كه در اين سنه‌ى هزار و سيصد و هفده در ايران وفات كرده‌اند\r\nحاجى سيد محمد جعفر مجتهد كاشانى و حاجى ابو النصر ميرزاى حسام السلطنه را بايد تحقيق كرد كه در اواخر هزار و سيصد و شانزده وفات كرده‌اند ، تا در جلد سابق شرح وفات ايشان را بنگارم ، يا در اوايل اين سنه‌ى هزار و سيصد و هفده بدرود زندگانى كرده‌اند ، تا در اين جلد شرح دهم .\r\nحاجى ميرزا محسن خان مشير الدوله ، وزير امور خارجه‌ى دولت عليه ايران ، در اواخر ذى الحجه الحرام سنه‌ى گذشته كه هزار و سيصد و شانزده بود ، براى دفع بعضى امراض از تهران به فرنگستان حركت كرد كه خود را در آب معدنى خاك آلمان استعلاج نمايد . در اين سنه‌ى هزار و سيصد و هفده ، به تلگراف خبر رسيد كه اين وزير كم‌نظير در روز چهارشنبه ، غره‌ى ربيع الثانى ، در پاريس به مرض ضيق النفس جان داد و آسايش گرفت . به‌واسطه‌ى حسن اعتقادى كه داشت ، وصيت كرد كه نعش او را از پاريس حمل به عتبات عاليات عراق نمايند . و او را به آن سرزمين برده ، دفنش ساختند .\r\nخبر فوت او كه به تهران رسيد ، از طرف دولت مراسم تعزيت او در مسجد سپهسالار ، كه جنب خانه‌ى آن مرحوم است ، به‌عمل آمد . شغل وزارت امور خارجه به جناب آقا ميرزا نصر اللّه خان مشير الملك ، وزير لشكر ، واگذار گرديد و لقب مشير الدوله يافت . و شغل وزارت لشكر به ميرزا محمد على خان قوام الدوله راجع گشت ، كه شرح آن را در چند جزء قبل نگاشته‌ام . پسر كوچكى از مرحوم مشير الدوله باقى است ، كه مواجب و مرسوم پدر را به اين پسر دادند . مرحوم مشير الدوله از اخيار و مردمان نيك فطرت و درستكار بوده . او در اسلامبول به « فراميسن » « 44 » رفته و بر جميع اهل « فراميسن » ، كه ايرانيان « فراموشخانه » مىگويند ، مقدم بوده ؛ جميع مراتب و درجات\r\n\r\n\r\n","description":"","footnote":"\r\n( 44 ) - مقصود فرماسونرى است .\r\n","page_name":" 434 ","page_number":458},
  {"content":"\r\n\r\nرا در « فراميسن » طى كرده و خود را نباخته است . نشان اول در اين كار به او داده شده بود . شرح « فراميسن » هم طولانى است ؛ كه من با قدرى اطلاعى كه دارم ، نمىنگارم .\r\nديگران خواهند نوشت .\r\nشاهزاده معز الدوله اسماعيل ميرزا بن مرحوم بهرام ميرزاى معز الدوله بن وليعهد ميرور عباس ميرزا ، غفر اللّه لهم ، در شب جمعه ، غره‌ى جمادى الاول اين سال ، به سراى آخرت رحلت كرد . جنازه‌ى آن مرحوم را با كمال احترام به حضرت عبد العظيم حمل كردند ، و در سر مقبره‌ى پدرش دفن كردند . روز شنبه دوم ، نواب مستطاب و الا ، شاهنشاهزاده‌ى آزاده ، شعاع السلطنه و جناب مستطاب اشرف امجد صدراعظم به مجلس تعزيت آن مرحوم تشريف برده ، مجلس فاتحه را ختم كردند .\r\nچون اين شاهزاده‌ى بزرگوار صفات نيك داشت ، نمىتوانم كه شرح مكارم اخلاق او را ننگارم ؛ و مجملا اشارتى بشرح حال ايشان مىكنم . چون فرزندى از ايشان نيست ، اين چند سطر براى ايشان مثل فرزندى است كه همواره يادى از ايشان مىنمايد .\r\nاين شاهزاده اهل فضل و سواد بود . در دانستن اخبار و احاديث و ادبيات عرب و ايران ، ماهر و قاهر بود . خط را نيكو مىنوشت . فضلا را دوست مىداشت . سواد و فضل براى او چندان مزيتى نبود ؛ مزيت او در درست حسابى و درستكارى او بود . اشخاصى را كه من در عمر خود درست ديده‌ام ، بيشتر از چهار و پنج نفر نيستند ؛ مابقى اگر درستكار باشند ، به تدليس خود را درستكار كرده‌اند . اين شاهزاده واقعا درستكار بوده‌اند و ريب و عيبى در ايشان تصور نمىشد . در ابتداى جوانى ، حكومت كاشان را به اين شاهزاده و عيسى در ايشان تصور نمىشد . در ابتداى جوانى ، حكومت كاشان را به اين شاهزاده دادند . در آنجا ، كمال عدالت را ظاهر ساخت . بعد كه به تهران آمد ، ديگر قبول حكومت نكرد . گفت : « ديوان علاوه بر ماليات ، از من پيشكش مىگيرد . و من ناچارم به هر ولايتى كه حاكم مىشوم ، پيشكش ديوان را بر رعايا تحميل كنم ؛ و اين عمل ظلم فاحشى است . » حقيقتا ، به همين جهت حكومت قبول نكرد . و رتبه‌ى شامخه‌يى در دولت داشت كه اگر هر ولايتى را مىخواست ، حكومتش را به او واگذار مىكردند . اعتبار قولى و مالى او فراوان بود . هيچ صدراعظمى در امضاء حكومت او تجافى و تكاهى نداشت ؛ ولى ، او اقدام نمىكرد . اگر وزارت ديوانخانه‌ى عدليه را مىخواست ، فورا به او مىدادند ؛ ولى ، ابدا اقدام نكرد .\r\nعقل معاش داشت . با ارث پدرى و مال عيال خود كه تسليم او شده بود ، طورى حركت كرد كه داراى اعتبارها شد و به مردم پول قرض مىداد . مكنت او بيشتر از صد هزار تومان بود . بنده منزل ، نزديك باغ و خانه‌ى او بود كه از « آب سردار » مشروب مىشد . چون اين شاهزاده به مشاغل ديوانى نمىپرداخت ، اوقات خود را صرف گلكارى مىساخت . باغ او بهترين باغ‌ها بود ؛ انواع و اقسام گل‌هاى عجيب و غريب و فواكه و بقول ايرانى و فرنگى ، در باغ ايشان ديده مىشد . من الغلق الى الغسق ، جز وقت خوردن ناهار ، در باغ و بيرونى خود بود . و بيشتر از اهل فضل در صبح و عصر دوستانه به منزل او رفته ، از صحبت‌هاى گوناگون او حظها مىبردند . اين شاهزاده بسى خوش‌صحبت بود . من در اين چند سال عمر خود ، مثل او كمتر خوش‌صحبتى\r\n\r\n","description":"","footnote":"","page_name":" 435 ","page_number":459},
  {"content":"\r\n\r\nديده بودم ؛ خاصه ، در وقتى كه خلوت مىشد و با كسى انسى داشت و او را محرم مىدانست . و من بيشتر از بيست سال است كه با اين شاهزاده مربوطم و در هرگونه مجلس بزم يا دزم او ، حاضر بودم . محرمانه ، بسى چيزها از ابتداى قاجاريه تا حال مىگفت ، كه من از شيرينى نطق او محظوظ مىشدم . اين شاهزاده بسى درستكار بود .\r\nمن از اين مردم بسى خلاف ديده و شنيده‌ام ؛ لهذا ، به جميع سلسله سوءظن دارم .\r\nدر يك سال قبل ، مرا مرض قولنجى دست داد كه نزديك به مردن شدم . از معاصى توبه كرده و شهادت گفته ، مرگ را براى خود كمال راحت ديدم . اما ، اضطراب داشتم كه من فرزند قابل ذكورى ندارم كه مال و كتب مرا جمع كند و از مادر و ساير كسان من نگاهدارى كند . ناچار ، فلان مجتهد به درب خانه‌ى من مىفرستد و به بعضى عنوانات ، كه شرح آن مطول است ، خانه و اثاث البيت و نقدينه‌ى جزئيه‌ى مرا ضبط مىكند .\r\nآن وقت ، عيال و دو دختر صغير من با مادر و خواهر و ساير اقربايم ، بايد به ذلت گذران كنند .\r\nفريد الزمان ، وحيد الاوان ، ميرزا حسن على خان گروسى اميرنظام ، والى حاليه‌ى كرمان و بلوچستان ، كه بيشتر از هشتاد سال مسالك زندگانى را پيموده بود ، در اين سال ، در شب هفتم رمضان در كرمان جهان فانى را وداع كرد . روز هفتم ، به‌واسطه‌ى تلگراف خبر فوت آن مرحوم به تهران رسيد . مجلس تعزيت و فاتحه‌خوانى او در تهران منعقد گرديد . شب چهارشنبه ، هشتم رمضان ، حضرت صدارت عظما به مجلس عزا تشريف برده ، بساط ختم و فاتحه را منقضى ساختند .\r\nمحمد حسن خان سعد الملك ، برادر جناب حسين قلى خان نظام السلطنه وزير و پيشكار مستقل آذربايجان ، در تهران در ماه ذى الحجه‌ى اين سال وفات كرد . شرح حال او را در ضمن وقايع هزار و سيصد و شانزده ، در ذيل شرح وزارت ماليه‌ى جناب نظام السلطنه وزير ماليه‌ى آن سال ، نگاشته‌ام .\r\nميرزا همايون معظم السلطنه ، از طايفه‌ى غفارى ، كه از طايفه‌ى مرحوم فرخ خان امين الدوله است ، در كاشان در اواخر ذى القعده يا اوايل ذى الحجه‌ى اين سال وفات كرد . از معارف بود ؛ ولى ، از دنيا گسسته ، اوقات خود را صرف ملك‌دارى مىساخت و خود را ذليل و زبون ابناء دون نكرد و به احترام و آسايش مىزيست . لقب پسران او را در چند جزء قبل اين جلد ، كه در وقايع هزار و سيصد و هفده است ، نگاشته‌ام .\r\nآقا ميرزا محمد صديق الملك رئيس اداره‌ى وزارت جليله‌ى خارجه شب سه‌شنبه هفدهم ذى الحجه‌ى اين سال ، در سن هشتاد و پنج وفات كردند . او را در جوار مقبره و مزار امامزاده معصوم ، كه در پشت دروازه‌ى تهران و نزديك شهر نو است ، دفن كردند .\r\nو از امامزاده معصوم تا امامزاده حسن ، كه يك فرسخ از تهران دور است ، چندان مسافتى نيست .\r\nآقا ميرزا محمد صديق الملك از اتقياء و زهاد و اخيار و ابرار بود . اين اوقات كه با احدى حشر نداشت ؛ ولى ، من بيست سال قبل ايشان را در چند مجلس ديده ، از صفات حميده و درستى ايشان بسى مسرور بودم . ايشان در هر عهد وزارت هر وزير\r\n\r\n","description":"","footnote":"","page_name":" 436 ","page_number":460},
  {"content":"\r\n\r\nامور خارجه ، در اين اداره اول كس بودند و كارها به رأى و صلاح و صواب ايشان مىگذشت . در تمام امور خارجه بصير بودند . هرچه امر و نهى مىكردند ، يا در كارى رأيى مىدادند ، پذيرفته بود . ولى ، در اين اواخر ، به‌واسطه‌ى پيرى و شكستگى از كار كناره جسته ، به وزارت خارجه حاضر نمىشدند . لكن ، دو فرزند قابل و لايق خود را ، يكى يمين الممالك و يكى ميرزا حسن خان محتشم السلطنه ، به امور بزرگ وزارت خارجه مداخله داده بودند . و هردو به طرز شوكت و احترام و دانشمندى ، كارهاى بزرگ وزارت خارجه را مىگذرانيدند و از كمالات خارجه و داخله بهره‌ى وافى دارند . و كنون هم ، محتشم السلطنه بعد از وزير امور خارجه ، به جميع اجزاء محترم رياست كل دارند و نيابت اول وزارت خارجه ، اسما و رسما ، با ايشان است كه امور كلى به دست ايشان اصلاح مىشود . اداره‌ى روسيه و كليه‌ى سؤال و جواب ايران با روس به عهده‌ى يمين - الممالك است كه در كمال احترام و خوبى از عهده‌ى اين كار برآمده‌اند . ديگر بيش از اين ، در حق آن‌ها فرصت ندارم كه بنگارم .\r\nاما ، چون صحبتى از امامزاده معصوم و امامزاده حسن ، كه در يك فرسنگى تهران است ، به ظهور پيوست ؛ لازم است كه قدرى براى تعرفه‌ى آيندگان ، چند سطرى بنگارم .\r\nاما ، امامزاده معصوم را بنده و ساير مورخين ، كه بحر الانساب خوانده است ، نمىشناسند كه كيست . بلكه ، درباره‌ى احترام آن مكان بعضى سخنان شنيده‌ام كه شرح آن را نمىنويسم : تا عوام از من دنبال نگيرند . اگرچه به دنبال گرفتن خواص هم اعتنا ندارم و از عهده‌ى ايشان برمىآيم ؛ لكن ، نبايد عوام را چندان اذيت كرد . من كه در امامزاده معصوم مىروم ، فقط فاتحه براى او مىخوانم كه شايد كسى باشد ؛ و الا ، از روى تحقيق نمىدانم كيست . شايد مثل ساير مقبره‌ها ، مجعول باشد . همچنين ساير امامزاده‌ها كه در تهران و چند فرسخى تهران هستند ، ابدا نسب ايشان معلوم نيست . و من احتياطا براى ايشان فاتحه‌يى مىخوانم كه شايد از اولاد امام باشند . ولى ، يقين ندارم كه اين‌ها واقعا بزرگوار باشند . در خود تهران ، چند امامزاده‌اند كه ابدا نسبت ايشان معلوم نيست ؛ لكن ، در بيرون تهران ، در سر يك فرسخى ، امامزاده‌يى كافى كه محل اعتماد هستند و بايد به ايشان احترام كرد ، يكى « حمزه بن موسى الكاظم » است كه اين بزرگوار حقيقتا ولد امام است و بايد به او تعظيم كرد و قبرش را زيارت نمود ؛ و حضرت عبد العظيم ، عليه التكريم ، به مقبره‌ى او رفته و زيارتش كرده است . « يامن‌زاده سيدنا عبد العظيم » ، اشاره‌يى به اين مطلب است .\r\nديگر از بزرگواران و امامزادگان ، حضرت عبد العظيم است كه به چند پشت ، نسب او به امام حسن مجتبى مىرسد . اين بزرگوار محدث اخبار نبوى بوده . اينكه بسى شأن پيدا كرده است ، محض آن است كه اغلب از احفاد امام حسن مجتبى ، عليه السلام ، سنى بوده‌اند و به طريق شيخين عمل مىكرده‌اند - چنان كه ، ابو البقاء صاحب كليات هم همين مذهب را داشته - ؛ ولى ، حضرت عبد العظيم از اين طريق تخلف كرده و طريق شيعه پيموده ، و بر امام زمان عقايد خود را عرضه داشته و امام زمان تصديق عقايد او را كرده . به اين جهت ، تحليل و تجليل يافته است . و عبارت زيارتنامه‌ى او ، اشاره به همين\r\n\r\n","description":"","footnote":"","page_name":" 437 ","page_number":461},
  {"content":"\r\n\r\nمطلب است كه مىگويد : « عرضت دينك على امام زمانك فصل تك و دعالك و وفيت بميثاق ولايتهم » ؛ الى آخره .\r\nهمين‌قدر گويم كه : اين بزرگوار صحيح النسب و بلند مقدار است . و درباره‌ى او حديثى هم ذكر مىكنند و مىگويند : « من زاد عبد العظيم برى كمن زاد الحسين بكربلاء . » اين حديث خيلى معروف است و شايد نسبت اين حديث را يا به « مجلسى » يا به « سيد نعمت اللّه جزايرى » برسانند . لكن ، بنده را اين اعتقاد نيست كه كسى از تهران يا بلاد ديگر به زيارت حضرت عبد العظيم رود و ديگرى از شهرى به زيارت حضرت امام حسين ، عليه السلام ، به كربلاء برود ، مساوى باشد . اين سخنان افسانه است . بسى از احاديث جعل است ؛ اين هم يكى از آن‌ها است . همين‌قدر بايد دانست كه : حضرت عبد العظيم واجب الاحترام و نسب ايشان در صحت ثابت است . جميع اهل تهران در بزرگوارى امامزاده حمزه و حضرت عبد العظيم شك و ريبى ندارند . لكن ، در امامزاده حسن ، كه يك فرسنگى تهران است ، معرفتى ندارند و على العمياء او را « حسن مثلثى » گويند .\r\nمن كه در انساب امامزادگان تهران و حول و حوش زحمتى كشيده‌ام ، چنين گويم كه :\r\nاين امامزاده حسن ، « حسن مثلثى » نيست ؛ بلكه ، « حسن مثلث » است كه او را « مهنا » گفته‌اند . و او حسن بن حسن بن امام حسن مجتبى است كه در اين سرزمين بوده ؛ و حاكم رى كه از طرف خلفاى بنى عباس بوده ، در اين حوالى والى بوده ، با اين « حسن مثلث » كه او را « مهنا » گويند ارادتى داشته و نزديك بوده است كه او را خليفه كند . ناگهان ، كاغذى از خليفه‌ى عباسى به حاكم رى مىرسد كه : شنيدم تو با حسن چنين مواضعه داشته‌يى ! بايد چنين و چنان كنى ! لهذا ، حاكم رى از ترس خليفه ، به دفع حسن مىكوشد و كار او را مىسازد . و من اگر خواهم شرح اين داستان نگارم ، بايد . . . . . . .\r\n\r\n","description":"","footnote":"","page_name":" 438 ","page_number":462},
  {"content":"\r\n\r\n\r\nفهرست عمومى اعلام\r\n\r\n","description":"","footnote":"","page_name":" 439 ","page_number":463},
  {"content":"\r\n . \r\n","description":"","footnote":"","page_name":" 440 ","page_number":464},
  {"content":"\r\n\r\nآ آب زرد ( ده ) 330\r\nآب زرد [ - تالا - آلا 
  ] ( رود ) 331 ، 332 ، 334\r\nآب سردار ( محله ) 278 ، 345\r\nآثار العجم 299 ، 371\r\nآدكيروپولو 168\r\nآذربايجان 5 ، 6 ، 9 ، 15 ، 21 ، 24 ، 27 ، 29 ، 30 ، 33 ، 35 ، 40 ، 50 ، 54 ، 55 ، 63 ، 71 - 74 ، 76 ، 77 ، 79 ، 85 ، 86 ، 90 ، 92 ، 93 ، 98 ، 99 ، 102 ، 105 ، 106 ، 110 ، 123 - 125 ، 135 ، 182 ، 185 ، 186 ، 190 ، 194 ، 205 ، 239 ، 274 ، 297 ، 300 ، 317 ، 319 ، 323 ، 354 ، 358 ، 365 ، 366 ، 369 ، 393 ، 405 ، 410 ، 418 ، 419 ، 426 ، 429 ، 431 ، 436 .\r\nآرمن 319\r\nآرين 318\r\nآستريه ( امپراطور ) 9\r\nآستياژ ( افراسياب ) 317 - 319 ، 326\r\nآسيا 226\r\nآشاقه‌باشى 303\r\nآشتيان 298 ، 299\r\nآشتيانى ، حاجى ميرزا حسن ( مجتهد ) 128 ، 168\r\nآشتيانى ، ميرزا يوسف 47\r\nآصف الدوله ، حاجى غلامرضا خان ( ابن حسين خان نظام الدوله ) 77 ، 89 ، 96 ، 184 ، 364 ، 387 ، 418 ، 420 ، 429\r\nآصف السلطنه 175 ، 184 ، 193 ، 264 ، 365 ، 389\r\nآغا رضاى خواجه 116\r\nآقا اسد اللّه ( امام جمعه‌ى كرمانشهان ) 193\r\nآقا باقر بهبهانى 116 ، 432\r\nآقا تقى شيخ الاسلام 199\r\nآقا سيد احمد ( اديب خراسانى ) 432\r\nآقا سيد تقى اردوبادى 105\r\nآقا سيد جلال الدين ( امام جمعه‌ى قم ) 364\r\nآقا سيد صادق 123\r\nآقا سيد محمد على 433\r\nآقا سيد نصر اللّه 194\r\nآقا شيخ محمد تقى بجنوردى 103 ، 105\r\nآقا عزيز 277 - 280 ، 282\r\nآقا على 106\r\nآقا محمد كرمانشهانى 195 ، 432\r\nآقا محمد رضاى قمشه 106 ، 107\r\n\r\n","description":"","footnote":"","page_name":" 441 ","page_number":465},
  {"content":"\r\n\r\nآقا محمد خان قاجار 106\r\nآقا ميرزا ابو الحسن ( جلوه ) 106\r\nآقا ميرزا ابو القاسم شهيدى ( شيخ - الاسلام قم ) 195 ، 408\r\nآقا ميرزا حسن 207\r\nآقا ميرزا حسين وزير دفتر ( ابن مرحوم ميرزا هدايت اللّه وزير دفتر ) 19 ، 53\r\nآقا ميرزا رضا خان سرتيپ 213\r\nآقا ميرزا عبد الرحيم ( مجتهد ) 104\r\nآقا ميرزا على آقا ( پسر حجت الاسلام حاجى ميرزا محمد حسن شيرازى ) 161\r\nآقا ميرزا كوچك ساوجى 432\r\nآقا ميرزا محمد 369\r\nآقا ميرزا مسيح طالقانى 432\r\nآقا ميرزا مهدى 408\r\nآق‌قوانلو 303\r\nآلمان 10 ، 50 ، 62 ، 98 ، 155 ، 165 ، 168 ، 205 ، 262 ، 263 ، 267 ، 389 ، 404 ، 413 ، 434\r\nآمريكا 165 ، 212 ، 261\r\nالف ابراهيم 330\r\nابراهيم خان ( كارپرداز ايران در بغداد ) 117 ، 118\r\nابن اثير ( عز الدين ابو الحسن على بن محمد بن عبد الكريم جزى ) 304\r\nابن بابويه 106\r\nابن بطوطه مغربى 323\r\nابن خلدون 65 ، 432\r\nابن خلكان 428\r\nابو الحسن مرعشى 300\r\nابو المورخين 319\r\nابو سعيد جنابى 345\r\nابو سليمان 345\r\nابو لؤلؤ 314\r\nابو محمد 308\r\nابو موسى اشعرى 314\r\nابى شهر ( بندر بوشهر ) 118\r\nاميرنظام ، ميرزا تقى خان 115 ، 298 ، 397 ، 402\r\nاتابكان لرستان 323 ، 327\r\nاتازونى 10 ، 15 ، 154 ، 165 ، 261 ، 389 ، 404\r\nاجلال الدوله ، حسين قلى خان 101\r\nاجلال السلطنه ، حسن خان 276 ، 423\r\nاجلال الممالك ، محتاج على خان 101\r\nاجمل التواريخ 203\r\nاحتساب الملك ، محمد تقى خان 98 ، 102 ، 194 ، 198 ، 298 ، 364\r\nاحتشام السلطان ، ميرزا عبد الكريم 101\r\nاحتشام السلطنه ، ميرزا محمود خان ( پسر مرحوم علاء الدوله اميرنظام ) 85 ، 286 ، 296 ، 297 ، 425 ، 433\r\nاحتشام دفتر ، ميرزا غلامحسين خان 274\r\nاحمد خان ابدالى افغانى 346\r\nاحمد على ميرزا قاجار 113\r\nادس ( ادسا ) 313\r\nادوارد هفتم 328\r\nاديب الدوله 180\r\nاديب الممالك ، عبد العلى خان ، 78 ، 98 ، 194 ، 195 ، 298 ، 364\r\nاديب الممالك ، ميرزا صادق خان امير - الشعراء 96\r\nارجان 338 ، 340\r\nاردبيل 124 ، 145 ، 402\r\nاردشير بابكان 313\r\n\r\n","description":"","footnote":"","page_name":" 442 ","page_number":466},
  {"content":"\r\n\r\nاردكان 299\r\nارس 300\r\nارسطو 152\r\nارمغ الدوله ، ميرزا رضا خان 192 ، 197 ، 198\r\nارفع السلطان ، ميرزا حسن خان ( پسر ارفع الدوله ) 198\r\nارك ميدان 43 ، 62\r\nاروپ ( اروپا ) 5 ، 45 ، 49 ، 59 ، 60 ، 63 ، 87 ، 97 ، 99 ، 123 ، 151 ، 157 ، 159 - 161 ، 164 ، 179 ، 198 ، 226 ، 237 ، 239 ، 240 ، 244 ، 245 ، 259 ، 261 ، 266 ، 269 ، 272 ، 275 ، 283 ، 284 ، 288 ، 294 ، 300 ، 308 ، 325 ، 350 ، 356 ، 399 ، 404 - 407 ، 410\r\nارومى 358\r\nاسپانيا 12\r\nاسترآباد 77 ، 85 ، 189 ، 285 ، 359\r\nاستر ابن 327\r\nاستخر ( - اصطخر ) 299 ، 301 ، 317 ، 339 ، 348 ، 350 ، 351\r\nاسدآباد 80\r\nاسد الغابه فى معرفه الصحابه 304\r\nاسد اللّه خان مير پنجه 105\r\nاسفراين 88\r\nاسكار ( پادشاه سوئد و نروژ ) 11 ، 163 ، 165 ، 267 ، 395\r\nاسكندر مقدونيه 317 ، 325 ، 327 ، 339 ، 340\r\nاسكندرون ( بندر ) 119\r\nاسكوى ( تبريز ) 100\r\nاسلامبول 77 ، 80 ، 119 ، 124 ، 126 ، 167 ، 178 ، 183 ، 196 ، 200 ، 234 ، 308 ، 385 ، 404 ، 411 ، 434\r\nاسماعيل‌آباد ( طاله‌آباد ) 119\r\nاسماعيل بيگ 110\r\nاشاعره 276\r\nاشرس بن عوف 314\r\nاشرف الذاكرين ( اشرف شاه ) 279\r\nاشرف الممالك 425\r\nاشعه مرتضويه 428\r\nاشكانيان 8 ، 313 ، 325 ، 327\r\nاصفهان 78 ، 90 ، 93 ، 106 ، 115 ، 179 ، 182 ، 185 ، 191 ، 205 ، 246 ، 247 ، 282 ، 299 ، 303 ، 304 ، 309 ، 314 ، 317 - 320 ، 324 ، 326 - 328 ، 332 ، 337 ، 350 - 353 ، 372 - 374\r\nاطريش هنگرى 10 ، 98 ، 142 ، 149 ، 151 ، 155 ، 164 ، 165 ، 172 ، 226 ، 250 ، 259 ، 261 ، 265 ، 346 ، 389 ، 390\r\nاطلاع ( روزنامه ) 95\r\nاعتصام السلطنه 410\r\nاعتضاد الدوله ( پسر محمد مهدى خان اعتضاد الدوله ) 78 ، 82 ، 86 ، 93 ، 297 ، 298\r\nاعتضاد الدوله ( مرحوم محمد مهدى خان ) 183 ، 297\r\nاعتضاد السلطنه ، على قلى ميرزا 204\r\nاعتضاد حضور ، ميرزا عبد اللّه خان 106\r\nاعتضاد خلوت ، نور اللّه خان 106\r\nاعتلاء الدوله ، ميرزا حسين خان 357\r\nاعتلاء الملك ، ميرزا نصر اللّه خان 365\r\nاعتماد التوليه ، ميرزا شفيع 211 ، 212\r\nاعتماد الحرم ، آغا سرور خان 123\r\nاعتماد الدوله ، حاجى ابراهيم خان 106\r\n\r\n","description":"","footnote":"","page_name":" 443 ","page_number":467},
  {"content":"\r\n\r\nاعتماد السلطان ، ابو القاسم خان 359\r\nاعتماد السلطنه ، ابو القاسم خان قهوه‌چى باشى 96\r\nاعتماد السلطنه ( اديب الملك ، برادرزاده‌ى محمد باقر خان اعتماد السلطنه ) 93\r\nاعتماد السلطنه ، حاجى على خان ( حاجب - الدوله ) 38 ، 78 ، 194 ، 195 ، 298 ، 364\r\nاعتماد السلطنه محمد باقر خان ( سردار كل ) 78 ، 93 - 96 ، 98 ، 195 ، 284 ، 421\r\nاعتماد السلطنه ، محمد خان بن حاجى على خان ( صنيع الدوله ) 8 ، 39 ، 93 ، 195 ، 212 ، 237 ، 252 ، 286 ، 309 ، 312 ، 39 ، 3 340 ، 346 ، 371\r\nاعتماد السلطنه ، محمد حسين خان 397\r\nاعتماد العلماء ، ميرزا محمد باقر 433\r\nاعتماد نظام ، عباس قلى خان 78 ، 80 ، 262\r\nاعدل الدوله ، رضا قلى ميرزا ( فرزند ركن الدوله ) 100\r\nاعظم الدوله ، سلطان حسين ميرزا ( فرزند ركن الدوله ) 100\r\nاعلام الناس ( كتاب ) 129 ، 433\r\nافتخار السلطنه 270\r\nافشاريه 113\r\nافضل التواريخ 24 ، 133 ، 147 ، 337 ، 360 ، 363\r\nافضل الملك ، ميرزا غلامحسين خان اديب مستوفى 4 ، 23 ، 24 ، 51 ، 100 ، 133 ، 141 ، 229 ، 252 ، 293 ، 317 ، 318 ، 321 ، 337 ، 339 ، 361 ، 363 ، 395 ، 402 ، 433\r\nافغان ، افغانستان 118 ، 155 ، 181\r\nافلاطون 152\r\nاقبال آشتيانى ، عباس 109\r\nاقبال الدوله ، ميرزا محمد خان 82 ، 185 ، 189 ، 357 ، 367 ، 423 ، 430\r\nاقبال الملك 275\r\nاقتدار لدوله ، ميرزا محمود خان 100 ، 358\r\nاقتدار الممالك ، محمود خان 367\r\nاقدس السلطنه 168\r\nاقيانوسى 226\r\nاكرم الملك ، امان اللّه خان 195 ، 368\r\nالبرز ( كوه ) 252 ، 407\r\nالعروه الوثقى ( روزنامه ) 34\r\nالغ بيگ گوركانى 403\r\nالف الليل 276\r\nالكساندر ( كشتى ) 119\r\nالهيه 141\r\nاما ( ملكه‌ى هلند ) 12 ، 45 ، 151 ، 165\r\nامام حسن مجتبى ( ع ) 437\r\nامامزاده داوود 279 ، 280\r\nامامزاده حسن ( مهنا حسن مثلث ) 171 ، 436 ، 437 ، 438\r\nامامزاده معصوم 436 ، 437\r\nامام قلى ميرزا ( شاهزاده ) 354\r\nامان اللّه ميرزا 126\r\nامجد الدوله ، حاجى ناصر قلى خان 195\r\nامين بقايا 430\r\nامريك 213\r\nامريك جنوبى 226\r\nامريك شمالى 226\r\nاميرآباد 409\r\nامير بهادر جنگ ، حسين پاشاخان 42\r\nامير تيمور 333\r\nامير تيمور گوركانى 339 - 341\r\nامير شاه قلى خان 8\r\n\r\n","description":"","footnote":"","page_name":" 444 ","page_number":468},
  {"content":"\r\n\r\nامير عبد اللّه 333\r\nامير معزى 424\r\nامير مهناى دقابى 346\r\nامير ناصر عرب 346\r\nامير نجم الدين محمود عاملى 314\r\nاميرنظام ، حسن على خان ( وزير و پيشكار آذربايجان ) 63 ، 77 ، 80 ، 102 ، 194 ، 198 ، 366 ، 410\r\nاميريه ( خيابان ) 68\r\nامين الدوله ، آقا ميرزا على خان 29 ، 30 ، 48 - 50 ، 53 ، 63 - 66 ، 72 ، 73 ، 75 ، 76 ، 85 ، 86 ، 93 ، 98 ، 100 ، 108 ، 128 ، 134 - 137 139 ، 141 ، 145 ، 147 - 149 ، 151 - 153 ، 166 - 169 ، 172 ، 177 ، 181 ، 182 ، 185 ، 190 ، 193 ، 194 ، 205 ، 231 - 240 ، 242 ، 244 ، 248 ، 273 ، 275 ، 282 ، 284 ، 291 ، 355 ، 402 ، 403 ، 433\r\nامين الدوله ، فرخ خان 85 ، 185 ، 201 ، 283 ، 418 ، 430 ، 436\r\nامين الدوله غفارى ، ميرزا هاشم خان 57 ، 189 ، 357\r\nامين السلطان ، ميرزا على اصغر خان ( صدر اعظم ) 5 ، 20 ، 23 ، 36 ، 44 ، 46 - 49 ، 53 ، 66 ، 76 ، 81 ، 91 ، 92 ، 134 ، 147 ، 238 - 242 ، 246 ، 252 ، 253 ، 257 ، 258 ، 277 ، 283 ، 355 ، 362 ، 363 ، 378 ، 381 ، 391 ، 402 ، 403 ، 417 ، 421 ، 434\r\nامين السلطان ، محمد ابراهيم خان 246\r\nامين الملك ، ميرزا اسماعيل خان 47 ، 56 ، 82 ، 240 ، 241 ، 253 ، 254 ، 367 ، 373 ، 378\r\nامين الملك ، ميرزا عيسى خان 367\r\nامين بقايا ، سلطان على خان 43 ، 81 ، 97 ، 99 ، 358\r\nامين‌حضور ، آقا على آشتيانى 46 ، 105 ، 191 ، 392\r\nامين‌حضور ، اسد اللّه خان 191\r\nامين خلوت ، غلامحسين خان 57 ، 63 ، 79 ، 81 ، 83 ، 128 ، 205 ، 413\r\nامين خلوت ، ميرزا هاشم خان 82 ، 413\r\nامين دار الضرب ، حاجى محمد حسن خان اصفهانى ( معروف به كمپانى ) 52 ، 288 ، 289 ، 369 ، 370\r\nامين نظام ، محمد صادق خان قاجار 32 ، 79 ، 80 ، 423\r\nامين نظام ، مرتضى قلى خان مير پنجه 94\r\nامين همايون ، غلامعلى خان 294\r\nانتخاب الملك ، على اكبر خان مير پنجه 102 ، 366\r\nانگلستان ، انگليس 10 ، 34 ، 60 ، 62 ، 75 ، 89 ، 117 ، 118 ، 135 ، 142 ، 151 ، 165 ، 175 ، 255 ، 259 ، 261 ، 264 ، 268 ، 328 ، 338 ، 347 ، 383 ، 389 ، 396 ، 398 ، 404 ، 423\r\nانيس الدوله ( قدسيه ) 80 ، 104\r\nاوا 223\r\nاوانس خان ارمنى 75\r\nاودلنك ( دكتر ) 350\r\nاوكسين 317 ، 341\r\nاوين 114\r\nاهواز 247 ، 301 - 303 ، 308 - 310 ، 337\r\nاياصوفيه ( مسجد ) 308\r\nايتاليا 11 ، 29 ، 98 ، 151 ، 155 ، 238 ،\r\n\r\n","description":"","footnote":"","page_name":" 445 ","page_number":469},
  {"content":"\r\n\r\n261 ، 265 ، 312 ، 389 ، 404\r\nايدج ( شهر ) 323 ، 324 ، 327\r\nايران 4 - 7 ، 9 - 11 ، 13 ، 14 ، 17 ، 19 ، 20 ، 22 ، 27 ، 29 ، 31 ، 32 ، 39 ، 42 ، 47 ، 48 ، 50 ، 53 ، 59 ، 60 ، 63 ، 65 ، 70 ، 72 ، 74 - 76 ، 79 ، 82 ، 85 ، 88 ، 89 ، 95 ، 96 ، 106 ، 108 - 110 ، 117 ، 119 - 122 ، 124 ، 125 ، 133 - 135 ، 139 - 142 ، 144 - 148 ، 154 ، 156 - 161 ، 164 - 166 ، 169 ، 170 ، 172 ، 174 ، 175 ، 178 - 181 ، 183 ، 184 ، 187 ، 192 ، 196 ، 197 ، 200 ، 202 - 206 ، 212 ، 213 ، 230 ، 232 ، 236 - 238 ، 241 ، 244 ، 246 ، 250 - 252 ، 254 ، 258 ، 260 - 262 ، 264 ، 270 - 272 ، 275 ، 277 ، 281 ، 283 ، 284 ، 286 ، 288 - 292 ، 296 ، 297 ، 299 ، 301 ، 302 ، 304 ، 306 - 310 ، 312 - 314 ، 318 ، 320 ، 323 ، 325 - 328 ، 334 ، 336 ، 438 ، 340 - 342 ، 347 ، 349 ، 350 ، 352 ، 354 ، 355 ، 366 ، 368 - 371 ، 375 - 376 ، 381 394 ، 396 ، 398 ، 401 - 405 ، 410 ، 416 ، 418 ، 423 ، 424 ، 427 ، 435 ، 437\r\nايزابل دويم ( ملكه‌ى سابق اسپانيا ) 12\r\nاينانلوى شاهسون 406 ، 470\r\nب بابا افضل كاشى 363\r\nبابك ( انتشارات ) 109\r\nبابل 118\r\nباب همايون ( خيابان ) 58 ، 61 ، 67 ، 71 ، 149 ، 271 ، 390 ، 403\r\nباخزر 88\r\nباد ( مملكتى از ممالك آلمان ) 165\r\nبادكوبه 124 ، 125\r\nبارون ( بپانس ، وزيرمختار دولت بلژيك ) 29 ، 172\r\nباغ بهارستان 72 ، 135 ، 175 ، 200 ، 381\r\nباغ شمال 15\r\nباغ نگارستان 114\r\nباوير 226\r\nبحر الحقايق 373\r\nبحر خزر 191\r\nبحرين 345\r\nبختيارى 77 ، 82 ، 303 ، 310 ، 311 ، 314 ، 317 - 322 ، 324 ، 325 ، 328 ، 329 ، 331 ، 332 ، 336 ، 339 ، 353\r\nبخد الدوله ، حاجى ميرزا محمد على خان 359\r\nبدرخان بيك 110\r\nبديع الملك ، ميرزا سيد رضا خان 94 ، 189 ، 277 ، 364\r\nبراء بن مالك 314\r\nبربر ( ايل ) 255\r\nبرن او 226\r\nبروجرد 7 ، 77 ، 82 ، 99 ، 104 ، 179 ، 188 ، 199 ، 242 ، 247 ، 299 ، 326 ، 340 ، 353 ، 430\r\nبرهان الدوله 287 ، 409\r\nبريگاد قزاق 58\r\nبسطام 77 ، 85 ، 300\r\nبشير الملك ، فضل اللّه خان 98 ، 194 ،\r\n\r\n","description":"","footnote":"","page_name":" 446 ","page_number":470},
  {"content":"\r\n\r\n359 ، 365\r\nبشير الممالك ، محمد باقر خان گودرزى 368\r\nبصره 247 ، 338 ، 345\r\nبصير السلطنه ( ناظم خلوت ) 82 ، 100\r\nبصير الملك ، ميرزا طاهر 431\r\nبغداد 102 ، 108 ، 110 ، 117 - 121 ، 129 ، 184 ، 247 ، 320 ، 338\r\nبكطاش 120\r\nبلژيك 11 ، 29 ، 60 ، 62 ، 98 ، 172 ، 389 ، 397 ، 404\r\nبلغارستان 184 ، 268 ، 404 ، 419\r\nبلوچستان 80 ، 184 ، 364 ، 420 ، 436\r\nبليوى 226\r\nبمبئى 14 ، 184 ، 353 ، 375\r\nبنان الدوله ، كريم خان 82 ، 83\r\nبندر انزلى 125 ، 154 ، 169 ، 265\r\nبندر ديلم 338 ، 339 ، 342 - 345\r\nبندرعباس 246 ، 247 ، 346 ، 347\r\nبندر لنگه 247\r\nبندر بوشهر 245 - 247 ، 320 ، 338 ، 339 ، 343 ، 346 ، 347 ، 352\r\nبندر پيربازار 125\r\nبندر ريق يا ريگ 346\r\nبند قيصر 312\r\nبنى حاجل 313\r\nبنى شيبان 314\r\nبنى عباس 110\r\nبنى كلب 305\r\nبوزنجرد 88\r\nبهاء الدوله ، بهمن ميرزا 14 ، 115\r\nبهاء الدوله ، ساسان ميرزا 115\r\nبهاء الدوله ، حاجى خسرو خان 30 ، 360\r\nبهارلو 405\r\nبهبهان 301 ، 303 ، 320 ، 334 ، 336 - 342 ، 352\r\nبهتان 110\r\nبهجت الملك 80 ، 184 ، 191\r\nبيان السلطنه ، ميرزا سلمان 193 ، 368\r\nبيت اللّه الحرام 205\r\nبيجان لو 408\r\nبيرمان 226\r\nبيگلربيگلى ، اكبر خان 125\r\nپ پاله بوربن 269\r\nپامنار 279\r\nپاريس 2 ، 413 ، 434\r\nپركونيك ( پالكوانيك رئيس سواره‌ى قزاق ) 5 ، 17\r\nپرنسس دوگال 259\r\nپرنس چارتورسكى 404\r\nپرنس فرديناند 268\r\nپروس 10 ، 63 ، 151 ، 165 ، 168 ، 389 ، 404\r\nپژرژ ( پادشاه يونان ) 259\r\nپشتكوه 99 ، 199\r\nپطرزبورغ 126 ، 197 ، 198 ، 384\r\nپلاتا 226\r\nپل اتابكان 323\r\nپل زهاب 299\r\nپلور 135 ، 256\r\nپنم پاير 26\r\nپيت 346\r\nپير سقا 409\r\nپيشداديان 326\r\nپيشكوه 199\r\nپيل پرسيك 339\r\nت تاب ( - خيرآباد ) ( رود ) 340\r\n\r\n","description":"","footnote":"","page_name":" 447 ","page_number":471},
  {"content":"\r\n\r\nتاج الدين ميرزا 293\r\nتاج السلطنه 74\r\nتاريخ ابن اثير 31\r\nتاريخ بيهقى 263 ، 432\r\nتاريخ جام جم 194\r\nتاريخ رويان 300\r\nتاريخ طبرستان 300\r\nتان ( روزنامه ) 284\r\nتبريز 6 ، 9 ، 15 ، 18 ، 27 ، 37 ، 73 ، 74 ، 87 ، 90 ، 94 ، 105 ، 110 ، 114 ، 124 ، 127 ، 135 ، 205 ، 369 ، 426\r\nتجريش 114 ، 288 ، 351 ، 352\r\nتخت جمشيد 299 ، 348 ، 350 ، 351 ، 353\r\nتربت 110\r\nتربيت ( روزنامه ) 99 ، 299 ، 363\r\nترشيز 88 ، 110\r\nتركستان 261\r\nتستر بن نون 313\r\nتسيسين 308\r\nتشريح التقويم 55\r\nتفرش 298 ، 299\r\nتفسير منظوم 371\r\nتفسير منظومه قرآن 373\r\nتفليس 127\r\nتكيه‌ى دولت 67\r\nتمجيد السلطنه ، مير سليمان خان 365\r\nتمجيد السلطنه ، محمد تقى ميرزا 367\r\nتنائوش ( كوه ) 322\r\nتوپخانه ميدان 149\r\nتويسركان 77 ، 80 ، 92 ، 100 ، 188 ، 189 ، 100 ، 285 ، 299 ، 353 ،\r\nتهران 4 - 7 ، 9 ، 14 - 18 ، 20 ، 22 ، 24 ، 27 - 30 ، 33 - 37 ، 39 ، 40 ، 42 - 46 ، 53 ، 55 ، 56 ، 59 ، 61 ، 63 ، 66 ، 69 ، 71 - 73 ، 76 ، 78 ، 80 - 82 ، 84 - 86 ، 88 ، 89 ، 92 ، 96 ، 99 ، 100 ، 103 ، 105 ، 107 ، 111 ، 114 - 118 ، 122 - 127 ، 134 - 136 ، 138 ، 143 ، 145 ، 148 ، 150 ، 152 ، 154 ، 157 ، 158 ، 161 ، 162 ، 168 ، 169 ، 171 - 173 ، 176 - 179 ، 181 - 183 ، 185 - 190 ، 192 ، 193 ، 196 ، 199 ، 201 ، 202 ، 205 ، 208 ، 210 ، 212 ، 213 ، 230 ، 233 - 250 ، 252 ، 253 ، 255 ، 258 - 260 ، 262 ، 265 - 268 ، 270 ، 272 ، 274 ، 275 ، 277 - 280 ، 282 ، 287 ، 288 - 295 ، 297 ، 299 ، 300 ، 337 ، 340 ، 346 ، 347 ، 351 - 353 ، 362 ، 363 ، 367 - 369 ، 372 ، 373 ، 376 ، 378 ، 381 ، 383 - 386 ، 390 ، 392 ، 393 ، 395 ، 403 ، 404 ، 406 ، 407 ، 409 - 412 ، 417 - 421 ، 424 - 426 ، 429 ، 430 ، 432 - 434 ، 436 - 438\r\nتيرول 331\r\nتيمورى 406\r\nث ثقة الدوله 196 ، 365\r\nج جاجرود 50 ، 58 ، 143 ، 162 ، 252 265 ، 270 ، 390\r\nجانكى 303 ، 329\r\n\r\n","description":"","footnote":"","page_name":" 448 ","page_number":472},
  {"content":"\r\n\r\nجام ( شهر ) 88\r\nجديد الاسلام ، آقا اسماعيل 115\r\nجراحيه ( - خوردستان ) ( رود ) 334 - 336 ، 340\r\nجرندق 408\r\nجرير بن عبد اللّه بجدلى 314\r\nجزيره 110\r\nجزيرة العرب 325\r\nجكرويج 404\r\nجلاء الملك ، ميرزا على رضا خان 366\r\nجلال التوليه ، آقا سيد عباس 201 ، 368\r\nجلال الدوله ( پسر ظل السلطان ) 78 ، 191\r\nجلال السلطان ، اسد اللّه ميرزا ( فرزند ركن الدوله ) 88 ، 99\r\nجليلوند ( ايل ) 408\r\nجنابه ( گنداب ) 344\r\nجنديشابور 301 ، 304 - 308\r\nجوامع الحكم 55 ، 427\r\nجهانسوز ميرزا ( امير نويان ) 36 ، 41 ، 57 ، 61 ، 62 ، 71 ، 73 ، 85 ، 94 ، 128 ، 189\r\nجهانشاهى ، حاجى ميرزا مهدى آقا 73 ، 74\r\nجهان‌نما 313\r\nجى 304\r\nجيحون ( رود ) 300 ، 326\r\nجيزون ( قريه ) 336\r\nچ چارلنگ بختيارى 303 ، 323 ، 329 ، 406\r\nچشمه كسى 254\r\nچهار محال بختيارى 89 ، 247\r\nچهريق 110\r\nچهل چشمه 254 ، 314\r\nچيذر ( قريه ) 28 ، 384\r\nچين 155 ، 308\r\nح حاجب الدوله ، محمد تقى خان ( امير بهادر جنگ ) 201 ، 234\r\nحاجب الدوله ، مصطفى قلى خان قاجار ( فراشباشى ) 30 ، 79 ، 245 ، 250 ، 357 ، 421\r\nحاجى آقا محمد على 207\r\nحاجى آقا هبة اللّه طباطبايى ( مجتهد بروجرد ) 104\r\nحاجى ترخان 365\r\nحاجى حسين آقا ( فرزند حاجى محمد حسن ) 53\r\nحاجى سيد رضى حكمى 107\r\nحاجى سيد محمد جعفر 434\r\nحاجى سيد محمد صراف 233\r\nحاجى شيخ ابو جعفر 103\r\nحاجى على قلى خان 359\r\nحاجى محمد تقى ( تاجر شاهرودى ) 161\r\nحاجى محمد حسين آقا 290\r\nحاجى محمد حسين خان اصفهانى 192\r\nحاجى محمد خان قاجار 196\r\nحاجى محمد حسين خان اصفهانى 192\r\nحاجى محمد خان قاجار 196\r\nحاجى محمد كاظم ( طاووس العرفا ) 376\r\nحاجى ميرزا حسن ( طبيب فسايى ) 299 ، 366\r\nحاجى ميرزا حسين ( صراف شيرازى ) 210 ، 392\r\nحاجى ملا نور على 199\r\nحاجى ميرزا آقاسى [ - ميرزا عباس پسر ميرزا مسلم ايروانى 
  ] 111 ، 114 ، 250 ، 252 ، 397\r\nحاجى ميرزا ابو الفضل 368\r\n\r\n","description":"","footnote":"","page_name":" 449 ","page_number":473},
  {"content":"\r\n\r\nحاجى ميرزا ابو القاسم وكيل 366 ، 368\r\nحاجى ميرزا جواد آقا تبريزى 74 ، 205\r\nحاجى ميرزا حسن شيرازى 370 ، 371\r\nحاجى ميرزا حسن طبيب فسايى 299 ، 366\r\nحاجى ميرزا حسين صراف شيرازى 210 ، 392\r\nحاجى ميرزا زمان خان 366\r\nحاجى ميرزا عباس قلى 354\r\nحاجى ميرزا عبد الكريم ( مجتهد ) 207\r\nحاجى ميرزا غلامرضا زجاجى 371\r\nحاجى ميرزا كوچك ، نايب الصدر 372\r\nحاجى ميرزا محمد ( تاجر قزوينى ) 408\r\nحاجى ميرزا محمد باقر ( مجتهد سبزوارى ) 210\r\nحاجى ميرزا محمد حسن شيرازى 161\r\nحاجى ميرزا محمد حكيم‌باشى 98\r\nحاجى ميرزا محمد ( مستوفى گرگانى ) 182\r\nحاجى ميرزا محمد مستوفى 205\r\nحاجى ميرزا نصر اللّه ( مستوفى گرگانى ) 82 ، 182\r\nحاجى ميرزا هادى 382\r\nحاجى مير يوسف آقاى مجتهد تبريزى 73 ، 74\r\nحارث بن كلده 304 - 308\r\nحجاز 305 ، 306 ، 308 ، 373\r\nحجر الاسود 345\r\nحسام السلطنه ، حاجى ابو النصر ميرزا ( فرزند سلطان مراد ميرزاى حسام السلطنه ) 188 ، 421 ، 434\r\nحسام السلطنه ، حاجى سلطان مراد ميرزا 122 ، 245 ، 285\r\nحسام الملك ، زين العابدين خان ( پسر مرحوم عبد العلى خان اديب الملك بن حاجى على خان اعتماد السلطنه ) 80 ، 86 ، 135 ، 187 ، 420 ، 421\r\nحسام الملك ، ابو تراب ميرزا 186\r\nحسام لشكر ، ميرزا سيد عبد الكريم خان 186\r\nحسن على خان اميرنظام 354\r\nحسن‌آباد 35 ، 272 ، 409\r\nحسين‌آباد 409\r\nحسين ببرى 278\r\nحسين پاشاخان ، امير بهادر جنگ ( كشيكچى باشى ) 79 ، 193 ، 358\r\nحسين فوزى 121\r\nحسين قلى ( از اكراد ) 125\r\nحسين قلى خان سلطانى 423 ، 424\r\nحشمت الدوله ، عبد اللّه ميرزا ( پسر مرحوم عبد الله ميرزا ) 99 ، 188\r\nحشمت السلطان ، ابراهيم ميرزا سرتيپ ( فرزند مرحوم حمزه ميرزاى حشمت الدوله ) 100\r\nحصار 123 ، 408\r\nحصارك 407\r\nحصن السلطنه ، ميرزا مهدى خان 198\r\nحضرت معصومه سلام اللّه عليها 122 ، 394\r\nحقايق علويه ( كتاب ) 55 ، 427\r\nحق نظر ( طبيب يهودى ) 111\r\nحقيقه الاسرار 426\r\nحقيقة الامر در بيان الامر بين الامرين 55\r\nحكارى 110\r\nحكيم الملك ، ميرزا محمود خان ( وزير مسكوكات ) 21 ، 36 ، 44 ، 56 ، 70 ، 82 ، 94 ، 194 ، 196 ، 231 ، 232 ، 270 ، 359 ، 382\r\nحكيم الممالك ، ميرزا على نقى خان والى\r\n\r\n","description":"","footnote":"","page_name":" 450 ","page_number":474},
  {"content":"\r\n\r\n( مشاور السلطان ) 101 ، 184 ، 430\r\nحلب 119\r\nحمد اللّه مستوفى قزوينى 314 ، 344\r\nحمزه اصفهانى 313\r\nحمزه بن موسى الكاظم 437\r\nحيدرآباد 407\r\nخ خارك ( جزيره ) 345 ، 346\r\nخازن السلطان 364 399\r\nخانقين 116 ، 122\r\nخانلر خان 254\r\nخبوشان 88\r\nخداكريم خان 310\r\nخديجه سلطان 109 ، 110\r\nخديفه بن يمان 314\r\nخراسان 35 ، 47 ، 53 ، 59 ، 77 ، 82 - 84 ، 88 ، 89 ، 96 ، 102 - 106 ، 109 ، 110 ، 170 ، 181 ، 184 ، 191 ، 193 ، 199 ، 205 - 207 ، 211 ، 236 ، 238 ، 246 ، 253 ، 277 ، 282 ، 300 ، 309 ، 387 ، 393 ، 399 ، 406 ، 417\r\nخرم‌آباد 199\r\nخرم دره 409\r\nخزل 189 ، 200 ، 299\r\nخسرو پرويز 307 ، 308\r\nخطيب الممالك 21\r\nخلاصة الحوادث ( روزنامه ) 284\r\nخليج فارس 311 ، 343\r\nخمسه 108 ، 123 ، 124\r\nخوار 186 ، 287 ، 300\r\nخوار 186 ، 287 ، 300\r\nخوارقان ( ده ) 100\r\nخواف 88\r\nخوانسار 78 ، 90 ، 93 ، 285 ، 298 ، 299 ، 420 ، 430\r\nخور آذين 141 ، 233\r\nخوزستان 77 ، 78 ، 82 ، 84 ، 86 ، 101 ، 242 ، 247 ، 301 - 304 ، 310 ، 309 ، 312 - 314 ، 317 ، 318 ، 323 ، 327 ، 328 ، 333 ، 334 ، 336 ، 337 ، 339 ، 341 - 343 ، 350 ، 352 ، 353 ، 363 ، 364 ، 417 ، 430\r\nد دارا ( شاهزاده ) 202 ، 311 ، 409 ، 410\r\nداراب خان 320 ، 322 ، 327 ، 329 ، 330\r\nدار التيجان فى تاريخ بنى الاشكان 8\r\nداريوش 310 ، 350 ، 351 ، 353\r\nدالكى 346 ، 347\r\nدامغان 77 ، 85 ، 189 ، 193 ، 294 ، 300 ، 368\r\nدانمارك 259 ، 346\r\nدبير التوليه ، آقا ميرزا سيد عبد اللّه 201\r\nدبير الدوله ، حاجى 99\r\nدبير السلطان ، ميرزا على اكبر خان مستوفى ديوان ( پسر ميرزا آقا خان وكيل الدوله ) 97 ، 360\r\nدبير السلطنه تبريزى 96\r\nدبير الملك ، ميرزا نصر اللّه خان 364 ، 372 ، 416 ، 417\r\nدبير خلوت ، ميرزا محمود خان 431\r\nدرست ( پايتخت مملكت ساكس روايال ) 226\r\n\r\n","description":"","footnote":"","page_name":" 451 ","page_number":475},
  {"content":"\r\n\r\nدر مر 269\r\nدرياى هند 299\r\nدزفول ( باقلاء ) 301 ، 309 ، 310 ، 334 ، 337\r\nدشتستان 246\r\nدشتى ( محل ) 246\r\nدليم 110\r\nدماوند 135 ، 136 ، 254 ، 256\r\nدوشان تپه 38 ، 39 ، 42 ، 56 - 58 ، 63 ، 65 ، 72 ، 101 ، 108 ، 128 ، 149 ، 162 ، 166 ، 168 ، 172 ، 175 ، 176 ، 262 ، 265 ، 266 ، 270 ، 272 ، 389\r\nدولت‌آباد 178\r\nدولاب 105\r\nدينارون بختيارى 323\r\nديوان تصايه عربيه 55\r\nديودرو 327\r\nديولافوا 309 ، 352\r\nذ ذكاء الملك ، ميرزا محمد حسين فروغى 99 ، 252 ، 299 ، 362\r\nذو الرياستين 421\r\nر رئيس الاطباء ، ميرزا على ( دكتر ) 195\r\nرئيس الذاكرين ، ميرزا عبد الحسين 200\r\nرئيس العلماء ، حاجى ملا احمد رشتى 94\r\nرئيس الكتاب ، ميرزا عبد الوهاب خان ( پسر ) 368\r\nرئيس الكتاب ، ميرزا محمد حسين ( پدر ) 537 ، 368\r\nرئيس جعفر 341\r\nرئيس على رضا 341\r\nرامهرمز 301 - 304 ، 308 ، 309 ، 315 ، 318 ، 329 ، 332 - 337 ، 339 ، 340 ، 343 ، 347\r\nرحمت اللّه خان سارى اصلان افشار 369\r\nرحمت على شاه 372\r\nرحمت سلطان 110\r\nرستم 341\r\nرشت 125 ، 127 ، 191 ، 233 ، 275\r\nرضا خان عرب 247\r\nرفعت الدوله ، نصر اللّه ميرزا 88\r\nرفعت السلطنه ، ميرزا عبد الرزاق خان 365\r\nرفعت الملك ، رضا خان مير پنجه 431\r\nرفيع الدوله ، حاجى ميرزا حسن خان ( مستشار لشكر ) 190 ، 366\r\nرفيع السلطنه ، عبد اللّه خان 201\r\nركن الدوله ، محمد تقى ميرزا ( شاهزاده ) 67 ، 79 ، 80 ، 87 ، 88 ، 99 ، 115 ، 238 ، 253 ، 277 ، 282\r\nركن الممالك ، عبد الرضا خان 431\r\nرم 312\r\nرموز الشهاده و كنوز السعاده ( كتاب ) 54 ، 55\r\nروسيه ، روس 11 ، 60 ، 62 ، 89 ، 108 ، 109 ، 124 ، 126 ، 127 ، 155 ، 157 ، 158 ، 165 ، 192 ، 197 ، 259 ، 261 ، 266 ، 300 ، 328 ، 384 ، 388 - 390 ، 396 ، 398 ، 404 ، 423 ، 437\r\nروضة الصفا ( كتاب ) 113 ، 203\r\nروم 62\r\nرومية الكبرى ( روم ) 312\r\nرى ( شهر ) 149 ، 299\r\nرياض المبين 203\r\nريبد ( قريه ) 208\r\n\r\n","description":"","footnote":"","page_name":" 452 ","page_number":476},
  {"content":"\r\n\r\nز زاد المسافرين ( كتاب ) 107\r\nزاويه‌ى عبد العظيم 4 ، 33 ، 34 ، 66 - 69 ، 102 ، 122 ، 148 ، 161 ، 178 ، 188 ، 245 ، 265 ، 371 ، 401 ، 435 ، 437 ، 438\r\nزاينده‌رود 314\r\nزبده الاسرار 373 ، 374\r\nزبده المعارف 373\r\nزجاجى 313\r\nزردشت 300\r\nزرد كوه 314\r\nزرقان 350\r\nزرند 35 ، 81 ، 91 ، 105 ، 188 ، 189\r\nزعفرانلو 406\r\nزكى خان زند 346\r\nزنجان ( زنكان ) 16 ، 123 ، 125 ، 409 ، 410\r\nزنده جان ( قريه ) 110\r\nزنديه 113\r\nزيج هندى 61\r\nزين العابدين ( ع ) 314\r\nژ ژرژ الكساندرويچ 384\r\nژنو 259\r\nس ساسانيان 299 ، 302 ، 304 ، 305 ، 325 ، 327\r\nساعد الدوله ، حبيب اللّه خان ( سردار تنكابنى ) 66 ، 77 ، 189 ، 285 ، 353 ، 359\r\nساعد السلطنه ، عبد اللّه خان 86 ، 101\r\nساعد الملك ، عبد الرحيم خان 426\r\nساعد ديوان ، ميرزا حسن خان مستوفى 423\r\nساك 318\r\nساكس روايال 226\r\nساكس كبورگ 268\r\nسالار اكرم ، ميرزا صالح خان ( معتمد ديوان ) 430\r\nسالار الدوله ، ابو الفتح ميرزا 27 ، 87 89 ، 90 ، 135 ، 177 ، 187 ، 297 ، 358 ، 364 ، 367 ، 368\r\nسالار السلطنه 18\r\nسالار الملك ، عبد الحسين خان 85 ، 100 ، 420\r\nسالار الملك ، محمد خان 197\r\nسالار نظام ، ملك ايرج ميرزا 366\r\nسالس بورى 264\r\nسامون ( بندر ) 121\r\nسامى افندى 119\r\nساوجبلاغ 419\r\nساوه 35 ، 69 ، 81 ، 91 ، 105 ، 139 ، 188 ، 189 ، 277 ، 287 ، 299 ، 392 ، 407\r\nسبز ميدان 149\r\nسبزوار 88 ، 205 - 209\r\nسپهر ، ميرزا عباس قلى خان ( فرزند ميرزا تقى سپهر ، لسان الملك ) 101 ، 190 ، 200 ، 365 ، 368 ، 421 ، 430\r\nسپهر ، ميرزا تقى ( لسان الملك ) 19 ، 101 ، 368 ، 421\r\nسپهسالار اعظم ، حاجى ميرزا حسين خان 85 ، 122 ، 123 ، 125 ، 288 ، 368 ، 394\r\nسپهسالار ، ميرزا محمد خان 47 ، 297\r\nسد اهواز 398\r\n\r\n","description":"","footnote":"","page_name":" 453 ","page_number":477},
  {"content":"\r\n\r\nسرچم 123\r\nسرخس 88\r\nسرخه حصار 40 ، 143 ، 178 ، 260 ، 388\r\nسردار امجد ، ميرزا عبد اللّه خان 79 ، 86\r\nسرژيوس ( راهب ) 304 ، 305\r\nسرور السلطنه 15\r\nسرهنرى مارتيمر دورند 175\r\nسعد السلطان ، ميرزا عباس خان تفرشى 192\r\nسعد السلطنه ، محمد باقر خان 16 ، 82 ، 187 ، 192\r\nسعد الملك ، حسين قلى خان 246\r\nسعد الملك ، ميرزا مهدى خان ( پسر ) 429\r\nسعد الملك ، محمد حسن خان ( پدر ) 77 ، 82 ، 245 ، 247 ، 429 ، 436\r\nسعيد السلطنه 186\r\nسكزى 318\r\nسلاسل ( قلعه ) 247 ، 310\r\nسلب 226\r\nسلطان‌آباد ( قريه ) 298 ، 299 ، 334 ، 408\r\nسلطان الاطباء ، حاجى ميرزا مرتضى قلى لوزى ( مجد السلطان ) 102 ، 357\r\nسلطان الاطباء ، ميرزا ابو القاسم نائينى 197\r\nسلطان حسين صفوى 406\r\nسلطان عبد الحميد خان ( پادشاه عثمانيه ) 12 ، 120 ، 151 ، 156 ، 157 ، 163 ، 164 ، 261 ، 268 ، 390\r\nسلطان عبد المجيد 389\r\nسلطان عجم 306\r\nسلطانيه 409\r\nسلطنت‌آباد ( قصر ) 36 - 38 ، 40\r\nسلماس 110\r\nسلمان فارسى ( ابى عبد الله ) 301 ، 302 ، 304 - 306 ، 337\r\nسليمانيه 105\r\nسمنان 77 ، 85 ، 116 ، 189 ، 193 ، 294 ، 300 ، 368\r\nسناء الدوله ، ميرزا سيد حسين خان 184\r\nسناء الدوله ، ميرزا موسى خان ( عميد نظام ) 365\r\nسفد 299\r\nسنيز 345\r\nسوئيس 259\r\nسوئد 11 ، 164 ، 165 ، 267 ، 395\r\nسوئيس 259\r\nسواره‌ى بختيارى 58\r\nسواره‌ى طالش 58\r\nسوز 317 ، 339 ، 347 ، 348 ، 352\r\nسوماترا 226\r\nسهام الدوله 141\r\nسهام السلطنه ، ميرزا حسين خان 431\r\nسهام الملك ، حاجى مهدى قلى ميرزا 90 ، 356\r\nسهام نظام ، ميرزا باقر خان 365\r\nسهروردى ، شيخ شهاب الدين 208\r\nسهم السلطان ، محمد خان قاجار 366\r\nسهم الملك ، عباس قلى خان 79\r\nسهم الملك ، صمصام الملك ( پسر على قلى خان كزازى ) 84\r\nسيت 318 ، 326\r\nسيد جمال 35\r\nسيد جمال فيلزفى 34\r\nسيد على خان ( صاحب انوار ) 161\r\nسيد فرج اللّه اديب كشانى 296\r\nسيد نعمت الله جزايرى 438\r\nسيد نور اللّه مرعشى 314\r\n\r\n","description":"","footnote":"","page_name":" 454 ","page_number":478},
  {"content":"\r\n\r\nسيراف 299\r\nسيرجان 299\r\nسيستان 77 ، 88 ، 89 ، 96 ، 238 ، 277 ، 300\r\nسىسين 325\r\nسيف‌آباد 407\r\nسيف الدوله 189\r\nسيف السلطان ، اكبر خان 367 ، 408\r\nسيف السلطنه ، محمد خان 139\r\nسيف الملك 411\r\nش شاپور ساسانى 301 ، 308 ، 312 ، 313\r\nشاپور ( شهر قديم ) 348 ، 349\r\nشادروان 312\r\nشاردين 302\r\nشارژدافر 352\r\nشام 304 ، 305 ، 313 ، 325\r\nشاهرود 77 ، 85 ، 300\r\nشاهرودبند ( امامزاده ) 330\r\nشاهسون 35 ، 77 ، 81 ، 91 ، 184 ، 188 ، 189 ، 417\r\nشاه طهماسب 314\r\nشاه عباس اول 314\r\nشاه نعمت الهى 377 ، 378\r\nشبان كاره 346 ، 347\r\nشجاع السلطنه ، محمد باقر خان 30 ، 74\r\nشرافت ( روزنامه ) 95 ، 97 ، 245\r\nشرف المعالى 423\r\nشريعتمدار ، حاجى ميرزا ابراهيم 205 - 210\r\nشريف‌آباد 408\r\nشريف السلطنه ، ميرزا باقر خان 354\r\nشريف خان 245\r\nشط العرب 358 ، 369\r\nشط فرات 119\r\nشعاب البرز ( كوه ) 135\r\nشعاع السلطان ، محمد على ميرزا ( پسر بهمن ميرزا ) 102\r\nشعاع السلطنه ، ملك منصور ميرزا 86 ، 147 ، 152 ، 178 ، 187 ، 195 ، 198 ، 199 ، 201 ، 212 ، 272 ، 356 ، 383 ، 391 ، 400 ، 425\r\nشعب بوان 339\r\nشكفت سليمان 324 ، 326\r\nشمس الادبا ، آقا سيد محمد 107\r\nشمس الدين بيك ( سفير سابق دولت عثمانى ) 22 ، 174 ، 175 ، 178 ، 260 ، 271 ، 404\r\nشمس الشعراء ، محمد على خان 42 ، 44 ، 358 ، 404\r\nشمس العظماء ، ميرزا محمد محيط 21\r\nشمس العلماء تبريزى 369\r\nشمس العماره 41\r\nشمس الملك ، اميرزاده ( فرزند عين الدوله بن عضد الدوله بن فتحعلى شاه ) 200 ، 367\r\nشميران 28 ، 39 ، 40 ، 74 ، 114 ، 134 ، 135 ، 138 ، 141 ، 143 ، 188 ، 233 ، 252 ، 253 ، 257 ، 259 ، 279 ، 280 ، 357 ، 381 ، 384 ، 385\r\nشوشتر 247 ، 307 ، 309 ، 310 ، 312 - 315 ، 319 ، 323 ، 337\r\nشوش 301\r\nشوشه 14\r\nشونيزيه 117\r\nشهاب الملك 387\r\nشهربانو 314\r\nشهرستانك 28\r\n\r\n","description":"","footnote":"","page_name":" 455 ","page_number":479},
  {"content":"\r\n\r\nشهريار رود 348\r\nشيخ خزعل 334 ، 358 ، 369\r\nشيخ عبيد اللّه ( پسر مرحوم سيد طاها ) 125 ، 126\r\nشيخ عيسى 408\r\nشيخ محمد تقى بجنوردى 104\r\nشيخ محمد طاهر 310\r\nشيخ محمود معرب 429\r\nشيراز 100 ، 105 ، 290 ، 291 ، 299 ، 301 ، 302 ، 308 ، 313 ، 320 ، 333 ، 337 ، 339 ، 340 ، 341 ، 345 - 347 ، 349 ، 350 ، 352 ، 370 - 372 ، 374 ، 405\r\nشيل صاحب ( وزيرمختار دولت انگليس در تهران ) 116 ، 117\r\nص صاحبقرانيه 28 ، 29 ، 46 ، 127 ، 134 - 137 ، 139 ، 141 ، 143 ، 193 ، 249 ، 250 ، 252 - 254 ، 257 - 259 ، 357 ، 381 ، 383 - 385 ، 387 ، 388\r\nصارم السلطنه ، حسين قلى خان 99 ، 199\r\nصارم الملك ، مصطفى قلى خان 102 ، 366\r\nصاين قلعه 409\r\nصدر التواريخ 252\r\nصدر الدوله ، حاجى ميرزا على اكبر خان 192\r\nصدر الذاكرين ، ابو طالب خراسانى 48 ، 49\r\nصدر الشريعه نائينى ، آقا ميرزا عبد الجواد 192\r\nصدر العلماء ، آقا مير على نقى كوهميشى 208\r\nصدر العلماء ، حاجى شيخ عبد العلى ( كرمانشهان ) 196\r\nصدر الملك ، ميرزا سيد مصطفى 169 ، 182 ، 274\r\nصدر الممالك 211\r\nصدر الواعظين ، حاجى ميرزا لطف اللّه 279\r\nصدق الدوله ، مرتضى خان 189\r\nصدق السلطنه ، لطف اللّه خان 194 ، 284 ، 359 ، 366\r\nصدق الملك ، ميرزا على خان 429\r\nصديق الدوله ، ميرزا رضا 30 ، 35 ، 79 ، 297\r\nصديق الملك ، آقا ميرزا محمد 436 ، 353 ، 368\r\nصديق الملك ، عبد الغفار خان 196\r\nصديق الممالك ، ميرزا حسين خان 357\r\nصديق ديوان ، عبد العزيز خان 425\r\nصديق همايون ، ميرزا حسين خان ، 84 ، 101\r\nصفاء السلطنه نائينى ، ميرزا على خان 102\r\nصفا على شاه - ظهير الدوله صفويه 113\r\nصفىآباد 88\r\nصفى على شاه ، حاجى ميرزا حسن 371 ، 372 ، 376\r\nصمصام الملك كزازى ، على قلى خان 79\r\nصنيع الدوله ، مرتضى قلى خان 50 ، 77 ، 81 ، 161 ، 192 ، 275 ، 284 ، 285\r\nصنيع الممالك 365\r\nصوفيه 184\r\n\r\n","description":"","footnote":"","page_name":" 456 ","page_number":480},
  {"content":"\r\n\r\nصولت نظام ، محمد على سرتيپ 195\r\nصيراف 345\r\nض ضياء الدوله ، انوشيروان ميرزا ( فرزند شاهزاده بهمن ميرزا ) 189\r\nضياء السلطنه 212\r\nضياء الملك قراگوزلو همدانى ، حسين قلى خان 81 ، 98 ، 125 ، 287\r\nضياء خاقان ، خليل اللّه خان قاجار 365\r\nط طايف 307\r\nطبرستان 256 ، 300 ، 301 ، 393\r\nطبس 88\r\nطوالش 86 ، 87 ، 91 ، 152 ، 178 ، 187 ، 191 ، 195 ، 199 ، 201 ، 353 ، 430 .\r\nظ ظفر نامه 211\r\nظل السلطان ، سلطان مسعود ميرزا 78 ، 90 ، 92 ، 179 ، 191 ، 282 ، 328 ، 338 ، 350 - 352 ، 372\r\nظهير الدوله ، على خان ( وزير تشريفات ) 22 ، 29 ، 37 ، 61 ، 137 ، 149 ، 154 ، 172 ، 199 ، 372 ، 373 ، 377 ، 404\r\nظهير الاسلام ( امام جمعه تهران ) 205 ، 212 ، 289 ، 369\r\nظهير السلطان ، محمد ناصر خان ( صفا على شاه ) 199 ، 366 ، 373\r\nظهير الملك ، حاجى 63 ، 85 ، 187\r\nع عاكف پاشا 121\r\nعالى پاشا 119\r\nعادله سلطان 268\r\nعباس ( خديو مصر ) 13\r\nعبد الحسين خان ظهير 192\r\nعبد الرحمان بيك 109 ، 110\r\nعبد الرحيم ( از اكراد ) 125\r\nعبد الرزاق خان 197\r\nعبد الصمد عارف 252\r\n7 ر ن ف\r\nعبد العزيز خان ( اعليحضرت سلطان ) 120\r\nعبد العلى ميرزا ، شاهزاده 281\r\nعبد الوهاب خان 169\r\nعبد اللّه بن عمر 314\r\nعثمانى 11 ، 22 ، 37 ، 49 ، 50 ، 60 ، 62 ، 110 ، 117 ، 119 ، 121 ، 146 ، 156 ، 163 ، 174 ، 178 ، 200 ، 260 ، 261 ، 268 ، 271 ، 290 ، 295 ، 314 ، 343 ، 346 ، 389 ، 390 ، 404 ، 405 .\r\nعدل الدوله ، رضا قلى ميرزا 275 ، 277 ، 356 ، 357 ، 363\r\nعراق ( عجم ) 77 ، 78 ، 104 ، 179 ، 202 ، 285 ، 287 ، 298 ، 299 ، 317 - 319 ، 326 ، 392 ، 421 ، 431\r\nعراق عرب 1116 ، 302 ، 305 ، 401\r\nعراقين 135\r\nعرب ( ايل ) 255\r\nعربستان - خوزستان عرفان الحق 373\r\nعز الدوله ، عبد الصمد ميرزا 82 ، 115 ، 189 ، 314 ، 428\r\nعز السلطان ، محمد قاسم خان 363\r\nعز الممالك ، امان اللّه خان 202 ، 421\r\n\r\n","description":"","footnote":"","page_name":" 457 ","page_number":481},
  {"content":"\r\n\r\nعشرت‌آباد 40 ، 41 ، 143 ، 260\r\nعشق‌آباد 354\r\nعضد الدوله ، شاهزاده سلطان احمد ميرزا 75 ، 85 ، 123 ، 147 ، 189 ، 195 ، 199 ، 284 ، 285\r\nعضد السلطان ، ابو الفضل ميرزا 38 ، 87 ، 143 ، 275 ، 364\r\nعضد الملك ، على رضا خان ( وزير حضور ) 80\r\nعضد الملك ، ميرزا محمد حسين الحسينى قزوينى 211\r\nعلاء الدوله ، محمد رحيم خان ( امير نظام ) 16 ، 85 ، 91 ، 286 ، 296\r\nعلاء الدوله ، ميرزا احمد خان ( امير تومان ، حاكم خمسه پسر مرحوم علاء الدوله اميرنظام ) 16 ، 77 ، 82 ، 84 ، 86 ، 296\r\nعلاء الملك 124 ، 196\r\nعلى اكبر خان ( پسر ميرزا حسن ) 83\r\nعلى بن ابيطالب ( ع ) 3 ، 20 ، 57 ، 133 ، 152 ، 262 ، 306 ، 309 ، 389 ، 427\r\nعلى بن موسى الرضا ( ع ) 172 ، 340 ، 354\r\nعلى بيگ ( وزير تشريفات دولت عثمانى ) 120\r\nعلى جرد [ - على كرد 
  ] 407\r\nعلى خان سرتيپ 270 ، 346 ، 366\r\nعلى قره‌ى پاچنارى 278\r\nعلى قلى خان ايلخانى ( وزير داخله ) 48 ، 127 ، 318\r\nعماد الدوله ، امام قلى ميرزا 122 ، 189 ، 285 ، 297 ، 366 ، 420\r\nعماد الدوله ، شاهزاده بديع الملك ميرزا 297\r\nعماد السلطان ، ميرزا محمود خان 182\r\nعماد الوزراء 75\r\nعماديه 110 ، 122\r\nعمار ياسر 314\r\nعمدة السلطنه ، اميرزاده حسين قلى ميرزا 96\r\nعمر 314\r\nعميد الدوله ، شاهزاده تاج الدين ميرزا بن كيومرث ميرزا بن قهرمان ميرزا بن مرحوم عباس ميرزاى نايب السلطنه بن خاقان ، مغفور فتحعلى شاه 85 ، 129 ، 193 ، 294\r\nعميد السلطنه 430\r\nعميد الملك ، ناصر قلى خان 124 ، 125\r\nعنايت الملك ، ميرزا محمود خان 421\r\nعيسى ( ع ) 304\r\nعين الدوله ، شاهزاده سلطان عبد المجيد ميرزا 38 ، 79 ، 86 ، 101 ، 199 ، 353 ، 367 ، 411 ، 430\r\nعين السلطان ، شاهزاده محمد حسن ميرزا 99 ، 168\r\nعين الملك ، على نقى ميرزا 88\r\nغ غربال‌بند ( ايل ) 98\r\nغريب‌زاده ( ايل ) 98\r\nغفارى ( طايفه ) 430 ، 436\r\nغلامحسين خان ( وزير مخصوص و وزير دربار اعظم ) 136 ، 161 ، 384\r\nف فارس 35 ، 47 ، 79 ، 80 ، 89 ، 90 ، 94 ، 100 ، 106 ، 146 ، 148 ، 179 ، 183 ، 184 ، 186 ، 196 ،\r\n\r\n","description":"","footnote":"","page_name":" 458 ","page_number":482},
  {"content":"\r\n\r\n242 ، 245 - 247 ، 277 ، 290 ، 291 ، 293 ، 294 ، 299 ، 301 ، 302 ، 304 ، 305 ، 309 ، 314 ، 317 - 319 ، 323 ، 327 ، 328 ، 332 ، 337 ، 339 - 341 ، 345 ، 347 ، 350 ، 352 ، 353 ، 360 ، 366 ، 367 ، 399 ، 405 ، 412 ، 419 ، 423\r\nفارس‌نامه 299 ، 366 ، 370 ، 371\r\nفاضل گيلانى ، آقا ميرزا ابو القاسم 193\r\nفتح آقا 336\r\nفتح السلطنه ، اميرزاده ( مير پنجه ، پسر صارم السلطنه ) 59 ، 84 ، 93 ، 193 ، 199\r\nفتح اللّه خان شيبانى 423 ، 424\r\nفتحعلى شاه بن حسين قلى خان ( جهانسوز ميرزا ) 8 ، 37 ، 42 ، 84 ، 106 ، 110 ، 111 ، 113 ، 117 ، 123 ، 147 ، 150 ، 189 ، 199 ، 250 ، 284 ، 300 ، 409 ، 419\r\nفخر الدوله 28 ، 166\r\nفخر الفقها ، آقا ميرزا محمود 196\r\nفخر الملك ، ابو الحسن خان ( پدر ) 85 ، 202 ، 298 ، 421\r\nفخر الملوك 119 ، 297\r\nفخر الممالك ، غلامرضا خان ( پسر ) 202\r\nفخر الممالك غفارى ، ميرزا آقا خان 357 ، 430\r\nفخرى بيك ( سفير كبير دولت عثمانى ) 124\r\nفرات 313\r\nفرانسوا ژزف ( امپراطور آستريه و اطريش و مجارستان ) 10 ، 45 ، 142 ، 151 ، 164 ، 165 ، 259 ، 261 ، 265 ، 389 ، 390\r\nفرانسه 12 ، 13 ، 50 ، 60 ، 135 ، 136 ، 142 ، 155 ، 157 ، 164 ، 165 ، 261 ، 265 ، 268 - 270 ، 320 ، 351 ، 352 ، 383 ، 384 ، 389 ، 404\r\nفراهان 298 ، 299\r\nفرح السلطنه 371\r\nفردريك ( گراندوك‌باد ) 165 ، 346\r\nفردوسى 310\r\nفرصت شيرازى ، ميرزا 347 ، 353 ، 371\r\nفرمانفرما ، عبد الحسين ميرزا وزير جنگ ( سالار لشكر ) 35 ، 36 ، 43 ، 51 ، 53 ، 57 - 59 ، 65 ، 72 ، 78 ، 79 - 81 ، 84 ، 91 ، 98 ، 102 ، 138 ، 139 ، 143 - 146 ، 148 ، 183 ، 184 ، 190 ، 191 ، 290 - 292 ، 294\r\nفريد الزمان ، ميرزا حسين على خان گروسى 436\r\nفسا 370\r\nفلاحيه 303\r\nفليكس فر ( رئيس جمهورى فرانسه ) 12 ، 13 ، 45 ، 135 ، 136 ، 165\r\nفلينس مايسا 29\r\nفرج اول خاصه 58\r\nفوج اول خاصه 58\r\nفوج چهارم تبريزى 58\r\nفوج سوادكوهى 58\r\nفوج قزوين 58\r\nفوج مخبران شقاقى 58\r\nفوج مخصوص 58\r\nفوج ملاير 58\r\nفيوج ( ايل ) 98\r\n\r\n","description":"","footnote":"","page_name":" 459 ","page_number":483},
  {"content":"\r\n\r\nق قايم‌مقام ، حاجى محمود آقا ( ميرزا محمود ) 117 ، 213\r\nقايم‌مقام ، ميرزا ابو الحسن خان ( پسر ) 212\r\nقايم‌مقام ، ميرزا ابو القاسم ( پدر ) 212 ، 298\r\nقايم‌مقام ، ميرزا عيسى ( ميرزا بزرگ ) 298 ، 431\r\nقايم‌مقام ، ميرزا عبد الرحيم خان 274\r\nقاجار 27 ، 113\r\nقاموس 302\r\nقانادا [ - جنابه 
  ] ( قريم ) 344 ، 345\r\nقبا ( محل ) 305\r\nقباد بن فيروز 339\r\nقراگوزلو ( طايفه ) 169\r\nقرامطه 345\r\nقروه ( قريه ) 123 ، 408 ، 409\r\nقره‌باغ 14 ، 300\r\nقره‌قوانلو 303\r\nقزوين 16 ، 82 ، 108 ، 123 ، 126 ، 127 ، 174 ، 189 ، 195 ، 245 ، 297 ، 299 ، 300 ، 408 ، 410\r\nقشقايى 405\r\nقصران سفلا 28\r\nقصران عليا 28\r\nقصر شيرين 117 ، 122 ، 299\r\nقصر فيروزه 40\r\nقصر ياقوت 41 ، 143\r\nقلعه اتابك 323\r\nقلعه تل ( تول ) 319 ، 320 ، 322 ، 323 ، 326 ، 328\r\nقلعه دختر 348\r\nقلعه سفيد 341\r\nقلعه شيخ 302\r\nقلعه فرعون 324 ، 326\r\nقلعه كرك 317\r\nقم 46 ، 69 ، 80 ، 81 ، 86 ، 94 ، 108 ، 115 ، 116 ، 119 ، 122 ، 128 ، 183 ، 195 ، 241 ، 242 ، 252 ، 253 ، 277 ، 297 ، 299 ، 341 ، 364 ، 393 ، 394 ، 430\r\nقندهارى ، عنايت خان 118\r\nقوام الدوله ، ميرزا عباس خان 28 ، 92 ، 103 ، 141 ، 284 ، 413 ، 414\r\nقوام الدوله ، ميرزا محمد على خان معاون الملك ( پسر ميرزا عباس خان قوام الدوله ) 103 ، 170 ، 191 ، 284 ، 285 ، 289 ، 415 ، 416 ، 434\r\nقوام الملك شيرازى ، على اكبر 106\r\nقوانين ( كتاب ) 195\r\nقوناق 310\r\nقوى چشمه 120\r\nقيدارف ( كاپيتن ) 388\r\nقيطريه 40 ، 258\r\nك كاچى ( طايفه ) 14\r\nكارلس رو 226\r\nكارنو ، مسيو 268 ، 332 ، 351\r\nكارون ( رود ) 302 ، 308 ، 309 ، 311 - 315 ، 323 ، 327 ، 349 ، 350\r\nكاريزك 157\r\nكازرون 301 ، 348 ، 349\r\nكاساكوفسكى ، كلنل اتاماژور 58 ، 143 ، 258 ، 387 ، 388\r\nكاشان 78 ، 82 ، 84 ، 93 ، 99 ، 105 ، 115 ، 186 ، 299 ، 314 ، 341 ، 393 ، 423 ، 430 ، 433 - 436\r\n\r\n","description":"","footnote":"","page_name":" 460 ","page_number":484},
  {"content":"\r\n\r\nكاشف السلطنه ، حاجى محمد ميرزا 184\r\nكاظمين 121 ، 291\r\nكافيه العروض ( كتاب ) 55 ، 427\r\nكاكاوند 408\r\nكامبيچ 226\r\nكامران ميرزا اميركبير ( وزير جنگ ) - نايب السلطنه\r\nكربلا 110 ، 117 ، 118 ، 129 ، 146 ، 290 ، 308 ، 375\r\nكرتز كرىبتو ، بارون ( وزيرمختار دولت آلمان ) 205\r\nكرج 17\r\nكچه‌سر 28\r\nكردستان 63 ، 80 ، 85 ، 96 ، 100 ، 122 ، 296 ، 298 ، 349 ، 420 ، 425 ، 433\r\nكردوى ( نام قديم قريه‌ى نياوران ) - نياوران\r\nكرمان 35 ، 78 ، 80 ، 81 ، 83 ، 103 ، 183 ، 191 ، 299 ، 309 ، 364 ، 372 ، 375 ، 387 ، 410 ، 417 ، 420 ، 436\r\nكرمانشاهان 63 ، 77 ، 80 ، 85 ، 86 ، 89 ، 92 ، 93 ، 96 ، 100 ، 116 ، 118 ، 119 ، 122 ، 135 ، 177 ، 179 ، 185 ، 187 ، 189 ، 297 ، 299 ، 326 ، 349 ، 357 ، 366 ، 367 ، 406 ، 424 ، 430\r\nكرم خان 253\r\nكريستيان نهم ( پادشاه دانمارك ) 259\r\nكريم آقا مير پنجه 77\r\nكريم خان زند 341 ، 346\r\nكريم خان گودرزى 368\r\nكلات 88 ، 145\r\nكلهر ( ايل ) 406 ، 424\r\nكليله و دمنه 276\r\nكمال الدوله ، ميرزا حسن مستوفى 96\r\nكمال الدوله ، ميرزا محمد خان 97\r\nكمال السلطنه ، ميرزا محمد تقى خان مستوفى 190\r\nكمردراز 322\r\nكمره 82 ، 299\r\nكن ( قريه ) 69 ، 177 ، 406 ، 407\r\nكنت اپرژزى ( وزيرمختار دولت اطريش ) 149\r\nكنت دومنت فرت ( ايتاليايى ، رئيس نظميه ) 294\r\nكنت ركس ( وزيرمختار دولت آلمان ) 262 ، 264\r\nكنت كورس 318\r\nكنگاور 299\r\nكوفه 340\r\nكوه كيلويه 303 ، 339\r\nكولى ( ايل ) 98\r\nكوندون ( درياچه ) 322\r\nكويت ( جزيره ) 110\r\nكهك ( قريه ) 408\r\nكيان ( سلسله ) 313 ، 325 ، 327\r\nكيانيان 326\r\nكيخسرو كبير 318 ، 319 ، 326\r\nكيكا 279\r\nكيكاووس 310\r\nكيوانلو 406\r\nگ گارد نصرت 58\r\nگراندوشه‌ى باد 226\r\nگرگان 77 ، 85 ، 189 ، 285 ، 298 ، 299 ، 359\r\n\r\n","description":"","footnote":"","page_name":" 461 ","page_number":485},
  {"content":"\r\n\r\nگروس 63 ، 77 ، 80 ، 410\r\nگريبايدوف 300\r\nگشنجبين 226\r\nگلپايگان 78 ، 90 ، 93 ، 285 ، 298 ، 299 ، 420 ، 430\r\nگلندوك ( قريه ) 256\r\nگلولاند ( رئيس جمهور اتازونى ) 10 ، 45\r\nگلين خانم 113\r\nگليوم ( امپراطور كل ممالك آلمان ) 45 ، 63 ، 151 ، 165 ، 168 ، 267 ، 389 ، 395 ، 404\r\nگناباد 376\r\nگيلان 78 ، 86 ، 90 ، 91 ، 108 ، 126 ، 147 ، 152 ، 174 ، 178 ، 182 ، 183 ، 187 ، 191 ، 195 ، 199 ، 201 ، 204 ، 300 ، 353 ، 430\r\nل لئوپلد ( پادشاه بلژيك ) 11 ، 45 ، 151 ، 165 ، 261 ، 389 ، 404\r\nلئون هشتم ( پاپ ) 13\r\nلار 254 ، 256 ، 284 ، 405\r\nلاسجر 300\r\nلاسم ( رودخانه ) 256\r\nلاله‌زار ( خيابان ) 41\r\nلايارد 314 ، 324\r\nلب الحساب 55 ، 427\r\nلرستان 77 ، 82 ، 84 ، 99 ، 188 ، 199 ، 242 ، 247 ، 299 ، 314 ، 323 ، 326 ، 340 ، 341 ، 352 ، 353 ، 430\r\nلسان العلماء 433\r\nلسان الملك ، ميرزا تقى خان - سپهر\r\nلسان الملك ، ميرزا عباس قلى خان - سپهر\r\nلسان الملك ، ميرزا هدايت اللّه ( پسر ميرزا تقى خان سپهر ) 53 ، 196 ، 432\r\nلشته‌نشاء 233 ، 234\r\nلشكرك 252 ، 254\r\nلقمان الدوله ، ميرزا محمد نظام الحكماء 196\r\nلك ( ايل ) 406\r\nلندن 75 ، 141 ، 383\r\nلنگران 124\r\nلنگرودى ، حاجى محمد جعفر 107\r\nلوئى پانزدهم 346\r\nلؤلؤ التجار 55\r\nلواسان 111\r\nلودهن 315\r\nلوليان ( ايل ) 98\r\nليون 320\r\nم مادام فور 268\r\nمارد ( طايفه ) 318 ، 319 ، 326\r\nمارسان 269\r\nمارى ترز 346\r\nمارى تعودورونا 259\r\nمازندران 41 ، 79 ، 86 ، 101 ، 256 ، 283 ، 296 ، 297 ، 306 ، 353 ، 417\r\nما فى ( ايل ) 408\r\nماك رين 313\r\nماك كينلى 165\r\nمال مير 310 ، 315 ، 320 ، 322 ، 323 ، 327 ، 328\r\nمبشر الدوله ، ميرزا احمد خان 233\r\nمبين الدوله ، ميرزا باقر خان 357\r\nمثنوى 276\r\n\r\n","description":"","footnote":"","page_name":" 462 ","page_number":486},
  {"content":"\r\n\r\nمجارستان 142 ، 149 ، 151 ، 164 ، 165 ، 261 ، 265 ، 389 ، 390 ، 314\r\nمجد الدوله ، مهدى قلى خان 84 ، 189\r\nمجد السلطان ، على آقا جان 192\r\nمجد الملك ، ميرزا تقى خان ( پسر ميرزا محمد خان مجد الملك ) 80 ، 162 ، 163 ، 186 ، 195 ، 233 ، 234 ، 273\r\nمجد الملك ، ميرزا محمد خان 76 ، 163\r\nمجلل السلطنه ، ميرزا على رضا خان 190 ، 430\r\nمجيد السلطنه ، ميرزا عبد إله خان مير پنجه 96\r\nمجير الدوله ، ميرزا على محمد خان 95\r\nمجير السلطنه ، رضا قلى خان ( پسر برهان - الدوله ) 77 ، 247 ، 287 ، 354\r\nمحتشم السلطنه ، ميرزا حسن خان ( پسر صديق الملك ) ( قونسول ايران در هندوستان ) 14 ، 158 ، 159 ، 353 ، 437\r\nمحسن‌آباد 407\r\nمحقق السلطنه ، محمد حسن خان محقق 83 ، 100 - 102 ، 200 ، 359 ، 431\r\nمحمد ( ص ) ( رسول اللّه ) ، ( خاتم الانبياء ) 3 ، 23 ، 48 ، 94 ، 133 ، 137 ، 304 ، 305 ، 306\r\nمحمد ( نوكر ) 316\r\nمحمد باقرخان ( سردار كل ) 32 ، 35 ، 74 ، 79 ، 147\r\nمحمد تقى خان مير پنجه 330 ، 323\r\nمحمد حسن خان 8\r\nمحمد حسين خان 356\r\nمحمد حسين خان رئيس ( پسر حاجب - الدوله ) 80\r\nمحمد ربيعى پاشا 174 ، 175 ، 178 ، 200\r\nمحمد رضا ميرزا افسر 250\r\nمحمد زكريا 56\r\nمحمد شاه ، قاجار 5 ، 8 ، 79 ، 88 ، 108 ، 110 ، 113 ، 114 ، 120 ، 128 ، 212 ، 250 ، 298 ، 397 ، 431\r\nمحمد صادق خان ، قاجار ( امير توپخانه ) 58 ، 72 ، 94\r\nمحمد على پاشاخان 120 ، 193\r\nمحمد على ميرزا ، ( شاه ) ، ( وليعهد ) 29 ، 86 ، 91 ، 126 ، 135\r\nمحمد ولى خان 8\r\nمحمديه ( قصر ) 114\r\nمحمره 118 ، 247 ، 334 ، 358 ، 369\r\nمخبر الدوله ، على قلى خان 5 ، 50 ، 51 - 53 ، 63 ، 77 ، 81 ، 83 ، 85 ، 100 ، 113 ، 144 ، 145 ، 180 ، 192 ، 203 ، 204 ، 239 ، 275 ، 286\r\nمخبر السلطنه ، مهدى قلى خان ، ( ملقب به خان خانان ) 192\r\nمخبر الملك ، جعفر قلى خان ( پسر مخبر - الدوله ) 192\r\nمخبر الملك ، محمد قلى خان 192\r\nمختار السلطنه ، ميرزا كريم خان ، ( منظم - السلطنه ) 77 ، 75 ، 85 ، 156 ، 174 ، 184 ، 185 ، 199 ، 200 ، 201 ، 287 ، 290 ، 294 ، 295 ، 364 ، 367 ، 420\r\nمد ، ( پادشاه ) 319\r\nمداين 305 - 307\r\nمدحت پاشا 119\r\nمدير الدوله ، ميرزا محمود خان 89 ، 212 ، 297 ، 394\r\n\r\n","description":"","footnote":"","page_name":" 463 ","page_number":487},
  {"content":"\r\n\r\nمدير السلطنه ، ميرزا نعمت اللّه خان 182\r\nمدير الملك ، عبد الحسين خان 127\r\nمدينه 117 ، 305 ، 308 ، 373\r\nمرآت البلدان 339 ، 340\r\nمرآت السلطان ، محمد مهدى ميرزا 421\r\nمرادخان سرتيپ 177\r\nمرتضى قلى خان مير پنجه 80\r\nمرغ‌سر 254 - 256\r\nمرو 300\r\nمروج الذهب 344\r\nمزين الدوله ، ميرزا على اكبر خان ، ( نقاش باشى ) 198\r\nمستر هارده 154\r\nمستشار الملك ، ميرزا شفيع خان گرگانى 35 ، 59 ، 79 ، 89 ، 399 ، 419\r\nمستعان السلطنه ، ميرزا عبد الحسين خان 187 ، 198\r\nمستوفى الممالك ، ميرزا يوسف آشتيانى 116 ، 123 ، 298 ، 431\r\nمسجد شاه تهران ، ( مسجد ناصرى ) 15 ، 19\r\nمسعودى 344\r\nمسيح الممالك ، آقا ميرزا مرتضى 190\r\nمسيو بابن 309 ، 310 ، 312 ، 313 ، 315 ، 317 ، 319 ، 321 ، 322 ، 324 ، 336 ، 337 ، 342 ، 345 ، 352\r\nمسيو سوهار 265\r\nمسيو فليكس فور 268 ، 270\r\nمسيو كازيميرپريه 268\r\nمسيو گريوى 268\r\nمسيو گوتيه 320 ، 328\r\nمسيو لوبه ، اميل 268 - 270\r\nمسيو ملين 270\r\nمسيو نوز 397\r\nمشار الدوله ، ميرزا احسام الدين 98\r\nمشاور الدوله ، ميرزا ابو القاسم خان 190 ، 368\r\nمشاور الملك 102\r\nمشكوة الدوله ، سلطان ابراهيم ميرزا 189 ، 200 ، 285 ، 420 ، 430\r\nمشهد 18 ، 73 ، 74 ، 103 ، 104 ، 161 ، 172 ، 201 ، 354 ، 368\r\nمشير الدوله ، حاجى ميرزا حسين خان ، ( سپهسالار و صدراعظم دولت ناصرى ) 113\r\nمشير الدوله ، ميرزا محسن خان ( وزير خارجه ) 47 ، 49 ، 50 ، 61 ، 72 ، 77 ، 81 ، 137 ، 154 ، 167 ، 172 ، 175 ، 182 ، 196 ، 232 ، 241 ، 264 ، 271 ، 273 ، 356 ، 403 ، 413 ، 430 ، 434\r\nمشير الدوله ، نصر اللّه خان 434\r\nمشير الدوله ، يحيى خان 72\r\nمشير السلطنه ، ميرزا احمد خان 78 ، 86 ، 90 ، 182 ، 183 ، 188 ، 399 ، 403\r\nمشير الملك ، ميرزا نصر اللّه خان ، ( معاون وزارت خارجه ) 28 ، 29 ، 37 ، 53 ، 59 ، 81 ، 101 ، 176 ، 200 ، 356 ، 367 ، 413 ، 414 ، 434\r\nمشير الممالك ، آقا ميرزا على رضا سبزوارى 59 ، 188 ، 424 ، 425\r\nمشير الممالك ، ميرزا ابو الفضل 421 ، 424\r\nمشير الممالك ، ميرزا فتح اللّه مستوفى 424 ، 433\r\nمشير حضور ، احمد خان 75\r\nمشير خلوت ، محمد حسين خان 200\r\nمصدق الدوله ، ميرزا محمد على خان كاشى 186\r\n\r\n","description":"","footnote":"","page_name":" 464 ","page_number":488},
  {"content":"\r\n\r\nمصدق السلطنه ، محمد خان 82 ، 83 ، 357\r\nمصر 13 ، 234 ، 313 ، 346\r\nمصطفى پاشا 346\r\nمصور الملك ، ميرزا مهدى خان ، ( نقاش مخصوص ) 97\r\nمطلع الشمس 300\r\nمظفر الدين افراسياب 323\r\nمظفر الدين شاه قاجار 4 ، 6 ، 8 ، 10 - 15 ، 23 ، 27 ، 45 ، 63 ، 127 ، 136 ، 142 ، 156 ، 157 ، 164 ، 165 ، 230 ، 265 ، 266 ، 268 ، 362 ، 381 ، 387\r\nمظفر السلطنه ، ارسلان ميرزا 366\r\nمظفر السلطنه ، عزيز اللّه ميرزا 419\r\nمظفر الملك ، ميرزا محسن خان 275 ، 367 ، 419\r\nمظهر بيگ 175\r\nمعاون الدوله ، محمد ابراهيم خان 85 ، 127 ، 185 ، 283 ، 358 ، 430\r\nمعاون الملك ، على خان 92\r\nمعتزله 276\r\nمعتضد الممالك ، شاهرخ ميرزا 100\r\nمعتمد الاطباء ميرزا حسن 198\r\nمعتمد الاطباء ، ميرزا حسين خان دكتر ( پسر ميرزا حسن معتمد الاطباء ) 198\r\nمعتمد الحرم ، ميرزا سيد احمد خان 94\r\nمعتمد الدوله ، عبد العلى ميرزا ، ( پسر فرهاد ميرزا معتمد الدوله ) 152 ، 194 ، 372\r\nمعتمد الدوله ، فرهاد ميرزا 152 ، 194 ، 372\r\nمعتمد السلطانى ، ميرزا على خان ، ( پسر ميرزا عبد الحسين خان مدير - الوزاره ) 186\r\nمعتمد السلطان ، ميرزا غلامحسين خان 292\r\nمعتمد السلطنه ، ميرزا ابراهيم ( پسر ميرزا محمد قوام الدوله ) 80 ، 90 ، 186 ، 191\r\nمعتمد الشريعه ، آقا ميرزا محمد حسين 100 ، 201\r\nمعتمد الشريعه ، ميرزا مرتضى 201\r\nمعتمد الملك ، يحيى خان 118 ، 119 ، 246\r\nمعتمد نظام ، ميرزا ابو القاسم خان 80 ، 358 ، 366 ، 430\r\nمعجم البلدان 302 ، 309 ، 313 ، 344\r\nمعدل السلطنه ، ميرزا على محمد خان 201\r\nمعدل الممالك ، ميرزا احمد خان 357\r\nمعز الدوله ، بهرام ميرزا 245\r\nمعز الدوله ، اسماعيل ميرزا 195 ، 282 ، 435\r\nمعز السلطنه - شيخ خزعل\r\nمعز الملك 285\r\nمعز السلطان ، ميرزا على خان 100\r\nمعزز الملك ، عيسى خان غفارى 366\r\nمعز الممالك ، يوسف خان سرتيپ 195\r\nمعظم الدوله ، محمد حسن خان 46 ، 80 ، 86 ، 94\r\nمعظم السلطنه ، ميرزا همايون 430 ، 436\r\nمعظم الملك ، حاجى ميرزا سيد رضى خان 198\r\nمعظم الممالك ، غلامحسين خان سرتيپ 366\r\nمعير الممالك ، دوست محمد خان 410\r\nمعين الدوله ، احمد ميرزا 122\r\nمعين السلطنه ، ميرزا حسين خان 354\r\nمعين الملك ، ميرزا محسن خان ، ( پسر\r\n\r\n","description":"","footnote":"","page_name":" 465 ","page_number":489},
  {"content":"\r\n\r\nامين الدوله صدراعظم ) 98 ، 166 168 ، 189 ، 233 ، 235 ، 275 ، 284\r\nمعين خاقان ، كاظم خان سرتيپ 200\r\nمفاتيح الكنوز 55\r\nمفتاح الدوله 367\r\nمفتاح السلطنه 98\r\nمفتاح الملك ، ميرزا محمود خان 98 ، 197 ، 367\r\nمفتاح لشكر ، ميرزا محمد خان ( لشكر - نويس ) 197\r\nمفتش الملك ، ميرزا عبد الغنى خان 365\r\nمفخم السلطنه ، غلامحسين خان قاجار 195\r\nمقتدر السلطنه ، مير حسين خان ( صديق حضور ) 196\r\nمقتدر السلطنه ، مير حسن خان 231 ، 365\r\nمقبل الدوله 84 ، 99 ، 186\r\nمكران 299\r\nمكرم السلطنه ، ميرزا محمد رضا خان مستوفى تويسركانى 431\r\nمكه 117 ، 234 ، 305 ، 307 ، 336 ، 345 ، 373 ، 374\r\nملا احمد اردبيلى 296\r\nملا سلطان على گنابادى 376\r\nملا عباس 322 ، 328\r\nملا عبد اللّه همدانى 104\r\nملا على نورى 107\r\nملا محسن فيض 377\r\nملا مهدى 296\r\nملاير 77 ، 80 ، 92 ، 100 ، 188 ، 189 ، 200 ، 285 ، 299 ، 353\r\nملك‌آرا ، عباس ميرزا ، ( نايب السلطنه ) 8 ، 15 ، 18 ، 53 ، 79 ، 82 ، 108 ، 109 ، 110 ، 111 ، 115 ، 116 ، 121 ، 124 ، 127 ، 128 ، 129\r\nملينف پاشا ، سفير دولت عثمانى در ايران 22 ، 37 ، 61 ، 77 ، 137\r\nممتاز الدوله ، اميرزاده محمود ميرزا ، ( پسر ركن الدوله ) 99 ، 253\r\nممتحن السلطنه 197\r\nممسنى 341\r\nمميز الممالك ، ميرزا معصوم 357\r\nمنتصر الممالك ، ميرزا مهدى خان مير پنجه 200\r\nمنتظم الدوله ، ميرزا كريم خان 365 ، 367 ، 382\r\nمنتظم السلطنه ، ميرزا احمد خان 419\r\nمنيليمار 269\r\nمندله 226\r\nمنصور الدوله ، عبد المجيد خان سرتيپ 190 ، 203\r\nمنصور الدوله ، محمد على خان 190 ، 203\r\nمنصور السلطان ، ميرزا على خان 101\r\nمنوچهر 341\r\nمنوچهر ميرزا 75\r\nمؤتمن لشكر ، ( جلاء الدوله ) 96 ، 152\r\nمؤتمن الدوله ، ميرزا مصطفى خان 190 ، 199 ، 418 ، 430\r\nمؤتمن همايون ، عباس قلى خان 96\r\nمؤدب الدوله ، ميرزا على اصغر خان ( دكتر ) 231\r\nمؤقر السلطنه ( پسر ناظم السلطنه ) 91\r\nمؤيد الاسلام ، آقا فضل اللّه مؤيد - العلماء ) 195 ، 432 ، 433\r\nمؤيد الاسلام ، جلال الدين 433\r\nمؤيد التوليه ، آقا سيد سعيد 201 ، 368\r\nمؤيد الدوله ، ابو الفتح ميرزا 246 ، 285 ، 298 ، 419\r\n\r\n","description":"","footnote":"","page_name":" 466 ","page_number":490},
  {"content":"\r\n\r\nمؤيد السلطان 368\r\nموثق الدوله 30 ، 79 ، 82 ، 99 ، 101 ، 168 ، 186 ، 249 ، 357 ، 359 ، 421 ، 433\r\nموثق الملك ، سيد على خان 80 ، 85 ، 94 ، 189 ، 277 ، 358\r\nموسى ( ع ) 67\r\nموصل 121\r\nمونيچ 226\r\nمهدىآباد ، ( بيدستان ) 408\r\nمهدى بن حسن العسكرى 58 ، 163\r\nمهذ الدوله ، حاجى ميرزا سيد على مدرس 366 ، 371\r\nمهروبان 345\r\nمهندس الممالك ، ميرزا نظام الدين 258 ، 283\r\nمهندس باشى ، ميرزا عباس خان 93\r\nميان دو آب 311\r\nميرزا آقا خان پرتو اصفهانى 423\r\nميرزا ابو القاسم خان نورى 188\r\nميرزا احمد آقا ، ( مجتهد دار السلطنه تبريز ) 205\r\nميرزا احمد خان دريابيگى 360 ، 367\r\nميرزا اسد اللّه مازندرانى 306\r\nآقا ميرزا اسماعيل مستوفى 205\r\nميرزا بنى خان قزوينى 113\r\nميرزا تقى خان مستوفى 356 ، 363\r\nميرزا جعفر مستوفى 205 ، 433\r\nميرزا جواد خان 368\r\nميرزا حبيب اللّه شيرازى ، ( قاآنى ) 111\r\nميرزا حسن خان 426\r\nميرزا رضا قلى آقا ، ( امام جمعه‌ى تبريز ) 205\r\nميرزا رضاى كرمانى 32 ، 33 ، 34 ، 127\r\nميرزا سيد على اكبر ( مجتهد تفرشى ) 166\r\nميرزا سيد محمد شيرازى 363\r\nميرزا سيد محمد نواب رضوى 359 ، 367\r\nميرزا شفيع 409\r\nميرزا شكر اللّه خان 94\r\nميرزا عبد الرزاق مهندس 212\r\nميرزا عبد الغنى مستوفى 274\r\nميرزا عبد اللّه خان 343 ، 429\r\nميرزا على اكبر 329\r\nميرزا على خان منصورى 394\r\nميرزا على محمد خان 364\r\nميرزا غلامعلى خان مير پنجه 82\r\nميرزا فتح اللّه خان ، بيگلربيگى رشت 191 ، 275 ، 284\r\nميرزا فتح اللّه خان يزدى 194 ، 363\r\nميرزا فتحعلى خان 106\r\nميرزا فرج اللّه خان 430\r\nميرزا قوما 341\r\nميرزا محمد حسن 107\r\nميرزا محمد حسين ، مستوفى اول ديوان ، ( فرزند ميرزا محمد مستوفى آذربايجان فرزند آقا نور اللّه آشتيانى ) 354 ، 399\r\nميرزا محمد خان 116\r\nميرزا محمد خان دكتر ، ( پسر صنيع - الممالك ) 365\r\nميرزا محمد خان ، ( كشيكچى باشى ) 116\r\nميرزا مصطفى قلى خان نورى 357\r\nميرزا محمد على مستوفى علىآبادى 368\r\nميرزا محمد محيط 129 ، 362\r\nميرزا نصر اللّه گرگانى 205\r\nميرزا نور اللّه مستوفى 354\r\n\r\n","description":"","footnote":"","page_name":" 467 ","page_number":491},
  {"content":"\r\n\r\nميرزا يحيى دولت‌آبادى 382\r\nميزان المعرفه 373\r\nميمن ( طايفه ) 14\r\nن ناپلئون بناپارت 164\r\nنادر شاه 318\r\nناسخ التواريخ 101 ، 190 ، 196 ، 300 ، 368\r\nناصر الدين شاه قاجار 4 ، 11 ، 15 ، 28 ، 38 ، 87 ، 108 ، 113 ، 115 ، 119 ، 121 ، 127 ، 238 ، 247 ، 297 ، 312 ، 328 ، 337 ، 340 ، 392 ، 394 ، 400 ، 401 ، 402\r\nناصر السلطان ، لطفعلى خان بيگلربيگى ( صندوق‌دار ) 99\r\nناصر السلطنه ، ميرزا نصر اللّه خان 98 ، 185 ، 186 ، 190 ، 195\r\nناصر الملك ، ميرزا ابو القاسم 29 ، 37 ، 49 ، 57 ، 60 ، 81 ، 155 ، 156 ، 158 ، 159 ، 169 ، 170 ، 171 ، 187 ، 241\r\nناصر خاقان ، ابو القاسم خان غفارى 364\r\nناصر خسرو علوى 106 ، 107 ، 128\r\nناصريه ( خيابان ) 41 ، 43 ، 57 ، 58 ، 163\r\nناظم الاطباء ميرزا على اكبر خان 431\r\nناظم الدوله ، ميرزا اسد اللّه خان 80 ، 94 ، 100 ، 146 ، 179 ، 183 ، 186 ، 196 ، 260 ، 277 ، 294 ، 358 ، 385 ، 386 ، 411 ، 412 ، 417\r\nنامق پاشا ، ( والى بغداد ) 117\r\nنايب الاياله ، اسد اللّه ميرزا 184\r\nنايب التوليه ، حاجى سيد حسين 200 ، 201 ، 368\r\nنايب السلطنه ، عباس ميرزا 122\r\nنايب السلطنه - ملك‌آرا\r\nنايب السلطنه ، كامران ميرزا 30 ، 78 ، 122 ، 123 ، 147 ، 401\r\nنبيل الملك ، ميرزا اسماعيل خان 359\r\nنجف اشرف 117 ، 129 ، 247 ، 290\r\nنجم السلطنه 83\r\nنجم الممالك ، ميرزا عبد العلى 199\r\nنردين 88\r\nنروژ 11 ، 164 ، 165 ، 267 ، 395\r\nنزهت القلوب 344\r\nنصرآباد 409\r\nنصر السلطنه ، باقر خان 77 ، 78\r\nنصر السلطنه ، ولى خان ، ( پسر ساعد - الدوله ) ، وزير كل گمركات 66 82 ، 85 ، 182 ، 189 ، 285 ، 353 ، 359\r\nنصر اللّه خان ، ( زنبوركچى باشى ) 82 ، 106 ، 116\r\nنصر الدوله ، فيروز ميرزا 35 ، 83 ، 138\r\nنصر السلطنه ، روح اللّه ميرزا 38 ، 43 ، 59 ، 80 ، 81 ، 82 ، 84 ، 94 ، 96 ، 282 ، 364\r\nنصر الملك ، جابرخان 358 ، 369\r\nنصرت الممالك ، عزيز خان خواجه 423 ، 424\r\nنصير الاسلام ، حاجى ملا على 425\r\nنصير السلطان ، ميرزا محمد حسين خان 364\r\nنصير دفتر ، ميرزا محمد على خان 75\r\nنظام‌آباد 280\r\nنظام الاسلام ، حاجى ميرزا ابو طالب 201\r\nنظام الاسلام ، ميرزا محمد حسين ، ( معتمد - الشريعه ) 259 ، 433\r\n\r\n","description":"","footnote":"","page_name":" 468 ","page_number":492},
  {"content":"\r\n\r\nنظام الحكماء ، ميرزا محمد 139 ، 191\r\nنظام الدوله ، حسين خان 184 ، 417\r\nنظام الدوله ، ميرزا ابراهيم خان ، ( سهام - الدوله ) 105\r\nنظام الدوله ، ميرزا على محمد خان 428\r\nنظام السلطنه ، حسين قلى خان ، ( وزير ماليه ) 77 ، 82 ، 232 ، 241 ، 242 ، 244 ، 245 ، 447 ، 248 ، 249 ، 273 ، 282 ، 287 ، 318 ، 354 ، 436\r\nنظام العلماء آقا ميرزا محمد رفيع طباطبائى تبريزى 54 ، 55 ، 183 ، 185 ، 186 ، 196 ، 248 ، 274 ، 425 ، 426 - 429\r\nنظام الملك ، ميرزا عبد الوهاب ، ( وزير لشگر ) ، ( بن ميرزا كاظم خان نظام الملك بن ميرزا آقا خان نورى ) 37 ، 48 ، 53 ، 77 ، 81 ، 100 ، 128 ، 137 ، 138 ، 153 ، 163 ، 169 ، 172 ، 179 ، 182 ، 187 ، 188 ، 199 ، 201 ، 277 ، 280 ، 281 ، 282 ، 294 ، 366 ، 415 ، 419\r\nنظام الملك ، ميرزا كاظم خان 137 ، 277\r\nنظم الدوله 77 ، 79\r\nنظم السلطنه ، حاجى حسين قلى خان ، ( تداركات عسكريه ) 30\r\nنعمان بن مقرى 314\r\nنعمت الهى 372\r\nنقشبندى 125\r\nنقش رستم 353\r\nنقش شاپور 351\r\nنقيب السادات ، آقا سيد محسن 194 ، 364\r\nنمرود 330\r\nنوائى ، عبد الحسين 109\r\nنوح ( ع ) 339\r\nنوخا 124 ، 125\r\nنور اللّه شوشترى 314\r\nنورس پاشا 120\r\nنورى ، ميرزا آقا خان 53 ، 118 ، 169 ، 277 ، 402\r\nنورى بيگ 110\r\nنوشيروان 339\r\nنهاوند 77 ، 80 ، 92 ، 188 ، 189 ، 200 ، 285 ، 299 ، 353\r\nنه گنبد 246\r\nنياوران ، ( قريه كردوى ) 28 ، 113 ، 114 ، 134\r\nنير الدوله ، سلطان حسين ميرزا ، ( بن خاقان مغفور فتحعلى شاه ) 59 ، 84 ، 102 ، 149 ، 188 ، 190 ، 193 ، 196 ، 424\r\nسير الملك ، جعفر قلى خان 83 ، 84 ، 113 ، 180 ، 203 ، 285 ، 286 ، 358 ، 361 ، 382 ، 420\r\nنير الممالك ، ابو القاسم خان 23 ، 196\r\nنيريز 301\r\nنيشابور 59 ، 84 ، 85 ، 93 ، 193\r\nنيك‌پى 410\r\nنيكلا ، ( امپراطور روسيه ) 11 ، 45 ، 108 ، 126 ، 127 ، 151 ، 157 ، 165 ، 261 ، 266 ، 384 ، 389 ، 390 ، 404\r\nو والرين 312 ، 313 ، 350\r\nو اللّه ويردى خان 33\r\nوثوق الملك ، ميرزا جعفر خان آشتيانى 274\r\n\r\n","description":"","footnote":"","page_name":" 469 ","page_number":493},
  {"content":"\r\n\r\nوثيق السلطنه ، ميرزا هادى خان 101\r\nوجيه اللّه ميرزاى امير خان سردار معظم ( ابن شاهزاده عضد الدوله وزير جنگ بعد از فرمانفرما ملقب به سپهسالار ) 75 ، 77 ، 142 ، 147 ، 183 ، 189 ، 193 ، 250 ، 266 ، 285 ، 365 ، 385 ، 389 ، 390 ، 411 ، 421\r\nورامين 119 ، 158 ، 255 ، 287 ، 300 ، 357\r\nورجين ( كوه ) 252\r\nوزير بقايا ، سلطان على خان 98 ، 197 ، 201 ، 275 ، 356 ، 358 ، 363\r\nوزير دفتر ، ميرزا محمد حسين 78 ، 79 ، 354 ، 361 ، 367\r\nوزير دفتر ، ميرزا هدايت اللّه 83 ، 354 ، 355\r\nوزير همايون ، ميرزا مهدى خان ( پسر فرخ خان امين الدوله ) 101 ، 201 ، 359 ، 418 ، 419\r\nوفيات الاعيان 339\r\nوكيل الدوله ، ميرزا محمد خان 80 ، 92 ، 97 ، 191 ، 360 ، 366 ، 430 ، 434\r\nوكيل الملك ، ميرزا فضل اللّه خان ( وزير خلوت ، پسر حاجى ميرزا على اصغر بن الحاج ميرزا رفيع بن ميرزا ابو طالب وزير بن ميرزا سليم نايب الصداره العليه الحسنى الحسينى الطباطبايى ) 32 ، 40 ، 54 ، 55 ، 57 ، 60 ، 64 ، 71 ، 80 ، 81 ، 101 ، 136 ، 153 ، 194 ، 196 ، 248 ، 257 ، 258 ، 273 ، 274 ، 365 ، 385 ، 413\r\nوود تمبرغ 165\r\nويكتور امانوئل ( پادشاه ايتاليا ) 238\r\nويكتوريا ( ملكه و امپراطريس انگلستان ) 10 ، 39 ، 45 ، 135 ، 151 ، 165 ، 261 ، 268 ، 328 ، 383 ، 404\r\nويلهلم ( پادشاه و ورتمبرغ ) 165\r\nويلهلمين ( ملكه و پادشاه هلاند ) 259 ، 261 ، 387\r\nه هارون الرشيد 110\r\nهدا العلماء حاجى ميرزا اسماعيل 205\r\nهداوند 255\r\nهدايت ، رضا قلى خان طبرستانى ( معروف به لله باشى ) 113 ، 203\r\nهرات 118 ، 300\r\nهردوت 318 ، 319 ، 325\r\nهرزه گوين 226\r\nهرمزان 314\r\nهرمزبن شاپور 333\r\nهرمزبن نوشيروان 302\r\nهفت لنگ بختيارى ( طايفه ) 303 ، 327 ، 406\r\nهلاقان 323\r\nهلاكوخان 346\r\nهلاند ، هلند 12 ، 26 ، 60 ، 62 ، 151 ، 165 ، 259 ، 346 ، 387\r\nهمدان 77 ، 80 ، 85 ، 86 ، 92 ، 104 ، 116 ، 169 ، 198 ، 275 ، 298 ، 299 ، 307 ، 326 ، 352 ، 367 ، 410 ، 419 - 421\r\nهندروستان 10 ، 13 ، 14 ، 75 ، 135 ، 142 ، 151 ، 165 ، 184 ، 261 ، 264 ، 268 ، 308 ، 318 ، 323 ، 338 ، 343 ، 347 ، 349 ، 372 ، 374 ، 375 ، 383 ، 389 ، 404\r\n\r\n","description":"","footnote":"","page_name":" 470 ","page_number":494},
  {"content":"\r\n\r\nهوسه 309 ، 310 ، 312 ، 313 ، 315 ، 317 ، 324 ، 336 ، 337 ، 342 ، 352\r\nهومبرت ( پادشاه ايتاليا ) 11 ، 45 ، 151 ، 165 ، 238 ، 261 ، 389 ، 404\r\nهيدج 409\r\nى يافت‌آباد ( قريه ) 17 ، 115\r\nيحيى بيگ 110\r\nيزد 78 ، 89 ، 93 ، 190 ، 194 ، 197 ، 246 ، 247 ، 275 ، 299 ، 341 ، 356 ، 357 ، 363 ، 367 ، 372 ، 424 ، 433\r\nيزدجرد 314\r\nيمين السلطان ، محمد حسين ميرزا ( پسر مرحوم محسن ميرزاى امير آخور ) 83 ، 91 ، 184 ، 188 ، 191 ، 261 ، 389 ، 395 ، 400 ، 404 ، 408 ، 425\r\nيمين الملك 437\r\nيمين خلوت ، سليمان خان 430\r\nيونان 259 ، 317\r\n\r\n","description":"","footnote":"","page_name":" 471 ","page_number":495},
  {"content":"\r\n . \r\n\r\n","description":"","footnote":"","page_name":" 472 ","page_number":496}
  ]