[
  {"content":"\r\n\r\nانقلاب الاسلام\r\nبين الخواص والعوام\r\nتاريخ زندگى و نبردهاى\r\nشاه اسماعيل صفوى و شاه سليم عثمانى\r\nوقايع سالهاى 905 - 930 هجرى\r\nتأليف و ترجمهء\r\nمحمد عارف اسپناقچى پاشازاده\r\n( م رجب 1310 ق )\r\nبه كوشش\r\nرسول جعفريان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nاسپناقچى پاشازاده ، محمد عارف ابن محمد شريف ،\r\n- 1310 ق .\r\n[ انقلاب الاسلام بين الخواص والعوام . فارسى 
  ]\r\nانقلاب الاسلام بين الخواص والعوام : تاريخ زندگى و نبردهاى شاه اسماعيل صفوى و شاه سليم عثمانى : وقايع سالهاى 905 - 930 هجرى / تأليف و ترجمه محمدعارف اسپناقچى پاشازاده ، به كوشش رسول جعفريان . - قم : دليل ، 1379 .\r\n307 ص .\r\nISBN : 964 - 7007 - 43 - 3\r\nفهرستنويسى بر اساس اطلاعات فيپا .\r\n1 . ايران - - تاريخ - - صفويان ، 907 - 1148 ق .\r\n2 . اسماعيل صفوى اول ، شاه ايران ، 892 - 930 ق .\r\n3 . سليمان اول ، سلطان عثمانى ، 1496 ؟ - 1566 .\r\nالف . جعفريان ، رسول ، 1343 - . ب . عنوان .\r\nج . عنوان : انقلاب الاسلام بين الخواص و العوام .\r\nفارسى .\r\n8041 الف 5 الف / 1176 DSR\r\n071 / 955\r\n1379\r\nكتابخانه ملى ايران 9668 - 79 م\r\nانقلاب الاسلام\r\nبين الخواص والعوام\r\nتأليف و ترجمه : محمد عارف اسپناقچى پاشازاده\r\nبه كوشش : رسول جعفريان\r\nانتشارات دليل\r\nچاپ : نگارش\r\nنوبت چاپ : اول تابستان 1379\r\nتيراژ : 1000 نسخه\r\nقيمت : 1500 تومان\r\nشابك : 4 - 43 - 7007 - 964 ISBN\r\nنشانى : قم ، خ معلم 29 ، پلاك 448\r\nتلفن و نمابر : 733413 ، 744988\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nدربارهء مؤلف و كتاب حاضر\r\n\r\nمؤلف كتاب\r\nبسم الله الرحمن الرحيم\r\nمؤلف نام خود را در هر دو نسخهء موجود از اين كتاب ، محمد عارف مترجم فرزند محمد شريف ياد كرده و تصريح كرده است كه در وطنش - يعنى سرزمين عثمانى - به اسپناقجى پاشازاده شهرت دارد . نام كتاب نيز در نسخهء اصفهان انقلاب فى الاسلام بين الخواص و العوام و در نسخهء ملى انقلاب الاسلام بين الخواص و العوام است .\r\nاعتماد السلطنه در ضمن بر شمردن مترجمان دربار ، از مؤلف اين كتاب ، با اين تعبير ياد كرده است : عارف خان ، منشى و مترجم تركى . « 1 » بنابراين ، وى ، شغل مترجمى در دار الترجمهء رسمى دولتى داشته است . عارف در مقدمهء اين اثر ، از ارتباطش با اعتماد السلطنه سخن گفته و بدين ترتيب روشن مىشود كه از كارمندان او و در واقع ، كارمندان دربار قاجارى بوده است . به همين دليل ، اين اثر و اثر ديگرى را كه از او مىشناسيم ، به ناصر الدين شاه تقديم كرده و در مقدمهء نسخهء اصفهان ، از ظل السلطان ستايش فراوان كرده است .\r\nاما اطلاعاتى كه در اين كتاب از خودش به دست داده ، اشاره‌اى است كه به جدّش كه در دوران سليم مىزيسته ، كرده است . وى مىنويسد : روز بيست و چهارم ديوان شد و حضرت خداوندگار - سلطان سليم - سوار شده ، به شكار رفتند و از براى استقبال سفير قزلباش خير الدين چاوش ملقب به اسپناقجى پاشا اوغلى كه جد امجد خانوادهء منسوب راقم اين تاريخ كه محمد عارف مترجم است ، به آناطولى فرستاده شد . « 2 »\r\nوى در جاى ديگرى هم مىنويسد كه : « اسپناقچى زاده خير الدين چاوش از شرق آمده ، و دو نفر دل - يعنى جاسوس - آورد . » « 3 » بنابراين اصل و نسب وى از تركان عثمانى است كه روشن نيست چه زمانى به ايران آمده است . آنچه از متن كتاب به دست مىآيد ، آن است كه وى هنوز وطن خود را عثمانى مىداند و لذا در خاتمه نوشته است كه در وطنش به اسپناقجى پاشازاده شهرت دارد . بنابراين طبيعى است كه گرايش‌هاى قديمى خود را داشته باشد كه يكى از آنها تمايل به مذهب تسنن است . مؤلف به رغم آن كه از مذهب اماميه ، به عنوان مذهب حق ياد\r\n\r\n\r\n","description":"","footnote":"\r\n( 1 ) . المآثر و الاثار ، ص 409\r\n( 2 ) . همين كتاب ، 142\r\n( 3 ) . همين كتاب ، ص 177\r\n","page_name":" 9 ","page_number":9},
  {"content":"\r\n\r\nمىكند ، اما آثارى از تقيهء او و پنهان كردن مذهبش ، در نوشتهء حاضر به چشم مىخورد .\r\nبنا به نوشتهء اعتماد السلطنه ، وى در 23 رجب سال 1310 درگذشت . وى در خاطراتش نوشته است : ديشب عارف خان افندى كه سالها نزد من بود ، فوت كرد ؛ بسيار متأسف شدم .\r\nصبح درب خانه رفتم ، بعد صدر اعظم را ملاقات نمودم ، مواجب افندى را ميان اتباع خود قسمت نمودم . « 1 »\r\nدر يادداشتى كه از وى روى نسخهء اصفهان از كتاب حاضر نوشته است ، اشاره مىكند كه به جز اين كتاب ، هفت كتاب ديگر نيز داشته كه آنها را به كتابخانهء ظل السلطان در اصفهان ، سپرده و طاقچه‌اى به كتابهاى او اختصاص يافته است . برخى از آنها بايد كتابهاى باشد كه در حال حاضر ، در كتابخانهء مسكويه اصفهان نگهدارى مىشود . البته آثارى از وى ، در كتابخانه‌هاى ديگر نيز موجود است . در اينجا به معرفى آثار او كه بيشتر آنها ترجمه است ، مىپردازيم :\r\n* اطلاعات فنّيه راجع به بغداد ، ترجمه از تركى كه توسط محمد حسن خان صنيع الدوله به ناصر الدين شاه پيشكش شده است ( فهرست نسخه‌هاى خطى كتابخانهء عمومى اصفهان ، جواد مقصود ، صص 352 ، 353 ، 360 ) .\r\n* تاريخ قره‌چيان ، از احمد مدحت افندى ترك . ترجمهء از محمد عارف منشى . در احوال كوليان خانه بدوش در هفت مبحث و يك مقدمه به قلم مترجم . ( مقصود ، ص 356 ) .\r\n* جغرافياى خرطوم و سودان ، از احمد مدحت افندى ، ترجمهء محمد عارف منشى . ( كتابخانهء مجلس ، ج 10 ، ص 1610 ؛ مقصود ، ص 354 ، ش 686 )\r\n* صاحب الغار فى المرو ترجمه از مجلهء عربى الانسان كه در اسلامبول چاپ مىشده ( مقصود ، ص 354 )\r\n* عمارات سلطنتى دولت فخيمهء روس ( مقصود ، ص 355 )\r\n* احوال مادام لاوات فرانسوى ( مقصود ، ص 357 )\r\n* مخادعات سياست يك زن ( ماروزييا ) ( مقصود ، ص 357 )\r\n* حسن و آنيّت ( مقصود ، ص 358 )\r\n* كشف جديدى در آمريكا ( مقصود ، ص 358 )\r\n* تاريخ قائمه بانك ( مقصود ، ص 359 )\r\n* تخم مرغ صنعى ( مقصود ، ص 359 )\r\n* كيفيات فنيه و تاريخيه مشروبات الكحليه [ الكليه 
  ] ( مقصود ، ص 360 )\r\n* جغرافياى عالم اسلام . نسخه‌اى از اين كتاب ، در كتابخانهء ملى به شمارهء 501 موجود است كه گويا به خط خود او در سال 1309 كتابت شده است . « 2 » وى اين اثر خود را نيز به نام ناصر الدين شاه ، نگاشته است . فهرست‌نويس دربارهء آن نوشته است : در اين كتاب ، به طور مفصل حدود ممالك عالم اسلامى آمده و نيز شهرها و عوارض زمين از قبيل كوه و دشت\r\n\r\n\r\n","description":"","footnote":"\r\n( 1 ) . خاطرات اعتماد السلطنه ، ص 852\r\n( 2 ) . فهرست نسخه‌هاى فارسى ، ج 6 ، ص 3954\r\n","page_name":" 10 ","page_number":10},
  {"content":"\r\n\r\nو درياچه‌هاى ممالك اسلامى شرح داده شده است . ضمنا در آن از عقايد و سنن مردم مسلمان اين نواحى ذكرى رفته و از تمدن قديم اين مردم شرحى مفصل آمده است . ما در آن به اسامى اسلامى مدارس و خط و گويش‌هاى مردمان ، گاه‌گاهى بر مىخوريم . « 1 » اين كتاب به كوشش صديقه سلطانىفر به چاپ رسيده است ( تهران ، جهاد دانشگاهى ، 1369 ، 273 ص . )\r\n* سفرنامهء ايران . ترجمهء مطالبى است زير عنوان « وضع حاليه ولايات حلب و بغداد و ايران و تركستان » . دو نسخه از اين اثر در كتابخانهء مسكويه اصفهان هست . ( مقصود ، ص 352 )\r\n* خلاصه از روزنامهء وقت و ترجمان حقيقت . مطالبى است از چند روزنامهء تركى . « 2 »\r\n* تاريخ كاشغر از محمد عاطف بيگ از مستوفيان توپخانهء عثمانى . اين كتاب در سال 1304 ترجمه شده و در سه مجلد است . نسخه‌هايى از آن در اصفهان ( فهرست مقصود ، صص 37 ، 38 ، 152 و كتابخانهء سلطنتى ( نشريهء نسخه‌هاى خطى 5 / 316 ) موجود است .\r\n* مرقات الزمان فى احوال سلاطين آل عثمان . جلد اول اين كتاب كه تأليف محمد عارف است ، به شمارهء 228 در كتابخانهء عمومى اصفهان موجود است ( مقصود ، ص 152 ) .\r\n* سفرنامهء خيوه از ماگاهان امريكايى ، در دو جلد تقديم شده به ناصر الدين شاه . ( مقدمهء جغرافياى عالم اسلام ، ص 9 ) .\r\n\r\nمنابع كتاب\r\nمؤلف اين كتاب را نيز همانند آثار ديگر خود از تركى به فارسى ترجمه كرده است ؛ گرچه به دليل اضافات فراوانى كه بر آن كرده ، مىتوان نام تأليف را نيز به آن داد . خودش در مقدمه مىگويد كه براى نگارش اين اثر « التقاط و تلفيق و انتقاد و تنميق » كرده است .\r\nوى در پايان مقدمهء اين كتاب ، نام چندين كتاب را به عنوان منابع كتابش ياد كرده است كه برخى فارسى و برخى تركى است . مهم‌ترين منبعى كه وى از آنها استفاده ، و در واقع آن را ترجمه كرد ، منشآت فريدون بيگ است كه وى بسيارى از نامه‌هاى مهم را عينا از آنجا نقل و برخى را به فارسى ترجمه كرده و به علاوه گزارش روزانهء شخصى با نام حيدر چلبى را كه در منشآت بوده ، در اين كتاب آورده است ؛ به طورى كه مىتوان گفت ، بيشتر مطالب اين اثر ، ترجمهء همان متن است . عارف دربارهء گزارش تفصيلى خود كه از سفر سليم به هدف فتح مصر نگاشته ، مىنويسد : « چون وقايع اين سفر - سفر سليم به مصر - را شخصى هم - حيدر چلبى - روز به روز ضبط كرده و اين يادداشت هم مثل يادداشت سابق الترجمه در منشآت فريدون بيگ ضبط گرديده بود ، محض توسيع دايرهء اطلاعات مطالعه كنندگان كرام ، هر دو يادداشت بالتوحيد ممزوجا ترجمه و تحرير شد . » « 3 » بنابراين بايد گفت ، وى يادداشت‌هاى روزانهء چلبى را در اين كتاب ترجمه كرده است . بسيارى از نامه‌هايى كه محمد عارف از منشآت آورده ، و به نوعى به ايران\r\n\r\n\r\n","description":"","footnote":"\r\n( 1 ) . فهرست نسخ خطى كتابخانهء ملى ايران ، ج 2 ، ص 1 ، ش 501\r\n( 2 ) . فهرستوارهء كتابهاى فارسى ، ج 1 ، ص 523\r\n( 3 ) . همين كتاب ، ص 173\r\n","page_name":" 11 ","page_number":11},
  {"content":"\r\n\r\nمربوط مىشده است ، آقاى عبد الحسين نوايى نيز ، در كتاب « شاه اسماعيل ، اسناد و مكاتبات تاريخى » آورده‌اند كه در پاورقى به آنها ارجاع داده شده است . محمد عارف ، دربارهء استفاده از يادداشت‌هاى چلبى مىنويسد : « مقصود از نوشتن اين تاريخ اظهار حقيقت جنگ منحوس چالدران است و از براى اين مطلب مأخذهاى بهتر و راست‌تر از يادداشت روزانه حيدر چلبى منشى ديوان همايون كه از براى خزانهء اوراق دولتى كه در آن وقت به زبان تركى نوشته و در جلد اول منشآت فريدون بيگ مندرج است ، نيست ، لازم دانسته شد ، ترجمهء آن ، بىكم و زياد به علاوهء نامجات رد و بدل شده و بعض مطالب صحيحهء تاريخيه و جغرافيائيه و تراجم احوال رجال مآخذ اين وقايع مهمّه اتخاذ گرديده ، در اين تاريخ نوشته شود ! » « 1 »\r\nپس از كتاب منشآت ، مىتوان گفت كه از كتاب احسن التواريخ روملو نيز مطالب فراوانى نقل كرده است . وى به رغم آن كه نامى از اين كتاب نياورده ، اما به جز يكى دو مورد ، آنچه از كتاب روضة الصفويه نقل كرده ، دقيقا از همين كتاب گرفته شده است .\r\nاز حقيقة التواريخ اسماعيل بيگ توقيعى نيز در چهار مورد نقل مىكند ؛ اما به نظر مىرسد ، موارد نقل شده بايد بيشتر باشد . اين كتاب به تركى بوده و وى برخى از نامه‌هاى مهم را از آنجا به فارسى بازگردانده است . ممكن است در مواردى كه با تعبير « تواريخ عثمانى چنين نوشته‌اند » مطلبى نقل كرده ، از همين كتاب حقيقة التواريخ يا يكى از آثار ديگرى باشد كه از مقدمه از آن ياد كرده است . اين كتاب ، نوشته‌اى متعصبانه بوده و تعصب آن به اين اثر هم سرايت كرده است . با اين كه بخش مهم كتاب ، ترجمهء منشآت فريدون بيك يا اخذ شده از ديگر آثار است ، اما وى مطالب خود را در لابلاى كتاب آورده كه چندان اندك نيز نيست . به همين دليل اثر حاضر را بايد ترجمه - تأليف ناميد . نويسندهء بخشى از اين مطالب را با مدخل : مختصر ، استطراد ، ايضاح و يا توضيح آورده و در پايان با تعبير « برويم سر مطلب » ترجمه و يا نقل از آثار ديگر ، ادامه مىيابد .\r\nوى در همين فواصل ، ديدگاه‌هاى خود را دربارهء شاه اسماعيل و اصولا صفويه و نيز سليم و عثمانيان بيان كرده است . وى مطالبى نيز از كتابهاى جغرافيا دربارهء برخى از شهرهاى مهم آورده كه مىبايست از يك اثر جغرافيايى عينا گرفته شده باشد . ما اين توضيحات جغرافيايى و يا مطالبى كه احيانا دربارهء برخى از اشخاص يا مفاهيم داشته است با نام « عارف » به پاورقى منتقل كرديم تا نظم تاريخى كتاب پايدار بماند .\r\n\r\nهدف عارف از نگارش اين كتاب\r\nمؤلف در مقدمهء اين اثر ، با ستايش از علاقهء ناصر الدين شاه به مطالعهء كتابهاى تاريخى ، از عدم وجود كتابى در زمينهء پيدايش دولت صفوى و اضمحلال دولت بايندرى ، ياد كرده و اشاره به پيشنهاد اعتماد السلطنه وزير انطباعات ناصر الدين شاه براى نوشتن اين اثر دارد . بر اين اساس ، وى هدف خود را از نوشتن اين اثر چنين بيان كرده است : « چون مقصود از نگاشتن اين تاريخ ،\r\n\r\n\r\n","description":"","footnote":"\r\n( 1 ) . همين كتاب ، صص 77 - 78\r\n","page_name":" 12 ","page_number":12},
  {"content":"\r\n\r\nسبب انقراض دولت با اين عظمت و قدرت بايندريه و باعث استقلالى دولت شيخيهء صفويّه و ظهور معادات سلاطين اسلاميّه را به وجه لايق فهمانيدن است ، لازم دانسته شد كه شاه اسماعيل را تا به سال نهصد و پنج كه تاريخ خروج مشار اليه است ، مشغول به شيخ بازى و عرفان بافى در لاهيجان گذاشته ، اطلاع مختصرى هم از احوال بىمآل شاهزادگان و خوانين بايندريه داده شود . » « 1 » با اين حال ، همان گونه كه خوانندگان گرامى ملاحظه خواهند فرمود ، بخش اخير كتاب دربارهء سلطان سليم ، بويژه فتح مصر است كه به دليل ترجمهء يك متن دست اول ، ارزش زيادى دارد .\r\nبه احتمال ، هدف وى از نامگذارى اين كتاب به انقلاب الاسلام يا انقلاب فى الاسلام آن است كه نشان دهد با پيدايش صفويه و جنگهاى عثمانى - صفوى يك دگرگونى - از نوع منفى آن - در دنياى اسلام پديد آمد . وى در ادامهء شرحى كه از جنگ‌هاى عثمانى - صفوى به دست داده مىنويسد : « حركات مستبدّانه و خيالات جهانگيرانهء اين دو پادشاه بزرگ ، قوّت و قدرت فاتحانه دولتين را در خارج مقصود حقيقى به مصرف برد و به ميان عالم اسلاميت ، نقار كلّى انداخته ، سبب پريشانى و خسارت و باعث گرفتارى مذلت و حقارت عالم اسلاميّت گشت . » « 2 » اين مطالب در اوج بحران ايجاد شده در دولت عثمانى و پيدايش « مسألهء شرقيه » مطرح شده است كه در نهايت به نابودى كامل دولت عثمانى انجاميد و مؤلف كاملا به آن توجه داشته و كتابش را با همين مسأله پايان داده است . مىدانيم كه كلمهء انقلاب ، در دورهء مشروطه ، كما بيش بار منفى داشته و بيشتر به نوعى هرج و مرج اطلاق مىشود ؛ گرچه به معناى تحول بنيادى نيز به كار مىرفته است . مهم‌تر آن كه كلمهء انقلاب در عربى ، از اساس به معناى مصطلح آن در فارسى نيست . بنابراين ، اين تركيب ، تركيبى فارسى - عربى است . در اين صورت ، چه « فى » در نام كتاب باشد چه نباشد ، چندان تفاوتى ندارد .\r\nمقصود مؤلف از خواص و عوام ، بايد همان اصطلاح عامه و خاصه ، يعنى سنّى و شيعه باشد .\r\nوى در جاى ديگر نيز « مقصود از نوشتن اين تاريخ » را « اظهار حقيقت جنگ منحوس چالدران » دانسته است . ما به تناسب و البته به اختصار ، به بررسى برخى از ديدگاه‌هاى او كه در آنها به نوعى دچار تناقض نيز شده ، پرداخته‌ايم . عارف از يك سو ، با توجه به كشتارهاى سلطان سليم كه مؤلف رقم دويست و پنجاه هزار را براى آن آورده ، احساس مىكند كه قدرت دفاع از او ندارد ؛ و از سوى ديگر ، از وى به عنوان بسط دهندهء دنياى اسلام و تلاش در راه ايجاد يك خلافت بزرگ اسلامى ، به نوعى تمجيد مىكند . در برابر ، از شاه اسماعيل كه تلاشى چشمگير در رواج تشيع داشته ، به احتمال بسيار قوى ، به دليل گرايش مذهبى سنّى خود ، سخت نكوهش كرده و در اين زمينه ، به منابع عثمانى كه طبعا دشمن شاه اسماعيل بوده‌اند ، تكيه كرده است .\r\nدشمنىها و اخبارى كه وى دربارهء اسماعيل نقل كرده ، همهء بايد مورد بازبينى قرار گرفته و بر اساس متون اصيل صفوى ، ارزيابى شود .\r\n\r\n\r\n","description":"","footnote":"\r\n( 1 ) . همين كتاب ، ص 40\r\n( 2 ) . همين كتاب ، ص 286\r\n","page_name":" 13 ","page_number":13},
  {"content":"\r\n\r\nبا همهء اين احوال ، شايد از نظر نويسندهء اين سطور ، مهم‌ترين نكته در اين كتاب ، مطلبى است كه دربارهء اعتراض ينىچرىها به شاه سليم مطرح شده است . آنان پس از جنگ چالدران ، اصرار بر بازگشت سپاه عثمانى از ايران داشتند . وقتى شاه سليم ، در اين باره ، از آنان پرسش كرد ، ينىچرىها ، عريضه‌اى در اين باره نوشته و اعلام كردند كه شيعيان همانند آنان مسلمان هستند و آنان حاضر به جنگ دينى نيستند . اين عريضه ، سند بسيار زيبا و جالبى است . در ادامه ، سليم كوشيد تا فتواى تازه‌اى از علماى سنى دربارهء كشتن شيعيان بگيرد كه متن آنان در اين كتاب آمده و از رهگذر شناخت انگيزه‌هاى سياسى - دينى شاه سليم براى توجيه نبردش در ايران ، قابل توجه است .\r\n\r\nنسخه‌هاى كتاب\r\nدو نسخه از اين كتاب در دست است . نخست نسخهء كتابخانهء عمومى اصفهان - و در حال حاضر در كتابخانهء مسكويه واقع در چهارباغ خواجو است - كه در فهرست اين كتابخانه ( ج 1 ، ص 11 ) معرفى شده و در 15 محرم سال 1309 توسط محمد آشورى فرزند حاج محمد قلى قزوينى در 631 صفحه كتابت شده است . مؤلف شرحى روى اين نسخه نگاشته و با ستايش از ظل السلطان و كتابخانهء او ، نوشته است كه وى اين كتاب را با هفت كتاب ديگر خود به اين كتابخانه تقديم كرده است . اين نسخه براى ما اصل بوده است .\r\nنسخهء دوم از آن كتابخانهء ملى است كه به شمارهء 1634 بخش فارسى ثبت شده و در مجلد چهارم فهرست اين كتابخانه ( ص 116 ) معرفى شده است . كاتب اين نسخه نيز همان كاتب نسخهء پيشين است كه آن را در محرّم سال 1308 قمرى در 647 صفحه كتابت كرده است . بنابر اين بايد توجه داشت كه هر دو نسخه ، از يك كاتب است و لذا نبايد اختلاف چندانى را در ميان آن دو ، انتظار داشت . بسيارى از اختلافات موجود ، به مسائل ويرايشى برمىگردد كه به برخى از آنها در پاورقىها اشاره شده است . در مواردى عناوين كه به صورت يك سطر بوده ، كوتاه شده است . براى مثال ، بيشتر عناوين به صورت « در بيان وقايع . . . » بوده كه « در بيان » حذف شده است .\r\nلازم به يادآورى است كه نويسندهء اين سطور ، به هيچ روى ادعاى تصحيح اين متن را نداشته و ندارد . تنها ، به دليل اهميت متن حاضر ، مصمم شد تا چاپى از آن براى محققان عرضه شود .\r\nآنچه در اين كتاب اهميت دارد ، ترجمهء يادداشت‌هاى حيدر چلبى است كه در منشآت درج شده و ديدگاه‌ها و مطالبى است كه مؤلف از خود يا به نقل از منابع ديگر آورده و بسيارى از آنها ، قابل نقد و بررسى است .\r\nرسول جعفريان - 13 مرداد 1379\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nصفحه نخست نسخه اصفهان\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nصفحه پايانى نسخه كتابخانه ملى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nديباچهء كتاب\r\nبسم الله الرحمن الرحيم و به ثقتى ستايش و ثنا سزاوار درگاه الوهيّت اكتناه حضرت قيّوم توانا و داناست كه در آن غير منقسم انقلابى درين دير فنا ظاهر و هويدا مىنمايد كه اعقل عقلاى سياسيّون و اعلم علماى مادّيون انگشت تعجّب در دهان ، در درياى بىپايان تفكّر مبهوت و حيران ، و در بيداى تحيّر مبهوت و سرگردان مىشود .\r\nطفل در آب به دست آمده را منجى يك قوم جبان معيّن فرموده ، ارشد و اشجع فراعنه را از اعجاز يد بيضا و از عصاى  « حَيَّةٌ تَسْعى »  « 1 » او عاجز و همان قوم ذليل را بر اقوياى عمالقه فائز مىگرداند .\r\nيتيم امّى را از ميان يك قوم وحشى سوسمار خوار و اصنام پرست جهالت شعار ، برگزيده ، تاج لولاك [ ما خلقت الأفلاك 
  ] رسالت و تخت و ما أرسلناك نبوّت به او مىبخشد و مأمور به إعلاى كلمة الله و موفّق به هدايت چندين كرور گمراه را به طريق فلاح لا إله الّا الله فرموده ، سدّ سديدى در پيش سيلاب بنيان‌كن تصنيم و تشريك و تثليث مىكشد .\r\nپادشاهى است كه نه شريك دارد و نه نظير . شاهنشاهى است كه نه جانشين دارد و نه وزير .\r\nحاكم قادر على الاطلاقى است  « فَعَّالٌ لِما يُرِيدُ »  . « 2 » حاسم عادل در احقاقى است كه زبان چرا گويان را با تيغ  لا يُسْئَلُ عَمَّا يَفْعَلُ  « 3 » بريد .\r\nتحيّات زاكيات لايق پيغامبرى است كه سكّان فيفاى بداوت و جهالت را به شربت گواراى مدنيّت اسلاميّت سيراب كرده ، از براى انقلاب قلوب معيوب ، مغان و مشركان به اطراف جهان روانه داشت .\r\nسلام رحمت فرجام بر آل و اصحابش باد كه هر يكى در آن انقلاب ، مصدر خدمات مستوجب الفخر و المباهات گرديده ، نام نيكو در عالم تاريخ و سير گذارده ، به حيات ابدى و رحمت سرمدى نايل گشتند .\r\n\r\n\r\n","description":"","footnote":"\r\n( 1 ) . طه ، 20\r\n( 2 ) . بروج ، 16\r\n( 3 ) . انبياء ، 23\r\n","page_name":" 17 ","page_number":17},
  {"content":"\r\n\r\nو بعد چون اعلى حضرت قدر قدرت ، قضا شوكت ، شاهنشاه معلّى بارگاه و پادشاه اسلام پناه ، ظل اللّه على الأرض و خليفة الله فى بلاد الاسلام بالطول و العرض ، اعدل و امجد و اعلم و ارشد ملوك ايران ، صاحبقران زمان ، السلطان بن السلطان بن السلطان ، و الخاقان بن الخاقان بن الخاقان صاحب النصر و الظفر ناصر الدين شاه قاجار « 1 » - خلّد الله ملكه و سلطنته و أيّد الله دولته و شوكته بالعزّ و الافتخار الى يوم الحشر و القرار - در هنگام فراغت از تسويه و تعديل و تصفيه و تسهيل معضلات امور دولت و مملكت و ملّت ، غالب اوقات عزيزهء همايونشان را به استماع تراجم احوال رجال علميّه و سياسيّه و حكايات و روايات صحيحهء تاريخيّه و حوادث حاليّهء دوليه كه سرمشق علم ادارهء دولت و رهنماى ترقّى مملكت و مدنيّت است ، حصر مىفرمايند ؛ و چون تا حال هيچ مؤلفى از علماى تاريخ و رجال ، ترجمهء حال و به ترتيب سوانح زمان ، انقلاب اشتمال و معاملهء شآمت مآل شاه اسماعيل بن شيخ حيدر الصفوى الموسوى الحسينى العلوى و سلطان سليم بن سلطان با يزيد بن سلطان محمد الفاتح العثمانى را ننوشته و سانحه نگاران آن زمان نيز مثل اين زمان ! از روى تملّق ، محاسن متبوع و معايب طرف مقابل را در آثارشان ثبت ، و در ضبط غالب وقايع مهمّه اغماض نموده ، اثر كاملى كه مفيده فايدهء اخلاف نكته آگاه و كاشف حقايق احوال و افعال و افكار و اطوار اين دو پادشاه قاهر و جبّار باشد كه هر دو علاوه بر اراقهء دماء ناحق يك كرور اسلام ، تخم فساد و عداوت و عدم اتّحاد و نكبت ابدى را به اسم حمايت مذهب و دين در مزارع افئدهء مسلمين كاشته و بدين وسيلت ، قوّت و قدرت اسلاميه را شكسته و كاسته و باعث غلبهء دشمن شده ، خيرى نه از عمر و نه از سلطنت ديده و رفته‌اند ، در عالم تاريخ نگذاشته بودند كه معروض عرصهء جلال گردد ؛ جناب جلالت مآب فضائل نصاب ، قدوة المورّخين و سند الجغرافيائيين ، آقاى محمد حسن خان اعتماد السلطنة العلية العاليه - زاد الله اجلاله العالى - كه درين دولت ابد مدّت ، وزير انطباعات و رئيس دار الترجمه خاصّهء همايونى و از اعضاى افتخارى غالب جمعيّات جغرافيائيه معتبر اروپ هستند ، بنا به اشارهء ملوكانه ، اكمال اين نقصان را ، من غير لياقة ، به عهدهء اين چاكر جان‌فشان بىبضاعت محوّل فرمودند . اگرچه به ملاحظهء بعض نكات ، جمع و تدوين اين اثر از براى اين چاكر سخت‌تر و دشوارتر از نوشتن و گردآوردن هزار مطلب ديگر بود ، ولى بالجاء عبوديت و مأموريت به امر عالى امتثال و اطاعت كرده ، امروز كه روز پنج‌شنبه هجدهم شهر صيام مغفرت پيام سال هزار و سيصد و هفت هجرى [ 1307 
  ] است ، از كتب آتية الذكر ، شروع به التقاط و تلفيق و انتقاد و تنميق اين كتاب نمودم و به انقلاب فى الاسلام بين الخواص و العوام « 2 » نامش نهادم .\r\n\r\n\r\n","description":"","footnote":"\r\n( 1 ) . محل اسم در نسخهء اصفهان سفيد و به جاى « صاحب النصر و الظفر » ابو المظفر آمده است .\r\n( 2 ) . در نسخهء ملى « انقلاب الاسلام بين الخواص و العوام » آمده است .\r\n","page_name":" 18 ","page_number":18},
  {"content":"\r\n\r\nچون نقل قول از ديگران نمودم ، و از خود چيزى بر آن نيفزودم ، استدعا از مطالعه كنندگان فخام آن كه از براى تعبيرات ركيكهء محررّه در متن كه مقياس درجهء معادات طرفين است ، اين بنده را در مورد مؤاخذه نياورده ، معذورم بدارند . « العذر عند كرام الناس مقبول » « و من اللّه التوفيق . » [ نمّقه محمد عارف ارضرومى غفر الله له . 
  ] « 1 »\r\n* * * [ در حاشيهء مقدمهء كتاب آمده است : 
  ] مأخذهاى اين كتاب روضة الصفوية لسيّد ميرزا بيك جنابذى . حبيب السير . منتظم ناصرى لجناب اعتماد السلطنة ، تاريخ خسروان لجلال الدين ميرزا . تاج التواريخ لخواجه سعد الدين . حقيقة التواريخ لاسماعيل بيك توقيعى . مشاهير اسلام لوهبى افندى . « 2 » قاموس الاعلام لسامى بيك . لغات تاريخيه لاحمد رفعت افندى . جهان نما لمصطفى افندى المعروف بكاتب چلبى ، مصباح السارى لدكتر ابراهيم افندى ، منشآت لاحمد فريدون بيك ، حديقة السعداء لملا محمد المتخلص بفضولى ، اسرار نامه لشيخ فريد عطار ، [ تذكره دولتشاهى . 
  ] « 3 »\r\n* * * \r\nيادداشت مؤلف روى نسخهء اصفهان\r\nچون كتب خانهء حضرت نوّاب مستطاب اشرف امجد افخم انجب اسعد اكرم شاهنشاه زادهء آزادهء اعظم و اعلم سايهء سايهء يزدان ممدوح مسعود دوران ، نيّر ضياء افشان ايران مينو نشان نور ديدهء ايرانيان يمين الدوله ، امين الملة ، ظلّ السلطان حاكم يزد و اصفهان - زاد شوكته و قدرته و عترته الى انتهاء الزمان و انقراض الدوران - كه خزانهء جواهر زواهر علوم و فنون و از كتب انواع اقسام علوم سبعهء عاليه و آليه مزيّن و مشحون است ، محض اين كه هميشه مورد رحمت و مظهر لطف و عاطفت مادى و معنوى گردد ، از براى آثار مترجمه و مؤلفهء فارسيّهء اين احقر ، طاقچه‌اى در آن كنز معارف پرور معيّن و مقرّر فرموده بود . لهذا اين كتاب انقلاب فى الاسلام بين الخواص و العوام كه اثر هشتمين اين غلام است ، تقديم حضور مراحم موفور مبارك گرديده ؛ استدعا دارد كه قرين حسن قبول و سبب فيض و سرور اين چاكر مهزول باشد . آمين يا معين بحرمة طه و آل يس . بندهء درگاه عارف .\r\n* * *\r\n\r\n\r\n","description":"","footnote":"\r\n( 1 ) . داخل كروشه فقط در نسخهء ملى .\r\n( 2 ) . نسخه‌اى از اين كتاب در كتابخانهء عمومى اصفهان ، موجود است . ( فهرست مقصود ، ص 154 ) .\r\n( 3 ) . تنها در نسخهء اصفهان ، گفتنى است كه از برخى از اين آثار ، مانند تذكرهء دولتشاهى ، منتظم ناصرى و . . .\r\nتنها در يك يا دو مورد نقل شده و عمدهء مطالب كتاب ، ترجمهء منشآت فريدون بيك است .\r\n","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nشاه اسماعيل الصفوى الحسينى\r\nاين شاه با شهامت كه به زور و بازوى نجدت و جلادت ، بانى بناى سلطنت صفويّه در مملكت ايران و نخستين حكمران آن دودمان است ، از نوادهء طايفه‌اى بود كه از قديم الايّام در اردبيل ، پوست نشين ارشاد و مشيخت و منسوب به خانواده نبوّت و ولايت بوده‌اند . مورّخين زمان اين سلطنت ، در حق سلسلهء نسبت اين دودمان مشيخت ، از قرار ذيل خامه‌ران ساحت تحقيق شده و از ثقات مورّخين ، غفّارى « 1 » و سيّد يحياى قزوينى « 2 » نيز بدون اعتراض ، تحقيقات واقعهء آنها را تصديق و امضا كرده‌اند .\r\nشاه اسماعيل بن سلطان حيدر بن جنيد بن صدر الدّين ابراهيم بن صفى الدّين اسحاق بن امين الدّين جبرئيل بن قطب الدّين صالح بن صلاح الدّين رشيد بن محمد الحافظ بن عوض الخواص بن فيروز شاه زرّين كلاه بن شرفشاه بن محمد بن حسن بن محمد بن ابراهيم بن جعفر بن محمد بن اسماعيل بن محمد بن احمد الاعرابى بن ابى محمد القاسم حمز بن الامام الهمام موسى الكاظم عليه السلام .\r\nچون دانسته شدن احوال تاريخيّهء اين دودمان از براى مطالعه كنندگان با احترام ، از جملهء و جائب - واجبات - امور و كاشف سرائر مكنونهء موفور است ، لازم آمد كه قبل از شروع به تحرير ترجمهء حال شاه اسماعيل ، شرح مختصرى از احوال خصوصيّه و حركات سياسيّهء اركان اين خاندان معروض افتد كه به چه تمهيدات و تدابير ، سجادهء مشيخت ، مبدّل به اريكهء سلطنت شده ، به وفق مطلوب فهميده شود .\r\nمورّخين تواريخ اين خانواده مىنگارند كه :\r\n\r\n[ خاندان شيخ صفى ، پيش از شيخ صفى 
  ]\r\nفيروز شاه زرين كلاه اوّل شخصى ازين دودمان بود كه به اردبيل آمده ، بورياى انابت و ارشاد را در زاويهء خمول گسترد و مدّت مديدى مشغول به ارشاد و عبادت شده در رنگين به فرمان\r\n\r\n\r\n","description":"","footnote":"\r\n( 1 ) . قاضى احمد غفار قزوينى مؤلف تاريخ جهان‌آرا .\r\n( 2 ) . يحيى بن عبد اللطيف قزوينى نويسندهء كتاب « لب التواريخ » .\r\n","page_name":" 21 ","page_number":21},
  {"content":"\r\n\r\n« ارجعى » لبيك زن اجابت و غريق لجّهء مغفرت و رحمت گشت . چون فرزند ارجمندش عوض الخواص پدر را دوست مىداشت ، از ارتحال آن بزرگوار زياده از حدّ متأثر و داغدار گشته ، دست از تمامى اذواق دنيويّه كشيده ، به عزم اختيار زاويهء عزلت از رنگين مفارقت و به قريهء اسفرانجان ، من قراى اردبيل هجرت كرد و تا آخر عمر در آنجا مشغول عبادت در خلوت شد .\r\nبعد از فوت عوض الخواص ، فرزندش محمد كه معروف به محمد الحافظ بود ، جانشين پدر شد . غفارى « 1 » و صاحب روضة الصفويّه از « محمد » واقعهء غريبى حكايت مىكنند كه از نقطهء نظر مورّخى كه موضوعش بحث از ماديّات و محسوسات است ، نمىتوان باور كرد . مىگويد كه : محمد هفت ساله بوده كه از عالم شهود ، قدم به عالم غيب گذارده ، بعد از هفت سال غيبت ، باز ظاهر مىشود از محلّ . و سبب غيبوبيّتش كه مىپرسند مىگويد كه ، در اين مدت گرفتار جن‌ّها شده و در ميان آنها قرآن عظيم الشأن را حفظ نمودم !\r\nاعتقاد نگارنده هم ، مثل ساير مورّخين ، بر آن است كه محمد ، بنا به ارشاد پدر يا به سائقهء ملكات عقليه ، از همه كس بىخبر ، اختيار غربت و غيبت و بعد از حفظ قرآن عظيم الشأن به وطن عودت و رجعت نموده ، به واسطهء اين شايعهء مجعوله ، موفّق به جلب قلوب ساده دلان امّت شده ، و درين سايه جمع كثيرى را تا به وفات خود به خانقاه محبّتش كشيده ، شهرت يافته است .\r\nالقصّه بعد از وفات محمد ، فرزندش صلاح الدّين رشيد سجّادهء انابت و مشيخت را در جاى پدر گسترده ، زهد و تقوى را پيشه كرد و فرت نذور و زهادت ، مشار اليه را مجبور به احسان و بذل نعمت نمود و اين رفتار نيكو باعث اشتهار او شده ، روز به روز مريدانش كثرت يافته بخصوص ايل كلخواران كه در آن حوالى به كثرت نفوس و دولتمندى و شجاعت معروف بودند ، بالعموم دست انابت ازو گرفته ، غلام حلقه به گوش حضرت شيخ شدند .\r\nبعد از وفات او ، فرزند شجاعت‌مندش قطب الدين ، نايل خرقه و تاج و جانشين پدر شد .\r\nمشايخ اين دودمان كه تا به زمان شيخ قطب الدين نه قدرت و قوّت جنگ با خارج داشته و نه با طايفه‌اى جنگيده بودند ، در زمان شيخ مشار اليه ، اين فقرهء هم اضطرارا به وقوع پيوست كه تفصيلش از اين قرار است : چون در آن زمان‌ها مملكت ايران پامال خيول ملوك الطّوايف بود و در آذربايجان هم حكومتى كه قادر دفاع دشمن خارجى باشد وجود نداشت ، گاه و بىگاه گرجىها به اين مملكت هجوم آورده ، مىتاختند . روزى انبوهى از اين چپاولچيان گرجيان ، على الغفله داخل حدود اردبيل شده ، بناى تاخت و تاز و قتل و اسر را نهادند .\r\nقطب الدّين كه از حكومت يارى نديد ، اعلان جهاد نموده ، به همراهى مريدانش دشمن را\r\n\r\n\r\n","description":"","footnote":"\r\n( 1 ) . تاريخ جهان آرا ، ص 258\r\n","page_name":" 22 ","page_number":22},
  {"content":"\r\n\r\nاستقبال كرده ، به محاربه و مدافعه پرداخت ؛ اما كثرت و جنگاورى گرجيان ، درويشان را پريشان ساخت . چون قطب الدّين زخم مهلك برداشته و امكان گريز نداشته بود ، خود را در ميان اشباح ميته پنهان ساخت و به اين تدبير از قتل عقبگيران رهايى جسته ، شبانه از معركه‌گاه خود را به منزل سلامت رسانيد .\r\nاگرچه بعد از تداوى از آسيب زخم بهبودى يافت ، ولى مدّتى نگذشت كه به اشارت مرشد موت ، در چله‌گاه ابدى خلوت گزيد و پسرش صالح و بعد از صالح فرزندش امين الدّين و بعد از امين الدين شيخ صفى الدين متعاقب يكديگر ، سجاده نشين ارشاد و انابت شدند .\r\n\r\n[ شيخ صفى الدين اردبيلى 
  ]\r\nشيخ صفى الدين كه دولت صوفيه را شاه اسماعيل نسبت به اين مرد مرتاض داد ، درين خاندان از همه اعلم و صاحب نفوذ و يك شخص با اسم و رسم و معتبرى بود و سبب تزايد نفوذ و اعتبار و اشتهار اين شخص مرتاض ، دامادى زاهد گيلانى معروف به شيخ المشايخ ايران بود . نظر به قول تذكرة العرفا زاهد گيلانى يكى از مشايخ طريقت سهرورديه و اسمش ابراهيم و ملقب به تاج الدّين و معروف به پيروى مذهب سنيّه و از حنفيّه است .\r\nسلسلهء نسبت طريقتى مشار اليه به وسايط جمال الدين تبريزى و شهاب الدين شيرازى و ركن الدين سجاسى و قطب الدين ابهرى و ابو النجيب عبد القاهر ضياء الدين سهروردى و قاضى وحيد الدين عمر البكرى و شيخ محمد بن عموية البكرى و شيخ ابو اسود احمد الدينورى و شيخ ممشاد دينورى و سيد الطايفه جنيد بغدادى منتهى و از جنيد نيز به حضرت امام حق [ و خليفه مطلق 
  ] « 1 » امير المؤمنين على عليه السلام موصول مىگردد .\r\nشيخ صفى الدين در اوّل شباب ، بهانهء زيارت برادرش صلاح الدين رشيد ، به اذن پدر عازم شيراز و داخل خانقاه شيخ ابو عبد اللّه خفيف شده ، سجادهء عبادت و رياضت را در زاويهء تجرّد گسترد و گاهى مايل صحبت شيخ مصلح الدين سعدى و روزبهان فارسى و غيره ، از « 2 » رجال صوفيه شده ، به مجلس آنها مىرفت ؛ امّا در آن ايّام دست انابت احدى از مشايخ شيراز را نگرفته ، بنا به خوابى كه ديده بود رحلت به گيلان نموده ، خدمت زاهد گيلانى را از جان و دل قبول كرد و بنا به ارشاد زاهد ، رياضت و زهد و عبادت را پيشه كرده ، قابل مشيخت و ارشاد و بدين جهت زاهد را داماد شد .\r\nدر سال هفتصد هجرى كه زاهد گيلانى محتضر آمد ، سجادهء ارشاد و مشيخت را به شيخ صفى الدين وصيّت كرد و به اين جهت شيخ المشايخ آذربايجان شده ، به واسطهء تقدّس و\r\n\r\n\r\n","description":"","footnote":"\r\n( 1 ) . از نسخهء اصفهان .\r\n( 2 ) . در ملى : فارسى و ساير رجال .\r\n","page_name":" 23 ","page_number":23},
  {"content":"\r\n\r\nحسن سلوك ، صيت شهرتش در ايران و آسياى كوچك شيوع يافت .\r\nاينكه مورّخين دولت صفويه ، بخصوص صاحب روضة الصفويه « 1 » مىگويند كه سلطان محمد خدابنده در سال هفتصد و نه [ 709 
  ] به ارشاد شيخ جمال الدين المطهر الحلى و شيخ صفى الدين مذهب شيعى را پيروى كرد ، « 2 » قول آنها مخالف آراى جمهور مورّخين است .\r\nزيرا اين واضح است كه سلطان محمد خدابنده بنا به تشويق سيد تاج الدين آوجى و سعد الدين قزوينى و شيخ جمال الدين مطهر حلّى در سال هفتصد و هفت ، نه هفتصد و نه ، مذهب شيعه را قبول كرد ؛ امّا بعد از آنكه سيد تاج الدين را كشت ، عدول نمود ، « 3 » و در هيچ يك از تواريخ راجعه به زمان ايلخانيان به نظر نرسيده كه شيخ صفى الدين هم در اين وقعه مشاركتى داشته باشد .\r\nكاتب چلبى در كتاب جهان نما « 4 » در فقرهء سلطانيه ، فقره راجع به شيخ صفى الدين مىنويسد كه الجايتو « 5 » سلطان كه بناى عمارت قبر خود را در سلطانيه به انجام رسانيد ، علما و مشايخ و اعيان و اشراف مملكت خود را در سلطانيه جمع كرده ، شيلانى « 6 » داد . شيخ صفىّ الدين اسحاق اردبيلى و شيخ علاء الدوله سمنانى در آن مجلس حضور داشتند . علاء الدوله ميل به طعام نمودند ، اما صفى الدين نخورد . پادشاه رو به صفى الدين كرده فرمودند كه شكى در بزرگى هر يك از دو وجود مقدس شما نيست . از چه بود كه ايشان ميل به غذاى ما كردند ، شما انگشت خود را آلوده به غذا نفرموديد ؟ شيخ صفى الدين در جواب گفتند كه ، چون علاء الدوله درياست ، هر دريا را به اين آلودگى باكى نيست ! از آن طرف علاء الدوله به جواب آمده گفت\r\n\r\n\r\n","description":"","footnote":"\r\n( 1 ) . كتابى به نام روضة الصفوية از ميرزا بيگ حسن بن حسينى جنابذى ، ( به كوشش مجد طباطبائى ، تهران ، بنياد موقوفات افشار ، 1378 ) چاپ شده و مؤلف نيز با توجه به آنچه دربارهء مآخذش گفته ، آن را از همان مؤلف مىشناخته است ؛ اما با توجه به موارد عديده‌اى كه از آن نقل كرده ، كتاب « احسن التواريخ » روملو را « روضة الصفويه » تصور كرده است . با اين حال ، مطلبى كه در اينجا نقل شده ، در احسن التواريخ نيز نيامده است ( مقايسه كنيد با احسن التواريخ ، ص 86 تنها موردى كه نام علامهء حلى در اين مجلد كتاب آمده است و آگاهيم كه مجلد پيشين آن مشتمل بر تاريخ دو سه قرن پيش از صفوى است . ) و شگفت آن كه مطلب ياد شده در اينجا ، در « روضة الصفويه » آمده است . با اين حال ، اين نبايد ما در بارهء اشتباه مؤلف دربارهء احسن التواريخ كه موارد متعددى عين عبارات آن را نقل كرده و با اين حال ، در متن از آن با عنوان روضة الصفويه ياد كرده ، مردد سازد .\r\n( 2 ) . روضة الصفويه ، ص 64\r\n( 3 ) . دربارهء تشيع خدابنده ، ما به تفصيل در مجلد دوم تاريخ تشيع در ايران سخن گفته‌ايم . از جمله در آنجا رساله‌اى از خدابنده چاپ شده كه خود علت تشيع خويش را بيان كرده است . به نظر مىرسد همان‌طور كه مؤلف متن بالا به حق نقش شيخ صفى را انكار مىكند ، بايد اين خبر عدول را نيز انكار كرد . آنچه محتمل است اين كه خدابنده به خاطر مخالفت‌هاى عمومى ، ديگر اصرار نخست خود را بر رواج تشيع نداشت .\r\n( 4 ) . اين كتاب توسط نشر ميراث مكتوب در حال نشر است بايد مراجعه شود .\r\n( 5 ) . در ملى : در فقرهء سلطانيه مىنگارد كه الجايتو .\r\n( 6 ) . سفرهء طعام براى بزرگان .\r\n","page_name":" 24 ","page_number":24},
  {"content":"\r\n\r\nكه ، چون صفى الدين عنقاست ، عنقا اعتنا به هر لقمه نكند ! سلطان از اين مطايبه خرسند شده ، به هر دو اكرام فرمودند . مع ما فيه ، در مسلك عرفا ، اختيار مذهب كفر و نگاهداشتن ظاهر شريعت واجبست . ازين است كه جلال الدين رومى مىفرمايد ، بيت :\r\n مذهب عاشق ز مذهب‌ها جداست * عاشقان را مذهب و ملّت خداست \r\nو مذهب حقيقى عرفا را هر كس كه داخل دائرهء تصوّف شده و با دقت اشعار شيخ محمد مغربى و فصوص الحكم محى الدين و مثنوى معنوى جلال الدين رومى و گلشن راز محمود شبسترى و اسرار نامهء شيخ فريد الدين عطار و غيرهم من مؤلفات الصوفيين را ملاحظه فرموده ، مىداند كه آنها اعتنا به مذاهب نداشته‌اند .\r\nمعهذا اگر شيخ صفى الدّين شيعى مىبود ، مثل سلطان ابو سعيد يك سنّى متعصّب كه در تمام سكّه‌هاى او اسم خلفاى اربعه مسكوك است و امير چوپان و اغلب امراى چنگيزيه ، دست انابت به شيخ مشار اليه نمىدادند يا اينكه آنها نيز مثل الجايتو سلطان اظهار تشيّع مىنمودند .\r\nو همچنين امروز طريقت بيراميّه كه در تمام ممالك عثمانى معروف و منسوب به حاجى بيرام ولى است ، سلسلهء نسبت طريقتى آنها به واسطهء حاجى بيرام انقروى و شيخ حامد قيصرى و خواجه على اردبيلى و صدر الدين اردبيلى به شيخ صفى الدين اردبيلى منتهى مىگردد و طريقت بيراميّه مردم را دعوت به تقوى و ورع نموده ، اجتناب از لعن و نفرين نمودن را از عمده تكاليف درويشى مقرّر كرده است . از اين است كه دراويش بيراميه به يزيد ، حتى به شيطان هم لعنت نكرده ، مىگويند كه ما از براى شناختن نفس خودمان خلق شده‌ايم نه از براى لعنت كردن به مخلوق خدا . درين باب شيخ فريد الدين عطار در اسرار نامه بعد از نعت جناب امير عليه السلام در صفت متعصّبان مىگويد كه :\r\n الا اى در تعصّب جانت رفته * گناه خلق با ديوانت رفته \r\n ز نادانى دلى پر زرق و پر مكر * گرفتار على ماندى و بوبكر \r\n گهى اين يك بود نزد تو مقبول * گهى آن يك شده از كار معزول \r\n گر اين يك به و ز آن ديگر ترا چه * كه همچون حلقه‌اى بر در ترا چه \r\n« 1 »\r\n همه عمرى درين محنت نشستى * ندانم تا خدا را كى پرستى \r\n ترا چند از هوا راه خدا گير * خدايت گر ازين پرسد مرا گير \r\n يقين دانم كه فردا پيش حلقه * يكى كردند هفتاد و دو فرقه \r\n چه گويم جمله ار زشت ار نگويند * چو نيكو بنگرى خواهان اويند \r\n« 2 »\r\n\r\n\r\n","description":"","footnote":"\r\n( 1 ) . در متن چاپى : چو تو چون حلقه‌اى بر در ترا چه .\r\n( 2 ) . اسرار نامه ، به تصحيح صادق گوهرين ، تهران ، زوار ، 1361 ، ص 27\r\n","page_name":" 25 ","page_number":25},
  {"content":"\r\n\r\nبارى ، برويم به سر مطلب :\r\nچون شيخ صفى الدين در زمانى در مسند اقبال و اشتهار مشيخت نشسته بود كه لشكر مغول عالم اسلاميت را هرج و مرج مىكردند ، امراى اسلام مغولى « 1 » و تاتار كه مريد حضرت شيخ بودند بنا به موعظه و ارشاد مشاراليه در مواقع جور و تعدّى اسلام را صيانت از مظالم ظلمهء كفّار مغول و تاتار مىنمودند كه در اين باب عالم اسلاميّت از شيخ مشار اليه تا كنون منّت پذير است .\r\nكشف و كراماتى كه به ايشان نسبت مىدهند در غالب كتب تواريخ راجعه به صفويّه مسطور و مذكور است . مقدار مريدان و فدويان مشار اليه معادل قوهء عسكريهء چند حكم‌دار آن زمان بود . در كتب تواريخ مذكور است كه روزى امير چوپان از ايشان پرسيد كه ، مريدان شما بيشتر است يا لشكر من ؟ در جواب فرموده كه تمامى لشكر شما قسمتى از مريدان منند ! « 2 »\r\nخلاصه : در سال هفتصد و سى و پنج [ 735 
  ] كه شيخ صفى الدين وفات يافت ، فرزندش صدر الدين [ م 794 
  ] در جايش جلوس كرد و چون او هم ، مسلك پدر را از دست نداده ، طريق اتقاء و مجاهدت را پيشه نمود ، نفوذ مشيخت اجداد مانده را ، دو بالا از زمان پدر افزود .\r\nحظيرهء دار ارشاد واقع در اردبيل ، از آثار شيخ صدر الدين است . جانى بيگ سلطان و سيد قاسم الانوار و ساير مشاهير از مريدان ايشان بودند ؛ حتى امير تيمور گوركان مفتون اخلاق ايشان بوده است .\r\nسيد قاسم الانوار همان شيخى است كه به سيد نعمة اللّه ولى مؤسس طريقت نعمة اللهيه حسادت ورزيده و در پيش امير تيمور از سيد نعمة اللّه ولىّ غمز كرده ، گفت : سيد نعمت الله داعيهء خروج را دارد . چون تمام اهالى ايران و توران ، و مىتوان گفت ، جزو اعظم لشكر اميرى ، مريد سيد نعمت الله بودند ، واهمه كرده از سيد استدعا نمود كه از مملكت خراسان بيرون رود . سيد كه اين فقره را شنيد فرمودند كه تا حلواى قاسم را نخوريم ، بيرون نخواهيم شد .\r\nنظر به قول آنان به خصوص صاحب تذكره دولتشاهى كه اين واقعه را نوشته‌اند ، مدّتى نكشيده است كه سيد قاسم به رحمت خدا پيوسته و حضرت شيخ هم حلواى او را خورده و مهاجرت به كرمان فرموده‌اند . انتهى .\r\nبعضى از مورخين بر آنند كه امير تيمور بعد از آنكه بر يلدرم بايزيد غالب آمد ، جمعى از اهالى آسياى كوچك را اسير كرده به آذربايجان آورد كه به تركستان برد . گرفتاران كه به آذربايجان رسيدند ، بعضى را به خانقاه شيخ صدر الدين فرستاده استشفاع نمودند . شيخ نيز جبّه‌اى كه از ماهوت گلى پوشيده بود ، پاره كرده گلها ساخت كه رؤساى هر طايفه بر فرق\r\n\r\n\r\n","description":"","footnote":"\r\n( 1 ) . در اصل : مغول .\r\n( 2 ) . پاسخ شيخ صفى بنا به نقل روضة الصفا ( ص 79 ) چنين است : تنها در اين ملك به مثابه‌اى است كه در ازاى هر يك از اصحاب جلادت ، صد نفر از ارباب ارادت موجودند تا چه رسد به كشور ديگر .\r\n","page_name":" 26 ","page_number":26},
  {"content":"\r\n\r\nكلاهشان دوخته علامتى قرار دهند و آنها هم همانطور كه فرموده بود كردند . امير تيمور كه به خدمت شيخ رسيد ، فرمودند كه از قرار معلوم جمعى از مريدان ما از روم اسير كرده به ايران آورده‌ايد كه مهاجرت به تركستان بدهيد . حال اينكه آنها مجاهدين دين و محافظ ثغور مسلمين هستند ؛ نبايد آنها را از اوطانشان دور كرد . پس لازم و لا بّد است كه آنها را از براى جلوگيرى روميان در آن حدود ساخلو گذاشت كه مسلمانان از شرّ روميان در بستر آسايش و امان بغنوند .\r\nامير مشار اليه كه اين فرمايش را از آن مرشد خير خواه شنيد ، منافع اسلاميه را درين فرمايش ديده ، اموال منهوبهء آنها را مع زيادة رو كرده ، به اوطانشان معاودت داد . مهاجرين چون اين عاطفت گران قيمت را از شيخ مشار اليه ديدند ، مريدى او را بالطّوع و الرضا قبول كرده ، دست بيعت به مشار اليه دادند و انابه گرفتند . « 1 »\r\nمختصر : نظر به اين نفوذ فوق العاده‌اى كه مقام مشيخت داشت ، لازم مىآمد كه در وقت فرصت ، شيخ صدر الدّين يا شيخ صفى الدين خروج كرده ، دولت شيخيه را تشكيل نمايند و حال اينكه هيچ يكى ازين بزرگواران ، عار خروج على السلطان را قبول نفرموده ، با ملوك و سلاطين معاصرين خودشان ، بناى حسن معاشرت و نصيحت را گذارده ، فقط بنام نيكو و حفظ اعتبار و حيثيت معنوى اكتفا نمودند .\r\nبعد از وفات صدر الدين فرزندش سلطان خواجه على [ 832 
  ] بر مسند مشيخت جلوس نموده ، پس از اندك مدتى محض ايفاى وجيبه حج عازم حجاز مغفرت طراز گشت و دست اجازت مشيخت را به حاجى بيرام ولى انقروى كه اسمش در فوق مسطور شد ، داد و او نيز در روم طريقت بيراميه را تأسيس نمود .\r\n\r\n[ شيخ جنيد و آغاز فعاليت سياسى خانقاه شيخ صفى 
  ]\r\nچون در هنگام معاودت ، در اثناى راه ، و اصل رحمت الله شد ، فرزندش شيخ ابراهيم [ م 851 
  ] بعد از تكفين و تدفين پدر به اردبيل آمده ، به مقام پدر جلوس نمود . زمانى نگذشت كه ايشان هم بدرود زندگانى گفته ، در خانقاه ابدى خلوت گزيد . بنابراين پسرش سلطان شيخ جنيد [ م 864 
  ] بر مسند شيخيّت استقرار يافت .\r\nآنگاه كه چند صد هزار خلق را ملازم درگاهش ديد ، هواى سلطنت در دماغش بناى جنبش نهاد . لهذا عادت و قيافت و رفتار درويشانهء آبا و اجداد را ترك نموده ، منهمك عادات مخصوصه پادشاهان و منهالك اكتساى لباس‌هاى فاخر منسوب حكم داران گشت .\r\nجهانشاه قره قويونلو كه در آن زمان پادشاه ايران بود ، اطلاع از وضع و حركات سلطان\r\n\r\n\r\n","description":"","footnote":"\r\n( 1 ) . دربارهء بنگريد : خلاصة التواريخ ، ج 1 ، ص 32 - 33 ؛\r\n","page_name":" 27 ","page_number":27},
  {"content":"\r\n\r\nشيخ جنيد كه بهم رسانيد ، دفع شرّ شيخ را از عمده وجائب - واجبات - سياسيه دانسته ، احكام جمع لشكر به حكام بلادى فرستاد كه نسبت انابتى به شيخ نداشتند . قشون كه در تبريز متحشّد گشت ، بدون اينكه از عزم خود به احدى اطلاع دهد ، على الغفله ، متوجه اردبيل شد .\r\nشيخ مشار اليه كه از ورود لشكر سلطان اطلاع بهم رسانيد ، وخامت عاقبت كار را فهميده ، بى اين كه قيام به مقابله نمايد ، اولاد و عيال و خويشاوندان خود را برداشته تا به دمشق شام گريخت و جهانشاه نيز لشكر خود را برداشته مراجعت به تبريز نمود .\r\nآنگاه كه امير حسن بيگ آق قويونلو به روى كار آمده ، بناى دشمنى را با جهانشاه نهاد . شيخ جنيد در شامات مشغول به جلب قلوب اهالى آن سامان و تكثير مريدان و منيبان بود و مع ذلك ، نظر دقت خود را از احوال آذربايجان آنى دور نيفكنده ، قوّت طالع آن دو پادشاه را در ميزان تدقيق مىسنجيد . وقتا كه ستارهء طالع حسن بيگ را در اوج اقبال ديد ، با آن پادشاه باب مراسلات و مخابرات را گشود و بنا به دعوت پادشاه مشار اليه از شامات كوچ كرده ، متوجه دياربكر شد .\r\nحسن بيگ و جهانشاه كه عدوى جان يكديگر بودند ، به رغم جهانشاه امير حسن بيگ در تعظيم و تكريم شيخ مشار اليه مبالغه فرموده ، روز به روز قدر و منزلتش اعلا و در نتيجه ، خواهر اعيانى خود خديجه بيگم را به مزاوجت ايشان داده ، مرتبهء [ درجهء 
  ] حرمتش را صد بالا فرمود . عمدهء مقصود حسن بيگ ازين رابطهء مصاهرت ، تكثير اعوان و انصار در بلاد حكومات متجاوره بود ؛ چه مىدانست كه غير از اهالى دياربكر ، ايلات اتراك شامات و ذوالقدر و قرامانيان و غالب احشام آناطولى - آسياى صغير - و اغلب اهالى و ايلات آذربايجان ، مريد و فدوى شيخ هستند .\r\nآيا پادشاهى مثل حسن بيگ كه خيال اضمحلال و انقراض حكم داران قره قويونلو و تيموريان و عثمانيان و تأسيس شاهنشاهى آق قويونليان داشته باشد ، عقد قرابت شيخ را از جان و دل قبول نخواهد فرمود ؟ و آيا قبل از وقت به او منكشف نشده بود كه همين عقد مصاهرت ، قوت قلب مريدان آذربايجانى او شده ، باعث تفرقه لشكر جهانشاه خواهد گرديد ؟\r\nالقصه : عقد رابطهء مصاهرت نمودن شيخ با حسن بيگ كه در آذربايجان شنيده شد ، مريدان آذربايجانى ، چند نفر از معتبران خودشان را با نامه فرستاده ، دعوت به آذربايجان نمودند . بنا به اين دعوت ، شيخ مشار اليه به اعتضاد حسن بيگ و به استظهار مريدان ، بىباكانه متوجه اردبيل شده ، ظاهرا بسط بساط انابت و مشيخت و در پردهء اشتغال به توطئه وسايل حكم دارى و سلطنت نمود !\r\nجهانشاه كه وضع را چنين ديد ، محض اينكه انقلابى در آذربايجان به ظهور نرسد ، بالضّروره بناى حرمت و رعايت مجعوله را در حق شيخ نهاد .\r\nچون حسن بيگ به الجاء بعض وقايع ، رفتن شيخ را به آذربايجان بىموقع يافت ، اظهار\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nتأثر از مفارقت شيخ نموده ، نامه‌اى كه متضمن دعوت مشار اليه به دياربكر بود ، با مأمور مخصوص به اردبيل ارسال داشت . بنابراين شيخ مشار اليه امور خانقاه اردبيل را به عمّ خود شيخ جعفر سپرده عودت به دياربكر نمود و سجادهء مشيخت را بر مسند سردارى گسترد .\r\nصاحب روضة الصفويه بر آن است كه شيخ جعفر را جهانشاه در وقتى جلوس بر سجاده شيخى خانقاه اردبيل داد كه از براى بيرون كردن سلطان حيدر از ايران لشكر به اردبيل كشيده بود . « 1 » درهرحال بعد از مدتى ، بنا به تنسيب حسن بيگ ، لواء غزا را برافراشته به عزم جهاد متوجه لازستان شد و بعد از تاختن لازستان و گرفتن غنايم بسيار ، به عزم جهاد با چركس‌ها حركت به آن سامان نمود . آنگاه كه به حدود شيروانات رسيد ، سلطان خليل حكمران شيروانات ، تابع وهم و گرفتار خيال بيهوده شده ، به همراهى يك اردوى منظم ، شيخ جنيد را استقبال و على الغفله حمله به لشكر او نمود .\r\nبعضى از مورخين برآنند كه چون حسن بيگ از حركات و خيالات شيخ رميده بود و نمىخواست كه قاتل او شود ، شيروانشاه را از روى خير خواهانه تزويرى براى شيخ جنيد دشمن قرار داده و او را تشويق به جنگ او نموده بود .\r\nمختصر ، شيخ مشار اليه كه بىخيال ، رو به مقصود ، طى مراحل مىنمود و چون اميد ظهور حادثه را نداشت ، از اين هجوم ناگهانى ، غريق درياى بهت و حيرت شده ، چار و ناچار به دفاع دشمن پرداخت ؛ ولى هجوم‌هاى با شدّت و پى در پى شيروانيان پاى ثبات صوفيان را از مقام مقاومت دور انداخت و در آن معركه ، به اصابت تير جانستانى ، شيخ جنيد نيز روح پر فتوحش را به درگاه ايزدى تقديم نمود و مريدان نعش او را در قورنال « 2 » دفن كرده برگشتند . بنا به اين مصيبت ، مريدان شيخيّه دست بيعت را به شيخ سلطان حيدر فرزند شيخ جنيد داده ، بر مسند شيخى جلوس دادند . اما شيخ حيدر بلندى و آزادگى را كه دودمان شيخيه در زمان شيخ صفى الدين و شيخ صدر الدين داشتند نيافت و سببش اين بود كه امنيت جهانشاه از شيخيان منسلب شده ، آنى غفلت از تدقيق حركات و سكنات آنها نمىورزيد و مع ما فيه ، قواى آذربايجانى اين خانواده تابع شيخ جعفر و دشمن شيخ حيدر بودند . از اين جهت ، شيخ حيدر مجبور شده بود كه در جاى خود آسوده و بىصدا نشسته ، مشغول عبادت شود .\r\nبا اين شكستگى بال و پريشانى حال ، باز شيخ مشار اليه صورتا در مثابه نور عين امير حسن بيگ بود ؛ زيرا خوب مىدانست كه وجود شيخ از براى ضبط ايران و آسياى كوچك بسيار به كار است . لهذا در سال هشتصد و هفتاد و دو [ 872 
  ] كه امير حسن بيگ جهانشاه قره قويونلو را و يكسال بعد سلطان ابو سعيد گوركانى را مغلوب و مقتول ساخت ، بنابر همان مصلحتى كه عرض شد ، على الظاهر اين فتوحات عظيمه را از ثمرهء تدابير حربيهء خود\r\n\r\n\r\n","description":"","footnote":"\r\n( 1 ) . روضة الصفويه ، ص 92\r\n( 2 ) . در روضة الصفويه ( ص 95 ) قورمال آمده است .\r\n","page_name":" 29 ","page_number":29},
  {"content":"\r\n\r\nندانسته ، حمل به يمن توجه و اثر همّت سلطان حيدر نموده ، محبّت و احترامش را افزون كرد و به سائقهء همين مخادنت مفرطه جعليّه ، دخترش علمشاه بيگم را به مزاوجت شيخ مشار اليه داد و از اين تزويج سلطان على و سيد ابراهيم و در سال هشتصد و نود و دو - على رواية نود و سه نيز - صاحب الترجمه شاه اسماعيل ، به وجود آمده بودند . « 1 »\r\nبه اين مناسبت ، شيخ حيدر هم داماد و هم خواهر زادهء امير حسن بيگ آق قويونلو است .\r\nشيخ مشار اليه كه جز كشيدن انتقام پدر از شيروانيان آرزويى در دنيا نداشت ، جلّ همّت خود را مصروف به تدارك لوازم اسباب و وسايل اخذ انتقام مصروف داشته ، منتظر ورود وقت مرهون شده بود .\r\nدر سال هشتصد و هشتاد و دو [ 882 
  ] امير حسن بيگ الملقب به اوزون ، يعنى دراز ، به رحمت ايزدى پيوست و پسرش سلطان خليل به جاى پدر جلوس نمود ؛ امّا برادرش يعقوب بيگ به ادعاى استحقاق سلطنت ، لشكر به سر برادر كشيده جنگيد و در جنگ برادرش سلطان خليل را كشته ، بر تخت پادشاهى جلوس نمود . در سال هشتصد و نود و سه [ 893 
  ] بود كه سلطان حيدر فرصتى بدست آورد ، مريدان و منسوبان خود را جمع كرده فرمود تمام آنها كلاه درويشى هفت تركدار و به قول مورخين ايران دوازده تركدار از سقرلاط قرمز رنگ بر سر نهادند كه در ميدان معركه ، فارقهء از قشون دشمن باشد و اينها را موسوم به صوفيان قزلباش نمود و بنا به رسم ينگى چريان عثمانيان ، براى هر هزار نفر ، يك خليفه معين كرد . توپ نداشتند ؛ اسلحهء آنها عبارت از شمشير و تبر و نيزه و خنجر و تير و كمان و قدرى هم تفنگ فتيله‌دار بود . غالب قشونش سواره ، باقى از پيادگان سريع السير بودند .\r\nآنگاه كه شيخ مشار اليه به بهانهء غزاى گرجستان متوجه شيروانات شد ، فرّخ يسار بن خليل الله بن ابراهيم شيروانشاه در وقتى از ورود لشكر شيخ آگاهى يافت كه امكان جمع قشون و تدارك لوازم دفاع براى او مقدور نبود ؛ لهذا متحصّن در قلعه شدن را مناسب ديده ، استمداد از دامادش يعقوب بيگ بن حسن بيگ ، پادشاه عراقين و آذربايجان نمود .\r\nبنا به اين خبر ، يعقوب بيگ اهميت كيفيت را تقدير كرده ، از روى عاقبت انديشى به سردارى سليمان بيگ بيژن نامى از سرداران معروف خود ، چهار هزار سوار جرّار به يك حركت سريعه به سمت شيروانات ارسال داشت . قبل از اينكه لشكر سليمان بيگ بيژن به امداد شيروانشاه برسد ، سلطان حيدر از يك راه ميانبرى على الغفله بر سر شيروانشاه مانند صاعقه نازل شد .\r\nشيروانشاه ناچار در قلعه‌اى كه تحصّن خود را [ در آن 
  ] موافق مصلحت دانسته بود محصور گشت . صوفيان قزلباش مشغول به جنگ و تضييق محصورين بود ، كه سليمان بيژن\r\n\r\n\r\n","description":"","footnote":"\r\n( 1 ) . تولد اسماعيل را در سه‌شنبه پانزده ماه رجب سال 892 دانسته‌اند .\r\n","page_name":" 30 ","page_number":30},
  {"content":"\r\n\r\nدر رسيد . صوفيان كه ورود امداد را ديدند ، قدرى جنگيده شكست يافتند و اين المفرّ گويان رو به بندر گريخته ، شهر و قلعه را خالى از محافظ يافته ، محصور شدند . اما قشون سليمان بيگ بيژن و لشكر شيروانشاه از عقب آنها به يك سرعت فوق العاده رسيده ، نگذاشتند كه به طور مطلوب استحكام به قلعه دهند . ناچار بيرون آمده در موقع معروف به تبرسران « 1 » ميدان كارزار را تشكيل داده ، بناى جنگ و ستيز را گذاردند . لشكر قزلباش در عين جنگ ، بل قدم بقاومهء فتح و نصرت نهاده بود كه به اصابت تيرى ، سلطان حيدر مقتول گرديد و اين فقره باعث انهزام و مقهورى آنها گشت . دوازده هزار نفر قزلباش طعمهء شمشير خونپاش شده ، ميدان جنگ و وغا ، نمونهء رود قان صوى چين و ختا گشت .\r\nسليمان بيگ بيژن فرمود ، سلطان حيدر را در تبرسران كه موقع جنگ بود با ساير مقتولين دفن كردند و سلطان على ميرزا و سيد ابراهيم و شاه اسماعيل پسران سلطان حيدر را هم به فرمان يعقوب بيگ از اردبيل حركت داده به فارس فرستاد و به ملك منصور بيگ پرناك تسليم نمودند كه در قلعهء اصطخر فارس مسجون گردانند .\r\nدر اينجا موقعى است كه مطلب مهمى را مؤلف اين تاريخ به نظر مطالعه كنندگان فخام برساند و آن مطلب اين است : هرگاه نامه‌هايى كه در باب مقتولى سلطان حيدر فى ما بين يعقوب بيگ آق قويونلو كه بايندرى هم مىنامند و سلطان بايزيد ثانى عثمانى رد و بدل شده ، به دقت مطالعه مىنماييم ، مىبينيم كه سلطان حيدر مذهبى به اسم حيدريه ايجاد كرده و از اين جهت ، اين خانواده منفور سلاطين اسلام آن زمان شده است . « 2 »\r\nاما بايد دانست كه آن مذهب ، همين مذهب شيعهء اماميه نبوده ، يك طريق على حده بوده است كه بعد مذكور خواهد شد و از براى صدق اين مطلب لازم دانسته شد كه صورت نامه‌هاى مذكور ، از منشآت فريدون بيگ بدون تلخيص در ذيل اين فقره استنساخ شود .\r\n\r\nصورت نامهء يعقوب بيگ بايندرى [ يا فتح نامهء جنگ با سلطان حيدر 
  ]\r\nبر رأى عالم آراى پادشاه عالى حضرت جمجاه و خداوندگار فلك رتبت ملك سپاه ، سلطان دادگستر عدالت آئين و شهريار مهر منظر ثريّا قرين ، ظل الله فى الارضين ، عون الاسلام و\r\n\r\n\r\n","description":"","footnote":"\r\n( 1 ) . داغستان .\r\n( 2 ) . مؤلف بدون توجه به اين نكته كه سلطان يعقوب از روى اعتقاد سنىگرى خود و براى خوش رقصى نزد سلطان بايزيد عثمانى اين مطالب را عليه سلطان حيدر نوشته و طبعا قابل استناد نيست ، چنين عقيده‌اى را اظهار كرده است . البته تفاوت مشى صوفيانهء آن روزگار قزلباش با آنچه كه بعدها توسط علماى شيعهء اماميه تعديل و تصحيح شد ، روشن است ، اما سخنان سلطان يعقوب براى اين كار ، قابل استناد نيست .\r\n","page_name":" 31 ","page_number":31},
  {"content":"\r\n\r\nالمسلمين ، الغازى فى سبيل الله ، المجاهد لدين الله ، القائم بامر الله ، العامل بكتاب الله ، المؤيد من عند الله الملك المجيد ، معينا للسلطنة و الشوكة و الرفعة و العزّ و الاقبال سلطان بايزيد - عطّر الله تعالى مشام عزّه بفوايح الرّوحانيه و شيّد بنيان عمره فى رياض الحدائق الجسمانيه ما دارت الخضراء و سكنت الغبراء - ثنا و نيازمندى دلگشا و دعا و خرسندى فرح فزا و انواع شوق و غرام و اصناف سلام محبّت انجام ، ارسال و ابلاغ داشته ، بعون الله الملك المنّان ، احبّاء دولت كامران و اعداى دين مكسور الجنان و بىسر و سامان ملحوظ فرمايند و چنانچه معلوم عاليجاهى خداوندگارى است كه چون در روز ازل كليد خزائن مواهب الهى و گنجينهء عطيّهء نامتناهى وديعهء خلافت نوع بنى آدم و امانت سلطنت اهل عالم ، به دست اقتدار و قبضهء اختيار ما سپرده شد ، در محافظت ودايع سبحانى و حراسات امانات يزدانى ، طريقهء مستقيم شرع مبين و منهاج قويم عدل متين را مسلوك داشته و مىداريم . لا جرم هر مدبرى كه قدم استقامت از جادهء مطاوعت منحرف سازد و دست خيانت پيرامن اين وديعت متصرّف و منعطف گرداند ، سفّاح قهرمان ايزدى و سفّاك جلال قهر خداوندى از نيام انتقام تيغ بىدريغ  « فَقُطِعَ دابِرُ الْقَوْمِ الَّذِينَ ظَلَمُوا »  « 1 » برگشته به لوامع بوارق صحيفهء روزگار از ظلمت ظلم ارباب ادبار بپردازد [ بردارد 
  ] نظم :\r\n هر كه بر ما عداوت آغازد * جز به مرگش زمانه ننوازد \r\n و آنكه از حكم ما بپيچد سر * دست غيبش ز پا در اندازد \r\n « كَذلِكَ نَفْعَلُ بِالْمُجْرِمِينَ »  « 2 » مصدوقهء سياق اين مقال ، مجارى سر حلقهء ارباب ضلال ، شيخ حيدر را گر چه نسبت نسبش به خاندان اوليا و دودمان اصفيا منتهى بود ، اما به مقتضاى  « وَ ما كانُوا أَوْلِياءَهُ إِنْ أَوْلِياؤُهُ إِلَّا الْمُتَّقُونَ »  « 3 » مخالف ساير اخلاف و مغاير طرق اسلاف آن خانواده بود ، مصرع : « بد نام كنندهء نكونامى چند » به وسيلهء عرض عزم غزو گرجستان و توجه به مقابله و مقاتلهء ايشان روانهء آنجانب شد و جمعى را با خدعهء تلبيس رفيق خود ساخته  « يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلَّا أَنْفُسَهُمْ وَ ما يَشْعُرُونَ »  « 4 » بعد از آن ، بنابر عداوت قديمه‌اى كه با عاليجناب سلطنت مآب شيروان شاهى داشته ، مواد اعراض اغراض نفسانى و ملابس وساوس شيطانى او محرّك رياح فتنه و فساد گشته با فرقهء ضالهء خود ، ايلغار كرده ، بر سر شيروانشاه غافل چون بليّه نازل شده و عاليجناب سلطنت مآبى را در قلعه‌اى از قلاع شيروان محصور كرده و دست ظلم و عدوان به نهب اموال مسلمانان دراز نموده ، و هر كسى كه پيش او آمده ، از ذكور و اناث ، صغار و كبار ، با اطفال و شير خواره به عذاب‌هاى اليم و عقاب‌هاى عظيم به هلاكت رسانده و آثار كفر و الحاد از گفتار و كردار ايشان پديدار آمده ، و عاليجناب\r\n\r\n\r\n","description":"","footnote":"\r\n( 1 ) . انعام ، 45 . در متن اصلى ، به اشتباه اين آيه با آيهء 227 سورهء شعراء درآميخته است .\r\n( 2 ) . مرسلات ، 18\r\n( 3 ) . انفال ، 34\r\n( 4 ) . بقره ، 9\r\n","page_name":" 32 ","page_number":32},
  {"content":"\r\n\r\nسلطنت شعار [ مآب 
  ] ، بنابر عروض اضطرار از آن اشّر اشرار ، استعانت از عساكر نصرت شعار نمود . چون منازل مواكب اجلال در ييلاقات عراق بود ، وجه توجه مواكب كواكب مسير به صوب بلاد آذربايجان معطوف و بر حسب اقتضاى  « أَمَّنْ يُجِيبُ الْمُضْطَرَّ إِذا دَعاهُ »  « 1 » جمعى از امراى اخبار سعادت اسناد با سليمان بيگ ، به اعانت [ و اغاثت 
  ] و امداد مشار اليه ، دفع فساد اهل بغى و الحاد تعيين فرموديم . چون شيخ حيدر خبر از نهضت رايات گردون صولت يافت ، به اين معنى متنبه شد كه اقطار امطار را پيش امواج بحر ذخّار كجا رتبت تعيّن و مقدار ، و ذرّه‌ها با وجود حضرت خورشيد چه مجال ظهور و اظهار . هر آينه انهزام تمام از اعلام اين كلام يافته و روى از جانب دولت تافته و به صوب اضطرار و مقرّ بئس القرار شتافته و به طرف دربند باب الابواب متوجه شده ، دربند تسخير شهر و دربند آن قلعه گشته ؛ چون آن شهر از حفاظ خالى بوده تصرّف كردند و قلعه را محصور فتن شرور خود گردانيده . عساكر نصرت نيز چون املاك آجال متعاقب آن مدبران بىاقبال به نزديكى دربند رسيدند ، بر سبيل ضرورت از موج خيز طوفان قهر نهنگان خونخوار ، رخت حيات خود ، آن جمع بىشكوه به دامن كوه قريب به دربند كشيدند و پشت اعتماد و اعتصام بر حصانت آن كوه آهن كمر به غايت محكم و مستحكم ساخته ، صولت قهرمان شيردلان ميدان مبارزت جهت حرب و ضرب شيخ حيدر ، چون حملهء [ قالع 
  ] باب خيبر ، كوه وقار ، اين اشرار را از جاى برده ، مسلوب الاختيار به طريق اضطرار آن قوم باغى و جمعى طاغى [ كه 
  ] خود دوازده هزار كس مسلّح بودند ، به محاربه عظيمه و مقاتلهء و خيمه تقديم نمودند ؛ مصرع : « وقت ضرورت چو نماند گريز - [ دست بگيرد سر شمشير تيز 
  ] » چنانچه جرأت ايشان در جنگ از ظهرى تا به عصر تنگ واقع شده ، با تمامى كؤس رؤس آن فريق ، جام خون آشام سيوف و صمصام بزم رزم شد و زلال شمشير آبدار ، انجاس وجود خباثت هستى ايشان از صفحهء زندگانى شسته شد و شيخ حيدر در حين جدال و قتال مقتول شد و سفينهء حيات شيخ از تلاطم امواج هلاك به ساحل نجات نرسيد  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  . « 2 »\r\nچون آن فرقهء ضال و مجمع ضلال ، اعداى شرع نبوى و خصماى طريقهء مرتضوى و خارجيان دين و دولت و باغيان ملك و ملّت بودند ، مژدهء خذلان و نويد قهر ايشان ، اتمّ بشارات اصحاب دين و ملّت ، و اعظم مسرّات اولياى دولت و عموم ساكنان بلاد امن امان و قاطبهء متوطنان امصار عدل و احسان ما بود ، بايد كه ورود اين مژدهء فرخنده انجام موجب مزيد شكر واهب العطيّات و دعاى دولت عدالت آيات گردد . « 3 »\r\n* * *\r\n\r\n\r\n","description":"","footnote":"\r\n( 1 ) . نمل ، 63\r\n( 2 ) . شعراء ، 227\r\n( 3 ) . منشآت فريدون بيك ، ج 1 ، ص 309 - 311 ؛ نوايى ، شاه اسماعيل ، صص 615 - 619\r\n","page_name":" 33 ","page_number":33},
  {"content":"\r\n\r\n\r\nجواب نامهء سلطان بايزيد به يعقوب بيگ\r\nبسم الله تيمنا بذكره ؛ نظم ،\r\n سپيده دم كه شهنشاه لاجورد سرير * سوار گشت برين سبز خنگ باد مسير \r\n جهان تيره دل از مقدم سحر مىشد * چو زنگى متبسّم عذار شسته به شير \r\nبه وقتى كه ملاحان صباح به بادبان اشراق ، زورق زرّين آفتاب را از لجّه بحر اخضر به كنار ساحل افق آوردند و نيزه گذاران جمشيد خورشيد به شوارق سواطع اشعهء سواد نقطهء خال مشكين شب را از چهرهء غرّاى روز مىبرند ، شهباز گيتى پرواز ، از نشيمن مطلع شرقى ، بال زرّين بر مفارق ساكنان خطّهء ايجاد مىگشاد و سلطان سراپردهء گل ، زير چرخ برين ، از مكمن خلوتسراى انس ، قدم بر مشهد ظهور مىنهاد ، فراش صنع زواياى كشور خلقت را به مروحهء رياح ، از غبار ارتكام ظلامى مىرفت و نرگس زار حديقهء فلك آبگون به هبوب رخاء نفس صبح مىشكفت ، چابك سواران ادهم عالم « 1 » پيماى شب تيغ شمشير صبح به ارجاء و انحاء عالم مىرسانيدند و زور آزمايان  « جَعَلْنا آيَةَ النَّهارِ مُبْصِرَةً »  « 2 » همه بستان « 3 » ميدان قدر را در مصراع  « فَمَحَوْنا آيَةَ اللَّيْلِ »  « 4 » مىخوابانيدند ، معماران حكمت لم يزلى ، روزن سراچه گنبد نيلوفرى را به جام زرنگار مىپوشيدند و شب نشينان ظلمت انتظار به سطوع پرتو شمع چهرهء خاور از دست ساقى مراد جام مسرّت مىنوشيدند ، دست قدرت صفحهء آئينه چرخ مينافام به مصقل انجلا مىزدود و عروس حجلهء نور ، رواى جمال از وراى نقاب حجاب مىنمود ، بيضاى سيمين از زير شهپر زاغ شب كه در قفص افلاك مقيّد بود ، مىريخت و عقود زواهر لآلى گوش و گردن گردون گردان بدان مرصّع و محلّى بود در كشاكش آواز هجوم صفدر يكسوارهء چرخ مىگسيخت ، خود زرنگار بر قبّهء تارك كيوان مىنهادند و جلاجل زرّين كواكب را از پيكر هيون تندر آسمان مىگشادند ، تف پرتو حرزارت آفتاب اشتداد مادّهء سواد را كه مزاج شب يلدا به آن قيرى شده بود انحطاط مىداد و صاحب عيار تقدير قرص درست مغربى خود را كه در كوزهء فلك به دم صبح صافى كرده بودند بر طبوق « 5 » عرض مىنهاد ، گريبان سحر چاك مىشد و عرصهء فسيح ميدان افلاك از شوايب كدورت ظلمانى چون فضاى خاطر روشن دلان پاك گشت ، كافور عارض روز عالم افروز از شكر ظلام زلف مشك پاش شب ديجور پيدا بود و آثار كهولت از لمعان علامات صبح منير در مفارق شباب شب هويدا ، پاى سپهر در اقتباس شوارق مهر با هزاران آبله ، دوان بوده و زلال صلصال از دهاب تباشير در مرغزار سبز فلك روان ، بيت :\r\n چون صبح به فال نيك روزى * بر زد علم جهان فروزى \r\n\r\n\r\n","description":"","footnote":"\r\n( 1 ) . در متن نوايى : بدون كلمهء « عالم »\r\n( 2 ) . اسراء ، 13\r\n( 3 ) . در متن نوايى : سرابستان\r\n( 4 ) . اسراء ، 13\r\n( 5 ) . در متن اصلى : طبوع .\r\n","page_name":" 34 ","page_number":34},
  {"content":"\r\n\r\nمبشرى صبا رفتار و طوطى شكر گفتار از جانب لطيف اعلى جناب سلطنت مآب عظمت نصاب ، رافع الوية الشوكة فى اوج الاقبال ، كاسر كؤس رؤس الجبابرة و ارباب الضلال ، قهرمان السّلاطين الايرانية و قاآن الخواقين التورانية ، شهنشهاه عدو بند جانشكار « 1 » و پادشاه سربلند كامكار ، « 2 » خديو ملك آراى عادل و خداوند گنج گشاى باذل ، الفائق على اقرانه بانواع المكارم المقبولة و الوصف المرغوب ، معينا للسّلطنة و الدنيا و الدّين ابو النّصر سلطان يعقوب - مدّ الله تعالى ظلال عدالته فى الارضين به طول البقاء و ايّده بنصره و الظّفر على المخالفين و الاعداء ما تبسّم اكاميم الفتوح من النسيم و استظل عن الطوبى رياض النعيم بشاطىء بحر ابيض در رسيده و در معبر اسكدار بسفاين هلال شتاب قدم مانده و به طرفة العينى به اينجانب درگذشته ، چاوشان عظام استقبال كرده ، به اعزاز تمام و اكرام ما لا كلام به سر منزل مراد در رسانيدند ؛ و بعد از شرايط رعايت و وفور خاطر جويى و ملاطفت ، به ديوان همايون در آورده ، به شرف عتبه بوسى مشرّف ساختند . مشار اليه نيز آرزوى ادب و رسم مرتّب ، نامهء نامى را چون غنچه گرامى به دو دست گرفته ، بعد از خضوع عادى به پايهء سرير عالم مصير ابراز نموده و چون دبير مقبل بگشاد ، حضار محفل بنياد تعجب كرده ، بزمى كه از بساط جمشيد جم به صد درجه افزون عنبرين و مبخّر بود ، عطر فزاى و غاليه ساى گردانيد ؛ چه نامه اوراق گل و نسرين را دست زمانه خمير كرده و در قالب كاغذ ريخته و رياحين بهشت در آن پيچيده و با بنفشه‌هاى خلد برين از نسرين آن سرزمين دميده و با كلك ياقوت ، ياقوت خطوط را قوّت قوت و قوت قوّت جسم نامى ساخته ، خطوط زراندودش از قلم شعاع مهر و دوات آفتاب به صحيفهء بياض خطابى زينت فزوده و خط يك جهتى حبّ البين را از شرق تا به غرب كشيده و الفاظ حروفش كه چون اجسام انسانى قوالب ارواح معانىاند ، حيات بخش عالم و عالميان گشته ، مضمون مسرّت مكنونش كه مخبر بود از صحّت ذات ملكى الفعال و ملكى الخصال ، مشحون به حصول آمال و وصول كوكبهء سعادت به درجهء اقبال ايّام فرّخ فال را خلعت نوروزى دربر كرده و از استيلا و تغلب فرقه ناجيهء بايندريه - ايّدهم الله - بر گروه ضالهء حيدريه - لعنهم الله و دمّرهم - جهانيان را فرحت در فزوده و از اشعهء سمع اين فتح و فيروزى ، انجمن روم و شام را نور و صفا در فزود . نظم :\r\n لاله صفت صوفى اگر سركشد * با كله سرخ ز فرمانبرى \r\n غرقهء خون باد كلاه و سرش * با دل چون قير ز يزدان برى \r\nو به دعاى استجابت انجام ، بدين دو بيت اختتام نمود :\r\n تا بود مهر و ماه در گردش * تا بود ثابتات در تدوير \r\n\r\n\r\n","description":"","footnote":"\r\n( 1 ) . در متن نوايى : خصم شكار\r\n( 2 ) . در متن نوايى : نامدار\r\n","page_name":" 35 ","page_number":35},
  {"content":"\r\n\r\n نجم بختت چو قطب پا بر جا * فرق خصمت چو اخبيه « 1 » در زير \r\nو الحمد لله وحده اوّلا و آخرا و الصلاة على نبيّه محمّد و آله و صحبه ظاهرا و باطنا . « 2 »\r\n\r\nاستطراد مؤلف راجع به طريقهء حيدريّه\r\nپيروان اين طريقت ، امروز هم در بعض جهات آناطولى - آسياى كوچك - در كسوت بكتاشيه پيدا مىشوند كه معروف به حيدريه و رازيه و سبعيه هستند . دراويش اينها ، كلاه مخروطى هفت ترك‌دار سرخ رنگ بر سر و خرقهء چهل وصله دربر كرده ، غالبا تبر يا چوبى در دست نگاه مىدارند و در جاى كشكول ، سفره‌اى از تيماج از كمر آويخته ، اسباب غليان چرس و غيره را كه در انظار منفور و مقدوح عامه است ، در آن سفره پنهان مىكنند . نظر به زعم و اعتقاد آنها ، جزوى از اجزاى الوهيت خداوندى به جناب على عليه السلام حلول كرده و به واسطهء همين قوّت ، باب خيبر را كنده است . بعد از ايشان همان قوّت ، به جناب سيّد الشهدا و از او هم به امام زين العابدين و امام محمد باقر و امام جعفر صادق و ابو السادات امام موسى الكاظم عليهم السلام و بعد از ايشان به امام ابو محمد القاسم حمزه جدّ امجد شيخ صفى الدين رسيده است .\r\nاما بعد از امام ابو محمد القاسم حمزه ، امامت مقطوع و منقلب به مشيخت شده به احمد الاعرابى و به همين واسطه به جلال الحق حيدر ثانى حلول كرده است و جلال الحق خواسته است كه اين قوّت را ظاهر سازد ؛ چون از جانب حق اجازتى به آن درجه نداشته ، موفق به مقصود نشده است .\r\nحضرت شاه اسماعيل كه ظهور كرده به اجازت يزدان پاك اولا قاتلان آباء و اجدادش كشته ، انتقام كشيده ، بعد مذهب حق را شايع ساخته است . اما بعد از آن بزرگوار به اغواى علماى رسوم ، باز مردم به وادى ضلالت افتاده‌اند .\r\nبنگ را آئينهء اسرار ، و شراب را مهيّج عشق ، و چرس كشيدن را دم زدن ، و شراب خوردن را نشأه‌مندى ، و محبوب را آئينه جمال الله ، و بوسه گرفتن را گل چيدن ، و لواط كردن را وصل روح ، و محبوبه را جلاء القلوب ، و آغوش كشيدن را آفرينش ، مىنامند . در طريقهء آنها لواطه به رضاى طرفين مباح است ! و اگر هر زن منكوحه نصف مهرش به شوهر ببخشد ، در غياب شوهر مختار است كه موقّتا منكوحه ديگرى شود ! در هنگام بزم و رزم ، شراب را به قدر كفايت نوشيدن و در وقت توجه و ذكر چرس كشيدن و در زمان غلبهء عشق و غرام دوغ وحدت آشاميدن و در وقت ضرورت در تاريكى و به رضاى طرفين يك منديل نازك را اول\r\n\r\n\r\n","description":"","footnote":"\r\n( 1 ) . يكى از منازل قمر ( منزل بيست و پنجم ) كه به دليل موقعيت آن ، اين چنين مورد تشبيه قرار گرفته است .\r\n( 2 ) . منشآت فريدون بيك ، ج 1 ، صص 311 - 312 ؛ نوايى ، شاه اسماعيل ، صص 620 - 623\r\n","page_name":" 36 ","page_number":36},
  {"content":"\r\n\r\nبه فرج محارم فرو كرده ، بعد وطى نمودن ، مباح است ! « 1 » العياذ باللّه من شرور انفسنا ! شيخ كمر بسته از خانواده حيدريه مالك الرّقاب و مسلّط بر جان و مال و عيال و اولاد مريدان است و از هر چيز كه انسان متمتّع مىشود ، حق خمس دارد . خمس را عينا يا بدلا گرفتن در اختيار شيخ است .\r\nمريدان شمشير زن ، حق جيره و عليق در سفر و در هنگام خدمت دارند . غنيمت و اسرا تعلق به صاحبش دارد ؛ اما بايد كه خمس را به شيخ عينا يا بدلا تقديم نمايد .\r\nثواب قتل يك سنّى كه سگ مىنامند ، مقابل ثواب قتل پنج كافر حربى است . نكاح سنّى صحيح نيست . خونشان هدر ، مالشان حلال است ! و واجب است كه شكم زنان حاملهء آنها را شكافته ، بچه ذكور را به نيزه زنند . خريد و فروش سنّيان حلال است ، زيرا كه خارج از حرّيت اسلاميه‌اند .\r\nروزه و نماز و حج و زكات حالا واجب نيست ؛ زيرا ثواب روزه و نماز و حج و زكات سنّيان را خداى تعالى به حيدريّه خواهد داد . در جاى سلام و بسم اللّه و بفرما و تواضع و حركت و قيام و قعود و دخول و خروج ، بايد على گفت . هر صبح يكصد و ده بار على گفتن و گلبانگ لعن را يك بار جارى ساختن ، واجب و جز برادران از جميع مردم تقيّه نمودن ، سنّت مؤكّده است .\r\nشيخ فضل الله نامى از حيدريّه ، در قوزان در ميان قبايل يورك ، كتابى در اين باب به اسم حيدر ثانى شايع ساخت . نسخه‌اى از آن به توسط مفتشين كه تفصيلش در فصل مخصوص جلاليان معروض خواهد افتاد ، به دست سلطان سليم الملقب به ياوز رسيده ، قبل از جنگ چالدران بنا به فتواى علما ، زياده از چهل هزار نفس كه بر آن عقيده بودند قتل عام كرده ، زنان و دختران و پسران نابالغ آنها را قسمت به لشكر نمودند . انتهى . « 2 »\r\n\r\n\r\n","description":"","footnote":"\r\n( 1 ) . اينها اتهامات جنسى است كه افراد فرقه‌هاى مختلف ، به فرقه‌هاى مخالف مىزنند و معمولا از هيچ پايه و اساسى برخوردار نيست .\r\n( 2 ) . معلوم مىشود سلطان سليم هم دست كمى از اين فرقه - اگر وجود خارجى داشته - نداشته بلكه از آنان در كشتن مسلمانان جدىتر بوده است . ابو الفضل فرزند ادريس بدليسى كه شرح حالش را آورديم ، در بارهء كشته شدن اين چهل هزار نفر به شعر چنين سروده است ( براون ، ادوارد ، تاريخ ادبيات ايران ، از ظهور قدرت صفوى تا . . ، ص 81 - 82 ) :\r\n فرستاد سلطان دانا رسوم * دبيران دانا به هر مرز و بوم \r\n كه اتباع اين قوم را قسم قسم * درآرد به نوك قلم اسم اسم \r\n ز هفت و ز هفتاد ساله بنام * بيارد به ديوان عالى مقام \r\n چو دفتر سپردند اهل حساب * عدد چل هزار آمد از شيخ و شاب \r\n پس آنگه به حكام هر كشورى * رساندند فرمانبران دفترى \r\n به هر جا كه رفته قدم از قلم * نهد تيغ برّان قدم بر قدم \r\n شد اعداد اين كشته‌هاى ديار * فزون از حساب قلم چل هزار \r\n","page_name":" 37 ","page_number":37},
  {"content":"\r\n\r\n\r\n[ سرنوشت فرزندان سلطان حيدر 
  ]\r\nخلاصه : در سال هشتصد و نود و هشت [ 898 
  ] كه يعقوب بيگ سلطان بن امير حسن بيگ وفات يافت ، فرزندش ميرزا بايسنقر پادشاه آذربايجان و عراقين شد . رستم بيگ بن مقصود بيگ بن امير حسن بيگ خود را لايق سلطنت دانسته ، خروج نمود . ميرزا بايسنقر از مقاومت با او درمانده شده ، به شيروان گريخت و التجا به جد مادرى او كه فرّخ يسار شيروانشاه بود نمود و هرج و مرج در ميان امراى بايندريّه درگرفت . چون علمشاه بيگم عمّه اعيانى رستم بيگ بود ، اطلاق فرزندان خود را از رستم بيگ استدعا نمود و او نيز اين استدعا را موافق پوليتيك خود يافته ، شاه اسماعيل و برادران او را از قلعهء اصطخر اطلاق كرده ، به نزد مشار اليه فرستادند .\r\nصوفيان كه شيخ زادگان خودشان را مطلق العنان يافتند ، خرسند شده ، خانقاه اردبيل كه از چهار سال به آن تاريخ بىشيخ مانده بود ، سلطان على ميرزا فرزند مهين شيخ حيدر را برده بر پوست ارشاد جلوس داده بيعت كردند .\r\nدر آن هنگام شيروانشاه ، به عزم استرداد حكمرانى نوهء دخترى خود ، لشكرى جمع كرده ، متوجه تبريز شد . اين خبر را كه رستم بيگ شنيده مراجعت به يارى سلطان على ميرزا نمود و او هم صوفيان را جمع كرده ، به همراهى طرفداران رستم بيگ متوجه اردوى دشمن شد .\r\nفريقين در ساحل رودخانه كر كه منصبّ به درياى خزر مىشود ، ملاقى به همديگر شده ، بناى جنگ و ستيز را گذاردند . هنوز غالب و مغلوب نشده بود كه بنابر سبب غير معلومى ، بايسنقر ميرزا رجعت به شيروانات نمود .\r\nدر سال هشتصد و نود و نه [ 899 
  ] بود كه حاجى بايندر حاكم اصفهان ، از رستم بيگ روگردان شده ، خطبه و سكه را به اسم بايسنقر ميرزا كرد و سپاه عراق عجم را با خود متفق ساخته ، كيفيت را با عريضه‌اى به او اعلام و دعوت به ايران نمود و او نيز جمع قشون كرده ، متوجه عراق شد . رستم بيگ كه اطلاع به ورودشان بهم رسانيد ، ميان دو دشمن قوى تنها ماندن خود را فهميده ، باز مراجعت به استعانت عمّه‌زاده‌اش سلطان على ميرزا نمود . بعد از مشاوره و قرار قشون ، آذربايجان را به سردارى قره پيرى تواچى « 1 » به دفع حاجى بايندر به عراق فرستادند و به سردارى سلطان على ميرزا و ابراهيم سلطان آيبه نيز صوفيان قزلباشيه و تراكمه را به جنگ بايسنقر روانه نمود .\r\nفريقين در گنجه به يكديگر رسيده ، بناى جنگ و جدال و ضرب و قتال را گذاردند . بعد از\r\n\r\n\r\n","description":"","footnote":"\r\n( 1 ) . تواچى شخصى را مىنامند كه از براى احضار لشكر به حكام خبر مىرساند . / عارف\r\n","page_name":" 38 ","page_number":38},
  {"content":"\r\n\r\nخونريزى بسيار ، ميرزا بايسنقر مقتول و لشكرش منهزم و مخذول گرديد و در درگزين نيز قرّه پيرى با كوسه حاجى جنگيده او را كشت و لشكرش شكست يافتند . بنا به اين فتوحات ، سلطنت رستم بيگ در آذربايجان و كرمان و عراقين و فارس و ارّان و مغان بدون منازع استقرار بهم رسانيد . « 1 »\r\nرستم بيگ كه از رقباى سلطنت خلاصى يافت ، سلطان على ميرزا را به اردبيل فرستاد كه در خانقاه اجدادش مشغول ارشاد و انابت باشند . صوفيان كه ورود سلطان على ميرزا را به اردبيل شنيدند ، از هر طرف به زيارت و اخذ انابت آمده ، روز به روز تكثّر يافتند و رونق كار مشيخت افزون شد . رستم بيگ كه اطلاع از رونق گرفتن كار مشيخت اطلاع بهم‌رسانيد ، به خيال افتاده ، مخصوصا به اردبيل آدم فرستاده ، سلطان على ميرزا و برادرانش را خواست و آنها نيز اطاعت به امر حكم دارشان نموده ، به اردوى رستم بيگ آمدند . رستم بيگ از آمدن شيخ زادگان بسيار خرسند شده ، حكم كرد اينها را به چشم نگاهدارند و از صوفيان احدى در خدمت آنها نباشد . رستم بيگ در آن زمستان در خوى قشلاق كرده ، در تابستان به ييلاق رفت و قصد نمود كه سلطان على ميرزا را بكشد ؛ دوستانش سلطان على ميرزا را از قصد رستم بيگ آگاه ساختند و مشار اليه نيز با برادرانش از اردو به اردبيل گريخت . رستم بيگ كه از فرار آنها اطلاع يافت ، پسر خال خود حسين بيگ على خانى را به همراهى آيبه سلطان و لشكر انبوهى از عقب فراريان روانه نمود كه آنها را گرفتار نمايند و يا به قتل برسانند .\r\nنظر به قول صاحب روضة الصفويه سلطان على فهميد كه درين جنگ مقتول خواهد افتاد ، شاه اسماعيل را استخلاف نموده ، او را به اردبيل فرستاد . « 2 » بعد متّهيئ جنگ لشكر متعاقبين گرديد . آيبه سلطان در جاى مناسبى مقدارى از قشون را كمين گذارده ، شروع به جنگ كرد .\r\nبعد از چند ساعت جنگ گريز مصلحتى نمود و سلطان على ميرزا اينها را تعاقب مىنمود كه اسب او خندقى را نديده ، پا بر خلاف گذاشت ، راكب و مركوب در آن گودال در غلطيدند .\r\nلشكر آيبه سلطان كه در كمين بودند ، بيرون آمده ، به همراهى سيصد سوار سلطان على ميرزا را طعمهء شير شمشير ساختند .\r\nچون شاه اسماعيل طفل بود ، حسين بيگ از كشتن او صرف‌نظر نمود ، ولى رستم بيگ حكم سخت به حسين بيگ فرستاد سر شاه اسماعيل را هم خواست . چون بعضى از دوستان قبل از وقت فهميده بودند ، متوارى شدن او را مناسب ديدند . به صواب ديد دوستان ، به قدر يك ماه ، شاه اسماعيل را زنان در اردبيل پنهان كرده ، آخر الامر بىخبر از همه ، شبانه به گرگان فرستادند . سه روز كه در گرگان ماند ، بنا به بعض ملاحظه ، اقامت مشار اليه را محبّان آن خاندان در آنجا مناسب نيافته ، رحل اقامت ، او را به رشت بردند و از آنجا كه كاركيا ميرزا على\r\n\r\n\r\n","description":"","footnote":"\r\n( 1 ) . روضة الصفويه ، ص 109\r\n( 2 ) . احسن التواريخ ، ص 11 ؛ روضة الصفويه ، ص 111\r\n","page_name":" 39 ","page_number":39},
  {"content":"\r\n\r\nوالى لاهيجان ، از هواخواهان صميمى صفويّه بود ، بعد از چند روز اقامت در رشت ، شاه اسماعيل را به لاهيجان برد و دقيقه‌اى از دقايق خدمتگزارى فرو گذار نكرد و شاه اسماعيل رخت توقف درين محل انداخت و صوفيان و مريدان از هر جانب ، خاصه از ديار روم و قراجه طاغ و تومان مشكين و غيرها با نذورات و هدايا متوجه لاهيجان گرديده ، اما صلاح وقت را در ماندن لاهيجان نديده ، بعد از تقديم هدايا و نذورات به اوطان خود باز مىگشتند و شاه اسماعيل نيز در لاهيجان با كمال عزّت و احترام سر مىبرد .\r\nكاركيا ميرزا على والى لاهيجان كه يكى از آن حيدرىهاى معروف و كمر بسته آن طريق بود ، در تربيت شاه اسماعيل آنى غفلت نورزيده ، از تمامى نكات و اسرار طريقهء حيدريّه آگاهى كامل مىداد . چون مشار اليه بسيار فطين و عاقل و به جلب قلوب مايل بود ، در اندك مدتى مقدار مريدان او از مقدار مريدان آباء و اجدادش كه در آسياى اسلامى شهرت تام داشتند ، بيشتر شد .\r\nاستطراد : چون مقصود از نگاشتن اين تاريخ ، سبب انقراض دولت با اين عظمت و قدرت بايندريه و باعث استقلالى دولت شيخيهء صفويّه و ظهور معادات سلاطين اسلاميّه را به وجه لايق فهمانيدن است ، لازم دانسته شد كه شاه اسماعيل را تا به سال نهصد و پنج كه تاريخ خروج مشار اليه است ، مشغول به شيخ بازى و عرفان بافى در لاهيجان گذاشته ، اطلاع مختصرى هم از احوال بىمآل شاهزادگان و خوانين بايندريه داده شود .\r\n\r\n[ وضعيت شاهزادگان بايندريه 
  ]\r\nتفصيل اين كه بعد از وفات امير حسن بيگ - حسن پادشاه و اوزون حسن هم مىنامند - و امير يعقوب بيگ ، امرا و شاهزادگان آق قويونلو به هواى تفرّد و استقلال و تقسيم ممالك قيام نموده ، هر يكى در مملكتى بساط مالكيت را گسترد .\r\nاگرچه در ظاهر ، به رستم بيگ كه رسما پادشاه ايران بود اطاعت مىكردند ، اما در باطن خشنودى نداشتند ؛ زيرا هر يكى از امرا ، به اين خيال بودند كه در حضرت سلطنت تقرّب جسته ، به هر وسيلتى ساير امرا را نابود ساخته ، در امور سلطنت بايندريّه تفرّد يابند و در نتيجه ، مقام سلطنت را نيز منحصر به وجود خود نموده ، پادشاه عراقين و آذربايجان و شيراز و دياربكر و كرمان شوند . در سال نهصد و دو [ 902 
  ] بود كه على بيگ حكمران دياربكر و خرپوت و ماردين و سعرد و جزيره و غيره كه از امراى نامدار بايندريه بود ، از رستم بيگ رنجيده و با ساير امرا كه از پادشاه مشار اليه دل پرى داشتند ، عقد اتفاق نموده ، عريضه به دربار سلطان بايزيد ثانى عثمانى و گوده احمد بيگ بن اوغورلو محمد بيگ بن حسن بيگ كه بعد از فوت عمّ خود يعقوب بيگ از قراباغ گريخته به اسلامبول رفته ، التجا به درگاه سلطان مشار اليه نموده ، پناه يافته ، و نايل شرف صهريّت سلطان گشته بود - نوشته ، او را به سلطنت ايران\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدعوت نمود . محض اينكه پولتيك امراى بايندريّه و آمال دولت عثمانيه كه در باب دولت بايندريان و مملكت ايران داشته‌اند واضح گردد ، عريضه‌اى كه به سلطان نوشته‌اند و در منشآت فريدون بيگ ثبت است ، در ذيل عينا نوشته مىشود :\r\n\r\nصورت عريضهء على بيگ\r\nحضرت خداوندگارى - خلّد الله ملكه و سلطانه - بعد از تقبيل عتبهء عليا ، معروض ايستادگان پايهء سرير اعلى ، حضرت ظلّ اللّهى ، خلافت پناهى ، مملكت دستگاهى ، خليفهء رحمانى ، سليمان مكانى ، گيتى ستانى ، مىگرداند ، احوال اين مملكت به غايت مكدّر است و رعيّت مضطرب الاحوال ! چنانچه شش هزار نفر اهل و عيال مسلمانان در دست كفّار گرجى اسيرند و هركه ، هر چه مىخواهد مىكند و اين از جملهء بىحاكمى است .\r\nكنون متوقّع الطاف بلانهايت آنكه ، از عين عدل بر رعاياى اين مملكت رحمت نموده ، حضرت شاهزاده عاليجناب احمد ميرزا همّت فرموده ، متوجه اينجانب گردانند كه تا آن شاهزاده نيايد ، اين مملكت قرار نمىگيرد ؛ چرا كه اين بنده و امراى ديار بكر و غيرهم از صغار و كبار ، همه شاهزاده مشار اليه را به جان خواهانند . و اللّه و باللّه و ثمّ و اللّه كه درين سخن ، يك سر مو خلافى نيست و نخواهد بود . چون به شاهزاده همّت نموده باشند ، اين مملكت را با آن ولايت يگانگى حاصل مىشود و به غير از محبّت و و داد ، اصلا چيز ديگر صورت نمىبندد و احوال رعيّت اين ديار مرفّه مىشود ، چرا كه در ظل ظليل پادشاه عادل تربيت يافته است .\r\nاكنون اين همه موقوف همّت حضرت [ ظلّ 
  ] اللهى است ؛ مثنوى :\r\n همّتت اى شه ز فلك برتر است * بخت ترا همّت و عدل افسر است \r\n يافت چو همّت ز تو بس رفعتى * با شه و شهزادهء ما همّتى \r\n زانكه بزرگان جهان گفته‌اند * در حق همّت گهرى سفته‌اند \r\n كار نه اين گنبد گردان كند * هر چه كند همّت مردان كند \r\nحق عليم و علّام است كه  « وَ كَفى بِاللَّهِ شَهِيداً »  « 1 » بندهء درگاه - يعنى على بيگ ، خزانهء عامرهء حضرت شاهزادهء مشار اليه را مبلغ هشتاد هزار تومان و سيصد كمر شمشير طلا و از اجناس زرّينه جهت آن حضرت محافظت نموده‌ام ، موقوف اشارت علّيهء اعلى حضرت خلافت پناهى خداوندگاريست . هر نوع كه امر فرمايند ، آنچنان به تقديم خواهم رسانيد و به هر جا كه بشارت دهند به ركاب بوسى شاهزاده توجّه مىكنم و الامر اعلى . ظل ظليل ابد الدّهور و الاعوام مخلّد و مستدام باد بربّ العباد و بمحمد و آله و صحبه الامجاد . « 2 » انتهى .\r\n\r\n\r\n","description":"","footnote":"\r\n( 1 ) . ابراهيم ، 43\r\n( 2 ) . منشآت فريدون بيك ، ج 1 ، صص 331 - 340 ؛ نوايى ، شاه اسماعيل ، صص 680 - 682\r\n","page_name":" 41 ","page_number":41},
  {"content":"\r\n\r\nعريضه‌اى كه به گوده احمد ميرزا نوشته بودند ، بىكم و زياد در مآل عريضهء سالف الذّكر بود . « 1 » سلطان بايزيد خان كه اين عريضه‌ها را ديد ، بسيار خرسند شد ، زيرا عمدهء آمال سلطان از دادن دختر خود به احمد ميرزا و عقد مصاهرت و خويشى با خانوادهء بايندريه ، وسيله‌اى از براى استيلا و تصرّف مملكت ايران و بالاخره مالك توران و هندوستان شدن بود .\r\nبنابرين ، حكمى خطاب به امرا و اعيان آق قويونلو و علما و سادات و صلحا و اهالى ايران نوشته و مقدار كافى از قشون عثمانى به شاهزاده گود احمد ميرزا داده ، به همراهى حسنعلى ترخان رو به ايران روانه ساخت .\r\nرستم بيگ كه توجه احمد ميرزا را به ايران شنيد ، جمع لشكر كرده به استقبال همآورد خود شتافت . تلاقى فريقين در كنار آب ارس واقع شد . جنگ سختى درگرفت . بعد از كشش و كوشش و خونريزى بسيار ، هنوز غالب و مغلوب معيّن نشده بود كه آيبه سلطان از اردوى رستم بيگ روگردان و متوجه اردوى احمد بيگ شد و بنابراين اردوى رستم بيگ منهزم و مقهور و خود رستم بيگ نيز اسير و مقتول گرديد . و چون احمد ميرزا از غائلهء رستم بيگ آسوده گشت ، روى توجه به سمت تبريز آورده بر تخت سلطنت نشست و عريضه‌اى به سلطان بايزيد ثانى عثمانى نوشته ، با هدايا ، سفيرى به همراهى لشكر عثمانى به اسلامبول فرستاد . چون خالى از خيالات سياسيه نبود ، لازم دانسته شد كه محض اطلاع مطالعه كنندگان سرنامهء عريضه محمد درينجا نوشته شود :\r\nبسم اللّه تيمنا . قال اللّه تبارك و تعالى :   « الَّذِينَ آمَنُوا وَ كانُوا يَتَّقُونَ ، لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ لا تَبْدِيلَ لِكَلِماتِ اللَّهِ ذلِكَ هُوَ الْفَوْزُ الْعَظِيمُ »   « 2 » نظم :\r\n منّت ايزد را كه شد تخت سليمانى مرا * سرفرازى شد چنين از تاج سلطانى مرا \r\n همّت سلطان روم و غازى وقتم سراست * چون به ايران نام شد اسكندر ثانى مرا « 3 » \r\n تا سپاه و همتش با من رفيق و يار بود * شد مسلّم خسروى و ملك ايرانى مرا \r\n بس ز عين تربيت بودش نظر با بخت من * شد فروغ دولت از خورشيد نورانى مرا \r\n كرده‌ام در طور شاهى چون به عدلت اقتدا * دستيارى مىكند تأييد يزدانى مرا \r\n در اداى شكر تو خواهم كه باشم پايدار * در وفا زيرا كه مستحكم همى دانى مرا \r\nالى آخره . « 4 »\r\nسلطان بايزيد هم در جواب ، سلطان احمد را تبريك كرده ، تشويق به جنگ گرجيان و فتح كردستان نمود و خبر فيروزى دامادش را نيز با نامهء مخصوص به شاهزاده محمد برادر اعيانى\r\n\r\n\r\n","description":"","footnote":"\r\n( 1 ) . متن آن را بنگريد در : نوايى ، شاه اسماعيل ، صص 683 - 684\r\n( 2 ) . يونس ، 63 ، 64\r\n( 3 ) . اين بيت در هر دو نسخهء ما نيامده است .\r\n( 4 ) . منشآت فريدون بيك ، ج 1 ، ص 335 - 333 ؛ نوايى ، شاه اسماعيل ، صص 687 - 692\r\n","page_name":" 42 ","page_number":42},
  {"content":"\r\n\r\nزوجهء سلطان احمد پادشاه كه فرمانفرماى ولايت كفه بود ، اعلام نمود ! « 1 »\r\nاحمد پادشاه كه در تبريز جلوس كرد ، باب عدالت را مفتوح و طرق جور و بيداد ، و داد و دهش بىلزوم و تبذير را مسدود ساخت و شرب شراب را سخت قدغن نمود و هر روز به بهانه‌اى ، يكى از ظلمهء تركان را به سزا مىرسانيد . امراى بايندريّه كه اين وضع را ديدند ، نتيجهء كار خودشان را فهميده خروج كردند و در جنگ اوّل مغلوب گشتند . لشكر احمد پادشاه مشغول غارت اموال و سلب لشكر منهزم بودند كه ابراهيم سلطان آيبه حمله بر احمد بيگ كرده [ او را 
  ] كشت .\r\nمدت سلطنتش شش ماه است . محب علما و صلحا و علوم و فنون بود . عمدهء آمال اين پادشاه ، ويرانه‌هاى ايران را آباد نمودن و دمار ظلمهء تركان را بريده ، غزا و جهاد با گرجيان كرده ، وسعت به دايرهء ديانت و مملكت اسلاميه دادن بود . امراى متغلّب بعد از قتل احمد پادشاه مراد بيگ بن يعقوب بيگ را پادشاه نصب كردند . مدتى نگذشت كه او را هم از سلطنت معزول و مسجون ساخته الوند ميرزا بن يوسف را به مقام سلطنت آوردند .\r\nاما برادرش محمدى خروج كرده ، الوند ميرزا را دواند و جلوس نمود .\r\nچون امرا رضايت به پادشاهى او نداشتند ، محمدى را دوانده ، باز مراد بيگ را از زندان در آورده جلوس دادند .\r\nمراد بيگ هم با محمدى جنگيده ، او را كشت و لشكر به سمت آذربايجان كشيده ، مىخواست كه با الوند ميرزا كه بعدها آمده در تبريز بساط سلطنت را چيده بود ، بجنگد . بابا خير اللّه نامى با اين دو پادشاه ملاقات نموده ، ترغيب به مصالحه كرد و آنها نيز راضى به اين معامله شده ، قرار گذاشتند كه آذربايجان و ارّان و دياربكر با الوند ميرزا ، عراق عجم و فارس و كرمان با سلطان مراد باشد .\r\nدر آن هنگام كه موافق سال نهصد و پنج [ 905 
  ] هجرى است ، شاه اسماعيل به عزم كشور ستانى خروج نمود . در سال نهصد و هفت [ 907 
  ] الوند ميرزا را جزما از آذربايجان بيرون كرد و آنگاه كه متوجه بغداد شد ، مراد بيگ هم گريخته ، در سال نهصد و هشت [ 908 
  ] به دولت عثمانى التجا كرد و لشكر خواست كه با شاه اسماعيل بجنگد ، موافقت نديد ؛ از آنجا خائبا ، التجا به علاء الدوله ذوالقدر نموده استمداد كرد و به همراهى لشكر ذوالقدريه موفق به استرداد بعض از ممالك ايران شد ؛ اما شاه اسماعيل كه به سر او رفت انهزام يافت كه تفصيل اين وقايع و باقى احوال اين خانواده ، در سوانح سنوات آينده ، معروض خواهد افتاد .\r\n\r\n\r\n","description":"","footnote":"\r\n( 1 ) . جواب سلطان بايزيد را ببينيد در : نوايى ، شاه اسماعيل ، ص 692 به بعد .\r\n","page_name":" 43 ","page_number":43},
  {"content":"\r\n\r\n\r\nدر بيان خروج شاه اسماعيل\r\nشاه اسماعيل كه اين هرج و مرج را در مملكت ايران ديد ، قصد كرد به اردبيل و از آنجا به كشور گيرى پردازد . لهذا شخصى را نزد كاركيا ميرزا على والى لاهيجان فرستاده ، رخصت طلبيد و كاركيا به جهت صغر سنّ شاه اسماعيل و قلّت معاون و قوّت دشمنان ، چندان رضايتى از انتهاض شاه اسماعيل نداشت و اجازه نمىداد . شاه اسماعيل خود با كاركيا ملاقات كرد و تصميم عزم خود را معلوم نمود . لابد كاركيا تمكين كرده ، بعد از وداع به مشايعت شاه اسماعيل دو فرسخ راه پيموده و شاه اسماعيل به ديلمان رفت و از آنجا به طارم آمده ، درينجا هزار و پانصد نفر از صوفيان روم و شام در ملازمت شاه اسماعيل بودند . بعد از طارم به خلخال رفت و چندى در خلخال اقامت نموده ، آنگاه به اردبيل آمد . سلطان على بيگ چاكرلو كه از جانب الوند بيگ حاكم اردبيل بود ، براى شاه اسماعيل پيغام داد كه در اردبيل توقّف نكنيد و الّا مهيّاى جنگ باشيد . لهذا از اردبيل كوچيده ، در صفحات قره‌باغ قشلاق نمود .\r\nچون زمستان تمام شد ، به اردبيل آمده ، ازينجا به طرف گنجه شتافت و پيوسته بر عدّت او مىافزود .\r\nدر سال نهصد و شش [ 906 
  ] شاه اسماعيل با هواخواهان خود ، مصمّم جنگ [ با 
  ] فرخ يسار شيروانشاه شد و به كنار رود كر آمده ، از آب عبور كرد و متوجه شماخى گرديد . در آن حدود ، جنگ سختى فيما بين سپاه فرّخ يسار و طرفداران شاه اسماعيل درگرفت و جانبين كوشش زياد نمودند . آخر الامر سپاه شاه اسماعيل غلبه كرده ، فرخ يسار را كشتند و فرمود جسد فرخ يسار را سوزاندند . بنابراين تمامى مملكت شيروانات به حيطهء تصرّف شاه مشار اليه در آمد و در تخت شماخى مقام گرفت . نژاد طبقهء حكم داران شيروانشاهيه را مورّخين از قرار ذيل ضبط نموده‌اند :\r\nفرخ يسار بن امير خليل بن سلطان ابراهيم بن سلطان محمد كيقباد بن فرخ زاد بن مينوچهر معروف به خاقان كه از نسل انوشيروان بوده است . بعد از فرخ يسار پسرش بهرام بيگ و بعد از اندك مدتى برادرش غازى بيگ شيروانشاه شدند .\r\nدر آخر همين سال كه شاه اسماعيل در حوالى باكو و گلستان گيرودارى داشت ، خبر آوردند كه امير زاده الوند با لشكر جرّار به عزم رزم از تبريز به نخجوان آمده . لهذا دست از گيرودار كشيده ، متوجه آذربايجان شد .\r\nدر سال نهصد و هفت [ 907 
  ] بود كه شاه اسماعيل دسته‌اى از قشون اميرزاده الوند ميرزا را منهزم ساخت و بعد از آن در موقع شرور از چخور سعد به اردوى بزرگ الوند ميرزا رسيده ، صفوف جنگ و جدال را آراستند .\r\nلشكر شاه اسماعيل كه عبارت از هفت هزار صوفى و مرتب از ايل قاجار و استاجلو و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nشاملو و روملو و تكلو و افشار و ذوالقدر و وارساق و صوفيهء قراجه طاغ و غيره بود ، در سه حمله شجيعانه ، اردوى مركب از سى هزار نفرى الوند ميرزا را طورى منهزم و پريشان ساختند كه الوند ميرزا به همراهى پنج شش نفر به هزار فلاكت خود را از معركه‌گاه خلاصى داده ، اين المفرّ گويان گريزان و به سمت ارزنجان ، پويان و شتابان شد . غالب بقيّة السّيف قشون او نيز از صولت متعاقبين خودشان را به رودخانه انداخته غرق شدند و مىتوان گفت از صد يكى افراد اردوى منهزمين جان را به سلامت برد !\r\nبنا به اين مظفريت واقعه ، شاه اسماعيل نيز تعيين اركان سلطنت را موافق امور سياسيّه خود دانسته ، امير شمس الدين زكريا را وزير اعظم و ملقّب به لقب مفتاح آذربايجان نموده ، از علما شمس الدين گيلانى و از امرا حسين بيگ شاملو و ابدال بيگ را به منصب جليل وزارت سرافراز فرمود .\r\nبعد از تشكيل اركان سلطنت ، محض اينكه ثمرهء نافعهء فتح و ظفر خود را قبل از ظهور حادثه‌اى اقتطاف نمايد ، بدون درنگ متوجه شهر تبريز شده ، بىمانعه داخل و به آنچه مقصودش بود نايل گشت و بالعزّ و الاقبال درين پاى تخت جلوس نمود .\r\n\r\n[ در علت سقوط دولت بايندريه 
  ]\r\nچون هيچ يكى از مورّخين احوال ملكيّه و ماليّه و سياسيّه و دينيّه آن زمان ايران را در يك ترتيب صحيح ننوشته و اسباب اضمحلال دولت بايندريّه و استقلال دولت صفويّه را از روى حكمت تاريخيّه ، محاكمه و ثبت تواريخ ننموده‌اند ، جامع اين تاريخ مناسب ديد كه سخنى چند راجع به اين فقره مهمّه به عرض مطالعه كنندگان رسانيده ، بعد به عرض وقايع شروع نمايد .\r\nبايد دانست كه در آن زمان مملكت ايران ، منقسم به هيجده حكومت گرديده ، شاه اسماعيل در آذربايجان و امراى اكراد در كردستان و مشايخ اعراب در عربستان عراق و سادات مرعشيّه در مازندران و كياها در گيلانات و سلطان مراد در اكثر ممالك عراق عجم و مراد بيگ بايندر در يزد و رئيس محمد كره از اهالى لرستان در ابرقوه و حسن بيگ جلاوى در سمنان و خوار و فيروز كوه و باريك بيگ پرناك در عراق عرب و قاسم بيگ بن جهانگير بيگ در دياربكر و قاضى محمد به اتفاق مسعود بيدگلى در كاشان و سلطان حسين ميرزا در خراسان و امير ذوالنون در قندهار و بديع الزمان ميرزاى تيمورى در بلخ و ابو الفتح بايندر در كرمان ، بسط بساط حكومت نموده ، « 1 » علم استقلال را در ممالك متصرفهء خودشان برافراشته طنبور « منم ديگرى نيست » را مىنواختند .\r\n\r\n\r\n","description":"","footnote":"\r\n( 1 ) . احسن التواريخ ، ص 87\r\n","page_name":" 45 ","page_number":45},
  {"content":"\r\n\r\nغالب قشون اين متغلبين ، ايلات اتراك بود كه شغل اينها در تابستان‌ها صحرا گردى و باديه نوردى و در زمستان‌ها در دهات اين مملكت بدون زحمت و اداى قيمت ، مشاركت به نتيجهء سعى و عمل بيچاره رعيّت مىنمودند .\r\nچون حضرات ملوك الطّوايف اقدام تام به غصب و استيلاى ممالك همديگر داشتند ، از لشكركشى و خرابى مملكت يكديگر آنى دست نكشيده ، امنيّت طرق و معابر را از ميان و آبادى مملكت را از خيال ايرانيان مرفوع ساخته بودند . فقر و فاقه طورى اين مملكت را استيلا نموده بود كه رعاياى بيچاره در عوض دينارى رضايت به دادن اولاد خود داشتند ؛ زيرا اغلب زمان ، مزارع اهالى ، مراتع خيول ، و محصول باغاتشان جيرهء لشكر مىشد و اگر چيزى از تاخت و تاز آنها باقى مىماند ، دو ثلث آن را هم ديوانيان مىبردند . از بىچيزى رعيّت و از عدم امنيت طرق و شوارع ، داد و ستد داخلى و تجارت خارجى ، كسادى گرفتار شده و اصناف و تجار دست در بغل حيران و سرگردان مانده بودند !\r\nاگر چه غالب اهالى آن زمان آذربايجان و گيلان و مازندران ، حتى بعض بلاد عراق و خراسان ادّعاى شيعيّت مىكردند ، اما خبر درستى از مذهبشان نداشتند ؛ زيرا از ترس تعدّيات و جور حكام و عمّال ، نمىتوانستند تقيّه را از روى كار برداشته به تبع احكام مذهبشان بكوشند . مع ذلك شيعيان هم در يك مذهب نبودند . شيعيان مازندران و گيلان زيدى و آذربايجان اثناعشرى و عراقيان و خراسانيان اسماعيلى بودند . « 1 »\r\nسنّيها نيز غالبا مذهب شافعى و قدرى حنفى را پيروى كرده ، به اغواى علمايشان گاهى به جان يكديگر مىافتادند .\r\nنظر به قول صاحب دبستان مذاهب جمعى هم از هر مذاهب مجوس حتى مزدكى بودند كه خودشان را در لباس اسلام در آورده ، راه مىرفتند .\r\n\r\n\r\n","description":"","footnote":"\r\n( 1 ) . اظهار اين مطالب از سوى مؤلف بايد بر اساس حدس و گمان باشد . زيدى بودن بسيارى از شيعيان گيلان درست است اما اولا اين كه « غالب اهالى آن زمان آذربايجان » شيعه بوده باشند ، سخنى بر خلاف نصوص تاريخى است . به روايت منابع ، زمانى كه شاه اسماعيل بناى اعلام تشيع دوازده امامى را در تبريز گذاشت ، امراى وى ، به او هشدار داده گفتند : قربانت شويم ؛ سيصد هزار خلق كه در تبريز است ، چهار دانگ آن همه سنّىاند و از زمان حضرات تا حال ، اين خطبه را كسى بر ملا نخوانده و مىترسيم كه مردم بگويند كه ما پادشاه شيعه نمىخواهيم و نعوذ بالله اگر رعيّت مخالفت كردند ، چه تدارك درين باب توان كرد . شاه فرمودند كه مرا بدين كار بازداشته‌اند و خداى عالم با حضرات ائمهء معصومين همراه منند و من از هيچكس انديشه ندارم . بتوفيق الله تعالى اگر رعيّت حرفى بگويند ، شمشير مىكشم و يك كس را زنده نمىگذارم . ( جهانگشاى خاقان ، تأليف در 948 - 955 ، به كوشش دكتر مضطر ، اسلام آباد ، مركز تحقيقات فارسى ايران و پاكستان ، 1364 ، ص 147 )\r\nثانيا اين اظهار نظر نيز كه « عراقيان و خراسانيان اسماعيلى » بوده‌اند ، درست نيست ؛ گرچه در برخى از اين نواحى ، اسماعيلى مذهب نيز بوده است . البته در ناحيه بدخشان در خراسان بزرگ ، اسماعيلى مذهب فراوان بوده است .\r\n","page_name":" 46 ","page_number":46},
  {"content":"\r\n\r\nدر كرمان طريقت نعمة اللّهيه ، در شيراز طريقت جلاليه دوانيه ، در طبرستان و گيلانات حتى در خود اردبيل ، طريقت سهرورديه ، در عراق عرب و عجم و كردستان طريقت قادريه و در خراسان و تركستان و ايران و دياربكر طريقت نقشبنديه شايع و داير بود و در خارج هم ، سلطان بايزيد ثانى عثمانى و شيبك‌خان اوزبيك با اين كه مشغول به توسيع دايرهء مملكت خودشان از سمت ديگر بودند ، باز نظر حرص و طمع را به مملكت ايران انداخته ، مىخواستند كه از هرج و مرج و بىصاحبى اين مملكت مستفيد شوند !\r\n\r\n[ رسمى كردن مذهب تشيع 
  ]\r\nشاه اسماعيل كه در تبريز جلوس كرد و احوال ملكيّه و ماليّه و سياسيّه و دينيّه و مراودات خارجيهء اين مملكت را به اين وضع ناگوار و دولت بايندريّه را ناپايدار و بخت خود را مستعد به تزايد اقتدار ديد ، اطمينان كامل از براى پيشرفت كار خود حاصل كرد . ولى تعدد مذاهب و طرايق اهالى ، ذهن او را مشغول مىساخت . لهذا با بعضى از كار آگاهان مشورت كرده ، قرار گذاردند كه مذهب غالب اهالى ملكت را مذهب عمومى و رسمى معين نمايند و مذهب غالب هم مذهب شيعى بود كه در قبول اين ، فايدهء ديگرى نيز داشتند و آن هم مانعه معنويه شدن اين مذهب ، از براى پيشرفت تسلّط عثمانيان در ايران بود . « 1 »\r\nخلاصه : بقول صاحب حقيقة التّواريخ « 2 » ارباب شورى به امر شاه اسماعيل ، عقد مجلس مشورت نموده ، بعد المذاكرة و المشاوره ، بعضى از صوفيان نشر و تعميم طريقه حيدرى را مناسب ديدند ؛ اما چند نفر عالم كه در آن مجلس حضور داشتند ، سخت اعتراض كردند و امرا نيز اعتراض آنها را قبول كرده ، رأى صوفيان را رد نمودند . آخر كار قرار برين داده شد كه مذهب شيعيهء اثنا عشريه را مذهب رسمى دولت صوفيه صفويه معين نموده ، به ترويج و تعميم آن بكوشند و به همين واسطه اهالى شيعيه ايران را با خود ساخته ، سنّيان اين مملكت را\r\n\r\n\r\n","description":"","footnote":"\r\n( 1 ) . اين تحليل كه شاه اسماعيل براى جلوگيرى از نفوذ عثمانيان به ايران ، مذهب تشيع را مطرح كرده باشد ؛ قابل قبول نيست . اصولا شاه اسماعيل ، آگاه بود كه اولا : اكثريت مردم ايران ، به ويژه مردم آذربايجان ، سنى هستند - گرچه سنيان پاقرصى در مذهب نبودند ، و ثانيا شاه مىدانست كه ، با طرح مذهب تشيع ، دو دشمن نيرومند در شرق و غرب براى خود دست و پا مىكند كه نه تنها مانع توسعهء دولت او مىشوند كه به جنگ او هم مىآيند ؛ كما اين كه آمدند . اما شاه اسماعيل ، دست از اعتقاد خود برنداشت . شاه اسماعيل ، عميقا به مذهب تشيع باور داشت و براى همين ، دشمنى عثمانىها و ازبكها را به جان خريد و در داخل نيز در برابر مقاومت‌هاى پراكنده‌اى كه مىشد ، ايستاد . به علاوه ، با توجه به وجود دولت قراقويونلو و آق‌قويونلو به عنوان دو دولت سنّى مستقل در ايران ، لازم نبود تا شاه اسماعيل براى حفظ ايران ، تشيع را مطرح كند . اين ممكن بود كه دولت سنّى مستقلى هم در اين منطقه باشد و عثمانىها نيز آن را تحمل كنند .\r\n( 2 ) . اين كتاب ، همان‌گونه كه مؤلف در مقدمه يادآور شده ، از اسماعيل بيك توقيعى است .\r\n","page_name":" 47 ","page_number":47},
  {"content":"\r\n\r\nهم قهرا و كرها داخل طريقه شيعيّه نموده از براى ساير شيعيان عالم اسلاميّت نيز دولت صوفيه صفويه را مرجع معنوى معين نمايند .\r\nمحض اينكه عموم شيعيان ، عجالة در مركز اتّحاد واقع شوند ، شاه اسماعيل فرمود كه در اذان و اقامه ، بعد از اشهد انّ محمدا رسول اللّه تشرّفا و تبرّكا دوبار نيز أشهد انّ امير المؤمنين عليا ولى اللّه و بعد از حىّ على الفلاح هم ، دو بار حىّ على خير العمل گفته ؛ بعد لعنت بر . . . و در عقب صلوات و سلام ، لعنت بر غاصبان حقوق و دشمنان آل و اهل بيت رسول بفرستند و در خطبه‌هاى اعياد و جمعه‌ها نيز اسامى خلفاى ثلاث را ذكر ننموده ، اسامى سامى ائمّه اثنا عشر - عليهم السلام - را بعد از حضرت فخرى مآب - صلى اللّه عليه و آله - به زبان ستايش جارى سازند و نيز در آخر خطبه در جاى آيت كريمهء  « إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ »  « 1 » كه عمر بن عبد العزيز بعد از نهى ملعنت بنى اميّه فرموده بود خطبا بخوانند ، دوازده ضرب منسوب بخواجه نصير طوسى را بخوانند و در اسواق زبان بطعن و لعن . . . بگشايند و هر كس خلاف كند ، سرش از تن بيندازند . « 2 »\r\nچون در آن اوقات ، از مسايل مذهب جعفرى و قوانين و قواعد ملت ائمه اثنا عشرى اطلاعى نداشتند ، زيرا كه از كتب فقه اماميّه چيزى در ميان نبود ، جلد اوّل از كتاب قواعد اسلام « 3 » كه از جمله تصانيف شيخ جمال الدين مطهّر حلى بود به دست آوردند كه قاضى نصر اللّه زيتونى از روى آن تعليم و تعلّم مسايل دينى مىنمود . « 4 » از علماى اهل سنّت آن وقت هركس كه قيام به محاجّه كرد ، سرباخت . لهذا بعضى سكوت و بعضى نيز مهاجرت اختيار نمودند .\r\nاز جملهء مهاجرين يكى ادريس تبليسى [ بدليسى 
  ] است كه وقايع نگار دولت بايندريه و از فحولين بود به روم هجرت كرده ، التجا به سلطان سليم كه آن وقت شاهزاده و حاكم طربزون بود نمود و جمله مذهب ناحق را از براى شيوع شيعه ، تاريخ گفت . اين فقره را كه شاه اسماعيل شنيد ، به توسط يكى از ادباى حضور شاهى از مشار اليه پرسيده شد كه اين تاريخ از اثر شماست يا مال غير است ، انكار نكرد ، ولى در جواب نوشت كه من تاريخ مذكور را عربى گفتم نه فارسى ، يعنى به همين طور مذهبنا حقّ كه معنى مذهب ما حق است را دارد . « 5 » بنابراين شاه اسماعيل مبلغى انعام فرستاد و او را به ايران خواست ، ولى نرفته ، كتابى بر ردّ مذهب شيعه\r\n\r\n\r\n","description":"","footnote":"\r\n( 1 ) . نحل ، 90\r\n( 2 ) . بنگريد : احسن التواريخ ، ص 85 ، خلاصة التواريخ ، ج 1 ، ص 73\r\n( 3 ) . مقصود كتاب « قواعد الاحكام فى معرفة الحلال و الحرام » از علامهء حلى است كه به چاپ رسيده است .\r\n( 4 ) . جهانگشاى خاقان ، ص 149 - 150 ؛ احسن التواريخ ، ص 86 و بنگريد : خلد برين ، ص 123\r\n( 5 ) . دربارهء اين ماده تاريخ ، بدون اشاره به ادريس تفليسى ، بنگريد : جهانگشاى خاقان ، ص 150 ؛ خلاصهء التواريخ ، ج 1 ، ص 64\r\n","page_name":" 48 ","page_number":48},
  {"content":"\r\n\r\nو بر طريقه حيدريّه نوشت و سوانح هشت پادشاه عثمانى را نيز به امر سلطان بايزيد ثانى عثمانى در يك تاريخ موسوم به هشت بهشت به زبان فارسى جمع كرد و بيست و پنج ايل با قوّت اكراد كه تابع ايران بودند ، از دولت ايران روگردان و تابع عثمانيان نمود و يكى بل عمده محرّكين سلطان سليم بر ضدّ شاه اسماعيل اين شخص بود . در سال نهصد و بيست و پنج در اسلامبول فوت كرد و در جوار ايّوب انصارى مدفون گرديد . در همانجا يك قصر يك چشمه از آثار ادريس و مسجد هم احيا كردهء زوجهء او زينب خاتونست . « 1 »\r\nيكى از آن مهاجرين هم قاضى عمر است كه حكم قتل به جهت قزلباشان و شيعيان داده ، اهالى خوارزم را تحريك به قتل داروغه‌هاى شاه اسماعيل كه به خوارزم فرستاده و مظهر قبول اهالى شده بودند ، نموده ، تمام آنها را طعمهء شمشير غدر خوارزميان گردانيد و باعث انفكاك ابدى آن مملكت از ايران شد و تخم عداوت ايرانيان را در تركستان كاشته ، شيبك خان را به جنگ ايرانيان تشويق نمود و تركستانيان را دشمن غير قابل الالتيام ايرانيان قرار داد .\r\nخلاصه : چون سلطان بايزيد خان مردى بود كار آگاه و مجاهد فى سبيل اللّه ، جهاد با كفّار را عجالة نافع‌تر از جنگ با شاه اسماعيل دانسته ، اعتنا به تشويقات و ترغيبات مشوّقين ننمود ، بل از بدبختى خود مىترسيد ، زيرا اين پادشاه در امر محاربه نسبت به پدر و جدّ خود بسيار بدبخت بود . مع ذلك درين سنوات ، مشغول به جنگ و نيزيان و فتح آينه بختى و متون و قرون و ساير قلاع و جزاير موره بود و مىخواست كه تلافى ضايعاتى را كه به واسطهء سلطان جم - برادر بايزيد - فرنگيان به عثمانيان رسانيده بودند ، نمايد .\r\nدر سال نهصد و هشت [ 908 
  ] اميرزاده الوند ، يك دو مرتبه تجهيز عساكر نمود كه با شاه اسماعيل جنگ كند ، اما قشون او در مقابل شاه اسماعيل ايستادگى نتوانستند نمود و لهذا\r\n\r\n\r\n","description":"","footnote":"\r\n( 1 ) . قاموس الاعلام تركى ، ج 2 ، ص 811 شرح حال تفصيلى وى را در  Encuclopaedia of islam  ج 1 ، ص 1207 آمده است . در آنجا آمده است كه وى به سال 907 از دست شاه اسماعيل به عثمانى گريخت و در آن جا مورد استقبال بايزيد دوم قرار گرفته از طرف وى به نوشتن تاريخ عثمانى به زبان فارسى تكليف شد . در همانجا افزوده شده است كه هشت بهشت وى كه سرگذشت هشت پادشاه عثمانى و به شيوهء تاريخ وصاف است ، تاكنون به چاپ نرسيده ، اما در قرن دوازدهم به تركى ترجمه شده است . وى آثار ديگرى از جمله سليم نامه - كه پسرش تكميل كرده - شرح فصوص ، شرح گلشن راز ، رساله در نفس ، حاشيه بر تفسير بيضاوى و ترجمهء فارسى حياة الحيوان دميرى تأليف كرده ، اما اثرى ضد شيعى از وى در اين فهرست نيامده است . همچنين دربارهء ادريس بدليسى و نقش وى ميان اكراد از طرف سلطان سليم ، بنگريد : هامرپور گشتال ، تاريخ امپراطورى عثمانى ، ترجمهء ميرزا زكى على آبادى ، به كوشش جمشيد كيان فر ، تهران ، كيهان ، 1367 ، ج 2 ، ص 861 به بعد . در كتاب حاضر ، اطلاعات ديگرى هم دربارهء ادريس بدليسى آمده است . پسرش هم ابو الفضل نامى است كه اشعارى از وى در كشتن چهل هزار نفر شيعه آناطولى در جاى ديگرى از همين كتاب ، از او نقل كرده‌ايم .\r\nنيز گفتنى است كه محقّق سبزوارى در كتاب روضة الانوار ( ص 607 - 612 ) حكايت مفصلى از كتاب هشت بهشت اين نويسندهء دربارهء يكى از سلاطين عثمانى نقل كرده است . نسخه‌اى از آن در كتابخانهء عمومى اصفهان به شمارهء 247 موجود است . ( فهرست مقصود ، ص 169 )\r\n","page_name":" 49 ","page_number":49},
  {"content":"\r\n\r\nاميرزاده متوجه بغداد گرديد و سلطان مراد بن يعقوب ، پادشاه عراق عجم جمع قشون كرده با هفتاد هزار لشكر به سمت همدان آمد و اسلمش بيگ نيز با لشكرى كه داشت به اردوى سلطان مراد ملحق شد . شاه اسماعيل قنبر نام غلام پدر خود را فرستاده آنها را دعوت به اطاعت خود نمود ، نپذيرفتند و جواب‌هاى پريشان گفتند . لهذا شاه اسماعيل متوجه همدان شد . درين نواحى جنگ سختى فى ما بين فئتين درگرفت و بعد از كشش و كوشش بسيار ، سلطان مراد مغلوب شده به طرف شيراز گريخت و شاه اسماعيل هم در چمن همدان نزول كرد و بر عراق استيلا يافت .\r\nدر سال نهصد و نه [ 909 
  ] لشكر به طرف شيراز كشيد . اين خبر را كه سلطان مراد شنيد ، خوف و هراس بر او غالب شده ، متوجه بغداد گرديد و شاه اسماعيل بدون تحمل كلفتى [ مشقّتى 
  ] « 1 » شيراز را متصرف شده ، از براى قبول مذهب شيعى از علما و غير ، هزاران نفس را كشتند . « 2 » و در همين سال ، لشكر شاه اسماعيل بعد از جنگ‌هاى سخت قلعهء گلخندان و قلعهء فيروزكوه و قلعهء آستارا را فتح كردند و در رستمدار و مازندران نايل فتوحات كثيره شده ، مير حسين جلاوى و مراد بيگ جهانشاه‌لو و ساير امرا را اسير كردند . مراد بيگ و امرا را با به فرمان شاه اسماعيل در جلو آتش نگاه داشته زنده كباب كردند و حسين بيگ را نيز در قفس آهنين حبس نمودند . چون حسين بيگ بسيار غيور بود ، خود را با خنجر زد و آخر كار از تأثير آن زخم كشته شد و به اين جهت دولت جلاويه منقرض گشت و مملكت آن دولت نيز منقسم بر ممالك صفويه گرديد . و از فضلاى اهل سنت قاضى مير حسن يزدى به امر شاه اسماعيل به قتل رسيد .\r\nدر سال نهصد و ده [ 910 
  ] شاه اسماعيل متوجه طرف يزد گرديد . محمد كره شهر را تسليم ننموده متحصن شد . سه ماه على التوالى مملكت را مدافعه كرده ، عاقبت لشكر شاه اسماعيل قلعه را به صولت دليرانه فتح و محمد را اسير و اهالى شهر را قتل عام كردند و به امر شاه اسماعيل محمد كره را بعدها در اصفهان سوختند . بعد از اتمام كار يزد ، ايلغار به جانب طبس نمودند . چون اهالى ولايت از در مخالفت در آمدند ، هفت هزار نفر از آنها به قتل رسانيده شد و از آنجا شاه اسماعيل به اصفهان آمد و از سادات امير غياث و شاه تقى الحسينى و مير حسين ميبدى را كشت و خانه‌هاى آنها را سوزاند .\r\n\r\n\r\n","description":"","footnote":"\r\n( 1 ) . تفاوت دو نسخه ، غير از يكى دو سه مورد مهم ، در همين كلمات ويرايشى است كه نمونه‌اش را در اينجا آورده‌ايم .\r\n( 2 ) . چنين آمارى در هيچ منبع صفوى نيامده است . تنها دربارهء كازرون اطلاعاتى در دست است كه مقاومت‌هايى صورت گرفته و كسانى از بين رفتند . ( نك : تاريخ نگارستان ، ص 268 ؛ تكملة الاخبار ، ص 42 ) . حساسيت مؤلف را در اين زمينه ، از مجموعهء نگرش وى در اين كتاب آگاهيم و به وى كه نزديك به چهار صد سال پس از آن ماجرا اين وقايع را مىنويسد ، نمىتوانيم بسان يك منبع دست اول ، نگاه كنيم .\r\n","page_name":" 50 ","page_number":50},
  {"content":"\r\n\r\nچون از جانب ايران بسيارى از سنّيان هجرت به مرز و بوم روم نمودند و شكايت از حركات غدّارانه كه شاه اسماعيل در حق سنّيان مىنمود كرده ، از سلطان بايزيد يارى طلبيدند ، سلطان نيز محض تفتيش و تحقيق احوال اهالى ايران به خصوص تحقيق تعدّيات مرويّهء صوفيان در حق سنّيان ، فرمود دو طغرانامه به شاه اسماعيل نوشتند كه هر دو تبريك فتح عراق و شيراز را متضمن بود ، اما يكى اگر تعديات مرويه صحّت داشته باشد ، از آن باحث و محتوى به نصايح ، و آن ديگرى فقط تبريك و تجديد مصافات را حاكى و لايح بود .\r\nدر همين سال ، سفير عثمانى با هداياى لايق و هر دو نامه را حامل به ايران آمد . چون تعدّيات مرويّه صحّت داشت ، با هدايا نامه‌اى كه راجع به تبريك و جامع نصايح بود و صورت مترجمه‌اش در ذيل مندرج است ، به درگاه شاه اسماعيل تقديم نمود :\r\n\r\nترجمهء نامهء سلطان با يزيد\r\nجناب امارت مآب حكومت نصاب ، سيادت انتساب ، مبارز السلطنة و الحكومة ، صاحب الفتح الجزيل و النصر الجليل ابن الشيخ سلطان حيدر الصفوى امير اسماعيل - اسّس اللّه بنيان عدله و افضاله الى يوم الدين - را كه مقام فرزند ارجمند اين ولاء و مؤسّس اساس سلطنت و الا و سرسلسلهء دولت اعلى و جانشين كيخسرو و داراست اولا به سلام سلامت انجام همايون ما مفتخر ساخته ثانيا ابواب گله بل شكايت را گشوده اظهار مىنماييم :\r\nبعد از اينكه آن فرزند عالى مقام به عزم كشيدن انتقام پدر حيدر سير ، از گيلانات خروج كرده ، با فرخ يسار شيروانشاه جنگيده ، به ياورى بخت بر او ظفر يافته بسزا رسانيد و بعد با الوند لوند محاربه نموده ، به هزيمت گرفتار و بالشرف و الاجلال در تبريز گل بيز بر اورنگ خسرو پرويز جلوس كرده ، كامكار شدند ، آنگاه كه اين دو نويد مسرّت پديد در مرز و بوم روم شايع شد ، بسيار خرسند شده ، منتظر قدوم بشيرى با بشارتنامه مخصوص ماندم كه در ورود آن جوابنامهء تهنيت آميزى با سفير مخصوص اسبال نمايم . چون ، اعلام ازين قبيل وقايع عظيمه ، از عمدهء تكاليف حكم داران است . حال اينكه از آن جانب هنوز نه بشير و بشارت و نه انباء و اشارت واقع بود كه بشارت ديگر درين مملكت شايع گشت و معلوم شد كه آن امارت مآب خطّه وسيعهء عراق و فارس را نيز از وجود مظلمه آلود بايندريه پاك و به آفتاب نجدت تابناك كرده ، باليمن و الاقبال ضميمهء ممالك مفتوحه اميرانه نموده‌اند . چون اين خبر شادى اثر تشنيف ساز صماخ مسرّت گرديد و بشارتنامه نيز از آن جانب نرسيد ، لازم آمد كه فتوحات پى در پى آن سيادت مآب شهامت نصاب را تبريك و تهنيت نموده ، در طريقهء خلوص ورزى [ اخلاص كيشى 
  ] و مودّت گسترى تقدّم بجوييم و درين ضمن بعض وصاياى بىغرضانه هم به گوش هوش آن نتيجهء خانوادهء ولايت رسانيده ، نظر دقت با فطانت آن امارت مآب را در باب تعميق مضار چند مسأله منعطف سازيم :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاولا اكثار و اسراف در قتل كه باعث كوتاهى عمر و سبب بدنامى ابدى و در شرع و عقل غير ممدوح و مقدوح است ، تابع هواى نفس جوانى نشده اجتناب فرمايند . البته شنيده‌اند نام حجّاج و چنگيز و تيمور را اعالى و ادانى به چه عنوان به زبان آورده و مىآورند .\r\nثانيا لازم نيست كه ترويج و تعميم يك طريقهء مخالف عامهء مسلمين را از براى پيشرفت امور سلطنت سه روزهء دنيا آلت قرار داده ، در ميان امت خير البشر تفرقه بيندازند و به واسطهء اين تباعد و تنافر الى آخر الايّام ، امّت مرحومهء ستمديدهء حضرت خير الانام را دشمن همديگر ساخته ، قواى ماديه و معنويه اسلام را بكاهند و به اين وسيله ، باعث دست اندازى اعادى دين بر ممالك مسلمين شوند .\r\nثالثا قبور و مساجد و تكايا و زوايا و ساير آثار سلاطين و امرا و علماى سالفين را نگذارند كه بعض نادان‌هاى صوفيه به اغوا و اغراى انبوهى از غرض كاران كه مىخواهند موقوفات آنها را ملك قرار داده غصب كنند ، خراب نمايند ؛ چه آنها اسناد و حجج مالكيّت اسلام در آن ممالك و داعى ذكر جميل مشاهير رجال امّت حضرت حبيب ربّ لاينام است .\r\nرابعا استمالت به عدل و انصاف در قلوب اهالى مؤثرتر از اظهار بطش و شدّت و خونريزى است . بهتر اين است كه در هر امور مساوات و عدالت و حريّت مشروعهء اهالى براى آن امارت مآب پيشه گشته ، مرغ قلوب اهالى را به دام صدق نيّت و حسن سلوك شكار كرده ، كسى را نرنجانند و طورى رفتار نمايند كه اهالى آن مرز و بوم ، وطن آبا و اجدادشان را ترك ننموده ، به خارج هجرت نكنند ، زيرا آبادى مملكت و بقاى دولت بسته به خشنودى رعيّت از حكومت است . هرگاه ايرانيان از حكومت اتراك بايندريه خشنود مىبودند ، آن سيادت مآب آن قدر ممالك را نمىتوانستند به اين آسانى فتح نمايند .\r\nايران مملكتى است كه چندين سلاله از حكم داران معتبر قبل از اسلام و بعد از اسلام در آن اقليم توسن سلطنت را رانده و بعض از حكم داران آنها نيز در اغلب آبادىهاى ممالك روى زمين به يارى همان ايرانيان فتح‌هاى بسيار ممدوح كرده ، بين السّلاطين به نام نيكى تفرّد جسته‌اند !\r\nايرانيان نيز ملّتى بوده و هستند كه تا پادشاه از نجبا و از خودشان نباشد ، به ميل انقياد و اطاعت نمىنمايند و مىخواهند كه پادشاه آنها در يكى از پايتخت‌هاى ايران ساكن شده خود را ايرانى بشناسد و ايرانيان را نيز ملت حاكمه قرار داده به عدالت راه رود . و للّه الحمد و المنّه آن جناب شهامت مآب كه از تمامى ايرانيان حسيب و نسيب و نجيب‌تر و منسوب به يكى از خانوادهء قديم و معروف و ممدوح‌ترين ايران و صاحب انصار و اعوان هستند ، اگر عدالت را پيشه و ترفيه و آسودگى رعايا و برايا را هميشه انديشه فرمايند ، اهالى ايران بالطوع و الرّضا و اهالى هندوستان و تركستان نيز فقط به يك توجه آن ولا ربقهء تابعيت و اطاعت را بر رقبهء عبوديّت و رقيّت نهاده ، در بقا و ارتقاى دولت صوفيهء صفويه جانسپارانه خواهند كوشيد . اما\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدر عكس معامله ، هرگاه به حيف سيف ، مالك ايران هم باشند ، از شرق و غرب دولت و مملكت ، خود را هدف تير عداوت عامهء مسلمين قرار داده ، آنى آسوده از هجوم و اقتحام حكم داران و امراى عامهء اسلام نمانده ، مملكت ايران محصور و اهالى آن در انظار مسلمين مقهور خواهند شد . پس ، مصرع :\r\n « چرا عاقل كند كارى كه باز آرد پشيمانى » \r\nمملكت پادشاه مىخواهد ؛ پادشاه ، مملكت و رعيّت ، و اين هر دو به عدالت معمور و مرفّه مىشود ، پادشاه ، با دين و مذهب كه از امور معنويه و اخرويّه است ، چه كار دارد ؟ اگر آن سيادت مآب نصايح مشفقانه اينجانب را اصغا و قبول فرمايند ، شكى نيست كه هميشه دولت ابد مدّت عثمانى را ظهير و معين امارت و حكومت آن ولا يافته ، عند الاقتضاء معاونت فعليه هم خواهند ديد ،  « وَ ما عَلَيْنا إِلَّا الْبَلاغُ »  « 1 »\r\nچون درين ولا ، بنابر تأسيس اساس و داد و تمهيد لوازم اتحاد و ابلاغ آن نصايح قدوة الاماثل و الاقران محمد چاوش بالابان - زيد قدره - به موجب سياهه ملفوفه ، حامل بعض هدايا ارسال نموده ، رفت تا شرايط رسالت و روابط محبت را كما ينبغى از اينجانب مؤدّى كرده دقيقه‌اى معوّق نگذارد و آنچه به زبانى سپارش شده است ، در وقت تقرير مجاز و مرخّص فرموده ، خلافى در آن ملحوظ نفرمايند كه از معتمدان و بندگان صداقت نشان قديمى و صادق القول جبلى است . و بعد از تلاقى و كسب صفا حسب القبول و الرّضا حسن اجازت و رخصت انصراف ارزانى داشته ، بتوفيق اللّه عزّ و جلّ روانهء اينجانب فرمايند . باقى ابواب معدلت و جهان مدارى به فزونى عمر و بختيارى گشاده باد ؛ الى يوم التّناد بربّ العباد .\r\n* * * شاه اسماعيل ايلچى عثمانى را با كمال اعزاز و احترام پذيرفت و نامهء سلطان را در يك مجلس علما و امرا داد قرائت نمودند . امراى شاملو و ذوالقدر و بعض از روملو نصايح سلطان را محقّ دانسته بر آن شدند كه در ترويج مذهب ، اظهار شدّت ننموده اين فقره را به طبيعت حواله كرده ، به تأنّى راه بروند ؛ اما غالب صوفيان و بخصوص اشخاصى كه منافع عموميه را به منفعت شخصيه فدا مىنمايند ، دانستند كه اگر نصايح سلطان پذيرفته شود ، از تاخت و تاز سنيان محروم خواهند ماند ، نپذيرفته آيه كريمهء  « وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً »  « 2 » را به زبان آورده سخت اعتراض كرده روى امتناع از قبول نصايح سلطان نمودند و بعد المشاوره مناسب ديدند كه هداياى لايقه از براى دربار عثمانى فرستاده ، در جواب نامه نيز به تقيّه رفتار نمايند و بر موجب قرار مجلس ، جوابى به نامهء سلطان نوشته و به همراهى يكى از امراى شاملو ايلچى سلطانى را به روم فرستادند .\r\nصورت نامه شاه اسماعيل به دست نيامد كه در اينجا عينا ثبت شود .\r\n\r\n\r\n","description":"","footnote":"\r\n( 1 ) . يس ، 17\r\n( 2 ) . اسراء ، 81\r\n","page_name":" 53 ","page_number":53},
  {"content":"\r\n\r\nچون در آن زمان سلطان بايزيد خان مشغول به تدارك لوازم جهاد با فرنگ و نظم و نسق امور مملكت بودند و مع ذلك معاملهء سياسيه دولت با مصريان دوستانه نبود ، از مصريان و از كثرت صوفيان كه در روم سكنا داشتند ، احتياط كرده ، عجالتا سكوت و مماشات اختيار نموده ، ولى به حكام ولايات حكمى سخت نوشته و ارسال داشتند كه بعدها احدى از رعيّت عثمانى را نگذارند كه به ايران بروند و مهاجرين ايران را نيز قبول كرده ، املاك و اراضى و خانه‌هاى آن صوفيان را به آنها بدهند كه قبل از صدور حكم به ايران كوچ كرده‌اند .\r\nدر سال نهصد و يازده [ 911 
  ] شاه اسماعيل در طارم قشلاق كرد و فرمود كه سنّيان عراق و آذربايجان را به بهانهء اينكه در جنگ پدر او سلطان حيدر حاضر شده‌اند به قتل رسانيده ، اموال و املاكشان ضبط و اولاد و عيالشان را اسير نمايند و از براى اين كار ابدال دده نامى را از امرا مأمور كرد و به مباشرت ابدال حجاج مثال ، انبوهى از سنّيان آن سامان را به بهانه‌اى مقتول افتادند و عداوتى كه در باب نفى شيخ جنيد با جهانشاه قره‌قويونلو داشت ، فرمود مسجد آن پادشاه را كه از مآثر ممتازهء اسلام بود ، به بهانهء اينكه اسامى خلفا در در و ديوار آن نوشته شده ، خراب كردند . و فرمود در قزوين هر شخصى از خالدىها - از نوادهء خالد بن وليد - كه به دست آوردند كشتند كه غالب اعضاى اين خانواده از علما و صلحا بودند .\r\nدر سال نهصد و دوازده [ 912 
  ] شاه اسماعيل در خوى قشلاق كرد و عساكر قزلباش به جنگ اكراد رفته ، ايلات را تاختند و نامهء مسطور در ذيل را به دربار سلطان عثمانى نوشته ، التماس نمود كه صوفيان روم را منع از زيارت خانقاه اردبيل ننمايند .\r\n\r\nصورت نامهء شاه اسماعيل به بايزيد\r\nدعايى كه ورد اهل اللّه تواند شد و ثنايى كه شايستهء درگاه سلاطين جهان پناه تواند گشت ، از صميم اخلاص و دولتخواهى و از محض توجه و ارادت هواخواهى به عتبهء عليّه و سدّهء سنيّه اسلام پناه ، حضرت خلافت دستگاه ، سلطنت قباب ، معدلت نصاب ، حشمت انتساب ، سلطان سلاطين الاسلام ، منكّس رؤس عبدة الاصنام ، كهف الخواقين فى العالم ، ملاذ ملوك الامم ، الغازى فى سبيل الله ، المؤيّد من عند اللّه ، السّلطان العالم العادل ، الخاقان العارف الكامل ، المنظور بعنايات الملك المجيد ، حضرت خداوندگار اسلام ، سلطان بايزيد - خلد اللّه تعالى ظلال معدلته على المسلمين و ايدّ ايّام خلافته لمصالح الاسلام و المؤمنين - مرفوع گردانيده ، همواره در اوقات متبرّكه و ساعات مقدّسه ارواح قدسيّهء انبيا و اوليا و اصفيا و خصوصا بواطن فيض مواطن حضرت آبا و اجداد استمداد مىنمايد و استدعاى دوام خلافت و اعوام عدل و رأفت آن حضرت خداوندگارى اسلام مدارى مىرود ، بوده « انّه سميع مجيب » .\r\nبعد هذا ، بعزّ اصغا و شرف انهاء و خدام عدالت انتساب و نوّاب حشمت مآب رسانيده مىشود كه بر رأى عالم آرا پوشيده نيست كه از قديم الايّام الى الآن ، به خاندان ما نسبت ارادت\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو اعتقاد و سمت محبّت و اعتضاد اهالى ممالك عالم ، خصوصا اهل ديار روم ثابت و محقّق است و همواره از آنجا ارباب طلب و سلوك متوجه اين خاندان هدايت آشيان و حظاير مقدسهء مشايخ جنّت مكان - قدّس الله تعالى ارواحهم - مىشده‌اند و هر كس به قدر قابليّت فطرت خود ، به مقصود معنوى و مطلوب اخروى فايز مىگشته‌اند ؛ اما در بعض اوقات ، بعض فترات كه در طريق توجه ايشان واقع بود ، ملوك و حكام اطراف و بلاد متعرّض احوال ايشان مىشده‌اند ؛ چون طريقه عدالت افضال خدام حضرت خلافت پناهى جميع اهل اسلام خصوصا سالكان مسالك طريقت و مالكان ممالك حقيقت را شامل مىباشد ، متوقّع و مسؤول كه مريدان و معتقدان اين خاندان را كه داعيهء توجّه زيارت اين دودمان باشد ، مجاز فرمايند . ملوك و حكّام اقطار و مستحفظان حدود و امصار را فرمان كه مطلقا مانع آن گروه نگردند كه هركس كه متوجه اينجانب گشته ، به مطلوب اخروى فايز گشته ، موجب كثرت دعوات و مستوجب مزيد جاه و جلال و مستلزم تضاعف رزانت خلافت و افضال شود . ان شاء اللّه تعالى .\r\nچون غرض كلى عرض و اخلاص و دعاگويى بود ، بر دعا اختصار و اقتصار لازم نمود . به جهت عرض و دعا عمدة الطالبين محمد به صوب ملازمت درگاه جهان پناه فرستاده ، همواره جنابعالى ملاذ ارباب آمال و مآل اهل حشمت و اقبال باد . بمحمد و آله الامجاد . انتهى « 1 »\r\n* * * \r\nجواب سلطان با يزيد خان به شاه اسماعيل\r\nجناب سلطنت مآب ، حكومت نصاب ، شوكت قباب ، سعادت اياب ، سيادت انتساب ، مبارز السلطنة و الحكومة و العزّ و الاقبال ، شاه اسماعيل - اسّس اللّه بنيان عدله و افضاله الى يوم الدين - تحيّات صافيات شاهانه و تسليمات وافيهء پادشاهانه كه از محض محبّت و صفاى طويّت ابلاغ و ارسال مىگردد ، با قوافل مسبّحان اسحار و رواحل موردان ليل و نهار متحف و مهدى داشته ، توجه خاطر همايون به جانب سعادت مقرونش منعطف و مصروف دانند و همواره از پرسش احوال خير مآلش مستخبر و ملتفت شمارند . و چون درين ولا ، نامهء مشحون به دعا و ختامهء مقرون به ثنا از رجا و نجاى ارم آسا اصدار نموده بودند ، در ايمن اوقات و اسعد ساعات شرف نزول يافت و آنچه در مطاوى بلاغت آثارش منعطف و مندرج كرده ، باجماله بل من اوّله الى آخره ، محقق گشته ، موجب افزونى محبّت واقع شد و التماس كه در باب عدم منع متوجّهان آن صوب صوابنما رفته بود ، تفحّص فرمود ؛ چنان وضوح يافت كه اكثر رعاياى غزاة [ مجاهدين 
  ] به بهانهء زيارت ترك اين سرزمين كرده ، طريق عطالت مسلوك مىداشته‌اند و از اين جهت ، نقصان كلى به محصول سپاهى رو مىنموده و هرگاه يكى از\r\n\r\n\r\n","description":"","footnote":"\r\n( 1 ) . منشآت فريدون بيگ ، ج 1 ، ص 345 ؛ نوايى ، شاه اسماعيل ، صص 55 - 56\r\n","page_name":" 55 ","page_number":55},
  {"content":"\r\n\r\nغازيان عظام به رعيّت قديمى خود مىرسيده ، به موجب رسم قديم و ديدن مستقيم گرفته به وطن اصل خويشتن مىآورده‌اند . و چون اشارت شريف در رسيد ، حكم فرموديم كه هر فردى از اين طبقه در وقتى كه داعيهء زيارت اولياء احد [ اولياء الله 
  ] - عليهم الرّحمه - نمايند ، بر سبيل باز آمدن هيچ احدى مانع و دافع نگردند تا طريقهء محبّت چنانچه دلخواه طرفين و مقصود جانبين است معمور و دائر گردد و رشتهء محبّت لا ينقطع غير منقطع شود . و چون آثار يك جهتى و اخلاص و همگنان از نواحى ارباب اختصاص و محبان چون صبح صادق روشن و مثال نصّ قاطع مبرهن است ، به زوايد اطناب نرفت . همواره ايّام سلطنت و كامرانى قرين توفيق يزدانى باد برب العباد . « 1 » انتهى .\r\n* * * در سال نهصد و سيزده براى شاه اسماعيل خبر آوردند كه سلطان مراد بايندرى كه التجا به سلطان روم كرده ، عسكر خواسته بود كه ممالك مستوليهء خود را استرداد نمايد . چون سلطان اعتنا نكرده ، التجا به علاء الدوله ذوالقدر نموده ، پناه يافته و داماد وى شده است . حالا لشكرى جمع نموده ، اقدام به استرداد ممالك را دارد . شاه اسماعيل كه اين خبر را شنيد ، جمع لشكر كرده ، متوجه مملكت ذوالقدر گرديد و بدون اجازهء رسمى ، حدود دولت عثمانى را تخطّى نموده ، ناگاه داخل جلگهء قيصريّه شد . اهالى كه بغتة و بىمقدمه ورود لشكر شاه اسماعيل را ديدند ، زراعت و خانه و زندگانى را گذاشته ، پريشان شدند . هرچند شاه اسماعيل استمالت نمود ، اهالى اعتماد نكردند . از اين جهت خسارت كلى به ديوان و اهالى عثمانى وارد آمد .\r\nهنوز از حوالى قيصريه حركت ننموده بود كه جواب نامه‌اى كه در باب زوّار به سلطان نوشته بود ، آوردند . از ورود جواب بسيار خرسند شده ، جوابى كه متضمن عذر خواهى از تخطّى حدود و اظهار يگانگى بود ، نگاشته ، به تعجيل به اسلامبول فرستاد كه سلطان را از خود نرنجاند و خود او نيز متوجه مملكت ذوالقدر شد . نگارنده صورت همان نامه و جوابش را از منشآت فريدون بيگ اينك استنساخ مىنمايد .\r\n\r\nصورت نامهء شاه اسماعيل\r\nحضرت سلطنت منقبت ، خلافت مرتبت ، خورشيد منزلت ، سپهر رتبت ، جمشيد حشمت ، سكندر شوكت ، معدلت و نصفت پناه ، جلالت و عدالت دستگاه ، متبوع قياصرة الآفاق ، مالك رقاب السلطنة بالارث و الاستحقاق ، منكّس رؤس الكفرة و الأصنام ، مؤيّد جنود الاسلام ، صاحب الجوار المنشآت فى البحر كالاعلام ، اقدم الملوك و السّلاطين ، اعظم ولاة الخواقين ، رافع رايات الحق بالرأس المتين ، ناصب اعلام الفتح المبين ، جالس مسند عزّ و تمكين ،\r\n\r\n\r\n","description":"","footnote":"\r\n( 1 ) . منشآت فريدون بيك ، ج 1 ، صص 346 - 346 ؛ نوايى ، شاه اسماعيل ، صص 56 - 57\r\n","page_name":" 56 ","page_number":56},
  {"content":"\r\n\r\nحارس حوزهء ملك و دين ، ممهّد قواعد سلطنت و بختيارى ، مؤسس قوانين ابهّت و شهريارى ، الغازى فى سبيل اللّه المجازى لمن اتّخذ الهه هواه « 1 » المؤيد بتأييد اللّه المجيد ، معين السلطنة و العدالة و الحشمة و الاقبال ، سلطان بايزيد - جعل اللّه تعالى مبانى ملكه معمورا و القاه من عنده نصرتا و سرورا - رواحل تحيّات عنبر نسيم و قوافل تسليمات عبهر شميم كه از فرط محبّت منبعث و از كمال مودّت منشعب باشد ، متحف و مهدى داشته . انهاى رأى ملك آراى عقده گشاى آنكه در تاريخ دوازدهم شهر ربيع الثانى در يورت ناخربورنى واقع شد و از آنجا كوچ بر كوچ توجه به جانب مخالفان مصمم است و محبّت و عهد به دستورى كه سابقا مقرون بود ، به همان دستور فى ما بين مؤكّد است و خلل پذير نيست .\r\nو درين اوقات فرخنده ساعات كه عبور ولايت دار الاسلام روم واقع شد ، يساق كرده بوديم كه مطلقا غازيان عظام و عساكر نصرت فرجام ، پيرامون احوال رعاياى آن بلاد نگردند و تعرّض نرسانند « 2 » و جمعى كه به واسطهء عبور معسكر ظفر پيكر منهزم شده بودند ، استمالت داده ، به محل و مقام خود آيند كه اصلا « 3 » با ايشان از هيچوجه مهمى نيست . اميد كه محبّى را حافظ الهى به حكمت نامتناهى تعهد و محافظت فرموده ، پاسبان موافقت طالع را از كنگرهء ظلام اعلا به ديده‌بانى آن تعيين كرده باشد . چون منشأ اين عطيّهء ازلى جوهر جبّلت ذاتى است ، ابد الابد « 4 » از تعرّض عوارض عارضى به حفظ الهى مصون و مأمون خواهد بود ، ان شاء الله وحده العزيز . چون غرض تأكيد روابط محبّت و القاى مواد مودّت است ، زيادت اطناب نرفت . سرادق دولت و اقبال رفيع و اوج شرف سعادت منيع باد . بأوّل من نطق بالنّون و الصاد . « 5 »\r\n\r\nنامهء سلطان با يزيد به شاه اسماعيل\r\nمكتوب بلاغت اسلوب شهريار اعظم و تاجدار اكرم ، ملك ممالك العجم و نوين « 6 » بلاد الترك و الديلم ، جمشيد دوران و كيخسرو زمان ، المؤيّد من عند الله الملك الجليل ، شاه اسماعيل - اسّس الله قواعد عدله و عمره و ايّده بتوفيقه و نصره - در ايمن ساعات و اشرف اوقات رسيد و از وصول موكب متبرّكش به قيصريّه محميّه ، خبير و آگاه ساخت و امراى آن مرز و بوم را در تقديم مراسم يك جهتى تأكيد نموده ، اعلام رفت كه در باب اتّحاد و صفاى ذات البين دقيقه‌اى فوت ننمايند و همواره در خلوص و داد و رضاى طرفين كوشند تا رعايا كه ودايع اللّه‌اند ، در مهد امن و امان فارغ البال بوده ، به دعاى ابد پيوند همگنان درافزايند . و چون\r\n\r\n\r\n","description":"","footnote":"\r\n( 1 ) . فرقتمّ 43\r\n( 2 ) . در اصل : نرسانيدند .\r\n( 3 ) . در اصل : آينده كه واصلا .\r\n( 4 ) . در متن نوايى : الى الابد .\r\n( 5 ) . منشآت فريدون بيك ، ج 1 ، صص 346 - 347 ؛ نوايى ، شاه اسماعيل ، صص 61 - 62\r\n( 6 ) . نويان يا نوئين يا نويين به معناى مهتر و خداوندگار . اصل كلمه مغولى و نظامى است كه بر فرمانده يك تومان لشكر اطلاق مىشده است .\r\n","page_name":" 57 ","page_number":57},
  {"content":"\r\n\r\nرسوخ مودّت و يگانگى آن سلطنت مآب عدالت مناب به درجهء كمال و كمال درجهء وضوح پيوسته ، سكنهء آن مرز و بوم از قدوم نصفت رسوم متفجّر « 1 » نگشته ، رعايت خاطر همايون و جانب‌گيرى ما را در هر باب محمى و مرعى داشتند و با علوّ شأن ، شمّه‌اى از آن معطل و معوّق نگذاشته ، ان شاء اللّه الأعزّ الاكرم از آن جانب نيز همان شيوهء مرضيه را معمول نموده ، شكل خلاف صورت پذير نخواهد گشت و فوايد اين نعمت جليله به ساكنان ممالك طرفين سمت ظهور يافته و فضل و شكر آن به صحايف اعمال مندرج شده ، ثواب عظيم خواهد رسيد . باقى هميشه ايّام سلطنت بر نهج محبّت گذران باد برب العباد . « 2 » انتهى\r\nالغرض ، بعد از اينكه شاه اسماعيل علاء الدوله ذوالقدر را از ميدان محاربه گريزاند و دياربكر و خرپوت را فتح نمود ، خان محمد استاجلو كه يكى ، بل عمده اسباب ظهور وقعهء مشئوم چالدرانست ، منصوب به فرمانفرمايى مملكت دياربكر نموده ، عودت كرد .\r\nدر سال نهصد و چهارده [ 914 
  ] با اينكه بار بيگ پرناك فرمانفرماى عراق عرب عرض انقياد به شاه اسماعيل كرده و تاج قزلباشى بر سر نهاده و شاه مشاراليه به او امان داده بود ، اعتنا به عهد و امان خود نكرده ، لشكر به عراق كشيد . چون بار بيگ مىدانست كه نمىتواند جلوگيرى شاه اسماعيل را به عمل بياورد ، به حلب گريخت و شاه اسماعيل نيز بىمانعه داخل بغداد شده ، بناى خونريزى را نهاد . جز شيعيان ، هر شخصى را كه بدست آورده كشت و غالب آثار اسلاميه و قبور مشاهير اهل سنّت را فرمود خراب كردند و حكومت بغداد را به عنوان خليفة الخلفا به خادم بيگ داده ، متوّجه حويزه شد و سلطان فياض مشعشعى حكم‌دار آن مملكت گريخته ، بعد از كشتن جمعى از بىگناهان ، حويزه را ضبط كرده ، حكومتش را به يكى از امرا داد و چون حاكم دزفول و حاكم لر كوچك اظهار انقياد نموده قزلباش شدند ، آنها را در حكومتشان مستقر ساخت .\r\nهم در اين سال خان محمد استاجلو با ذوالقدريان جنگيده ، گور شاهرخ و احمد بيگ بن علاء الدوله و جمعى از امرا و قشون ذوالقدريّه را كشت و شاه اسماعيل بعد از اين فتح ، خان محمد از برايش تاج زر دوزى و كمر مرصّع فرستاده ، قدرش را اعلا نمود .\r\nدر سال نهصد و پانزده [ 915 
  ] شاه اسماعيل بار ديگر متوجه سمت شيروانات شده ، آن ولايات را با جميع توابع و دربند را استيلا نمود و حكومت دربند را به منصور بيگ داد و منصب صدارت را به امير سيد شريف شيرازى كه از دختر زاده‌هاى امير سيد شريف علامه بود ، تفويض نمود و قاضى محمد كاشى كه منصب صدارت و ساير مناصب عاليه را دارا بود از كثرت تعدّيات و مظلمه خانمان سوز او ، معزول و مقتول گرديد و جاى نجم الدين مسعود\r\n\r\n\r\n","description":"","footnote":"\r\n( 1 ) . در متن نوايى : منتضجر .\r\n( 2 ) . منشآت فريدون بيك ، ج 1 ، ص 347 ؛ نوايى ، شاه اسماعيل ، ص 63 - 64\r\n","page_name":" 58 ","page_number":58},
  {"content":"\r\n\r\nكه از امراى معتبر و فوت كرده بود ، به امير يار احمد خوزانى داد و او را ملقب به نجم ثانى كرد .\r\nهم در اين سال ، يعنى روز چهاردهم سپتامبر سال هزار و پانصد و نه [ 1509 م 
  ] زلزلهء عظيمى در اسلامبول حادث شد . هزار و هفتاد خانه و يكصد و نه جامع و مسجد و يك سمت بسيار عالى عمارت دولتى و سور شهر اسلامبول را خراب و برابر تراب كرد و آب دريا بالا آمده ، از سر ديوار قلعه به شهر داخل شد . و اين زلزله كه مثلش ديده نشده بود ، چهل و پنج روز درين شهر حكمرانى نمود . اهالى و سلطان از شهر خارج شده ، در بيرون زير چادرها و آلاچيق‌ها زندگى كردند . بعد از اينكه زلزله سكونت يافت ، سلطان به اطراف احكام نوشته ، پانزده هزار نفر بنا و عمله جمع كرد و مشغول به تعمير شد . « 1 »\r\n\r\n[ جنگ شاه اسماعيل با شيبك خان 
  ]\r\nدر سال نهصد و شانزده [ 916 
  ] جنگى فيما بين شيبك‌خان اوزبيك و شاه اسماعيل به ظهور پيوست و علت ظهور اين ملحمه ، آنكه شاه اسماعيل ضبط مملكت خراسان را در خاطر داشت « 2 » و شيبك‌خان هم مىخواست مملكت ايران را از شاه اسماعيل انتزاع نمايد . بنابراين داعيهء شيبك خان كه مغرور فتوحات پى در پى خود بود ، نامهء سخت بىحرمتانه به شاه اسماعيل فرستاده و شاه اسماعيل را به خطاب اسماعيل داروغه مخاطب ساخته ، خود را بيرون از حدّ تمجيد و ستايش نمود . بعد اظهار كرد كه نيّت ايفاى وجيبهء حجّ را دارم ؛ بايد كه از براى قشون من در منازل ايران سيورسات جمع و ادّخار نمايى و سكّه و خطبه را به اسم ما كرده و بخوانى و خودت را هم به سرير اعلى برسانى . هرگاه از اين حكم انحراف و تمرّد مىنمايى ، لشكر مغولستان و تركستان و بخاراى صغير و كبير و دشت قبچاق و قالموقستان « 3 » و غيره و غيره را به سردارى فلان و فلان و فلان فرستاده ، چنين و چنان مىكنم و ايران را ويران مىسازم و غيره و غيره . . . « 4 »\r\nشاه اسماعيل كه اين نامه بخواند ، با لشكر جرّار عزيمت خراسان نمود . چون از رى متوجه دامغان شد ، احمد سلطان داماد شيبك خان كه حكومت دامغان داشت ، به هرات\r\n\r\n\r\n","description":"","footnote":"\r\n( 1 ) . دربارهء اين زلزله بنگريد : هامرپورگشتال ، ج 2 ، ص 766 - 767\r\n( 2 ) . در نسخهء ملى : شاه اسماعيل در خاطر داشت كه مملكت خراسان را مسخر نمايد .\r\n( 3 ) . در احسن التواريخ ص 150 آمده : « دلاوران و عساكر اين كه از اندجان و قند بادام و شاهرخيه و تاشكند و شهر سبزوار و اطرار و سبران و ارگنج و خوارزم و جيحون كنار و كاشغر و منقت تا نواحى قبچاق و قلماق مقرر شده كه استادگى نمايند . . . »\r\n( 4 ) . در حاشيهء نسخهء ملى ، متن نامه را به نقل از تاريخ منتظم ناصرى آورده است . ( تاريخ منتظم ناصرى ، اعتماد السلطلنه ، به كوشش محمد اسماعيل رضوانى ، تهران ، دنياى كتاب ، 1364 ، ج 2 ، صص 752 - 753 ) . همين نامه با اندكى اختلاف در الفاظ ، در : نوايى ، شاه اسماعيل ، ص 81 و احسن التواريخ صص 149 - 150 چاپ شده است .\r\n","page_name":" 59 ","page_number":59},
  {"content":"\r\n\r\nگريخت و خواجه احمد قنقرات « 1 » حاكم استراباد نيز فرار كرد و بزرگان استراباد با پيشكش در بسطام به خدمت شاه اسماعيل رسيدند . شيبك خان با آنكه دايم به لاف و گزاف مىگفت عن قريب لشكر به حدود عراق و آذربايجان مىكشيم و بعد از تسخير آن مملكت ، متوجه حجاز مىشويم ؛ اما لشكر آراسته و جنگجوى شاه اسماعيل را كه زياده از عسكر خود ديد ، خوف بر او استيلا يافته ، در اواخر رجب به مرو گريخت .\r\nشاه اسماعيل به مشهد مقدّس رفته ، بعد از زيارت مرقد حضرت امام ثامن ضامن - عليه السلام - به عزم مرو انتهاض كرده ، در بيستم ماه شعبان ، به ظاهر مرو نزول نموده ، هفت روز جنگ سخت ميان عساكر شاه اسماعيل و لشكر شيبك خان در كار بود . روز بيست و هشتم شعبان شاه اسماعيل تدبير كرده ، از دور شهر مذكور به قريهء محمودى كه در سه فرسخى شهر است ، عقب نشست . شيبك خان سه روز احتياط كرده ، از قلعه بيرون نشد . بعد از سه روز با امرا ، به خصوص با جان وفا ميرزا مشورت كرد . امرا به تعاقب اردوى شاه اسماعيل اظهار رضايت نكرده ، گفتند كه منتظر ورود لشكر عبيد خان و ساير خوانين شده ، بعد از ورود آنها جنگ ميدانى با قزلباش بنماييم ؛ زيرا لشكر حاضر ركاب ما ، نسبت به لشكر شاه اسماعيل كمتر و بىقدرت‌تراند . اين حرف را كه شيبك‌خان شنيد ، پر از آتش غضب شده ، بناى بدگويى را نهاد .\r\nمغول خانم زن شيبك خان ، به شوهر خود گفت كه ، شما مكتوبات تعرّض آميز به شاه اسماعيل نوشته ، او را به جنگ بخواستيد . او با سپاه از پنجاه منزلى ايران ، به مرو آمد . شما گريخته ، در اينجا متحصن شديد . او بعد از جنگ عقب نشست ، خاك بىناموسى بر سر پاشيده ، تعاقب ننموديد . حاليا صلاح دولت در آن است كه رعب و هراس به خاطر راه نداده ، با دل قوى به ميدان محاربه رويد كه چنين حركت و بد دلى عيب مردان است . « 2 »\r\nشيبك خان كه اين حرف‌هاى حقارت آميز از مغول خانم شنيد ، غيرتش در حركت شد .\r\nصباح جمعه با سپاه خود از مرو بيرون آمده ، اردوى شاه اسماعيل را تعاقب نمود ؛ اما لشكر قزلباش را كه حاضر جنگ يافت ، از كردهء خود پشيمان شده خواجه محمد وزير را نزد جان وفا ميرزا فرستاده او را ترغيب به جنگ نمود . ميرزاى مشار اليه نسبت به خان بد گفته ؛ بعد گفت : به خان بگو كه اين لشكر به غايت پرزور است . با اين مردمى كه داريم نمىتوانيم آنها را مغلوب نمود . دريغ كه نصايح ما را قبول نكرده و خود را به كشتن دادى و عيال و اطفال ما را اسير قزلباش گردانيدى . بعد از آن صف حرب آراسته ، شيبك خان در قلب لشكر ايستاد ؛ ادارهء ميمنه را به قنبر بيگ و ميسره را به جان وفا ميرزا حوالت نمود .\r\nشاه اسماعيل نيز تعبيهء صفوف نموده ، ميمنه و ميسره را به امراى نامدار مثل امير نجم ثانى\r\n\r\n\r\n","description":"","footnote":"\r\n( 1 ) . احسن التواريخ ، ص 151 : احمد قنقراط .\r\n( 2 ) . احسن التواريخ ، ص 157 .\r\n","page_name":" 60 ","page_number":60},
  {"content":"\r\n\r\nو بيرام بيگ قرامانى و چايان سلطان استاجلو و ديو سلطان روملو و حسين بيگ لله و ابدال بيگ دده و زينل خان شاملو و بادمجان سلطان روملو مقرر گردانيد . « 1 »\r\nهماوردان شروع به جنگ و جدال نموده ، بناى به كار بردن توپ و تفنگ و تير و شمشير و نيزه و ششپر را گذارده ، از كشته‌ها پشته‌ها ساختند . آخر الامر لشكر قزلباش بر اوزبكان غلبه كرده ، آنها را منهزم و مقهور نمودند . رودخانهء قريهء محمودى پر از لاشهء انسان و حيوان شده ، فراريان از روى لاشه عبور به آن طرف مىكردند . شيبك‌خان در اثناى گريز خود را به چارديوارى رسانيد كه راه به در رو نداشت . جمعى از قزلباشان آن محوطه را احاطه كردند .\r\nازبكان از غايت ازدحام بر بالاى يكديگر افتادند . خان مشار اليه مثل ساير ازبكان در زير مردم مانده خفه شد . بعد از آن كه دست از جنگ كشيدند يكى از قزلباشان ، خان را شناخته سربريد و به نزد شاه اسماعيل آورده ، زير پاى اسبش انداخت . شاه اسماعيل فرمود كاسهء سرش را طلا گرفته و هميشه با همان كاسه شراب مىآشاميد . و پوست خان مشار اليه را كاه و پنبه چپانده فرمود ، فتحنامهء بسيار مغرورانه نوشته با همان پوست پر شده شيبك‌خان به همراهى ايلچى مخصوص به دربار سلطان با يزيدخان عثمانى فرستاد كه اين فقره هم يكى از عمده اسباب ظهور جنگ چالدران است كه تفصيل آن در موقعش مذكور خواهد شد . افسوس كه صورت فتحنامهء شاه اسماعيل به دست نيامد كه در اين تاريخ ضبط شود .\r\nسلسله نسب شيبك خان از اين قرار است : شيبك خان بن بوداق سلطان بن ابو الخير خان بن دولت شيخ بن ايلتى اوغلان [ بن فولاد اوغلان 
  ] « 2 » بن ايبه خواجه بن توقتاى [ تغتاى 
  ] بن بولغاى [ بلغان 
  ] بن شيبان بن جوجى بن چنگيزخان و مادرش قوزى - بره - بيگم است .\r\nخلاصه درين جنگ ، ماموشى و قاضى منصور و تمامى امرا و اعيان اوزبكيه و قرب ده هزار از لشكريان اوزبيك مقتول افتادند . شاه اسماعيل داخل مرو شد . باقى مانده اوزبكان و اعيان و علماى بلدهء مزبور را به سياست رسانيده ، به اهالى امان داد و اموال و نقود شيبك‌خان را فرمود لشكر قزلباش قسمت كردند . حكومت مرو را به ابدال بيگ دده سپرده به عزم قشلامشى متوجه هرات شد . عبيدخان برادر زادهء شيبك‌خان با لشكريانش در وقتى رسيد كه اردوى عمّ او انهزام يافته مىگريختند ، ديد كه كار از كار گذشته ، مغول خانم و زوجات ساير امرا را برداشته به هزار داغ دل عازم بخارا شد . « 3 »\r\nبا اينكه هراتيان درين جنگ اظهار بىطرفى كرده ، داخل جنگ نشده بودند ، به بهانهء اينكه چرا دفع صائل « 4 » ننموده‌اند ، شاه اسماعيل فرمود انبوهى از آنها را با شيخ الاسلام اين مملكت به قتل رسانيده ، اموال و املاكشان را ضبط و اولاد و عيالشان را اسير كردند .\r\n\r\n\r\n","description":"","footnote":"\r\n( 1 ) . احسن التواريخ ، ص 158 - 159\r\n( 2 ) . از احسن التواريخ ، ص 162 . آنچه در دو قلاب بعدى هم آمده ، از احسن التواريخ است .\r\n( 3 ) . احسن التواريخ ، ص 161\r\n( 4 ) . به معناى حمله كننده ، طغيانگر ، سركش .\r\n","page_name":" 61 ","page_number":61},
  {"content":"\r\n\r\nآنگاه كه شاه مشار اليه داخل خراسان شده بود ، اهالى هر بلدهء از اين مملكت كه صورت انقياد ننموده بودند ، فرمود قتل عام كردند . در ميان مقتولين هزاران از رجال معروف علميه و ادبيه و سايرهء اسلام بود . « 1 »\r\nهم درين سال ، شاهزاده سليم بن سلطان بايزيد كه از چند سال به اين طرف از جانب پدر به والىگرى ولايت طربزون منصوب گرديده بود ، در محال چورتى تابع كورهء تكفور طاغى از لواحق ولايت ادرنه با پدر جنگيده شكست يافت .\r\nدر روز شكست سلطان سليم ، ايلچى شاه اسماعيل كه حامل پوست شيبك‌خان بود وارد موكب سلطانى شد . چون اين مسأله يكى از مسائل عمدهء تاريخى و تعلق تامى به مسائل مندرجهء اين تاريخ دارد ، لازم ديده شد كه در اينجا شروع به ترجمهء حال سلطان سليم الملقب به ياوز كرده ، درين ضمن اسباب ظهور اين وقعه و ساير وقايع راجعه به ملحمهء چالدران و فتح مصر و شام و اسباب انقراض دولت چراكسه و خلفاى عباسيّهء مصر و غيره به ترتيب به عرض مطالعه كنندگان فخام رسانيده شود .\r\n\r\nترجمهء حال سلطان سليم خان ملقّب به ياوز\r\nاين پادشاه قصىّ القلب دلير ، در سال هشتصد و هفتاد و پنج هجرى موافق هزار و چهار صد و هفتاد ميلادى [ 875 / 1470 
  ] از صلب سلطان بايزيد ثانى الملقب به ولى قدم از عدم به ساحت شهود نهاد .\r\nبعد از تحصيل علوم و فنون عاليه و آليهء آن زمان ، در ادبيات فارسى و عربى و تركى و يونانى وحيد دوران ؛ يك اديب شيرين بيان و يك شاعر آتش زبان شد .\r\nبا اينكه مشغول به تحصيل علوم بود ، در هر روز ، زمانى هم معين از براى تحصيل فن حرب آن زمان و استعمال اسلحه و علم فروسيت نموده بود .\r\nچون در مذاهب عامّه مثل آباء و اجدادش پيروى مذهب ابو حنيفه كوفى را كرده ، در فقه آن مذهب متبحّر شده بود ، پيروان ساير مذاهب عامه را دوست نمىداشت و دشمنى سخت به پيروان مذاهب خارج از مذاهب اهل سنّت مىورزانيد . شخصى بسيار متعصّب و حريص سلطنت و ساعى تشكيل خلافت در ممالك اسلام نشين بود و آرزو مىكرد كه نايل سلطنت شده ، وجود تمام حكم داران و امراى بلاد اسلاميه را از عالم سياسى معدوم ساخته ، از براى\r\n\r\n\r\n","description":"","footnote":"\r\n( 1 ) . اين مطالب ، ادعاهاى بىدليل است . البته شاه اسماعيل برخى از كسانى كه با آمدن ازبكان به هرات ، دست به شيعه كشى زده بودند ، كشت اما چنين تعابيرى از سوى مؤلف ، فاقد مدرك و سند معتبر تاريخى است . در شهر هرات قاعده بود كه هر بار كه ازبكها غلبه مىكردند ، دست به شيعه كشى مىزدند و پس از آن كه صفويان بر آن غلبه مىكردند ، طبعا از روى انتقام ، كسانى را به قتل مىرساندند . دربارهء اين وضعيت در خراسان ، بنگريد : تاريخ تشيع در ايران ، ج 2 ، ص 779 به بعد .\r\n","page_name":" 62 ","page_number":62},
  {"content":"\r\n\r\nتمام ملل و اقوام اسلاميه مرجع خلافتى در تحت سلطنت خود تشكيل نمايد .\r\nآنگاه كه فرمانفرمايى مملكت لازستان از جانب سلطان بايزيدخان به عهدهء اين شاهزادهء جوان محوّل و مفوّض گرديد و به طربزون كه آمد ، پادشاه ايران يعقوب بيگ بن حسن بيگ آق قويونلو ؛ يعنى بايندريه بود .\r\nمحض اينكه از احوال ايران اطلاع به هم رساند ، خضر بيگ نامى را به يك نامه محبّت علامت ، به دربار يعقوب‌بيگ فرستاده ، از حكومت يافتن خود در لازستان اطلاع داده ، ابواب مراوده را با ايران گشود . آنى از ارسال رسل و رسائل غفلت نورزيد و چند طغرا از آن نامجات كه فى ما بين سلطان يعقوب و سلطان سليم رد و بدل شده ، در جلد اوّل منشآت فريدون بيگ مندرج است . و همچنين در زمان سلطنت الوند ميرزا ، به اذن سلطان بايزيد لوازم سفر به گرجستان را كه تهيّه نمود ، نامه‌اى به آن پادشاه نوشته اطلاع داد و او را هم ترغيب به جنگ گرجستان كرد و منتظر جواب بودن خود را نيز در آن نامه بيان نمود كه آن نامه هم در ذيل نامه‌هاى سالف الذّكر در آن كتاب ضبط است .\r\nمقصود ، سلطان مشار اليه از اين مراودات رسمانه و دوستانه ، اين بود كه عجالتا از انقاص بنيان مشرف خراب دولت بايندريه بهره‌مند شده ، در آينده تمام ايران را مالك شود . شاه اسماعيل كه در سال نهصد و پنج [ 905 
  ] خروج نمود و بناى هرج و مرج را در ايران نهاد ، سلطان سليم هميشه حركات عسكريه و سياسيهء او را در نظر رقابت گرفته ، شب و روز منتظر ورود خبر اضمحلال و انكسارى او بود . هرگاه كه غلبهء شاه اسماعيل را مىشنيد ، از شدّت حزن و الم رنگش پريده ، متأسّف مىگشت . به خصوص خبر اظهار تشيع شاه اسماعيل و مقهورى سنّيان را كه به او رسانيدند ، بسيار اندوهناك شده گفت كه : اردبيل اوغلانى بك تخم فساد در زمين اسلام كاشت كه من بعد آنچه متصوّر بود صورت نخواهد گرفت مگر سلاطين با اقتدار اسلام ازين روز جمع شده ، اين تخم را كه هنوز ريشه ندوانيده است ، جمع و احراق بالنار نموده خاكسترش را هم به باد فنا بدهند .\r\nدر سال نهصد و هشت [ 908 
  ] كه مراد بيگ بايندرى از شاه اسماعيل شكست خورده ، التجا به دولت عثمانى نمود و استدعاى امداد از براى جنگ با شاه اسماعيل كرد و سلطان كه اسعاف به مسألت او نداد ، سلطان سليم ياوز ازين فقره بسيار افسرده دل شده ، بناى بدگويى را از امناى دربار نهاد .\r\nچون مىدانست كه اگر شاه اسماعيل در ايران حكومت با استقلالى تأسيس نمايد ، مانع بزرگى در جلو مقصود او خواهد شد ، به اين جهت مىخواست كه با بايندريه دست يكى كرده ، قبل از آنكه قوّت شاه اسماعيل بيفزايد ، او را از ميان بردارد .\r\nدر سال نهصد و سيزده [ 913 
  ] كه شاه اسماعيل بدون اخبار و اجازه رسميه ، حدود عثمانيه را تخطّى كرده ، داخل جلگهء قيصريه شد و خسارت كليه به ديوان و جيره خواران و رعيّت\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nرسانيد ، اين فقره بيش از پيش در دل سلطان سليم مؤثر افتاد . به خصوص جوابنامه‌اى كه پدرش به شاه اسماعيل نوشته بود ، حمل به ضعف نفس پدر كرده ، از پدر به سلطان قورقود برادر و هم قسم خود شكايت‌ها نوشت . و به اين هم قناعت نكرده ، به صدر اعظم ، توبيخ‌نامه فرستاد و صدر اعظم در جوابش نوشت كه چون غالب اهالى و ايلات را ترك و تراكمه آناطولى صوفى و تابع اردبيل اوغلى شاه اسماعيل هستند ، تا چارهء آنها ديده نشود ، دولت عثمانى نمىتواند با شاه اسماعيل بجنگد . لهذا مقرر گرديد كه صوفيان آناطولى را دولت به شبه جزيرهء موره كه امروز در تحت دولت يونان است كوچانيده ، به اين وسيله هم خطّهء آناطولى را از وجود آنها پاك و هم شبه جزيرهء موره را كه تمام سكنهء آن ملت يونان است به لمعات سيوف قاهرهء اسلام تابناك نمايند .\r\nبنابراين جواب صواب در دل سلطان سليم تشفّى حاصل شد و حكومت نيز صوفيان را پى در پى به مملكت يونان مىكوچانيد .\r\n\r\nدر بيان ظهور صوفيان در روم و احوال و اعتقاد آنها\r\nظهور صوفيان در مملكت آناطولى دولت عثمانى ، بعد از مراجعت امير تيمور گوركان از روم است . در اول ظهور اين طايفه ، خودشان را شعبه‌اى به اسم صوفيهء صفويه از طريقت سهرورديه قلمداد نموده بودند . اول در ميان ايلى از تراكمه موسوم به تكه كه در محال كوره منتشا من توابع ولايت آيدين كه دار الملكش شهر شهير ازمير است ، مسكون بودند .\r\nصوفيگرى ترقى كرده ، اشتهار و از آنجا در ساير بلاد انتشار بل تعّمم يافت .\r\nصوفيان صفويه رفته رفته با خراباتيان بكتاشيه نسبتى پيدا كرده ، طريقتى فى ما بين سهرورديه و بكتاشيه ايجاد نموده ، شرب مسكرات و استعمال معاجين و تراكيب مخدره و لواطه و وطى محارم را به بعض شرايط مباح قرار دادند كه تفضيل اعتقاد اينها در فوق معروض افتاد . « 1 » چون نذورات را از مريدان جمع و خانهء پير فرستادن در هر طريقت از عمدهء تكاليف خلفا و لااقل يك بار به خانه پير رفتن و به آيين طريقت رياضت كشيدن و بعد واقف سراير طريقت گشته ، كمر بسته شدن نيز از وجائب [ واجبات 
  ] مريدى است .\r\nحسن خليفه نامى از ايل تكه آنگاه كه سيد حيدر پدر شاه اسماعيل در اردبيل بر پوست ارشاد نشسته بود ، دو بار از منتشابه اردبيل رفته ، داخل خلوتخانهء سيد حيدر شد و سيد نيز به قول تواريخ صفويه با چهل نفر او را به جهت كشيدن رياضت اربعين به چله خانه فرستاده و براى معيشت چهل روزهء او هم مثل سايرين ، يك قرص نان جوين و يك كوزهء آب از براى\r\n\r\n\r\n","description":"","footnote":"\r\n( 1 ) . پيش از اين هم گفتيم كه اين قبيل اتهامات ، هميشه ميان فرقه‌هاى مخالف يكديگر رايج بوده و تا وقتى كه مستندى تاريخى - علمى براى آنها يافت نشود ، قابل قبول نيست .\r\n","page_name":" 64 ","page_number":64},
  {"content":"\r\n\r\nخوردن و وضو و طهارت گرفتن مىدهد .\r\nبعد از آن كه حضرات چله نشينان يك اربعين را تمام كرده ، بيرون مىآيند ، حسن خليفه همان قرصه نان را و كوزهء آب را كه سيد به او داده ، بى اين كه از آنها ذرّه‌اى و قطره‌اى نقصان شود ، به سيد تقديم كرده ، به ثبوت مىرساند كه در آن چهل روز از كالبد بشريت بيرون شده ، در لطيفهء ملكيت زندگى نموده است . چون سيد حيدر اين مرتاضى جوكيانه را از او مىبيند ، تاج خلافت و خرقهء سعادت و كمر ارادت و پوست مشيخت و علم دعوت به دو داده ، مأمور به ارشاد ايل تكه نموده به سمت كوره منتشا روان مىسازد .\r\nآنگاه كه بدان ديار رسيده در منزل خود نزول مىكند ، بره سنان نامى از مريدان سيد حيدر به كدخدايان عشيرت كه به ديدن او آمده‌اند ، مىگويد : حضرات ! حسن خليفه از خانهء پير آمد ، اما دلى پر از آتش سوزان به ولايت تكه ايلى آورد . در همان سال ، پسرى از او به وجود آمده ، بنا به خوابى كه ديده او را موسوم به شاه‌قلى نموده ، آنى غفلت از تربيت او ننموده ، در تابستان‌ها در ميان ايل تكه رملو و در زمستانها نيز با مردم تكه يا خالو به سر مىبرده است . « 1 »\r\nتواريخ عثمانى مىگويد كه : حسن خليفه كه وارد كوره منتشا شد ، سجادهء مشيخت و خلافت را گسترده ، خانقاه ييلاقى و قشلاقى بنا كرد . و چون شخصى دولتمند بود ، سفرهء مهمان نوازى را چيد و [ در 
  ] معبرها آدم گذاشت و آنها هر مسافرى را كه در راه مىيافتند ، بدون تفريق مذهب به خانقاه دلالت مىكردند . با اين تدبير اسمش در آسياى صغير به نيكى در آمد ؛ مريدانش قصايد ساخته ، در دهات و اوبه‌ها « 2 » مىخواندند و از او كرامات و خوارق عادات روايات مىنمودند . چون خودش مردى بود بىسواد ، سيد جلال نامى كه فقيه و رندى بود و در ميان ايلات عظمى داشت ، محض اندوختن دولت ، زياد به خانهء حسن خليفه رفته ، اول با او سؤال و جوابى كرد ، بعد گويا ملزم شده ، دست ارادت به دو داد . اين فقره باعث فزونى وقع و شأن حسن خليفه شد و خليفه نيز او را مأمور به قبض نذور كرد . سال‌هاى سال اموال اتراك بىدانش را به اسم نذور و ديگ جوش و خمس و حقوق فقراى برادران چاپيدند .\r\nآنگاه كه حسن خليفه فوت كرد و فرزندش شاه قلى بابا بر جاى پدر نشست ، سيد جلال اين را هم مثل پدرش استظهار كرده ، وسعت كلى به دايرهء نفوذ او داد و هر صوفى را كه كسوهء انابت مىپوشانيد ، از چند جا آنها را داغ كرده ، موسوم به جلالى مىنمود . آنگاه كه دولت عثمانى شروع به كوچانيدن صوفيان كرد ، بنا به دعوت شاه اسماعيل ، ايل تكه متوجه ايران شدند . در وهلهء اولى دولت عثمانى مسامحت كرد و از خدا مىخواست كه از اين قبيل اشخاص از روم رفع ثقلت و مفسدت نمايند . اينها كه اين مسامحت و بىاعتنايى را از دولت\r\n\r\n\r\n","description":"","footnote":"\r\n( 1 ) . دربارهء حسن خليفه بنگريد : خلاصة التواريخ ، ج 1 ، ص 117 .\r\n( 2 ) . چادر تركمانان .\r\n","page_name":" 65 ","page_number":65},
  {"content":"\r\n\r\nديدند ، حمل به ضعف حكومت نموده ، مردم را تشويق به هجرت ايران كردند و هركس كه نمىخواست همراهى به آنها نمايد ، اظهار شدّت نموده ، مسلط به مال و عرض و جانشان مىشدند . حاكم منتشا و گرميان كه اين وضع را ديدند ، با هزار سوار آنها را تعاقب كرده جنگيدند . چون روميان نسبت به آنها اقل قليل بودند ، بنابه مقتولى سردارشان ، شكست يافته ، جمعى هم دستگير جلاليان شدند . شاه قلى فرمود اسيران را گردن زده ، متوجه ولايت قرامان كه امروز معروف به ولايت قونيه است ، شده ، بناى تاخت و سوخت و هتك عرض و قتل نفس را گذاردند .\r\nغلبه و تاخت و تاز جلاليان را كه راهزنان و الواط و اجلاف و دزد و دغل و بيكار و بيعار شنيدند ، از هر گوشه آناطولى كه بودند ، يكديگر را خبردار كرده ، دسته دسته ملحق به جلاليان شده ، قدرت و قوت آنها را مىافزودند .\r\nقراگوز پاشا حاكم ولايت قرامان كه از ورود آنها به ولايت خود اطلاع يافت ، به تعجيل جمع لشكر نموده ، متوجه به سمت آنها شد . در تلاقى فريقين لشكر قراگوز پاشا انهزام يافت .\r\nپاشا رو به قونيه فرار نمود و جلاليان « 1 » هم اردوى پاشا را تاخته متوجه شهر قونيه شده و يك منزل هم قطع نموده بودند كه خبر ورود اردوى عثمانى را از اسلامبول به شاه قلى جلالى رسانيدند . اين خبر را كه شنيد صرف نظر از قرامان نموده ، عنان تاخت و تاز و سوخت و ساخت خود را به سمت سيواس ارخا كرد . خادم على پاشاى صدر اعظم كه يكى از اعاظم اسلام و صاحبان خيرات و مبرات كثيره است ، در سال نهصد و هفده [ 917 
  ] به همراهى چهل هزار سوار در دست سيواس به شاه قلى بابا رسيد . فريقين ملاقى به همديگر شده ، بناى ادارهء تبر و نيزه و تير و گرز و شش‌پر و شمشير گذارده ، از كشته‌ها پشته‌ها ساختند و از خون مقتولين در روى زمين نهرها جارى نمودند .\r\nشاه قلى و قرب سه هزار جلالى مقتول افتاد . جلاليان شكست خورده ، گريختند . قشون عثمانى آنها را تعاقب كرده ، جمعى را هلاك ساختند و از حدود بيرون كردند . اما صدر اعظم و چند سردار معتبر عثمانى هم در اين جنگ كشته شدند . آنگاه كه جلاليان به دشت شهر ارزنجان رسيدند ، خبردار شدند كه به قدر پانصد نفر از تجّاران تبريز ، مال التجارهء زياد به روم\r\n\r\n\r\n","description":"","footnote":"\r\n( 1 ) . اسكندر بيك منشى در ذيل رخدادهاى سال 1017 به شرح شورش جلاليان در سرزمين عثمانى پرداخته و در ابتداى آن بخش مىنويسد : مجملا روميان روميه ، جماعتى را كه به پادشاه زمان عاصى گشته به نهب و غارت و تخريب ولايت مشغول مىگردند « جلالى » مىنامند . ( عالم آراى عباسى ، ج 2 ، ص 765 ، چاپ امير كبير ) . سپس شرحى از شورش جلاليان و آمدن آنان به ايران به دست داده است .\r\nمطالب مؤلف دربارهء سيد جلال نام كه در كنار حسن خليفه و سپس شاه قلى بابا بوده ، بايد بيشتر مورد تحقيق قرار گيرد و ارتباط آن ، دست كم از لحاظ لفظى با تعبير جلالى در اين دوره ، مورد بررسى قرار گيرد . آنچه روشن است اين كه ، عنوان جلاليان به عنوان شورشيان بر دولت عثمانى ، از پيش از دورهء سليم نيز مطرح بوده است .\r\n","page_name":" 66 ","page_number":66},
  {"content":"\r\n\r\nمىبرند . هجوم بر سر آن بيچارگان برده ، آن بيگناهان را طعمهء شمشير ساختند و از نقد و جنس ، هر چه به دستشان رسيد تاختند و به ايران آمده ، به اردوى شاه كه از خراسان عودت نموده بود ، ملحق شدند . چون اولاد و اعقاب تجّار از دست اين ظالم‌ها به شاه اسماعيل عارض شدند ، شاه اسماعيل سردار جلاليان را فرمود كشتند و افراد آنها را نيز قسمت به تومان‌هاى امرا نمودند ؛ اما از اموال منهوبه دينارى از آنها نگرفت . مجموع نفوس آنها را مورخين پانزده هزار خانوار ضبط كرده‌اند . « 1 » انتهى .\r\nدر همين سال كه شاه اسماعيل به عزم تسخير بلاد واقعهء در ماوراء النهر از هرات متوجه آن سامان شده و در ميمند و فارياب ايلچىها و هداياى عبيد خان و تيمور سلطان را قبول كرده ، حكومت بلخ و شبرغان و اندخود را به بيرام بيگ قرامانى داده ، برگشته و در قم در قشلاق بود و محمد آقاى ايشيك آقاسى باشى نجم كه به نزد بابر پادشاه فرستاده شده و از آن پادشاه آنچه تصور و خيال كرده بود نديده مأيوس برگشته بود ، از روى غرض به عرض رسانيد كه بابر پادشاه خيال سركشى را دارد . بنابراين شاه اسماعيل مصمم فرستادن لشكر به آن جانب شد .\r\nچون نجم ثانى كه وكيل دولت بود ، مىخواست تلافى از بابر پادشاه كند ، استدعاى سردارى اردو نمود . شاه هم او را سردار نصب نموده ، در همين سال نهصد و هفده روانه خراسان گردانيد كه تفصيل اين فقره در موقعش معروض خواهد افتاد . نامهء سلطان بايزيد عثمانى را كه مآل آن را به تركى در حقيقة التواريخ نوشته بودند و نگارنده به فارسى ترجمه كرده ، در ذيل اين فراز مىنگارد ، در همين سال به شاه اسماعيل دادند .\r\n\r\nخلاصه ترجمهء نامهء سلطان بايزيد\r\nبعد الالقاب . اى جوان كم تجربت ! باز نصيحتى از پدر بشنو ! از براى پذيرائيدن مذهب جديدت ، خون مسلمانان را مريز ! و وعيد  « وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها »  « 2 » را از جلو نظر دقت خود دور مينداز ! طريقهء اجداد عظامت - انار الله براهينهم - را مسلك خود قرار بده ! فرستادن پوست شيبك‌خان ، سلاطين شجاعت آئين عثمانيان را گرفتار خوف و تلاش نمىكند ! بعض اشخاص ملعنت اختصاص را به اين مملكت فرستادن ، جهلاى نيك و بد نفهم اين ممالك را به توسط آنها بالاغفال به ايران كوچانيدن و در راهگذارشان آبادىها را تاراج و اهالى مسكونه را مقتول گردانيدن ، كار دزدان است ، نه كار پادشاهان ! مملكت ايران مشابه پل است ، واقعهء فى ما بين دو اقليم بسيار وسيع اسلام نشين .\r\nاين پل محتاج به يك محافظ با اقتدار است كه در هنگام لزوم در سر پل جلو دشمن اسلام را\r\n\r\n\r\n","description":"","footnote":"\r\n( 1 ) . بنگريد : خلاصة التواريخ ، ج 1 ، ص 117\r\n( 2 ) . نساء ، 93\r\n","page_name":" 67 ","page_number":67},
  {"content":"\r\n\r\nگرفته و به امداد غازيان نگذارد كه حمله آوران از پل به اقليم ديگر عبور كرده ، به خرابى بپردازند . از روش كارهاى فوق الطبيعهء شما استنباط مىشود كه حضرت مالك الملك شما را به جهت محافظت آن پل انتخاب كرده ، موفق به فتح و نصرت مىنمايد و اين پل را به واسطهء مباينت مذهب قطع نكرده ، مسلمانان طرفين را منع از مراوده و ملاقات يكديگر ننمايد .\r\nچنانچه پيش از اين هم اظهار كرده بوديم ، رعيّت عدالت مىخواهد ، سلطان اطاعت از رعيّت ، و مذهب امرى است معنوى ، سلطنت امرى است مادى ! بر سلطان است كه عدالت را پيشه كرده ، مداخله به امور معنويه ننمايد . ديگر آنكه از استيلاى ممالك روم قطع اميد كنيد و بهتر آن است جد و جهد به اضمحلال وجود ملوك الطوايف ايران و توران و هندوستان نموده ، سلطنتى بسيار با قوّت را در آن سامان‌ها تأسيس نمائيد و من بعد طورى حركت ننماييد كه غازيان عثمانيان كه مشغول به جهاد فى سبيل الله و ساعى به اعلاى كلمة الله هستند ، ملجأ به بركشيدن شمشير انتقال از نيام شده ، رو به ايران حمله كرده ، بيش از بيش ويران سازند  « وَ ما عَلَيْنا إِلَّا الْبَلاغُ »  « 1 » و السلام . انتهى\r\nاين نامهء سلطان بايزيدخان ، در وقتى به دست شاه اسماعيل رسيد كه در هر سمت روم آتش اختلال بلند شده ، اولاد سلطان بايزيد به ادعاى سلطنت بر ضد يكديگر قيام نموده بودند . شاه اسماعيل فرصت را غنيمت شمرده ، در سال نهصد و هجده [ 918 
  ] نورعلى روملو نامى از معارف صوفيان را به ممالك عثمانى فرستاده كه جلاليان روم را دعوت به اتفاق خود نموده ، به دستيارى آنها ممالك روم را بچاپد و او هم به همراهى جمعى از جلاليان تكه‌لو داخل ممالك عثمانى شده ، شروع به اجراى مأموريت مودوعهء خود نمود .\r\nنور على كه وارد قره حصار شرقى شد ، به قدر سه چهار هزار سوار جرّار از جلاليان كه بعد از قتل شاه‌قلى در آن حوالى هر يكى در سوراخى پنهان شده ، منتهز فرصت بودند ، با عيال و اولاد بيرون آمده ، به وى ملحق شدند . خليفه كه اينها را ديد به طرف ملاطيه حركت نموده ، بناى تاخت و تاز را نهاد . فائق بيگ كه از جانب سلطان سليم حاكم آنجا بود ، با سه هزار سوار آنها را استقبال كرده جنگيد . خليفه غالب آمده داخل توقاد شد و خطبه را به اسم شاه اسماعيل خواند و از آنجا متوجه آئينه بازارى شده ، از فرات عبور نمود و به قازچايرى رفته ، در آنجا منتظر نتيجهء كارزار و جنگ و پيكار سلطان احمد و سلطان قورقود و سلطان سليم پسران سلطان بايزيد شد كه در آن هنگام به يكديگر افتاده ، مملكت را پر از آشوب نموده بودند .\r\nخيرخواهان دولت و رؤساى قشون ينگى چرى مجلسى تشكيل نموده ، چارهء رفع اين آشوب داخلى و شرّ جلاليان را متذكر گرديده ، قرار گذاشتند كه سلطان بايزيد ثانى كه از پيرى ، امور دولت را به مسامحت و بىقيدى به تعويق انداخته بود ، از سلطنت خلع كرده ، يكى\r\n\r\n\r\n","description":"","footnote":"\r\n( 1 ) . يس ، 17\r\n","page_name":" 68 ","page_number":68},
  {"content":"\r\n\r\nاز شاهزادگان را به پادشاهى بردارند .\r\nسلطان احمد كه بعد از فوت شاهزادهء شاهنشاه ، ممدوح سلطان بايزيد گشته و به ولى عهدى دولت انتخاب گرديده بود ، او را به پادشاهى قبول نكرده ، گفتند كه مردى است ساده‌لوح و مشغول لهو و لعب و در حق سلطان قورقود هم گفتند كه مردى است شاعر و مشغول به اشعار و ادبيات . به اين جهت ، اين هر دو سزاوار پادشاهى نيستند . بعد از تفكّر بسيار ، سلطنت سلطان سليم را مناسب ديده ، دعوتنامه‌اى كه ممهور به مهر امنا و رجال و سرداران و صاحب منصبان ينگىچرى بود ، به طربزون فرستاده ، مشار اليه را دعوت به اسلامبول نمودند .\r\nدر روز هجدهم صفر سال نهصد و هجده هجرى [ 918 
  ] سلطان سليم وارد اسلامبول شده ، جلوس كرد و پدرش سلطان بايزيد ثانى را كه از عمرش شصت و هفت سال گذشته و سى و دو سال پادشاهى كرده بود ، از سلطنت مخلوع و محبوس ساخته ، در ماه ربيع الاخر ، بنا به بعضى قيل و قال ، از محبس بيرون آورده به سمت ديمتوقه فرستاد و اين پادشاه پير هم گريان و نالان به سمت ديمتوقه مىرفت كه به توسط يك طبيب يهودى به دو زهر دادند . لهذا در روز دهم ربيع الآخر مذكور در اثناى راه در موقع حوضه مسموما وفات يافت .\r\n\r\nترجمهء حال سلطان بايزيد\r\nاين پادشاه در سال هشتصد و پنجاه و يك [ 851 
  ] از صلب سلطان محمد فاتح متولد شده ، در روز بيستم ربيع الاخر هشتصد و هشتاد و شش [ 886 
  ] بعد از فوت پدر بر تخت سلطانى جلوس نمود و بعد از سى و دو سال سلطنت ، در سن شصت و هفت ، در روز هجدهم صفر سال نهصد و هجده از پادشاهى خلع و روز دهم ربيع الآخر وفات يافت . اين پادشاه يكى از اعاظم و افاضل سلاطين عثمانى ، ولى بدبخت بود ؛ زيرا قبل از اينكه جلوس نمايد ، محمد پاشاى قرامانى صدر اعظم فاتح خواست كه برادر كوچك اين پادشاه را جلوس دهد .\r\nينگىچرىها شوريده وزير مومى اليه را كشتند و در جايش اسحاق پاشا را صدر اعظم نصب كرده ، چاپار به آماسيه فرستادند كه اين پادشاه كه در حيات پدر حاكم آنجا بود به زودى به پاى تخت بيايد . آنگاه كه با چهار هزار سوار وارد بوغاز شد ، لشكر خبر فرستادند كه مصطفى پاشا را كه از براى صدارت مىآورد ، تا از خود دور نكند ، داخل اسلامبول نشود . لهذا از خوف لشكر ، او را از خود دور كرد و داخل پاى تخت شده ، جلوس نمود و على العاده به نوكر و لشكر انعام جلوس و ترقّى داد .\r\nدر آن هنگام برادر بزرگش سلطان جم به ادعاى سلطنت شوريد . چون سلطان جم در زمان شاهزادگى پدر متولد شده بود ، او را يكى از رعيّت شمرده ، قبول نكردند و حال اينكه مشار اليه عالم فاضل شاعر منشى دليرتر از همه بود . دو بار با برادر جنگيده ، شكست يافت و\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمىخواست كه مملكت را مثل اموال منقوله قسمت نمايد ؛ پذيرفته نشد .\r\nبعد التجا به سلطان مصر كرد ؛ اكرام ديد . ولى آنچه مقصودش بود دست نيافت . بعد التجا به شواليه‌هاى جزيرهء ردوس نمود . آنها هم اين شاهزاده را با كمال احتفال استقبال و قبول كرده ؛ اما از ترس سلطان نتوانستند نگاه بدارند . فرستادند به فرنگ . بعد از گفتگوهاى بسيار و دادن مبلغ خطير الكساندر پاپ رم ، يعنى جانشين بره خدا اين شاهزادهء بينوا را مسموم ساخت و نعش او را به اسلامبول آورده ، دفن كردند .\r\nچون اين پادشاه از دغدغهء برادر رهايى جست ، لشكر به آلبانيا كشيد . در اثناى راه شخص درويش كسوتى نزديك به اين پادشاه شده ، خواست او را بكشد ؛ گرفته كشتندش و از آن روز قدغن گرديد كه احدى با سلاح تقرّب به سلاطين ننمايد . در سال نهصد و نه [ 909 
  ] لشكر به لهستان كشيده ، مظفر شده ، ده هزار اسير از آنها گرفته ، مراجعت نمود . چون ساير وقايع سلطنت اين سلطان در متن مذكور شد ، صرف‌نظر از تكرار آنها گرديد .\r\nشخصى بود قوى البنيه ، عظيم الجثه ، كج بينى و مو سياه لطيف . علما را دوست مىداشت .\r\nمداوم درس و شاعر بليغ و متورّع بود . لهذا ملقب به ولى گرديد . در اول عمر شراب مىخورد ؛ اما بعد توبه كرد . ده روز از رمضان مانده ، انزوا جسته مشغول عبادت مىشد و بشخصه در جنگ‌ها حاضر شده ، فرمان به لشكر مىداد . خوب تير مىانداخت . مايل لهو و لعب و زينت در اثاث و لباس نبود . جوامع و مدارس و سه عدد پل بسيار عظيم و متين بنا نمود . هر سال مبالغ خطيرى از براى فقراى حرمين مىفرستاد و متمسك به حديث منيف « من تغطّت رجلاه بغبار طرق اللّه لا تمسّه النّار فى الاخرة » « 1 » شده ، گرد و غبار راه جهاد بر لباس نشسته خود را جمع كرده نگاه داشته بود . روزى كه از سلطنت خلع گرديد ، آن گرد و غبار را داد خشت ساختند و وصيّت نمود كه در وقت دفن ، همان خشت را در زير سرش بگذارند . در مضجع مخصوص خود كه در جوار مسجدش در اسلامبول ساخته مدفون است .\r\n\r\nدر بيان وقايع ايام سلطنت سلطان سليم اول\r\nسلطان سليم خان كه جالس اورنگ سلطنت عثمانى شد ، سلطان احمد برادر بزرگ سلطان مشار اليه نيز در آناطولى ، يعنى در شهر آماسيّه كه از سى سال به اين طرف در آنجا حكومت داشت ، جلوس نموده ، خطبه به اسم خود خواند و پسرش علاء الدين را به همراهى يك اردوى معتبر فرستاده ، شهر بروسه پاى تخت قديم آن دولت را استيلا نمود .\r\nاين خبر وحشت اثر را كه به عرض سلطان سليم رسانيدند ، فرزندش سلطان سليمان را در\r\n\r\n\r\n","description":"","footnote":"\r\n( 1 ) . با همهء جستجويى كه صورت گرفت ، در معاجم حديثى ، حديثى با اين عبارت يافت نشد . اما چندين حديث در مضمون آن در كنز العمال ، ج 4 ، ص 321 ، ش 10704 ، 10706 ، 10707 ، 10708 آمده است .\r\n","page_name":" 70 ","page_number":70},
  {"content":"\r\n\r\nاسلامبول نايب السلطنه نصب نموده ، به سردارى هفتاد هزار مرد جنگى از خشكى متوجه بروسه شد و يك صد و بيست و پنج فروند كشتى نيز تجهيز كرده ، از درياى مرمره به سمت مداينه لنگرگاه بروسه فرستاد .\r\nدر آن اثنا ، برادرش سلطان احمد محض اينكه تفرقه فى ما بين برادران بياندازد ، محرمانه مكتوبى به برادرش سلطان مصطفى فرستاده ، او را كه در اردوى سلطانى بود ، دعوت به وزارت نمود و او هم دعوت احمد را قبول كرده ، جواب موافقت نوشت ؛ ولى مكتوب او به دست سلطان سليم رسيد . اما سلطان سليم كه آگاهى از خيالات مصطفى يافت ، دسته‌اى از سوارها فرستاد كه عيال او را گرفتار نمايند . سوارها نيز به تعجيل رفته ، اهل حرم مصطفى را گرفته ، به اردوى سليمى مىآوردند كه سلطان احمد از اين فقره اطلاع به هم رسانيده ، بدون فوت وقت به طرف سواران سليمى تاخته ، اولاد و عيال شاهزاده مصطفى را از دست آنها رهانيده با خود برد .\r\nاما سلطان سليم رنگى از اين وقعه به مصطفى نداده ، مجلسى از وزرا تشكيل نمود و به اهل مجلس خلعت داده ، در اين ميان مصطفى را نيز مخلّع به خلعتى سياه نمودند . سلطان كاغذ قبولى وزارت او را به او نشان داد . بعد فرمود ، در همان مجلس طناب به گردن او انداخته ، خفه كردند و به اهل مجلس گفت به حق خدا ! اگر برادران من آسوده مىنشستند ، آنها را مثل جانم عزيز نگاه مىداشتم ؛ اما چه كنم كه رقابت دارند !\r\nبعد از اتمام اين امر ، لشكر به آماسيه كشيد . سلطان احمد كه از آماسيه گريخته به كوهستانات التجا نمود ، سلطان او را تعاقب نكرده ، حكومت آماسيه را به مصطفى بيگ بن داود پاشا داد و مراجعت به اسلامبول نمود . اما زمستان كه آمد ، باز سلطان احمد به آماسيه آمده ، ضبط كرد . چون سلطان خيالى در خارج داشت ، نخواست كه مدت مديدى مشغول جنگ با برادر شود . در سال نهصد و نوزده [ 919 
  ] بود كه به صوابديد سلطان ، وزراى كارآگاه عريضه به سلطان احمد نوشته و در ضمن اظهار شكايت و بيزارى از سلطنت سلطان سليم نمودند و استدعا كردند كه به همراهى نوكرهاى شخصى ، على الغفله به اسلامبول برود كه سلطان سليم را خلع نموده او را بر سرير سلطنت جلوس دهند !\r\nعريضهء ابله فريبانهء امنا كه به آن نادان رسيد ، تزوير آن مزوّرين را حمل به حقيقت و صداقت نموده ، فرماندهى لشكر خود را به فرزندش سلطان مراد سپرد و فقط با پانصد نفر متوجه اسلامبول گرديد .\r\nآنگاه كه به اسلامبول رسيد ، سلطان سليم او را استقبال كرد و بر تخت تابوت جلوس داده ، سلطنت مملكت خاموشان را به او سپرد . و بىاينكه اين خبر شايع شود ، اردوى معتبرى را مأمور به قتل برادرزادگان خود نموده به طرف آماسيه ارسال داشت . اردوى سلطانى كه وارد آماسيه شد ، بناى جنگ و ستيز را با لشكر سلطان مراد بن سلطان احمد نهاده و در دو حملهء\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخونريزانه ، اردوى سلطان مراد را منهزم و مقهور و سلطان مراد را به همراهى برادران و هواخواهانش به فرار مجبور نمودند و مملكت آناطولى را از هرج و مرج شاهزادگان رهانيده ، به بروسه رفتند و حكمى سخت به سنان پاشا نوشتند كه سلطان مراد را تعاقب نمايد و شرّ جلاليان را نيز از آن حوالى مرفوع سازد . لهذا سنان پاشا به همراهى حسين بيگ و تاج الدين بيگ به تعجيل تمام از بروسه رجعت به آناطولى نمود .\r\nسلطان مراد كه به همراهى دو هزار مرد جنگى و برادران خود فرار كرده بود ، مستقيما به قازچايرى رفته ، ملحق به اردوى جلاليان شد . نور على خليفه از ورود شاهزاده بسيار خرسند شده ، قدوم او را ميمنت شمرد و از ييلاق كوچ كرده متوجه توقاد گرديدند . اما اين بار مردمان شهر توقاد ، جلاليان و فراريان را نپذيرفته اظهار مخالفت نمودند و بعد از خونريزى بسيار ، جلاليان و فراريان به حيله بر اهالى غالب آمده ، اول پاك اهالى را تاخته و قتل عام كرده ، بعد شهر را سوختند و رو به طرف ملاطيه كرده وارد ينگى شهر كه امروز معروف به آسپوزه است ، شدند .\r\nسلطان مراد در اينجا از نورعلى جدا شده ، به عزم التجا متوجه ايران شد و نورعلى نيز فوجى از جلاليان را به تاخت حشم شيخ حسن گسيل ساخت . جلاليان غفلة شبانه بر سر حشم ريخته ، هر آنچه خارج مروّت انسانيه و لازمهء جلاليه بود كردند و با اموال بىاندازه به اردويشان مراجعت نمودند . بنابراين نورعلى نيز متوجه ارزنجان گرديد . آنگاه كه اردوى جلاليان به موضع ابويازى رسيد ، به نور على خبر دادند كه سنان پاشا و حسين بيگ و تاج الدين بيگ با پانزده هزار سوار از قشون عثمانى شما را تعاقب دارند . و حال اينكه تمام سوار عثمانى كه او را تعاقب مىكردند ، سه هزار و چند صد نفر بود ؛ زيرا اينها كه شنيده بودند نورعلى روملو خبردار از ورود لشكر سلطانى شده ، به ايران مىگريزد ، از اردو همان سوار را برداشته نورعلى را تعاقب كرده بودند . به قول تواريخ صفويه نورعلى كه ورود متعاقبين را ديد ، عود نمود و در برابر ايشان صف آرايى كرده ، فوجى را نيز چرخه‌چى گردانيد .\r\nاز آن جانب امراى عثمانيان نيز از بالاى تپه نازل به شدت شده ، بعد از ترتيب ميمنه و ميسره شروع به محاربه و مناوشه نمودند . چرخه‌چىهاى عثمانى ، چرخه‌چىهاى جلاليان را پيش انداخته به ضرب شمشير ، به قلب صف آنها ملحق كردند . اما جلاليان مردانه ايستاده از عثمانيان روگردان نشده تا به تاريكى مغرب جنگيدند و بنا به تاريكى طبل بازگشت زده هر دو طرف دست از جنگ كشيده و به اردوى خود مراجعت نمودند .\r\nقشون عثمانى كه از امتداد مسافرت بسيار خسته شده ، محض رسيدن به دشمن ، بناى جنگ و جدال را گذارده بودند ، همين كه از دشمن جدا شده ، به چادرهاى خود آمدند ، غالب آنها از غلبهء خستگى و بيحالى غذا هم نخورده ، به خواب رفتند .\r\nجلاليان چون از خسته بودن لشكر عثمانيان اطلاع داشتند ، در نيم شب ترتيب دستجات\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nشبيخونى نموده و از تاريكى نيز مستفيد گشته ، به لشكر عثمانى شبيخون زدند . لشكر خوابيده از خواب بيدار شده ، ديوانه‌وار هر يكى به سمتى فرار كرد و يك سمت تپه كه اردوگاه آنها بود ، منتهى به يك پرتگاه بسيار غريب و مهلكى مىشد ، غالب فراريان به خصوص سنان پاشا كه به آن طرف متوجه شده بودند ، از آن عقبه پرت و هلاك گشتند . نظر به ضبط تواريخ عثمانيه قريب به دو هزار نفس از عثمانيان در جنگ روز و در شبيخون آن شب ترى العجب ، به هلاكت پيوسته است .\r\nجلاليان نيز اردوى عثمانيان را تاخته و سر و سلب مردگان و گشتگان را برداشته ، متوجه ارزنجان شده ، در آنجا كه مقرشان بود اقامت گزيدند و سرهاى مقطوع را هم به درگاه شاه اسماعيل فرستادند .\r\nمحض اينكه سلسله وقوعات گسيخته نشود ، عجالة نورعلى روملو را در ارزنجان ساخلو و مشغول به چاپيدن ممالك عثمانى و جلب و جمع بىسر و پايان گذارده ، لازم است كه اطلاعى هم از احوال شاهزاده مراد و شاه اسماعيل و سلطان سليم بدهيم .\r\n\r\n[ شاه اسماعيل و سلطان سليم 
  ]\r\nشاه اسماعيل كه از جلوس سلطان سليم و از مقتولى سلطان احمد اطلاع به هم رسانيد ، بسيار اندوهناك شد ؛ زيرا مىخواست كه بعد از سلطان بايزيد صاف درون درويش نهاد و بدبخت ، مثل سلطان احمد ، يك شخص ترياكى بىاعتنا ، بل ابله و نادان و هواپرست در اورنگ عثمانى جلوس نمايد كه به اجراى لطايف الحيل در ايران و آناطولى بلامانع سلطنت صفويه را تأسيس و مستقر ساخته ، بعد به تركستان و هندوستان دست اندازى نمايد . لهذا سلطان احمد را دوست مىداشت و هميشه با او مخابره كرده ، در ضمن هم از او تقويت مىنمود . شاهزاده سلطان مراد كه به ايران آمده ، التجا به درگاه دولتش نمود ، از اين فقره بسيار خرسند شده ، شاهزاده را گرامى داشت و وعدهء امداد و يارى به او داد .\r\nبا اينكه شاه اسماعيل سلطان سليم را مثل شيبك خان اوزبك و سلطان مراد حقير مىشمرد و لشكر روم را مانند لشكر تركستان و تراكمه بىسر و پا و جبان مىپنداشت و مغرور به فتوحات متواليه خود شده ، قبل از اينكه با لشكر روم تلاقى نمايد ، در جلو خود منهزم مىديد ، باز احتياط را از دست نداده ، به خيال تدارك متّفقى در جنگ سلطان سليم افتاد . لهذا شاهزادگان صغار سلطان احمد و مصطفى و شاهزاده علاء الدين را به استدعاى امداد و معاونت به دربار سلطان غورى پادشاه مصر و شام فرستاد و مقدارى از قشون حاضر در ركاب خود نيز تهيه نموده ، در اين تدارك بود كه سلطان مراد را هم به دياربكر نزد خان محمدخان استاجلو فرستاده ، در ممالك آناطولى فتنه برخيزاند . سفراى سلطان سليم به ايران آمده ، نامه و هداياى سلطان را به شاه اسماعيل تقديم نمودند و على الرسم از جلوس او و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nفوت سلطان بايزيد خبر داده و در اين ضمن استراد شاهزادگان سلطان احمد و غيره را هم التماس كردند . شاه اسماعيل كه وقعى به سفراى عثمانى در هيچ جاى ايران نگذاشته بود ، اين نامه را كه خواند با اينكه با حرمت نوشته شده بود ، اشاره به سلطان مراد كرد كه نوكرهاى او سفراى سلطان را بكشند . همان آن جز يك نفر ميرزا كه با آنها بود ، اجزاى سفارت را آدم‌هاى سلطان مراد به قتل رسانيدند و همان ميرزا را هم به سلطان مراد تسليم نمود كه در همراهى خود به دياربكر برده ، از آنجا به اسلامبول روانه نمايد .\r\nسلطان مراد نيز در همراهى پنج هزار سوار جرّار كه دو هزارش رومى و سه هزارشان ايرانى بودند ، از ايران حركت كرده ، به دياربكر آمد و حكم شاه اسماعيل را كه آمر تاخت و تاز ممالك عثمانى بود ، به خان محمد استاجلو داد .\r\nخان محمد استاجلو كه مانند شاه اسماعيل مغرور به شجاعت و معتقد به غلبهء خود بود ، حكم شاه اسماعيل را كه خواند ، مكتوب استهزا آميزى از براى سلطان سليم نوشته و گوش و بينى بيچاره ميرزاى سفراى مقتول را بريده و مكتوب را به او داده ، پياده و بىتوشه روانهء خاك عثمانى نمود !\r\nبيچاره ميرزا گريان و نالان و دريوزه كنان ، افتان و خيزان خود را به سيواس رسانيد . فايق بيگ حاكم سيواس اسب و نقدى به او داده ، به اسلامبول روانه ساخت . سلطان سليم خان كه از تمامى دول اروپا و ساير حكم داران تبريك نامه‌هاى با احترام و هداياى لايق مقام سلطنت عثمانى گرفته ، منتظر ورود تبريك نامه و سفرا از جانب پادشاه ايران بود ، بر خلاف مأمول ، مكتوب خان محمد استاجلو را كه از دست آن ميرزاى گوش و بينى بريده گرفته خواند ، يكپاره آتش شده ، عقد ديوان عمومى فرمود . وزرا و علما و اركان دولت كه جمع شدند ، مكتوب خان محمد استاجلو را به دست همان ميرزا داده به ديوان فرستاد و خودشان نيز خفية از عمارت سلطنتى به قصر ديوان خانه رفته كه گوش به گفتگوهاى اهالى شورى داده ، بفهمد كه اركان دولت در اين باب چه مىگويند .\r\nاجزاى ديوان كه جمع شده ، مكتوب خان محمد استاجلو را خواندند و آن ميرزاى بيچاره را استجواب كرده ، اطلاع كامل از وضع ايران و از حالات و حركات شاه اسماعيل و خان محمد استاجلو حاصل كردند ، بعد التذكر و التفكر ، قرار بر اين گذاردند كه شب هر يكى آنچه صلاح دولت مىداند ، نوشته ، صبح در ديوان خوانده بعد از تفكر ، آراى عمومى به عرض سلطان برسانند . روز ديگر كه در ديوان جمع شدند ، فى ما بين وزراى دربار پدر مانده ، اتّفاقى حاصل نشده ، هر يكى رأيى مغاير رأى ديگرى بيان نموده ، غرض شخصى خودشان را ظاهر ساختند . سلطان ديد كه با بودن اين قبيل وزراى مغرض و خودخواه نمىتواند در امر سلطنت استقلال يافته ، آنچه مقصود خود اوست ، از قوّه به فعل آورد . حكم كرد چند نفر از آنها را به قتل رسانيدند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبعد از قتل وزرا ، مشورت با بعض كار آشنايان نموده ، به عرض رسانيدند كه امروز در تمامى آناطولى نزديك به صد هزار مرد جنگى پيدا مىشود كه سرّا و علانية پيرو طريقهء حيدرى هستند . هرگاه با بودن آنها اقدام به جنگ شاه اسماعيل نموده شود ، حتمى است كه يا شورش عظيمى در آناطولى بر پا مىنمايند يا اينكه در هنگام جنگ و ستيز ، مثل زمان جنگ جدت يلدرم بايزيد و امير تيمور تو را در ميدان جنگ با ينگى چرى تنها گذارده ، مغلوب شاه اسماعيل مىسازند . بهتر اين است كه اولا رفع شرّ آن قبيل اشخاص شقاوت اختصاص اقدام و بعد به جنگ شاه اسماعيل قيام نموده شود . سلطان سليم علماى عصر را جمع كرده ، از براى قتل حيدريان فتوى خواست .\r\nاما علما اكتفا به قول سلطان ننموده ، به عرض رسانيدند كه تا بيدينى آنها به موجب شرع انور ثابت نشود نمىتوانيم فتوا به قتل آنها بدهيم . سلطان به آنها گفت كه خودتان ، شخصى يا اشخاصى را كه امنيت و اطمينان داريد ، انتخاب و مأمور به تفتيش عقايد آنها نموده ، بعد از تحقيقات هر چه حكم شرع است به موقع اجرا بگذاريد . علما چند نفر از خودشان انتخاب كرده به آناطولى فرستادند . پس از تدقيقات انيقه ، نسخه‌اى از كتاب شيخ فضل الله حيدرى را كه اسم او در فوق و در اعتقاد حيدريان مذكور شد ، به دست آوردند و از صورت آنها در آمده به غور اعتقادشان رسيده ، مراجعت به اسلامبول نمودند و هر آنچه فهميده بودند ، با همان كتاب به عرض علماى وقت رسانيدند .\r\nبنابراين ، علما نيز بالعموم فتوايى به دست سلطان به اين مضمون دادند كه هر كس اين كتاب را در اعمال و اعتقاد مختار داند ، قتلش لازم است و سلطان سليم نيز همان فتوا را سند اتخاذ نموده ، به حكام ولايات آناطولى حكم سخت نوشت كه حيدريان - يعنى جلاليان - را قتل عام نمايند . اين حكم كه به دست حكام رسيد حكام سلطانى ابواب مصادرات اموال را باز ديده ، چهل و چند هزار نفس را به اسم جلالى و حيدرى به قتل رسانيده اموالشان را ضبط نمودند . به قوت قلب مىتوانيم گفت كه آن وقت هم مثل ساير اوقات ، اموال و املاك و دختر و پسر ، مطلوبات [ از 
  ] غالب مقتولين جلالى و حيدرى بوده ، نه خودشان ! بارى چون اين خبر مدهش به شاه سمع اسماعيل رسيد ، سلطان مراد بن سلطان احمد را پادشاه عثمانى خوانده ، به تدارك جنگ مشغول شد .\r\nسلطان سليم كه اطلاع از حركات شاه اسماعيل به هم رسانيد ، او هم مشغول به تدارك مهمات حربيّه با شاه اسماعيل و تهيه لوازم سفريه ايران شده بود كه بعضى از مغرضين به سلطان نوشتند كه برادرت شاهزاده قورقود ادعاى سلطنت دارد . لهذا سلطان از دريا كشتى و از خشكى لشكر فرستاده ، او را محاصره نمود .\r\nبىچاره قورقود كه مطمئن از برادر و از افساد مفسدين بىخبر بود ، اين وضع را ديد حيران ماند و عريضه‌اى به سلطان تقديم نموده ، قيام به تبرئهء ذّمت كرده ، امان خواست .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nسلطان كه ضراعت نامهء شاهزاده قورقود را مطالعه نمود ، جوابنامهء تركى العباره‌اى را كه ترجمهء آن از قرار ذيل است ، نوشته ارسال داشت .\r\n\r\nصورت مكتوب سلطانى\r\nبه جناب عزّت مآب ، اخوت نصاب ، محبّت اياب ، مودّت قباب ، شوكت اكتساب ، برادرم سلطان قورقود كامبين و كامياب - حفظه الله تعالى و ادامه - كه اين توقيع رفيع و اصل گردد معلوم شود كه تضرّع نامه‌اى كه متضمن استبقاى عهد سابق خودم بود ، و اصل گرديد . درين باب ، خودت هم مطلعى كه غرض من از سلطنت ، انطفاء آتش فتنه و فساد است و مىدانى كه از طغيان سابق شيطان قلى جلالى - مقصودش شاه قلى باباى تكه‌لو است - و از استيلاى مشرقى و اوضاع اسماعيل پليد معروف به اردبيل اوغلى كه تا به حوالى قيصريه آمده بود ، چه قدر خسارت و نقصان به دين و دولت وارد شد . حالا بعناية الله تعالى به اذن شرع قويم عزيمت همايونم مقرر به شرق است . مادامى كه شما بر عهد سابق ثابت قدم باشيد ، از اين جانب ابدا انديشه ننموده با دعا اشتغال فرمايند .\r\nبعد از نوشتن اين امان‌نامه ، احكام به حكام و سرداران لشكر روم ايلى و آناطولى فرستاد كه در ينگىشهر جمع شوند و خود او نيز در معسكر ادرنه چادر زده ، تمام صاحب منصبان و افراد ينگى چرى و ساير امرا را جمع كرده ، خطبهء راجع به لزوم جنگ شاه اسماعيل خواند و سه بار فرياد كرد كه مسلمانان ! جنگ با اردبيل اوغلى از واجبات دين است ، بايد جنگيد .\r\nاحدى از حضّار به سلطان جواب نداد !\r\nدر فرياد چهارم عبد الله نامى از افراد ينگى چريان خود را به پاى سلطان انداخته گفت :\r\nقبله گاها ! ما ينگى چريان حاضريم با اردبيل اوغلى بجنگيم !\r\nچون اين جنگ بر ضد ميل على پاشاى وزير بود ، حكومت سلانيك را كه خاص وزير مشار اليه بود به همان عبد الله دادند . سبب ظهور اين جنگ باعث الشرور را صاحب تاريخ روضة الصفويه « 1 » در سوانح سال نهصد و بيست از اين قرار مىنگارد :\r\nدر اين سال سلطان سليم پادشاه با ايستادگان بارگاه خاقان جمجاه در مقام عصيان برآمده ، باعث مخالفت او آنكه ، چون خان محمد استاجلو بر دياربكر استيلا يافته و لشكر ذوالقدر را با مردم اندك به دفعات شكسته و ملازم او ديو دوراق « 2 » با هفتاد سوار ، سيصد نفر غلام ، سلطان قانصو غورى « 3 » پادشاه مصر را كه در دلاورى شهرت عظيم داشتند و اسامى آنها را از\r\n\r\n\r\n","description":"","footnote":"\r\n( 1 ) . متن نقل شده در احسن التواريخ ، ص 187 به بعد است ، نه در روضة الصفويه . از اين مورد به بعد ، به صراحت روشن است كه مؤلف از احسن التواريخ ، با نام روضة الصفويه ياد مىكند .\r\n( 2 ) . در متن چاپى احسن التواريخ ، دلو دوراق .\r\n( 3 ) . در اصل : قايناد غورى .\r\n","page_name":" 76 ","page_number":76},
  {"content":"\r\n\r\nو جندى « 1 » مىنگاشتند ، مغلوب گردانيده بود . از واسطهء اين شجاعت ، عجب و غرور و باد بروت « 2 » و عظمت جبروت او از حد اعتدال درگذشته ، به سلطان سليم مكاتيب پر تهديد و بيم ارسال مىداشت و او را بر مقابله و مجادله ترغيب و تحريك نموده ، بلكه چيزى از قبيل معجر « 3 » و غيره كه موجب فساد بود ، به وى مىفرستاد . و وسيلهء ديگر آنكه نورعلى خليفهء روملو در آن ديار خرابى بسيار كرد و شهر توقاد [ توقات 
  ] را شورانيده ، اين معانى او را به جنگ واداشته ، لشكرهاى ولايت قرامان و آناطول و منتشا و گرميان ايلى و كفه و طربزون و سمن دره و افلاق و بوسنه و موره و صرب را جمع آورده ، « 4 » با حشم انبوه ، رجم شهاب « 5 » ثريا كرده ، سبيل نهيب دريا شكوه كه اوهام بنى آدم را تصوّر يك فوج از افواج بىنهايت و اسلحه بىغايت آن عاجز آمدى و اقلام اقاليم اهل عالم به كتابت شماران كفايت ننمودى . بيت :\r\n افزون ز ذرّه در عدد و قطره در شمار * بيش از نجوم در فلك و موج در بحار \r\nتا موازى دويست هزار سوار و پياده متوجه ارزنجان گرديد و ايلچى به درگاه خاقان اسكندر شان فرستاده خود را به عزم رزم اعلام داد . قاصد در همدان به درگاه عرش آشيان رسيده ، خبر مخالفت سلطان سليم را به عرض رسانيد و آن حضرت جواب داد كه ما نيز مستعد قتاليم و در هر جا كه ملاقات واقع شود ، ايستاده‌ايم . و ايلچى را رخصت داده ، كس به دياربكر فرستاد كه خان محمد استاجلو با عساكر دياربكر به درگاه اعلى شتابد .\r\nآن حضرت با دلاورانى [ كه تير 
  ] ديده دوز بر قبّهء [ زرّين 
  ] خورشيد به ديدهء سها پديد مىآوردند و در شب تار ، چشم مار با دل [ مور 
  ] « 6 » در يك سلك مىكشيدند و جرم خردل و خشخاش به نوك نيزه از زمين مىربودند ، « 7 » متوجه رزم گرديد .\r\nچون به تبريز رسيد ، خبر آوردند كه سلطان سليم بىخوف و بيم ، كوچ بر كوچ متوجه گشته است . پادشاه صاحبقران به اعتماد زور بازوى غرور ، از سر فراغت و حضور با خانه و كوچ عنان يكران به طرف دشمنان معطوف ساخت . در اوائل رجب ، در منزل چالدران كه در بيست فرسخى تبريز واقع است ، آن دو گروه با شكوه به يكديگر رسيدند . « 8 » انتهى\r\nاز اين كه مقصود از نوشتن اين تاريخ اظهار حقيقت جنگ منحوس چالدران است و از براى اين مطلب مأخذهاى بهتر و راست‌تر از يادداشت روزانه حيدر چلبى منشى ديوان همايون كه از براى خزانهء اوراق دولتى كه در آن وقت به زبان تركى نوشته و در جلد اول\r\n\r\n\r\n","description":"","footnote":"\r\n( 1 ) . در متن چاپى احسن التواريخ : زوچندى . و در پاورقى همانجا : درچندى .\r\n( 2 ) . در اصل : باد و بروت .\r\n( 3 ) . روسرى زنانه .\r\n( 4 ) . بنگريد : خلاصة التواريخ ، ج 1 ، ص 129 . در آنجا نام اين مناطق ، متفاوت آمده است .\r\n( 5 ) . در احسن التواريخ : حشم انبوده شهاب زخم ثريا گروه سيل . . .\r\n( 6 ) . هر سه مورد قلاب ، از احسن التواريخ است .\r\n( 7 ) . در احسن التواريخ : مىربائيدند .\r\n( 8 ) . احسن التواريخ ، صص 187 - 189\r\n","page_name":" 77 ","page_number":77},
  {"content":"\r\n\r\nمنشآت فريدون بيگ مندرج است ، نيست ، لازم دانسته شد ، ترجمهء آن ، بىكم و زياد ، به علاوهء نامجات رد و بدل شده و بعض مطالب صحيحهء تاريخيّه و جغرافيائيّه و تراجم احوال رجال مآخذ اين وقايع مهمّه اتخاذ گرديده ، در اين تاريخ نوشته شود ! و هى هذه :\r\n\r\n[ روز شمار جنگ چالدران به روايت حيدر چلبى 
  ]\r\nبه رأى صواب نماى و حق فرماى ارباب شريعت ، سيّد الأنام و اصحاب طريقت خطّهء أنام كه مفتاح باب خزانهء حقيقت عالم و مصباح صباح روايح ماهيات بنى نوع آدم است ، مبرهن و معيّن است كه اگر احدى بر صحيفهء مكرمهء شريعت نقطهء سياهى وضع نمايد ، بر اهل اسلام لازم است كه آن نقطه را به تيغ غيرت تراشيده ، اثرى از آن سياهى نگذارند . خصوصا تمامى كتب شريفهء دين اسلام را كه به فرمان   « شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ لا إِلهَ إِلَّا هُوَ الْعَزِيزُ الْحَكِيمُ إِنَّ الدِّينَ عِنْدَ اللَّهِ الْإِسْلامُ »   « 1 » مشهود خداوند ملك علّام است ، در قصد تحريف و تبديل و تغيير و تحويل باشد ، شائبهء شبهه نيست كه عقلا و نقلا قلع و قمع و دفع و منع آن قبيل طايفهء مرده و اقوام كفره و فجره بر مجموع اشخاص فرض و واجب است كه به حضرت شريعت اسلام مزيّنند .\r\nمادامى كه اين امر چنين است ، بنابراين ، حالت مسرّت عاقبت و اعتناء به اين قضيهء مرضيه حضرت سلطان آفاق مخدوم شاهان بالاستحقاق مالك ممالك الارض بالطّول و العرض سزاوار خطاب  « إِنَّا جَعَلْناكَ خَلِيفَةً فِي الْأَرْضِ »  « 2 » پادشاه سعادت دستگاه ، خلافت پناه ، سايهء إله ، سلطان سليم شاه - نال مناه فوق ما يتمنّاه - مشاهده كرده بود كه ، در ولايت معمورهء عجم كه از سوابق ايّام و سوالف اعوام تا چندى قبل پر از اهل اسلام و مشهور و مذكور به فضلاى كرام و مشايخ عظام بود ، الحالة هذه ، يك صوفى بچهء زنديق همنشين قسيس و به طريق اذاقة العذاب الحريق ، يعنى شاه اسماعيل پر تضليل ظهور كرده ، چون اعزّهء آن ديار شريف را اذلّه و اعالى آن را ادانى ساخته ، و غير از اين ، احكام شريعت سيّد الانام را برداشته ، به زعم فاسدش يك طريق باطل احداث نموده ، خاندان چندين ملوك اسلام را خراب و يباب كرد ؛ پادشاه نصرت پناه ، به غيرت شريعت خير الانام ، و به حميّت دين اسلام ، قصد و عزم نمود كه بيخ مردار آن ملعون را از آن ديار بركنده ، باز آن نواحى را به اعلام شريعت مشرّف و مستسعد فرمايد . پس در روز دوشنبه ، بيست و سوم ماه محرّم الحرام سال نهصد و بيست هجرى [ 920 
  ] كه عيد نوروز بود ، از ادرنه خارج شده ، در اواخر محرّم ، نامهء ذيل را نوشته ، به سفارت محمد بيگ از غلامان خاصهء سلطانى به دربار عبيدخان بن شيبك خان حكمران سمرقند از راه قريم و دشت قبچاق و درياى خزر و دشت خوارزم به تركستان فرستاد .\r\n\r\n\r\n","description":"","footnote":"\r\n( 1 ) . آل عمران ، 18 ، 19\r\n( 2 ) . سورهء ص ، 25\r\n","page_name":" 78 ","page_number":78},
  {"content":"\r\n\r\n\r\n[ وقايع سال نهصد و بيستم هجرى [ 920 
  ] 
  ]\r\n\r\nصورت نامهء سلطان سليم به عبيد خان\r\nوالاجناب ، امارت مآب ، عزّت نصاب ، دولت قباب ، رفعت مناب ، سعادت اكتساب ، سيادت انتساب ، ملكى الذات ، ملكى الصفات ، فلكى العزمات ، مالك نواصى « 1 » الملل ، سالك اقاصى الدول ، ناصب رايات الحشمة الزاهرة على قمّة القبّة الخضراء ، رافع الوية العظمة الباهرة على ذروة المجد و الاعتلاء ، باسط الأمن و الأمان ، ناشر العدل و الاحسان ، المستغنى عن التعريف و التوصيف و البيان ، المختص بصنوف لطايف عواطف الملك المستعان ، جلال الدولة و الدنيا حضرت اخوّت مرتبت عبيد خان ، شعر :\r\n دام من ولّاه فى مجد بهىّ * عم من عاداه فى عم ردىّ \r\nتسليمات وافره كه منبىء از تعارف ازلى و مبتنى « 2 » بر اتّحاد لم يزلى است ، و تحيّات متكاثره كه منبعث از ميلان معنوى كه برون از عالم حسى است ، مطالعه فرمايند .\r\nبعد ما انهاى رأى عالى مىرود كه چون پادشاه بىزوال مستديم الآلاء كه  « يَخْتَصُّ بِرَحْمَتِهِ مَنْ يَشاءُ »  « 3 » از تاج وهّاج باهر الابتهاج  « وَ كَذلِكَ يَجْتَبِيكَ رَبُّكَ »  « 4 » در ميان مسند نشينان اورنگ  « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ »  « 5 » شأن شريف ما را سرافرازى داده و اكليل جليل القدر  « وَ يُتِمُّ نِعْمَتَهُ عَلَيْكَ »  « 6 » را با جلال  « جَعَلْناكُمْ خَلائِفَ فِي الْأَرْضِ »  « 7 » و روز عرض  « وَ رَفَعْنا بَعْضَهُمْ فَوْقَ بَعْضٍ دَرَجاتٍ »  « 8 » به دست مشيّت و ارادت كه  « يَفْعَلُ ما يَشاءُ »  ، « 9 » و   « يَحْكُمُ ما يُرِيدُ »   « 10 » بر تارك مبارك نهاد و رسام بدايع نگار  « إِنَّ الْفَضْلَ بِيَدِ اللَّهِ »  « 11 » با قلم غيرت نماى  « ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها »  « 12 » فحواى لطيف آيهء كريمهء  « وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ »  « 13 » بر كتابه همايون دولت روز افزون ما بنگاشت و فراشان قضا و قدر كه  « إِذا قَضى أَمْراً فَإِنَّما يَقُولُ لَهُ كُنْ فَيَكُونُ »  « 14 » سرادقات عظمت ما را در خطّهء متنزهه « إنّ اللّه عبادا خلقهم لحوائج النّاس » بر سطح اضلال سعات رسوم « السّلطان ظلّ اللّه فى الأرض يأوى اليه كلّ مظلوم » با عمد  « إِنَّ اللَّهَ اصْطَفاهُ »  « 15 » تا محدب فلك الافلاك برافراشت ؛ هر آينه به شكر اين موهبهء كريمه ، و شكرانه اين عطيّهء جسميه ، بر همّت عليّه ما را لازم آمد كه نيّر اعظم عدل و داد در مشرق قبول و ادغان  « إِنَّ اللَّهَ » \r\n\r\n\r\n","description":"","footnote":"\r\n( 1 ) . در متن نوايى : نواحى .\r\n( 2 ) . در متن نوايى : مبنى .\r\n( 3 ) . بقره ، 105\r\n( 4 ) . يوسف ، 6\r\n( 5 ) . آل عمران ، 110\r\n( 6 ) . يوسف ، 6\r\n( 7 ) . يونس ، 14\r\n( 8 ) . يونس ، 32\r\n( 9 ) . آل عمران ، 40\r\n( 10 ) . مائده ، 1\r\n( 11 ) . آل عمران ، 73\r\n( 12 ) . فاطر ، 2\r\n( 13 ) . بقره ، 252\r\n( 14 ) . يونس ، 35\r\n( 15 ) . بقره ، 246\r\n","page_name":" 79 ","page_number":79},
  {"content":"\r\n\r\n « يَأْمُرُ بِالْعَدْلِ وَ الْإِحْسانِ »  « 1 » از افق اين سده عظمت پناه كه « الشمس فى كبد السماء محلّها ، و شعاعها يرى فى الآفاق » به اطراف و اكناف جهان ، و حواشى و جوانب مهان و كهان « 2 » هر لحظه بتابد ، پرتو انوار و شعشعهء آثار و رشحهء لمعات او هر جا كه رسد ، بر حسب استعداد نوعى ، وى را اثر نمايد . نيكوكاران بر مقتضاى فرمودهء  « وَ أَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ »  « 3 » تربيت‌هاى خوب و پرورش‌هاى نيكو يابند و بدكرداران دون بر وفق  « فَأَمَّا الَّذِينَ كَفَرُوا فَأُعَذِّبُهُمْ عَذاباً شَدِيداً »  « 4 » زجرهاى اليم و عقوبت‌هاى عظيم مىبينند  « جَزاءً بِما كانُوا يَعْمَلُونَ »  « 5 » مانند آفتاب كه سنگ را در كان ، و قطره را در بحر درّ ثمين و لعل گرانقدر سازد و كالبد زمين خسيس و شوره و سراب را با تيغ جهانسوز اشعهء آتش تاب پاره پاره گرداند ، پس هر جا كه مفسدى از جيب و گريبان  « وَ زَيَّنَ لَهُمُ الشَّيْطانُ ما كانُوا يَعْمَلُونَ »  « 6 » سر بر آرد ، دست حميّت خسروانهء ما بايد كه از لاشهء ناپاك آن تنين « 7 » حبل متين دار سياست را كه چون بر هم پيچد و حلقه شود و از رأس و ذنب بر مريخ و زحل ، زهر نحوست بارد ، طعمه‌اى دهد ، و هر كجا كه فرومايهء ناجنس از شياطين مانند ابليس از راه سلطنت و تلبيس ، قصد عروج فلك سرورى و ميل و صعود سپهر مهترى كند ، بر موجب  « فَأَتْبَعَهُ شِهابٌ ثاقِبٌ »  « 8 » لازم است كه به اشهب پيكان ملكات ملكيه ما به رجم آن قيام نمايد و العياذ بالله ، اگر چنانچه نوع عقدهء تكرر « 9 » در حبل متين شرع مبين از تعرّض ملاحده و جهال پيدا شود و يا نقطه تغيّر در دائره عرصهء دين از سوء ضيع « 10 » ارباب بدع و ضلال هويدا گردد ، واجب است كه رأى صواب فرماى ما حلّ آن عقده و حكّ آن نقطه را به اصابع رمح و سنان و اظفار خنجر سرتيز و تيغ برّان اهتمام تمام فرمايد .\r\nبناء على ذلك ، مدّتى است كه اهالى بلاد شرق از دست صوفى بچهء لئيم ناپاك اثيم افّاك ، ذنيم سفاك به جان آمده‌اند با طايفه گمراه كه  « وَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً يُحِبُّونَهُمْ كَحُبِّ اللَّهِ »  « 11 » و فرق ضالّهء سرنگون كه  « وَ يَقْطَعُونَ ما أَمَرَ اللَّهُ بِهِ أَنْ يُوصَلَ وَ يُفْسِدُونَ فِي الْأَرْضِ أُولئِكَ هُمُ الْخاسِرُونَ »  « 12 » حسب حال ايشان است ، به ايقاد نار تعدّى ، دود از خانمان‌ها بر آورده و به هر ناحيه‌اى كه قدم نهاد ، كرهء خاك آن ناحيه را گوى صولجان و فتنه و فساد گردانيد تا از صف نعال فرمانبرى به صدر صفهء فرمان دهى ترقى يافت ؛ در رقعهء بقعهء آن ديار ، چون خط ترساكژ روى را شعار و دثار خود ساخت . دماء مكرّمه و محفوفه و فروج محرّمه و مصونه را\r\n\r\n\r\n","description":"","footnote":"\r\n( 1 ) . نحل ، 90\r\n( 2 ) . در متن نوايى : حواشى و جوانب كيهان .\r\n( 3 ) . آل عمران ، 57\r\n( 4 ) . آل عمران ، 56\r\n( 5 ) . سجده ، 17\r\n( 6 ) . انعام ، 43\r\n( 7 ) . مار بزرگ ، اژدها .\r\n( 8 ) . صافات ، 10\r\n( 9 ) . در متن نوايى : تكدر\r\n( 10 ) . در متن نوايى : طبع .\r\n( 11 ) . بقره ، 165\r\n( 12 ) . بقره ، 27\r\n","page_name":" 80 ","page_number":80},
  {"content":"\r\n\r\nدر معرض استباحت داشت . اهل و عيال و مال و منال مسلمانان و حرث و زرع و نسل و ضرع مستهلك و دفاين و ذخاير اكابر و اصاغر همه عرضهء تلف گشت . از قتل و اسر و شكنجه و زجر ، آنچه در اين عهد به مسكينان مظلوم ، از آن ظلوم و غشوم رسيد ، اسباط بنىاسرائيل را از آل فرعون جبّار و سكّان بيت المقدس را از بخت‌نصر غدّار نرسيد . دير است كه چشم آن غنوده بختان چون بخت خرد صاحب دولتان روى خواب نديده است ، هر چند بهر صلاح كار سلامتى نفس ، به دست استغاثهء حلقهء اميد بر در دار الشفاى  « مَنْ أَنْصارِي إِلَى اللَّهِ »  « 1 » زدند ، از زبان تيغ ظفر بيان هيچ صاحب همّتى گوش هوش آن دردمندان جواب شفا بخش  « نَحْنُ أَنْصارُ اللَّهِ »  نشنيد . سنّت بارى تعالى جلّت قدرته ، بر آن جارى است كه هر قبضى را فيضى و هر انكسافى را انكشافى در عقب باشد . وقت است كه معنى شريف « للباطل جولة ثمّ يضمحل » صورت پذيرد و سرّ عزيز  « فَأَخَذَهُمُ اللَّهُ بِذُنُوبِهِمْ »  « 2 » به ظهور انجامد . آن سوختگان تف حوادث جهانسوز در ظل اشجار بلند بالاى رايت‌هاى بروز بياسايند و از زهر افاعى جور و اعتساف ، ترياق دواعى عدل و انصاف عوض يابند . حاليا نسمات بواعث نعمت از مهب « الامور مرهونة بأوقاتها » ورزيدن گرفت و نفحات غيرت دين محمدى - على واضعه أفضل الصلاة - نواثر عصبيّت پادشاهانه ما را اشتعال داد و صيانت ناموس شريعت احمدى - عليه اكمل التّحيّات - خاطر عاطر جهانبانى را به احراز مثوبات جهاد تحريض و تحضيض فرمود و شهسوار همّت عالى نهمت پاى عزيمت « أنا ظالم ان لم أنتقم عن الظّالم » درآورد .\r\nبعد از استخارهء ملك متعال و استشارت ملهم عقل فعّال ، رأى جهان آراى به قلع و قمع آن مفسد خودكام و ملحد خود رأى مقرّر و مصمّم گشت ، با لشكر انبوه و گروه پر شكوه كه مانند كوه ، سرسبزى خويش از تيرباران كمان دانند و چون تيغ سرخ‌رويى از سفك دماء اهل بغى و عدوان حاصل كنند ، برون از حدّ و عدّ ، هر يكى در شمشير زنى و خنجر گذارى بسان خورشيد و بهرام مشهور جهان ، و همچون شهاب و سماك رامح در نيزه‌بازى و تيراندازى مشار اليه بالبنان است ، عن قريب نهضت همايون بر سر آن سرلشكر جنود شياطين و پيشواى عنود ملاعين و قافله سالار كبر و كين و سر نفر رهزنان دنيا و دين ، مركوز قلب منشرح الصدر است .\r\nرجاء واثق و امل صادق است كه بر حسب مضمون منيف « من كان للّه كان اللّه له » توفيق الهى رفيق و تأييد نامتناهى همطريق و عنايت رب العالمين قرين و ملائكه مسوّمين نصير و معين گشته ، صباى نصرت به حكم « نصرت بالصبا » در فضاى  « لَقَدْ نَصَرَكُمُ اللَّهُ فِي مَواطِنَ كَثِيرَةٍ »  « 3 » علم‌هاى سرافراز را طلاوهء حفوق و اهتزاز بخشد و از يمن قدوم فرّخ رسوم ما در\r\n\r\n\r\n","description":"","footnote":"\r\n( 1 ) . آل عمران ، 52\r\n( 2 ) . آل عمران ، 11\r\n( 3 ) . توبه ، 25\r\n","page_name":" 81 ","page_number":81},
  {"content":"\r\n\r\nعرصهء آن مرز و بوم ، به جاى خار و ظلم و عدوان ، نسيم فتح و فيروزى گل‌هاى امن و امان بشكفاند ؛ دائما رعايا در مهد رعايت ، و برايا در كف كفايت ، فارغ البال و مرفّه الحال باشند ، بر وجهى كه كبوتر بر ديدهء باز آشيان نهد و عقاب بر خانهء صعوه پاسبانى نمايد و شير در بيشه ، به تعرض شغال مشغول نشود ، و يوز دندان طمع از مذبح آهو بركند ، و چرخ به مقراض منقار دامن قباى كبك كهسارى را آسيب نرساند ، و شاهين مانند صلصل با سوزن و چنگل ، گريبان ملون تذرو را آزرده و مجروح نكند .  « وَ ما ذلِكَ عَلَى اللَّهِ بِعَزِيزٍ »  « 1 » .\r\nهر مؤمن موحّد را « بغض فى الله » به آن طايفهء گمراه ، امرى است مهم و غرضى است ملمّ ؛ جنابعالى را هم بهر عمّ « 2 » بزرگوار خويش - تغمّده اللّه بغفرانه - از همه بيش به حقيقت معلوم و متصوّر است كه جوهر پاكيزه روح درّى است بىبها در بحر فطرت كه جز غوّاص صفت تكوين احسن الخالقين كس را به دو دسترس ميسّر نيست ، و آدمى ذاتى است شريف كه بى معونت ارادت مفيض الخير و الجود ، از سراپردهء عدم در حجرهء وجود قدم نهادن ممكن نى ؛ سيّما سوى « 3 » اين شرف پادشاهانه نسبت به عامهء افراد انسان فضيلت‌هاى آخر و مزيت‌هاى اوفر دارند .\r\nچه پادشاهان نيكوكار و سايهء مرحمت كردگار و بر آوردهء صنيعت پروردگارند . آنجا كه موهبت ازلى را قسمت كرده‌اند ، ظل هماى خلافت اوّل به رسم پيغمبران ، بعد از آن بر سلاطين سامى مكان افتاده است . خون چنين پادشاه خردمند دانش پسند و دادگستر و عدل پرور هدر گشتن به فتوى  « كُتِبَ عَلَيْكُمُ الْقِصاصُ »  « 4 » در هيچ مذهب روا نيست . وجه ادنى و طريق اولى عند الله و عند الناس آن است كه هر جدّ و جهدى كه در آئينه احتمال عقلى و مراياى حيطهء فهم و حوزهء قوّت و همى رخ نمايد ، مباشرت فرمايند و راه مسارعت پيمايند .\r\nباشد كه سهام صائب تدبير به نشانه‌گاه نهاده ، تقدير حسن اصابت يابد . چون بعناية الله و حسن توفيقه ، به اتّفاق آراء و اتحاد و ظهور مظاهرت و و داد لطيفه‌اى از وراى پردهء غيب به ظهورگه آيد ، « 5 » مادهء فساد را حاسم گردد و وجود ناپاك آن ظالم غاشم از ميان برخيزد و غبارى كه از نكباى نكبات روزگار او برخاسته است ، به آب تيغ آتشبار مجاهدان ديندار فرو نشيند .\r\nفى ما بعد جادهء مخالصت گشاده و اسباب مواصلت به حكم « تواصلوا بالكتب و لو شطّ المزار » آماده شود .\r\nبه تورّد رسايل تردد پيام ، و تروّد رسل ذوى الاحترام با تحف محبّت انها و هداياى مودّت اعلام ، تعاطفى كه از تعارف ارواح در عالم اشباح سربزند ، از جانبين در ميان آيد و حبل و داد و اتّحاد كه استمساك احباء و اولياء بدان باشد ، از طرفين دو تا گردد ؛ بنيان يگانگى و اخوّت روز\r\n\r\n\r\n","description":"","footnote":"\r\n( 1 ) . ابراهيم ، 20\r\n( 2 ) . در متن نوايى : والد .\r\n( 3 ) . چنين است در اصل .\r\n( 4 ) . بقره ، 178\r\n( 5 ) . در متن نوايى : به ظهور آيد كه .\r\n","page_name":" 82 ","page_number":82},
  {"content":"\r\n\r\nبه روز استحكام گيرد و بنياد ذات البين ساعة فساعة بر امرى كه ستودهء قدرت و آزمودهء حكمت و فرمودهء شريعت است ، تأكّد پذيرد .\r\nاكنون براى تبليغ اين وثيقهء صدق و صفا ، انهاء اين پيام مسرّت انباء ، از غلامان خاصهء ما محمد بيگ - رزقت سلامته - بدان صوب صولت مآب روانه گردانيده شد . ان شاء الله تعالى الأعز ، چون به شرف ملاقات حضور سرور بخش اختصاص يابد ، به خير و زودى ، به اخبار مسرّات آن ذات ملائك ملكات ، باز مراجعت و معاودت نمايد ، همواره امداد عنايت ربانى و توفيقات سبحانى و تأييدات صمدانى قرين حال باد ، به حق النون و الصاد .\r\nتحريرا فى اواخر شهر محرم الحرام سنهء عشرين و تسعمائه . « 1 » انتهى\r\n* * * بعد از فرستادن اين نامه ، اردو حركت نمود و روز چهارشنبه سوم ماه صفر الخير سال نهصد و بيست ، در بالاى پل وسپنه واقع در جوار مقبرهء ابو ايّوب انصارى در قرب شهر اسلامبول نزول واقع شد ؛ يعنى موكب همايونى بعد از يازده روز مسافرت از ادرنه وارد اسلامبول شده تا روز دوشنبه بيست و دوم اعلى حضرت سلطان ، گاه در اسلامبول و گاه در اردو توقف فرموده ، در روز سه‌شنبه بيست و سوم مضاجع ابو ايّوب انصارى و جدش سلطان محمد فاتح و پدرش سلطان بايزيد - رحمهم الله - را زيارت و حمام نو را تماشا كرده ، از دروازهء موسوم به اودون چوب بيرون آمده ، از يالى باز به پل وسپنه آمد . و روز چهارشنبه عزم سفر نموده ، از آنجا كوچيد و در صحراى بشكطاش نزول فرمود . فرداى روز مذكور كه پنج‌شنبه بيست و چهارم صفر است ، به اسكدار كوچيده ، چادر زدند ، و دو روز اتراق و ديوان شد . بعد المذاكره نامه‌اى به انشاى تاج زاده جعفر چلبى از براى شاه اسماعيل و نامهء ديگر نيز از براى محمد بيگ بن فرخشاد بيگ آق قويونلو كه در ايران و از امراى شاه اسماعيل بود املا ، و قدر سنان پاشا نيز به منصب بيگلربيگى آناطولى اعتلا گرديد .\r\nروز يكشنبه كه بيست و هفتم است از اسكدار كوچ كرده ، به منزل مال‌تپه و از آنجا هم به كوكبوزه آمده ، در محلى كه سلطان محمد مرحوم فوت كرده بود ، نزول فرمود . بعد از يك روز اتراق ، روز چهارشنبه كه غرّهء ماه ربيع الاول است ، به قلعهء ويران هركه و روز دوم نيز به ازنكميد - ازميد « 2 » - نزول كرد .\r\n\r\n\r\n","description":"","footnote":"\r\n( 1 ) . منشآت فريدون بيك ، ج 1 ، صص 374 - 377 ؛ نوايى ، شاه اسماعيل ، صص 115 - 122 . جواب عبيد خان ازبك ، همانجا ، صص 127132 .\r\n( 2 ) . اين شهر را در سال هزار و پانصد و پنجاه و نه قبل از ميلاد ، يونانيان در ساحل شرقى درياى مرمره تأسيس كرده ، نيكوميديا نام دادند . اكنون داراى چهار هزار خانه و هشت باب مسجد عالى و چهار حمام و يك بازار بسيار خوش وضع است . از تأسيسات دولتى هم يك سربازخانه و يك مريضخانه يك تلگرافخانه و يك كشتى سازخانه در اوست . اراضى بسيار حاصلخيز و جنگل‌هاى نافع اين شهر را\r\n","page_name":" 83 ","page_number":83},
  {"content":"\r\n\r\nروز سوم از پل ازنكميد عبور گرديده به توسط قليج نام جاسوس شاه اسماعيل كه گرفتار شده و آزاد گرديده بود ، نامه‌اى كه براى شاه اسماعيل نوشته بودند ، فرستادند .\r\n\r\nنخستين نامهء سلطان سليم به شاه اسماعيل\r\nبسم الله الرحمن الرحيم قال الله الملك العلام :  « إِنَّ الدِّينَ عِنْدَ اللَّهِ الْإِسْلامُ »  « 1 »  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ »  « 2 »  « فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ »  « 3 »\r\nاللهم اجعلنا من الهاديين المهتدين غير المضلين و لا الضالين و صلى الله على سيد العالمين محمد المصطفى الامين و إله و صحبه اجمعين .\r\nاما بعد : اين خطاب مستطاب از جانب خلافت مآب ما كه قاتل الكفرة و المشركين ، قامع اعداء الدين ، مرغّم انوف الفراعين ، مغفر « 4 » تيجان الخواقين ، سلطان الغزاة و المجاهدين ، فريدون فر سكندر درگاه ، كيخسرو عدل و داد ، داراى عالى نژاد سلطان سليم شاه بن سلطان بايزيد بن سلطان محمد خانيم ، به سوى تو كه فرماندهء عجم ، سپهسالار اعظم ، سردار معظّم ، ضحّاك روزگار ، داراب گيرودار ، افراسياب عهد ، امير اسماعيل نامدارى سمت صدور يافت ؛ تا خبير و آگاه باشى كه فعل فعّال بر حق و صنع جواد مطلق ، هر چند معلّل بالغرض نيست ، متضمّن مصالح و حكيم نامتناهى است ، كما ورد فى الكتاب المبين  « وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ »  « 5 » حكمت خلقت انسان كه عين اعيان و نقاوهء جهان و خلاصهء اكوان است ، كما قال عزّ و علا  « وَ هُوَ الَّذِي جَعَلَكُمْ خَلائِفَ الْأَرْضِ »  « 6 » اما از آن جهت كه افراد اين نوع به جامعيّت لطافت روحانيت و كثافت جسمانيت و مظهريت اسماء متقابله را قابليت دارد ، ترقّب غايت و تحقق خلافت بىاطاعت شريعت مقدّسهء والى خطّهء نبوّت - عليه افضل الصلاة و اكمل التّحيات - صورت نبندد ؛ هر آينه شرايع نبوى فوز و سعادت دو جهانى و سبب مغفرت جاودانى است ؛ پس هركه از مطاوعت احكام الهى رخ تابد و از دايرهء انقياد اوامر و نواهى بيرون آيد و هتك پردهء دين و هدم شرع متين را قيام نمايد ، بر كافّهء مسلمين عموما و سلاطين عدل آئين خصوصا واجب است كه نداى  « يا أَيُّهَا الَّذِينَ آمَنُوا كُونُوا أَنْصارَ اللَّهِ »  « 7 » به\r\n\r\n\r\n","description":"","footnote":"\r\nمحيط است . در سال ( 1327 م - 727 ه ) اقجه قوچه نامى از سرداران اورخان غازى فتح كرده ضميمهء ممالك عثمانى نمود و سلطان نيز اين مملكت را به او به شرط اولاديت مالكانه داده و موسوم به قوجه ايلى فرمود . امروز لنگرگاه بسيار معتبر و مركز سنجاق و به يك رشته راه آهن مربوط به اسكدار است .\r\nانتهى / عارف .\r\n( 1 ) . آل عمران ، 19\r\n( 2 ) . آل عمران ، 85\r\n( 3 ) . بقره ، 275\r\n( 4 ) . شكافتن كلاهخود .\r\n( 5 ) . انبياء ، 16\r\n( 6 ) . انعام ، 165\r\n( 7 ) . صف ، 14\r\n","page_name":" 84 ","page_number":84},
  {"content":"\r\n\r\nگوش هوش بشنوند و در دفع مكايد و رفع مفاسد آن مفسد ، بحسب الاستطاعة و الامكان ، به جان كوشند . مقصود از اين تشبيب آن است كه ، بنا به مناسبت تفرقهء جماعت بايندريه به حكم ، بيت :\r\n چو بيشه تهى گردد از نرّه شير * شغال اندر آيد به بانگ دلير \r\nاز طريق تعدّى امارت بلاد شرقى را متصدّى گشتى و از كنج مذلّت فرمانبرى به صفّهء با حشمت فرمانفرمايى قدم نهادى ؛ ابواب ظلم و بيداد را بر روى مسلمانان باز كرده ، زندقه و الحاد را با يكديگر ازدواج و امتزاج دادى ، و اشاعت فتنه و فساد را شعار و دثار خود ساخته ، علم‌هاى ستمكارى برافراشتى . شاهى و فرمانروايى را بر حسب دواعى هواى نفس و رغبات طبيعت حلّ قيود شريعت و اطلاق از نواميس پنداشتى . مقابح افعال و مساوى احوال ، « 1 » چون اباحت فروج محرّمه و اراقت دماء مكرّمه و تخريب مساجد و منابر و احراق مراقد و مقابر و اهانت علما و سادات و القاء مصاحف كريمه در قاذورات و سبّ شيخين كريمين - رضى الله عنهما - همه به حد تواتر پيوست . ائمه دين و علماى مهتدين - رضوان الله عليهم اجمعين - كفر و ارتداد تو را با اتباع و اشباعت كه موجبش قتل است و شىء على رؤس الأشهاد ، متفق الكلام و الاقلام بأسرهم - تماما - فتوى دادند .\r\nبناء على ذلك ، ما نيز جهت تقويت دين و اعانت مظلومين و اغاثت ملهوفين و اطاعت اوامر الهى و اقامت مراسم ناموس پادشاهى ، به جاى حرير و پرنيان ، زره و خفتان پوشيديم .\r\nبعناية الله و حسن توفيقه ، الويهء ظفر دثار و عساكر نصرت شعار و شيران كارزار و دليران خنجر گذار كه چون تيغ از نيام غضب برآرند ، عدوى مدبر را قاطع به درجهء طالع گرايد ، و چون تير به كمان كين دارند ، سهام موت الخصم به برج قوس درآرد ، در شهر صفر - ختم بالخير و الظفر - از دريا عبور فرموديم . بدان نيّت كه اگر به تأييد بارى عزّ و جلّ يارى كند ، به سرپنجهء قوّت كامكارى ، دست و بازوى ستمكاريت بركنيم و از سر قدرت سرورى ، سوداى صفدرى از سر سراسيمه‌ات بدر كنيم . مفاسد شرّ و شورت از سر عجزه و مسكينان برداريم و از آن آتش كه در خانمان‌ها زده‌اى ، دود از دودمانت برداريم « من زرع الإحن حصد المحن » .\r\nچون قبل از « سيف » تكليف « الاسلام » حكم شريعت مصطفويست - عليه السلام - اين نامهء نامى حليهء تحرير و تحبير يافت كه نفوس آدميزاد متفاوت است كه « النّاس معادن كمعادن الذّهب و الفّضة » ملكات رديه در بعض مزاج طبيعى است كه قابل زوال نيست . مصرع :\r\n « كه زنگى بشستن نگردد سفيد » \r\n؛ و در بعضى كه عارى است از مزاولات شهوات و ممارست خسايس و اهمال طبيعت ناشى است ، آن را امكان ازاله هست . از آن گفته‌اند كه « فئه اشرار به تأديب و تعليم از مقولهء اخيار باشد » . بنابر احتمالى اگر خود را در سلك زمرهء  « وَ الَّذِينَ إِذا » \r\n\r\n\r\n","description":"","footnote":"\r\n( 1 ) . در اصل : احوالت\r\n","page_name":" 85 ","page_number":85},
  {"content":"\r\n\r\n « فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ »  « 1 » منسلك و منخرط گردانى ، در همه حال خداى متعال را حاضر و ناظر دانى ، از كارهاى بد و كردارهاى ناصواب و سيرتهاى زشت پشيمانى نمايى و از درون دل و صميم جان به توبه و استغفار درآيى و آن قلاع و بقاع كه زمينش در زمان پيشين سم ستور لشكر ما روى ماليده و از نعال « 2 » مطايا هر گوشه‌اى از آن نواحى حلقهء افكندگى به گوش كشيده بود ، از مضافات ممالك عثمانى محسوب داشته ، بندگان سدّهء عظمت پناه ما را بسيارى سعادت‌تر است ؛ از نواب كامكارى غير از نيكويى و دلجويى و عاطفت و خوشخويى ، ديگر چيزى نبينى و اگر چنانچه :\r\n خوى بد در طبيعتى كه نشست * نرود تا به وقت مرگ از دست \r\nبر آن اعمال قبيحه و افعال فضيحه مصرّ و مجدّ باشى ، ان شاء الله تعالى الاعزّ ، عرصهء آن مملكت كه از روى تغلّب به دست تصرّفت افتاده است ، عنقريب مخيّم اردوى عساكر نصرت مآثر ما خواهد شد . مدتى است از غايت سبكسارى ، سوداى سردارى در سردارى و از فرط خود رأيى دعواى جهانگيرى و كشورگشائى بر زبان آرى\r\n « چو مردى به ميدان مردى در آى » \r\nكه هر چه نهادهء پردهء تقدير است ، به ظهور آيد  « وَ الْأَمْرُ يَوْمَئِذٍ لِلَّهِ »  « 3 » و السلام على من اتبع الهدى . تحريرا فى شهر صفر المظفر سنهء عشرين و تسعمائه به يورت ازنكميد . « 4 » انتهى\r\n* * * روز چهارم ربيع الاول شنبه است ، به قازيقلى بلى و روز پنجم به قرب شهر ازنيق « 5 » نزول گرديد . نامه‌اى كه از براى محمد بيگ بن فرخشاد بيگ آق قويونلو به زبان فارسى نوشته شده بود ، به توسط احمد جان آقا حاجب فرخشادبيگ از ازنيق به ايران فرستادند كه صورت آن از قرار ذيل است :\r\n\r\nصورت نامهء سلطان سليم به محمد بيگ\r\nجناب ايالت مآب ، سعادت نصاب ، سلطنت قباب ، سراج الدين محمد بيگ بن فرخشاد بيگ - دام اقباله - به عواطف پادشاهانه مقرون گشته ؛ همانا معلوم همگنان است آنكه به كرّات و مرّات از مخلصان وثيق و واردان طريق بر ضمير منير به مرتبهء تحقيق رسيده كه خاندان\r\n\r\n\r\n","description":"","footnote":"\r\n( 1 ) . آل عمران ، 135\r\n( 2 ) . در متن نوايى : فعال .\r\n( 3 ) . انفطار ، 19\r\n( 4 ) . منشآت فريدون بيك ، ج 1 ، ص 379 - 381 ؛ نوايى ، شاه اسماعيل ، صص 143 - 147\r\n( 5 ) . امروز معروف به چنيزلك است . اين شهر در پنجاه كيلو مترى از سمت مشرق شمالى دور از شهر بروسه است . اكنون زياده از پنج هزار اهالى در او نيست . محصولاتش بعض اوانى ترابيه و كاشيكارى و قالى است . وقتى اين شهر يكى از شهرهاى يونان بود . حتى از سال ( 1204 ميلادى تا 1261 ) پايتخت قياصره قسطنطنيه شد . در سال ( 1330 م - 731 ) سليمان پاشا بن سلطان اورخان فتح كرد . قبر اشرف رومى كه يكى از عرفاى معروف است ، در اين شهر زيارت مىشود . / عارف .\r\n","page_name":" 86 ","page_number":86},
  {"content":"\r\n\r\nايالت نژاد و اقوام و عشاير آبا و اجداد آن جناب در نهايت مسلمانى و ديندارى بوده‌اند و پايهء مرتبهء حكومت و امارت ايشان هميشه به تقويت اسلام و دفع و رفع ظلم و آثام استحكام يافته و فطرت اصلى آن جناب بر جادهء اهل سنّت و جماعت و همّت او مجبول بر عادت حسنه و طاعت است . و آن قضيهء مشايعت و مراجعت از طايفه ملاحدهء قزلباش و ترك ايالت دياربكر كه ملك آن جناب بود به طريق اضطرار واقع شده ، چون به مقتضاى « انّ اللّه لا ينظر الى صوركم و اعمالكم بل ينظر الى قلوبكم و بالكم » بر رأى منير واضح است كه آن جناب به همان اعتقاد حق ثابت قدم است . از اين قدر گرفتارى آن جناب به آن قوم زنادقه و ملاحده ، خللى به دين و ديانت او عايد نخواهد شد و صورت گرفتارى و اسيرى صحابهء كبار به دست مشركان و كفار اين صورت را عذر خواه است . و اما دلاورى و مردانگى كمر بستگان دين مصطفوى و تابعان سيرت شجاعت مرتضوى و بختياران دينى و دنيوى را ، اول امرى كه رعايت بايد نمود ، رعايت ننگ و ناموس مردان است و حميّت و غيرت اسلامى در بعض قضاياى عرض و ناموس از سنن مردان دين است . حاليا چون نيّت همايون به اصلاح حال ممالك اسلام ، خصوصا بلاد ايران زمين به استفتاح آن اقطار از دست تطاول ملحدان بىدين و قلع و قمع سرخيل شاه گمراه آن زنادقهء كافر نژاد مصمّم و عزيمت توجه آن امصار مبرم شده ، اين عنايت نامه به جانب او شرف اصدار يافت كه هر چند بعد بين و دورى مسافت از تلاحق طرفين معلوم است ، اما منتظر و متوقّع از مسلمانى و ديندارى آن جناب آن است كه به هر چه اقتضاى وقت ، مصلحت دينى و دنيوى آن ممالك باشد ، مرعى داشته ، خود را از زمرهء خواصّ خدّام و مخلصان اين درگاه اعتقاد نمايد . بيت :\r\n هر گو مطيع و چاكر اين آستان شود * بر منتهاى همّت خود كامران شود \r\nو به هر چه لايق اين خلوص عقيدت و صفاى نيت باشد ، يوما فيوما به ظهور رساند ، ان شاء الله العزيز . مقدمات لحوق و اتصال آن جناب به اين دولت عظمى مرتب و مهيّا گشته ، او را « 1 » به مراتب عظمى و مطالب عليا در مساند دين و دنيا سرافراز خواهيم داشت و رتبهء جاه و جلال او را به اضعاف مراتب آباء و اجداد بر آسمان تربيت و عزت خواهيم افراشت .\r\nبعناية الله و توفيقه . تحريرا فى اواخر شهر صفر الخير سنهء عشرين و تسعمائه . « 2 » . انتهى .\r\nروز دوشنبه كه ششم ماه ربيع الاول است ، از ازنيق كوچ گرديده ، شكاركنان بعد از چهار روز به نيكى شهر « 3 » نزول اجلال فرمودند و بعد از يك روز اتراق در روز يازدهم ، در پيشگاه\r\n\r\n\r\n","description":"","footnote":"\r\n( 1 ) . در اصل : اودّاء\r\n( 2 ) . منشآت فريدون بيك ، ج 1 ، صص 381 - 382 ؛ نوايى ، شاه اسماعيل ، صص 151 - 152\r\n( 3 ) . شهرى است داراى دوازده هزار نفوس واقع در دوازده فرسخى بروسه . از آثار عتيقه مسجد جامعى است كه در قديم كليسا بوده ، آثار مدينهء اسلاميه از قبيل مساجد و مدارس بسيار است . در سال 1301 م - 701 ه از جانب عثمان بيگ غازى ، مؤسس اساس سلطنت عثمانى فتح و بعد از تعمير و تجديد پاى\r\n","page_name":" 87 ","page_number":87},
  {"content":"\r\n\r\nنيكى شهر ، لشكر روم ايلى و عسكر ولاياتى آناطولى به همراهى امرايشان آمده ، ملحق به اردوى همايون شدند .\r\nروز هفدهم ماه مذكور به قصبهء سيّد يغازى وارد شدند . حضرت خداوندگار داخل قصبه شده ، قبر بطال غازى « 1 » را زيارت كرده ، خيرات و حسنات و قربان صدقات نمودند .\r\nروز نوزدهم نوكرهاى بعضى از سلحداران - تفنگداران - مقدارى از جو عليق مخصوص حيوانات خاصّه [ را 
  ] تاراج كردند . چون به عرض رسانيده شد ، آنچه لازمهء سياست و عدالت است به ظهور آورده تاديبا للغير حكم شد كه همان نوكرها را با اربابشان به ياسا برسانند .\r\nو در اين منزل چاوشباشى - آجودان باشى - لطفى بيگ از منصبش معزول گرديده ، شجاع بيگ علوفه‌چى لرباشى - رئيس تحويلداران قشون - چاوشباشى شد . و در همين روز ، اردوى همايون داخل حدود ولايت قرامان گرديد .\r\nروز بيست و پنجم رستم بيگ باشى دستهء يمين غربابه باشى گرى دستهء يسار علوفجيان و اسحاق بيگ باشى دستهء يسار غربا به باشىگرى دستهء يمين غربا ترقّى يافتند .\r\nروز بيست و هفتم بهرام بيگ كدخداى جماعت اوغلانان سپاهى به باشى گرى دستهء يسار غربا نايل شد . موسى بيگ مشرف جماعت اوغلان سپاهى براى اين جماعت كدخدا و احمد چلبى مشرف فدوله - جيره - به مشرفى جماعت مذكور و شهاب الدين بيگ نيز به مشرفى فدوله نصب گرديد .\r\n\r\nوقايع شهر ربيع الاخر سنهء 920\r\nروز دوم ماه مزبور احمد پاشاى دوقه گين اوغلى به سردارى بيست هزار سوار جرّار كه عبارت از سوارهاى قرامان و تيب‌هاى امراى روم ايلى و زعماى ولاياتى روم ايلى و آناطولى\r\n\r\n\r\n","description":"","footnote":"\r\nتخت اتخاذ گرديد . / عارف .\r\n( 1 ) . در افواه معروف بطال غازى است . اين غازى از شجعان سردارهاى امويه و از مشاهير است . اسمش احمد نور الدين و لقبش بطّال است . چه مرد قطور و تنومند پرزور بوده و عمر خود را در جهاد با كفار روم به انجام رسانيده و گويا در زمان سلطنت هشام بن عبد الملك ، در يكى از جنگ‌هاى روميان كشته شد . مسلمة بن عبد الملك كه سردار كل بود ، بعد از فتح فرمود ، در جايى كه كشته شده بود ، او را دفن كردند و گنبد عالى بالاى قبرش بنا نمودند و جمعى از اسلام در آنجا مسكون و اين آبادى را « بليدة الغازى » موسوم ساخت . اكنون از توابع ازمير قصبهء مرغوب و دلگشاست . اين بطال همان غازى است كه در سال نود و هشتم هجرى كه محض انجاز وعد مسلمه ، صلحا داخل قسطنطنيه شد و دروازهء شهر را تا عودت مسلمه از اياصوفيه در تحت تصرف خود نگاه داشت و يك دختر ليئون قيصر هفتادم را هم از قيزقوله سى واقعه در درياى اسلامبول گريزانده نكاح كرد . كتابى كه منظوم به زبان تركى و منسوب به اين غازى نوشته شده ، از قبيل رموز حمزه و حسين كرد است ؛ به جهت تشجيع قشون عثمانى به نظم آورده شده است . / عارف .\r\n","page_name":" 88 ","page_number":88},
  {"content":"\r\n\r\nو سوارهاى مخصوص وزير مشار اليه بودند ، به سمت سيواس روانه گرديد .\r\nروز چهارم در موقع . . . « 1 » لشكر روم ايلى صف كشيده ، به خداوندگار سلام دادند . روز هفتم از براى هر يكى عملجات دربارى ، هزار آقجه - يعنى شانزده تومان و شش هزار - انعام دادند « 2 » و در همين روز ، حضرت خداوندگار وارد شهر قونيه « 3 » شدند . اهالى اين شهر به يك جمعيّت عظيمه حضرت خداوندگار را استقبال نمودند . سه روز در ظاهر قونيه توقف گرديد . حضرت خداوندگار مرقد مبارك حضرت قدوة العارفين مولانا جلال الدين رومى - قدّس سره - را و مراقد ساير اولياء الله را زيارت كرده ، انواع خيرات و صدقات فرمودند .\r\nروز پانزدهم فرمان شد كه سوارهء زعماء روم ايلى و آناطولى قبل از اردو حركت كرده ، در هر منزل يك منزل در جلو باشند . در همان روز ، در اثناى راه ، اهالى لارنده كه قصبهء كوچكى است ، حضرت خداوندگار را استقبال نموده ، اسباب گرانبها و نقود خطير پيشكش كردند . سه نفر قزلباش كه گرفتار شده بود آورده ، خبر از شاه اسماعيل گرفتند . بنابراين ، نامهء فارسى العبارهء به انشاى مولانا مرشد عجم نوشته ، به توسط يكى از اسراى قزلباش كه در اردو بود ارسال داشتند و صورت آن اين است كه در ذيل عرض مىشود :\r\n\r\nنامهء دوم سلطان سليم به شاه اسماعيل\r\n  « إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ ؛ أَلَّا تَعْلُوا عَلَيَّ وَ أْتُونِي مُسْلِمِينَ »   « 4 »\r\nو صلّى الله على خير خلقه محمّد و إله و صحبه اجمعين .  « وَ هذا كِتابٌ أَنْزَلْناهُ مُبارَكٌ » \r\n\r\n\r\n","description":"","footnote":"\r\n( 1 ) . در اصل هر دو نسخه سفيد .\r\n( 2 ) . هر آقجهء آن زمان يكصد و شصت و شش دينار اين زمان ايران است . / عارف .\r\n( 3 ) . نام قديمش ايكونوميوم و مركز ولايت قرامان است . از ازمير شرقا پانصد كيلومتر دور و مسكن بيست و پنج هزار نفس است . اطراف شهر را احاطه به يك صور سنگى كرده و از براى استحكام صور ، جابجا برج‌هاى مربع الشكل قرار داده‌اند . غير از مساجد صغيره ، چهل و چهار مسجد جامع مناره‌دار ، اين شهر را مزيّن نموده است و باغخانه‌هاى معتبر دارد . هر نوع حبوبات و بقولات حاصل مىشود . اخراجاتش ترياك شوره ، حرير ، مازو ، كتيرا ، پشم ، و قالى است . در موقع معروف به مرام ، واقعه در سمت جنوبى شهر باغات دلگشا و قصور عاليات ييلاق اعاظم و اعيان بلده است . عمارت حكومت ، مدرسه دار الفنون ، تلگرافخانه ، مريضانه مملكتى ، سربازخانه و ايتام‌خانه و مهمان‌خانه و ساير ابنيهء مدينه را دارا است . مضاجع سلطان العلماء و فرزند بزرگوارش مولانا جلال الدين رومى و صدر الدين قونوى و سلطان ولد و شيخ كريم الدين و سيد برهان الدين محقق ترمذى و چلبى حسام الدين و امام بغوى از مفسّرين و صلاح الدين زركوبى از مشاهير اسلام و چند نفر از پادشاهان سلاجقهء روم در اين شهر معين و زيارتگاه است . خانقاهى است ، از براى دراويش طريقت مولويه كه هميشه قرب هزار نفر درويش در آنجا رياضت مىكشند كه كم بست شده ، مأمور به ارشاد شوند . اين شهر را در سال چهار صد و شصت و هفت دولت سلجوقيه روم پاى تخت اتّخاذ نمود و سلطان محمد فاتح از دست قرامانيان نزع كرده ضميمهء ممالك عثمانى فرمود . / عارف .\r\n( 4 ) . نمل ، 31\r\n","page_name":" 89 ","page_number":89},
  {"content":"\r\n\r\n « فَاتَّبِعُوهُ وَ اتَّقُوا لَعَلَّكُمْ تُرْحَمُونَ »  « 1 »\r\nاين منشور ظفر طغرا ، كالوحى النازل من السماء ، به مقتضاى  « وَ ما كُنَّا مُعَذِّبِينَ حَتَّى نَبْعَثَ رَسُولًا »  « 2 » از حضرت ابهّت منزلت ما كه خليفة الله تعالى بالطول و العرض ، مهبط  « وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ »  « 3 » سليمان مكان ، اسكندر نشان ، مظفر فرّ فريدون ظفر ، قاتل الكفرة ، كافل الكرام البررة ، المجاهد المرابط المنصور المظفر ، الليث بن الاسد بن الغضنفر ، ناشر لواء العدل و الإحسان ، سلطان سليم شاه بن سلطان بايزيد بن محمد خانيم ، به جانب ملك ملك عجم ، مالك خطّهء ظلم و ستم ، سرور شرور و سردار اشرار ، داراب زمان ، ضحاك روزگار ، عديل قابيل ، امير اسماعيل عزّ صدور يافت ؛ معرب از آن است كه از بارگاه عزّت و پيشگاه الوهيت يرليغ  « تُؤْتِي الْمُلْكَ مَنْ تَشاءُ »  « 4 » به توقيع  « ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها »  « 5 »\r\nكلك تقدير به اسم سامى ما رقم زده ، لاجرم اوامر و نواهى نواميس الهى و امور احكام شاهنشاهى را در فضاى زمين چون قضاى آسمانى نفاذ داد  « ذلِكَ فَضْلُ اللَّهِ يُؤْتِيهِ مَنْ يَشاءُ »  . « 6 »\r\nو چون به تواتر آحاد استماع افتاد كه ملّت حنيفه محمديّه - على واضعها الصلواة و التحيّه - را تابع رأى ضلالت آراى خود ساخته و اساس دين متين را برانداخته ، لواى ظلم را به قواعد تعدّى برافراخته ، نهى منكر و امر معروف را از مغاير شريعت دانسته ، شيعهء شنيعه خود را به تحليل فروج محرّمه و اباحت دماء محترمه تحريض نموده ، به حكم  « سَمَّاعُونَ لِلْكَذِبِ أَكَّالُونَ لِلسُّحْتِ »  « 7 » به استماع كلمات مزخرفات و اكل شرب محرمات نموده ؛ مصرع :\r\n « مسجد خراب كرده و بتخانه ساخته‌اى » \r\nپايهء بلند پايهء منابر اسلام را به دست تعدّى در هم شكسته ، فرقان مبين را اساطير اولين خوانده ، « 8 » اشاعت شناعت را باعث شده ، نام خود حارث كرده ، هر آينه به موجب فتواى عقل و نقل علماى اعلام ملّت و اجماع اهل سنت و جماعت بر ذمّت همّت عالى نهمت ما كه « علوّ الهمّة من الايمان ، نصرة لدين الله الملك المنّان » قطع و قمع و رد و منع رسوم محدثه كه رسم قديم است ، كما ورد فى قوله عليه السلام « من أحدث فى أمرنا هذا فهو رد » و فى رواية « من عمل عملا ليس على أمرنا فهو رد » متحتّم و لازم گشت و چون قضاى ربانى و تقدير صمدانى ، اجلّ اجلّهء كفره و فجره را در قبضهء اقتدار ما نهاده بود ، كالقضاء المبرم ، توجه آن ديار نمود و به امتثال امر  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً »  « 9 » ان\r\n\r\n\r\n","description":"","footnote":"\r\n( 1 ) . انعام ، 156\r\n( 2 ) . اسراء ، 15\r\n( 3 ) . رعد ، 17\r\n( 4 ) . آل عمران ، 26\r\n( 5 ) . فاطر ، 2\r\n( 6 ) . مائده ، 54\r\n( 7 ) . مائده ، 42\r\n( 8 ) . اين قبيل اتهامات بىپايه نشان مىدهد كه بقيه اتهامات هم از همين قماش است .\r\n( 9 ) . نوح ، 26\r\n","page_name":" 90 ","page_number":90},
  {"content":"\r\n\r\nشاء الله العزيز ، اقدام كرديم تا از صولت تيغ ظفر دثار صاعقه كردار ، خار و خسى كه در جويبار شريعت غرّا نورسته و چون بقلة الحمقاء « 1 » نشو و نما يافته ، از بن در آورده ، در خاك مذلّت اندازيم تا لگدكوب حوافر مرسلات گردد كه  « وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ »  « 2 » و از صدمهء گرز كين آئين مغز اعداى دين كه به خيال خام پخته شده ، طعمهء شيران دليران غزاة سازيم  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  « 3 » . نظم :\r\n من آنم كه چون بر كشم تيغ تيز * بر آرم ز روى زمين رستخيز \r\n كباب از دل نرّه شيران كنم * صبوحى به خون دليران كنم \r\n شود صيد زاغ كمانم عقاب * ز تيغم بلرزد دل آفتاب \r\n اگر در نبردم تو كم ديده‌اى * ز گردون گردنده نشنيده‌اى \r\n ز خورشيد تابان عنان بپرس * ز بهرام آب سنانم بپرس \r\n اگر تاج دارى مرا تيغ هست * چو تيغم بود ، تاجت آرام به دست \r\n اميدم چنانست ز نيروى بخت * كه بستانم از دشمنان تاج و تخت \r\nبه موجب « الدّين النصيحة » اگر روى نياز به قبلهء اقبال و كعبهء آمال آستان ملايك آشيان ما كه محال رحال رجالست ، آوردى ، و دست تعدّى از سر زير دستان كه پايمال ظلم و طغيان گشته‌اند كوتاه كردى ، و خود را در سلك « التّائب من الذّنب كمن لا ذنب له » مسلك گردانيدى و در مذهب و ملت تبعيّت سنّت سنيّهء حنيفيه محمديّه ، عليه الصلواة و التّحيّة و آله الطاهرين و اصحابه المهتدين رضوان الله عليهم اجمعين كه « أصحابى كالنّجوم بأيّهم اقتديتم اهتديتم » « 4 » كردى و آن بلاد را بأسرها از مضافات و متعلقات ممالك محروسهء عثمانيه شمردى ، « 5 » هر آينه عنايت پادشاهى و عاطفت شاهنشاهى ما شامل حال تو گردد . نظم :\r\n سايهء عدل و عنايت به سر او فكنيم * هر كه چون مهر نهد روى به خاك در ما \r\nمصرع :\r\n زهى سعادت آن كس كه اين اجابت كرد \r\n. و الّا به حكم « العادة طبيعة ثانية » بر مقتضاى طبع شرّ انگيز فتنه آميز كه « ما بالذات لا يزول بالعرض » مصرع :\r\n « با سيه دل چه سود گفتن وعظ » \r\nبتائيد الله و حسن توفيقه ، سر هر تاجدارى ، تاج وارى سازم و بساط بسيط زمين را از آن نفوس پردازم  « فَإِنَّ حِزْبَ اللَّهِ هُمُ الْغالِبُونَ »  « 6 » دست ستمكاران را به قوّت سرپنجه يد بيضا پيچيده ، در هم كنم كه  « يَدُ اللَّهِ فَوْقَ أَيْدِيهِمْ »  « 7 » بايد كه پنبهء غفلت از گوش هوش بيرون\r\n\r\n\r\n","description":"","footnote":"\r\n( 1 ) . گياهى كه در فارسى به آن حرفه گويند . ( به نقل از نوايى ) .\r\n( 2 ) . نمل ، 34\r\n( 3 ) . شعراء ، 227\r\n( 4 ) . اين حديث ، يكى از احاديث جعلى است كه بعدها براى اجازهء تبعيت از افعال صحابهء رسول خدا ( ص ) كه سخت با هم درگير بوده و اختلاف نظر داشتند ، به وجود آمد . دربارهء طرق اين حديث و جعلى بودن آن ، تحقيقى مفصل در چند شمارهء مجلهء تراثنا ( از مطبوعات مؤسسهء ال البيت قم ) نوشته شده است .\r\n( 5 ) . و اين هدف اصلى سلطان عثمانى است .\r\n( 6 ) . مائده ، 56\r\n( 7 ) . فتح ، 10\r\n","page_name":" 91 ","page_number":91},
  {"content":"\r\n\r\nكرده ، كفن در دوش گرفته ، مهيّا باشيد كه به موجب  « إِنَّ ما تُوعَدُونَ لَآتٍ »  « 1 » عسكر ظفر مخصوص  « كَأَنَّهُمْ بُنْيانٌ مَرْصُوصٌ »  « 2 » چون اجل مسمى نداء  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  « 3 » در دهند و به حكم  « وَ اقْتُلُوهُمْ حَيْثُ وَجَدْتُمُوهُمْ »  « 4 » عامل شوند ، دمار از روزگارت بر آرند و در آن ديار نگذارند  « لِلَّهِ الْأَمْرُ مِنْ قَبْلُ وَ مِنْ بَعْدُ وَ يَوْمَئِذٍ يَفْرَحُ الْمُؤْمِنُونَ »  ، « 5 »  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  « 6 » انتهى . « 7 »\r\n\r\nوقايع ماه جمادى الاولى سنهء 920\r\nالقصه روز دوم ماه مزبور ، به موقعى آمدند كه مرحوم على پاشاى خادم در اين موقع با شاه قلى تكه‌لو جنگيده ، شهادت يافت . روز سوم پنجاه آقجه بر مواجب‌هاى آن سپاهيان روم ايلى و آناطولى افزوده شد كه هر يكى هزار آقجه مواجب تيولى داشتند .\r\nدر روز پنجم احمد پاشاى قره‌جه امير سينوپ به ارزنجان فرستاده شد . چون از مزاحمت نفوس در اردو ، كثرت ازدحام به مرتبهء غايه رسيده بود ، روز هشتم فرمان صادر شد كه وزرا و امرا سان ديده ، از مقدار موجود اردو روزنامه دهند . روز نهم احمد پاشاى دوقه كين اوغلى كه جلو فرستاده شده بود ، با ابو ابجمعى خود عودت به اردوى همايون نمود . از جمع مقدار روزنامجات مفهوم شد كه قريب به چهار صد هزار مرد جنگى در اردوى همايون حضور دارد . در روز چهاردهم ، هر سپاهى كه تيول مواجبش به ادارهء او در مرتبهء كفايت نبود ، فرمان صادر شد كه از آن قبيل سپاهيان را به موجب دفتر و كتابچه جدا كرده ، از سفر معفو دارند و آنها را فرزند اسكندر پاشا به ولايتشان برساند .\r\nدر روز پانزدهم احمال و اثقال بىلزوم اردو و كتابچه‌هاى خزانه و تيولات و چهل هزار نفر از قشون در قلعهء سيواس « 8 » ساخلو و مكنوز گرديده ، به افراد و بارهاى اردو خفت داده شد .\r\n\r\n\r\n","description":"","footnote":"\r\n( 1 ) . انعام ، 134\r\n( 2 ) . صف ، 4\r\n( 3 ) . اعراف ، 34\r\n( 4 ) . نساء ، 89\r\n( 5 ) . روم ، 4\r\n( 6 ) . انعام ، 45 . در متن اصلى ، به اشتباه اين آيه با آيهء 227 سورهء شعراء درآميخته است .\r\n( 7 ) . منشآت فريدون بيك ، ج 1 ، صص 382 - 383 ؛ نوايى ، شاه اسماعيل ، صص 157 - 161\r\n( 8 ) . شهر دلنشينى است در آسياى عثمانى ، واقع در ساحل رود خاليص ؛ و از اسلامبول هفتصد و شصت كيلومتر دور و مركز ادارهء يكى از ولايت‌هاى معمور دولت عثمانيست . اگر چه صناعت و تجارت در مرتبهء مطلوب ترقى نيافته ، ولى معادن بسيار معتبر مس و غيره دارد و مسكن شانزده هزار نفس و داراى آثار عتيقهء يونانيه و اسلاميه است . اين شهر همان شهرى است كه لوكوئوس سردار ، در ظاهرش ، به مهرداد اشكانى شكست داد . بتيودوريس ملكه پونت به شرف اوگوست قيصر رم اين شهر را سباست موسوم كرد . در سال 803 امير تيمور بعد از محاصره ضبط و قتل عام و خراب كرد . طول قلمرو اين ولايت پانصد و هشتاد و عرض آن دويست و هفتاد كيلومتر و مجموع اهالى آن نيز يك كرور و سيصد و پنجاه هزار است . در سال ( 1391 م - 794 ه ) دولت عثمانى از دست سلاله قاضى برهان الدين مغول\r\n","page_name":" 92 ","page_number":92},
  {"content":"\r\n\r\nدر روز بيست و يكم چون قزلباشان و جلاليان به خصوص نورعلى خليفه روملو ، از ورود سلطان ترسيده گريخته بودند ، كدخداى شهر ارزنجان آمده ، اظهار اطاعت نمود و از براى شهر مذكور امان طلبيد و يافت ؛ اما مشروط بر اينكه از براى اردو مأكولات و عليق آورده ، به موجب دفتر تسليم مأمورين نمايند و قيمت اموال و اشياى خودشان را از خزانه بگيرند . لهذا محافظى داده شد كه از جانب لشكر آسيبى به اهالى شهر مذكور وارد نيايد .\r\nدر روز بيست و دوم در پيشگاه قلعهء كماخ « 1 » كه معروف به رصانت و متانت است ، نزول گرديد . به همراهى فائق بيگ حاكم سيواس كدخداى توپچيان رفته ، قلعهء مذكوره را به قاعدهء فن حرب كشف كردند . در روز بيست و سوم ، چهار نفر از طائفه قزلباش دستگير و بعد از شكنجه ، اخبار لازمه از آنها گرفته شده ، به مرگ اسير گرديد .\r\nدر روز بيست و چهارم از دست آدم‌هاى حاكم طربزون جواب نامه‌اى كه به توسط قليج جاسوس فرستاده شده و از جانب محمدخان استاجلو حاكم دياربكر از قول شاه اسماعيل تحرير و ارسال گرديده بود ، گرفته شد . چون موصل نامه به دست نيامد ، معلوم شد كه آدم‌هاى حاكم طربزون طمع به اسباب و نقود او برده ، كشته و اموالشان را تاخته‌اند . لهذا قاتلين آورندهء جواب نامه ، حبس و شكنجه گرديدند . « 2 »\r\nدر روز بيست و پنجم جمادى الاولى سال مذكور ، « 3 » اردوى همايون در چمن كرمانه ، واقع در نهايت ياصّى چمن منزل كرد . در آن بين آدم‌هاى ايلچى شاه اسماعيل وارد شد ، و به اجراى لطايف الحيل استجواب گرديدند كه اطلاع از وضع و حالات شاه اسماعيل حاصل شود . چون از استجواب آنها چيزى حاصل نشد ، به اشكنجه سپردند . باز خبرى كه مفيد حالت اردوى سلطانى باشد ، به حصول نيامد . حبس كردند ، فقط به اقرار آنها ثابت شد كه آدم‌هاى حاكم طربزون به طمع اموال ايلچى را كشته‌اند . حكم شد قاتلين ايلچى را كشتند و آن شب بيشتر از شب‌هاى ديگر ، در امر قراولى اعتنا كردند . سراپردهء سلطانى را قشون ينگىچرى كإحاطة الأطواق بالأعناق ، حلقه‌وار احاطه نموده تا به صبح به احتياط كشيك كشيدند .\r\n\r\n\r\n","description":"","footnote":"\r\nانتزاع نمود . / عارف .\r\n( 1 ) . اين قصبه سى و پنج كيلومتر از ارزنجان دور و در جنوب غربى آن شهر ، در ساحل جنوبى شرقى رود فرات واقع است . در قديم الايّام قلعهء متين و مستحكمى داشته كه امروز خراب است . از طرح و وضع بناى قلعهء مذكوره معلوم مىشود كه رومانيان قديم اين قلعه را براى جلوگيرى ايران به خاك روم در اين نقطه حاكمه كه سر راه لشكرى و معبر حقيقى رود فرات است ، بنا نموده‌اند . امروز مركز يك حكومت درجه سوم و تابع حكومت ارزنجان و داراى هزار و پانصد خانوار است . / عارف .\r\n( 2 ) . صورت جوابنامه‌اى كه خان محمد استاجلو از قول شاه اسماعيل نوشته است ، به دست نيامد كه در اينجا ثبت شود . / عارف .\r\n( 3 ) . وقايع روز بيست و پنجم تا آخر ماه ، يعنى قريب دو صفحه مطلب ، از نسخهء ملى ( مقايسهء شود با ص 159 ) سقط شده و ادامهء تعبير « شكنجه گرديد » ، وقايع جمادى الاخرة سنهء 920 آمده است .\r\n","page_name":" 93 ","page_number":93},
  {"content":"\r\n\r\nروز بيست و ششم در ساحل فرات تمام قشون ظفر نمون با ساز و سلب از جلو حضرت خداوندگار گذشته ، خودشان را به عرضه رسانيدند .\r\nاين لشكر طورى منظّم و مجهّز و مكمّل بود كه نمىتوان وصف نمود . به قوّت قلب مىتوان گفت كه تاكنون هيچ پادشاهى از اكاسره و قياصره ، چنين قشون مكمّل السلاح را از رود فرات عبور نداده بودند . در همين روز ، فرخشاد بيگ كه از امراى تركمان است ، احمد بيگ نامى را كه حاكم ترجان بوده ، دستگير كرده با چند نفر از نوكران احمد بيگ به اردو آورد .\r\nبعد از گرفتن اخبار لازمه مقتول گرديدند و به فرخحشاد بيگ نيز رعايت و انعام و احسان نموده شد . روز بيست و هفتم چپاول‌چىها كه به نواحى بايبورد و كماخ رفته بودند ، سالما و غانما عودت نموده ، به اردو ملحق شدند .\r\nروز بيست و هشتم سفير كبير سلطان مصر و شام وارد شد . به حكم سلطان ، تمامى لشكر ، در بيرون اردو و در سر راه ايلچى بزرگ ، خيابان‌وار صف كشيده ، به يك احترام فوق العاده ايلچى را به اردو وارد كردند و على العاده ترتيب ديوان و ضيافت گرديد .\r\nروز بيست و نهم در ميان قشون خبرى شايع شد كه اينك قزلباش آمد ! بنا به اين خبر دروغ لشكر از چادرها به يك اضطراب بيرون آمده ، سلاح به دست صف آراستند . بعد از تحقيق معلوم شد كه چند نفر از منافقين اين ارجوفه را جعل كرده‌اند . بعد از تحقيقات انيقه ، منافقين مذكوره را عبرة للسائرين به حكم حضرت خداوندگار به ياسا رسانيدند .\r\nروز سلخ ماه مزبور ، جواب نامهء از براى سلطان مصر نوشته و به ايلچى ضيافت و خلعت و اجازت به معاودت او داده شد . چادرهاى سنگين و زائد و ساير احمال و اثقال بىلزوم در اين منزل با ساخلوى مناسب گذارده شد . حتى چادرهاى ديوان خانه را هم بىاينكه بيندازند ، در جاى آنها قائما ترك كردند و محمد بيگ آرپه امينى - انباردار جو و كاه - در اين منزل ماند كه از براى دواب از اهالى آن حوالى ، عليق ابتياع نموده ، جمع نمايد .\r\nمؤلف : « 1 » چه بنا به حكم شاه اسماعيل ، خان محمد استاجلو و ساير حكام از اول حدود ايران كه در آن وقت ساحل شرقى جنوبى رود فرات بود تا به تبريز ، مراتع و مزروعات را احراق و دهات و پلها را خراب كرده ، اهالى را هم در جاهايى كه دور از معابر عام بود ، كوچانيده ، شاهراه و اطرافش را خالى عن الاعيان و الاهالى گذارده بودند . چون عثمانيان مىدانستند كه خراب نمودن آبادىهاى سرراهى ، در چنين هنگام ، من القديم ، از جملهء تدابير ايرانيان است ، قبل از وقت ، فقط از براى حمل قورخانه و چادر و بكسماط - پسكوماج - ديوانى ، شصت هزار شتر به جهت حمل و نقل حاضر نموده بودند و علاوه بر اينها ، قاطر خانه\r\n\r\n\r\n","description":"","footnote":"\r\n( 1 ) . در مقدمه هم اشاره شد كه بخش عمدهء كتاب ترجمه است و مؤلف ، جز در بخشهاى نخست و پايانى كه از خود اوست ، در ميانهء كتاب ، هر چه از خودش آورده ، به نوعى با پرانتز يا تعبيرهايى نظير استطراد و توضيح و غيره مشخص كرده است .\r\n","page_name":" 94 ","page_number":94},
  {"content":"\r\n\r\nو شترخانهء سلطانى و قطارهاى مخصوص وزراء و امراء و اعيان هم در ركاب بود ، مىتوان گفت ، قريب به هشتاد هزار رأس حيوان از براى حمل و نقل در اردوى آنها بود .\r\n\r\nوقايع ماه جمادى الآخرة سنهء 920\r\nروز اول ماه مذكور ، اردوى همايون داخل در شهر ارزنجان شد . « 1 » همدم پاشا كه بيگلربيگى ولايت قرامان و در طفوليت هم بازى سلطان بود ، در همين روز ، در شهر ارزنجان مقتول گرديد . ( چون قبل از اين كه اردوى سلطانى داخل حدود ايران شود ، همدم پاشا را با ابو ابجمعى خود ، مأمور تفتيش معابر اردو كرده بودند . پاشاى مشار اليه ، چند روز طى منازل و قطع مراحل نموده ، جز خرابى و بيابى چيزى نديده برگشت و شكايت از خرابى راهها و پريشانى لشكر نمود . سلطان ديد كه اگر اعتنا به حرفهاى همدم پاشا نكند ، در آينده كار مهم سوق الجيش گرفتار صعوبت خواهد شد . گريه‌كنان حكم به قتلش داد ) و منصب بيگلربيگى ولايت قرامان به زينل پاشاى قاپوجى باشى مرحمت گرديد . و مناصب و مأموريت بعض امرا نيز تبديل و تغيير يافت . چون جاسوس‌ها خبر آوردند كه شاه اسماعيل ، عجالة بالفعل ، خيال جنگ با عثمانيان ندارد و مىخواهد كه معبر اردو را خراب كرده ، لشكر عثمانى را در وقتى استقبال نمايد كه برف ببارد و از عدم آذوقه گرفتار پريشانى شوند ؛ محض اينكه اين خبر در اردو شايع نشود ، جاسوس‌ها محبوس گرديدند . با اين جمله ، امناى دولت در صحّت و عدم صحّت اقوال جاسوس‌ها متردد بودند ؛ اما عريضه‌اى كه محمد بيگ بن فرخشاد بيگ آق قويونلو با آب پياز نوشته و با عريضهء ذيل فرستاده بود ، اقوال جاسوس‌ها را تصديق كرد .\r\n\r\nصورت عريضهء محمد بيگ بن فرخشاد بيك\r\nعرضه عرصهء عظمت و جلال لا يزال عاليا بعون الملك المتعال آنكه ، در اواخر ربيع الاخر - عمّت ميامنه - فرمان قضا جريان با حاجب قديمى والد ماجدم ، قدوة الأماجد و الأعيان احمد جان - زيد قدره - بر وجه ستر و خفا ، به اين بندهء بىريا در رسيد و در گوشهء تنهايى با كمال مبتلايى آهسته آهسته گشاده و نهانى نهانى خوانده ؛ هر سطرى را كه با شوق و نشاط مطالعه\r\n\r\n\r\n","description":"","footnote":"\r\n( 1 ) . ارزنجان در سى و شش فرسخى جنوب غربى ارزن الروم واقع ، بلدهء كم آبى است ، ظروف و اوانى مسين اين شهر بسيار ظريف و مقبول است . احرام‌هاى نازك مانند تنزيب از پشم مىبافند . مسجد جامع حاجى عزت پاشا ، يكى از نوادر آثار اسلام محسوب مىگردد . مركز اردوى چهارم دولت عثمانى است .\r\nپانزده هزار نفس از اهالى ، در اين شهر سكونت دارند . عمارت حكومت و دائرهء عسكريه و سربازخانه‌هاى معتبر ، مريض‌خانه ، معلم‌خانه‌هاى درجه سوم و دوم ، تلگرافخانه و خانه‌هاى بسيار قشنگ به اين شهر زينت داده است . دهاتش بسيار معمور و باغدار و حاصلش گندم و جو و جودار و پنبه و برنج و ترياك و حرير است . قورخانه و باغخانه ، ماهوت بافخانه ، كرباس بافخانه ، خياط خانه و ساير كارخانجات نظامى اردوى چهارم نيز از براى اهالى منابع ثروت و سامان است . / عارف .\r\n","page_name":" 95 ","page_number":95},
  {"content":"\r\n\r\nكرده ، مضمون جواهر مكنونش را معلوم مىنمودم ، شروع به سطر ديگر ناكرده ، پيشينه را به آب ديده مىشستم ، و به اين طريق از ديدهء كج بين حساد مىنهفتم و با خويشتن همواره چنين مىگفتم ، مصرع :\r\n « ترسم كه سرم در سر اين نامه رود » . \r\nاتفاق ، هيچكس از اين سرّ خفى اطلاع نيافته ، به عالم السرّ و الخفيّات ، تكيه كنان جوابش را با آب پياز در بياض راز نوشته با قاصد مشار اليه اعاده كرد . اگرچه راقمش كه از نيكخواهان اوجاغ ماست ، بعد از ايمان او به غلاظ و شداد ، خبردار شده است ، فامّا از او باكى نداريم . بيم ما اندر آن است كه مبادا ابواب « 1 » اخلاص مآب گرفتار گشته ، همگى مستحق عتاب عقاب گرديم . حسبى اللّه و نعم الوكيل . در هر باب توكّل به جناب مسبّب الأسباب كرده ، اميدواريم كه پرستاريم « 2 » و بزرگوار سركار ، سرّ كار بندگان خويشتن به عنايت خود نگه دارد و ما را به منزل مقصود در رساناد . فهو المراد .\r\nحاكمند . امركم اعلى . « 3 » انتهى .\r\nامناى دولت كه اين عريضه و كاغذ محرمانهء محمد بيگ را مطالعه نمودند ، غرق درياى بهت و حيرت شده ، بعد المشاوره قرار بر اين گذارند كه به عنوان نامهء سومين ، يك طغرا سرزنشنامه از جانب سلطان نوشته ، يك رشته تسبيح و يك خرقه و يك كشكول هم به شاه اسماعيل ارسال داشته ، او را به جنگ تحريض نمايند . بنابراين ، اين نامه را كه ترجمه‌اش در ذيل مندرج است به تركى نوشته ، به توسط يكى از اسراى قزلباش ارسال داشتند .\r\n\r\nصورت سرزنشنامه سلطان سليم\r\nاسماعيل بهادر - أصلح الله شأنه - در وصول مثال لازم الامتثال واضح گردد كه چون به حد تواتر رسيد كه از براى هتك پردهء اسلام ، شريعت سيّد الانام - عليه الصلواة و السلام - قيام تام نموده ، لهذا ائمه و علما - كثّر الله امثالهم الى يوم الجزاء ، بأسرهم فتوى دادند كه به واسطهء اظفار خنجر تيغ آبدار حك كردن نقطهء طينت مضرت نهادت را كه مركز دائرهء فتنه و فساد است ، از صفحهء روزگار ، به كافّهء مسلمين عموما و به سلاطين اولى الامر و به خواقين ذوى القدر خصوصا ، از جملهء واجبات است ؛ بنابر آن محض از براى احياى مراسم دين محمدى و اقامت ناموس شرايع احمدى ، با لشكر بىشمار دشمن شكار به قصد تو به بلاد شرق توجه همايون نموده و در مضمون شريف نامجات سابق كه چند ماه قبل از اين ارسال گرديد ، فرموده بودم كه هنگامى كه نواحى و اراضى كه از جهت شاهى در تحت تصرّف تو است به ظل ظليل رايات فتح آيات من مستسعد گردد « اگر مردى به ميدان بيا » كه مشيّت و ارادت حق سبحانه و تعالى به هر چه تعلق گرفته ، به ظهور بيايد .\r\n\r\n\r\n","description":"","footnote":"\r\n( 1 ) . در متن نوايى : ايوب .\r\n( 2 ) . چنين است در اصل .\r\n( 3 ) . منشآت فريدون بيك ، ج 1 ، ص 382 ؛ نوايى ، شاه اسماعيل ، صص 153 - 154\r\n","page_name":" 96 ","page_number":96},
  {"content":"\r\n\r\nغرض از اين اخبارات اين بود كه چند ماه قبل از اين ، متنبه شده ، در تدارك اقدام نمايى در آينده ، بهانه نيارى و نگويى كه غافل بودم ؛ ايام مساعد نشد كه تمامى اهالى در حوزه حكومت خود را جمع نمايم . پس مدتى است مديد كه از مزاحمت نفوس متكاثره جهان گرفتار ضيق النفس و از نعال مطايا ، جرم زمين آهن پوش و از طنين ناى روئين ، طاسچهء عليين پر خروش گرديد . عجب است كه در اين اثنا ، وضعى كه ايهام از جرأت مىنمايد ، سرّا و جهرا ، خيرا و شرّا از تو ظاهر نگرديد . لا سيما در اين حالت كه تلال و جبال آذربايجان از نشانهء سم ستور لشكر منصور مانند سپهر پر هلال شده و حالا هم نه نام و نه نشانى از تو پيدا و نه اثرى از وجودت هويدا است . طورى مستور الحالى كه وجودت با عدم على السواست . لابد است كه هركس دعواى شمشير نمايد ، مانند سپر سينه‌اش هدف تير تيز بايد ساخت و هر كه ادعاى سرورى داشته باشد ، بايد كه مانند مغفر از خوردن زخم و ضربت شمشير و شش پر سرنتابد .\r\n عروس ملك كسى در كنار گيرد تنگ * كه بوسه بر لب شمشير آبدار دهد \r\nآنان كه در در حرز سلامت اختيار پرده نشينى نمايند ، اسناد اسم مردى به آنها خطاست و آنان كه از مرگ مىترسند ، سوار اسب شدن و شمشير حمايل نمودن مر آنها را ناسزا ، بيت :\r\n در مرگ آنكس بكوبد به پاى * به زين اندر آيد ، بجنبد ز جاى \r\nحاليا سببش فهميده شد كه چرا به اين شدّت انزوا در زاويه خمول نموده و بدين درجه اختفا كرده‌اى ، احتمال كلى دارد كه اين رعب و هراس از كثرت لشكر ظفر استيناس بر تو مستولى شده ؛ اگر اين احتمال باعث باشد ، محض مصلحت ازالهء اين معنى ، اينك چهل هزار لشكر نامدار از اردوى ظفر شعار جدا كرده ، فرمودم كه فى ما بين سيواس و قيصريه در اردوى على حده بمانند . از براى همآورد ، ارخاى عنان و فسحت ميدان بيشتر از اين نمىشود . اگر در طينت تو فى الجمله شمّه‌اى از غيرت و حميّت باشد ، البته به ميدان جنگ ما آمده ، مقابله با لشكرم خواهى نمود . در ازل و آزال هر چه مقدّر است ، در معرض بروز جلوه‌گر خواهد شد .\r\nان شاء الله تعالى ؛ و السلام على من اتبع الهدى .\r\nحرّر فى اواخر أوّلى الجمادين سنة عشرين و تسعمائه . به يورت ارزنجان . « 1 » انتهى\r\nروز هشتم ماه جمادى الاخر سال مذكور ، منزل اردو ، كاروانسراى مماخواتون شد .\r\nچادرهاى اردو را در جايى زدند كه سلطان محمد فاتح در جنگ حسن بيگ آق قويونلو در آنجا اردو زده بود ( و اين جنگ ، اوّل جنگى است كه عثمانيان با ايرانيان نمودند ؛ اما اين جنگ نه دينى بود و نه مذهبى ؛ و سبب وقوع اين جنگ غرور و تفرعن حسن پادشاه و عدم هضم سلطان محمد فاتح بود كه در سال هشتصد و هفتاد و هشت [ 878 
  ] اتفاق افتاد و امير حسن\r\n\r\n\r\n","description":"","footnote":"\r\n( 1 ) . متن تركى نامه در : نوايى ، شاه اسماعيل ، صص 165 - 166 به نقل از : منشآت فريدون بيك ، ج 1 ، صص 383 - 384\r\n","page_name":" 97 ","page_number":97},
  {"content":"\r\n\r\nبيگ شكست خورده و فرزندش زينل ميرزا مقتول گرديد و چهل و پنج هزار نفر از قشون او اسير عثمانيان گشت . )\r\nبارى در اين منزل محمود بيگ حاكم طربزون و مصطفى بيگ حاكم لازستان و بعض معزولين امراى روم ايلى و آناطولى از براى فتح با يورت فرستاده شدند . روز نهم بالى ويوده حاكم طالش ايلى و محمود بيگ حاكم قره حصار و برادرش محمود بيگ كه در قراول بودند ، خبر آوردند كه قرب دو هزار سوار قزلباش از دور ظاهر و در اندك مدتى از نظر پنهان شدند .\r\nروز دهم ، عملجات ايلچى مقتول قزلباش سياسة كشته گرديد . روز شانزدهم ، اردوى سلطانى وارد چوپان كوپريسى « 1 » وارد شد . در روز هجدهم ، ايلچى ميرزا چاپك حاكم گرجستان آمد و بعضى از پسران علاء الدوله ذوالقدر كه پيش از اينها به مملكت قزلباش رفته و از آنجا به گرجستان گريخته بودند ، با ايلچى آمدند و به قدر دو هزار گوسفند و مبلغى هم روغن و عسل آوردند . على بيگ شهسوار اوغلى كه با لشكر چرمن از براى گرفتن دل « 2 » به قراول فرستاده شد . روز بيستم ، پيرى پاشازاده دفتردار روم ايلى - وزير نظام روم ايلى - از براى نظم نزول جيره و عليق اردو مأمور گرديد .\r\nيحيى بيگ شخص نامدارى را از قزلباش دل آورد و خبر صحيح گرفته شد . شخصى كه او را ديده ، به يحيى بيگ خبر داده بود محض اين خدمت داخل در جماعت غربا گرديد . در همين روز شاه قلى از جانب شاه اسماعيل به ايلچىگرى آمده ، اين نامه را با برش و ترياك آورد .\r\n\r\nصورت نامهء شاه اسماعيل\r\nبه سلامى كه به محبّت مشحون و پيامى كه به مودّت مقرون باشد ، به حضرت جنّت خضرت ، اسلام پناه ، سلطنت دستگاه ، المنظور بأنظار الملك الاله ، مبارز الدولة و السلطنة و الدنيا و الدين ، سلطان سليم شاه - ايده الله بالدولة الأبديّه و أدامه بالسّعادة السرمدية ، متحف و مهدى داشته ، آرزومند شناسند .\r\nبعد هذا : مكاتيب شريفه ، مرة بعد اخرى به درجهء ، مصرع :\r\n « الشيئ لا يثنّى الّا و قد ثثلّث » \r\nرسيده ، مضامين آن چون مشعر به عدوات و منبئ از جرأت و جلادت بود ، از آن حظّ بسيار نمود . لكن مبدأ و منشأ آن ندانستيم چيست . در زمان والد جنّت مكانش - انار الله برهانه - كه نهضت همايون ما به سبب گستاخى علاء الدوله ذوالقدر به مرز و بوم روم واقع شده ، از جانبين به جز دوستى و يك جهتى ، چيز ديگر نشد و آن حضرت نيز ، در آن وقت كه والى\r\n\r\n\r\n","description":"","footnote":"\r\n( 1 ) . امير چوپان در دوازده فرسخى و در سمت مشرقى ارض روم بر رود ارس و بر راه ايران انشا كرده است . / عارف .\r\n( 2 ) . اين لفظ اگرچه در تركى معنى زبان را دارد ؛ اما در اصطلاح فنون حربيهء تركان ، شخصى را مىگويند كه محض فهميدن حركات دشمن از لشكر دشمن اسير كرده ، از او احوال مىپرسند . / عارف .\r\n","page_name":" 98 ","page_number":98},
  {"content":"\r\n\r\nطربزون بودند ، اظهار يك جهتى مىكرديم . حالا باعث كدورت معلوم نگشته بود . چون به اقتضاى سلطنت ، به اين خصوص عازم گشته‌اند ، سهل باشد . شعر :\r\n ستيزه به جايى رساند سخن * كه ويران كند خانمان كهن \r\nغرض ما از تغافل دو چيز بود . يكى آن كه اكثر سكنهء آن ديار مريدان اجداد عالى تبار مايند - رحمهم الله الملك الغفّار - دوم آنكه محبّت ما به آن خاندان غزا عنوان قديمى است و نمىخواستم شورشى چون عهد تيمور به سرزمين طارى شود و هنوز نمىخواهيم و به اين قدرها نمىرنجيم و چرا برنجيم . خصومت سلاطين رسم قديمى است ؛ شعر :\r\n عروس ملك كسى در كنار گيرد تنگ * كه بوسه بر لب شمشير آبدار دهد \r\nاما كلمات نامناسب وجهى ندارد . همانا آن اقوال از افكار الحاد فكار منشيان برشى و محرّران ترياكى كه از قلّت نشئه ، از سر دماغ خشكى ، نوشته فرستادند . و اين همه توقّف نيز خالى از ضرورتى نبوده ، مىپنداريم بنابر آن ، حقّهء ذهبى مملوّ از كيفيت ، خاصه مختوم به مهر همايون مصحوب دارنده ، قدوة المقربين شاه قلى آقاى بوى نوكر « 1 » - رزقت سلامته - ارسال رفت تا اگر لازم باشد به كار داشته ، به زودى در رسند تا به عون الهى آنچه در پردهء تقدير مكنون است ، صورت پذير گردد . فامّا فكرى بر اصل كرده و به سخن هر كسى مقيّد نشده ، انديشه بر اصل نمايند كه پشيمانى اخير مفيد نمىشود و ما در وقت تحرير اين نامه ، به شكار حدود صفاهان بوديم . در حال به تدارك مقابله مشغول گشته ، از سر دوستى جواب فرستاديم . به هر نوع كه مىخواهند عمل كنند . نظم :\r\n بس تجربه كرديم در اين دير مكافات * با آل على هر كه در افتاد بر افتاد \r\nو مزبور را نرنجانيده ، راه دهند كه  « وَ لا تَزِرُ وازِرَةٌ وِزْرَ أُخْرى »  « 2 » و چون كار به جنگ انجامد ، تأخير و تراخى را جايز ندارند ؛ اما از راه عاقبت انديشى در آيند . و السلام . « 3 » انتهى\r\n( سلطان كه اين نامه را خواند ، پر از آتش غضب شده فرمود ، بيچاره شاه قلى آقا را با اجزا و نوكرانش كه تاج قزلباشى بر سر داشتند ، به قتل رسانيدند و جواب نامه ، فورا به زبان تركى عثمانى نوشته ، يك طاقه چارقد و يك دست لباس زنانه با يكى از نوكرهاى شاه قلى آقا كه تاج قزلباشى در سر نداشت داده ، به شاه اسماعيل [ فرستاد 
  ] كه ترجمه آن از اين قرار است . )\r\n\r\nنامهء چهارم سلطان سليم به شاه اسماعيل\r\nاسماعيل بهادر - اصلح الله شأنه - توقيع رفيع جهان مطاع و حكم شريف واجب الانقياد و الاتباع كه و اصل گردد ، معلوم شود كه به درگاه سعادت من ، مكتوب فرستاده ، بعد از تفوه\r\n\r\n\r\n","description":"","footnote":"\r\n( 1 ) . چنين است در اصل .\r\n( 2 ) . انعام ، 164\r\n( 3 ) . منشآت فريدون بيك ، ج 1 ، ص 384 - 386 ؛ شاه اسماعيل صفوى ، اسناد و مكاتبات . . . ، صص 167 - 169\r\n","page_name":" 99 ","page_number":99},
  {"content":"\r\n\r\nكلمات متعلّقه ، به جرأت اظهار نموده‌ايد كه چيزى كه باعث جرأت است ارسال داشتم . در عزيمت مسارعت نموده ، ما را از انتظار برهانيد . پس ما حالتى كه در ذات ما مكنوز و جرأتى كه در جبلّت ما مرموز است ، به عمل آورده ، با لشكر بيكران و رايات فتح آيات نصرت نشان ، قطع منازل و مراحل نموده ، از مسافت بعيده به قصد تو آمده ، به مملكتى داخل شده‌ايم كه در حومهء حكومت تو است . در آئين سلاطين اولوالامر و در مذهب خواقين ذوى القدر ، ممالكى كه در تحت تصرّف پادشاهان است ، مانند زنان آنهاست . هر شخصى كه حصّه‌اى از رجليّت و بهره‌اى از فتوّت بل فى الجمله زهره‌اى در درونش دارد ، احتمال آن نيست جز از خود فردى تعرّض به آن كند و او تعرّض نمايد . پس چند روز است كه عساكر نصرت مآثر ما ، به مملكت تو داخل شده ، كامرانى مىنمايند . هنوز نه نام و نشان از تو پيدا و نه اثرى از وجودت هويدا . و به وجهى مستور الحالى كه ممات و حياتت على السو است . ظاهر حال گواهى كامل مىدهد كه اكتساب جرأت عارضى از براى كى لازم و لابد است . واقع حال اين است كه تا كنون فعلى از تو به وجود نيامده است كه از آن فعل جلادت و مردانگى فهميده شود . هر عملى كه به صورت آمده ، آن هم سراسر از ثمرهء مكر و حيل است . شكى نيست كه اثر جرأت عارضيه جز تدليس و تلبيس غير نمىشود . معلوم شد كه دواى دردت كه مبتلاى آن هستى ، مىدانستى و به استعمال آن قبيل چيز ، قوّت قبل تحصيل مىكرده‌اى . پس آنچه غايت مجرّب تو است ، استعمال كن . باشد كه باعث جرأت تو به مقابله شود .\r\nاين را هم مىدانى كه از اين جانب عنايت فوق الحد در حق تو به وقوع آمد . محض ازالهء ضعف قلب تو مقدار چهل هزار مرد نبرد آزما از لشكر ظفر رهبر افراز گرديده ، امر شد كه فى ما بين سيواس و قيصريّه اقامت نمايند . زياده از اين در حق همآورد مروّت نمىشود . هرگاه من بعد هم به قرار وضع سابق در زاويهء رعب و هراس انزوا نموده باشى ، اسم مردى به تو حرام است و لازم مىآيد كه در جاى مغفر ، معجر ، در جاى زره چادر اختيار كرده ، از سوداى سردارى و از هواى سپهسالارى فراغت بنمايى . مصرع :\r\n « ز تو اين كار برنايد ، تو با اين كار برنايى » . \r\nو السلام على من اتبع الهدى . تحريرا فى اواخر شهر جمادى الاخرة سنة عشرين و تسعمائه . انتهى .\r\n* * * روز بيست و يكم جمادى الاخر اردوى همايون داخل صحراى قلعه الشگرد من توابع بايزيد شد كه كوه كوسه طاغ در دست چپ به نظر مىرسد . روز بيست و دوم ، كوه الاطاغ از دست راست ظاهر شد .\r\nروز بيست و پنجم هنگامى كه اردوى همايون وارد منزل معروف به خرابهء قريهء صقاللو من توابع بايزيد گرديد ، ينگى چريان در اين منزل دو بار قيام به اجراى شناعت نموده ، خواستند كه اردو را ترك كرده برگردند . اسباب شناعتشان پرسيده شد . گفتند كه ، ما را از براى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nجنگ آورديد ؛ حال اينكه در جلو دشمن نيست . آيا در اين مملكت خراب چه قدر مسافرت بايد كرد . ( قلّت جيره ، مسافرت طولانى ما را ، و اسبان لشكر سپاهى - سواره - و توپچى را از پا در آورد ! قشون خسته و شكسته اگر نتواند در مقابل لشكر خانه خوابيده ايستاده بجنگد ، آن وقت تقصير با كيست ؟ خدا نكرده اگر شكست از قزلباش خورده باشيم ، اين ننگ براى ما از مرگ بدتر و مؤثرتر است ! پس بهتر اين است كه آدم فرستاده با اردبيل اوغلى صلح كنيم و اگر مىآيد جنگيده ، خطّ خاتمه به اين سفر بكشيم ! بنابراين مقرر شد كه اردو به خوى كه رسيد اگر اردبيل اوغلى تكاليف علما را قبول نمايد صلح كرده ، عودت به روم نمايند و اگر قبول ننمايد بجنگند ) . « 1 »\r\nدر اين هنگام على بيگ شهسوار اوغلى كه پيش از اين از براى گرفتن خبر صحيح به سمت دشمن فرستاده شده بود ، دوازده سر بريده ارسال داشت و شيخ احمد نامى از گماشتگان فرخ شاد بيگ از امراى آق قويونلو كه ارزنجان از براى تجسس اسيال گرديده بود ، همين روز با سرهاى بريده آمد و خبر آورد كه در ييلاق اوجان شاه را ديدم . چون مرا مىشناخت و مىدانست كه من از روم به ايران آمده‌ام ، از احوال اردو از خيالات و افكار اهالى آناطولى پرسيد . بعد از دادن اطمينان كامل به ادلّه مقنعه كه امراى تركمان آق‌قويونلو مرا به خدمت قبله گاهى فرستادند ، تمامى امراى مملكت روم‌ايلى و آناطولى بعد از كنكاش قرار دادند كه بنده به خدمت اعلى حضرت شاهى آمده به اطمينان به عرض برسانم كه اهالى و قشون اين دو مملكت محبّ و عبد عبيد و هواخواه خاندان شاهند . همانقدر كه لشكر قزلباش را در مقابل ببينند ، تمامى آنها مثل زمان امير تيمور از خواندگار روگردان شده در صف النعال بندگى ثابت قدم و در تبعيّت و جانفشانى راسخ قدم خواهند ماند . لهذا بهتر و صواب‌تر اين است كه اعلى حضرت شاهى بدون فوت وقت حركت فرموده ، خواندگار را استقبال فرمايند .\r\nبنا به اين حرف‌هاى فريب آميز بنده ، به اردوى خود حركت داده ، متوجه شهر خوى شدند . به شهر كه رسيديم ، مرا خواست و فرمود كه تو برو سلام مرا به امرا دوستان برسان و از قول من بگو كه در صحراى چالدران به همديگر ملاقى خواهيم شد . معلوم است كه آنها هم بر قول خودشان ايستاده ، هر آنچه وعده نموده‌اند به عمل خواهند آورد .\r\nاين خبر كه در اردو شهرت يافت ، شناعت و بىادبى ينگىچرىها سكونت گرفت ، حكم شد از براى شيخ احمد مواجب و جيره و عليق از خزانهء خاصه معين كردند و از براى على بيگ شهسوار اوغلى نيز هزار فلورى - كه در ايران اكنون هم معروف دويتى است - و يك قبضه شمشير زرّين كه پيش از اين مال احمد پاشاى كديك « 2 » بوده ، التفاتا فرستاده شد .\r\n\r\n\r\n","description":"","footnote":"\r\n( 1 ) . طبق معمول مؤلف ، آنچه در پرانتز آمده ، از خود اوست نه از روز شمار چلبى .\r\n( 2 ) . يكى از وزراى دلير با تدبير دولت عثمانى است . در زمان سلطنت سلطان محمد فاتح ، چهار سال صدر اعظمى نمود . از ثمرهء شجاعت و اقتدار و درايت از تابعين ينگىچرى به روز به روز ترقّى يافته ، در سال\r\n","page_name":" 101 ","page_number":101},
  {"content":"\r\n\r\nالقصه روز بيست و نهم حركت گرديده ، شب به احتياط گذرانيد . فرداى شب مذكور ، جرم آفتاب در سمت مشرق منكسف شد . منجمين اردو اين كسوف را اشاره به كسوف آفتاب اقبال دولت ايران دانسته ، به اهالى اردو بشارت دادند .\r\n\r\nوقايع شهر رجب المرجب سنهء 920\r\nدر غرّه ماه مذكور خبر رسيد كه پيش قراول لشكر قزلباش از دور نمايان است . سراپردهء سلطانى را كه فراشان مهيّا كرده بودند ، بنا به اين خبر ، حكم شد جمع كردند و تمامى لشكر موافق فنّ حرب و مطابق قاعدهء تعبيه و سوق الجيش ، با ساز و سلب حركت نموده ، صفوف پياده و سوار ، آهسته آهسته قطع منازل مىكرد كه بدون مقدمه فرمان « حاضر به جنگ باش » صادر گشت . در پنج دقيقه ، ميدان جنگ را به موجب طرحى كه موافق موقع و عارضهء اراضى بود ، صفوف پياده و سواره فرا گرفته ، صف حرب را تشكيل و ميمنه و ميسره را معين نمودند و توپ‌ها را در نقاط لازمه گذارده ، منتظر ظهور دشمن شدند . بعد فهميده شد كه اين فرمان محض آزمايش صدور يافته است . باز صفوف لشكر به قاعدهء سوق الجيش به راه افتاد .\r\nعاقبت الامر خبر رسيد كه امروز نمىتوان ملاقى با دشمن شد ؛ زيرا در ميان دو لشكر مسافتى است بعيد ؛ اما فردا مطلقا با دشمن تلاقى واقع خواهد شد . لاجرم آهسته آهسته قطع مسافت كرده ، نزديك به مغرب بود كه در يك موقع مرتفع سراپردهء سلطانى را زدند و اردو نيز به احتياط تمام آرام گرفت .\r\nدر همان شب غازيان به همديگر معايده نموده ، مصافحات عيد المؤمنين را به جا آوردند و مشغول به تهيّهء بقيّهء اسباب رزم شده ، از براى ظفر لشكر اسلام سورهء فتح و ساير ادعيهء\r\n\r\n\r\n","description":"","footnote":"\r\nهشتصد و هفتاد و هشت در جنگ حسن بيگ آق قويونلو نايل منصب صدارت كه بعد از پادشاهى منت‌هاى مرتبه صوريه بشريّه است ، گرديد . اين سردار با اقتدار ، امارت آل قرامان را منقرض ساخته ، مملكت قرامانيه را ضميمهء ممالك عثمانيه نمود و در جنگ طربزون هم از ثمرهء تدابيرش براى دولت عثمانى منافع كلى حاصل شد . در هنگام صدارتش به سردارى سيصد فروند كشتى ، رو به درياى سياه بادبان گشوده ، جنويرها را مقهور ساخت و تمام بلاد سواحليه اين دريا را از دست آنها انتزاع نموده ، وسعت به دايرهء ممالك عثمانى داد . در سال هشتصد و هشتاد و دو مأمور به فتح بعض قلاع اربنودلق كردند ، قبول نكرد . لهذا عزل و حبس گرديد ؛ چون خلفش نتوانست در ارنبودلق كارى پيش ببرد ، صداقت اين وزير ظاهر شد و به شفاعت احمد پاشاى هرسك زاده از محبس رهايى جسته ، فرمانفرماى روم ايلى نصب گرديد . اين سردار نامدار در روم ايلى هم مثل بعض وزرا بيكار ننشسته ، بعض قلاع و بلاد لازم التسخير را فتح نمود . و در سال هشتصد و هشتاد و شش از براى تبريك جلوس سلطان بايزيد ثانى به اسلامبول آمده ، در فقره سلطان جم خدمت به آن پادشاه كرد . چون در استعمال شدّت قدرى مبالغه كرد ، سلطان بايزيد را از خود رنجانيد . بنابراين در سال هشتصد و هشتاد و هفت در حمام خفه گرديد . در اسلامبول يك باب حمام بسيار خوب و بعض خيرات مرغوب را دارد و يك محله اسلامبول هم منسوب به مشار اليه است . / عارف .\r\n","page_name":" 102 ","page_number":102},
  {"content":"\r\n\r\nنصرت خوانده تا به صبح تضرّع و نياز به درگاه خداوندى نمودند .\r\nتوضيح : « 1 » از اول ظهور دولت عثمانى تا كنون در ميان لشكر اين دولت عادت اين است كه قبل از جنگ تمام لشكر با همديگر مصافحه و معانقه نموده ، مىگويند كه ، فردا روز حشر و نشر است ؛ حوريان بهشت كاسه‌هاى پر از شراب طهور به استقبال ارواح شهدا و ملائكه مقربين به مژده بخشيده شدهء گناهان ما غازيان را در ميدان جنگ حاضر خواهند شد ؛ پس اگر بدى در حق شما كرده باشم ، استدعا دارم كه ببخشيد و اگر شما زنده بمانيد ، سلام و خبر شهادت مرا به اقوام و اقران و دوستان من برسانيد . بعد هر يكى وضو گرفته ، استغفار از گناه‌هاى خودشان كرده ، مشغول به خواندن سورهء فتح و سورهء نصر شده ، گلبانگ  « نَصْرٌ مِنَ اللَّهِ وَ فَتْحٌ قَرِيبٌ وَ بَشِّرِ الْمُؤْمِنِينَ »  « 2 » « يا محمد يا على » مكرر مىخوانند و علما و قارىهاى اردو نيز ختم فتح مىگيرند و بعد از نماز صبح ، دو ركعت نماز فتح هم تمام اهالى اردو به جا آورده ، بعد در ميدان معركه هركس در جاى خود حاضر مىشود . انتهى\r\nروز دوم ماه رجب المرجب سال نهصد و بيست هجرى [ 920 
  ] موافق سال هزار و پانصد و چهارده ميلادى [ 1514 
  ] اول صبح بود كه از شعشعهء پولاد چشم‌هاى لشكر طرفين خيره شد و مانند درياى زيبق صحراى چالدران بناى تموّج را نهاد و از شعله و شعاع شمشير و نيزه و شش‌پر و تفنگ و دبّوس و تبر ، قلزم فلك وادى نار و از پرتو آفتاب عالمتاب گرداب هوا مانند كرهء الماس آتشبار گشت . نظم :\r\n صاروب باشلارينه قانلو كفن‌لر * فلكلر گيدى خونين پيرهن‌لر \r\n شفق گلگون گريبانين قيلوب چاك * قباسين قانه باندر مشدى افلاك \r\n ايكى لشكر ايكى ياندن گوروندى * گونش توزدن عباسينه بورندى \r\n صداى طبل و سرنا و دهل‌دن * غريو غازيان جان و گوگل‌دن \r\n ايدوب خوف و هراسى محو و نابود * او دم ده شخص مرگ هم اولدى موجود \r\nالقصه حضرت پادشاه عالم پناه نيز به فحواى « من كان للّه ، كان اللّه له » متوجه سمت اعداى بد رأى شده ، بعد از چاشتگاه بود كه شاه شياطين سپاه نيز به يك صورت عجيبه و يك هيئت مهيبه آمده ، لشكر خود را منقسم به دو قسمت نمود و سردارى يك قسمت را به خان محمد استاجلو حاكم دياربكر داده ، مأمور به ميسره كرد و سردارى قسمت ديگر را خود او پذيرفته ، ميمنه صف جنگ را آراست .\r\nتوضيح : چون در روزنامه ، طرح ميدان جنگ و حركات تعبية الجيش فريقين به طور خلاصه نوشته بود ، محض توسيع دايرهء اطلاع مطالعه كنندگان فخام لازم دانسته شد كه بعد از بيان وضع طپوگرافيايى وادى چالدران تفصيل اين فقره از تواريخ طرفين به عرض رسانيده شود .\r\n\r\n\r\n","description":"","footnote":"\r\n( 1 ) . توضيح تا كلمهء انتهى ، از مؤلف است نه از منشآت .\r\n( 2 ) . صف ، 13\r\n","page_name":" 103 ","page_number":103},
  {"content":"\r\n\r\n\r\nوضع تپوگرافى وادى چالدران\r\nوادى چالدران كه ميدان معركهء اين جنگ مشئوم است ، واقع در سمت شمال غربى شهر خوى و يكى از محالات اين حكومت محسوب و ما بين اين دو نقطه ، نظر به مساحت نقشه‌ها ، قرب پانزده فرسخ ، و بستر يكى از شعبات رود آق‌چاى است . اين وادى را در غرب تپه‌هاى حدودى حاليه ، فى ما بين ممالك ايران و روم و در شرق نيز كوه آق‌داغ كه قريهء قره اينه و قريهء زيوه من قراء معروف خوى در دامنه غربى آن ، و در سمت شرقى وادى چالدران شمالا و جنوبا واقع و هر دو منزلگاه كاروان ايران است كه از تبريز به ارزنة الروم مىرود ، محدود مىسازد .\r\nوضع هندسى اين وادى ، مستطيل و منحنى و استطالهء آن هم از شمال غربى به جنوب شرقى است . چون وسط اين وادى مرتفع است ، رود قره اينه كه منصبّ به رود ماكو مىشود ، از جنوب به شمال جارى و رود زيوه نيز از تپه‌هاى حدودى نابع و از دو شعبه رو به جنوب سارى شده ، به آق‌چاى مىريزد . وضع تپوگرافى آن هم مركب از تپه‌هاى پست و بلند و يك دشت كوچك و سه بستر كم عرض رودهاى سابق الذكر ؛ و مساحت سطحيهء تمام اين وادى ، قريب به هفتصد و پنجاه كيلومتر يا جريب ، و دو هزار متر از درياى خزر مرتفع و از نقطهء نظر عموميت ، يكى از وادىهاى طبلهء جبال قفقازيه است . « 1 »\r\nاما طرح نقشهء جنگى طرفين : نظر به قول مورخين عثمانى ، اردوى سلطانى پشت به كوه واقع راس حدود حاليه داده و در موقع موسوم به سلطان تپه‌سى آفتاب گردان براى سلطان زده ، در يك منزلى گلولهء توپ صف حرب را تعبيه و تشكيل نموده‌اند .\r\nبنابر اينكه جنگ در آسيا بوده ، على العاده سردارى ميمنه به سنان پاشاى خادم سردار لشكر آناطولى - يعنى آسيا - محوّل شده با تمام قشون آسيايى مأمور به ميمنه ؛ و حسن پاشاى سردار روم ايلى - يعنى اروپا - نيز سردار ميسره منصوب و به همراهى كل قشون روم ايلى مأمور به ميسره گرديده . و اين دو سردار نامدار ، فورا ميمنه و ميسره را تشكيل نموده‌اند .\r\nپشت قشون را با شترها و بارها تحكيم و ترصين كرده ، فرماندهى ساقه را به شادى پاشا سپردند و علىبيگ شهسوار اوغلى هم مأمور به چرخه گرديد . و خود سلطان نيز سردارى قلب را در عهده گرفت . ارّابه‌هاى جنگى و باروبنه و توپ‌هاى بزرگ را از چرخها با زنجير به يكديگر محكم بسته و توپها را در پشت ارّابه‌ها در نقاط مناسب تعبيه نموده ، قشون ينگىچرى را در ميان زنجيرهء توپها به وضع نيم دايره در دو خط ، در پشت سپرهاى خاكى نگاه داشتند . سلطان سليم ، در پشت قلب كه شش صف بود ، در زير لواى مخصوص سلطنتى\r\n\r\n\r\n","description":"","footnote":"\r\n( 1 ) . از تحقيقات نگارنده .\r\n","page_name":" 104 ","page_number":104},
  {"content":"\r\n\r\nسواره ايستاده ؛ احمد پاشاى هر سكلى اوغلى صدر اعظم و احمد پاشاى دوقه گين اوغلى وزير دوم و مصطفى پاشاى بيغلو چاوش وزير سوم در ملازمت سلطان در مواقع مخصوصهء خودشان منتظر صدور فرمان ماندند .\r\nتاريخ روضة الصفوية « 1 » مىنگارد كه : « طريق سلاطين روم آن است كه در وقت محاربه ، حدود جنود خود را به عرّاده و زنجيرها استحكام داده ، حصن [ به غايت 
  ] « 2 » حصين جهت خود مىسازند و تفنگچيان در اندرون آن به انداختن ضربزن و توپ و تفنگ مىپردازند . و بر بالاى عرّاده بر هيئت اژدر قزغان‌هاى - توپ‌هاى - صغار و كبار گذاشته و ايشان در انداختن توپ و تفنگ و رعّاده و ضربزنگ به آن مرتبه مهارت و اقتدار دارند كه لا يتجزّى را در امتداد اشعهء نظرى ، از يك ميل جاى هدف اصابت مىسازند و نقطهء موهوم را به سهام خطوط بصرى از يك فرسنگ راه بر نشانه مىاندازند . خان محمد استاجلو و نورعلى خليفهء روملو و بعضى از مردمان كه از اطوار روميان با خبر بودند ، عرض نمودند كه قبل از آنكه مخالفان خود را حراست نمايند ، بر بالاى چالدران بر سر ايشان رويم و مهم آن ناتمامان را به اتمام رسانيم .\r\nدورمش‌خان شاملو اين سخن را رد كرده ، به خان محمد گفت كه كدخدايى تو در دياربكر مىگذرد و معروض داشت كه ما مكث مىكنيم تا وقتى كه آنچه مقدور ايشان است از قوّه به فعل مىآورند در محافظت خويش ؛ بعد از آن قدم در ميدان كارزار آورده ، دمار از لشكر ايشان در مىآوريم . خاقان اسكندر شأن - شاه اسماعيل - سخن دورمش‌خان را قبول نموده ، سلطان سليم از پشتهء چالدران پايين آمده ، در استحكام جنود خود اهتمام كرده ، اطراف خود را به عرّابه و زنجير مسدود ساخت .\r\n عرابه چو اسبان چوبين به كار * بر آن رو ميان همچو طفلان سوار \r\n عرابه چو فيل و تفنگها « 3 » به دست * نمايان چه خرطوم پيلان مست \r\nدوازده هزار ينگىچرى را مقرر كرد كه در پيش صف ايستاده ، به كار خود مشغول گردند .\r\nميمنه و ميسرهء لشكر را به پاشايان نامدار مثل سنان پاشا و مصطفى پاشا مشهور به بيغلو چاوش [ پاشا 
  ] و فرهاد پاشا و قراجه پاشا و ذوالقدر اوغلى على ولد شهسوار بيگ تفويض نمود . و مالغوچ اوغلى را چرخچى گردانيد و مخال اوغلى را موچى كرد . زياده از صد هزار سوار مرسوم خوار ثعبان ديدار ، به ميدان هيجا فرستاد . از اينجانب خاقان گردون غلام ، برابرش خوشخرام سوار گشته ، بيت :\r\n به بالاى توسن بر آمد دلير * بر آهنگ ميدان چو غرّنده شير \r\n فروزان رخش بر فروزان « 4 » ستور * تجلّى نمايان شد از كوه طور \r\n\r\n\r\n","description":"","footnote":"\r\n( 1 ) . صحيح آن احسن التواريخ است ؛ چون عبارتى كه آوره ، عينا برگرفته از روملو است نه جنابذى .\r\n( 2 ) . موارد ياد شده در قلاب ، از متن چاپى احسن التواريخ .\r\n( 3 ) . در متن چاپى : تفكها\r\n( 4 ) . در متن چاپى : فراز\r\n","page_name":" 105 ","page_number":105},
  {"content":"\r\n\r\nخاقان ظفر شعار ، يمين را به امراى نامدار چون درومش‌خان شاملو و خليل سلطان ذوالقدر و نورعلى خليفهء روملو و خلفابيگ ، و [ يسار 
  ] خان محمد استاجلو و چايان استاجلو با جنود دياربكر منزل گزيدند . مقرّر شد كه امير عبد الباقى و سيد محمد كمونه و امير سيد شريف در قلب قرار گيرند و ساروپيره قورقچىباشى را با فوجى از غازيان چرخچى گردانيدند . و آن حضرت با جمعى قورچيان طرح شده ، انتظار مىكشيد كه به هر طرف كه زور افتد ، خود را بدان سمت رساند و لشكر قزلباش ، گروهى با شكوه ، همه شير صولت ، ببر هيئت ، پيل شوكت كه جبال از مهابت ايشان مىگداخت و آسمان از صلابت ايشان سپر خورشيد « 1 » مىانداخت ، در برابر روميان صف آراستند . و از صهيل اسب و فرياد سپاه ، ماه در آسمان راه گم كرد و از غريو كوس چهرهء گردون با ناموس چون سندروس زرد گرديد ؛ و از بيم جان در تن دليران چون برگ بيد از باد و عكس آفتاب در آب مىلرزيد .\r\nبار اول سار و پيره استاجلو با فوجى از چرخچيان بر لشكر مخالف دست انداخت و منغلاى لشكر ايشان را از جاى برداشته به موچى رسانيد و مخال اوغلى كه سر موچيان بود ، بر ساروپيره حمله آورده ، او را باز گردانيد .\r\nچون خاقان اسكندرشأن دستبرد روميان را مشاهده كرد ، آتش غضبش اشتعال يافته ، با دلاوران كه از صدمهء قهرشان دم صبح در سينهء شام شكستى و از نهيب تيغشان خنجر آفتاب در نيام ظلام پنهان شدى ، بر ايشان حمله آورده ، در آن اثنا مالقوچ اوغلى كه نهنگى بود در بحر پر دلى ، در برابر آن حضرت آمده ، زبان به لاف و گزاف گشوده گفت : بيت :\r\n من آنم كه در روز پيكار و كين * توانم زدن آسمان بر زمين \r\n بدوزم ز پيكان به هم چشم مور * گشايم به تير دگر بىقصور \r\n نظر گر كنم روى دشمن به خشم * دهد جان شيرين از آن زهر چشم \r\n سنانم ز پهلو در آيد به ناف * دروغى نمىگويم اينك مصاف \r\nاما پيش از آن كه دست به تير و كمان و سيف و سنان برد ، خاقان اسكندرشأن ، شمشيرى بر فرق او زد ؛ چنان كه مغز با سر او دو نيم شده ، به گردن رسيد . مخالفان رااز اين دستبردى كه در مدت العمر خود نديده بودند ، حيرت روى نمود . هراس بىقياس بر ايشان استيلا يافته ، به قلب گزيران شدند و ميمنه جنود قزلباش بر ميسرهء روميان تاخت آورد و گرد و غبار فتنه و آشوب بر هوا كردند . آتش حرب فروزان و خاشاك ابدان بدان سوزان شد . شعلهء تيغ خونفشان زبانهء به آسمان كشيد و دخان آتش سنان به ايوان كيوان رسيد . ميسرهء روميان كه به نيروى جلادت سنان پاشا اختصاص داشت ، چون دل عاشقان و زلف معشوقان پريشان گردانيدند و از پشتهء چالدران گذرانيدند و آن روز بر سلطان سليم چون شب هجران و ايّام\r\n\r\n\r\n","description":"","footnote":"\r\n( 1 ) . « خورشيد » در متن چاپى نيامده .\r\n","page_name":" 106 ","page_number":106},
  {"content":"\r\n\r\nفراق سياه و تباه گشت . از ميسره ساروپيره و خان‌محمد ميمنهء روميان را از جا برداشته ، به قلب رسانيد . در اين اثنا توپى بر وى خورده ، كشته گرديد . لشكر روم بدين واسطه ، خيره گشته به يك بار هجوم آوردند و دست چپ قزلباش را مغلوب ساخته ، به ميان لشكر رسانيده ، تيپ را نيز از ترتيب انداختند .\r\nو خاقان اسكندرشأن چون چرخچيان را به تيپ روميان رسانيد ، ايشان نيز غازيان را به ضرب تفنگ بازگردانيده ، آن حضرت تيغ آبدار را چون نهنگ بحر ذخّار در آن ديار به جولان در آورد و جوى خون را چون رود جيحون و سيحون روان ساخت و از موج خون قصر آسمان هفتم رنگ لعل بدخشان يافت . مسند سنجابى قاضى حصن ششم ، رنگ زعفرانى گرفت و تيغ نيلوفرى جلّاد خطهء پنجم ، پيكر گلزار لاله‌زار پذيرفت و جوشن سيم اندود ماهى از نم خون به رنگ طبرخون گشت . بيت :\r\n ستوران در آن بحر خون‌تر همه * چو اسبان آبى شناور همه \r\n ز خون دشت كين همچو عمّان شده * درو بيخها شاخ مرجان شده \r\nدر آن روز جمع كثير از روميان بىباك به ضرب تيغ پادشاه شرفناك بر خاك هلاك افتادند . تيغ از شراب خون دليران چون مستان سر افشانى آغاز نموده و نيزه به غارت جان‌ها دست تطاول دراز كرد . « 1 » هر چند نيزه تطاول نمود ، سپر تحمّل فرمود و هرگاه گرز زبردستى آغاز كرد ، درع فروتنى اختيار كرد . غازيان زور آورده ، سمند ميدان نورد را تا به ارّابه راندند و ينگى چريان به ضرب توپ و تفنگ [ ايشان را باز گردانيدند . تفنگ 
  ] « 2 » چون برق از خود و خفتان و جوشن بر گستوان مىگذشت و به سان صاعقه در گرداب درياى جنگ آتش مىافروخت . بيت :\r\n ز تيغ و تفنگ‌هاى « 3 » آهن ستيز * ز هر گوشه بازار كين گرم و تيز \r\n در آن گرم بازار جنگ و جدل * نبودى خريدار جان جز اجل \r\nپشته‌اى كه مشرف بر قزلباش بود ، قرب هزار ينگىچرى بر آنجا رفته ، ايشان نيز غازيان را به زخم تفنگ مجروح و بىروح مىگردانيدند . بيت :\r\n در آن عرصه از بهر مردان جنگ * تفك نقل و خون بادهء لاله رنگ \r\n يلان از تفك داده دل را ز دست * ز نقل چنان گشته بى پا و دست « 4 » \r\nآن روز ، از آن زمان كه نيّر عالم‌افروز تيغ از غلاف افق كشيد ، تا وقتى كه سپهر زرّين برين قبّهء زبرجدى و قلعهء زنگارى ، به حد استوا رسيد ، آتش قتال در غايت التهاب و اشتعال بود ؛ آن حضرت خود را هفت نوبت به عرّابه رسانيده ، به ضرب شمشير زنجيرها را بريد . مخالفان باز مىگردانيد . روميان بر گرد آن حضرت محيط گشته ، نقطهء گيرودارش در ميان گرفتند . خاقان\r\n\r\n\r\n","description":"","footnote":"\r\n( 1 ) . در اصل : و نيزهء جان‌ها به غارت برده دست تطاول دراز كرد .\r\n( 2 ) . افزوده از متن چاپى .\r\n( 3 ) . در متن چاپى : تفكهاى\r\n( 4 ) . در متن چاپى : ز نقل چنان گشته بىباده مست .\r\n","page_name":" 107 ","page_number":107},
  {"content":"\r\n\r\nاسكندرشأن بر ايشان اسب انداخت ؛ به هر طرف كه مىتاخت از دشمنان لشكرى مىانداخت و از هر جانب كه حمله مىكرد از كشته پشته مىساخت . آب تيغ آتش بارش هر بار بىمحابا كه « 1 » به گردن رسيدى ، بر خاك هلاك مىافتاد و آتش حمله دوزخ شرارش ، هر مخالفى كه دريافتى ، به زاويهء هاويه مىفرستاد . بيت :\r\n به هر جا كه شمشير در كار كرد * يكى را دو تا كرد و دو را چار كرد \r\nو منتشا سلطان استاجلو و قورچيان ، جنگ‌هاى نمايان كردند و روميان خود را [ بار ديگر 
  ] به آن حضرت رسانيدند . خاقان اسكندرشأن به اتفاق قورچيان بر مخالفان حمله كرد و رمح ثعبان شكل از سروران بار آورد و تفنگ آتش افشان در عيبهء جوشن و حلقهء زره شهاب وار مىافروخت . قلماق دربر دلاوران بسان كورهء آتش تفسيده و مغفر « 2 » بر سر گردنكشان بر مثال نقرهء درگاه بگداخت .\r\nخاقان اسكندرشأن فرمود كه كرناى نواختند و موازى سيصد سوار به نزد آن حضرت جمع آمدند . بنابر آن ، ترك قتال كرده ، جلو گردانيد و جوق جوق كه قلب را شكسته بودند ، در ميان ايشان مىرسيد و صفوف ايشان را شكافته ، روانه مىگرديد . در آن اثنا ، اسب آن حضرت به سياه آبى فرو رفت . خضر آقاى استاجلو بارگى خود را كشيده ، خاقان سوار گرديده ، روانه شد و لشكر روم ، سلطان على ميرزاى افشار را گرفته تصوّر كردند كه خاقان اسكندرشأن است . نزد سلطان سليم بر آمد . بعد از تحقيق ، ديد كه ديگرى است ، او را به قتل آوردند .\r\nميمنهء قزلباش كه ميسرهء روم را شكسته بود ، [ از عقب رفته بودند ، 
  ] مراجعت كرده ، بر قلب لشكر سليم خود را زدهء جنگ نمايان كرده ، از معركه بيرون رفتند . و سلطان سليم امر كرد كه تعاقب سپاه قزلباش ننموده ، احدى به غارت دست نگشايد ؛ به واسطهء آنكه مبادا مكر كرده باشند . قريب به شب معلوم كردند كه اثر حشر قزلباش در آن حدود باقى نمانده ، به ضبط اموال و اسباب شروع كردند .\r\nدر بين جنگ ، خان محمد استاجلو و ساروپيرهء قورچى باشى و حسين بيگ لله و امير عبد الباقى و سيد محمد كمونه [ نجفى 
  ] و امير سيد شريف [ شيرازى 
  ] شهيد شدند و از طرفين پنجهزار كس به قتل آمده بودند . سه هزار از سپاه سلطان سليم [ و دو هزار از اين طرف . 
  ] « 3 »\r\nخاقان اسكندر شأن متوجّه درگزين گرديد و سلطان سليم از آنجا به تبريز آمد و جمعى اشراف تبريز استقبال نمودند . سلطان سليم همه را اعزاز و اكرام نموده و صورتى كه آباء و اجداد او را در خيال محال مىنمود ، به عين اليقين مشاهده فرمود . نخست به مسجد حسن پادشاه كه در ميدان صاحب آباد بود ، رفت و نماز گذارد . منقول است كه در محلى كه خطبه به\r\n\r\n\r\n","description":"","footnote":"\r\n( 1 ) . در متن چاپى : هر بادپيما را كه\r\n( 2 ) . در متن چاپى : مغز .\r\n( 3 ) . در متن چاپى نيامده است .\r\n","page_name":" 108 ","page_number":108},
  {"content":"\r\n\r\nنام پادشاه رسيد ، خطيب گفت السلطان بن السلطان ابو المظفر اسماعيل بهادر خان . روميان خواستند كه خطيب را به قتل آورند ؛ سلطان سليم مانع گشت و گفت كه زبانش عادت كرده است . و گفت حيف شد كه ، سه سيّد عاليشأن در اين جنگ چالدران شهادت يافتند .\r\nبعد از هشت روز دولت شاهى ، به امداد لطف الهى بر طبق كلام معجز نظام  « وَ قَذَفَ فِي قُلُوبِهِمُ الرُّعْبَ »  « 1 » خوف تمام بر خاطرشان استيلا يافته ، در آخر همان ماه طبل مراجعت كوفته ، به صوب روم روانه شد و در آماسيّه قشلاق كرد . اين خبر در درگزين به مسامع خسرو ظفر قرين رسيده ، متوجه تبريز گرديد . در ماه شعبان در آن بلده منزل گزيده ، قشلاق كرد . » « 2 »\r\n\r\n[ گزارش چالدران به روايت مورخين عثمانى 
  ]\r\nاما مورخين عثمانى بالاتفاق در تواريخشان مىنگارند كه :\r\nچون شاه اسماعيل ديد طرحى كه پيش از اين از براى جنگ ريخته بود به كار نخواهد آمد و استحكام اردوى سلطانى مانع است كه هجوم به قلب بياورد ، سردارى ميمنه را ، خود او بر عهده گرفته ، مير عبد الباقى و سيد شريف را از براى ادارهء قلب و خان محمد استاجلو را نيز به جهت فرماندهى ميسره انتخاب و مأمور فرمود .\r\nافراد اردوى شاه اسماعيل ، عبارت از دوازده هزار لشكر قزلباش و ايل قاجار و استاجلو و شاملو و تكلو و وارساق و روملو و ذوالقدريه و افشار و صوفيهء قراباغ و روم و ساير ايلات شديد الشكيمه كه من حيث المجموع بيش از هشتاد هزار نفر سوار و كمى از پياده بودند .\r\nاسلحهء لشكر شاهى عبارت از هر نوع اسباب جارحه و دافعه از قبيل نيزه و شمشير و تير و تبر و تفنگ و طپانچه و گرز و شش‌پر و خنجر بود . اسبان اردوى قزلباش صد درجه تواناتر از اسبان اردوى سلطانى بودند .\r\nسرداران شاه اسماعيل مثل شاهشان ، مست رحيق گلفام و به تأثير مستى ، هر يكى مثابهء يك پهلوان به نام شده بودند . پردهء مستى بصر بصيرت آنها را طورى گرفته بود كه نه راه مىدانستند و نه چاه . بعد از ترتيب صفوف ميمنه ، شاه حمله بر ميسره سلطانى كرد . حمله‌هاى شاه در يك مرتبه شديد و دليرانه بود كه اسب‌هاى سوارى او از شدت حمله‌هاى پى در پيش يا تركيده يا از تاب و طاقت فرومانده از حركت مىافتادند . در اين جنگ هفت رأس سمند صبا رفتار آن شاه دلير و شاهسوار عوض گرديد و حال اينكه در هر حمله گرفتار هزار گونه مهلكه و آسيب مىشد ، باز از حمله و كشتارى رو نمىتابيد . لشكر قزلباش شاه ، الله و ينگىچريان اللّه اللّه گويان مثل اينكه تشنهء خون همديگر بودند ، در استعمال آلات جنگ ابدا خوددارى نمىنمودند .\r\n\r\n\r\n","description":"","footnote":"\r\n( 1 ) . احزاب ، 26\r\n( 2 ) . احسن التواريخ ، صص 189 - 196\r\n","page_name":" 109 ","page_number":109},
  {"content":"\r\n\r\nمحمدخان استاجلو كه به ميمنهء سلطانى حمله كرد ، ميمنه از جاى خود حركت نمود . آن گاه مهاجمين كه به نقطهء هدفيه توپ‌ها و تفنگ‌ها رسيدند ، يكباره آتش به توپها زده ، خان محمد و تابعانش را كشته به خاك هلاك انداختند .\r\nدر اين هنگام شاه اسماعيل لشكر حسن پاشا را در يك حالت بدى به مزلقهء بلا انداخت .\r\nجمعى از امراى اردوى سلطانى كه اسامى آنها مذكور خواهد شد ، مقتول شدند . حسن پاشاى سردار لشكر روم ايلى زخم مهلك برداشته ، دو قدم كه خود را از رزمگاه عقب كشيد ، فوت كرد . سلطان كه هزيمت ميسره را ديد ، فرمان حمله به ينگىچريان داد . ينگىچريان در يك حمله ايرانيان را عقب نشاندند . شاه اسماعيل به ساقه هجوم آورد ؛ اما شادى پاشا طورى حركت نمود كه مهاجمين به ميان شترها و عرّاده‌ها و بارها افتاده گرفتار طنابها و زنجيرها گشتند . عثمانيان نيز از هر طرف قزلباشان را احاطه كرده شروع به ادارهء تير و تبر و نيزه و خنجر نموده ، جمعى را كشتند . در اين بين شاه اسماعيل هم از دوش و از پا زخمى شده ارخاى عنان به سمت فرار نمود كه ناگاه اسبش به گل فرو رفت و او هم از خمارى و ضعف بىحال به زمين افتاد ، و بعضى از سواران شهسوار اوغلى خواستند كه او را بكشند . ميرزا سلطان على نامى از امراى قزلباش خود را به روى شاه انداخت ، سپرى نمود و خود را به اسم شاه اسماعيل معرفى كرد . حمله آوران كه او را شاه اسماعيل پنداشتند ، گرفته به حضور سلطانى آوردند . آنگاه كه حقيقت مطلب معلوم شد ، سلطان از حق نمك‌شناسى او اظهار امتنان نموده ، انعامى وافر به او مرحمت فرموده ، اجازهء انصراف داد ؛ اما بعد معلوم شد كه بيچاره را بعضى از دزدان فى ما بين خوى و مرند از براى ساز و سلبش كشته‌اند ؛ اما شاه اسماعيل كه بيحال در روى زمين آلودهء گل و لاى خوابيده بود ، خضر نام مهتر اسبى به دو رسانيده ، او را بيدار و سوار كرد . شاه كه از وضع لشكرش آگاهى به هم رسانيد ، آنى در معركه متوقف نشده ، گريخت و نفس استراحت را در درگزين كشيد .\r\nچون لشكر قزلباش از فرار شاه خدانشناس خودشان بىخبر بودند ، حمله به قلب آوردند . سلطان كه اين جسارت را از آنها ديد ، فرمود قشون قلب به زمين خوابيدند و توپچيان نيز يكباره به توپها آتش زدند . چون توپها پر از صاچمه بود ، خسارت بسيار موحشى به لشكر قزلباش رسانيد . من بعد لشكر قزلباش نتوانست در يك جا جمع شده ، مقابله نمايند ، بالمرّه منهزم و پريشان گشتند . على بيگ شهسوار اوغلى ، مأمور به تعاقب شده ، جمعى را از فراريان كشتند و طرف مغرب به اردو برگشتند .\r\nاز امراى نامدار شاه اسماعيل ، شريف الصدر قاضى عسگر و سيد عبد الباقى وكيل السلطنه و خلفا بيگ حاكم بغداد و حسين لله بيگ حاكم خراسان و هرات و محمد كمونه حاكم روماهيه و نقيب الاشراف نجف اشرف و پسر يكان بيگ حاكم همدان و سلطان على بيگ و حمزه بيگ كوسه و ساروپيرى قورچى باشى و برادر آغزىوار بيگ حاكم مغان و\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nسردار بيگ حاكم بروع و گنجه و غيرهم از امراى بىعدل و انصاف ، در اين جنگ طعمهء حسام انتقام واقع گشته ، از اجساد خبيثه آنها غذايى از براى مار و مور و حوش و طيور حاصل شد . و اللّه على كلّ شىء قدير .\r\nاز جانب اولياى سلطنت نيز امير الامراء الكرام ، حسن پاشاى سردار و امير الامراى روم ايلى و از امراى روم ايلى نيز حسن آقا حاكم موره و مالقوج اوغلى حاكم صوفيه و طورعلى بيگ حاكم سلستره و سليمان بيگ حاكم پرزرين و از امراى آناطولى محمد بيگ حاكم قره‌سى و اويس بيگ حاكم بيگ‌شهرى و غيرهم من الامراء كه كسوف زوال به آفتاب عمر آنها رسيده بود ، و اصل زمرهء شهدا و متواصل عالم اعلى شدند . الحكم للّه العلىّ الكبير . بيت :\r\n اولمدن قورتيلور يوقدر جهانده * بو دردى چكمز اولماز انس و جانده \r\n كشينك عمرى چونكيم اخر اوله * يك اولدر كيم غزا يولنده اوله \r\nعلى بيگ كه شاه گمراه را تعاقب كرده بود ، غالب گماشتگان كار آمد او را كشته و اسير كرده بود و چند دسته از سپاهيان كه مأمور به تعاقب قزلباشان شده بودند ، آنها نيز جمعى را كشته و اسير كرده ، آختارمه زياد آوردند .\r\nاردوى همايون به غنايم قزلباشان مالامال و عساكر منصوره خرّم و خوشحال گشت . زنان جميلهء قزلباشان كه لايق آن بىدينان نبود و از براى تزييد جرأت و تحكيم غيرت با هم آورده بودند ، نصيب مسلمانان شد . از آن جمله ، بهروزه خانم و تاجلى خانم نام ، دو خاتون كه اول زوجه ، [ و 
  ] ثانى معشوقهء شاه اسماعيل بودند . « 1 » بنا به فتواى علما ، سلطان سليم خان ، بهروزه خانم را به مزاوجت جعفر چلبى الملقب به تاج زاده داد و نيز تاجلى خانم كه اسير مسيح پاشا زاده شده و بعد از آنكه دو شب در چادر مشار اليه مانده بود ، يك زوج گوشوارهء خود را كه در شكل غلبه‌اى از لعل و يكى از آن شكسته بود ، به مشاراليه فديه نجات داده و لباس مردانه پوشيده سوار به سمت تبريز روانه شد . معروف است كه طاق گوشوارهء معهود را شبى در مستى ، شاه اسماعيل با دو انگشت فشرده و شكسته شد . خلاصه ، ساير خواتين نيز به امراى اردو نكاح گرديد .\r\n\r\nاستطرداد [ در تأثير شكست چالدران بر شاه اسماعيل 
  ]\r\nغالب مورخين ايران و عثمانى برآنند كه شاه اسماعيل كه در جنگ منحوس چالدران حاضر شد ، در آن وقت بيست و هفت سال داشت و تا اين جنگ در هيچ محاربتى ، نه شكست خورده و نه زخمى برداشته بود . چون هميشه خود را مظفّر و منصور و همآوردش را منهزم و\r\n\r\n\r\n","description":"","footnote":"\r\n( 1 ) . دربارهء ترديد در صحت خبر اسارت زن شاه اسماعيل در اين جنگ كه در منابع تركى به صورتهاى متفاوت آمده ، بنگريد : نوايى ، شاه اسماعيل ، صص 139 - 140\r\n","page_name":" 111 ","page_number":111},
  {"content":"\r\n\r\nمقهور ديده ، به اقتضاى سن ، غرور جوانى در دلش جا گرفته ، به اين واسطه ، احدى از حكم‌داران هم عصر خود را همآوردش نمىشمرد ؛ و همچون پنداشته بود كه با هر پادشاهى بجنگد ، لشكرش را قهر و تدمير و خود آن پادشاه را اسير و در زنجير خواهد نمود .\r\nاما آنگاه كه از سلطان سليم در خلاف پندار خودش شكست خورده ، زخمدار از ميدان در رفت و خود را از اسارت عثمانيان به هزار بلا رهانيد ، و محبوب‌ترين زوجه‌اش را كه با عيال و اولاد و امراى نامدارش در اسارت عثمانيان ديد و علاوه بر اين شنيد كه به رغم انف او ، آنها را به دشمنانش تزويج نموده‌اند ، فتور كلى بر او غلبه كرد ، ماتم گرفت و دست از جنگ و جهاد و فتح قلاع و بلاد كشيده ، عمامهء سياه بر سر گذاشت و لباس سياه پوشيد ؛ فرمود سادات نيز سياه پوش شده ، عمامهء سياه بر سر بگذارند و پرده‌هاى اعلام را هم از پارچهء سياه كرده ، بر آنها با سفيد القصاص بنگارند . حتى در آن سال پسرى براى او زاييده شد ، القاص موسوم ساخت ، و محض رفع غبار غم از مرآت دل ، در شرب شراب انهماك را پيشه كرده ، كاسه سر شيبك خان را از دست نمىداد ، مگر اينكه مست شده ، مىخوابيد . انتهى\r\nبرويم باز سر مطلب [ به روايت مورخين عثمانى 
  ] : القصه غازيان طلا را با سپرها قسمت كرده ، نايل ثروت و سامان شدند . قشون فاتح سلطانى در رزمگاه ساخلو گذارده ، عودت به اردوگاه نمودند . از كارخانه سلطانى براى تمامى لشكر پلو و حلوا داده شد . حضرت سلطان به چادرهاى زخمداران رفته ، تسليت و انعام مرحمت فرمودند .\r\nآن شب را به انواع نشاط و سرور و انبساط صبح كرده ، بعد از اداى نماز ، چند دسته از ينگىچريان از براى تعداد - شمارش - و دفن اموات به رزمگاه روانه گرديد . بعد از اينكه اموات را دفن كرده ، به اردو آمدند ، معلوم شد كه هشت هزار و دويست و شانزده نفر از طرفين مقتول شده كه دو هزار و نهصد و سى و سه نفر از لشكر ما بوده است . هر گاه لشكر ما مدافع نبوده ، مثل لشكر قزلباش متعرض مىبود ، شكى نيست كه كشتگان ما ، ده مقابل آنها مىشد . اگر لشكر قزلباش تيپ و مقدار كافى پياده مىداشتند و مست نبوده ، از روى عقل و تدبير حركت مىنمودند ، مىتوان گفت به اين زودى شكست نخورده ، مدتى اردوى سلطانى را مشغول ساخته در حلول زمستان مجبور به رجعت مىنمودند .\r\nبارى الحمد للّه ذى المنّ الخطير ؛ بعد از آنكه لشكر قزلباش شكست خورد ، محض دفن اموات و فهميده شدن نتيجهء كار اردوى همايون در چالدران يك روز توقف نموده ، حركت كرد . روز سوم ماه رجب ، ترتيب به ديوان داده ، از اعلا و ادنى ، هر شخصى كه در اين جنگ اظهار دليرى و مردانگى نموده بود ، بعد از تحقيقات و شهادت قشون ، به حسب استحقاقهم ، مواجب و ترقّى و خلعت و انعام داده شد و از لشكر قزلباش هر اسيرى كه به دست غازيان افتاده بود ، در جلو سراپرده گردن زدند .\r\nروز چهارم ماه مذكور ، اردوى همايون وارد خوى شد . منصب بيگلربيگى روم ايلى به\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nسنان پاشا و منصب بيگلربيگى آناطولى به زينل پاشا حاكم سابق ولايت قرامان و حكومت قرامان نيز به خسروبيگ مرحمت گرديد و از شهر خوى فتحنامه‌ها نوشته شده ، به توسط سفراء و مبشّرين به خدمت سلطان مصر و سلطان سليمان نايب السلطنه و خان قريم و ساير امراء ارسال گرديد .\r\n\r\n[ فتح نامهء شاه سليم براى جنگ چالدران 
  ]\r\nچون مطالعه اين فتحنامه‌ها خالى از فايده نيست و مطالب تمامى آنها بر سياق واحد است ، لهذا ترجمهء صورت فتحنامه‌اى كه به تركى نوشته و به خان قريم فرستاده شده است ، مناسب ديده شد كه به لحاظ مطالعه كنندگان فخام رسانيده شود . « 1 » اين است ترجمهء آن :\r\nجناب امارت مآب ، ايالت نصاب ، دولت انتساب ، سعادت اكتساب ، مالك ممالك العزّ و الجلال ، سالك مسالك المجد و الاقبال ، الفايز بالقدح المعلّى من قداح الرفعة و العلى ، المحفوف بصنوف لطايف عواطف الملك المنّان ، پدرم منگلى گرايخان - دام علوّه و زاد سموّه - تحيّات وافره و تسليمات متكاثره كه محضا از عنايت پادشاهى و از عين عاطفت شاهنشاهى صادر مىشود ، مطالعه گرديده ، عواطف خسروانه و عوارف ملوكانه ما را در شأن شما شامل احوال و محصل آمال بدانيد .\r\nبعده : آنچه به ضمير منير شما انها گرديده مىشود ، اين است كه چون پيش از اينها اردبيل اوغلى نام ملحد ، كفر و الحاد و فتنه و فساد و تعذيب عباد و تخريب بلاد را شعار و دثار كرده بود ، محض اعانت ملهوفين و اغاشت مظلومين و احياى مراسم دين و اقامت ناموس شرع مبين با لشكر بىشمار اسب تازى سوار ، به قصد او متوجه بلاد مشرقيه شده ، در ايامى كه از دريا عبور نموده شد ، حكم شريف فرستاده فرمودم كه چون به تواتر رسيد كه اباحهء فروج محرّمه و اراقهء دماء مكرّمه و تخريب مساجد و معابد و احراق مقابر و مراقد اقدام نموده ، و از اين قبيل افعال شنيعه لا تعدّ و لا تحصى از تو صادر شد ، لهذا مشايخ و علماى اسلام به مقتضاى « من استحلّ ما حرّم اللّه فقد كفر » على رؤس الاشهاد ، حكم به كفر تو كرده ، فتواى به قتل تو دادند ؛ اما از آنكه ، قبل از « سيف » تكليف « اسلام » از حكم شريعت مصطفى عليه السلام است ، به اين جهت اين كتاب را به تو فرستادم كه خبير و آگاه شده ، اگر از صميم دل به اعمال قبيحه و افعال فضيحه‌اى كه مرتكب شده‌اى ندامت نموده و تبديل اخلاق ذميمه داده ، مسلمان سنّى المذهب شوى و آن نواحى و اراضى را كه در زمان سابق ، مستسعد به سعادت تقبيل سمّ ستور لشكر منصور ما شده بود ، معدود از مضافات ممالك محميّه عثمانى نمايى ، به\r\n\r\n\r\n","description":"","footnote":"\r\n( 1 ) . متن فتح نامهء تركى شاه سليم به پسرش سليمان را ببينيد در : نوايى ، شاه اسماعيل صفوى ، صص 213 - 215 . چند نمونهء ديگر نيز همانجا آمده است .\r\n","page_name":" 113 ","page_number":113},
  {"content":"\r\n\r\nتو سعادت از نواب كامياب دولت مآب من ، جز خوبى چيزى نخواهى ديد . و اگر مصرّ به قبايح عادى شدهء خود شده ، به راه لج و عناد سالك شوى ، به ممالكى كه از روى تغلب در تحت تصرّف تست ، با لشكر ظفر رهبر ، به اين قصد مىآيم كه هر گاه عنايت بارى يارى كند ، جزاى محايف و مظالم را كه به مسلمانان نمودى و مىنمايى ، به تو نشان دهم . مدّتى است كه دعوى جهانگيرى و سرورى و سردارى و صفدرى دارى ، اگر مردى در آن وقت به ميدان آيى ، ارادة اللّه به هر چه تعلق دارد ، ظهور يابد ، ان شاء الله تعالى هم گفته بودم .\r\nآنگاه كه به رهبرى هدايت ايزدى ، نواحى آذربايجان مخيّم اردوى همايون گرديد ، دو بار نيز حكم شريف فرستاده ، به جدال و قتال دعوت گرديده بود ، وضعى كه مقاتله را انباء مىنمايد ، ابدا صادر نگشت . آخر الامر بلدهء تبريز كه از قديم الايام تختگاه سلاطين عجم است ، مصمم گرديد كه محطّ رحال ارباب غزو و جهاد شود . بعد از آن دو روز در منزلى ماه منجوق رايات فتح آيات قرار ننموده ، آنگاه كه به مواضعى نزديك به تبريز واقع شد ، در صحراى چالدران روز چهارشنبه ، اول ماه رجب المرجب ، بعد از وقت چاشت آمده ، مقابل عساكر نصرت مأثر من شد ؛ جزم نمود كه قوّت و مكنت به مقاومت قلب در خود ندارد ؛ تمام لشكر خود را سراپا غرق آهن نموده ، محمد استاجلو حاكم دياربكر را سركردهء مقدارى از قشونش كرده ، به مقابل ميمنه ما فرستاد . با لشكر باقى ، خود او به ميسرهء ما مقابل آمده ، فريقين شروع به جنگ و جدال نمودند .\r\nصفوف محمد استاجلو را سنان پاشاى بيگلربيگى آناطول كه پلنگ قلّهء هيجا و نهنگ لجّهء وغاست ، در طرفة العين يكسان به خاك كرده ؛ يك غازى نيز سر او را به پاى اسب ما كه چوگان فتح و ظفر است مانند گوى غلطانيد ؛ آنگاه كه خود او به ميسره هجوم كرد ، نواير جنگ و جدال اشتعال و لواعج حرب و قتال در سويداى قلوب اشتداد يافته ، به نعال ناخن مطايا از براى مقتولين روى زمين كنده شد ، چشم زره خوناب ريخت . جرم آسمان از گرد سياه قباى نيلى بر دوش گرفت . مدت مديد از جانبين مناوشه و مكافحه به وقوع پيوست . از هر دو جانب ، بس اميران و سرداران مقتول و زخمى شدند . از آن جمله به امير الامراء الكرام حسن پاشاى بيگلربيگى روم ايلى ، زخم سهمناك رسيد . آنگاه كه از جانب دشمن جرأت فهميده شد ، جماعت غربا و زمرهء علوفه‌چيان آن دسته به امداد آنها ارسال گرديد و نيز بندگانم ، ينگىچريان ، به توپ و تفنگ و ناوك چرخ و زنبورك حواله به اعداى دين و دولت گرديدند .\r\nوقتى كه دشمن نابكار اين وضع را مشاهده نمود ، ديگر مجال قرار در خود نيافته ، اقبالش مبدّل و به ادبار شد و اين المفر گويان ، اختيار فرار نمود . شيران كارزار و دليران خنجر گذار آنها را تعاقب كرده ، علم‌هاى آنها را معكوس و منكوس و امرا و سردارانشان را مقيد و محبوس ساخته آورده ، هدف تير و طعمهء شمشير نمودند . الحمد للّه الّذى نصر عبده و اعزّ جنده ؛ اردوى همايون يك روز در آن موقع متيمّن نشسته ، روز دوم عنان عزيمت را منعطف به\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nجانب تبريز گردانيد .\r\nرجاء واثق است كه اين فتح اعظم را حضرت حق جلّ و علا ، مقدمهء فتوحات كلّيّه مقرّر فرموده ، عن قريب سر آن بىدين را ، يا خود او را ، دست بسته ، باز و شكسته ، به پايهء سرير عالم مصير من بياورند .\r\nچون اين فتح جليل القدر ، ان شاء الله تعالى ، از براى عامّهء ملك و ملت عموما و از براى دين و دولت خصوصا بشارت كبير و از قبل حق عنايت خطير بود ، به جانب جناب مكرمت مآب شما انها گرديد . لازم است كه دفع اين بليّه عامّه را از حضرت عزّت - عزّت آلاوه - موهبت عظيمه دانسته ، در وصول اين فتحنامه بفرمايند ، بر منابر جوامع قرائت نمايند كه وضيع و رفيع ، صغير و كبير ، لبيب و غبى ، غنى و فقير ، حمد نامحدود و شكر نامعدود به درگاه حق سبحانه و تعالى ايصال كرده ، از جان و دل به دعاى دوام دولت و ثبات حشمت ما اشتغال نمايند . تحريرا فى اوايل شهر رجب المرجب سنهء عشرين و تسعمائه به يورت خوى .\r\n* * * مختصر : روز نهم ماه رجب به سردارى پانصد نفر ينگىچرى ، جناب پيرى پاشا به همراهى دوقه كين اوغلى به تبريز فرستاده شد كه اين شهر را ضبط و حراست و حفظ و حمايت نموده ، هر قزلباشى را كه در آن شهر به دست بياورند ، به قتل رسانيده ، اموالشان را به مصادره ، ضبط ديوان نمايند .\r\nروز دهم فرهاد آقاى مير علم و محمد بيگ قاپوچى باشى و سنان آقا ، هر يكى به حكومتى نامزد شده ، رفتند . فرهاد آقا كه قاپوچى كوچك بود ، بعد ملقب به لقب پاشايى گرديده ، مير علم - ميرآخور كوچك - شد . قاپوچى باشى آقاى اوغلان‌هاى سپاهى و قراچين اوغلى كدخداى تفنگداران تفنگدارباشى و على بوستانچى كدخداى تفنگداران منصوب گرديدند .\r\nحاجى رستم نامى از امراى قزلباش ، به همراهى پنجاه سوار به اسم التجا به اردوى همايون آمد . چون احوال او و رفقايش مجهول بود ، حبس گرديدند . در روز يازدهم حسام بيگ ، كه امروز خوانسالار است ، آن روز وزير دفتر روم ايلى بود . كدخداى روم ايلى و نعمان بيگ ، به جاى او وزير نصب گرديد . در روز دوازدهم ، چون معلوم شد كه شاه اسماعيل حاجى رستم را از براى قصد سلطان به اسم التجا به اردو فرستاده ، لهذا حاجى رستم را با اعوان او به قتل رسانيدند .\r\nدر روز پانزدهم ، خالد بيگ نامى از امراى قزلباش به همراهى صد و پنجاه نفر به ديوان آمده ، صورت اطاعت نمايان كردند . چون آنها نيز مأمور به اجراى مأموريت حاجى رستم بودند ، در هنگام ضيافت در ديوانخانه و بر سر سفره همگى دستگير و كشته گشتند .\r\nتوضيح : صاحب حقيقة التواريخ مىگويد كه چون شاه اسماعيل انهزام يافت ، بعد از تفكر ، خواست كه ننگ اين شكست را به طور ديگر از خود بر دارد . قرار گذاشت كه از افراد و امراى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nشاهيسون ، دستجات ترتيب داده ، به اسم التجا به اردوى سلطانى روانه نمايد و مقدار اينها كه به دو سه هزار برسد ، بعد از مخابره ، شبى ناگهانى اردوى سلطانى را شبيخون كرده ، سلطان را بكشد و اردو را پريشان سازد . به اين جهت حاجى رستم را اول فرستاد ؛ اما اين ترتيب را يكى از امراى تركمان كه در اردوى شاهى بود ، محرمانه به عرض سلطان رسانيد و بعد از آنكه ملتجيها استنطاق و استجواب گرديدند و صحّت آن فقره واضح گشت ، سلطان فرمود آنها را كشتند . انتهى .\r\nروز شانزدهم در قرب آجى صو علما و صلحا و فضلا و زهاد و عباد صغير و كبير و برنا و پير ، از اهالى تبريز ، پادشاه جهانگير را استقبال نموده ، ديباهاى زيبا و پارچه‌هاى با قيمت را پا انداز اسب همايون كرده ، فرش نمودند و انواع تحف و هدايا پيشكش كرده و با كمال تعظيم و تكريم ، به محلهء سرخاب كه متصل به تبريز است ، آوردند . چون سراپردهء سلطانى را در آنجا زده بودند ، نزول اجلال فرموده شد . و لشكر همه به نظم و ترتيب در چادرهاى خودشان منزل گزيدند .\r\nدر جوامع و مساجد ، خطبه را به اسم سامى خواندگار خوانده ، روى مسكوكات را هم به نام نامى سلطان مزيّن نمودند . حكم شد كه مسجد جهانشاه و مسجد حسن پادشاه را كه هر اين دو مسجد را به بهانهء اينكه اسامى عشرهء مبشّره در آنها نوشته شده و مخصوص به اهل سنت بوده ، خراب كرده و طويله ساخته بودند ، به زودى پاك و تعمير و فرش نمايند و هر نامسلمانى ، اوقاف اين دو مسجد و ساير موقوفات را تملّك نموده ، عبرة للسايرين به قتل برسانند و تمامى اوقاف به رسم توليت از ديوان اعلى اداره نموده شود .\r\nروز هفدهم ، اعلى حضرت سلطان داخل تبريز شده ، مستقيما به مسجد جامع حسن پادشاه رفته ، نماز جمعه را ادا نمودند و خطيب هم خطبه را به قاعدهء اهل سنت و جماعت خوانده ، اسم سلطان را در خطبه به زبان آورد . در اين مسجد عالى كه از ازدحام جماعت مىتوان گفت جاى سجده نمانده بود ، در هنگام ذكر اسامى سامى چاريار گزين و اصحاب كرام حضرت فخر المرسلين ، اهالى اسلام كه مدتى بود اين اسامى را نشنيده بودند ، بىاختيار نعره‌ها و صحيحه‌ها زده ، بعضى غش كردند و از زمزمه و ولوله و گريستن مردم بىحضور گشتند . بديع الزمان ميرزا حكمران سابق بلخ و از نوادهء امير تيمور را كه در سال نهصد و چهارده هجرى [ 914 
  ] موافق هزار و پانصد و هشت ميلادى [ 1508 
  ] بنا به غلبه شيبك‌خان اوزبيك از استرآباد گريخته به دربار شاه اسماعيل پناه آورده و در تبريز به كمال احترام مسكن گرفته بود ، سلطان سليم خان به نزد خودشان دعوت نموده ، خلعت ملوكانه پوشانيد و فرمود در كنار تخت خود بر كرسى على حدّه نشست و احترام امير تيمور را منظور داشته ، به فراخور حال او مخارج روزمرهء اين شاهزاده را معيّن و مقرّر فرمود . خزانه و مدّخرات شاه اسماعيل را كه عبارت از نقود و سبيكهء كثيره و جواهر ثمينه و اقمشهء نفيسه و اسلحه و ظروف مرصّعه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبود ، ضبط و اغتنام كرد و محض تدارك لوازم اردو ، تبريز را رأس الحركات و مركز دار الحرب قرار داد و از اين ترتيبات مقصود سلطان اين بود كه زمستان را در تبريز قشلامشى نموده ، به استمالت يا به ارائه شدّت تمام ، اهالى آذربايجان را داخل دائرهء اتفاقش نموده ، در حلول وقت بهار ، اقدام به ضبط ساير بلاد ايران نمايد . اما دو فقره عمده مانع به اجراى آمال سلطان گشت :\r\n\r\n[ دلايل بازگشت فورى سپاه عثمانى از ايران 
  ]\r\nاول فقدان ارزاق و عليق بود ؛ زيرا ايرانيان ، تمام آبادىها را و انبارها را سوخته ، هر نوع اسباب زندگانى را محو و نابود ساخته بودند . اعلى حضرت سلطان چارهء اين مانعه را يافت و مقرر گرديد كه جنس را از گرجستان و كردستان ابتياع نمايند و اين صورت ممكن بود ؛ زيرا مردم نقد را كه مىديدند از گلوى اولاد و عيالشان بريده ، مىفروختند . به خصوص اهالى آذربايجان كه از براى تحصيل دينارى ، متحمل انواع مشاق و محن مىشوند .\r\nدوم قشون ميل جنگ با ايرانيان نداشتند و مىخواستند كه مراجعت به روم نمايند و هر چه سلطان از وزرا و امراى اردو ، سبب بىميلى قشون را پرسيد ؛ از ترسشان نتوانستند حقيقت حال را به عرض برسانند . سلطان را وادار به ترتيب بار عام كردند كه سبب بىميلى لشكر را در ديوان از آنها بپرسند .\r\nروز بيستم به بار عام خبر دادند . تمام لشكر در دامنهء كوه سهند ، چهار صف كشيده ، هر صنف على الترتيب در جاى خود ايستادند . محض دلگرمى آنها مواجب بشن ، يعنى مواجب سه ماهه مخصوص به رجب و شعبان و رمضان داده شد .\r\nلشكر وجه را گرفته ، اما به سمت چوربا - آش - نرفتند .\r\nاعلى حضرت سلطان آقاى ينگىچريان را طلبيد . او هم بعد از به جا آوردن رسم معمول زمين بوسيده ، در جلو تخت دست بر سينه ايستاد . سلطان فرمود كه ، اين اوغلانها چرا آش نبردند ؟ مواجب بود ، قبل از رسيدن زمان قسط دادم . انعام فتح بود ، دو مقابل گرفتند ؟ از غنايم قسمتشان داده شد . ديگر چه مىخواهند ؟\r\nقشون متحدا به زبان آمده ، عرض كردند كه جز سلامتى وجود اقدس همايون مطلبى نيست . اين سئوال و جواب سه بار تكرار گرديد ؛ بار چهارم عرض كردند كه ، استدعاى ما اين است كه اعلى حضرت سلطانى اكتفا به اين فتح عظيم نموده ، مراجعت به مرز و بوم روم فرمايند . امر امر حضرت شاهنشاهى است . سبب اين استدعا را پرسيدند ، عرض كردند كه ، با عريضهء اسباب مانعه ، معروض اعلى حضرت ظلّ اللهى خواهد گرديد . سلطان فرمود كه هرگاه اسباب مانعه معقول باشد ، مىپذيرم ! بنا به اين وعدهء سلطان ، لشكر عثمانى متوجّه سمت ديگ‌ها شده ، آش‌ها را گرفته ، به طرف چادرهايشان روانه شدند .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\n[ عريضهء ينگىچريان در اعتراض به جنگ با شيعيان 
  ]\r\nاگرچه سلطان از اين معاملهء بىاطاعتى لشكر بسيار افسرده و شكسته خاطر شد ، ولى از اينكه زمان و موقع مانع سياست آنها بود ، بالضروره سكوت اختيار فرمود . فرداى آن روز ، عريضهء قشون تقديم حضور سلطان گرديد كه خلاصهء مآل آن از اين قرار است :\r\nقرب چهل و پنج هزار نفس در مملكت ما و قريب بيست هزار نفس در خاك ايران به تهمت رفض و الحاد ، طعمهء شمشير غدر و بيداد گرديد . علماى با تعصّب ما ، به ما از معنى رفض و الحاد اطلاع كامل نداده ، اعلى حضرت اقدس همايونى را اغفال كردند و باعث ريخته شدن خون آن قدر نفوس مكرّمه شده ما را به قتل مسلمين واداشتند .\r\nآيا در مملكتى كه مانند اهل سنت ، در اوقات خمس اذان محمدى گويند و وضو گرفته ، نماز را به جماعت ادا كنند ، و روزه گيرند ، و زكات دهند ، و قرآن خوانند و حج كنند ، و كلمهء طيبه لا إله الا الله ، محمد رسول الله را هميشه از زبان جارى سازند ، آنها را به چه جهت شرعى مىتوان كشت ؟\r\nاگر دست باز نماز خواندن و در اذان و اقامه « اشهد انّ عليّا ولىّ اللّه و حىّ على خير العمل » گفتن خلاف شرع است ؟ چرا شافعىها گاه دست باز ، گاه دست بسته نماز مىگذارند . و « أشهد أن عليا ولى اللّه » گفتن ، اگر چه بدعت است ، اما مثل مناره به مسجد ساختن ، از بدعت حسنه است ! و همه مقرّ و معترف هستيم كه على ولى خداست و مؤذنين ما هم در اذان‌هاى صبح « حى على خير العمل » « 1 » را مىگويند . راستى سخن اين است ، ما با ايرانيان به اسم دين جنگ نخواهيم كرد .\r\nهرگاه فرمايند كه جنگ ما بر سر ملك است ، اين مملكت ويران ، به آن خونها نمىارزد كه از براى ضبطش ريخته خواهد شد . انتهى\r\n\r\n[ استفتاء از علماى سنّى دربارهء مذهب تشيع 
  ]\r\nسلطان كه اين عريضهء قشون را مطالعه نمود ، بسيار ملول و محزون گشت . فرمود علما و قضات اردو را جمع كرده ، مسائل آتية الذكر را استفتا نمودند كه خلاصهء سؤال و جواب از اين قرار است :\r\nاين مذهب كه به اقدامات صوفى اوغلى در ايران رو به شيوع است ، آيا يكى از مذاهب حقهء اسلام محسوب مىشود يا نه ؟\r\nجواب : چون در نزد علماى مذاهب حقهء اهل سنت و جماعت به ثبوت\r\n\r\n\r\n","description":"","footnote":"\r\n( 1 ) . ظاهرا اين بايد « الصلاة خير من النوم » باشد .\r\n","page_name":" 118 ","page_number":118},
  {"content":"\r\n\r\nپيوسته كه اين مذهب مخالف به قرآن و سنّت و اجماع است ، لهذا باطل و عدول از اسلام است . هر شخص از اسلام اين طريقه را قبول كرده ، پيروى نمايد ، مرتدّ است . بر پادشاه اسلام واجب است كه مرتدين را به سزا رسانيده ، نگذارد كه در ممالك اسلام اين مذهب ناحق شيوع و رواج يابد ؛ زيرا قرآن را كه كلام خداى قديم ازلى است و كلام قائم به متكلم است ، اينها حادث و مخلوق مىدانند ؛ و معانى شريفهء آن را تأويل مىنمايند . و در هر نوع مسألهء شرعيه كه در حقش محكم نباشد ، قياس را قبول نكرده ، عمل را در ضد آراى اهل سنّت به جا مىآورند و اين ضدّيت را واجب مىدانند . و اجماع امّت را مشروع ندانسته ، شيخين و ذى النّورين را غاصب خلافت و مرتد قرار داده ، ناسزا مىگويند و در حق ام المؤمنين عايشه انواع افترا و بهتان بسته ، متهم به تهمت‌هاى بسيار شنيع نموده ، لعنت مىكنند و غالب اصحاب كبار ، من جمله غالب عشرهء مبشّره و اصحاب صفّه و بدر و تحت الشجره را تكفير كرده ، سب مىكنند ، و اهل سنت را بدتر از كافر حربى معرفى نموده ، مال و جان و عرض مسلمانان پاك را براى خودشان حلال مىدانند . غالب چيزهاى حرام را حلال و حلال را حرام كرده به احكام قرآن تغيير مىدهند .\r\nعلماى حاضر مجلس جز يكى ، اين فتواى را مهر كرده به دست سلطان دادند .\r\nهمين فتوا را سلطان به اردو فرستاده اعلان نمود ، بنابر اين ، اگر چه لشكر در ظاهر صورت تمكين نشان داد ، اما در خفا به زبان آمده گفتند كه ما تا كنون اين حرف‌ها كه از براى ايرانيان غرو و عطف مىنمايند ، هيچ يكى را نديده و نشنيده‌ايم و ما نمىتوانيم با ايرانيان مثل كافر حربى جنگ نماييم و اين حرفها را از گوشه و كنار به گوش سلطان مىرسانيدند .\r\nدر اين هنگام از اسلامبول چاپار آمده ، خبرى به سلطان آورد كه سلطان مجبور به رجعت شد و در همان شب سه تير به سراپردهء سلطان خالى كردند . تيرها چادرى را كه سلطان مىنشست سوراخ كرد و هر چه تجسس كردند مرتكبين اين عمل كىها بودند ، ظاهر نشد .\r\nمختصر : احمد بيگ قپوچى باشى كه مأمور به ضبط اموال قزلباش شده بود ، اموال زياد به دست آورده تسليم ديوان كرد .\r\nدر روز بيست و دوم ، به جماعت عزب اجازه داده شد ، صاحبان حرف و صنايع كه شاه گمراه از خراسان به تبريز آورده بود و جمعى را از تجاران و متموّلان كه بيش از هزار خانوار بودند و بديع الزمان ميرزا و ساير اعيان اهل سنت ، به حكم سلطان به اسلامبول روانه گرديدند . چون از شرّ و شور شاه ظالم ، مملكت آذربايجان خراب و يباب و مساكن بوم و غراب شده ، امر تدارك زاد و ذخيرهء قشون خارج از امكان عسرت يافته و با اين نفوس كثيره در آذربايجان ، قشلاق نمودن تعذّر پيدا كرده بود ، مقرر شد كه در اين موسم كه هوا مساعد و\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nروزگار موافق است ، اردوى همايون مراجعت به مرز بوم روم نمايد .\r\nبنابراين ، روز بيست و پنجم ماه رجب المرجب اردوى همايون با يمن و اقبال منصورا و غانما از تبريز كوچ كرده ، ارخاى عنان به سمت روم نمود .\r\n\r\nوقايع ماه شعبان المكرم سنهء 920\r\nدر غرّه ماه شعبان ، [ از 
  ] رود ارس عبور گرديد . چون آب طغيان داشت ، جمع كثيرى از اهالى اردو و اسبان در آب غرق شدند و تمامى مغروقين از آن اشخاصى بودند كه اعتراض به حركات سلطان داشتند ! روز دوم وارد نخجوان گرديد . قزلباشان نخجوان كه تاج‌هاى خودشان را از سر برداشته تقيّه را پيشه كرده بودند ، اعتنا به تقيهء آنها نگرديده ، حكم تاراج به لشكر داده شد . روز هفتم در جوار شهر روان ، مصطفى پاشا حاكم موره - يونان - از حكومت معزول شده ، در نصف الليل شهر روان را تاخته ، كوچيدند .\r\nروز پانزدهم ، به قلعهء تالين آمدند ، از آن [ جايى 
  ] كه اهالى قلعه اظهار اطاعت ننمودند ، در يك روز ينگىچريان قلعه را فتح كرده ، اهالى را مقتول ساختند و اموالشان را تاختند . اردوى همايون كه در تبريز بود ، به شمخال گرجستان احكام فرستاده شده بود كه از براى اردوى همايون سيورسات بفرستد . چون اثرى از سيورسات او ظاهر نشد ، درين منزل ترتيب به ديوان داده ، كنكاش گرديد و مقرر شد كه اردوى همايون از راه راست انحراف به گرجستان نموده ، بتازد .\r\nروز هفدهم ، خبر رسيد كه سيورسات گرجستان در پل چوپان آمده ، مىرسد . لهذا ارخاى عنان عزيمت از گرجستان به راه راست نمودند . روز بيست و چهارم در جوار پل چوپان سيورسات شمخال گرجستان كه عبارت از سه هزار رأس گوسفند بود ، رسيد . روز بيست و پنجم در منزل اركى صويى پيرى پاشا در جاى مصطفى پاشا وزير شد . شمسى بيگ وزير دفتر آناطولى ، وزير دفتر روم ايلى و مولانا عبد الكريم‌زاده وزير دفتر آناطولى انتخاب گرديد . مؤيّدزاده از قاضى عسكرى روم ايلى معزول و در جايش زيرك زاده منصوب شد .\r\nجعفر چلبى كه تاج زاده نشانجى - منشى حضور - بود ، به قاضى عسكرى آناطولى ، و محمد چلبى خواجه اوغلى كه در ينگى مدرسهء ادرنه مدرّس بود ، به نشانجىگرى نصب گرديدند .\r\nروز بيست و هفتم جناب پيرى پاشا به نوكرها و غلام‌هاى خود از براى جمع سيورسات اردو به آماسيه فرستاده شد و روز بيست و هشتم بايبورد و كيغى فتح گرديد .\r\n\r\nوقايع شهر رمضان المبارك سنهء 920\r\nروز دوم ماه مزبور ، از براى محافظت بايبورد ، توپ و سيصد نفر ساخلو و كوتوال معين گرديده ، قلعه به دست محافظت آنها سپرده شد . روز چهارم پيشگاه بايبورد ، منزلگاه اردو\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nگشت . روز پنجم بيغلى محمد بيگ امير آخور به حكومت قره حصار و بايبورد سرافراز گرديد و از براى ضبط و ربط اين دو مملكت كه رأس حدود اين دولت معين شد ، پانصد نفر از دستجات ينگىچرى معين نموده فرستاده شدند . روز ششم ، جز دو هزار ينگىچرى تمام قشون مرخص گرديدند . روز هفتم ، احمد آقاى قاپوچى باشى ميرآخور و قوچىبيگ قاپوچىباشى و بهرام‌بيگ قاپوچى نصب گرديدند .\r\nروز نهم ، موكب همايون به زاويهء شيخ احمد رسيد . در اين منزل بعض مفسدين خانه‌هاى قريه را تاخته ، بعد سوزانيدند . چون در ضبط و ربط قشون ، اهمال و تكاسل نموده بودند ، حكم صادر شد كه طناب‌هاى چادرهاى هرسك زاده و دوقه‌گين‌زاده را بريده بر سر آنها بخوابانند و هر دو هم معزول از عمل گرديدند و رؤساى اين فتنه گرفتار و مقتول شدند .\r\nاموال تاراج شدهء اهالى به علاوهء قيمت خسارت به رعيّت داده شد و سخت قدغن گرديد كه جز از دسته‌هاى صولاق - شاطر - و ينگىچرى احدى كلاه سفيد بر سر نگذارد .\r\nروز چهارم ، « 1 » موكب همايون وارد قره حصار شرقى شد و تمام توپ‌ها و جبّه‌خانه را در انبارهاى اين شهر انبار نمودند . تا كه اردوى همايون به اين منزل رسيد ، زياده از صد هزار رأس اسب و استر و شتر و يابو و هزار و يك صد و پنج نفر از لشكر و حمله دار از گرسنگى و زحمت و مرارت اين سفر مانند ، سقر ترك جان كردند ؛ امّا :\r\n شه چو عادل بود ، ز قحط منال * عدل شاهان به از فراخى سال \r\nاگر در اين سفر طولانى ، موكب اعلى حضرت سلطانى در اردوى همايون نمىبود ، متنفّسى از اهالى اردو تا به قره حصار جان را به سلامت نمىبرد ؛ زيرا قزلباشان در مرتبه‌اى آبادىهاى سر راهها را سوخته و خراب كرده بودند كه جز سنگ و خاك خشك به نظر احدى نمىرسيد .\r\nدر بيست فرسخى عرض راه ، گياه خودرويى را هم نگذاشته ، آتش زده ، قنوات و چشمه سارها را خراب كرده ، جز رودخانه‌ها تمام آب‌ها را خشكانيده بودند .\r\n\r\nوقايع شهر شوال المكرم سنهء 920\r\nروز چهارم ، خزانه اردوى همايون پيش اردو با وزراى لشكر وارد آماسيه شد . روز ششم اهالى آماسيه حضرت خداوندگار را استقبال كرده ، پيشكش‌هاى لايق تقديم نمودند .\r\nروز يازدهم ، مير عبد الوهاب از جانب قزلباش سفير آمده ، نامه آورد و مصالحه طلبيد و در اين ضمن استدعا نمود كه زوجهء اسير شدهء شاه را اعاده نمايند . از براى صدر اعظم و سلطان هم هداياى گرانبها آورده بود . در روز سيزدهم ، اجازت به لشكر داده شد كه تدارك سفر قشلاقى نمايند .\r\n\r\n\r\n","description":"","footnote":"\r\n( 1 ) . چنين است در اصل . شايد چهاردهم .\r\n","page_name":" 121 ","page_number":121},
  {"content":"\r\n\r\nو روز چهاردهم اجازت به تمامى لشكر داده شد كه زمستان را در ولايت انقره - انكورى « 1 » - قشلامشى كرده ، اول بهار حاضر سفر باشند . روز پانزدهم ايلچى قزلباش را به ديوان طلبيده ، جواب آتى را از جانب سلطان به سفير ابلاغ نمودند :\r\nبه صوفى اوغلى بنويسيد كه حضرت خداوندگار مىگويد : زنش را به فتواى علماى اهل سنت به شوهر دادم تا بداند كه زنان مسلمين را در حضور شوهرشان به كام قزلباشان دادن چه تأثيرى دارد . آن روزها كه بنا به اغواى ملّاهاى بىدين و دنياپرست ، علما و اعيان سنيان ايران را زنده زنده به آتش مىانداخت و باكره‌هاى مسلمين را مثل اسراى كفّار حربى ، محل اطفاى آتش شهوت خود قرار مىداد و امردانشان را مجبور به خدمت سقايت شراب و ملوط الواط و اجلاف مىكرد ، آيا نمىدانست كه منتقم حقيقى انتقام خواهد كشيد ؟ تا عدول از آن مذهب ناحق نكند و آن آخوندهاى بىدين را كه فتوا به جواز و حليّت ضبط املاك و اموال و به سبى اولاد و عيال و اراقهء خون ناحق مسلمين و سب و ازدراء خلفاى ثلاث و ام المؤمنين و ساير اصحاب كرام و تابعين داده‌اند به اين درگاه نفرستد و بدعتهايى كه خلاف شرع انور است ، شايع ساخته بود ، ممنوع و مرفوع نسازد ، او را و تابعانش را بدتر و كمتر از كافر حربى مىشناسم . در شريعت غرّا هم مىدانى كه بدون ضرورت مصالحه با كافر حربى حرام است .\r\nان شاء الله الرحمن باز در اول بهار در وسط مملكتش با او ملاقى شده ، بار دوم هم بخت همديگر را تجربه خواهيم نمود ! انتهى .\r\nروز هجدهم ايلچى قزلباش حبس گرديد . « 2 »\r\n\r\nوقايع ماه ذى قعدة الشريفه سنهء 920\r\nروز سوم ماه مذكور ، دوقه‌گين زاده صدر اعظم گرديد و اسكندر پاشاى وزير درياى سفيد وزير دربار نصب شد و حضرت خداوندگار در آماسيه قشلامشى فرموده مشغول به عدل و داد و نظم و نسق امور مملكت و تهيه لوازم سفريه و مهمات حربيّه شدند . از اطراف سفرا آمدند . من جمله سفير عبيدخان برادرزادهء شيبك‌خان اوزبيك موسوم به خورشيد بهادر بود كه به همراهى محمدبيگ كه پيش از اين ، از جانب سلطان به سفارت توران رفته بود و نامه‌اى كه سفير مشار اليه آورده بود . عبيد خان در اين نامه ، غلبهء خود را به نجم ثانى اشارت و كشيدن انتقام عمّ را بشارت كرده بود . چون وقعهء نجم ثانى سبب انتباه و عبرت و باعث ايقاظ صاحبان دقّت است ، لازم دانسته شد كه قبل از تحرير صورت نامهء عبيدخان به طور خلاصه ، احوال نجم ثانى و جنگ و انهزام و مقتولى او به انظار مطالعه كنندگان با دقت رسانيده شود .\r\n\r\n\r\n","description":"","footnote":"\r\n( 1 ) . آنكاراى امروزين .\r\n( 2 ) . در بارهء شرح حال اين سفير ، بنگريد : نوايى ، شاه اسماعيل ، ص 231 .\r\n","page_name":" 122 ","page_number":122},
  {"content":"\r\n\r\n\r\n[ ماجراى نجم ثانى و ازبكان 
  ]\r\nاسم نجم ثانى ، يار احمد و از اهالى خوزان اصفهان است . در اوايل عمرش زرگرى مىكرد . با اين جمله يكى از صناديد الواط اصفهان محسوب مىگرديد . آن‌گاه كه شاه اسماعيل اصفهان را ضبط نمود ، يار احمد تاج قزلباشى به سر نهاد . چون بسيار جرى و دلير بود ، در جنگها مردانگى و دليرى از او ظاهر گشت . اين جرأت و جسارت باعث ترقى او شده ، در سال نهصد و چهارده [ 914 
  ] بنا به فوت نجم الدين مسعود وكيل شاه اسماعيل ، ملقب به نجم ثانى و نايل منصب امير الامرايى گرديد و شاه اسماعيل روز به روز به مرتبه‌اش افزود و فرمود در ديوان اعلى مهر او را بالاتر از همه مهرها زدند . هر روز تا صد گوسفند در مطبخ او صرف شيلان مىشد و هميشه سيزده ديگ نقره به جهت مطبخ طعام درو مىنهادند .\r\nدر سال نهصد و هفده [ 917 
  ] كه بنا به اغفال محمد آقاى اشيك آقاسى باشى نجم بيگ ، شاه اسماعيل از براى تنبيه بابر پادشاه مصمم كشيدن لشكر به طرف سمرقند بود ، نجم ثانى تدبير انگيخته استدعا نمود كه او را سردار اردو نصب نمايند . چون داراى منصب وكالت شاهى بود ، شاه اسماعيل استدعاى او را قبول كرد و حكم نمود كه از امراى نامدار زين العابدين بيگ صفوى و پيرى بيگ قاجار و بادنجان بيگ روملو با او روانهء ماوراء النهر گردند .\r\nامير نجم با شوكت تمام و عجب و غرور بيش از ادراك و اوهام ، متوجه مقصد گرديد . در سال نهصد و هجده [ 918 
  ] كه عبيدخان و جانىبيگ سلطان غلبه به بابر پادشاه نموده ، او را از سمرقند دواندند ؛ امير نجم كه اين خبر را شنيد ، دفع اوزبكان را پيشنهاد همّت ساخته ، با ده دوازده هزار سوار به حدود خراسان در آمد . از عراق نيز حسن بيگ لله ، با فوجى بر وى ملحق گشت و به اتفاق يكديگر متوجه ماوراء النهر شدند و در ظاهر بلخ قريب بيست روز قرار گرفته ، جمعى را به كنار آب فرستادند كه كشتى بسيار جمع آورند . بعد از آن ، با لشكرى از قطرات امطار افزون ، از جيحون عبور نموده ، امير محمد بن يوسف را به نزد بابر پادشاه فرستاد و پيغام داد كه زودتر به دو ملحق شود . امير محمد به حصار شادمان رفته ، پيغام نجم را به بابر پادشاه رسانيد و او نيز با لشكر انبوهى حركت نموده ، در موقع دربند آهنين به اردوى نجم پيوست .\r\nاز آن جانب سلاطين اوزبيك كه از ورود نجم و بابر پادشاه آگاهى يافتند ، غلات و حبوبات را به قلعه كشيده ، برج و باروها را مضبوط گردانيدند . امير نجم به جانب حصار رفته ، محاصره نمود . پولاد سلطان حاكم حصار در مقام محاصره در آمد . بعد از وقوع عهد و پيمان با كلانتران و اعيان از قلعه بيرون آمد ؛ اما امير نجم عهد و پيمان خود را نكول كرده فرمود آنها را و هر چه اوزبيك در آن قلعه بود ، قتل عام كرده ، اولاد و عيالشان را به اسيرى بردند و از آنجا به قارشى رفتند . شيخم ميرزا كه حاكم آنجا بود ، قلعه را مضبوط ساخته به مدافعه قيام نمود .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nلشكر قزلباش به ضرب توپ و تفنگ رخنه‌ها در برج و با روى قلعه پيدا كرده ، قلعه را حربّا و قهرا گرفتند . شيخم ميرزا اسير گرديده ، به حكم نجم كشته گشت و فرمود ذكور و اناث ، كبير و صغير اهالى قلعه كه بيشتر از پانزده هزار نفس بودند ، طعمهء شمشير قزلباش گرديدند . سادات آن ولايت با اولاد و عيال پناه به مسجد جامع بردند و كس نزد امير محمد بن يوسف فرستاده ، گفتند كه ما از منتسبان خاندان على المرتضى هستيم و يقين كه لشكر قزلباش خودشان را از محبّان جد بزرگوار ما مىدانند ؛ لايق آنكه احوال ما را به امير نجم رسانيده ، عيال و اطفال ما را از قبل او ايمن سازى .\r\nامير محمد يوسف استدعاى سادات را به عرض نجم رسانيد . نجم در جواب او گفت كه ، لشكر ما ملكى را كه به جنگ مىگيرند ، بزرگ و كوچك ، سيّد و ناسيّد ، عالم و جاهل ملاحظه ننموده ، همه را مقتول مىسازند . اين لفظ را كه قزلباشان شنيدند ، به سوى مسجد شتافته ، تمامى سادات را با اولاد و عيال بعد از هتك عرض به قتل رسانيدند !\r\nبعد از اين بىعصمتى و هتاكى و سفاكى به صوابديد بابر شاه متوجه بخارا گرديدند ؛ زيرا كه عبيدخان و جانى بيگ سلطان در بخارا بودند و خيال جنگ با قزلباشان ، در اين شهر داشتند . امير نجم ثانى كه به دو فرسخى بخارا رسيد ، شنيد كه تيمور سلطان ولد عبيدخان و ابو سعيد سلطان ولد كوجم‌خان از سمرقند با سپاه زياد بيرون آمده‌اند . امير نجم بيرام بيگ قرامانى را به دفع آنان مأمور كرد .\r\nاوزبكان كه از توجه آنان اطلاع به هم رسانيدند ، در قلعهء غجدوان درآمده ، متحصّن شدند . امير نجم آنها را محاصره نمود . تيمور سلطان و ابو سعيد سلطان فوجى از مردم خود را بيرون فرستادند تا با قزلباشان مقاتله نمايند و لشكر قزلباش آنها را استقبال نموده ، بعد از كشش و كوشش بسيار ، اوزبكان شكست خورده پناه به قلعه بردند . اما روز ديگر هم اوزبكان بيرون آمده ، باز تا مغرب جنگيدند .\r\nمغرب به قلعه رفتند . اين معامله فى ما بين فئتين به طول انجاميد و در اردوى نجم آذوقه نماند . بنابراين ، بابر پادشاه به نجم گفت ، بهتر اين است كه از غجدوان دست كشيده ، زمستان را در بلخ بگذرانيم تا آن وقت آذوقهء قلعگيان هم تمام خواهد شد ، بعد سر آنها ريخته كار خودمان را به انجام برسانيم . امير نجم قبول ننموده گفت : فردا جنگ سلطانى مىاندازيم .\r\nروز يكشنبه سوم ماه رمضان على الصباح لشكر اوزبيك از ميان درختان ظاهر شد .\r\nصورت حال آنكه چون عبيد خان و جانى بيگ سلطان شنيدند كه كار نجم ثانى در غجدوان پيش نمىرود ، لشكر زياد با هم برداشته ، بر سبيل ايلغار متوجه غجدوان شدند .\r\nبعد از وصول به غجدوان ، ملحق به ابو سعيد سلطان و تيمور سلطان شده ، به ميدان جنگ آمدند . لشكر قزلباش كه گرسنه و از فحاشى و بدرفتارى نجم به ستوه آمده بودند ، از اردوى او در رفتند و متوجه سمت خراسان شدند . نجم ثانى و بيرام بيگ لشكر اوزبيك را استقبال\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nنموده ، جنگيدند . بيرام‌بيگ در اين معركه مقتول افتاد و لشكر نجم منهزم گرديد و نجم ثانى هم دستگير و اسير اوزبكان شد و او را مغلولا به حضور عبيدخان بردند .\r\nمير نجم كه عبيدخان را ديد ، زياده از رسم معمول ايرانيان تعظيم به خان نمود . اوقات خان تلخ شده گفت : اى هامان ! مگر من مثل آقاى ملعونت فرعونم كه به من سجده مىكنى ؟ فرمود پشت گردنى زدند و خودش هم سجده به درگاه احديت نمود . بعد اسمش را پرسيد . گفت :\r\nغلامت يار احمد . گفت : خدا نكند ! عار احمد . گفت : چه دين دارى . گفت شيعه . خنده كنان گفت : شيعهء كى هستى ؟ گفت : على المرتضى . گفت : پس چرا اولادش را به آن هتاكى در خانهء خدا قتل عام كردى ؟ با اينكه جدشان را شفيع آورده ، امان خواسته بودند !\r\nگفت : چون قاعدهء ما بر اين است كه هر مملكت را حربا بگيريم ، قتل عام مىنمائيم ! گفت اهالى حصار كه اظهار اطاعت نموده و از تو پيمان گرفته ، تسليم شده بودند ، پس چرا آنها را قتل عام نمودى ؟ نجم جواب نداد . خان گفت : بگو ببينم ، تكليف مردم با مثل تو سردار بدكردار چيست ؟ زيرا اطاعت مىكنند ، مىكشى . امان مىخواهند ، مىكشى . مىجنگند ، مىكشى ! نجم جواب نداد ! خان پرسيد : سواد دارى ؟ گفت خير ! گفت قرآن هم نخوانده‌اى ؟\r\nگفت : نه ! گفت فاتحه را مىتوانى بخوانى گفت : نى ! خان رو به اهل مجلس كرده ، گفت :\r\nحضرات ! وزير و وكيل شاهى كه داراى اين صفات و مدرك باشد آيا مدارك و انسانيت آن شاه در چه پايه باشد ؟ بعد فرمود ، وجود اين نحس اكبر را از عالم شهود برداريد . نجم كه اين حرف را شنيد ، بناى گريستن را نهاد و عرض كرد كه اى خان ! مرا نكشيد ! نگاه بداريد و هر چه آرزو داريد بفرمائيد من به شاه بنويسم ، بقبولانم . اگر زر مىخواهيد اين غلام دولتمند است ، هر قدر مىفرماييد تقديم خواهد شد ! خان گفت : هر آنچه آرزوى من است ، بعون خدا به شمشير نايل خواهم شد ! و محض سلامتى مسلمانان كشتن ترا مفيدتر از زر مىدانم . بعد اشاره فرمود ، مير غضبان از ديوان خان بيرون برده ، بردار كردند . فاعتبروا .\r\n\r\nنامهء عبيد خان اوزبك به سلطان سليم\r\nبه خدمت عالى حضرت ، خلافت منقبت ، سلطنت مآب ، معالى نصاب ، فلك بارگاه ، ستاره سپاه ، سلطان سلاطين جهان و خاقان خواقين زمان ، پادشاه كشور گشاى عدوبند و شاهنشاه ملك آراى ارجمند ، خديو روم و يونان و خداوند خدايگان عالى شأن ، شهريار بحر و برّ و خداوندگار مظفّر ، كهف الغزاة و المسلمين ، قاتل الكفرة و المشركين ، قامع الفجرة و الملحدين ، المؤيّد من عند الله الذى لا إله سواه ، ابو النصر و الفتح سلطان سليم شاه - لازال شموس علائه محروسة عن الكسوف و أقمار بهائه مصونة عن الخسوف و ما برح ألوية عزّه\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمنشورة بنسائم نصر من اللّه و اغته ! عزمه مقرونة بعزائم  « وَ مَا النَّصْرُ إِلَّا مِنْ عِنْدِ اللَّهِ »  « 1 » . الوف دعوات صافيات مسكية النفخات شوق آميز و صنوف تسليمات وافيات وردية الفتوحات صفا انگيز كه از مهبّ رياض جنان و گلشن حدايق رضوان به مشام حاضران بزم خاص و خيشوم هواداران ذى الاختصاص ، مقرون و مشحون گشته ، با قوافل و داد نوافج فشان عنبر بار و رواحل اتحاد لواعج بيان عبهر نثار ، اتحاف و اهدا نموده ، حقا ثمّ حقا بعزّة الله  « وَ كَفى بِاللَّهِ شَهِيداً »  « 2 » كه همواره ولاء جوى و هواخواه آن سلطان جهان پناه بوده و مىباشد و از دل و جان مشتاق جمال فرّخ فال آن پسنديده دوران و مخدوم عالم و عالميان است . حضرت مسبب الاسباب - عظم شانه و كمل احسانه - وسيله‌اى كه باعث ملاقات حقيقى گردد ؛ به خير و خوبى ميسّر كناد  « وَ اللَّهُ رَؤُفٌ بِالْعِبادِ »  « 3 » .\r\nبعد هذا : مشهود ضمير منير خورشيد نظير جهانگير و خاطر عاطر فيض مآثر لا نظير ، آنكه به فرمودهء  « وَ إِنْ تَعُدُّوا نِعْمَةَ اللَّهِ لا تُحْصُوها »  « 4 » تعداد نعيم بىنهايهء الهى نسبت به ايّام همايون پادشاهى ما زياده از آن است كه شمّه‌اى از آن به تحرير راقمان زمان و تقرير متكلّمان انس و جان به زبان بيان گنجد ؛ لا بل شكر آن عطيّهء بىپايان نه در آن حد و مرتبه است كه شكر شاكرين و ذكر ذاكرين از عهدهء حمد و سپاس آن توان برآمد . شعر :\r\n فحمدا له ثم حمدا له * على ما عطانا جزيل النعم \r\n و شكرا له ثم شكرا له * على ما كسانا رداء الكرم \r\nبا آنكه حضرت خاتم الانبياء - عليه التحية و الثناء - در اين مقام كشح مقال از لا احصى ثنا كرده ، اما به گفتهء « العبادة به قدر الطاقة » غفلت از شكرگزارى نتوان نمود و به جز خوشه چينى از خرمن  « لَئِنْ شَكَرْتُمْ لَأَزِيدَنَّكُمْ »  « 5 » ذخر آخرتى نتوان اندوخت  « ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ »  . « 6 » و از جمله اقامت بر اين امر ، دفع شرر نار فتن و انطفاء آن است به رشحات شمشير آبدار و صرصر قهر صاعقه كردار روزگار و ستم رسيدگان طغاة و بغاة غدّار ؛ على الخصوص زنادقهء اوباش و ملاحدهء قزلباش - دمّرهم الله و خذلهم - كه در از ابتداى خروج با بىدست و پايى چند از علوج و مفلوج ، از محض تغلّب و تسلّط رو به ظلم و بيداد نهاده ، چندين هزار مسلمانان را به غير حق به قتل آورده ، و هتك ناموس ارباب عرض كرده ، و سوداى سلطنت با فكر خام در ديگ دماغ پخته و با سلاطين روزگار لاف برابرى و پنجه همبازويى زده ؛ دفع و رفع آن قوم از واجبات دينيه و فرايض عينيه انگاشته ، مرة بعد اخرى ، مقالات و مكارحات اوزبكان مسموع گماشتگان درگاه شده . و هر چند به غفلت ، حسب التقدير ، سبقتى از آن ملاعين بىدين و رفضهء زشت آيين به ظهور پيوسته ، اما معلوم عالى\r\n\r\n\r\n","description":"","footnote":"\r\n( 1 ) . آل عمران ، 126\r\n( 2 ) . ابراهيم ، 43\r\n( 3 ) . بقره ، 207\r\n( 4 ) . ابراهيم ، 34\r\n( 5 ) . ابراهيم ، 7\r\n( 6 ) . حديد ، 12\r\n","page_name":" 126 ","page_number":126},
  {"content":"\r\n\r\nاست كه هرگاه سبعى از سباع و يكى از كلاب و ضباع ، ديوانه گشته ، به ضرر انسانى قصد كند ، محله ، بل شهرى از اندفاع آن زجرت كشيده ، به جمعيّت و اتفاق به مدافعه در مىكوشند . پس گروهى كه از قلّت به كثرت رسيده و هر يك در ديوانگى شهرهء عالم شده و دائما به خون‌فشانى و خون آشامى اوقات گذرانيده  « يُفْسِدُونَ فِي الْأَرْضِ أُولئِكَ هُمُ الْخاسِرُونَ »  « 1 » شاهد حال هر يك افتاده ، شرمى از خدا و بيمى از شاه و گدا نكرده و به تمرّد و تفرعن به توابع خويشتن دعواى  « أَنَا رَبُّكُمُ الْأَعْلى »  « 2 » نموده و آن مستحقّان جهنّم نيز كلمات ابليسيه‌اش پذيرفته ، زبان اهل عالم در حق ايشان به دين نمط ناطق بود . بيت :\r\n ترسيم از خداى و نترسيم از كسى * ترسيم از كسى كه نمىترسد از خداى \r\nمع هذا ، كلب الاصغر وكالت سير آن كلب الاكبر كه از عين نادانى به نجم ثانىاش ملقب نموده و به ازدواج كليبة النساء ملطّخ ساخته ، به سردارى ، لا بل سر به دارى با موازى هشتاد هزار سوار سرخ سر ناهموار از ايران ، به پريشانى تورانيان پرداخته ، بعد از عبور از آب آمويه ، بسيار شهر و نواحى را به قتل عام سفير و نفير روز قيام داده و از سطوت آن زشت اختر ، بدبخت حاكم كابل و قندهار بابر ديگر اطاعتش كرده ، به خارج قبّة الاسلام سمرقند در رسيدند و پيش از قبل عصر همان روز فيروز ، فرصت جنگ دست داده ، نداى  « وَ إِنَّ جُنْدَنا لَهُمُ الْغالِبُونَ »  « 3 » از هاتف غيبى به گوش هوش نصرت مقرون ما در رسيد ؛ به طرفة العين دمار از روزگار ايشان برآورديم . بيت :\r\n بجاى يكى حيف از آن نابكار * بكشتيم نزديكى صد هزار \r\nتا آن كه نزديك به غروب ، آفتاب دولت خصم فرو رفته ، آن نجم النحس به طالع سعد ما دستگير شد ؛ زنده به پاى سر بر در رسانيدند و باقى امرا و سپاهش بالجمله منكسر و تباه گشتند . از جنگ‌گاه تا كنارهء آب كه بيش از يك ماه راه است ، مثنوى :\r\n همه كشته بر كشته افتاده بود * چه در جان سپارى چه جان داده بود \r\nو نجم النحس را به خر سوارى مالك ممالك سياست و بىاعتبارى گردانيده آتش خونش را به آب شمشير از گردن و روى زحل نشانيدند و آيت  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  « 4 » زجرا قرين كاخ صماخش برخوانديم و موطوئه عميمه‌اش را با شتربانى چند به جمّازه سوارى از راه بيراه عيش و طيش كنان به تبريز رسانيديم كه رو سياهى شوهر بد اخترش را به سفيد و سياه عرضه داشت كرده ، چيزى مستور و مخفى نماند .\r\nو چون آن پادشاه عالى جاه ، با سپاه نصرت دستگاه ، به دفع آن شرذمهء قليله نهضت فرموده‌اند ، اين هواخواه بىاشتباه ، ورود رسول فرخ پيام نظام الدين محمد بيگ - ادام الله\r\n\r\n\r\n","description":"","footnote":"\r\n( 1 ) . بقره ، 27\r\n( 2 ) . نازعات ، 214\r\n( 3 ) . صافات ، 173\r\n( 4 ) . انعام ، 45\r\n","page_name":" 127 ","page_number":127},
  {"content":"\r\n\r\nتعالى اقباله - را به خواص و عام پيغام داده ، از حدود سمرقند دلپسند - حماه الله و حرسه - تا نهايت سرحد تاشكند به جمع ميرزايان و خان و سلطان و بهادران و اغلان نژادان و امراى الوس و امراى تومان و زعماء جيوش و مرزبانان و جملهء طايعان و تابعان ازبكيّه و جغتاى دودمان چنگيزخان را تنبيه نموده و از اين اشارت پر بشارت خبير و آگاه ساخته ، در صدد جمعيت و قسط قورلتاى به مشاورهء آراى سعادت نماى و اتفاق بر تصميم ازالهء آن گروه مكروه متغلبه و فرق ضاله رفضه - لعنهم الله و دمرّهم - حق سبحانه و تعالى ما را و ايشان را در هر مهم مخصوص خاصّه در اين خصوص موفق و مظهر گردانيده ، فساد آن ظالمان را از فراحال جهان و جهانيان بر طرف و بر فتاد نمايد  « وَ اللَّهُ رَؤُفٌ بِالْعِبادِ »  . « 1 » و در خدمت رسول مشار اليه عمدة الخواص خورشيد بهادر - رزقت سلامته - اصدار يافته كه بعد از بساط بوسى به زودى در رسيده باشد كه به جمعيت فريقين را در حوالى اصفهان و زنده رود سبب گشته ، خبر ظفر اثر خداوندى را به احبّا در رساند  « وَ ما ذلِكَ عَلَى اللَّهِ بِعَزِيزٍ »  « 2 » باقى مكنونات را از مشار اليه استفسار فرمايند « و هو يحكى عنّا كما يحكى اللسان عن الفؤاد » و اگر كم خدمتى از ما نسبت به جناب محمد بيگ - ادام الله تعالى - واقع شده ، معذوريم ، چه كما ينبغى خدمت دلخواه به خدام درگاه فلك بارگاه امر مشكل است و بيان اعتذار در آن اولى و انسب . زياده چه اطناب دهد كه اطناب چتر فلك ساى با ، و به اوتاد توفيق مستحكم و الويه نصرت طراز با نسايم فتح و ظفر جلوگر باد . به حق النون و الصاد . حرره فى اواخر جمادى الثانيه 920 انتهى . « 3 »\r\n\r\n[ وقايع سال نهصد و بيست و يكم [ 921 
  ] 
  ]\r\n\r\nوقايع محرم الحرام سنهء 921\r\nدر روز هشتم محرم الحرام ، ينگىچرىها شوريده ، شبانه به خانه‌هاى احمد پاشاى دوقه‌گين اوغلى و پيرى پاشا رفته ، فضاحى و بىحرمتى و بىعارى نمودند و فردا هم به ديوان آمده داد و فرياد و قيل و قال زياد كردند . اين رفتار ناهموار تا روز هجدهم طول كشيد . آخر الامر حضرت خداوندگار احمد پاشاى دوقه‌گين اوغلى را به حضور خواسته ، به ضربت يك\r\n\r\n\r\n","description":"","footnote":"\r\n( 1 ) . بقره ، 207\r\n( 2 ) . ابراهيم ، 20\r\n( 3 ) . مؤلف در حاشيهء اين مطلب را به عنوان استطراد آورده است : از مآل نامهء عبيدخان اوزبيك چند مطلب بسيار مهم تاريخى فهميده مىشود كه در هيچ يك از كتب تواريخ كه به نظر مطالعهء نگارنده رسيده نگاشته نشده است . اول - بودن خواهر شاه اسماعيل به [ زنى 
  ] نجم ثانى كه اين مطلب از جملهء ( معهذا كلب الاصغر وكالت سير آن كلب الاكبر از عين نادانى به نجم ثانىاش ملقب نمود و به ازدواج كليبة النساء ملطّخ ساخته ) واضح گردد . ثانى - اسير شدن آن خانم با شوهر به عبيدخان اوزبيك - كه اين فقره هم از جملهء ( و موطوئهء عميمه‌اش . . . را با شتربانى چند به جمّازه سوارى از راه و بيراهه عيش و طيش كنان به تبريز رسانيده كه روسياهى شوهر بداخترش را به سفيد و سياه عرضه داشت كه چيزى مستور و مخفى نماند ) معلوم مىشود . ثالث - از الفاظ ( موطوئهء عميمه ! ) و ( عيش و طيش كنان ) معلوم مىگردد كه در حق مشار اليها ، اوزبيكىها بسيار بىحرمتى ، بل بىعصمتى كرده‌اند . / عارف .\r\n","page_name":" 128 ","page_number":128},
  {"content":"\r\n\r\nخنجر از پا درآورد و غلامان دربار هم سرش را از تن جدا كردند و فرمودند حسن بيگ وزير پاشاى مقتول را هم به قتل رسانيدند . تقصيرى كه از براى پاشاى مقتول معين گرديده بود ، گويا با علاء الدوله ذو القدر و سلطان مصر و شاه اسماعيل متفق ، در ضد حضرت خداوندگار بوده و در خفا ارسال و رسايل مىنموده است و حكم شد كه شادى بيگ حاكم آماسيه جمعيت نمايد .\r\n\r\nوقايع ماه صفر الخير سنهء 921\r\nدر روز چهارم ماه مذكور ، عبد الكريم زاده از وزارت لشكرى معزول گرديد و مراد آقا آقاى اوغلانان سپاهى فوت كرد و اردوى همايون از براى فتح كماخ از آماسيه حركت نمود .\r\n\r\nوقايع ماه ربيع الاول سنهء 921\r\nدر روز پنجم ، اردوى همايون وارد ظاهرى قلعهء كماخ گرديد . چون مستحفظين قلعه از در اطاعت نيامدند ، حكم به فتح آن شد . فتح اين قلعه كه تا كنون نصيب احدى از سلاطين نشده بود ، بعناية الله تعالى ، در همين روز ورود بعض از نيگىچرىها مانند دعاى مستجاب كه به آسمان صعود مىكند ، الله اكبر گويان عروج بر بروج كرده مثال قضاى آسمانى داخل در قلعه شده ، ذكورش را طعمهء شمشير و اناث آن را بستهء زنجير و اطفال را اسير كرده ، اموال را تاختند و قلعه را زير و زبر نمودند .\r\n\r\nاستطراد [ در گزارش فتح قلعهء كماخ 
  ]\r\nتاريخ احسن التواريخ « 1 » در باب استيلاى قلعهء كماخ از قرار ذيل اطلاع مىدهد : در اين سال ، سلطان سليم ، علم عزيمت به طرف قلعهء كماخ انداخت . يوسف بيگ و ارساق از قبل خان اسكندرشأن ، كوتوال آن قلعه بود ، مصلحت در توقف نديده ، محمد ملازم خود را با سيصد كس در آنجا گذاشته ، متوجه درگاه همايون شد . سلطان سليم با سپاه جرّار زياده از قطرات امطار در حوالى قلعه نزول نموده ، رسولان نزد غازيان روانه گردانيد و پيغام داد كه مناسب آنكه به الطاف سلطانى اعتماد نموده ، به دست مطاوعت دروازه‌هاى حصار بگشاييد تا از تعرّض لشكر قيامت اثر ايمن گشته در اردوى همايون اوقات گذرانيد .\r\nجماعت و ارساق گفتند ، به مجرد آنكه اندك شكستى به ولى نعمت رسيده باشد ، چگونه جايز دانيم كه حقوق تربيت آن پادشاه عالى مقام را نابوده انگاريم و قلعه را كه به ما بر سبيل امانت سپرده باشد ، مانند اهل خيانت به تصرف شما گذاريم ؟ رسولان آنچه شنيده بودند به سلطان سليم رسانيدند ، آتش غضب او زبانه گرفته ، سوار شد و قرب صد هزار سوار رومى\r\n\r\n\r\n","description":"","footnote":"\r\n( 1 ) . در اصل : روضة الصفوية .\r\n","page_name":" 129 ","page_number":129},
  {"content":"\r\n\r\nجبّه پوش ، با جوش و خروش ، پيش او روان گشتند تا در برابر قلعه آمدند . امر شد كه ينگىچريان جنگ اندازند و سپاه روم از جوانب هجوم آوردند و جمعى ينگىچريان بر بالاى پشته كه در حوالى قلعه بود بر آمدند و مردم حصار را به تفنگ گرفته ، بيت :\r\n گرفته ز دود تفك مهر و ماه * فضاى فلك شد چو گلخن سياه \r\nغازيان و رساق و دليران با استحقاق ، دست به تير و سنگ بردند . روميان برج حصار را به زمين هموار گردانيدند ؛ جبرا و قهرا قلعه را گرفتند . غازيان پناه به مسجد بردند . روميان متوجه ايشان شدند . و رساقان شمشيرها كشيده از مسجد بيرون آمدند و چندان كه مىتوانستند كوشيدند تا مجموع به مردى كشته شدند ؛ اما سلطان سليم قلعه را به مردم خود سپرده ، روانه علاء الدوله ذو القدر گرديد . « 1 » انتهى\r\nخلاصه : روز ششم حضرت خداوندگار بالدولة و الاقبال وارد قلعه شده ، مواضع عجيبه و مواقع غريبهء آن را تماشا فرمودند . از براى ضبط و حراست قلعهء مذكوره كوتوال و مستحفظين گذارده ، ملحق به ساير قلاع عثمانى گرديد . بعد از اين فتح اردوى همايون بالشرف و الاقبال متوجه سيواس شد .\r\n\r\nوقايع ماه ربيع الاخر سنهء 921\r\nعلاء الدوله ذو القدر كه از سوابق ايّام و سوالف اعوام ، تاكنون طريق تمرّد و مخالفت را پيشه كرده و به استعمال انواع حيلت و مكيدت سلاطين و ملوك اسلام را به يكديگر انداخته ، باعث ظهور فسادات گوناگون شده بود و كذلك مهمّات سفريه كه در بعض نقاط ادخار گرديده بود ، به واسطهء اتفاق پنهانى كه با قزلباش داشت ، انبارهاى جنس و علف را تاخته و سوخته ، خود را ظاهرا به حكومت مصر بسته بود . لهذا حكم سلطانى خطاب به سنان پاشاى بيگلربيگى روم ايلى ، شرف صدور يافت كه به سردارى دو هزار ينگىچرى و ده هزار سوار ، آن منافق بدكردار را تعاقب كرده ، جزاى عمل او را بدهند . آنگاه كه پاشاى مشار اليه متوجه آن حوالى گرديد ، چون دشمن نابكار در خود اقتدار به مقابله نيافته ، فرار اختيار نمود . پاشاى مشار اليه او را تعاقب كرده ، در روز بيست و نهم ماه مذكور در كوهستانات البستان من محال مرعش ، به فراريان رسيده ، شمشير گذارده ، از كشته‌ها پشته‌ها ساختند و در آن گيرودار يكى از نوكران سپاهيان به علاء الدوله « 2 » رسيده ، او را كشت و سر بريد و چهار پسر او را هم كشته ، سرهاى\r\n\r\n\r\n","description":"","footnote":"\r\n( 1 ) . احسن التواريخ ، صص 200 - 201\r\n( 2 ) . علاء الدين بن ناصر الدين بن سليمان بن ملك ارسلان است و اين چهار نفر متسلسلا در اين مملكت حكومت نموده‌اند و امروز اين مملكت يك حكومت سنجاقى است . تابع ولايت حلب كه مركز حكومت آن شهر مرعش و حاكم نشين و مسكن بيست هزار نفس است . و طول ناحيهء اين مملكت سيصد و ده و عرضش دويست و بيست كيلومتر و تمامى اهالى اين ولايت نيم كرور است .\r\n","page_name":" 130 ","page_number":130},
  {"content":"\r\n\r\nبريده را به حضور حضرت خداوندگار فرستادند .\r\n\r\nوقايع ماه جمادى الاولى سنهء 921\r\nحضرت خداوندگار در قلعهء چينى من محال قارص ذو القدريه بودند كه در روز غرّه همين ماه سرهاى بريده شده را آورده « سر دشمنت هميشه به همين سياق غلطد » گويان ، به زير پاى حضرت سلطان غلطانيدند .\r\nحضرت سلطان اعظم به كشندهء علاء الدوله فرمودند كه هر چه مقصود دارى بگو به عمل آورده شود ! آن مرد بدبخت منصب آقاى خودش را كه يكى از زعما بود ، استدعا نمود .\r\nحضرت خداوندگار تعجب كنان فرمود : آقاى او را داخل جرگهء امرا نموده او را در جاى آقايش زعيم نصب كردند .\r\nو تمام مملكت ذو القدر را در تحت تصرف آورده ، حكمرانى آن مملكت را به على بيگ شهسوار اوغلى كه خويش علاء الدوله بود ، مرحمت فرمودند . و منصب صدارت عظمى را به سنان پاشا مرحمت فرموده ، مراجعت به سمت قيصريه « 1 » نمود .\r\nروز سيزدهم ، وارد اين شهر شدند و به سرداران فرمودند كه ولايت دياربكر را بچاپند و قصبات و بلاد آن را در تحت تصرف دولت عثمانى بياورند . و در همين روز حكمى به نامه‌نگاران صادر شد كه از براى سلطان سليمان نايب السلطنه و منگى گرايخان فرمانرواى قرم و دشت قپجاق و عبيدخان پادشاه سمرقند و سلطان مصر نگاشته ، از فتح قلعهء كماخ و از استيلاى مملكت ذوالقدريه اطلاع رسمى دهند . چون مضمون نام نامه‌ها در سياق واحد بود ، محض توسيع دائره اطلاع مطالعه كنندگان فقط به تحرير ترجمه تركى العبارهء كه خطاب به سلطان سليمان نايب السلطنه بوده ، اكتفا گرديد :\r\n\r\n[ فتح نامهء قلعهء كماخ براى شاه سليمان 
  ]\r\nفرزند ارجمند اسعد ارشد امجد ، نور حدقهء جلال و سلطنت و شهريارى و نور حديقهء كمال و مملكت و تاجدارى ، درّ درياى نصفت و درّى اوج خلافت ، المحفوف بمزيد عناية الله ،\r\n\r\n\r\n","description":"","footnote":"\r\nالبستان و قارص ذو القدريه و سيس از بلاد و قصبات معروفهء اين مملكت و حاصلخيز است . بعد از فتح ، اهالى ذو القدر سه تيره شده ، جمعى به ايران ، و جماعتى به مصر رفته ، جمّ غفيرى در وطنشان ماندند و آنان كه با علاء الدوله در جنگ حاضر بودند ، تماما به قتل رسانيدند . / عارف .\r\n( 1 ) . اين شهر مركز سنجاقى است ، تابع ولايت انقره كه بين العوام انكورى معروف است . اسم قديم اين شهر مازاكا بود . بعد نسبت به سيزار امپراطور رم داده ، سزاريا - اورابيا - هم گفتند . قيصريه مشتق از سزاريا است . قبل از آنكه شاپور در زمان امپراطورى واله ريان بتازد ، در اين شهر چهار صد هزار نفس ساكن بود . اكنون زياده از پنجاه هزار نفس يافت نمىشود . در دست نوادهء قاضى برهان الدين از امراى سلاجقه بود كه در سال ( 1391 م 794 ه ) داخل ادارهء دولت عثمانيه گرديد . انتهى .\r\n","page_name":" 131 ","page_number":131},
  {"content":"\r\n\r\nفرزندم سلطان سليمان شاه - طال بقاه . در وصول توقيع رفيع همايون واضح گردد كه در روز شنبه پنجم ماه ربيع الاول همين سال فرخنده فال - عمّت ميامنها - در آنى كه نزول همايون ما در پيشگاه قلعهء كماخ واقع شد ، بدون درنگ از هر طرف توپ‌هاى سنگين اژدر فم و بادلوشكه - زنبورك - هاى آتش دم ، بر آن قلعه حواله گرديده ، به قوارع رعد صدا و برق پيما شروع به كوبيدن و خراب گرديدن برج و باروى قلعهء مذكوره كه گرديده ، بر سر قزلباشان بد معاشان ساخلوى آن علامت قيامت ظاهر شد و با هر گشت كه از بارش تكرگ آتشين سراسيمه شده ، دست از قبضهء شمشير و تبر و تير برداشتند . لهذا لشكر جرّار خصم شكار ، بى تحاشى ، بربار و بروجش عروج كرده ، لواى ظفر التواى اسلام را بر قلعهء آن نصب نموده ، نزديك به وقت عصر بود كه قلعه را ضبط و تسخير و سر كوتواش مقطوع و بيخ قزلباشان مقلوع و از وجود شرارت آلود ملاحده ، اين قلعه متينه تطهير گرديده ، فحواى  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  « 1 » به ظهور رسانيده شد و چون اهالى اين قلعه [ اهل 
  ] اسلام بودند ، از مراحم همايون ما مقضى المرام گشتند و از جانب ما مقدار لزوم ساخلو و لوازم ديگر مقرّر و حاكمى معين گرديده ، عودت به سيواس نموديم .\r\nچون علاء الدوله بدبخت حاكم ذوالقدر ، در سفر سابق چالدران از التزام خدمت ركاب همايون ما انحراف نمود و علاوه بر اين ، با قزلباش اوباش اتفاق كرده ، خيانت و اهانت و عداوت‌هاى او به مرتبهء وضوح رسيد ، لهذا قلع و قمع او از واجبات دينيه شمرده شد و بنابر اين ، پلنگ پيشه دغا و نهنگ درياى هيجا ، سنان پاشاى صدر اعظم - دام اقباله - را كه در آن وقت بيگلربيكى روم ايلى بود ، به همراهى ده هزار لشكر گزيده و مقدارى هم از ينگىچريان قبل از حركت اردوى همايون به آن سمت اعزام گرديده ، ذات جلالت مآب من نيز يك روز بعد با اردوى همايون به آن سوى حركت و بعد از هفت روز مسافرت به قلعه چينى ، من توابع ذوالقدر نزول اجلال فرموديم . يك روز اتراق شد . در اين اثنا ، پاشاى مشار اليه به دشمن ملاقى شده مىجنگد و خبر غالبيّت لشكر ظفر رهبر ما را به عرض رسانيد و نيز فرداى آن روز كه روز چهار شنبه ، غرّه ماه جمادى الاولى سال مذكور بود ، كلهء بىدولت علاء الدوله بدبخت و سرهاى بىسعادت چهار پسر او را با سى سر از امراى ايلات ذوالقدر ور تركى چند نفر از چاوشان درگاه فرستاد و آنها را در پيش سم سمند سعادتمندم خاكسار نمودند و در مقابله اين ظفر شكر  « الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ »  « 2 » را ادا كرده ، حكومت او را به جناب ايالت مآب و سعادت نصاب عضد الدوله و الدين على بيگ شهسوار اوغلى - دامت معاليه - كه از خويشاوندان اوست و به صداقت و اختصاص در خدمات سعادت آيات ما سر و جان دريغ نكرده و نمىكند ، دادم ، و از آنجا به قيصريه آمديم . شما نيز ان\r\n\r\n\r\n","description":"","footnote":"\r\n( 1 ) . انعام ، 45\r\n( 2 ) . اعراف ، 43\r\n","page_name":" 132 ","page_number":132},
  {"content":"\r\n\r\nشاء الله تعالى عودت و رجعت همايون ما را به صوب تخت بخت قسطنطنيه عن قريب منعطف و منصرف بدانيد و از براى اعلام اين بشارت بهيّه و نصرت سنيّه از بندگان ما قدوة الا ماجد و الأهالى بالى چاشنگير - خوانسالار - زيد مجده ارسال گرديد . بايد كه در هنگام وصول اين مثال شكر الهى را به انواع مسرّت و بهجت ادا نموده ، اين فتحنامه را على رؤس الاشهاد ، بدهيد بخوانند و ابواب سرور و شادمانى را به روى عامّه خلق گشوده و به ادعيه ، ازدياد قدر و جاه ما اشتغال نمايند . تحريرا فى اواسط جمادى الاولى سنه احدى و عشرين و تسعمائه بمدينة قيصريّه .\r\nمختصر : در آن هنگام لشكر ظفر پيكر سلطانى بعض نواحى و قصبات و حصون و قلاع تابعه به ولايت دياربكر [ را 
  ] بعناية الله الملك العالى فتح كردند .\r\nبعده ، عنان عزيمت شاهانه را به جانب اسلامبول مصروف گردانيده ، به استعجال روانه شدند . در روز چهارشنبه بيست و نهم ماه جمادى الاولى ، در وقت چاشت از چمن تكفور به ديل آمده از ديل به قايق بوستان نشستند . سنان پاشاى صدر اعظم نيز در يك قايق و پيرى پاشا و نشانجى - منشى حضور - و رئيس الكتاب - وزير امور خارجه - در يك قايق و عملهء خلوت هم در قايق على حده نشسته ، از دريا عبور نمودند و قبل از وقت عصر ، باليمن و الاقبال قدم به ساحل گزارده از دروازه باغچه قاپوسى وارد عمارت سلطنت شده ، بالعزّ و الاجلال بر تخت فيروز بخت عثمانى جلوس فرمودند .\r\n\r\nوقايع شهر جمادى الآخره\r\nتا روز يازدهم اين ماه ديوان نشد . اما در اين روزها ، حضرت خداوندگار به عزم تفريح صحرا و دريا ، گاه اسب سوار شده ، و گاهى هم در كشتى نشسته ، از اسلامبول بيرون مىآمدند .\r\nدر روز يازدهم ديوان شد . آقاى ينگىچريان و پاشايان و قاضيان عسكر و ساير صاحبان ديوان ، به ترتيب معمول و قديم ، داخل اطلاق عرض شده ، با حضرت خداوندگار ملاقات نمودند . امروز از دياربكر با هزار بينى بريده ، سر نورعلى خليفهء روملو از سرداران شاه اسماعيل را كه مصطفى پاشا حاكم طربزون در حوالى چمشگزك در جاى تنگى به چنگ آورده و از لشكرش هزار نفر و خود او را كشته بود ، آوردند .\r\nاستطراد : مؤلف تاريخ احسن التواريخ « 1 » در ميان سوانح امسال مىنگارد كه :\r\nمصطفى پاشا كه از قبل سلطان سليم حاكم طربزون بود ، با لشكر بسيار روميان خونخوار متوجه ارزنجان گرديد . چون نورعلى خليفه روملو از توجه او مطلع گرديد ، به اتفاق محمد بيگ ابقوت اوغلى رايت نهضت بدان جانب افراخت و عساكر نصرت يزك در حوالى\r\n\r\n\r\n","description":"","footnote":"\r\n( 1 ) . در اصل : روضة الصفويه .\r\n","page_name":" 133 ","page_number":133},
  {"content":"\r\n\r\nچشمگزك رسيده ، بيغلو چاوش - مصطفى پاشا - با جوش و خروش نمايان شده ، در برابر غازيان صف سپاه بيار است . نورعلى خليفه با هشتصد سوار جرّار بر قلب روميان ديو سار كه زياده بر ده هزار بودند ، تاخت و به نوك سنان نقش وجود جمعى را از صفحهء هستى محو ساخت و عاقبت روميان غالب آمده ، نورعلى خليفه را به قتل آوردند و ايقوت اوغلى با جمعى سالم بيرون رفتند . « 1 » انتهى\r\nروز دوازدهم ديوان شد . ايلچى منگلى گرايخان فرمانرواى قريم و دشت قپچاق و ايلچى حكمران و كوتوال قلعهء حلب و ايلچى رمضان اوغلى و ايلچى قره بغدان - مولدوانيان - و ساير حكومات كه آمده و جواب فتحنامه و تبريك قدوم آورده بودند ، داخل حضور همايون شده ، به ترتيب دست بوسيدند . و از دياربكر سر نورعلى سلطان روملو را با هزار بينى بريدهء قزلباش كه فرستاده بودند و سرهاى بريده و اسراى كفار فجار با علم‌هاى سرنگون و خاكسار دشمن را از حضور حضرت خداوندگار به ترتيب گذرانيده ، به عرض رسانيدند . و بنا به حكم همايون اسراى فجار را شيپور و كرنا و سرنا و طبل زنان به آن طرف غلطه برده ، در مواجههء فرنگيان غلطه طعمهء شير شمشير نمودند .\r\nدر اين روز فيروز ، ديوانى بر پا نموده شد كه مىتوان گفت از اول استقلال عثمانى تاكنون چنين ديوانى را احدى نديده بود ؛ زيرا تمامى بندگان و كوچكان بكتاشيان - ينگىچريان - لباس رسمى خودشان را پوشيده ، دست بسته ايستاده بودند .\r\nبه علما و مشايخ و سادات و عامه فقراى اسلامبول و ادرنه و بروسه انعام عام داده شد و موالى عظام محروسه اسلامبول از براى تبريك خير مقدم ، عموما دست بوسيدند . روز سيزدهم ، حضرت خداوندگار به آرزوى زيارت مراقد مطهره ، سوار اسب شده اولا ابو ايوب انصارى - رضى الله تعالى عنه - را ، بعد جدش سلطان محمد فاتح - طالب ثراه - را ، بعد پدرش سلطان بايزيد ولى - نور مرقده - را زيارت فرموده ، عودت به عمارت همايونشان نمودند .\r\nروز چهاردهم ، شاهزادهء جوانبخت لايق تاج و تخت سلطان سليمان شاه - طال بقاه - در وقت چاشت آمده ، بالعز و الاقبال داخل اسلامبول شدند .\r\nدر عمارت يحيى پاشا كه اسكندر پاشا مىنشست ، بنا به ورود حضرت شاهزاده از آنجا بلند شده ، به خانه قديمى خود رخت كشيد . و چون عمارت مزبور را از براى اقامت موقتى شاهزاده مهيا نموده بودند ، در آنجا نزول اجلال فرمودند . در هنگام ورود ، تمامى وزرا و قضات عسكر و وزراى دفتر و لشكر و ساير آقايان و اجزاى ديوان و عمله خلوت دربار و صنوف لشكر ، استقبال كرده ، به انواع تعظيم و تكريم وارد دولت سراى نمودند . مثنوى :\r\n ندكلو وارايسه تعظيم و اجلال * ايدرلر اتميوب بر قيلجه اهمال \r\n\r\n\r\n","description":"","footnote":"\r\n( 1 ) . احسن التواريخ ، ص 201\r\n","page_name":" 134 ","page_number":134},
  {"content":"\r\n\r\n سراسر شهر ايحنك خاص و عامى * بواستقباله چيقمشدى تمامى \r\nچون حضرت خداوندگار ، ميل كلى داشتند كه اين تشريفات را تماشا نمايند ، امير علم و امير آخور و چند نفر از عملهء خلوت را متنكرا در ركاب برده ، از سمت ايوب از جاى مناسبى اين تشريفات را تماشا فرمودند . آنگاه كه حضرت شاهزاده از دروازه سلورى داخل شهر شدند ، حامل توغ « 1 » دقت نكرده ، از قضا توغ را به بالاى دروازه زد و چوب توغ را شكست ، ولى فورا با طناب و تسمه بسته ، اخلالى به رسم تشريفات نرسانيدند .\r\nروز هفدهم ديوان عالى شد . حضرت شاهزاده با يمن و اقبال به ديوان آمده ، از هر نوع پارچه‌هاى ابريشمى و گلابتونى هفت هفت و بعض امتعهء فرنگى و ظروف و اوانى نقره و نه رأس اسب عربى پيشكش كشيده ، دست بوسيد .\r\nروز هجدهم ديوان شد . از بستگان شاهزاده ، قاسم چلبى لله و سنان بيگ وزير كه برادر يعقوب بيگ است ، و نقيضى خير الدين معلم ، بنا به فرمان حضرت خداوندگار ، به ديوان آمده ، دست بوسيده ، خلعت پوشيدند . ايلچى خان قرم و قپچاق هم از براى اجازت به عودت دست بوسيده ، خلعت پوشيد و به قريم رفت . بعد محمودبيگ رمضان اوغلى پيشكش‌هاى بسيار گرانبها تقديم نموده ، دست بوسيد ، و بعد از ديوان ، حضرت خداوندگار ، به ساحل آسيايى درياى سياه عبور كرده ، به قصر آناطولى تشريف فرما شده ، ميل به شكار فرمودند .\r\nاما از آنجا منقبض و مضطرب برگشته ، روى التفات به احدى نشان ندادند و روز بروز انقباض و انكسار در دل سلطانى زياد شد . روز بيستم مختصر ديوان شد . از امراى دياربكر احمد بيگ به اطاق و سلطان احمدبيگ به خچوك حومت يافته دست بوسيدند و خلعت پوشيده به محل حكومتشان متوجه گرديدند . روز بيست و سوم ديوان شد . اگر چه اركان دولت ، به ترتيب داخل ديوان شدند ، ولى طولى نكشيد كه مضطربا بيرون آمده ، به سر كار مخصوص خودشان رفتند . روز بيست و پنجم ديوان شد . ولى اجازهء دخول به احدى ندادند .\r\nاركان دولت از اين معامله به واهمه افتادند . روز بيست و هشتم فرخ آقاى شربت دار باشى سركارى مقتول گرديد .\r\n\r\n\r\n","description":"","footnote":"\r\n( 1 ) . توغ اول دم گاو بود . بعد منگوله‌هاى بزرگ از پشم يا حرير سياه مزيّن با گلابتون ساخته ، از چوبى مىآويختند و آن چوب را نيز بر سر چوب ديگر افقى نصب نموده ، جلو امرا و وزرا و شاهزادگان و پادشاه مىكشيدند و اين مخصوص به سلاطين اتراك بود و اتراك كه در بغداد صاحب نفوذ شدند ، عادت خودشان را در عالم اسلاميت شايع ساختند و در دولت عثمانى هم تا زمان الغاى ينگىچريان داير بود .\r\nبعد از رفع وجود ينگىچريان از عالم شهود ، استعمال توغ هم لغو گرديد . در جلو پادشاهان نه و در جلو وليعهد هفت و ساير شاهزادگان و صدر اعظم پنج و در جلوى وزراى بزرگ سه و در جلو امير الامراها دو و امرا يك عدد توغ مىكشيدند . هر صاحب توغ حق داشت كه از براى هر توغ يك دهل و يك سرنا و يك جفت سنج اسباب موزيك آن زمان نگاه بدارد و دسته نقاره جيان را مهتران و نقاره‌خانه را مهتر خانه مىناميدند . انتهى .\r\n","page_name":" 135 ","page_number":135},
  {"content":"\r\n\r\n\r\nوقايع شهر رجب المرجب سنهء 921\r\nدر غرّهء ماه مزبور ديوان شد . اركان دولت به ترتيب داخل شدند ؛ اما قضاة عسكر فورا بيرون گرديدند . وزرا اگرچه مدتى در ديوان ماندند . ولى گرفتار حيرت و اضطراب بيرون آمدند .\r\nروز دوم نيز ديوان شد . امروز بدتر از ديروز وزرا بيرون شدند .\r\nدر همين روز بديع الزمان ميرزاى تيمورى وفات يافت . حكم شد كه جنازهء او را مثل جنازهء سلاطين تشييع و دفن نمايند . لهذا جميع قضات و وزراى دفاتر و مستوفيان و ساير موالى عظام و مشايخ كرام ، جنازهء او را برداشته در جوار ايوب انصارى برده ، دفن كردند .\r\nروز سوم باز ديوان شد . اولا وزرا داخل ديوان شده ، همان آن بيرون آمده ، در جلو در نشستند و چاوش فرستاده ، آقاى ينگىچريان را به ديوان خواستند . نيم ساعت نگذشت كه بيرون آمده ، چاوش فرستاده سكبان باشى نايب آقاى ينگىچريان را با ده نفر از پياده باشيان و آقاى اوغلانان عجمى را اخصار كرده ، باز داخل ديوان شدند . حضرت خداوندگار ، تقصير و شناعتى كه ينگىچريان در تبريز و در آماسيه كرده بودند ، مذكور داشته ، مفسدين و مقصّرين را از آنها خواستند و فرمودند كه ، اگر ينگىچريان اطاعت به امر سلطانى ننموده و عناد كرده ، مفسدين كىها بوده ، نگويند ، و مقصرين را ندهند ، من از سلطنت استعفا خواهم نمود . بعد فرمودند كه تا جواب ندهند ، ديوان نشود ، و خودشان هم سوار شده به شكار تشريف بردند .\r\nروز چهارم ديوان نشد . ينگىچريان در سربازخانهء خودشان عقد مجلس كرده ، بعد در خانه آقاى خودشان رفته ، بعد از تذكر و تفكر بسيار قرار دادند كه به حضرت سلطان عرض شود كه غلامان عرض مىكنند كه همهء ما مقصّر هستيم . هر چه موافق رأى و لايق شأن پادشاهى است ، در حق ما مجرى دارند .\r\nروز پنجم ينگىچريان همان جواب را به توسط آقاى ينگىچريان و سكبان باشى به پيرى پاشا رسانيدند كه عرض كند . پاشاى مشار اليه عرض كرد ، ولى قبول نشد .\r\nروز ششم باز ينگىچريان در اطاق شوراى خودشان عقد مجلس مشورت نموده ، بعد از گفت و شنيد بسيار ، قرارى در كار دادند .\r\nدر روز هشتم ديوان شد . اولا آقاى ينگىچريان موافق دأب ديرين با چندين پياده باشىها به خاكپاى همايون رو ماليدند . « 1 » بعد قاضى عسكرها داخل حضور شده ولى به زودى بيرون آمدند ؛ فقط زيرك زاده به ديوان آمده ، چند فقره را از مطالب راجعه به ديوان را شنيد . قاضى عسكر آناطولى به خانهء خود رفت . بعد وزرا وارد ديوان شده ، قدرى نشستند .\r\n\r\n\r\n","description":"","footnote":"\r\n( 1 ) . اين جمله را مخصوصا سياه چاپ كردم تا روشن شود آنچه كه عثمانيان براى به خاك افتادن افراد در درگاه سلاطين ايران نوشته و آن را سجده دانسته و تقبيح كرده‌اند ، خود نيز مرتكب مىشده‌اند .\r\n","page_name":" 136 ","page_number":136},
  {"content":"\r\n\r\nبعد برخاسته ، از ديوان بيرون آمده ، در جلو ديوان خانه نشستند و سكبان باشى را خواستند .\r\nسكبانباشى كه آمده ، به اتفاق حضور رفتند . آنها در حضور بودند كه آقاى ينگىچريان طلبيده شد . آقا آمده به حضور رفت ، ولى طولى نكشيد كه از حضور بيرون آمده ، به خانهء خود رفت ؛ اما سكبان باشى بال ييمز در حضور ماند . دمى نگذشت كه بهرام آقاى قاپوجىباشى از حضور به ديوان آمده فرمود ، قاپوجىها در ديوان اعلى دست‌هاى پيرى پاشا و اسكندر پاشا را بسته به حضور بردند . طولى نكشيد كه از براى احضار جعفر چلبى تاج‌زاده قاضى عسكر آناطولى چاوشان رفته از خانه‌اش به ديوان آورده ، بىتوقف به حضور بردند . سنان پاشاى صدر اعظم ، ديوانيان را معفو از ديوان ساخته خواست كه به خانه‌اش برود ، داروغهء ديوان فهميد ، مانع شد .\r\nمدتى نگذشت كه فقط پيرى پاشا دست باز از حضور بيرون آمده ، مستقيما به خانهء خود رفت ؛ زيرا منع گرديد كه احدى از چاوشان و غير با او همراهى ننمايند . چون معزول از وزارت قبه شده بود ، به حكم همايون از اسلامبول بيرون شده به مزرعهء خود رفت .\r\nخلاصه قاپوجىباشى به ديوان آمده ، سنان پاشاى صدر اعظم را به حضور برد . طولى نكشيد كه سنان پاشا از حضور بيرون آمده مير غضب خواست . فى الحال دو نفر مير غضب و چند نفر قاپوجى خفتان‌هاى خودشان را كنده ، داخل ديوان شدند و در مقابل قفسه پنجرهء اطاق عرض كه حضرت خداوندگار در آنجا از پشت قفسه تماشا مىكرد ايستادند . حكم شد اولا اسكندر پاشا را ، بعد تاج‌زاده را ، بعد از او سكبان باشى بال ييمز را به سزا رسانيدند . بعد از قتل اينها ، آقاى ينگىچريان احضار گرديده ، تأكيدات شنيده ، باز به خانهء خود رفت و صدر اعظم نيز از ديوان برخاسته متوجهء خانهء خود گرديد .\r\n\r\nايضاح [ در علت واقعى كشته شدن تاج الدين قاضى عسكر 
  ]\r\nبعضى از مورخين برآنند كه سبب قتل تاج زاده از براى شورش ينگىچريان نبود و سبب قتل او حامله شدن بهروزهء خانم زن شاه اسماعيل از او كه ظاهرا زنش بود . چون سلطان كه بهروزه خانم را به اسم نكاح به او سپرد و فرموده بود كه : « جعفر ! من ترا آدم امينى مىدانم ؛ اين زن متعه نيست منكوحه است . من اين را به شما امانتا مىسپارم ؛ مبادا خيانتا مقاربت نمايى . من محض اينكه دل اردبيل اوغلى را بسوزانم اين زن را اسير كردم و الا منكوحه‌هاى لا له الا الله گويان مصون از اين قبيل تعرضات است ! »\r\nبعد از مدتى كه حمل بهروزه خانم ظاهر شد . سلطان از براى اينكه سرّش ظاهر نشود ؛ سكوت اختيار كرد و در اين موقع بهانه دست آورده او را با سايرين به قتل رسانيد . انتهى\r\nالغرض : شمسى بيگ وزير لشكر روم ايلى از جانب ديوان مأمور به ضبط اموال مقتولين شده ، هر چه اسكندر پاشا و جعفر چلبى و بال ييمز داشتند ، ضبط كرده تسليم خزانه نمود و با حكم مأمور به اسكوپ فرستاده شد كه عبد الكريم‌زاده را كه قاضى آنجا بود به ديار بياورد ؛\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nزيرا در افساد ينگىچرىها او هم مدخليتى داشته است . در روز نهم ديوان بسيار باشكوهى ترتيب گرديد . حضرت شاهزاده ماليات ولايت خود را ادا نموده ، از براى اجازت به عودت دست بوسيد . روز دهم ، ديوان مجللى ترتيب شد . ايلچى مسكو آمده ، دست بوسيد و عرض عبوديت نمود . هديه اين سفير پوست‌هاى گرانبهاى سمور و وشق و روباه سياه و دندان‌هاى ماهى و يك دندان سياه ماهى و بازهاى شكارى بزرگ عجيب و غريبى بود .\r\nروز يازدهم ديوان شد . قاضى ادرنه ، قاضى اسلامبول نصب گرديد و قضاوت بروسه به شجاع خليفه زاده داده شد ، و قضاوت ادرنه به اعلم العلماء المتبحرين به افضل الفضلاء المتأخرين كمال پاشا زاده منشور گرديد .\r\nروز دوازدهم ديوان شد . پيرى پاشا عفو و مخلع و در وزارت تحت القبّه ابقا گرديد و در ديوان نشست و تدابير متعلقه به امور مشرق زمين را به عرض رسانيد . حكم شد كه حضرت شاهزاده ، چند روز توقف فرموده ، به مركز حكومت خودشان نروند و لله‌اش قاسم چلبى و وزيرش سنان بيگ را به ديوان احضار نموده حساب‌هاى مداخل و مخارج ولايتى شاهزاده تدقيق و رؤيت گرديده ، عرض شود .\r\nدر نصف شب پانزدهم بوزه‌خانه واقعهء در جوار بدستان آتش گرفته به اطراف سرايت كرد و دائرهء حريق وسعت يافته تا حمام گدگ احمد پاشا ، هر چه دكان و خانه و ساير مستقلات بود ، طعمهء آتش گشت . وقت ظهر بود كه به هزار زحمت اطرافش بريده جلوش گرفتند و از براى ظهور اين حادثهء عظمى ، ديوان نشد ؛ زيرا تمام ديوانيان و لشكر ، مشغول خاموش كردن اين حريق خانمانسوز بودند . روز شانزدهم ديوان شد . على الترتيب شرفياب شدند ؛ پيرى پاشا باز احضار گرديده ، بعد از تلقى پارهء فرمايشات ، باز به ديوان آمده ، محاسبهء ولايتى حضرت شاهزاده را رؤيت نموده ، فذلكه‌اش تقديم حضور كردند . و نظام الدين هم در همين روز بار يافته ، دست بوسيد ، و حكم شد ديوانيان به محل حريق رفته ، خسارت حريق را دفتر كرده ، به عرض رسانند و به تقصير اينكه زودتر به كماخ نرفته ، فائق بيگ حاكم سيواس از حكومت معزول شد . و حكم شد كه سنان پاشا بيگ اردو به مشرق زمين برود .\r\nدر روز هفدهم ، ديوان شد . ديوانيان به ترتيب شرفياب حضور شدند .\r\nمحمد بيگ بن سنان پاشا كه محبوس بود ، از حبس عفو گرديد . چون خفيه نويس بدكارى حاكم قره‌سى را عرض كرده بود ، معزول شد .\r\nروز هجدهم باز ديوان شد . اركان دولت على الترتيب شرفياب شدند . مقرر شد كه سنان پاشا از راه بالا داخل گرجستان شده ، بتازد . باز وزراى دفاتر و آقاى ينگىچريان به بدستان رفته ، مشغول تحرير اشياء و اموال و املاك سوخته شدند .\r\nروز بيستم كه پنج‌شنبه بود ، ديوان شد . پاشايان و ساير ديوانيان كه در بدستان مشغول تفتيش و تحرير ضايعات حريق بودند ، احضار به ديوان گرديدند و احوال ممالك شرقيه\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nمذاكره ، شده قرار دادند كه به تمامى لشكر روم ايلى در معيت بيگلربيگى آن مملكت و حاكم قيصريه و حاكم قير شهرى با ابو الجمع خودشان و دو هزار سوار گزيده ، نيز از جانب على بيگ شهسوار اوغلى حاكم ذو القدريه به امداد بيغلى امير آخور حاكم دياربكر بروند .\r\nروز بيست و يكم ديوان شده ، خلعت و انعام و هدايا و جوابنامهء ايلچى روس داده شد كه به مملكتشان برود . در همين روز ، يونس پاشاى امير بوسنه كه سرهاى بريده و اسراى مجارها را فرستاده بود ، رسيد ، و عيسى بيگ اوغلى از حكومت هرسك معزول و در جايش اسكندر بيگ اورنوس اوغلى منصوب گرديد . و اوقيلجى يوسف بيگ از حكومت قره‌سى عزل و به جاى او حسين بيگ حاكم سابق علانيه نصب شد . در همين روز باران سخت شروع به باريدن و باد بسيار تند وزيدن نمود و سه شبانه روز على الاتصال به همان منوال باريد و وزيد .\r\nروز بيست و پنجم ديوان شد . بعد از صرف نهار ، حضرت خداوندگار با وزرا و اركان حركت فرمودند و حضرت شاهزاده نيز از اسكله به قادرغه نشسته ، به ميدان معروف آت ميدانى تشريف آورد ، در معيت همايون باز به قدرغه نشسته عبور به اسكدار فرمودند .\r\nدر روز بيست و ششم ، حضرت خداوندگار تنها به شكار رفتند و شب را هم در شكارگاه گذرانيدند . روز بيست و هفتم چون در شكارگاه بودند ، در موقع موصوف به قيالق مختصر دستگاه زدند ؛ اما شب نمانده عودت به اسلامبول فرمودند .\r\nدر روز بيست و نهم ديوان شد . ايلچى مسقوف دست بوسيده ، به جانب مملكت خود عودت نمود و در امروز هرسك‌زاده صدر اعظم گرديد و حكم فرستاده شد كه به دربار بيايد و محمد چلبى دزوار اوغلى به منصب كدخدايى روم ايلى سرافراز گرديد ، و مقرر شد كه اردوى همايون در ادرنه تحشّد نمايد و اركان دولت پيش از لشكر و ساير حكام در اردوگاه حاضر شوند .\r\nدر همين روز ، ايلچى عبيدخان اوزبيك آمد و از مضمون نامه‌اش معلوم گرديد كه لشكر اوزبيك بر قزلباشان غالب آمده ، تمام خراسان را به حيطه تصرف درآورده‌اند . « 1 »\r\n\r\nوقايع شهر شعبان المعظم سنهء 921\r\nدر روز اول ماه مذكور ، حضرت خداوندگار بالسعادة و الاقبال ، از اسلامبول كوچيده به حلقه‌لو پيكار نزول اجلال فرمودند . روز دوم چمن چتالجه منزل گرديد . بشارت فتح قلعه از قلاع صربستان به عرض همايون رسانيدند .\r\nدر همين روز ، ايلچى شيروانشاه بىقدرتى و فتور قزلباش را اعلام نمود و بنا به عادت قديم ، يك پرده علم به چاوشباشى سابق شجاع بيگ داده به خان قرم و قپچاق فرستادند . روز\r\n\r\n\r\n","description":"","footnote":"\r\n( 1 ) . صورت نامهء شيبك‌خان در مآخذها نبود كه نوشته شود .\r\n","page_name":" 139 ","page_number":139},
  {"content":"\r\n\r\nسوم در كنار آب قباقچى اردو زدند . چون از هرسك‌زاده عريضه آمد ، در ضمن از قبول صدارت استنكاف نموده بود ، حضرت خداوندگار از اين فقره بسيار متغيّر شده ، كالسكه خواستند و نشسته از براى تنزّه به گردش تشريف فرما شدند . روز چهارم منزل چورلوصويى بود . آنگاه كه به موقع قواق كه حضرت خداوندگار در آنجا با پدر جنگيده بود ، رسيدند ، غضب به سنان پاشا و پيرى پاشا فرموده ، حكم كردند كه ملتزم ركاب نشده ، از راه پايين بيايند .\r\nچون بسيار دلتنگ از زير بار صدارت نرفتن هرسك زاده شده بود ، حكم سخت صادر شد كه وزير هرسك زاده را به زودى پيدا كرده ، احضار نمايند و سيّدى بيگ منشى حضور را دوبار به حضور خواستند ، فرمودند ، حكمى به هرسك‌زاده بنويسيد و مكتوبى هم از جانب خودشان نگاشته ، در جوف آن حكم همايون را ارسال بدارد . امير مشار اليه هم نوشته ارسال داشت .\r\nروز پنجم ، محض تسليت خاطر ، به سنان پاشاى صدر اعظم سيصد هزار آقجه ؛ يعنى چهار هزار و نهصد و هشتاد تومان و يك شمشير مرصّع و دو ثوب خفتان بسيار سنگين ، مخصوص به صدارت و يك بطانه سمور انعاما مرحمت گرديد .\r\nمحض شكرانهء اين مرحمت ، وزير مشار اليه نيز دو قبضه شمشير و دو غلام فرنگى و بعض اسباب گرانبها ، به حضور حضرت شاهنشاهى تقديم نمود . چون مشار اليه مأمور به سفر دياربكر بود ، اعلى حضرت جهانبانى قبول نكرده ، فرمودند كه مىدانم مخارجش بسيار است ، روا نيست كه من در اين هنگام از وزيرم پيشكشى بگيرم . من اينها را قبول كرده ، باز به او بخشيدم .\r\nروز ششم قپوجى لرباشى سلطانى كه از براى بشارت صدارت به نزد هرسك زاده فرستاده بود ، آمد و خبر قبول نمودن منصب صدارت او را آورد .\r\nروز هشتم به قريه خاص كوى آمده استحمام نمودند و از جانب يونس پاشاى حكمران بوسنه ، قاصد آمده ، خبر آورد كه پاشاى مشار اليه داخل مملكت دالماچيا شده ، به هر آبادى كه رسيده ، تاخته و سوخته و غانما و مظفّرا عودت به بوسنه نموده است .\r\nو از جانب عيسى بيگ اوغلى حاكم سابق هرسك - هرزگوين - قاصد آمده ، خبر آورد كه قلعهء كليس از توابع خرواتستان را به جنگ فتح كرده ، لشكر خروات را منهزم ساخته و نيز عريضهء جوابيه از جانب هرسك زاده از براى قبول صدارت آمد . روز نهم ماه مزبور حضرت خداوندگار بالعزّ و الاقبال داخل دار الخلافه ادرنه « 1 » شدند . اعيان و اشراف ، كبير و صغير ، شهر\r\n\r\n\r\n","description":"","footnote":"\r\n( 1 ) . شهرى است معمور . اسم قديمش اراسته ؛ چون اندره نام امپراطور ، توسيع و تزئين نمود به او نسبت داده اندر نيوپل گفتند . در صد و هفتاد و هفت كيلومترى شمال غربى اسلامبول ، در قلعهء اروپ و در ساحل رود مريج واقع است . آثار مدينه و دينيه قياصرهء روم و باز امپير و سلاطين عثمانى زينت بخش اين شهر است ؛ به خصوص مسجد جامع و مدارس و دار الشفاء و دار العجزه‌هاى سلطان سليم ثانى و بايزيد ثانى و محمد ثانى و بازار عالى پاشا و عمارت سلطنتى قديم ، حيرت افزاى عقول است .\r\n","page_name":" 140 ","page_number":140},
  {"content":"\r\n\r\nمذكور حضرت خداوندگار را استقبال كرده ، لوازم رسم تعظيم و اجلال را به جاى آوردند . و حضرت خداوندگار نيز به عمارت سلطنتى تشريف برده ، بار عام دادند .\r\nروز دهم فرمان شد كه چشمهء موسوم به مماق پيكارى را كه خراب شده بود ، مجددا بسازند و حكم شد كه صد هزار آقچه ؛ يعنى هزار و ششصد و شصت تومان حاليه به طور اعانه ، به فقراى اهالى طربزون كه خانه‌هاى آنها سوخته بود ، داده شود . و سى هزار آقجه ؛ يعنى چهار صد و نود و هشت تومان نيز به علما و مشايخ و سادات ادرنه مرحمت گرديد .\r\nروز دوازدهم ، هرسك زاده شكاركنان از راه مرعش بدون تشريفات ، تشريف آوردند .\r\nچون سنان پاشا و پيرى پاشا و امرا و آقايان ، به گمان اينكه صدر اعظم از راه جزيره خواهد آمد ، از براى استقبال به آن طرف رفته بودند ، بىنيل مقصود برگشته ، به شهر آمدند ، اما در اين بين مستقلبين هم اسب دوانى كردند .\r\nروز چهاردهم ديوان شد . هرسك زاده با فرزندان خويش آمده ، دست بوسيدند . پيشكش اينها پنج اسب ، پنج قاطر ، ده شتر ، نه تنگ شربت از طلا ، و نه سينى طلا و چند صندوق قاب‌هاى چينى و نه نه از انواع پارچه‌هاى زرى و ساير اسباب گرانبها بود .\r\nبعد فرمان شد ، در ديوان بر مسند صدارت عظمى نشسته ، مشغول به اجراى احكام شدند و بنا به رسم معمول حكمران افلاق - و الاخييا - از براى دست بوسى به شهر آمد . مهمان دولت گرديد و عريضه‌اى از جانب حاكم ملاطيه آمد ؛ احوال اردبيل اوغلى را نوشته و اظهار داشته بود كه ديو سلطان روملو كه در خراسان بود ، آمده ، صد هزار دينار طلا به شاه داد و بىصاحبى خراسان را بيان كرد و شاه نيز پسرش طهماسب را به للگى امير خان تركمان فرمانفرماى خراسان نصب كرده ، از سر حد سمنان تا كنار رود جيحون به او داد و چيان سلطان و يوسف تكه‌لو و قزاق سلطان را نيز به سردارى شش هزار سوار به سمت بدليس فرستاده و از وهم لشكر عثمانى ، حكومت چشمگزك را به يوسف تكه‌لو و حكومت عربگير را به قزاق سلطان سپرد . اهالى شهر آمده ، از تعديات قره‌خان حاكم ولايت دياربكر بستوه آمده ، سه نفر از علما به نزد شاه فرستاده ، شكايت از حاكم كرده ، استدعا نمودند كه عزل كنند . ولى چون اهالى آن مملكت سنّى هستند ، اعتناى به تظلم و استدعاى اهالى آن ولايت نگرديد .\r\n\r\n\r\n","description":"","footnote":"\r\nسربازخانه‌هاى مكمّل و متين از براى قشلاقى صد هزار نفر ، توپخانه ، مريض‌خانه‌هاى دولتى و ملّتى ، دارالفنون‌ها و مدارس درجه دوم و سوم دولتى و ملتى ، تلگراف‌خانه ، اصلاح‌خانه ، كارخانجات ماهوت‌بافى و ساير منسوجات و عمارات خوش وضع و مواقف راه‌آهن و باغات منظم ، رونق ده اين شهر است . در سال 1284 اين شهر را به يك رشته راه آهن ربط به اسلامبول نمودند . مقدار سكنه اين شهر را صد و بيست هزار نفس شمرده‌اند .\r\nدر سال 1361 م - 763 ه . لالاشاهين پاشا ، وزير مراد اول ، به حيله فتح نموده ضميمهء ممالك عثمانى كرد .\r\nانتهى\r\n","page_name":" 141 ","page_number":141},
  {"content":"\r\n\r\nبنابراين ، مأمور فرستاده شد كه ايلچى قزلباش را به ادرنه بياورد . روز پانزدهم ديوان شد .\r\nحكمران افلاق آمده ، على الرسم دست مبارك حضرت خداوندگار را بوسيد و يك دستگاه كالسكهء بسيار مزيّن و نه جفت اسب و نه قطعه باز شهباز پيشكش كرد و خراج مملكت خود را تسليم خزانه نمود .\r\nو پسر حسن پاشاى مرحوم نيز دست بوسيده ، پيشكش كشيد و اجازت به يونس پاشا حاكم بوسنه داده شد كه قلعهء كليس را كاملا فتح كرده ، ضميمهء ممالك عثمانى نمايد و نامهء حكمران شيروان ، در حضور همايون قرائت گرديد . و هرسك‌زاده خلعت وزارت را پوشيده ، دست بوسيد و از اسلامبول خبر آوردند كه مبارك كراى برادر اعيانى سعادت كراى كه در اردو است و فرمانفرماى قريم و قپچاق است ، به اسكدار آمد . عرض كردند ، حكم شد كه در اردو حاضر شود . لهذا غلام از براى احضارش فرستاده شد . و نيز خبر آوردند كه شادى پاشاى بيگلربيگى روم ايلى و محمد بيگ بيگلربيگى از آماسيه بيرون شده ، به سمت دياربكر متوجه گرديدند و حكم شد كه حاكم ولايت بولى با ابو ابجمعى خود به قرامان رفته ، از آنجا هم از جوانان دلير هزار سوار علوفه‌خوار انتخاب و مجددا داخل لشكر شده ، به بايبورد برود .\r\nروز هفدهم ، ديوان شد . حضرت خداوندگار سوار شده به شكار رفتند و ديوانيان نيز مشغول به استماع دعاوى گشتند . روز هجدهم ، شروع به بناى چشمه‌مماق گرديد . روز بيست و يكم ديوان شد . حكمران اقلاق احضار به ديوان گرديده ؛ كلاه سمور ابلق‌دار بر سر او نهادند و به يك شيب « 1 » فرنگى بسيار مزيّن گرانبها هم او را مخلّع ساختند و از براى اجازت به عودت دست بوسيد و حكم شد كه دويست هزار آقجه - يعنى هزار و سيصد و بيست تومان - به سيد محمد بيگ رمضان اوغلى تيول بدهند كه هميشه در ركاب همايون حاضر جنگ شده ، تابع احدى از بيگلربيگيان نشود و از جانب حكم‌دار مجارستان ايلچى مخصوص از براى استدعاى متاركه آمد و رسم قبولى اجرا گرديد .\r\nروز بيست و دوم ديوان شد . چون پاى هرسك زاده درد مىكرد ، نتوانست در ديوان حاضر شود ، از محمد بيگ بيگلربيگى قاصد آمده ، خبر آورد كه از جانب قزلباش ايلچى مىآيد و در همراهى او قافله‌هاى تجارتى و جمعى از تجار مىآيند . سنان پاشا و پيرى پاشا به خانه هرسك‌زاده رفته ، در باب جنگ و صلح قزلباش و مجارستان عقد مجلس مشورت نمودند و قرارى دادند . بعد سوار شده از براى وارسى بنّايى ، به چشمه مماق رفتند . روز بيست و چهارم ديوان شد و حضرت خداوندگار سوار شده ، به شكار رفتند و از براى استقبال سفير قزلباش ، خير الدين چاوش ملقب به اسپناقجى پاشا اوغلى كه جد امجد خانواده منسوب راقم اين تاريخ كه محمد عارف مترجم است ، به آناطولى فرستاده شد .\r\n\r\n\r\n","description":"","footnote":"\r\n( 1 ) . شيب نوعى از پارچه است كه تارش از مفتول طلا و پودش از نقره مىسازند .\r\n","page_name":" 142 ","page_number":142},
  {"content":"\r\n\r\n\r\nدر بيان وقايع شهر رمضان المبارك سنه 921\r\nروز پنجم ماه مذكور ديوان شد . چون هرسك‌زاده به جهت درد پا مدتى بود به ديوان نمىتوانست بيايد ، امروز محض اهميت مذاكره و مشاوره ، استر سوار به دربار آمدند . و حكومت ولايت بوسنه به مصطفى پاشاى معزول از وزارت داده شد . و از براى مشورت كارهاى مجارستان ، يونس پاشا حاكم آن مملكت ، به دربار احضار گرديد و در ديوان ، بعد المشاوره قرار داده شد كه با مجارستان متاركه شود .\r\nروز يازدهم ، وزير شاهزاده خبر آورد كه خداى تعالى عزّ و جلّ پسرى از براى شاهزاده سليمان شاه عطا فرمود . چون اسم وزير مراد بود بعد الاستخاره مقرر گرديد كه شاهزادهء نوزاد را تيمّنا سلطان مراد بنامند .\r\nروز دوازدهم مولانا نور الدين به ادرنه آمد . روز سيزدهم ديوان شد . اما سنان پاشا نيامد .\r\nمبارك گراى فرزند خان قريم و قپچاق به ديوان آمده ، دست بوسيد . چون محل تيول رمضان اوغلى معين گرديد ، احضار به ديوان شد و خلعت پوشيده دست بوسيد و از جانب دولت از براى تبريك و تهنيت شاهزادهء نوزاد ، نامه به شاهزاده سليمان شاه تحرير و ارسال گرديد .\r\nروز چهاردهم [ رمضان 921 
  ] ديوان شد ؛ اما ديوانيان درك شرف حضور ننمودند . در همين روز ، از حاكم طربزون و سردار شرق ، چاپار آمده ، با عريضه ، سرهاى مقطوع حمزه سلطان و مراد سلطان را كه از خلفاى اردبيل اوغلى - شاه اسماعيل - بودند و دو هزار بينى بريده قزلباش را آورد و از مضمون عريضه معلوم شد كه اردوى همايون ، از راه حميد به دياربكر رفته قلعهء آمد را فتح كرده‌اند و على بيگ شهسوار اوغلى در اين جنگ هم آنچه لازمهء دليرى و مردانگى او بوده ، به جا آورده است .\r\nتوضيح احسن التواريخ « 1 » در سوانح سال نهصد و بيست و يك « 2 » مىنگارد كه :\r\nدر آن اوانى كه خاقان اسكندر شأن حكومت دياربكر را به قره‌خان استاجلو رجوع نمود ، خان در ماردين قرار گرفته ، زمام مهام را در قبضهء اقتدار احمد چلبى نهاد و احمد چلبى مال و جهات آمد را به قره‌خان نداد . خان قصد او نمود و احمد چلبى بر اين معنى اطلاع يافت و چنان كه بيوفايى ، لازمهء ذات او بود ، قاصد نزد بيغلو چاوش - محمد پاشاى بيگلربيگى - فرستاد و عرضه داشت كرد كه مناسب چنان مىنمايد كه به سرعت هر چه تمامتر خود را به اين ديار اندازى تا آنچه مطلوب تو است حاصل گردد . چون به حوالى شهر رسيد ، احمد چلبى وى را استقبال نمود و مفاتيح قلعه را به وى سپرده و بيغلو چاوش در آمده ، متمكن گرديد . « 3 » انتهى .\r\n\r\n\r\n","description":"","footnote":"\r\n( 1 ) . در اصل به اشتباه : روضة الصفويه .\r\n( 2 ) . اين مطالب در احسن التواريخ ، در ذيل رخدادهاى سال 922 آمده است .\r\n( 3 ) . احسن التواريخ ، ص 204\r\n","page_name":" 143 ","page_number":143},
  {"content":"\r\n\r\nتاريخ عثمانى هم سبب استيلاى دياربكر را از قرار ذيل ضبط كرده است : آنگاه كه قره خان حاكم دياربكر شد ، بناى ظلم و تعدى را در زمين اهالى نهاد و هر روز بهانه‌اى به دست آورده سنّيان اين شهر را شكنجه و تعذيب و مصادره و قتل مىنمود . اهالى به ستوه آمده ، سه نفر از اعيان علما به تبريز فرستاده ، از بدرفتارى حاكم شاكى شدند . محض اينكه اهالى سنى بودند ، شكايت آنها به گوش اصغا نرسيد . بار ديگر عموم اهالى عريضه به شاه اسماعيل نوشته ، اظهار داشتند كه اگر تسلط قراخان را دربار حضرت شاهى از سر ما مرفوع نسازد ، ما مجبور به هجرت شده دست از مال و منال و ملك خواهيم كشيد .\r\nبنابراين ، امناى دربار شاهى بعد از مشاوره فهميدند كه اگر اعتنا به شكايت اهالى نكنند ، خودشان را با عثمانيان مع ساخته ، باعث استيلاى مملكت دياربكر خواهند شد . لهذا مقرر گرديد كه امور ادارهء شرعيه و عرفيهء اين مملكت را قره‌خان محوّل به احمد چلبى قاضى و شاه حسين آقاى كدخداى اين بلده سپرده ، خود او در ماردين بماند و اين حكم هم به موقع اجرا گذارده شد .\r\nاما طمع قره‌خان نگذاشت كه اين قرار و اداره پايدار بماند ؛ زيرا هر روز بهانه‌اى به دست آورده قاضى و كدخدا را معاتب و مقصر نموده ، مبالغ گزاف از اينها مىخواست و از اهالى ، هر كه از براى كارى به ماردين مىرفت ، انواع تعديات از گماشتگان حكومت مىديد .\r\nاهالى و اعيان ديدند كه نمىتوانند در تحت حكومت صفويه آسوده زندگى نمايند ، عريضه به دربار همايون فرستاده يارى طلبيدند .\r\nبنابراين ، اعلى حضرت خداوندگار حكمى به محمد پاشاى سردار شرق نوشته او را مأمور به ضبط و استيلاى دياربكر « 1 » فرمود و پاشاى مشار اليه نيز لشكر كشيده بدون ممانعت شهر را ضبط و تحكيم نمود . انتهى\r\nروز پانزدهم ديوان شد . اما حضرت خداوندگار به شكار سوار شدند و هرسك زاده هم در ركاب بود . حكم شد يك دستگاه كالسكه گاوى و بيست هزار آقچه - يعنى سيصد و سى و دو تومان - به افندى انعاما بدهند و يك دستگاه كالسكه اسبى و نه نفر خواجه‌سرا و يك دسته\r\n\r\n\r\n","description":"","footnote":"\r\n( 1 ) . در آسياى عثمانى شهرى است بسيار معمور واقعه در ساحل غربى رود دجله بر بالاى يك تپه ، اطراف اين شهر را بسيار مرتفع و متين و از سنگ سياه مصنوع يك حصار كه داراى هفتاد و دو برج است ، محيط است . اين قلعه را رومانيان ساخته و حكم داران اسلام نيز هميشه بر حصانتش افزوده‌اند . جوامع و مساجد عاليه به خصوص جامع كبير و جامع خسرو پاشا و غيره از آثار نفيسه است . اين شهر مسكن پنجاه هزار نفس و غالب نفوس اسلام است . انواع اقمشه صوفيه و قطنيه و حريريه نسج كرده تا در فرنگ مىفروشند . شيرينى سازى و شربت‌پزى و ظروف و اوانى بسيار ظريف نقره و مس به حق مخصوص اين شهر است . ولايت دياربكر كه آمد هم معروف است ، داراى چهارصد هزار نفس و محل زراعت و تجارت است . مريضخانه و سربازخانه دارالفنون اصلاحخانه و ساير ابنيه نافعه دولتى و ملتى نيز كما يليق موجود است . انتهى .\r\n","page_name":" 144 ","page_number":144},
  {"content":"\r\n\r\nغلام و پنج هزار آقجه روزانه - يعنى هشتاد و سه تومان - فرستاده ، بهروزه خانم زن شاه اسماعيل را كه خانهء جعفر چلبى تاج زاده قاضى عسكر مقتول بود ، از اسلامبول به ادرنه بياورند و خواجه‌ها و كالسكه هم مال خودش باشد .\r\nروز نوزدهم ديوان شد . صاروكوز افندى دست بوسيد و به يك بطانه سمور مخلّع گرديد .\r\nروز بيستم حضرت خداوندگار سوار به عزم شكار گشته ، در عرض راه نعش مقتولى را ديده ، متغير شدند . سخت قدغن فرمودند كه قاتل را به زودى به دست آورده به حضور بياورند و تدبيرى به كار برده راه تردد دزد و دغل و راهزن را مقطوع سازند . روز بيستم ، بعد از تحقيقات معلوم شد كه وزير محمد بيگ ، حاكم سابق هرسك ، تعدى به اهالى نموده . حكم شد كه او را به دم قاطر بسته ، بسزا برسانند . روز بيست و ششم ، به ترتيب ديوان شد . از جانب دياربكر چاوش احمد كوچك آمده ، بشارت رسميهء فتح آمد و ساير قلاع دياربكر را آورد . لهذا از براى على شاهسوار اوغلى ، صد هزار آقجه - يعنى هزار و ششصد و شش تومان نقد - و يك شيب « 1 » و يك فرنگى « 2 » و چهار تنگ شربت و چهار سينى از نقره و هشت ثوب نيم تنه مليله دوز و ده ثوب خفتان ماهوت ارسال داشتند . روز بيست و هفتم ، باز على الترتيب ديوان شد . قاتل مقتول راه افتاده را كه به دست آورده بودند . حكم قصاص جارى شد و صاروكوز افندى دست بوسيده به مأموريت تفتيش به جانب سمندره رفت .\r\nامير الامرايى دياربكر در مقابل پانزده بار و صد هزار آقجه - يعنى دويست و چهل و نه هزار تومان - نقد و سيصد انواع اقمشه به محمد بيگ بيگلربيگى داده شد . حكومت آمد كه امروز معروف به حميد است ، محل ماند و از ولايت ديار بيست و سه حكومت به مشار اليه دادند و محمد بيگ بيگلربيگى ، پانزده شيب و پانزده فرنگى و پانزده خلعت از پارچه‌هاى حرير فرستادند كه به اسم سلطان در دياربكر خلعت دهد و اسپائر سنجاق گرديده ، حكومتش به بايراقلو اوغلى كه سرتيپ لشكر طربزون بود ، مفوّض گرديد و بابيورد و طربزون و ارزنجان ، در مقابل ششصد و پنجاه هزار آقجه - يعنى ده هزار و هفتصد و نود تومان - به ميرزا بيگ قزل احمد اوغلى حاكم بولى سپرده شد . روز بيست و نهم خبر رسيد كه در بروسه يانقين شده ، خسارت كلى به اهالى رسيده است .\r\n\r\nوقايع شهر شوال المكرم سنهء 921\r\nحضرت خداوندگار در سلام عيد ، رسم معايده را به موقع اجرا گذارده ، نماز عيد را در مسجد جامع پدرش ادا نمود و بالعزّ و الاقبال ، عودت به عمارت دولتى فرمودند و در همين روز\r\n\r\n\r\n","description":"","footnote":"\r\n( 1 ) . شيب نوعى از پارچه است كه تارش از مفتول طلا و پودش از نقره مىسازند )\r\n( 2 ) . قبايى از ماهوت سرخ و كلابتون دوز\r\n","page_name":" 145 ","page_number":145},
  {"content":"\r\n\r\nايلچى قزلباش را به شهر آوردند .\r\nروز سوم ديوان شد . ايلچى شاه اسماعيل احضار به ديوان گرديده ، در ديوان جز وزرا و ايلچى و فقط يك نفر از بستگان ايلچى نمانده ، باقى مرخص شدند . ايلچى هر رسالتى داشت ، ادا نمود ؛ ولى آئين دست‌بوسى اجرا نگرديد و حسن بيگ كه سر بىدولت علاء الدوله ذوالقدر به مصر از براى سلطان برده بود ، آمد ، و بعد از عرض نتيجهء رسالت خود ، دست بوسيد و جواب نامهء سلطان مصر را تقديم نمود و به منشى حضور دادند كه ترجمه شود .\r\nو به احمد بيگ كوچك حكومت دادند و حكومت قره حصار شرقى به ولد اسكندربيگ حاكم بيغا مرحمت گرديد . و از براى مخارج مولانا ادريس بدليسى « 1 » كه در كردستان مأمور به جلب امراى اكراد به جانب دولت عثمانى بود ، دو هزار طلاى فلورى كه عبارت از سه هزار و ششصد تومان است ، ارسال داشتند .\r\nروز چهارم [ شوال 921 
  ] ديوان گرديد . در حضور خداوندگار ، اوّلا نامهء شاه اسماعيل را از قرار ذيل قرائت نمودند .\r\n\r\nنامهء شاه اسماعيل به سلطان سليم\r\nحضرت سامى مرتبت ، عالى منقبت ، سلطنت پناه ، عدالت دستگاه ، خورشيد رفعت ، جمشيد رتبت ، فريدون فراسكندر در « 2 » ، داراى ممالك آراى ناهيد انتفاع ، برجيس ارتفاع ، افتخار اعاظم السلاطين ، اعتضاد افاخم الخواقين ، رافع اعلام الملك و الدين ، حامى الاسلام و المسلمين ، المنتشر مناشير معدلته فى الافاق ، الظاهر تباشير نصفته من افق الاستحقاق ، المؤيد من عند الملك الاله ، غياث السلطنه و المعدلة و الحشمة و الشوكة و الاقبال ، سلطان سليم شاه - أيّد الله ميامن ملكه و سلطانه و أيّده بكمال لطفه و احسانه - شرايف دعوات طيبات محبت آيات و لطايف تحيات زاكيات مودت سمات ، مقتبس از انوار « انّ لربّكم فى ايّام دهركم نفحات ) كه طراوت ازهار و نضارت گلزارش صفابخش خواطر ارباب صدق و صفا و روح افزاى ضماير اصحاب صداقت و ولا بود ، و نسيم دلگشاى آن مروّح ارواح و مفتّح ابواب فتوح باشد ، متحف و مهدى و مبلغ و مؤدّى داشته ، منهاى ضمير منير مهر تنوير آنكه ، ساير استحكام قواعد محبّت و ولا و انتظام مودّت و صفا كه از مقتضيات آثار علاقه ابوّت و نبوّت و متمّمات اطوار رابطهء فتوّت و مروّت است و در سوابق ايّام به اتمّ و احقّ تحقق آن از جانب حضرت ابوّت مكان فردوس آشيان - انار الله برهانه - به نوعى منظور و مشهود بود كه محسود سلاطين اقطار و مغبوط خواقين امصار گشته ، على الدوام چنانچه مستدعاى شيمهء جبليه و مقتضاى فطرت اصليهء اين محب است ، به دفع و رقع ارباب زيغ و عدوان ، و قلع و\r\n\r\n\r\n","description":"","footnote":"\r\n( 1 ) . پيش از اين ، شرح حال مختصر او گذشت .\r\n( 2 ) . چنين است در اصل .\r\n","page_name":" 146 ","page_number":146},
  {"content":"\r\n\r\nقمع اصحاب عصيان و طغيان اشتغال نمود و به هيچ وجه از آن جانب امكان مخالفت و احتمال منازعت ملحوظ و متصوّر نبود ، بلكه هميشه احياى مراسم محبّت موروثى صميمى و اعلاى معالم صداقت ، يقينى قديمى فى ما بين اولاد امجاد سلطنت نژاد حضرت فردوس مكان ، نسبت اين محب را از حضرت خلافت مرتبت ظهور مىيافت و اشعه لمعات نيز اختصاص و اتحاد در مجابى خواطر و مراياى ضماير از ايشان مىتافت . [ مكمون ضمير 
  ] « 1 » مكنون خواطر تصوير معانى آن بود كه هرگاه كه در امور سلطنت و مهام مملكت به ميامن معدلت و نصفت آن حضرت اتساق و انتظام يابد ، تسديد اين معانى و تشييد اين مبانى به موجب فرمودهء « محبّة الآباء قرابة الأبناء » به نوعى ثبوت و تحقق پذيرد كه در وقايع ملكيه و مليه و حوادث دينيه و دنيويه از جانبين وظايف موافقت امداد و لوازم مرافقت اسعاد به ظهور برسد ؛ فكيف كه مظنهء تعرّض و مداخلت و تصور تعصّب و مجادلت اما به محبان عجب از اعتقاد آن است كه منشأ نشأت خلاف غير افساد ارباب فتنه و فساد و ايقاع اصحاب اغراض و عناد نبوده ، از اقاويل كاذبهء باطله و اباطيل لا طائله جمعى غرضناك بىباك آئينهء خاطر بىعيب را كه مطرح انوار غيب است ، مكدّر ساخته باشند و ضمير منير را از انعكاس صور معانى صفا و وفاى ارثى و انسانى « 2 » پرداخته و معذلك همچنان از جبلت كريمه و محبّت قديمه تعجب تام روى نمود كه با وجود تأسيس قواعد آن مشيّدة الاركان و ترصيف آن مقاعد مستحكمة البنيان ، تأثير اقوال تغيير احوال تواند بود . بناء عليه ، هر چند از اكناف اخبار توجه ايشان بدين بلاد آثار خلاف مقتضيات محبّت و و داد مىرسيد ، قطعا رابطهء اعتماد ننموده به سمع قبول مسموع نمىشد . و شاهد عدل اين كلام صدق آن كه در آن هنگام چنانچه به مسامع عليّه رسيده باشد ، احضار عساكر اطراف نكرده ، بعد از تيقن آن اخبار با مخصوصى چند از ملازمان ركاب و معدودى از مردم حدود دياربكر ، وقت الضروره به صوب مقابله استقبال نمود و حسب المقدور « 3 » آنچه مرقوم صفايح [ صحايف 
  ] غيب بود ، بر لوايح عالم شهادت پرتو انداخت و چون استنشاق نسايم صلاح و استرواح روايح اصلاح ، حين معاودت از رياض احوال ايشان نموده ، همگى همّت و جملگى نهمت به امنيت بلاد و فراغ عباد مصروف و منعطف بود . و حمايت حدود اسلام مخزون خزينهء همّت و مكنون گنجينهء طويّت بود ، مخالفت سلاطين ديندار موجب اختلال مبانى « 4 » دين و ايمان و سبب جرأت و جسارت اهل كفر و عصيان مىشود . هر آينه به مقتضاى حقيقت مؤداى « من سبق بين الاخوين بالصّلح فهو أسبق بدخول الجنّة » رعاية لحقوق الاخوّة و وثوق المحبّة به اهداء آثار موافقت و اشعار شعار مصادقت مسابقت نموده و مضمون سعادت رهنمون آيهء كريمهء  [ وَ الصُّلْحُ 
  ] \r\n\r\n\r\n","description":"","footnote":"\r\n( 1 ) . از متن نوايى .\r\n( 2 ) . در متن نوايى : اتساقى .\r\n( 3 ) . در متن نوايى : مقدّر\r\n( 4 ) . در متن نوايى : معانى .\r\n","page_name":" 147 ","page_number":147},
  {"content":"\r\n\r\n [ خَيْرٌ 
  ]  « 1 »  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما »  « 2 »  « وَ لا تَتَّبِعْ سَبِيلَ الْمُفْسِدِينَ »  . « 3 »\r\nو جهت توجه و قدوه تنبه ساخته ، سيادت و نقابت پناهى ، افادت و افاضت دستگاهى ، امير نور السياده و الدين عبد الوهاب را جهت تأسيس اساس يگانگى و تغيير مخالفت و بيگانگى ، بدان صوب صواب مآب روانه گردانيده است و ترصد آن بود كه چون اصلاح حال كافّهء انام و مصالح اهل اسلام را متضمن است ، سيادت مآب « 4 » مشار اليه را به زودى روانه ساخته ، اظهار خصايص اتحاد ذاتى على الرسم السابق و الوجه اللايق فرمايند ؛ و اكنون مدتى از آن گذشته و اثرى بر آن مترتب نگشته ؛ به خاطر خطور نمود كه چون در اين اثنا ، بىوقوف و شعور جانبين ، بعض امراى حدود طرفين تجاوز نموده ، صورتى چند به فعل آورده كه موهم تبليغات محوّله سيادت پناهى مرضى الصفات است ، همان كه سبب « 5 » تسويف و تعويق آن باشد ، و لهذا امارت مآبى ، رفعت نصابى ، كمال الدين حسين بيگ عمدة الاعاظم بيرام آقا كه از عمدهء خواص ارباب اخلاص اين خاندان‌اند ، فرستاده كه تفاصيل حالات به تقرير وافى مشار اليهما كه از حقايق آن كماهى آگاهى دارند و معتمد عليه‌اند ، محوّل شد كه هنگام مجال مرفوع گردانند .\r\nيقين كه مصالح عموم انام و انتظام مناظم امور جمهور اهل اسلام را نصب العين ساخته ، فتح ابواب رخا و نشر اسباب و لا به انبعاث وسايط و رسايل و تجويز آمد شد قوافل و رواحل خواهند فرمود . و الحق [ غرض از 
  ] ارسال رسل و ابلاغ مراسلات و بسط بساط مفاوضات و مكاتبات ، غير ملاحظهء فراغ حال عموم برايا و جمعيت بال قاطبهء رعايا نبوده و نيست ؛ چه وثوق به عنايت نامتناهى و اعتماد به كرم بىدريغ الهى ، زياده از آن است كه صورت ديگر متصور خاطر تواند شد و الدعاء مخلد و مؤبّد و ختم بالصلوة على محمد و آل محمد . « 6 » به مقام تبريز . انتهى\r\n\r\n[ آغاز اختلاف ميان عثمانى و مماليك 
  ]\r\nاستطراد : چون صورت جوابنامه‌هاى سلطان مصر و خيّر بيگ در مأخذهاى نگارنده نبود ، نتوانست ثبت اين تاريخچه نمايد . معهذا همين نامه‌ها ، چون مبداء بروز نفاق و شقاق و عداوت و منشأ ظهور مناقشه و محاربت فى ما بين اين دو سلطنت ؛ يعنى مصر و عثمانى است ، لازم دانسته شد كه محض توسيع دايرهء اطلاعات مطالعه كنندگان كرام قدرى اطلاع داده شود .\r\nنظر به نگارش محققين مورّخين ، در نامهء سلطان مصر ، اگرچه در ظاهر از كشته شدن\r\n\r\n\r\n","description":"","footnote":"\r\n( 1 ) . نساء ، 127 . داخل قلاب از متن نوايى .\r\n( 2 ) . حجرات ، 9\r\n( 3 ) . اعراف ، 142\r\n( 4 ) . در متن نوايى : سيادت پناه .\r\n( 5 ) . در متن نوايى : و همان سبب .\r\n( 6 ) . منشآت فريدون بيك ، ج 1 ، صص 413 - 414 ؛ نوايى ، شاه اسماعيل ، صص 235 - 238\r\n","page_name":" 148 ","page_number":148},
  {"content":"\r\n\r\nعلاء الدوله كه از هر سه طرف ؛ يعنى از حكومات مصر و عثمانى و ايران به اسم طرفدارى ، بل حق بيطرفى ، هر سال مبلغ گزافى گرفته ، امور سياسيه خود را مزورانه پيش مىبرد ، سلطان مصر از اين بابت سلطان را تبريك نمود ؛ ولى از ضميمهء ممالك عثمانى شدن مملكت ذوالقدريه ، ابراز عدم رضايت و به سفير اظهار شكايت كرده بود . حتى در آن نامه حرفى كه راجع به مملكت آن حكومت شود نبود ؛ چه حكومت مصر اين فقره را فهرست معادات عثمانيان با مصر پنداشته و يقين كرده بود كه سلطنت عثمانى مصمّم استيلاى [ بر 
  ] مملكت مصر است .\r\nاما عريضه خيّر بيك ، چون مير مشار اليه از بدرفتارى سلطان غورى و اعيان و اركان سلطنت مصر استنباط كرده بود كه سلطنت مصر منقرض خواهد شد و از رفتار جهانگيرانهء عثمانيان هم فهميده بود كه اخلاف سلطنت مصريه ، اين دولت خواهد بود ؛ محض اينكه در زمان استيلا ، دستش از حكومت و مملكت‌دارى كوتاه نشود ، منافع شخصيه را مرّجح به حقوق نان و نمك ولى نعمت دانسته ، از طريق صداقت عدول كرده ، راه خيانت را مسلك قرار داد ، و كوتوال قلعه را نيز پخته ، با خود هم قول نمود ، و باب مراوده را با دولت عثمانى مفتوح ساخته ، اين دولت را هميشه تشويق به جنگ مصريان مىنمود ؛ و از آن طرف نيز وضع ادارهء مصريان را كه مؤسس بر ظلم بود ترك كرده ، در اين امر معتنا طريق عثمانيان را پيشه نموده ، و دست داد و دهش و زبان نوازش را مكشوف داشته ، مردم را از تبعيت مصريان در مرتبهء دل سرد كرده ، با خود ساخت كه سلطان وحشت تام از معزولى او داشت ؛ زيرا يقين نموده بود كه اگر حكم عزل در حق او صادر كند ، همان روز دست بيعت را به دست عثمانيان داده ، باعث ايفاد آتش فتنه و فساد خواهد بود لهذا سكوت اختيار كرده به حلول وقت مناسب انتظار مىكشيد .\r\nولى سلطان سليم قبل از [ آن 
  ] استيلاى [ بر 
  ] ايران و انقراض دولت جديد التأسيس صفوى را از جملهء واجبات مىدانست و يقين داشت كه اگر زياده از اين دايرهء شيعيّت در ايران وسعت يابد ، موفق به فتح ايران و اضمحلال صفويان نخواهد گشت . بعد از او هم احدى از پادشاهان اسلام ، موفق به توحيد عالم اسلاميّت و تأسيس مركز خلافت در عالم اسلاميت نخواهد شد .\r\nلهذا نه اعتنا به حركات سلطان مىكرد و نه وقعى به تحريكات خيّر بيگ مىگذاشت و تهيه مىديد كه باز به ايران بيايد ؛ اما تقدير ربّانى ، تغيير به تدبير سلطانى داده ، سلطان را مجبور به جنگ مصر كرد و بعد از آن هم ، آن قدر عمر نداد كه بار ديگر اين پادشاه قدم به خاك ايران گذارده ، آنچه مكنوز ضميرش بود ، از قوّه به فعل بياورد كه تفاصيل اين وقايع هم ان شاء الله تعالى در ضمن سوانح سنوات آتيه ، معروض خواهد افتاد . انتهى\r\nبرويم باز سر مطلب : در روز پنجم باز ديوان شد . ايلچى شاه - اسماعيل - محبوسا به ديمتوقه و عمله‌جات\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nايلچى نيز به قلعهء كليبولى و قلاع ديگر ارسال گرديد . حكومت عربگير به احمد چاوش داده شد . يكيت احمد اوغلى در جاى پدرش كدخداى غريب يكيدها نصب گرديد . حكومت بولى را به محمد بيگ حاكم سابق لارنده دادند .\r\nروز ششم حضرت خداوندگار به شكار تشريف برده ؛ و روز دوازدهم از شكار عودت فرمودند . پاشايان از ديوان بيرون رفتند ؛ اما شرفياب حضور نشدند . بعد از آن كه پاشايان از ديوان بيرون رفتند ، حضرت خداوندگار ، كوچك احمد چاوش را كه عازم دياربكر بود ، احضار كرده ، فرامين تيول و مستمّرى و انعام را از دست او پس گرفتند و منشى حضور و رئيس الكتاب را احضار و مقرّر فرمودند كه بيست و دو طغرا فرمان تيول و هفت طغرا فرمان استمالت و انعام و يك فرمان بيگلربيگى بى اسم نوشته تا صبح حاضر كنند . رئيس خزانهء از خزانهء عامره ، سى طغرا كاغذ سلطانى بيرون آورده ، به اطلاق منشى حضور رفت . قبل از عشا فرمان‌ها تمام شد و به ما بين « 1 » برده خواستند كه تقديم نمايند . فرمان شد كه صبح به صحّه برسانند . روز سيزدهم كه ديوان رفتند ، داروغهء ديوان از رئيس الكتاب فرمان‌ها را خواست و گرفته به قاپوچىباشى تسليم نمود . قاپوجىباشى ، بعد از تقديم فرامين به ديوان آمده گفت كه ، حكم شد امروز ديوان عام نشود . بنابراين قاضى عسكرها از ديوان برخاسته ، متوجه منازل خود گرديدند . بعد حضرت خداوندگار ديوان خاص كرده ، وزرا شرفياب شدند . بعد از مشورت احكام به محمد بيگ بيگلربيگى دياربكر و مولانا ادريس بدليسى نوشته و تقديم حضور كردند ، پسنديده آمد .\r\nو احمد چاوش كوچك احضار به حضور همايون گرديده ، يك قبضه شمشير غلاف طلا و يك توپ قرمز و يك توپ سفيد زرى يزد و يك بطانه سمور از براى مولانا ادريس ، دو مربع طلاكوب و يك قبضه شمشير غلاف طلا و دو هزار فلورى طلا - يعنى سه هزار و ششصد تومان - انعام و ده طغرا فرمان تيول بىاسم از براى محمد بيگ بيگلربيگى و پنج قبضه شمشير نيز از براى ساير امرا دادند كه برده به اصحابش تسليم نمايد . و در شب روز چهاردهم ، به پيرى پاشا حكم شد كه جوابنامه به امراى اعراب و خير بيگ بنگارند . بعده ، كدخداى بوابان احمد پاشاى بيگلربيگى روم و قره‌جه پاشاى حاكم قير شهرى و سليمان‌بيگ حاكم قيصريه و فائق بيگ حاكم سيواس كه پيش از اينها از براى جنگ به اردوى دياربكر روانه گرديده بودند . به تقصير آنكه بدون اجازه از اردوى مذكور بيرون شده ، متوجه طرف حكومتشان گشته بودند ، همه معزول از حكومت شدند و بهرام آقاى باشى علوفجيان مأمور گرديد كه آنها را به قيد بند و به دربار دولت بياورد .\r\nعريشه بيگ نامى از امراى شاه اسماعيل كه متنكرا داخل دياربكر شده ، استمالت نامه‌اى\r\n\r\n\r\n","description":"","footnote":"\r\n( 1 ) . ما بين به معناى خلوت .\r\n","page_name":" 150 ","page_number":150},
  {"content":"\r\n\r\nاز براى اهالى دياربكر و اهالى ساير قلاع و بقاع آن ولايت از جانب شاه آورده و محمد بيگ حاكم قره حصار صاحب او را شناخته و گرفته به دياربكر فرستاده و محمد بيگ بيگلربيگى نيز او را به توسط چاوش باشى مغلولا به دربار روانه كرده بود در امروز وارد شدند . و در روز مذكور ، پاشايان و اركان دولت ، در ديوان اعلى لشكرى كه از براى اردوى دياربكر مجددا تهيه گرديده بود ، سان ديده ، پسنديدند و نتيجه سان را به عرض رسانيدند .\r\nو در روز هجدهم ديوان شد و حكمى مؤكد به اميرالامراى ولايت قرامان نوشته ارسال گرديد كه به سردارى لشكر حاضر ركاب ولايت مذكوره به زودى ملحق به اردوى دياربكر شود ؛ اما حكام ابو ابجمع ولايت قرامان ، از جاهاى خودشان حركت ننمايند و حسام بيگ حاكم نيكده به دربار احضار گرديد و حكمى سخت به مصطفى پاشاى اميرالامراى بوسنه و اسكندربيك ارنوس زاده حاكم هرسك فرستادند كه هزار نفر ينگىچرى از جديد الاسلام‌هاى قبيلهء پوئرناك نوشته ، به زودى به دربار ارسال دارند و ايالت سيواس را به نصوح بيگ حاكم آنقره دادند و در حكومت علائيه و لارنده و بيغا و چند حكومت ديگر هم تغييراتى به هم رسيد و از براى كشتىها و اردوى دياربكر علوفه خواران « 1 » گرفتند و اسحق آقاى باشى علوفجيان به بيست هزار آقجه - يعنى سيصد و سى و دو تومان - مواجب براى آنها سركرده معين گرديده ، خلعت پوشيد .\r\nدر روز نوزدهم به ترتيب ديوان شد . محمد چلبى روزنامه‌نگار به هشتاد هزار آقجه - يعنى هزار و سيصد و بيست و هشت تومان - مواجب ، مستوفى تيولات سپاه نصب گرديد و مراد چلبى شوهر ام ولد سلطان قورقود مرحوم ، به وزارت لشكر آناطولى سرافراز گشت .\r\nحكومت سيواس را به احمد بيگ يخشى اوغلى حاكم سابق بروسه دادند . قوچىبيگ حاكم بروسه و نصوح‌بيگ حاكم انقره به قيصريه حاكم شدند . سليمان‌بيگ غلام باشى نصب گرديد . رستم آقا به لقب بيكى نايل گشت . آجه‌زاده قاضى بروسه شد . محمد چلبى وزير روم ايلى چهارصد نفر از علوفه خوار نوشت ؛ جيره و مواجب آنها در ديوان معين گرديد كه به اردوى دياربكر روند .\r\nچون از احمد چلبى ، قاضى آمد و شاه حسين آقاى وزير آن بلده ، بعض گونه اثر خيانت فهميده شده بود ؛ هر دو احضار به دربار گرديدند . ملك هشت حكومت اميرالامرايى به خواجه افندى تيول مرحمت گرديد و به امين انبارهاى جنس هم تيول داده شد .\r\nدر روز بيست و دوم ، اسحاق آقا ، رئيس علوفجيان جديد كه از براى اردوى دياربكر نوشته بودند ، نصب كردند و او هم به همراهى ابو ابجمعى خود متوجه دياربكر گرديد . در روز بيست و چهارم ديوان شد . لطفى بيگ آقاى جوانان سپاهى به جاى بهرام آقا\r\n\r\n\r\n","description":"","footnote":"\r\n( 1 ) . لشكرى را مىنامند كه در وقت جنگ به مواجب و جيرهء موقتى اجير مىنمايند .\r\n","page_name":" 151 ","page_number":151},
  {"content":"\r\n\r\nقاپوجىباشى نصب گرديد و قوجىبيگ در جاى بهرام آقا باشى علوفجيان شد . سنان چلبى از معزولين كدخداى قاپوجيان ، آقاى جوانان سپاهى نصب گرديد و بالى بيگ يكچشم سلحدار باشى ؛ يعنى باشى فراشان خلوت شد .\r\nدر همين روز ، تبدلات در حكومات ولايت به وقوع پيوست و حكم شد كه تمامى امرا با لشكر خودشان ، در اول نوروز سلطانى ، آماده در قصرهاى حكومات منتظر امر ثانى باشند .\r\nلهذا احكام به جميع امرا و حكام شرف صدور يافت . روز بيست و پنجم ديوان شد . باز در حكومات ولايات اجراى تبدّلات گرديد . بايزيد چلبى در جاى محمد چلبى روزنامه‌نگار و در جاى او عمر چلبى و به جاى او قره‌بالى چلبى و در جاى او هم اسكند چلبى روزنامه‌نگار گرديدند .\r\nروز بيست و ششم ديوان شد . باز در حكومات ولايات تبدلات اجرا گرديد و حكم شد كه در نوروز سلطانى ، تمامى كشتىها مهيّاى سفر باشند .\r\n\r\nوقايع شهر ذيقعدة الحرام سنهء 921\r\nروز دوم ديوان شد . حضرت خداوندگار از وزرا رنجيدند و حكمى سخت شرف صدور يافت كه هر زن و دخترى از شاهزاده خانم‌ها كه شوهر مىخواهند يا قابل شوهرند ، براى خودشان شوهر انتخاب كرده ، به صدر اعظم اطلاع دهند .\r\nيكى از لطيفه نگاران عثمانى نوشته است كه شبى سلطان سليم ، از تفكر كارهاى دولتى نتوانست بخوابد . از ما بين - خلوت - اندرون شد . از جلو اطاق‌هاى خواهرانش عبور مىكرد كه صدايى شنيد ؛ گوش داد ، شنيد كه خواهرانش در اطاق خواهر بزرگشان جمع شده ، با همديگر صحبت شوهردارى مىكنند . خواهر بزرگش به جواب آمده ، گفت : كاش خداى همديگر صحبت شوهردارى مىكنند . خواهر بزرگش به جواب آمده ، گفت : كاش خداى تعالى ما را هم ذكور خلق مىكرد و بعد از پدر ، مثل برادران ما را [ هم 
  ] به قتل رسانيده ، از كشيدن اين ذلّت رهايى جسته بوديم ! اين چه زندگانى است كه ما داريم ؟ گويا برادر ما از حديث منيف « لا رهبانيّة فى الإسلام » بىخبر است ؛ زيرا اگر اطلاع مىداشت ، قدرى ما را و همخوابگان خود را به ياد مىآورد .\r\nاز خزانه‌دار اوسته منقول است كه صبح زودى بود . خواجه‌باشى دستخطى به دست من داد كه به خواهر بزرگ سلطان بدهم . گرفته اطاق شاهزاده خانم داخل شده ، ديدم كه نماز صبح را ادا مىنمايد . صبر كردم تا از نماز فارغ شدند . دستخط را على العاده بوسيد ، بر سر نهاد . بعد از پاكت كه برداشت و نگاه بر خطش افكند . مثل بيد لرزيد و مغشّيا افتاد . كنيزها رسيدند ، مشغول به بيدارى او شدند .\r\nدر آن بين ، نظرم به دستخط كه زمين افتاده بود ، افتاد . ديدم اين چند كلمه نوشته شده بود :\r\nخواهر ! سليم حديث « لا رهبانيّة فى الإسلام » را آن روز كه بالغ شد مىدانست ، اما آن را\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنمىدانست كه شماها مثل بعض برادرانتان تابع هوا هستيد . مژده ! به صدر اعظم فرمودم كه شما را به شوهر دهد . الان تمام شاهزاده خانم‌ها را احضار كرده ، بگو هر شخصى را از نجباى نوكر اين دولت مىخواهند ، اسمشان را در دفترى بنگارند ؛ به توسط خواجه‌باشى به صدر اعظم بفرستيد . بعد ، چگونگى اين مسأله را از خواجه باشى ، از سايرين فهميده ، از وقوع اين اتفاقات متحير گشتم . انتهى\r\nبرويم باز سر مطلب : بعد از دادن اين امر ، به عزم شكار سوار شده ، هشت روز على التوالى در شكارگاه مانده ، به شهر نيامدند و امناى دولت هم مشغول به ازدواج شاهزاده خانم‌ها شدند . روز هشتم ديوان شد . يونس پاشا حاكم و بيگلربيگى بوسنه با خدم و حشم بسيار وارد شد و در همان آن با وزراى دربار ديدن نمود .\r\nروز نهم ديوان شد . يونس پاشا انواع و اقسام اقمشه و ظروف گرانبها به وفرت پيشكش آورده ، در ديوان چيده بود . در اثناى عرض ، حضرت خداوندگار اعراض از ديوان نمودند .\r\nبيچاره يونس پاشا پيشكش‌هاى خود را در ديوان امانت گذارده ، به هزار خوف و بستگانش به صد هزار حزن و هراس از ديوان بيرون رفتند . و اين معامله در حقيقت از براى ديوانيان و پاشاى مشار اليه باعث خجلت و كدورت گرديد . روز نهم ديوان شد . اجازت شرفيابى به احدى ندادند ؛ اما لباس و انعام زمستانى اركان و اعيان دولت على العاده به موجب قانون مرحمت گرديد . با اينكه پيشكش‌هاى يونس پاشا و فرزند مشار اليه حاضر و چيده بود ، التفات نفرمودند .\r\nروز يازدهم ديوان شد . اولا پيشكش يونس پاشا كه عبارت از نه نفر غلام فرنگى و نه نه از هر نوع پارچه‌هاى حرير فرد اعلاى بروسه و نه عدد كبير و نه عدد وسط و نه عدد صغير اوانى و ظروف نقره بود ، بعد از يونس پاشا پيشكش فرزند صغيرش كه به ترتيب پيشكش پدر ، اما عددا از هر جنس سه عدد بود ، تقديم حضور همايون گرديد و پدر و پسر پيش از همه اهل ديوان ، دست بوسيده بدون توقف به منزل خودشان رفتند . بعد اركان دولت شرفياب شده از براى لباس و انعام زمستانى دست بوسيدند .\r\nروز دوازدهم على الترتيب ديوان شد . خبر رسيد كه آقاى علوفجيان كه دياربكر مىرفتند ، در اثناى راه مريض شده ماند . لهذا محمد بيگ آقاى دلاوران غريب آقاى علوفجيان نصب گرديده ، به زودى روانه شد كه خود را به علوفجيان برساند . جاسوسها كه به ايران فرستاده بود آمده خبر آوردند كه از امراى قزلباش ديو على سلطان به چخور سعد رفت و قافله چند ارتجار عجم متوجه روم گرديده‌اند و منوچهر نامى از شامخال زادگان خروج كرده ، گرجستان را سراسر به حيطهء تصرف آورده و غورغوره قديم گرجستان شامخال گريخته ، التجا به شاه اسماعيل نمود و شاه اسماعيل و چايان سلطان در تبريز قشلاق خواهند\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكرد و خالد بيگ عريضه به دربار دولت فرستاده ، استدعاى عفو و اغماض از تقصيرات خود نمود . روز شانزدهم على الترتيب ديوان شد . ارابه‌چى باشى حاكم وينوق گرديد و از سراجان يكى به جاى او باشى گشت .\r\nروز هجدهم ديوان شد . محمد بيگ حاكم بولى به پانصد و سى هزار آقچه - يعنى هشتاد و هفت هزار و نهصد و هشتاد تومان - نقد به اميرالامرايى روم ايلى نصب گرديد .\r\nروز بيستم ديوان شد . يونس پاشا آمده ، دست بوسيد . سنان پاشا هم به ديوان آمد . روز بيست و يكم اويس‌بيگ امين انبار جو آقاى تيب سيار دلاوران غربا باشد و حكم كردند كه از براى لوازم و مهمات سفريه ، مقدار كافى ارّابه تهيه نمايند . روز بيست و چهارم ، نصوح چلبى مستوفى انبار به امينى انبار جو نصب گرديد . در روز سلخ ماه مزبور ديوان شد . چون احمد پاشاى صدر اعظم احوال نداشت ، تشريف نياوردند .\r\n\r\nوقايع شهر ذيحجة الحرام سنهء 921\r\nروز غرّه ، به ترتيب معمول ديوان شد . چون قونسول دنديك عريضه‌اى به حضرت خداوندگار داده ، از قاضى عسكرها شكايت كرده بود ، حضرت خداوندگار در ديوان رسيدگى فرموده ، شكايت او را خلاف شرع انور ديده ، غضب كرده ، فرمودند در ديوان صد تازيانه به او زدند . به اين جهت شيخ محمد كدخداى بوابان كه كاغذ قونسول را به عرض رسانيده بود ، معزول و در جايش قاپوجى بهرام‌بيگ منصوب گرديد .\r\nحكومت بولى به قاسم بيگ حاكم سابق سلستره و حكومت سلستره به مصطفى بيگ حاكم سابق اولونيه و حكومت اولونيه به محمد بيگ بن عيسى بيگ داده شد . دوندار حسام بيگ به استيفاى انبار جو معين گرديده ، حكم شد كه از براى حيوانات اردوى همايون از ذراع اهالى مقدار كافى جو ابتياع شود . بعد از امروز تا روز عيد ، حضرت خداوندگار اجازهء شرفيابى به اركان دولت ندادند . روز نهم ، به موجب قانون قديم و به ترتيب معمول قربانىهاى اركان و رجال و بندگان و لشكر فرستاده شد .\r\nروز دهم كه عيد قربان بود ، اعيان و اركان و بندگان و لشكر ، در ديوان حاضر شده ، رسم معايده به موجب قانون قديم اجرا گرديد . ديوانيان به شرف دست بوسى نايل شدند . و در همين روز يك نفر تاجر اصفهانى عريضه مولانا خواجه امين اصفهانى « 1 » كه يكى اكابر اهل سنت بود ، تقديم نمود كه صورت آن عينا در ذيل مندرج است .\r\n\r\n\r\n","description":"","footnote":"\r\n( 1 ) . وى كسى جز فضل الله بن روزبهان خنجى نيست كه شرح حال مفصل وى را در مقالات تاريخى دفتر دوم صص 13 - 54 آورده‌ايم .\r\n","page_name":" 154 ","page_number":154},
  {"content":"\r\n\r\n\r\nصورت نامهء موزون خواجه اصفهانى [ فضل بن روزبهان خنجى 
  ]\r\n هو فتاح الّابواب لكل ملك كريم * و مناح الاسباب لكل قلب سليم \r\n الا اى قاصد فرخنده منظر * نيازم بر سوى شاه مظفّر \r\n بگو اى پادشاه جمله عالم ! * تويى امروز در مردى مسلّم \r\n اساس دين تو در دنيا نهادى * تو شرع مصطفى بر جا نهادى \r\n مجدّد گشت دين از همّت تو * جهان در زير بار منّت تو \r\n اگر ملك شريعت مستقيم است * همه از دولت سلطان سليم است \r\n ز بيمت در تزلزل فارس و ترك * چو افكندى ز سر تاج قزل برك « 1 » \r\n [ فكندى تاجش از سر اى مظفّر * فكن اكنون به مردى از تنش سر 
  ] « 2 » \r\n قزل برك است همچون مار افعى * سرش را تا نكوبى نيست نفعى \r\n تويى امروز ز اوصاف شريفه * خدا را و محمد را خليفه \r\n روا دارى كه كبر و ملحد و دد * دهد دشنام اصحاب محمد \r\n تو او را نشكنى از روى مردى * سرش را نابريده باز كردى \r\n اگر گيرد امانى در سلامت * بگيرد دامنت را در قيامت \r\n چنين ديدم ز اخبار پيمبر * كه ذو القرنين بد در روم قيصر \r\n به ذوالقرنين از آن خود را علم كرد * كه ملك فارس با روم ضم كرد \r\n دو قرن او شاه خود « 3 » اندر جهان شد * به شرق و غرب حكم او روان شد \r\n بيا اى نصر دين كسر صنم كن * به تخت روم ، ملك فرس ضم كن \r\n كه شرق و غرب را از دولت و كام * بگيرد باز ذوالقرنين اسلام \r\n ز اخبار ملاحم در صحابه * چنين آورد كاتب در كتابه \r\n كه در اسلام بعد از قرن بيمر * شود ديندار ذو القرنين ديگر \r\n تو آن دين‌پرور و كشورستانى * كه ذوالقرنين موعود جهانى \r\n بيا از روى عالم رنج بردار * بكش زنهار مار و گنج بردار \r\n مراد من از اين ، نى گنج و مال است * غرض گنج رضاى ذوالجلال است \r\n دو قرن ار زان كه ذوالقرنين شد شاد * ترا صد قرن عمر و مملكت باد \r\n الهى سرور ما پير گردد * چون ذوالقرنين عالم‌گير گردد \r\n ز نور عدل او عالم منورّ * امين آمين بگو تا روز محشر \r\n« 4 »\r\n\r\n\r\n","description":"","footnote":"\r\n( 1 ) . قزلباش .\r\n( 2 ) . اين بيت در متن نوايى نيامده است .\r\n( 3 ) . در متن نوايى : پادشه .\r\n( 4 ) . نوايى ، شاه اسماعيل صفوى ، صص 203 - 204\r\n","page_name":" 155 ","page_number":155},
  {"content":"\r\n\r\n\r\nشرح حال فضل بن روزبهان\r\nمؤلف تاريخ احسن التواريخ « 1 » در ذكر وفيات سال نهصد و بيست و شش [ 926 
  ] مىنگارد كه خواجه مولاناى اصفهانى در مذهب تسنن متعصّب بود . در زمان ظهور دولت خاقان اسكندرشأن به هرات رفت و بعد از آنكه شيبك‌خان به خراسان استيلا يافت ، مولانا ملازمت خان اختيار نمود . خان او را دايم به واسطهء عداوت اهل بيت طعنه مىزد و در بخارا در پنجم جمادى الاولى در سنهء مذكور درگذشت . تاريخ عالم آراى [ امينى 
  ] « 2 » از جمله تصانيف اوست . « 3 » انتهى .\r\nاستطراد : از مشار اليه قصيدهء عريضه مانندى ديگر هم به زبان جغتايى در منشآت فريدون بيگ ضبط است كه به دربار سلطان سليم فرستاده است . چون اشارتى نبود كه در كدام تاريخ تقديم داشته ، مناسب ديده شد كه در ذيل اين فراز ، عينا نوشته شود .\r\n\r\nصورت قصيدهء خواجه اصفهانى\r\n براى « 4 » خضر سوى حضرت اسكندر ثانى * نياز بندهء او خواجه ملاى صفاهانى \r\n اى خلافت سريرينگ شاهى * وى عدالت سپهرينگ ماهى \r\n اى سليمان صفات و عيسى دم * وى نبى خصلت و ولى مقدم \r\n اى سخا ملكيده سپهسالار * وى شجاعت ممالكيدا مدار \r\n اى سكندر سپاه و خضر الهام * وى مسيحا دم و كليم كلام \r\n اى ديانت جهانيغا سلطان * شاه بن شاه و خسرو دوران \r\n اى يوزينگ آفتاب اوج جلال * عالم اهلى قاشينگدا ذرّه مثال \r\n تا ظهور ايلدينگ بو عالم آرا * توشتى ذوق و سرور آدم آرا \r\n چالدينگ ايشه جهاندا كوس نويد * يتتى دين اهلغه صداى بريد \r\n خسرو دين پناه شاه سليم * صدف دهر ايچنده درّ يتيم \r\n تايدى حق يوليدا طريق هدا * خلّد اللّه ملكه ابدا \r\n اهل اسلامنى هدايت قيل * طرق شرعنى حمايت « 5 » قيل \r\n بيله كيم عدل و داد وارسنگا * يار بولسون چهار يار سنگا \r\n بار عدل و سخاگ ايچون حيران * يوز تومان حاتم ايله نوشروان \r\n بيله كيم سنگا يار « 6 » فتح و ظهر * قدرت حق دورنه فعل بشر \r\n من ديمان كيم زمانه شاهى سين * بلكه سن قدرت الهى سين \r\n\r\n\r\n","description":"","footnote":"\r\n( 1 ) . در اصل به خطا : روضة الصفويه .\r\n( 2 ) . افزودهء ماست .\r\n( 3 ) . احسن التواريخ ، ص 226 ، خلد برين ، ص 317\r\n( 4 ) . در متن نوايى : ببراى\r\n( 5 ) . در متن نوايى : رعايت .\r\n( 6 ) . در متن نوايى : بار\r\n","page_name":" 156 ","page_number":156},
  {"content":"\r\n\r\n سنگا اى شاه عرض حالم بار * عرض ايترايمدى كيم مجالم وار \r\n لطف ايله مينگ مراديمه ييت * داد خواهنگ من ايمدى دادمه ييت \r\n بار ايدى مسكنم خراساندا * ملك خوارزم بر له بلقاندا \r\n كوردم اير سه بسى بلاى وطن * بولدوم اول ملكيدن جلاى وطن \r\n دين سرايينى كفر ييقتى تمام * كفر دين مسنديندا توتتى مقام \r\n بدعت و فسق توتتى عالمنى * فسق حقدين آيردى آدمنى \r\n خاندان لر باريسى بولدى خراب * قالمدى شرع ايچنده آب ايله تاب \r\n با غريمى كفر اوتى كباب ايتدى * دين اسلامنى خراب ايتدى \r\n بنده سنّى پاك مذهب مين * پيرو علم دين و مكتب مين \r\n انگ ايچون بوبدعت اهليدين * منگا ييتى جفا و تيغ كين \r\n منگا توشمادى بوبلا يالغوز * محنت و جور و ابتلا يالغوز \r\n كيم كه سنّى ايدى جفا گوردى * بدعت اهليدين ابتلا گوردى \r\n سندين اميدوار در عالم * لطفيغه منتظر بنى آدم \r\n رشتهء كفرينى چكوب اوزگيل * ليك اسلام ايلينى تيز توزگيل \r\n انتظار ينگ چكر خراسانلق * قيل خراساندا داقى سلطانلق \r\n بارشتاق هپ سنگادر اهل عراق * ايله كيم جانه تن ايدر مشتاق \r\n ماوراء النهر ده شاه و گدا * قيلور لر سنگا مدام دعا \r\n كه سننگ دولتنك فرون بولغاى * دشمننك زار و سرنگون بولغاى \r\n دولت و نصر تيلا عزم ايله * كفر دفعين قيلورنى حزم ايله \r\n قورتار اسلام اهلنى عمدين * محنت و بدعتيله ماتم دين \r\n لطف ايتوب خسته لوغه درمان قيل * خيرايچون زار لارغه احسان قيل \r\n كه جهانينگ نويدى سندندير * دين ايلنگ اميدى سندندير \r\n خواجه خسته كيم اودور محزون * باغرى پر خون اشيكدر گلگون \r\n ييغلابان و صفوكى قيلار دايم * تانگريدن دولتنگ تيلار دايم \r\n كه وجودينگ تا پوپ حيات ابد * كفر و بدعت ايلينى قيلغاى رد \r\n تخت نصرت سنگا مدام اولسون * دولتينگ داقى مستدام اولسون « 1 » \r\nباز برويم سر مطلب :\r\nروز چهاردهم شهر ذيحجه سال نهصد و بيست و يك [ 921 
  ] ديوان شد . عرض كردند كه شادىبيگ و سليمان‌بيگ و فائق‌بيگ و قره‌جه پاشا و محمودبيگ كه بىاجازت اردوى\r\n\r\n\r\n","description":"","footnote":"\r\n( 1 ) . منشآت فريدون بيك ، ج 1 ، صص 417 - 418 ؛ نوايى ، شاه اسماعيل ، صص 207 - 209\r\n","page_name":" 157 ","page_number":157},
  {"content":"\r\n\r\nدياربكر را ترك كرده بودند و مغلولا به احضار آنها فرمان شده بود ، اينك بهرام آقا آنها را آورده ، حاضرند . بعد از احضار و عتاب حكم شد كه مسجون نمايند . لهذا همهء آنها را در زندان معروف به نائب طامى كه واقع در دروازهء قله است ، بوزطغان چاوش آنها را برده ، مسجون نمود . و به اطراف ولايايت غلام فرستاده شد كه شترهاى جبّه خانه را تحرير و احضار نمايند . در شب پانزدهم ، خسوفى كلى واقع شد . منجمين حكم كردند كه يكى از سلاطين عرب مقهور و دولتش منقرض خواهد شد . روز شانزدهم ديوان شد . امر عالى شرف سنوح يافت كه جواب نامهء عبيدخان اوزبيگ را بنگارند .\r\nروز هفدهم دستخطى بيرون آمد كه تفنگدار باشى با هزار نفر تفنگدار از شهر بيرون بروند . روز هجدهم امر شد كه آقاى دليران سپاهى نيز با هزار سوار به قره آمد برود . روز نوزدهم ديوان شد . اجازت به مراجعت سفير عبيدخان دادند و مقرر شد كه مستوفى شاهنيجيان به همراه سفير به تركستان برود و همچنين اجازت به سفير شيروان شاه داده شد كه يك دسته غلام او را به حدود گرجستان كه در آن زمان بايبورد بوده ، برسانند و تسليم فرمانفرماى گرجستان نمايند كه او را سالما به شيروان برساند و جواب نامهء عبيدخان و شيروان‌شاه را به تركى نوشته و به صحّه رسانيدند كه ترجمه هر دو از قرار ذيل است .\r\n\r\nترجمهء نامهء سلطان سليم كه به عبيدخان اوزبك فرستاده است\r\nو الا جناب امارت مآب ، عزت نصاب ، دولت قباب ، رفعت مناب ، سعادت اكتساب ، سيادت انتساب ، ملكى الذات ، ملكى الصفات ، فلكى العزمات ، مالك نواصى الملل ، سالك اقاصى الدول ، ناصب رايات الحشمة الزاهدة على قمّة قبّة الخضراء ، رافع الوية العظمة الباهره على ذروة المجد و الاعتلاء ، باسط الامن و الامان ، ناشر العدل و الاحسان ، المستغنى عن التعريف و التوصيف و البيان ، المختص بصنوف لطايف عواطف الملك المستعان ، جلال الدولة و الدين حضرت اخوّت مرتبت عبيدخان شعر :\r\n دام من ولاه فى مجد بهىّ * عمّ من عاداه فى غمّ ردىّ \r\nشمامهء طيّبه گلزار قدسى و گلدسته حدايق فردوسى ، يعنى كتاب مشكين نقاب محبّت نمودن و مودّت فزون ، بلاغت نصاب ، فصاحت استيعاب ، نور حدقهء روح و نور حديقهء فتوح و منبى از تعارف ازلى و مبنى بر اتحاد لم يزلى كه مؤكّد قواعد مخالصت و مشيّد مبانى اخلاص و مصادقتست ، آنگاه كه به وساطت سيّد السادات و سند العزّ و السعادات ، مستجمع الخصال الحميده ، سيد محمد بركه - رزقت سلامته - شرف وصول يافت ، به انواع اعزاز و اكرام اقبال نموده :\r\n فقلت له اهلا و سهلا و مرحبا * بخير كتاب جاء بخير مرسل \r\nبه صنوف تحيّات وافيه و الوف تسليمات شافيه كه صحايف صفاى آن بر قوم و داد مرقوم و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمفهوم ، محصّل آن به استعارات لايقه و عبارات لايقه اتحاد محلّى است ، مقابله كرده ، مكنوزات مضامين كلمات مرتبه و تراكيب عبارات مهذّبهء آن دانسته شد و استعارات ارجمندش مبيّن و ظاهر شده ، الفاظ مرشحه و معانى منقّحه آن كه حاكى احوال و ماجراى واقعه فيما بين اسلام و قزلباش اوباش بود ، به تفصيل روشن و ظاهر گشت . در واقع بر سلاطين اسلاميه ذوى القدر ، لازم و واجب ، بل فرض عين و عين فرض است كه هر بار نواميس الهيه و شرايع نبويه در ظلام ظلم مخالفان دين و دولت و معاندان ملك و ملت مختفى كرده ، به ضرب سيوف بواتك و طعن رماح فراتك هتك پردهء فتنه و فساد نمايد تا كه ثواقب كواكب ، شرايع نبويه عالم را پر نور كرده ، اشتعال از جور و اعتساف به جريان تيغ آبدار منطفى گردد ؛ آن چيز كه مقتضاى امارت و مستدعاى ديانت بود ، وضوح و سنوح يافته است .\r\nبعده : آنهاى رأى سامى آن است كه چون عنايت حى بر دوام چمن ايّام بهشت نشان اسلام را با زاهير حصول مرام ، رشك گلشن مينا فام كرده ، در مواضع عديده ، بر اعداى دين فتوحات كلّيه ميسّر كرده ، از مهبّ نسيم نصرت و ظفر  « لَقَدْ نَصَرَكُمُ اللَّهُ فِي مَواطِنَ كَثِيرَةٍ »  « 1 » تنّسم نموده ، در حق آنها  « ذاقُوا وَبالَ أَمْرِهِمْ وَ لَهُمْ عَذابٌ أَلِيمٌ »  « 2 »  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  « 3 » موافق آمد تا كه دياربكر و كردستان و قلاع و تلال و جبال مع لواحق و مرافق و صياصى و فيافى و نواحى ، مستخلص و از جمله مضافات ممالك محميه‌ام شده ، و اهالى آن ديار عموما مستأمن گشته ، فحواى « ناموا فى مضاجعهم آمنين و اطمأنّوا فى مساكنهم ساكنين ) را مشاهده نمودند  « الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ »  « 4 » آخر كار به اين حالت طاقت نياورده ، از روى مسكنت متواليا ايلچىها فرستاده ، به انواع تضرّع و ابتذال و اصناف تذلّل نيازمندىها نموده ، پيام داد كه به هر نحوى مىخواهيد از براى صلح حاضرم . چون ملكات طبيعت رويه‌اش قابل زوال نبود ، مصرع :\r\n « كه زنگى بشستن نگردد سفيد » \r\nو علم شريفم محيط بود كه مجبول به فرط تهوّر و خودرايى و وفور تهتك و سبكساريست ، از آن جهت به موجب ، مصرع :\r\n « اذا أنت أكرمت اللئيم تمرّدا » \r\nقطعا ملتفت احوال و اقوال آنها نگشته ، مقرّر حال سابق شدم .\r\nحاليا به همت علّيه پادشاهانه‌ام ، واجب و لازم آمد كه عنان عزيمت همايون را منصرف به قلع و قمع فتنه و فساد ساخته ، ان شاء الله العزيز به تيغ آبدار روى زمين را از اوساخ وجودشان تنظيف نموده ، از جريدهء عالم بالكليه ، سواد وجودشان را محو و ازاله نمايم تا كه حسب حال آنها « من سلّ سيف البغى قتل به » شده ، به نتيجهء آمالشان نيز « من زرع الإحسن\r\n\r\n\r\n","description":"","footnote":"\r\n( 1 ) . توبه ، 25\r\n( 2 ) . حشر ، 15 . آيهء  « بِما كانُوا يَعْمَلُونَ »  در ادامهء اين آيهء آمده كه چنين تركيبى در قرآن نيست .\r\n( 3 ) . انعام ، 45 . در متن اصلى ، به اشتباه اين آيه با آيهء 227 سورهء شعراء درآميخته است .\r\n( 4 ) . اعراف ، 43\r\n","page_name":" 159 ","page_number":159},
  {"content":"\r\n\r\nحصد المحن » شود و در توارى كمون قدم به وادى عدم نهاده « كأنّها لا أصل ثابت و لا فرع نابت » باشند كه خلق اطراف و اكناف عالم ، از شرّ و شور آن طايفهء بد آئين رهايى جويند .\r\nپس به جناب عالى هم لازم است كه با امراى كرام آن حوالى ، مراسله و مشاوره نموده ، مادهء فتنه و فساد را به اتفاق تماما منقطع ساخته ، هر وقت ممكن باشد به اسبابى كه باعث نابودى نام و نشان آنها از عالم بود ، مباشرت كرده شود . من بعد همواره ابواب محبّت و و داد به مفاتح مكاتبت مودّت مداد مفتوح و جمل جميلهء اتحاد به الف متحرك قلم و نون مشدد دوات ، مؤكّد گردد و احوال لايحه و اخبار سانحه نيز به توارد رسايل و تردد پيام و تردد رسل ذوى الاحترام بين الجانبين از اتحاف و اهدا خالى نماند تا كه حبل و داد و اتحاد كه به واسطهء آن استمساك اجناد اولياء صورت مىگيرد ، از طرفين دو تا شود و بنيان يگانگى و اخوّت روز به روز استحكام يابد . مشار اليه سيد محمد - رزقت سلامته - شرايط رسالت را به وجه اكمل تمام كرده ، به عنايات بىغايات و رعايات بىنهايات ما ملحوط و محفوظ شده ، به حسن اجازت ما مقرون گشت و به آن صوب صواب نماى متوجه گرديد . همواره امداد عنايت سبحانى و توفيقات ربانى و تأييدات صمدانى قرين حال باد . به حق النون و الصاد . انتهى\r\n\r\nترجمهء نامهء سلطان سليم به شيروانشاه\r\nو الا جناب امارت مآب ، عزّت قباب ، رفعت جناب ، دولت مناب ، معدلت شعار ، حكومت دثار ، ناصب رايات الدولة الغرّاء صاحب آيات رتبة العليا ، الفائز بالقدح المعلى من قداح الرفعة و العلى ، المختص بمزيد عواطف الملك الكريم شيخ ابراهيم بيگ - دامت معاليه و طابت ايّامه و لياليه - سلام موفور و تحيّت نامحصور كه از محض عنايت فائز النور انبعاث و صدور مىيابد ، مطالعه نمايند .\r\nبعد ذا : انهاى رأى عالى مىرود كه حاليا درّ درج افصاح و مهر برج افواه و آينه انوار  « كَمِشْكاةٍ فِيها مِصْباحٌ »  « 1 » يعنى كتاب بلاغت نصاب و فصاحت استيعاب اخلاص شعار و اختصاص دثار ، مؤكّد قواعد و داد و مشيّد مبانى اتحاد كه به توسط قدوة الاماجد و الاكارم حاجى محمود - رزقت سلامته - فرستاده بود و اصل و از مضمون محبّت افزونش اطلاعات كامل حاصل گرديد . واقعا از غايت ديانت و نهايت صداقت شما مرجو از اين قبيل اوضاع لايحه و اطوار واضحه ، او را هميشه به سدّه سپهر ارتفاع ، اعلام است كه وضوح و سنوح يافت .\r\nو الحالة هذه ، قزلباش اوباش از روى مسكنت ، پى در پى ايلچىها فرستاده ، به انواع تضرّع و ابتذال و اصناف تذلّل و ارتذال ، نيازمندىها نموده ، به هر طريقى كه مىخواهيد ، صلح\r\n\r\n\r\n","description":"","footnote":"\r\n( 1 ) . نور ، 35\r\n","page_name":" 160 ","page_number":160},
  {"content":"\r\n\r\nنماييم . التماس آشتى مىدارد . اما از آنكه ملكات رويّه او قابل زوال نيست و معلوم است كه مصداق فحواى  « يَحْسَبُونَ أَنَّهُمْ يُحْسِنُونَ صُنْعاً »  « 1 » شده ، در وضع سابقش اصرار و بر كفر و ضلالت استقرار خواهد يافت و علم شريفم محيط است كه باز نتيجهء كار و حسب حال آنها  « وَ يَقْطَعُونَ ما أَمَرَ اللَّهُ بِهِ أَنْ يُوصَلَ وَ يُفْسِدُونَ فِي الْأَرْضِ »  « 2 » خواهد شد و احوال ساير اطراف نيز چون بر طبق مقصود عالى بر طرف گشت ، به همّت عليّهء پادشاهانه‌ام ، واجب و لازم شد كه وجود سقيم آن طايفهء بد كردار را به اظفار تيغ آبدار از جريدهء عالم حك كرده ، عالم و آدم را از شر او برهانم . بنابر آن ، عزيمت از انعطاف به آن جانب و زمام همّت نيز از انصراف آن سمت ، خالى نيست تا كه بعناية الله تعالى و حسن توفيقه ، بقعهء وجود آنها در ساحت امكان بالكلّيه مندرس و در صفحهء عالم خط بروز آنها منطمس گردد .\r\nو نيز بر شماها لازم است كه جادّهء مصادقت را مسلوك گرفته ، به امراى كرام كه در آن اطراف هستند ، به واسطهء مكاتبات و مراسلات مشورت گرديده ، به اسباب قلع و قمع فتنه و فساد مباشرت نمايند ، و از اتحاف و اهداى اسرار و افكار و اطوار ظاهره در آن جوانب به توارد رسائل مودّت پيام و تردّد رسل ذوى الاحترام ، خالى نمانند تا كه رياض و داد به ازهار اتحاد ، هميشه منوّر بود و حاجى محمود مشار اليه - رزقت سلامته - خدمت رسالت را ادا نموده ، بعد از آنكه با رعايت كاملهء ما مرعى گشت به حسن اجازت مقرون گرديده ، به آن جانب جناب امارت مآب متوجه گردانيد . هميشه رفعت و اقبال جاه و جلال در نهايت باد .\r\nبالنبى و آله الامجاد . انتهى\r\n* * * از براى ايلچى عبيدخان بيست هزار آقجه - يعنى سيصد و سى و دو تومان - و يك ثوپ خفتان سنگين مرحمت و به ايلچى تاتار خان ترفيق گرديده كه از راه قريم و قپچاق تا به سرحد تركستان سيورساتش را داده ، به سلامت برسانند و به ايلچى شيروانشاه نيز هفت هزار آقجه - يعنى يكصد و چهارده تومان و دو هزار دينار - انعام و يك توپ خلعت دادند و هر دو ايلچى رسما مشايعت گرديدند .\r\nروز بيست و دوم ديوان شد . دستخطى شرف صدور يافت كه بيگلربيگى آناطولى با تمامى امرا و لشكر در نوروز سلطانى در قير شهرى حاضر و آمادهء سفر باشند و نيز امراى قرامان در آنجا حاضر شوند و قشون روم ايلى هم در سيواس تحشّد نمايند . در همان روز از دياربكر قاصد آمده ، خبر آورد كه قره‌خان استاجلو با دو هزار سوار ، داخل قلعهء ماردين شده و شاه نيز به سمت بغداد حركت نموده است . روز بيست و سوم ديوان شد . اما از آنكه ، خداوندگار از پاشاها رنجيده بودند ، اجازت شرفيابى داده نشد و دستخطى شرف صدور\r\n\r\n\r\n","description":"","footnote":"\r\n( 1 ) . كهف ، 104\r\n( 2 ) . بقره ، 27\r\n","page_name":" 161 ","page_number":161},
  {"content":"\r\n\r\nيافت كه ايلچى قزلباش را كه در ديمتوقه موقوف بود ، به تعجيل بياورند .\r\nروز بيست و پنجم ديوان شد . چون حضرت خداوندگار انقباض طبع داشتند ، احدى را از اعيان به حضور نخواستند . روز بيست و نهم على الترتيب ديوان شد . از معارضهء ايلچى قزلباش اضطراب بسيار واقع گرديد .\r\n\r\nخلاصه و محاكمه وقايع و معامله سياسيّه دو سال گذشته\r\nشاه اسماعيل كه در چالدران شكست خورد ، فتور كلى بر عزم جهانگيرانهء او غالب آمده ، بزم را بر رزم و مداولهء مى گلفام را به مصاولهء شمشير خون آشام ترجيح داد . لهذا شيرازهء امور انضباط مملكت گسيخته ، از هر طرف بىاعتنايى رعيّت به حكام دولت ظاهر گشت .\r\nبخصوص مملكت خراسان از بىصاحبى بسيار مغشوش شد .\r\nاركان دولت صفويه بر اصلاح كار در آمده ، بعد از مشورت مناسب ديدند كه شاهزاده طهماسب ميرزا را كه در آن وقت دو ساله بود ، به اتابيكى اميرخان تركمان به اسم فرمانفرماى خراسان به آن سامان روانه نمايند .\r\nبنابراين ، از حدود سمنان تا رود امويه ، حكمران اين خطّهء وسيعه را به اسم آن شاهزاده خواندند . چون اميرخان آدم باهوش و دلير و دنيا ديده و كار آزموده بود ، به حسن ادارهء اين مملكت موفق شد و شاه نيز از براى قبولانيدن مذهب شيعى مثل سابق اظهار شدّت ننموده ، احكام به ولايات ارسال داشت كه من بعد ، احدى را از براى ترك و تبديل مذهب نرنجانيده ، عموم تبعه را در معاملات ديوانى و محاكمات شرعى مساوى گرفته ، حقوق احدى را اضاعه ننمايند . و قره‌خان استاجلو حكم‌ران دياربكر را كه بعد از خان حكومت يافته بود نوشتند كه اردوى مراجعت كردهء سلطانى را گاه بيگاه چاپيده ، تعجيز كنند و در اثناى راه ، اسباب زندگانى هر چه به دست بياورند ، قبل از ورود اردوى سلطانى بسوزانند و خراب نمايند و نورعلى خليفهء روملو را با ايقوت اوغلى محمد مأمور كردند كه حوالى سيواس را بچاپند .\r\nعلاء الدوله ذوالقدر كه مرد زرپرست و دنيا دوست بود ، هداياى گرانبها فرستاده ، او را وادار كردند كه ذخاير عثمانيان كه در بعض بلاد او واقعهء در سر راه ، بچاپد و تاراج كند ، و علاوه بر ساير هداياى گرانبها ، دويست رأس غلام و كنيز گرجى و تركمان از براى سلطان مصر كه ملك اشرف قانصوى غورى بود ، ارسال داشته ، عرض اتحاد كرده ، از براى جلوگيرى عثمانيان استمداد نمودند . و از يك طرف نيز با سفرا و هدايا نامه‌ها به دربار سلطان سليم فرستاده ، التماس عقد صلح و مسالمت مىكردند .\r\nاز آن طرف سلطان سليم هم حركات سياسيه شاه اسماعيل را به زور زر در تحت تجسّس و تفحص گرفته ، دربار دولت صفوى ، هر تدبير و حركاتى را كه مىخواست به موقع اجرا بگذارد ، قبل از اجرا خبردار مىشد . امراى حدود عثمانى ، امر تجسس را طورى منظم ساخته\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبودند كه هر روز جاسوس از ايران آمده خبر صحيح مىآورد و غالب جاسوس‌هاى عثمانى ، جاسوس‌هاى شاه اسماعيل بودند كه عثمانيان اينها را به زور زر فريب داده ، با خودشان مع ساخته بودند . با اين جمله اعتماد به صداقت آنها نكرده ، تدابير و حركات مصمّمهء خودشان را از آنها پنهان مىساختند و در عوض اطلاعات صحيحه ، اخبار كاذبه جعل كرده ، شايع مىكردند كه جاسوس‌ها همان اخبار را به دربار صفوى ايصال نمايند .\r\nگذشته از جاسوس‌ها ، عثمانيان حكمرانان شيروان و گيلانات و مازندران و نيز انبوهى از اكابر سنيّان ايران را كه غالب آنها ظاهرا قبول مذهب شيعه نموده بودند ، به دست آورده ، اطلاع كامل حاصل مىكردند . سلطان سليم كه در لشكركشى و طرّاحى جنگ يكى از سرداران معروف دنيا بود در سفر چالدران فهميد كه قبل از قهر و تنكيل علاء الدوله ذوالقدر دوست‌نما و دشمن‌منش و استيلاى دياربكر و كردستان و ارمنستان و تأمين خط راه سوق الجيش مستقيما متوجه قلب مملكت دشمن شدن و لشكر هفتصد ميل راه طى كرده را ، سيصد ميل هم در داخلهء مملكت دشمن پيش بردن ، چقدر خطر داشته و خطاى بزرگى بوده كه اختيار نموده است ؛ مجبور به اصلاح خطيئات خود شده ، اول حصون و بلاد واقعه در وادى فرات را از قبيل كماخ و ارزنجان و بايبورد استيلا نموده ، راه تعرّضى خود را به ولايت طربزون از سمت كموشخانه و قره حصار شرقى التصاق كرده تا مرتبه‌اى از آن راه اطمينانى حاصل نمود ، بعد از اتمام آن كار ، على الغفله لشكر به سر علاء الدوله ذوالقدر فرستاده ، قبل از آنكه سلطان مصر خبر دار شود ، امارت ذوالقدريه را طورى پريشان و مضمحل و منقرض ساخت كه احدى از اين ايل هشتاد هزار خانوار نتوانست در جايى جمعيت كرده ، دوباره امارتى تشكيل نمايد و سر علاء الدوله را به سلطان مصر فرستاده ، او را هم تهديد كرد و به اظهار يك شدّت مفسدين را به دست آورده به قتل رسانيد ، و به اين واسطه زمام اطاعت لشكر را در دست گرفته ، كار لشكرى را طورى منظّم ساخت كه روزى محض امتحان ، قشون را دو فرقه نموده ، حكم جنگ با همديگر را داد . كار مشق آتشبازى و گلوله اندازى را انتاج نمود . سرداران ديدند كه جمعى از لشكر به خاك هلاك افتادند ، به هزار مشقت لشكر را از همديگر جدا كردند . عجب اين است كه ابدا اعتنا نكرده ، وضع كشتارى قشون را خنده‌كنان تماشا مىنمود و ادريس تبليسى [ بدليسى 
  ] صاحب تاريخ هشت بهشت كه در سابق يكى از رجال با اعتبار دولت بايندريه و در ميان عشاير و قبايل اكراد معروف و محترم بود با فرامين امتياز و خلع و نقود به كردستان فرستاده ، رؤساى بيست و پنج عشيرت اكراد زيلى و ميلى و غيره از قوم قيرمانج را داخل دائرهء تبعيت و حمايت عثمانى نمود و مصطفى پاشا حاكم طربزون را به دفع نورعلى روملو مأمور كرده ، در چشمگزك او را با همراهانش مقتول گردانيد .\r\nو لشكر فرستاده از ولايت قديمه ايران غالب بلاد را به خصوص شهر شهير قره آمد را كه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nدر تواريخ قديمه قره حميد مىنگارند و امروز معروف به دياربكر است ، ضبط كرده ، در آن حوالى از براى ايرانيان جز ماردين و سيورك و سعرد و خرپوت و معدن جايى را نگذاشتند . و از يك طرف نيز عبيدخان اوزبك و شيخ ابراهيم شيروانشاهى و ساير امراى مستقل را كه در اطراف ايران ، هم حدود بودند ، از براى عدوات سلطنت صفويه تحريك مىنمود و سخت قدغن كردند كه از ايران احدى را در خاك عثمانى قبول نكرده بيرون كنند و هر كس از ايران به ممالك عثمانى بيايد ، مالش را ضبط كرده بعد بكشند . و احدى از رعيّت عثمانى به خاك ايران نرود و اگر برود كشته شود .\r\nخلاصهء كار و افكار طرفين بر اين منوال معروض بود كه سال نهصد و بيست و يكم هجرى [ 921 
  ] موافق سال هزار و پانصد و پانزده ميلادى [ 1515 
  ] به انجام رسيد .\r\n\r\nوقايع سال نهصد و بيست و دوم [ 922 
  ]\r\n\r\nوقايع محرّم الحرام سنهء 922\r\nروز اول ماه مزبور على العاده ، ديوان عالى شد . با اينكه حضرت خداوندگار رسم تبريك سال را به جا آورده ، انعام محرّميهء عموم بندگان را مرحمت فرمودند ، باز به امناى دولت روى التفات نشان نداده ، ديوان را خلاف عادت قديمه ، زودتر از وقت به هم زده ، بىالتفاتى خودشان را واضح ساختند .\r\nروز پنجم حكم مؤكد صادر گشت كه اگر شاه اسماعيل به سمت دياربكر بيايد ، محمد بيگ ميرآخور از قشون ، مقدار كافى از مردان نبرد آزما انتخاب نموده ، قلعهء آمد را حفظ نمايد و باقى لشكر نيز از پشت شاه اسماعيل داخل چخور سعد شده بتازند و خط رجعت او را خراب نمايند . روز هفتم از براى جناب شيخ الاسلام هفتصد و پنجاه تومان انعام و يك بطانه سمور خلعت مرحمت گرديد .\r\nروز نوزدهم نظام الدين چاپارى از دياربكر آمد .\r\nروز بيستم ديوان شد . احوال دياربكر از روى تحقيقات نظام الدين ، به عرض رسانيد .\r\nروز بيست و يكم ، حضرت خداوندگار به عزم شكار ، بالعزّ و الافتخار ، به سمت يانبولى عزيمت فرمودند . در موكب همايون ، جز خواجه افندى و امير علم و امير آخور و آقاى در خانه و ساير عملهء شكار احدى نبود . در همين روز ، موكب همايونى در قريهء حمزه بيگلو توقف كرد و پاشايان در خصوص نظام الدين به اين قريه احضار گرديد .\r\nروز بيست و دوم در قريهء حمزه بيگلو عقد ديوان شد . امور راجعه به مأموريت نظام الدين مذاكره گرديده ، هر قرارى لازم بود داده شد و پاشايان عودت به شهر نمودند .\r\nروز بيست و سوم حضرت خداوندگار عازم شكار شده ؛ هفت هشت روز در شكارگاه‌ها هم تفرّج فرمودند . در همين روز ، در شهر پاشايان و ساير اعيان ، عقد ديوان كرده ، على الفور\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nصورت به كارهاى نظام الدين داده ، روانه دياربكر نمودند . روز بيست و هشتم كدخداى غريب بكتيها به دياربكر روانه گرديد .\r\n\r\nوقايع شهر صفر المظفر سنهء 922\r\nروز غرّه ماه مذكور با اينكه حضرت خداوندگار شكار زياد از هر نوع پرنده و چرنده كردند ، باز عودت به شهر نفرمودند . روز هفتم ، على الترتيب ديوان شد . داود بيگ امين كليبولى به ديوان احضار گرديده ، به حكم همايون لت « 1 » زدند .\r\nروز دهم ، قاصد از حاكم بايبورد آمده ، خبر آورد كه ديو على سلطان به سمت گرجستان تاخته ، منوچهر شامخال را پريشان و گريزان نموده و نصف اهالى اظهار تبعيّت به ديو على سلطان كرده ، نصف آخرش نيز به نزد قزل احمد اوغلى رفته ، تابعيت او را پذيرفته‌اند .\r\nروز سيزدهم ، حضرت خداوندگار از شكار مراجعت فرموده ، به عمارت سلطنت تشريف آوردند و اين سفر شكار بيست و پنج روز طول كشيد .\r\nروز چهاردهم ، على الترتيب ديوان شد . وزرا و ارباب ديوانيان شرفياب حضور شدند .\r\nسفر به جانب شرق معين شد و از براى تدارك مهمات حربيّه و لوازم سفريه به وزرا تأكيد گرديد . و ايلچى مجارستان كه از براى استدعاى عقد مصالحه در راه مىآمد ، چاپار فرستاده شد كه به لشكر حاضر ركاب آن ممالك با سيورسات لازمه به زودى به سمت بايبورد بروند .\r\nروز پانزدهم ديوان شد . ايلچى پادشاه مغرب آمده ، نامه و هدايا آورد ، پيشكش كشيد .\r\nپادشاه مغرب عرض اخلاص و عبوديت كرده ، از حضرت خداوندگار علم حمايت طلبيده و از براى امداد هم لشكر خواسته بود و امر شد كه حضرت سلطان سليمان به ادرنه آمده ، روم ايلى را از هجوم دشمن محافظت نمايند . و به آقاى ينگىچريان امر شد كه بدون افاتهء وقت ، از دريا عبور كرده رو به راه نيكى شهر حركت نمايد .\r\nو به امير الامراى روم ايلى حكم شد كه از معبر كليبولى عبور كرده ، در ظاهر شهر بيغا اردو زند . و مقرر گرديد كه حضرت خداوندگار از راه كوتاهيه به ولايت قرامان تشريف فرما شوند و فرمان شد كه تمامى عمله در خانه سلطانى از اعلى تا ادنى ، در ركاب حاضر شوند .\r\nچون منوچهر شمخال گرجستان به استدعاى حكومت تمامى گرجستان بسانه نامى از امراى خود را به توسط حاكم بايبورد و قزل احمد اوغلى به دربار فرستاده بود ، لهذا سفر به آن جانب ضرورى شد . در روز شانزدهم ، يوسف آقا نامى از جانب مير حسين بيگ امير چشمگزك به ايلچىگرى آمد و پيشكش آورد و از براى عقد صلح دوباره ايلچى مجارستان آمد . روز\r\n\r\n\r\n","description":"","footnote":"\r\n( 1 ) . لت زدن از ياساى اتراك است و اين ضربتى است كه مقصر را به رو خوابانيده و دو نفر سر و پايش نشسته ، تازيانه به كفلش مىزنند .\r\n","page_name":" 165 ","page_number":165},
  {"content":"\r\n\r\nنوزدهم ايلچى مير حسين بيگ امير چشمگزك پيشكش كشيده دست بوسيد . روز بيستم عبد الكريم افندى زاده از محبس خلاص گرديد .\r\nروز بيست و يكم ديوان شد . بشارت مفتوح ساخته شدن قلعهء خرپوت « 1 » را به عرض رسانيدند . و نوشتند كه شاه اسماعيل آذوقهء چهل روز را برداشته ، به سمت سلطانيه حركت نموده است . روز بيست و پنجم ، خبر آوردند كه پادشاه اسپانيا كه از پادشاهان نامدار فرنگ بود ، فوت كرده است و در جايش فراوشه نام پادشاه شده است . روز بيست و ششم ، احمد چلبى قاضى و شاه حسين آقاى كدخداى شهر آمد كه خواسته بودند ، آمدند . روز بيست و هشتم ، هيقل زاده آمد ، دل آورد . چون حضرت خداوندگار در شكار بودند ، مومى اليه به شكارگاه روانه گرديد . روز بيست و نهم ، ديوان شد . مقرر گرديد كه احمد پاشاى صدر اعظم و قاضى عسكر روم ايلى و وزير لشكر آناطولى و طغراكش در ادرنه مانده ، امور مملكت را رؤيت و اجراى عزل و نصب نمايند و شاهزاده هم نظارت به كارهاى ديوان نمايد و پنج هزار مرد نبرد آزما از دليران نامدار از لشكر روم ايلى انتخاب كرده ، به زودى روانهء اردوى همايون نمايند . حكم شد كه در اسلامبول سكبانباشى - اجودانباشى كل - در جاى آقاى ينگىچريان بماند و سه هزار ينگىچرى هم به آن هزار نفر كه پيش از اين به اردو فرستاده شده بودند ، علاوه گردد . و حكمى شرف صدور دريافت كه به همان شرايط كه مقرر گرديده ، با حكومت مجارستان عقد مصالحت نموده شود .\r\n\r\nوقايع ربيع الاول سنهء 922\r\nدر غرّه همين ماه به ترتيب ديوان شد . از براى پادشاه مغرب جواب نوشته ، اجازت به سفيرش دادند و به دريابيگى درياى سفيد حكم شد كه به پادشاه مغرب امداد نمايد و ايلچى مجارستان احضار به ايوان گرديده ، شرايط متاركه نامه را مذاكره نمودند و پاشاها اين خصوص را دو بار به عرض رسانيدند و حكم شد كه عمله در خانه سلطانى به ترتيب عودت نمايند . حكومت جانيك - سينوب - به چيقرقجى باشى داده شد . شاهنجى باشى در جايش چيقرقجى باشى نصب گرديد و حكم شد كه حكومتى به لطفى آقا بدهند و قاپوجى باشى تنها ماند . روز سوم خبر فوت پادشاه مجارستان را آوردند .\r\n\r\n\r\n","description":"","footnote":"\r\n( 1 ) . اسم قديم اين شهر كارپرت ؛ يعنى قلعهء سنگ و در كتب تواريخ عرب حصن زياد و مركز ولايت معمورة العزيز است . اين شهر در بالاى كوهى واقع و مسكن بيست و پنج هزار نفس است . جوامع و مساجد عاليه و كتبخانه‌هاى مكمل و منظم دارد . مركز ولايت قصبه معمورة العزيز است كه ارگ حكومت و تلگراف‌خانه و سربازخانه و مريض‌خانه و دار العجزه و كارخانهء حرير بافى بسيار منظم به طور فرنگ ، در دست اهالى اين ولايت ترتيب شده و غالبا صاحب سوادند . تجارت و زراعت اين ولايت اهالى اين مملكت را در حقيقت به درجهء عاليه مدنيت رسانيده است . انتهى\r\n","page_name":" 166 ","page_number":166},
  {"content":"\r\n\r\nروز چهارم ، متاركه نامه با مجارستان مهر و امضا گرديد و اجازت داده شد . روز پنجم ، عقد ديوان كرده ، حكومت جزيرهء غريبون را در مقابل دويست هزار آقجه - يعنى سه هزار و سيصد و دو تومان - به لطفى آقا دادند و شيخ محمد كدخداى نوابان قاپوجى باشى نصب گرديد و به حسن بيگ از معتوقين داودبيگ كه از براى رسالت به مصر فرستاده شده بود ، منصب كدخدايى نوابان مرحمت گرديد . به مناسبت فوت پادشاه مجارستان ، سفراى آن مملكت احضار به ديوان گرديده تجديد معاهده نمودند و مقرر شد كه دو نفر آنها به همراهى كمال بيگ به مجارستان رفته ، يكى از آنها در اسلامبول بماند .\r\nروز ششم ، دستگاه سلطنت را به سمت اسلامبول فرستاده ، متوجه سفر گرديدند . روز هفتم حضرت خداوندگار بالعزّ و السعاده از شهر ادرنه بيرون آمده ، به عزم سفر شرق متوجه اسلامبول گشتند . در اثناى راه از علىبيگ شهسوار اوغلى قاصدى آمد ، خبر آورد كه قره‌خان سردار شاه اسماعيل چند منزل عقب نشسته و ميدان را خالى گذاشته است . روز هشتم نيز باز قاصدى از شهسوار اوغلى آمد و خبر آورد كه محتمل است موكب سلطان مصر به حلب بيايد ؛ زيرا كه با قزلباش در ضد دولت عثمانى اتفاق نموده است .\r\nروز چهاردهم به بيغادوس آمده ، عقد ديوان كردند . مقرر گرديد كه حضرت شاهزاده با وزيرش به ادرنه آمده ، نظارت به امور روم ايلى نمايد و مصطفى پاشاى فرمان فرماى بوسنه وكالت صدر اعظمى را در خدمت شاهزاده به جا بياورد و پسر داود پاشا حاكم گوستنديل نيز به بوسنه رفته ، در وكالت مصطفى پاشا مشغول به حفظ و حراست آن حدود شود . و لله شاهزاده در موكب همايون مسافرت نموده ، واسطهء مخابرات فى ما بين خانواده سلطنت شود .\r\nدريابيگى درياى سياه بوغازهاى اسلامبول را محافظت نمايد و خسروبيگ سرپرست قره چيان هم در لنگرگاه از نكميد كشتىها را بسازد . صوفى بالى و قاضى عسكر روم ايلى و وزير لشكر آناطولى هم در خدمت شاهزاده مانده ، رسيدگى به امور مملكت نمايند و حكم شد كه تمام قشون در موكب همايون متوجه سفر قزلباش شوند . و از جانب احمد پاشاى صدر اعظم نيز از روى دوستى به امير الامراى حلب مكتوب نوشته شود .\r\nروز پانزدهم ، بنا به بعض ملاحظه ، اجراى تمامى تدابير ديروزى تأخير گرديد . فقط مكتوب امير الامراى حلب تحرير و مهر گرديد . روز شانزدهم به پل وسپنه آمدند . اهالى و موالى اسلامبول و ساير اعيان و اركان ، حضرت خداوندگار را استقبال كرده ، به اطاق همايون بردند . روز هفدهم ديوان شد . مكتوب صدر اعظم را به توسط احمد پاشاى ممى اوغلى ينگىچرى به حلب فرستادند . روز هجدهم پيرى پاشا را با وزير لشكر كه به ديوان آوردند ، حكم شد ، عمارت سلطنت رفته ، خزانه را وارسى نمايند .\r\nتا روز بيست و دوم ، حضرت خداوندگار در سراپرده ، در عمارت سلطنت اوقات شريف خود را گذرانيدند . روز مذكور ديوان شد . از دياربكر قره مراد چاوش ملقب به\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nشيطان چاپارى به دربار آمد و خبر آورد كه محمد چلبى علوفه‌جى باشى و حسين بيگ چركس با چند صد نفر در قراول بوده‌اند كه قره‌خان امير الامراى شاه اسماعيل حملهء ناگهانى به آنها نموده ، هر آن دو سردار با ابو ابجمعى خودشان شهادت يافته‌اند و محمد پاشاى بيگلربيگى نيز با ابو ابجمعى خود در قلعهء دياربكر متحصن شده ، منتظر امداد است .\r\n\r\nايضاح [ در گزارش حملهء قزلباشان به دياربكر 
  ]\r\nاين فقره را صاحب كتاب احسن التواريخ « 1 » از قرار ذيل ضبط نموده است :\r\nقره‌خان كه چون از استيلاى [ او بر 
  ] دياربكر آگاه گرديد ، [ با فوجى از دلاوران 
  ] « 2 » متوجه آن سامان شد كه مردم آنجا را از جادهء خلاف به شاهراه وفاق آورد . چون بدان حدود رسيد ، مردمان شهر با روميان اتفاق كرده ، از دروازه بيرون شتافته و دست به انداختن تير و راندن شمشير بردند و غازيان را نگذاشتند كه به حصار آيند . خان از موافقت ايشان مأيوس شده ، اطراف آن ولايت را متصرّف شد و شوارع را مضبوط كرده ، نگذاشت كه يك من بار به شهر آورند . بيغلو چاوش عاجز گشته ، پنجهزار سوار به جنگ غازيان روانه ساخت . قره‌خان با فوجى از ابطال دهر و سپاهى سراسر از خشم و قهر ، عنان يكران به جانب روميان معطوف گردانيده ، بر ايشان تاخته ، و مهم ايشان را حسب الدعا « 3 » ساخت . چنانچه يك تن از ايشان سالم نماند . و چون اين جماعت را به قتل آورد ، مظفّر و منصور عنان به صوب اردوى خود تاخت . « 4 » انتهى .\r\nتاريخ عثمانى « 5 » هم مىنگارد كه : محمد چلبى علوفه‌جى باشى و حسين بيگ چركس كه با چهار صد سوار در قراول بوده و در طرف ظهر در باغات ماردين قاپوسى گردش مىنمودند كه قره‌خان امير الامراى دياربكر غفلة بر سر آنها ريخته ، محمد چلبى و حسين بيگ را با سيصد و دو نفر طعمهء شمشير ساخته ، بعد دياربكر را سخت محاصره نمود . چون محمد پاشا احوال را واقف گشت ، عريضه‌اى به دربار نوشته اطلاع داد و امداد طلبيد . انتهى\r\nحضرت خداوندگار كه اين خبر كدورت اثر را شنيد ، پر از آتش غضب شده ، بدون قاضى عسكرها ، پاشايان را از ديوان احضار فرموده ، عريضهء بيگلربيگى دياربكر را به روى احمد پاشاى صدر اعظم زد و فحش زياد داده ، چند مشت هم به سر آن وزير زد . حتى عمامهء آن وزير از سرش افتاده ، شال و عرقچين و كلاه از يكديگر جدا ، به طرفى افتادند . فرمود قاپو آقاسى ، دست احمد پاشاى صدر اعظم و پيرى پاشاى وزير را بستند و اين دو وزير را محمد آقاى قاپوجىباشى در تحت نظارت يك دسته ينگىچرى به اين ذلّت و حقارت به يدى قلّه برده\r\n\r\n\r\n","description":"","footnote":"\r\n( 1 ) . در اصل به خطا : روضة الصفويه .\r\n( 2 ) . از احسن التواريخ چاپى .\r\n( 3 ) . در چاپى : مدعا .\r\n( 4 ) . احسن التواريخ ، ص 205\r\n( 5 ) . طبق معمول ، بايد تواريخ عثمانى باشد نه اين كه ، اين عنوان كتاب خاصى باشد .\r\n","page_name":" 168 ","page_number":168},
  {"content":"\r\n\r\nدر زندان كرد و مهر همايون را از هرسك زاده گرفته ، هر دو را هم از مأموريت و نوكرى عزل كردند .\r\nسنان پاشا تنها از حضور بيرون شده ، به ديوان آمد و فرمود كه حضرت خداوندگار ، يونس پاشا را به جاى من وزير ثالث نصب فرمودند . لهذا كدخداى بوابان چاپارى فرستاده شد كه آن وزير را به وزارت تبشير و به دربار احضار نمايد و سنان پاشاى دريابيگى هم به جاى او امير الامراى روم ايلى نصب گرديد و حكم شد كه تا يونس پاشا قشون را به سنان پاشاى بيگلربيگى تسليم ننمايد و با امراى سفرى و حضرى در باب سفر مشورت كرده دستور العمل اردو را مدبرانه ندهند ، به مقام جديد خود نيايد . و سنان پاشاى وزير دوم به اسم نيابت سلطانى ، سردارى اردو را در عهده گرفته ، به دياربكر برود و به موجب تدبير سابق بيگلربيگى روم ايلى و بيگلربيگى آناطولى و بيگلربيگى قرامان و تمامى امرا لشكر معين خودشان را با آذوقه و آقاى ينگىچريان نيز به همراهى سه هزار ينگىچرى تير انداز و غلامان چابك سوار و دستهء تفنگداران ركابى و صنف تبرداران و هشتصد و نود و پنج پياده و هفتصد و پنجاه مسلم ، به همراهى نقدى و جنسى خزانه در سفر حاضر شوند و ممى چلبى زاده احمد پاشا كه به مكتوب احمد پاشاى صدر اعظم به حلب فرستاده شده بود ، از آن مأموريت عزل گرديده ، از عقبش چاپار ارسال داشتند كه او را برگرداند . كارها به اين بىقرارى بود كه سنان پاشاى سردار را كه مبلغى راه پيموده بود ، چاپار فرستاده به چاپارى احضار كردند .\r\nتكرار ديوان شد . سنان پاشاى بيگلربيگى روم ايلى هم احضار گرديده ، به قاپو آقاسى منصب دريا بيگى مفوض گرديد . جاى پيرى پاشا يعنى وزارت دوم به حساب بيگ وزير لشكر داده شد .\r\n\r\n[ اتفاق 
  ] غريبه\r\nپيش از اينكه سنان پاشا به منصب امير الامرايى روم ايلى نائل گشته آمد ، در ديوان نشست .\r\nعلى العاده ديوانيان درجهء دوم دست بوسيده ، تبريك گفتند و حسام‌بيگ نيز يكى از آن جمله بود . يك ساعت نجومى از اين مقدمه نگذشت كه امين طباخ خانه آمده ، حسام‌بيگ را به وزارت دومى تبشير نمود . پس به رسم معمول لازم آمد كه امير الامراى مشار اليه دست وزير دوم را بوسيده ، مباركباد بگويد و ايشان هم در كمال شعف و امتنان دست بوسيد و تبريك گفت . و انقلاب روزگار باز به ارباب بصيرت و اعتبار واضح و آشكار شد . بلى !\r\n زهى تا بگردانى انگشترى * جهان را دگرگون شود داورى \r\nبعد تمامى ديوانيان دست بوسيدند . سنان پاشاى غازى نيز بر مسند صدر اعظمى نشست . آغا حسين خواجه آغاى قاپو نصب گرديد . امروز تا مغرب ديوان طول كشيد و در همين روز ،\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nغازى مشاراليه از حضرت خداوندگار عفو تقصير پاشايان را استدعا كرد . بنا به استدعاى مشار اليه ، هر دو مظهر عفو و عاطفت شدند و حكم خداوندگار شرف صدور يافت كه دزدار آقا پاشايان را از محبوسى معاف بدارد و همچنين عفو و اغماض گناه‌هاى شادى پاشاى بيگلربيگى سابق و فائق بيگ حاكم سيواس و سليمان بيك حاكم قيصريه و قرجه پاشا و احمد چلبى را كه بنا به تقصير بى اجازت از دياربكر آمدن آنها ، در ادرنه حبس گرديده بودند ، استدعا نمود و حضرت خداوندگار نيز آنها را عفو فرمود .\r\nحكم همايون به قاضى و به داروغهء ادرنه ، در باب تخليه سبيل مشار اليهم ترقيم و به توسط بوزدغان چاوش اسبال گرديد كه از حبس آزاد شوند و از جانب حكام مستقل خلاف المله اخلاق و الاخيا و بغدان - مولدوانيا - و جزيرهء ساقز - شيو - ايلچىها آمده ، مرسوم معمول و معلومى خودشان را به خزانه عامره ايصال داشتند .\r\nروز بيست و چهارم ديوان شد . حكم همايون صادر گشت كه حضرت شاهزاده به ازدر صاروخان كه محل حكومتشان بود ، اقامت گزينند و قاسم بيگ عجمى نيز به ازدر در كمر مشغول به كشتى سازى شود و جعفر آقا نيز شروع به امور دريابيگى خود نموده ، كشتى به اطراف لنگرگاه‌ها ارسال بدارد .\r\nروز بيست و پنجم با هزار اعزاز و اكرام و اجلال و افخام ، حامل رايت فتح آيت پادشاهى ، با نقاره خانهء مخصوص سفرى شاهنشاهى به عزم سفر مشرق به بلده اسكدار عبور و كوچ كردند . اركان دولت كه وزير دلير مشار اليه را تشييع كرده بودند ، مراجعت نموده ، باز به ديوان آمدند . حضرت خداوندگار به عزم تفرّج سوار شدند و حسين پاشا را خواسته ، از او بعض احوال پرسيدند . در سلخ ماه مذكور ، حضرت خداوندگار در قايق نشسته ، بالشوكة و الاجلال از دريا عبور كرده ، عمارت سلطنتى را به مقدم همايونشان مشرّف و مزيّن فرمودند . اعيان و اركان ديوان و عملهء خلوت و ساير مردم نيز از عقب همايون عبور به اسلامبول نمودند .\r\n\r\nوقايع شهر ربيع الآخر سنهء 922\r\nروز غرّه اين ماه ديوان شد . قاضى عسكرها را حضور نخواستند . حسين پاشا را دعوت به حضور نمودند . شرف‌خان‌بيگ امير تبليس و خليل‌بيگ ايوبى امير حصن كيف و مولانا ادريس بدليسى و گماشتگان اتاق‌بيگ از امراى نامدار اكراد ، دست بوسيده پيشكش‌هاى خودشان را تقديم نمودند .\r\nروز بيستم اين ماه ، نگارندهء اين يادداشت كه بندهء درگاه ديدار حيدر چلبى هستم ، در معيت سنان پاشاى سردار و صدر اعظم داخل آق شهر شدم . از قره حميد چاپارها آمده ، خبر آوردند كه محمد پاشاى بيقلى با قره‌خان جنگيده او را كشته ، و شكست به اردوى او داده ، از مآل عريضهء امير الامرا معلوم شد كه در اين جنگ ، از امراى شاه اسماعيل هجده نفر و از افراد\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنيز پنج شش هزار نفر طعمهء شمشير گرديده و از لشكر ما نيز دويست نفر قرامانى و صد و سى نفر از لشكر آناطولى و صد و پنجاه نفر كردستانى و جزوى هم از ينگىچرى كشته گشته‌اند .\r\nسردار پاشا انعام و خلعت چاپارها را داده ، به زودى به سمت دربار همايون روانه داشت .\r\n\r\n[ در بيان شكست قزلباش از روميان در دياربكر 
  ]\r\nتوضيح : تفصيل اين فقره را صاحب احسن التواريخ « 1 » از اين قرار ضبط كرده است :\r\nبعد از چند روز خبر آمد كه بيغلو چاوش قريب بيست و چهار هزار سوار و پياده مجتمع ساخته ، از آمد بيرون آمده ، بنابر آن ، قراخان از اردوى خود جدا شده ، به طرف معسكر بيغلو چاوش - محمد پاشاى بيگلربيگى - آورده در قورق سرماردين معسكر ساخت . و آن وقت متوجه آن شد كه به زودى به مقاتلهء خصم توجه نمايد و مجددا اديم زمين را از خون عدو گلرنگ سازد و قوورمش سلطان قاجار نيز او را ترغيب مىنمود و مىگفت كه دشمنان خاندان صفويه را بيش از اين مهلت نمىبايد داد و به زخم شمشير و خنجر رخنه‌ها در ديوار وجودشان مىبايد گشاد .\r\nاما در آن اوان ، از نزد خاقان اسكندرشأن ، قورچى رسيده بود و حكم آورد كه مقابله نكند تا از اين جانب امداد نرسد و ساير مردمان نيز سرعت در محاربه مصلحت نمىدانستند و مىگفتند تا زمان وصول كومكبا حريف ، دست در كمر نمىبايد زدن . خان راى قدورمش سلطان را قريب به صواب تصور نموده ، روز ديگر برابرش گردون خرام سوار شده ، اعلام را برافراخته ، جوانغار را چنان كه بايد [ و شايد 
  ] مرتّب ساخته ، از آن جانب بيغلو چاوش نيز ميمنه و ميسره را به مردان كار استحكام داد و در پيش لشكر خود ارّابه‌ها پر از ضربزن و فرنگى تعبيه نمود و اطراف آن را با زنجير به يكديگر بست و پس جنود را به شتران و كتبلكه مضبوط گردانيد . و چون هر دو لشكر در آن صحرا كه نمونهء شب محشر بود ، مرتّب گشت ، بار اول غازيان شمشيرها را آخته و نيزه‌ها را بر مخالفان راست ساخته ، بر روميان جلا انداختند و دست چپ و راست را از جا برداشته به قلب رسانيدند . چون راه فرار روميان مسدود بود ، ناچار به جنگ شروع نمودند . منقول است كه در آن روز جمعى از روميه از ضرب شمشير غازيان اسب را گذاشته پا بر دوش يكديگر نهاده مىگرديدند .\r\n ز هيبت بلارك چون برگ گندنان * شخص مبارزان شده چون شاخ زعفران \r\n از صاعقه چون باطن آتشكده زمين * وز زلزله چون ظاهر فالج شده زمان \r\nغازيان [ رستم 
  ] توان ، به ضرب تيغ بران رخنه در جان جوانان انداخته ، خرمن بقاى ايشان را به باد فنا دادند . زبان تيغ آيهء  « كُلُّ مَنْ عَلَيْها فانٍ »  « 2 » به گوش جان فرو مىخواندند و صفير تير پيغام\r\n\r\n\r\n","description":"","footnote":"\r\n( 1 ) . در اصل به خطا : روضة الصفويه\r\n( 2 ) . رحمن ، 26\r\n","page_name":" 171 ","page_number":171},
  {"content":"\r\n\r\n « كُلُّ نَفْسٍ ذائِقَةُ الْمَوْتِ »  « 1 » به نزديك و دور مىرسانيد و چندان كشته برافكند كه سواران را محال كشتن و پياده را محل گذاشتن نماند .\r\n ز بس كشته در عرصهء شور و شر * اجل را نبودى مجال گذر \r\nامراى سنجق به پاشا گفتند كه لشكر ما زير و زبر گشته . مهم از اشتعال نيران گذشت . لايق اينكه به مضمون « الفرار ممّا لا يطاق من سنن المؤمنين » تجاوز نفرماييم . بيغلو چاوش اين سخن را قبول نكرد و لشكر خود را استمالت داده ، به جنگ تحريك نمود . بار ديگر روميان پر شور و شر حمله بر غازيان شير نر كردند . باز غازيان ايشان را به قلب رسانيدند ؛ نزديك به آن رسيد كه بيغلو چاوش از معركهء ستيز عنان يكران به وادى گريز منعطف گرداند . خان اعراض كرده ، بر قلب روميان اسب انداخت . قضا را تفنگى گشاد يافته ، سبب انقطاع رشتهء حيات او گرديد . غازيان دل شكسته شدند . روميان به حركت آمده ، قزلباش قرار بر فرار دادند « 2 » و بيغلو مسرعى جهت اين خير نزد سلطان سليم فرستاد و تمام دياربكر را تصرف نمود . « 3 » انتهى\r\nاطلاعى كه از اين فقره ، تواريخ عثمانى مىدهد ، از اين قرار است : قره‌خان كه اطلاع از ضبط دياربكر به هم رسانيد ، به همراهى ابو ابجمعى خود بر سر دياربكر آمده ، مقاومت سختى از لشكر ظفر پيكر ديده ، مأيوس گشت و به محاصره پرداخت و كيفيت را به دربار شاهى عرض نمود .\r\nبنابراين خبر موحش ، دربار شاهى نيز از براى استرداد ممالك مستوليه ، لشكر بغداد و حلّه و سلطانيه و كلهر و چخور سعد و كاشان و قزوين را با امراى آن ممالك مأمور اردوى دياربكر فرمود . امراى مذكوره كه با لشكر به اردوى قره‌خان پيوستند ، قره‌خان استاجلو و قدورمش قاجار تقويت يافته ، در محاصره اظهار شدت نمودند . اهالى كه از شدّت محاصره به ستوه آمدند ، محمدپاشا را به فك خط و رفع شدت محاصره اجبار ننمودند . سردار و ساير امرا از ازعاج اهالى به ستوه آمده ، متوكلا على الله با توپ و تفنگ از شهر بيرون آمده ، در جلو باغات ماردين قاپوسى دشمن را به جنگ ميدانى دعوت نمودند . قره‌خان كه اين جرأت را از محمدپاشا كه زياده از دوازده هزار نفر در اردوى او مرد جنگى نداشت ديد ، مغرور به كثرت لشكر خود كه زياده از بيست هزار نفر بود شده ، به مقاتله شتافت .\r\nتلاقى فئتين كه به وقوع پيوست ، آتش جنگ و جدال و حرب و قتال به آسمان زبانه كشيد .\r\nبعد از كوشش و كشش بسيار قره‌خان سپهسالار مقتول و اردوى شاهى منهزم و مقهور گرديده ، عساكر سلطانى مظفّر و منصور گشت . انتهى\r\n\r\n\r\n","description":"","footnote":"\r\n( 1 ) . عنكبوت ، 47\r\n( 2 ) . در چاپى : قزلباش فرار بر فرار اختيار نمودند .\r\n( 3 ) . احسن التواريخ ، ص 205 - 207\r\n","page_name":" 172 ","page_number":172},
  {"content":"\r\n\r\nروز بيست و هشتم اين ماه كه روز پنج‌شنبه است ، حضرت خداوندگار - اعزّ الله انصاره - در حق پيرى پاشا بذل مرحمت و عاطفت فرموده ، به دويست هزار آقجه - يعنى سه هزار و سيصد بيست تومان - به مواجب خرج سفره و نوكر از تمام نوكرى معاف داشته ، مشار اليه را مطلق العنان فرمودند و پاشاى مشار اليه نيز دست بوسيده استدعا نموده است كه در غياب همايون مشغول به محافظت اسلامبول شده ، اين موجب را به استحقاق بگيرد و اين استدعاى مشار اليه به كمال تحسين پذيرفته شده است .\r\n\r\nوقايع ماه جمادى الاولى سنهء 923\r\nچون از ايران و از مصر اخبار صحيحه به بابعالى رسيده كه شاه اسماعيل هداياى بسيار به دربار سلطان مصر فرستاده ، استدعا نموده است كه راه عبور از ممالك آسيايى مصر به لشكر عثمانى ندهد و در ازاى اين محبّت ، مبلغ معين هم قبول كرده كه در هر سال به خزانهء مصر تقديم نمايد و سلطان مصر هم اين تكليف شاه را قبول كرده ، و قول به شاه داد كه اول مصرانه تكليف صلح به سلطان كند ؛ هرگاه تكليف او را سلطان نپذيرد بجنگد و هرگاه دياربكر و ممالك ذوالقدريه را از دست سلطان گرفته باشد ، بدون ادعا ضميمه ممالك مصريه كرده و در اين باب عقد معاهده نموده و سند آن را هم مبادله كرد .\r\nحضرت خداوندگار كه اين خبر موحش را شنيدند ، عقد مجلس مشورت نموده ، بعد المذاكره ، به اكثريت آرا قرار دادند كه اول دو نفر از رجال دولت را به يك نامه محبّت آميز و با هدايا به دربار سلطان مصر فرستاده ، از حركت اردو اطلاع بدهند و اجازهء عبور از خاك متعلقه به مصر استدعا نمايند ، و به دقت تمام رفتار و حركات دربار مصر را هم تدقيق و تجسّس نموده ، بازگردند .\r\nحضرت خداوندگار ، نيز به اردوى شرق تشريف فرما شده ، سردارى كل را در عهده بگيرند . بنا به اين قرار ، روز چهارشنبه سوم ماه جمادى الاولى ، زيرك زاده نور الدين افندى قاضى عسكر روم ايل ، ى سفير اول و قره‌جه احمد پاشا سفير دوم نصب گرديده ، متوجه مملكت مصر گردانيدند .\r\nروز پنج‌شنبه چهارم ماه مذكور نيز ، حضرت خداوندگار به دولت و اقبال و سعادت و اجلال از اسلامبول حركت و از دريا عبور فرموده ، در محميه اسكدار وارد سراپرده شدند .\r\nعرض مخصوص : چون وقايع اين سفر را شخصى هم روز به روز ضبط كرده و اين يادداشت هم مثل يادداشت سابق الترجمه در منشآت فريدون بيگ ضبط گرديده بود ، محض توسيع دايرهء اطلاعات مطالعه كنندگان كرام ، هر دو يادداشت بالتوحيد ممزوجا ترجمه و تحرير شد . انتهى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\n[ حركت سلطان سليم به سوى مصر 
  ]\r\n\r\nدر بيان منازل اردوى همايون از اسكدار الى مصر\r\nروز جمعه پنجم در اسكدار توقف . روز شنبه ششم مال تپه ، روز يكشنبه هفتم تكفور چايرى ، روز دوشنبه هشتم كلبوزه ، سه‌شنبه نهم هركه ، چهارشنبه دهم چنارلى دره ، پنج‌شنبه يازدهم پل ستاره منزل گرديد . روز جمعه دوازدهم ، دامنه دربند قازقلو . شنبه سيزدهم ديكيلى طاش واقعه در ظاهر ازنيق . يكشنبه چهاردهم نيكى شهر . روز دوشنبه پانزدهم آق‌بيق ، سه‌شنبه شانزدهم رنجيرلى قيو . چهارشنبه هفدهم اين اوكى . پنج‌شنبه هجدهم قزل قيا را منزل قرار دادند .\r\nروز جمعه نوزدهم دشت كوتاهيه . شنبه بيستم سودگين واقعهء در مقابل التون طاش .\r\nيكشنبه بيست و يكم قريه ايرت . دوشنبه بيست و دوم قره حصار صاحب . سه‌شنبه بيست و سوم قورى چاى . چهارشنبه بيست و چهارم السيى قلود . پنج‌شنبه بيست و پنجم آق‌شهر منزل گرديده . در اين منزل سرهاى بريدهء قره‌خان و ساير سرداران شاه اسماعيل را كه محمد پاشاى بيغلو بيگلربيگى دياربكر فرستاده بود رسيد . بنا به اين فتح و ظفر ، حكم شد چراغان و آتشبازى و اظهار سرور و خرسندى نمودند .\r\nروز جمعه بيست و ششم ارقت خان . روز شنبه بيست و هفتم ظاهر ايلغون . روز يكشنبه بيست و هشتم دماغه زنگى . دوشنبه بيست و نهم يورت كلميج . سلخ ماه جمادى الاولى صحراى قونيه مخيم موكب همايون شد .\r\nدر اين منزل سرهاى بريدهء قراخان و ساير امراى قزلباش را با هداياى لايقه به سفارت حسن بيگ سلحدار خاصه به دربار سلطان مصر فرستادند و نامهء عربى العباره كه اين دفعه به سلطان مصر نوشتند ، بسيار موقرانه و محترمانه بود و صورت آن از اين قرار است :\r\n\r\n[ نامهء سلطان سليم به قانصو غورى 
  ]\r\nبسم الله الرحمن الرحيم و به نستعين ؛ الحمد لله اعزّ عبده و نصر جنده ، ليكون للعالمين نذيرا ، و أيّده بالتوفيق ليجعل له من لدنه سلطانا نصيرا ، وصى ، رلمعان حسامه فى ازالة الكفر و ظلامه شمسا و قمرا منيرا ، و جعل نقمته للأشرار مشبوبة و نعمته للاخيار مصبوبة ؛ فمن اعتصم بحبل متابعته ، نال مناه و من انتظم فى سلك مشايعته ، حاز مبتغاه و صار من القوم الذين  « لا خَوْفٌ عَلَيْهِمْ وَ لا هُمْ يَحْزَنُونَ »  « 1 »\r\nو الصلاة و السلام على من اقتدينا بآثاره و اهتدينا بانواره ، محمّد الذى منّ الله على المؤمنين به ، اذا بعث فيهم رسولا  « أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ » \r\n\r\n\r\n","description":"","footnote":"\r\n( 1 ) . بقره ، 62\r\n","page_name":" 174 ","page_number":174},
  {"content":"\r\n\r\n « وَ لَوْ كَرِهَ الْمُشْرِكُونَ »  « 1 » و على إله و اصحابه الذين هم قاموا الحماية الدين و نصرة الاسلام و المسلمين ،  « أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ »  . « 2 »\r\nو بعد : فإنّا اصدرنا هذه المفاوضة الشريفة مخبرة عن خلوص نيّتنا و المكاتبة اللطيفه معربة عن صفاء طويتنا الى الحضرة العلية الأكرمية الأفخمية الأعظمية الأكملية الأكفلية الأفضلية العونية الغوثيه ، و هو الذى شمل المحاسن كلّها و جرت عليه المفاخر ذيلها ، و القت لديه المعالى مقاليدها ، و ارجعت اليه المكارم أسانيدها ، حامى الحرمين المكرّمين المحترمين المبجّلين المعتصمين ، ناصر الاسلام و المسلمين ، ظهير امير المؤمنين ، لا زالت خواطره الشريفه مسرورة و مواد ابتهاجها موفورة و أياديه مشكورة و محاسنه مذكورة ، و لا خلا من عزّة يتمهّد أساسها و نعمة يتجدّد لباسها ، و حشمة يرتفع شراعها ، و دولة يلتمع شعاعها ، ما سبح سمك و سبّح ملك ؛ نهدى اليه سلاما يجمع القلوب على حبّه و ولائه ، و يرفع الكروب عن عراص الصدور بطلائع صدقه و صفائه و تناء يرفع غياهب التناكر عن مجالس الأنس بنوره و سنائه ، و ينفح المناهج القويمة و المعارج المستقيمة الى منازل القدس ، يتلألاء نجوم سمائه و نبدى لخاطره الكريمة ان علمه الشريف محيط بانّا لما عدنا من فتح الكماخ مصحوبين بالسلامة ، محفوفين بالعزّ و الكرامة ، بلغ الشتاء و برد الهواء و جادت السماء و تواصلت الانواء ، و تواترت الانداء و اختلّت مثابة القتال و انحلّت معاقد النزال . فقلنا نستريح هذه الشتوة و نستكمل الخطوة و نواصل الغزوة ، و بيمن صدق هذه العزيمة و الإستمرار فى الجهاد على التنيمة ، نزلنا بدار سلطنتنا ؛ فأقمنا فيها بدولة وارية الزناد ، عالية العماد ، مطمئنة المهاد ، دراسية الأوتاد ، الى ان جاء الربيع و غرض نسائم للاسحار صفوف الازهار على مراكب الاشجار ، و شارب النبت قد طرد هارب البرد قد فر فتقاضى عزيم عزمنا باعلاء كلمة الموحّدين على الملحدين ، و يثبت قلوب المتّقين على اليقين ، و هذه العزيمة التى اصبحت بها كلمة الايمان منتشرة و وجوه المسلمين بها ضاحكة و مستبشرة ، و وجوه المشركين « عليها غبرة ، ترهقها قترة ، أولئك هم الكفرة الفجرة » . « 3 » جهّزنا الفيالق و نشرنا البيارق و حشرنا الرواعد و البوارق و ترنحت الصوائل و تربحت الزوايل ، فضربت الكوس و سمّت النفوس ، فعبرنا البحر ، و النّصر مقبل و الظفر منهل ، و الميمنة و الميسرة باليمن ممتدان ، و القلب له من التأييد و التمكين جناحان ، فتوجّهنا الى الديار الشرقية ، فحين مجيئنا بلدة آق‌شهر - وقيت عن الآفة و القهر - ظهر شىء من الاتّفاقات النادرة و الامارات السعادة الباهرة و ورد البشير من قبل ليث الخادر و اسد زاير ، و هو امير الامراء الكرام بالديار بكرية - صانه عن المكاره الملك الاحد - فأخبر أنّ اسماعيل المخذول بعد انفتاح الآمد المحروسة و الخرپوت و سائر قلاعها و جبالها ،\r\n\r\n\r\n","description":"","footnote":"\r\n( 1 ) . توبه ، 33\r\n( 2 ) . بقره ، 5\r\n( 3 ) . عبس ، 40 - 42\r\n","page_name":" 175 ","page_number":175},
  {"content":"\r\n\r\nمع جمّا كثيرا كان مقداره عشرين الفا او يزيدون ، و جعل لهم قسيم رأسه المشهور بقراخان اميرا و هو مقدّم جيشه ، فائق على أقرانه و أرسل معه امير بغداد و امير الحلّة و امير السلطانيه و امير الكلهر و امير السعيد - چخور سعيد - و امير كاشان و قزوين و امير همدان و الامير المزبور مع بعض الامراء من العساكر المنصورة أنقض عليهم انقضاض البزاة على البغاث و صدّهم عن الانبتاث و الانبعاث ، فلمّا رأتهم الطائفة المذكورة ، و بتوا الرجال و طلبوا الفرسان و أقام الصفوف على المواذاة قلبا كمجتمع الليل و مينمة كمندفعة السيل و ميسرة مشحونة بأشاهيب الخيل و تاج الفريقان بعضهم فى بعض كالجراد المنتشر ضربا يزيل الرؤس عن العوائق و يبين الزنود عن المرافق ، و طعنا يهتك و دابغ الصدور و بره مشارق الغموم و السرور ، و رشقا يصيب شواكل الأبصار و يطلب الفقار ، مضجع القرار و اشتدّت الحرب حتى تقلّصت الشفاه و تغضّنت الجباه و تقطّعت له الأنفاس و تحسّرت الفرسان و الفراس و اغبرّت الافاق و اجمرّت الحماليق و الأحداق و جلّت دياجير النقع من المعان الحديد ، السوافر الوافرة و انصلّت للموحّدين من الملائكة المسوّمين امداد النصرة المتواترة ، فهبّت نسمات الفتح المبين من مهبّ  « فَأَيَّدْنَا الَّذِينَ آمَنُوا عَلى عَدُوِّهِمْ فَأَصْبَحُوا ظاهِرِينَ »  « 1 » خرقوا حجاب الصّفّ و خرّقوا شمل الجمع الملتف حتى زلّت أقدامهم عن مقارها و تهاوت الرقاب عن مزارها و قضت الرماح من القلب العدوّ أوطارها و بردة المشرقيات اوارها ، خذل الضلال و نصر الهدى فانقلبوا خاسئا حسيرا و نكص على عقبيه ملوما مدحورا ، فصمّم الامراء المذكورة العزيمة على الهزيمة ، فطاروا بين الأقطار كلّ مطار و سقتهم ساقية الدمار و الإدبار ، فتطرّق النطرق فيالقهم و تلقاهم الفرسان بالسيف ، فحلّوا عاتقهم و فرشت القتلى فى الوهاد و الجبال و قيّدت الأسارى فى الأصفاد و الجيال ، فلم يبق منهم بعدها اثنان عند تنازل الأقران و تناوب الضراب و الطعان . ذلك ذكرى للذّاكرين و كذلك يفعل الله بالظالمين . لم ينج منهم الا اقلّ قليل . اسروا بأسرهم  « فَذاقُوا وَبالَ أَمْرِهِمْ وَ لَهُمْ عَذابٌ أَلِيمٌ »  ، « 2 »  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  . « 3 »\r\nفلما وصل هذا الفتوح مترادفة و السعاداة المتضاعفة ، برؤس الامراء المذكورة التى هى بفضل الله تعالى و منّه للفتوح سائقة و لأمثالها فائدة و سائقة ، وجب أن نرد بها البشرى و البشر الى المجلس السامى أسماه اللّه عزّ و علا ليسرّ خواطرهم الشريفة و قلوبهم المنيفة و المودّة الأزليّة و المحبّة اللّم يزليّة ، فلذلك جهّزنا الامير الكبيرى المقرّبى من خواص حضرتنا حسن - رزقت سلامته - مع رأس قراخان و حلمناه من السلام ما هو أزكى من عرف الورد « 4 » و نشر الحرام . فالمترقّب من الألطاف العميمة أن ينظر بعيون الإكرام و العزّة و الاحترام و يكثر فى\r\n\r\n\r\n","description":"","footnote":"\r\n( 1 ) . صف ، 14\r\n( 2 ) . تغابن ، 5\r\n( 3 ) . انعام ، 45 . در متن اصلى ، به اشتباه اين آيه با آيهء 227 سورهء شعراء درآميخته است .\r\n( 4 ) . تا اينجا ، در متن نوايى آمده است .\r\n","page_name":" 176 ","page_number":176},
  {"content":"\r\n\r\nتعظيمه و تبجيله و تكريمه . و اللّه تعالى متّعكم به نيل السعاداة و بلّغكم أقصها الأمانى و المرادات . تحريرا فى اواخر شهر جمادى الاولى سنة اثنين و عشرين و تسعمائه بيورد قونيه .\r\nانتهى . « 1 »\r\n* * * \r\nوقايع جمادى الاخره سنهء 922\r\nروز چهارشنبه غرّه توقف در دشت قونيه ، پنج‌شنبه دوم ايضا توقف . جمعه سوم باز توقف .\r\nشنبه چهارم قرق . يكشنبه پنجم قرق پيكار باشى قرجه طاغ . دوشنبه ششم قراجه پيكار كه منزل بسيار دورى است . سه‌شنبه هفتم پل خورتى . چهارشنبه هشتم جزيرهء نقاره زن منزل گرديد .\r\nروز پنج‌شنبه نهم توقف . جمعه دهم ، نيكده . شنبه يازدهم ، باستانه . يكشنبه دوازدهم ، قره حصار دوه‌لو . دوشنبه سيزدهم ، بورغازكوپرسى . سه‌شنبه چهاردهم ، صحراى قيصريه .\r\nچهارشنبه پانزدهم ، صار مستاقلو . پنج‌شنبه شانزدهم ، يورت‌زاده از توابع ضمانتى منزل گرديد . روز جمعه هفدهم ، ضمانتى صوتى شنبه هجدم شحنه قياسى . يكشنبه نوزدهم ، صارس . روز دوشنبه بيستم ، اونلو پيكار ، سه‌شنبه بيست و يكم ياتسىايوك . چهارشنبه بيست و دوم ، ظاهر قصبه البستان را كه قبل از ورود مركب همايونى سردار اكرم و سپهسالار افخم و وزير اعظم غازى سنان پاشا با تمامى لشكر اردوگاه ساخته و منتظر قدوم نصرت ملزوم حضرت خداوندگارى - دام شوكته و زاد قدرته - بودند ، تشريف فرما شده ، عموم را قرير العين فرمودند . لشكر ظفر اثر پادشاه محبوب القلوب و شاهنشاه معدلت اسلوب خودشان را با كمال شعف و سرور استقبال كرده ، اظهار شادمانى نمودند و حفظه قرآن در جلو ، رايت فتح آيت آن صاحبقران دوران و آن اسكندر زمان ، سورهء فتح خوانان ، وارد سراپردهء همايونى كرده ، بعد از ايفاى راسمهء تعظيم و تكريم ، منتظر صدور فرمان اجازت به چادرهايشان بودند كه از سراپرده بيرون آمده ، از ميان صفوف لشكر ماشيا عبور فرموده ، در مواجههء قشون از امرا احوال همه را پرسيده و جميع نوكر را به سلام سلامت انجام همايونى سرافراز فرمودند ؛ بعد اجازت استراحت دادند .\r\nروز پنج‌شنبه بيست و سوم توقف كردند . امروز به ترتيب ديوان شد . امرا محض تبريك قدوم دست بوسيده پيشكش كشيدند و هر يكى على مراتبهم نايل خلعت و مرحمت گرديدند . و اسپناقچى زاده خير الدين چاوش « 2 » از شرق آمده ، و دو نفر دل آورد و از مصر جاسوس‌ها آمده ، خبر آوردند كه سلطان مصر تدارك سفر حلب را دارد و سادات و علماى\r\n\r\n\r\n","description":"","footnote":"\r\n( 1 ) . منشآت فريدون بيك ، ج 1 ، صص 419 - 421 . نوايى ، شاه اسماعيل ، صص 251 - 252 . اشاره شد كه چند سطر آخر نامه ، از متن نوايى سقط شده است .\r\n( 2 ) . جد مؤلف .\r\n","page_name":" 177 ","page_number":177},
  {"content":"\r\n\r\nمكه و مدينه را از براى عقد صلح و مسالمت با ايران مىخواهد با خود بياورد . اما آنان توسط اين كار را نپذيرفتند و به حاكم ملاطيه حكم سخت فرستاده كه راه عبور لشكر دولت عثمانى را قطع كرده ، نگذارند كه فردى از آنها عبور از خاك سلطانى به خاك ايران نمايند و خير بيك امير الامراى حلب از براى استقبال سلطان به سمت مصر رفته و چاوش اسكندربيگ را كه نامهء صدر اعظم را به حلب برده بود ، در حلب نگاهداشته كه بعد از ورود سلطان جواب نامهء صدارت را نوشته او را روانه نمايد .\r\nروز جمعه بيست و چهارم در سكودلى بورنى منزل كردند . در اين منزل ، حسن بيگ سلحدار كه سر بريدهء قراخان را به سلطان مصر برده بود ، با نامه و هدايا به همراهى يوسف قيطان بيگ از امراى مصر به اردو آمدند و حسن بيگ خيال جنگ داشتن و به اين قصد متوجه حلب شدن سلطان مصر را به عرض خداوندگار رسانيد و نامه‌اى كه سلطان مصر به آنها فرستاده بود ، تقديم كردند .\r\n\r\nجوابنامهء سلطان مصر به سلطان عثمانى\r\nبسم الله الرحمن الرحيم ، حامدا للّه تعالى و مصليا على رسوله الكريم ، ضاعف الله نعم المقر العالى السلطانى الكبيرى العالمى العاملى العادلى الكافلى الكاملى ، المؤيّدى المظفّرى الممهّدى النصيرى الظهيرى العونى الغوثى ؛ اسوة الملوك و السلاطين ، عون الغزاة و المجاهدين ، معين الاسلام و المسلمين ، المؤيّد بتائيد الله الذى لا إله الّا سواه ، ابو النصر و الفتح سلطان سليم شاه ، لا زال اولياء وجوده الشريف و خطابكم المنيف فى أيمن الأزمنه و أحسن الأمكنه على يد قدوة الأماجد و الأخيار حسن بيگ سلحدار - زيد قدره - مع رأس قراخان اللّعين ، ملك الامراء بين طائفة قزلباش الملحدين ، فقرأنا تلك المفاوضة الشريفة المخاطبة المنيفة و اطّلعنا على ما تضمّنه من وقوع المحاربة بين امير امرائكم محمد باشا البيغلى والى دياربكر و بين مولاء الظلمة الفسقة فى قرب قلعة ماردين و حصول الفتح و النصرة من الله الملك العلّام لجيوش أهل الإسلام و نزول النوازل و البليّة من حضرة القهّار الذى هو عزيز ذو انتقام على رؤس الأعداء اللئام و ظهور التفرقة بينهم مع كثرة عدادهم و سرور الدولة من جملتهم لعدم اسلامهم و اعتقادهم ، فرحنا غاية الفرح و بشّشنا نهاية البشاشة و ابتهجنا بهذه البشارة كل الإبتهاج و زيّنا الأسواق بأنواع الأقمشه و الديباج ، و فتحنا أبواب العيش و النشاط ، و انبسطنا كل الإنبساط و قرأنا مع صلحاء بلادنا الأدعية المتوافرة و الأثنية المتكاثرة ، لإزدياد دولتكم و ارتفاع أعلام نصرتكم فى الدنيا و الاخرة ، انّه ولىّ التوفيق و الإجابة و أصدرنا الى خدمتكم الشريف و مجلسكم المنيف برفاقة قاصدكم المزبور أحد خواصنا زين المقرّبين جمال الدين يوسف قيطان - رزقت عودته بالسلامة و جهّزنا معه من جملة افيال التى أهدانا ملك بلاد الهندية ، فما وصل منها الا الاثنان ، فيلا و احدا مع بعض أمتعة المصرية فالمأمول من\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nجنابكم الرفيع ، حسن القبول لدى الوصول « و العذر عند كرام الناس مقبول » و سلّمناه دراهم معينة لاشتراء الخشب اللازمة لبعض مصالحنا المهمّة فى القاهره و ارسال جم من أهالى تلك الصنعة ، فالمرجو من كرمكم الإحسان بقضاء الوطر و ان تلتفتوا اليه بلطف النظر ، فانّ بيننا و بينكم محبّة قديمة و مودّة مستقيمة من عهد آبائكم العظام و أجدادكم الكرام - انار الله تعالى براهينهم و نوّر مضاجعهم الى يوم القيام - و لا يتغيّر شىء منها بمزخرفات العوام بل تزيد كل اليوم « 1 » من كرم اللّه ذى الجلال و الإكرام أبقاكم اللّه بالدولة الأبدية السرمدية و أيّدكم بتأييداته العليّة السنيّة ما سبح سمك و سبّح ملك و السلام و الاكرام . انتهى « 2 »\r\n* * * روز شنبه بيست و پنجم ماه جمادى الثانيه در منزل آغاج‌خان مختصر ديوان شد . هداياى سلطان مصر را ايلچى تقديم نمود كه يك زنجير فيل عظيم الجثه از آن جمله بود . در همان شب جواب سلطان را نوشته ، سفير مشار اليه را مطيبا اعاده فرمودند .\r\n\r\nجوابنامهء سلطان سليم به سلطان قانصو\r\nبسم الله الرحمن الرحيم ، الحمد لله الذى سدّ ثغور الإسلام بسطوتنا السديدة و شدّ اذر الانام بقوّتنا الشديدة فتوجّه وفود الاقتراح نحو مقامنا الكريم لفوز النجاح من كل فجّ عميق ، و جعلنا خلف الماضين و شرف الباقين و متّحنا قدرة وافية بانجاح مناحج المؤمنين و اصلاح مصالح المسلمين و وفّقنا بهذه الكرامة الكافية ، انه ولى التوفيق . و الصلاة و السلام على رسوله الأمّى و النبى الهاشمى محمّد ، مثل شرعه القويم ، مثل سفينة نوح ، من ركب فيها نجا و من تخلّف منها غرق ، و هو الأمين الصديق الشفيع المشفع الشفيق . و على إله و اصحابه الذين اجرين سفاءن نفوسهم الظاهرة برهاد هدايته الباهرة من سواحل التقليد الى لجّة التحقيق .\r\nو بعد : فانّا أصدرنا هذه المفاوضة اللطيفة الى الحضرة العليّة الأعلمية الأعملية الأكملية الأعدلية الأورعية الأكرمية الأفخمية الأعظمية العونية الغوثية ، و هو الذى جمع المحاسن كلّها و جلّت عليه المفاخر ذيلها و القت لديه المعالى مقاليدها و ارجعت اليه أخبار المكارم أسانيدها ، حامى الحرمين المكرّمين المبجّلين المعظّمين ، نصير الاسلام و المسلمين ، ظهير امير المؤمنين ابوى سلطان غورى ، أعز الله تعالى أنصاره و ضاعف اقتداره و لا زالت الايّام مطابقة لهواه و الاقدار موافقة لرضاه و ساعاته مقرونة بالسرور و اوقاته مضمونة بالجود و أحواله ترابط بالحسن و أفعاله تقارن باليمنى و ما برح وليّه فى ظهور و غلب ، و عدوّه فى ثبور و عطب ، ماكر الاجدان و اتفق الفرقدان و ضاء القمران و لاح الدبران و قرّت الأرض قرارها و\r\n\r\n\r\n","description":"","footnote":"\r\n( 1 ) . در متن نوايى تا اينجا چاپ شده است .\r\n( 2 ) . منشآت فريدون بيك ، ج 1 ، ص 421 - 422 ؛ نوايى ، شاه اسماعيل ، ص 253\r\n","page_name":" 179 ","page_number":179},
  {"content":"\r\n\r\nالقت الافلاك مدارها . نهدى اليه سلاما يتموّج قمقام الالفة الأزلية بنسماته و نقر أغربة الافئدة فى مرسى الخلوص بمرساته و ثناء لو ورد البحر الاجاج لأصبح عذبا فراتا و صادف العظام البالية لاحياها ، بعد ان كانت رفاتا .\r\nو نبدى لعلمه الوزيف ان كتابه الشريف كان صفحته سفينة الدرر و سطوره جعامل الطرد على الغرر على يد الصدر الاجل المحترم ، المقرّب المؤتمن المكرّم جمال الدين يوسف القيطان - رزقت سلامته - وصل الينا و فتح لدينا و تلا ما تضمّنه بين يدينا ، فاطّلعنا على ما فيه من سؤال المطالب و طلب المباغى و المأدب ، فبادرنا قبولها و سارعنا حصولها على قدر ما تابع للتقدير و مفاتيح اغلاقها رهنية بيد التيسير و كيف لانهتم بها ، فان المساعفة فى اتمام المهام من محاسن الشيم و المسارعة الى قضاء الوطر من مواجب الكرم ، و من شيمنا المشهورة و خصائصنا المأثورة افاضة ما يؤمّل و اجازة يسأل ؛ فصدرت أوامرنا العاليه للخشب الباقية من السنه الماضية ، التى لم يسع حملها جفانكم أن يقبض كلّها قيطانكم .\r\nو اما خصوص صنعة الخشب و احتجب هذا المطلب لسبب شىء مبهم المبانى و الاصول و عذر قوى « و العذر عند كرام الناس مقبول » و هو أنّ آراءنا الصائبة اقتضت قبل هذا أن نعمّر مائة مركب كبيرة لا صغيرة ، تذب سواريها و تناطح مناكب الجوزاء مناكبها ، فأمرنا ان تكمل عددا و عدد التخريب بيوت من قال اتخذ الله ولدا ، و ابراز التوحيد على التثليث ، و انهاض الطيب باد حاص الخبيث و نرجوا من الله تعالى أن يتمّ بالخير تجهيزها برجال أكفهم فى قوابض القرضاب و نجعلها مضابا ممتلئة بذباب شغاب و أسود غضاب و ترفض بحجارة مسوّمة سبحها و تنقض على شياطين الكفر شهبها ، و كان أهل المواضع التى يقطع منها الاخشاب و خلق الاراضى التى تؤخذ منها الجذوع لتهنية الأسباب ، موسومين باحضار الحوائج المأمور ، فلا يستطيعون مباشرة غير تلك الأمور ؛ فالمقام العالى ينبغى أن لا يحمل ذلك على التقصير و الفتور ، « 1 » و غور ماء الحب الموفور و خمود جمر الود المبرور ، اذ ليس بغائب عن علومه الكريمة ؛ و الأغارب ان المرحوم المغفور حامد كما جاء العتبة العلية العثمانيه فى ايّام دولة السلطان الأعظم السعيد الماجد - أنار الله برهانه - راغبا فى بغيته و طالبا نيل حاجته ، عاد ينحج طلبه و بلوغ همّته و لقاء امنيّته و حصول بناء على المحبّة المنشعبة من تعارف الأرواح و المودّة المنبعثة من الألفة الثابتة ، قبل تشاهد الأشباح و نحن نريد أن يزيد لهذه المحبّة الموروثة و المودّة المثبوبة انتشار جناح و امتداد غرر و اضاح ، و ليس فى خواطرنا الشريفة الّا استمرار على جادّتها و الإستكثار من مادّتها فلا يهمل فيها تيسر و لا يهمل الّا فيما تعذّر و الطلبات الباقيات اقترنا بالنجاح و الإسعاف فى كلّها ترتب على الاقتراح\r\n\r\n\r\n","description":"","footnote":"\r\n( 1 ) . متن عربى نامه ، تا اينجا ، آن هم با سقط فراوان در : نوايى ، شاه اسماعيل ، ص 257 به نقل از منشآت فريدون بيك ، ج 1 ، ص 422 - 4213 آمده است .\r\n","page_name":" 180 ","page_number":180},
  {"content":"\r\n\r\nو احكام النافذة وردت على الاحكام و مباشر الاعمال لفرط الاهتمام بحولها على أتمّ وجه و احسن حال .\r\nو اما ما أشرتم اليه صاحب البلاد الهنديّة أرسل الى جنابكم العالى على طريقة الهوية اربعة افيال ذوى جثث ضخم ، فوصل منها الا الاثنان الى أبوابكم العليّه فقسمتم كما يقسم الاخوان المتحابّان و جهّزتم واحدا منهما نحو سدّتنا السّنية فصادف محل الارتضاء و القبول ترهب النوادر فى خلقتها العجيبة عند الوصول ، فكبّرنا الخلّاق ذو القوّة المتين ، كيف درئه و برئه و فزره و تدره و خلقه و عدله و سواه و انشاءه و صوره و اخياه  « فَتَبارَكَ اللَّهُ أَحْسَنُ الْخالِقِينَ »  « 1 » و الان أعدنا القيطان المومى اليه مصحوبا بالسلامة و محفوظا بالكرامة و آتينا هذا الكتاب بيمينه و ينقلب مسرورا و أفضنا عليه خلع الإحسان و الإنعام ، فكان سعيه مشكورا و حملنا لمكانتكم العالى من السلام ما هو أزكى من عرف الورد و نشر الخرام و الله تعالى يخصكم من نعمائه الجليلة و آلائه الجزيلة بالقسم الأجزل الأوفى و السهم الأكمل الأرفى باسمائه الحسنى و صفاته العلى و يمد ظلالكم و يؤيد اقبالكم و يمهّد جلالكم و يعطى سئلكم و يزيد فضلكم بمنّه و كرمه ان شاء الله تعالى . انتهى\r\n* * * استطراد : چون يوسف قيطان بيك ، يكى از امراى كارآگاه مصر بود ، سلطان مصر او را مخصوصا به اين سفارت فرستاده بود كه از خيال سلطان و از وضع و قدرت اردوى عثمانى آگاهى حاصل نمايد ؛ اما سلطان سليم كه اطلاع كامل از خيالات سلطان قانصو غورى « 2 » داشت ، فرصتى به يوسف قانيادبيگ نداد كه جز چادرهاى امناى دولت ، جايى را ديده ، چيزى بفهمد .\r\nبا وجود اين دقت ، باز اين استنباط نمود كه اگر سلطان مصر راه عبور از خاك خود به سلطان روم ندهد ، سلطان روم اعتنا به سخن‌هاى تهديد آميز سلطان مصر ننموده ، صورت تمرّد نشان خواهد داد . لهذا از اردوى عثمانى كه يك دو فرسخ دور شد ، باروبنه خود را به نوكرها سپرده ، به همراهى دو جندى به راه افتاد و روز و شب نگفته خود را به سلطان مصر رسانيد و احوال را عرض كرد و سلطان نيز به زودى بيغا محمد بيگ را چاپارى مأمور به سفارت نموده ، به اردوى سلطانى ارسال داشت . و نيز نامه‌اى به شاه اسماعيل نوشته ، او را از حركات خصمانه سلطان مستحضر ساخته ، امداد خواست ؛ ولى تا اينكه سفيرش به ايران رسد ، آنچه مرقوم صفايح صحايف غيب بود ، بر لوايح عالم شهادت پرتو انداخت و علاوه بر اين ، در اين بازى ، دولت دويست و هفتاد و پنجسالهء چراكسه را باخت كه تفصيل اين فقرهء عبرت آميز نيز در سوانح همين سال و سال نهصد و بيست و سه معروض خواهد افتاد . انتهى\r\n\r\n\r\n","description":"","footnote":"\r\n( 1 ) . مؤمنون ، 14\r\n( 2 ) . در اصل : قانياد\r\n","page_name":" 181 ","page_number":181},
  {"content":"\r\n\r\nروز شنبه بيست و پنجم ماه جمادى الثانيه سال مذكور اردوى همايون در اغاج خانى نام محل منزل كرد . روز يكشنبه بيست و ششم ، سلطان صوئى از ممالك متعلقه به سلطان مصر . روز دوشنبه بيست و هفتم ، صحراى ملاطيه از خاك متعلقه به مصر منزل گرديد . روز سه‌شنبه بيست و هشتم در اين صحرا توقف فرمودند . حاكم و اعيان بلدهء ملاطيه اردوى همايون را استقبال كردند . حضرت خداوندگار در حق آنها بذل عاطفت فرموده ، انعام و خلعت داد .\r\nحاكم عرض نمود كه سلطان مصر حكمى فرستاده و در ضمن اظهار فرموده است كه رضايت ندارم كه لشكر عثمانى قدم به خاك حكومت من بگذارند . چنانچه قبل از مقدم همايون اين فقره را به عرض سردار اكرم رسانيدم ، حالا هم به خاكپاى همايونى عرضه مىدارم . باقى فرمان ، فرمان درگاه معلى است . بنابراين حضرت خداوندگار روز چهارشنبه بيست و نهم كوچ به چمن دو قيمه كرده توقف و عقد ديوان فرمودند . چون جاسوسها خبر آوردند كه سلطان مصر به حلب رسيده ، مصمم به آمدن اين حوالى است ، فهميدند كه قبل از حركت يا وقت حركت لابدا سفيرى خواهد فرستاد . مقرر شد كه چند روز در اين صحرا توقف فرمايند ( از اسلامبول الى ملاطيه چهل و هفت منزل است . )\r\n\r\nوقايع ماه رجب المرجب سنهء 922\r\nروز پنج‌شنبه غرّه توقف . روز جمعه دوم توقّف . جاسوس‌ها خبر آوردند كه سلطان مصر از حلب حركت كرده ، متوجه عين تاب گرديد . روز سه‌شنبه سوم توقف جاسوس آمده ، خبر آورد كه سلطان مصر سفيرى به چاپارى به ايران فرستاده ، از شاه اسماعيل استمداد نمود . در همين روز قايتباى محمد بيگ نامى از امراى مصر ، چاپارى به سفارت آمده ، نامه‌اى از جانب سلطان مصر آورد و بعد از تبليغ سلام متبوع خود عرض كرد كه اگر حضرت سلطان اين جنگ و جدال را از براى تسخير بعضى از ممالك ايران مىنمايند ، اظهار فرمايند كه كدام شهرها را مىخواهند و چه مملكت است كه شاه اسماعيل تمامى مملكت آذربايجان را براى صلح و صلاح فدا نمايد . بهتر اين است كه آن حضرت هم به اين قناعت فرموده دست دوستى و مصالحت را به شاه اسماعيل داده ، مشغول به جهاد و غزاى با كفار خاكسار شوند و راه تجارت را مفتوح داشته ، ممانعت به آمد و شد و تجارت مشرقى ننمايند .\r\n\r\nصورت نامهء سلطان مصر\r\nمدّ الله تعالى ضلال سعادة الاميرى الكبيرى الأكملى الأشرفى الأعظمى الأكرمى الأمجدى العونى الغوثى الممهّدى الممجّدى ، عون الاسلام و المسلمين ، عضد الغزاة و المجاهدين ، قهرمان الماء و الطين ، الذى جعل اموره كاسمه سليما و أعدّ لأعدائه عذابا اليما الى يوم الدين به حق محمد و إله و صحبه اجمعين .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nو بعد : فقد ورد مفاوضتكم الغرّاء و مخاطبكم البيضاء من يد رسولنا ، قدوة الأكارم و الأعيان يوسف القيطان فى أشرف زمان و ألطف أوان مشحونة باللّطف و الإحسان و مقرونة بأنواع البلوغة و محاسن التبيان و ابتهجنا من ورودها و قرحنا من صدورها .\r\n فقلنا لها أهلا و سهلا و مرحبا * بخير كتاب جاء بخير مرسل \r\nفطالعناها باالإعزاز التام و اطلعنا على ما فيها من التحيّة و السلام ، فوجدنا مضمونها منبا عن توجّهكم العالى الى البلاد الشرقية و دفع الملاحده القزلباشيه ، فشاورنا امراء ديواننا فى القاهره فاتّفقوا بالاراء الصائبة و الأفكار الثاقبة على أن نتوجّه الى تلك الحدود بالعساكر و الجنود أن نصلح بينكم كيف و قد قال الله تعالى فى كتابه الكريم  « وَ الصُّلْحُ خَيْرٌ »  « 1 » فانّ فيه منافع كثيرة ، منها دفع الفتن و الفساد و عمارة النواحى و البلاد و استراحة العساكر و العباد ، نغر منا بالمسير و الراحلة نحو الحلب و الشام حماها الله تعالى عن الآفات و الآلام مع ساير بلاد الإسلام ، فالمرجو من خصالكم الحميدة و ألطافكم العميمة لن تسارعوا فى التوجّه الى تلك الولاية ، لانّ أكثر أهلها أهل السنة و الجماعة و أغلبهم خيار علماء هذه الامّة ؛ و قد طرا عليهم حوادث كثيرة فى الأزمنة السابقة ، مثل ظهور أولاد الچنگيزيه و التيمورية الملعونية و طوائف الملاحدة السالفة و غير ذلك من الأحزاب الظلمة و هذا القوم من افراد تلك الاحزاب - لعنهم الله الى يوم السؤال و الجواب - و سمعنا من أكثر الواردين عن هذه الديار الى الحرمين الشريفين - زادهما الله شرفا و تعظيما - ان اسماعيل المخذول ، لما هرب عن محاربتكم الشديدة قرر بنفسه اللئيمة أن لا يقابل معكم قطعا ، بل يسير بشمله المتفرقة كقطاع الطريق فى البوادى و الجبال ، و يعمل بكم كما عمل حسن الطويل - اوزون حسن - مع ابو سعيد گوركان ، و الله لا يجعل فى رأيه و عمره و أمره خيرا و لا بركة . فاذا لا تظهر الفائدة فى توجّهكم الّا دفع هذه الحيل غير مضرّة الرعايا و تلف أموالهم و انفسهم ، قال عزّ من قائل  « إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً »  « 2 » و الحمد للّه تعالى قد شربوا سموم أفاعى سيوفكم مرارا و هربوا عن قتالكم ليلا و نهارا و أخذتم اكثر بلادهم و قلاعهم و خربتم أشرف دورهم و بقاعهم ، فتهتك عرضهم و خرج من أيديهم حصونهم و أرضهم و ما بقى فيهم من الشجاعة اثر و لا الرؤية فى البصر ، و نحن اليوم من خدام الحرمين المكرّمين و نظّار الصّفا و المروتين ، فالمناسب أن نصلح بينكم لرفاهية الأنام على أن لكم مهمّات كثيرة غير هذه مثل فتح ردوس و امثالها ، حتى سمعنا أنّكم هيأتم مائة سفينة « كالجوار المنشأت فى البحر » « 3 » بالعزّ و النصر ، لأمر الغزاء ، فالعزيمة الى تسخير تلك القلعة الشديدة أوجب منها و أهمّ و الله تعالى أعلم و أحكم و ارسلنا قدوة الأماجد و الأكارم محمد البيغا - رزقت سلامته - الى سدّتكم السّنية لتمهيد أسباب\r\n\r\n\r\n","description":"","footnote":"\r\n( 1 ) . نساء ، 127 . داخل قلاب از متن نوايى .\r\n( 2 ) . نمل ، 34\r\n( 3 ) . اقتباس از : الرحمن ، 24\r\n","page_name":" 183 ","page_number":183},
  {"content":"\r\n\r\nالمصالحة فالمتضرّع منكم الإصغاء بالقبول ، فهو أقصى المأمول و السلام . « 1 » انتهى\r\n* * * \r\nترجمهء نامهء سلطان مصر به طور خلاصه\r\nبعد الالقاب - نامهء نامى به توسط سفير ما وارد شد . با اعزاز تمام مطالعه كرده ، مطلع سلام و تحيات واقعهء در آن شديم و خبرى از مضمونش يافتيم كه از براى دفع ملاحدهء قزلباش به طرف بلاد شرقيه متوجه شده‌ايد . در قاهره مشاوره با امراء ديوان ما كرده ، به آراى صائبه و افكار ثاقبه ، اتفاق بر آن نموديم كه با لشكر و سپاه متوجه آن سامان شده فى ما بين شما صلح بدهيم ؛ چرا كه خداى تعالى مىفرمايد :  الصُّلْحُ خَيْرٌ  . زيرا در صلح منافع بسيار است . من جمله دفع فتنه و فساد و معموريت نواحى و بلاد و آسودگى لشكر و عباد . پس ما هم راحله‌بند عزيمت به سوى شام و حلب شديم . از خصال حميده و الطاف عميمهء شما مرجو است كه البته در توجه به آن ولايت مسارعت ننمايند ؛ چرا كه اكثر اهالى آن بلاد از اهل سنت و جماعت است و اغلب علماى اخيار در آن ديارند و در ازمنهء سابقه حوادث كثيره بر آنها طارى شده ، مثل ظهور ملاعين اولاد چنگيزيه و تيموريه و طوائف ملاحده سالفه و ساير فرق ظلمه .\r\nاين قوم هم يكى از آن فرقه‌ها لعنهم الله‌ند . ما از اغلب حجاج وارده از آن ديار شنيديم كه اسماعيل مخذول ، آنگاه كه از جنگ سخت شما گريخته ، به نفس خود قرار داده كه من بعد ابدا با شما مقابله نكند ؛ بل مانند راهزنان با فرق متفرقه در جبال و تلال گرديده ، آن كار را با شما بكند كه حسن بيگ آق‌قويونلو با سلطان ابو سعيد گوركان نمود . به خدا قسم در رأى و عمر و امر او نه خيرى است و نه بركت . و از توجه شما فائده‌اى ظاهر نخواهد شد ، مگر خسارت اموال و تلف نفس رعايا و اين هم به دليل قرآنى ظاهر است .\r\nالحمد لله تعالى ، زهر شمشيرهاى افعى مانند شما را كرارا آشاميد و شب و روز از جنگ شما مىگريزد و اكثر بلاد و قلاع او را گرفتيد و اشرف ديار و بقاع او را خراب كرديد و عرض آن‌ها هتك شد ؛ قلاع و مملكت از دستش رفت ؛ و در آنها اثرى از شجاعت نماند و رؤيتى هم در ديدهء آنها .\r\nامروز ما كه از خدام الحرمين و از نظّار الصفا و المروتين هستيم ؛ مناسب است كه از براى آسودگى اهالى بين شما صلح دهيم و از اين مهمتر ، كارهاى ديگر از قبيل فتح ردوس و غيره زياد داريد . حتى شنيديم كه صد فروند كشتى كوه پيكر بالعزّ و النصر در دريا از براى جهاد حاضر كرده‌ايد . خدا عالم است كه توجه شما به جهت تسخير آن قلعهء سخت اوجب از اين امر است . محمد بيغا را به سوى سدّهء سنيه از براى تمهيد اسباب مصالحه فرستاديم . متضرع از شما اصغا و قبول است و منتهاى مأمول ما هم اين فقره است . و السلام و الاكرام\r\n\r\n\r\n","description":"","footnote":"\r\n( 1 ) . منشآت فريدون بيك ، ج 1 ، ص 423 - 424 ، نوايى ، شاه اسماعيل ، ص 263 - 264\r\n","page_name":" 184 ","page_number":184},
  {"content":"\r\n\r\nاستطراد : اين نامه را كه در حضور سلطان خواندند و پيغامات سالف العرض سلطان را در حضور همايون تكرار به تذكار آوردند حضرت سلطان متغير شده فرمودند كه : من با اردبيل اوغلى جنگ دينى مىكنم نه جنگ مملكتى . اگر مقصود من فتح ممالك مىبود ، ممالك فرنگ نزديكتر و آبادتر از بلاد بعيدهء مخروبه ايران ويران بود . لشكر به فرنگ كشيده ، هيچوقت متحمل اين مشاق و مرارت مسافرت چند صد فرسخ نمىشدم . حرف آخر من همان حرف اول است . تا اردبيل اوغلى از آن طريق ملحدى بر نگردد و توبه نكند و آن ملاهاى مضّل اسلام صورت و كبر سيرت را كه باعث ريخته شدن خون چند صد هزار مسلمين و خرابى چندين مساجد و مقابر مشاهير و بلاد معموره و هتك پردهء ناموس هزاران زنان و دختران و امردان شدند ، به درگاه من نفرستد و به ممالك بايندريه قناعت كرده ، چشم از استيلاى ساير بلاد نپوشد ، مصالحه نخواهم كرد . و تا زنده هستم با او خواهم جنگيد و راه تجارت ايران را مسدود نگاهداشته ، ابدا مفتوح نخواهم كرد . هرگاه عمر من به اسيتصال او وفا نكند ، بنا به وصيت من ، اخلاف من هم او را و اولاد او را آسوده نخواهند گذاشت . شما جواب مناسبى به سلطان مصر نوشته ، بدهيد به بيغا ببرد و تا زيرك زاده ركن الدين افندى و قرجه احمد پاشا از مصر نيايند ، حركات دشمنانه به مصريان ننماييد ، بلكه سلطان از اين توسط صرف نظر كند و اگر در اين امر معتدّانه اصرار و چركسانه ابرام نمايد ، مجبورم كه عنان عداوت را به سمت مصر متوجه ساخته ، با او بجنگم ؛ زيرا حامى زنديق ، زنديق‌تر از محمى است . بنا به اين حكم محكم همايونى ، امناى دولت نامه‌اى كه ترجمهء آن از قرار ذيل است ، به تركى نوشته و به بيغا محمد بيگ داده ، در روز دوشنبهء پنجم رجب همين سال چاپارى به اردوى مصر رجعت دادند .\r\n\r\nترجمهء نامهء سلطان سليم\r\nبسم الله الرحمن الرحيم الحمد لله الذى أورثنا الارض و جعلنا من الأخيار و عداده و بشّرنا بأن يكون من الأبرار و صالحى عباده فى ما قال :  « وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ »  « 1 » و الصلاة و السلام على من اقتدينا بآثاره و اهتدينا بأنواره محمد الذى منّ الله على المؤمنين به ، و على إله و صحبه العظام .\r\nو بعد : مكتوب شريف عالى مقام وارد شد . احوالى كه متضمن مضمون شريفش بود ، مطالعه گرديد و معلوم شد كه از روزى كه آينده و رونده و تجّار كه منع از دخول خاك روم گرديده ، بعض قضايا به خاطر شريف خطور كرده كه در جانب عالى ما ملحوظ نبوده و به اين جهت در مقام شريف ما سوء ظن نموده شده است . بر رأى عالم آرا مخفى نيست كه غرض از\r\n\r\n\r\n","description":"","footnote":"\r\n( 1 ) . انبياء ، 105\r\n","page_name":" 185 ","page_number":185},
  {"content":"\r\n\r\nعزيمت سابق ما بر قزلباش لعين ، مجرد انوار نواميس الهيه و شرايع نبويه را از ظلام ظلم مخالفان دين و دولت اظهار كردن و عالم را به شرايع نبويه پر از نور نمودن بود ؛ و به خاطر شريف ما ، ضبط ديار و طمع مملكت ابدا خطور نكرده بود ؛ زيرا همين كه جمعيتشان تفريق و دماغشان منكسر گرديد ، اكتفا به اين قدر نموده ، شايد به همين لطمه متضح خواهند شد ؛ گفته تعرض به باقى احوال نگرديد . بعد شنيده شد كه ابدا متضح نشده ، استقرار بر حالت اصليهء خودشان نموده‌اند . لهذا عزّت پادشاهى به ظهور آمد و در همان روز كه تصميم گرديد ، اوساخ وجود آنها به تيغ آبدار از روى عالم محو شد ؛ از براى اينكه علاقه و استمدادش از اين طرف بالكليه مقطوع گردد ، طرق شرق مسدود گردانيد . بعد از آنكه آينده و رونده و تجارش منع گرديد و هر كس كه از آن جانب مىآمد ، بعد از تفحص آنها را نيز مىگرفتند ، بناى تردد را برا از راه حلب و بحرا از جانب اسكندريه نهادند . بنابراين محض اينكه همان راه‌هاى مغربى هم بر روى آنها مسدود شود ، به موجب حكم همايون ما ، بدون تفريق عرب و عجم و ترك در دست هر كس كه متاع شرقى يافتند ، اموال شرقيه آنها را ضبط كرده و از خودشان نيز ضامن گرفتند ؛ چه احوال آن قبيل اشخاص ، جالب شبهه بود ؛ اما در دست كسى كه اموال شرقيه نبود ، هيچ دخل و تعرّض نكرده ، به حالت خودشان ترك و در تجارتشان ابقا گرديدند . يعلم الله  « وَ كَفى بِاللَّهِ شَهِيداً »  « 1 » كه ابدا به خاطر خطور نكرده است كه گزندى به شخص و طمعى به مملكت هيچ يكى از سلاطين اسلاميه برسانم ؛ و نيز خطور نمىكند مگر به الجاء امر شرعى . با خصوص مودّت سابقهء موروثى كه با شماها به درجه ابوت بنوّت پيوسته و حال اينكه حرمت حرمين هم مرعى و منظور بوده و تاكنون قضيه‌اى كه بين الجانبين باعث كدورت شود و وضعى كه مبنى بر عداوت و از طمع مملكت باشد ، از جانب عالى ما صادر نگشته است و شاهد عادل بر اين معنى ، سفارت اعلم العلما المتبحرين و افضل الفضلا المتورّعين ، ينبوع الفضل و اليقين ، مولانا ركن الدين - زادت فضائله - و فخر الامراء الكرام و ذخر الكبراء الفخام ذوالقدر و الاحترام ، المختص بمزيد عواطف الملك الصمد ، احمد - دام مجده - است ؛ زيرا قبل از آنكه مكتوب شريف شما و اصل شود و آنگاه كه به نيّت محو آثار كفر و ضلالت آن مفسد بىدين از عالم متوجه ديار شرق شديم ، محض تحريك سلسلهء و داد و تشييد مبانى اتحاد و استحصال ادعيه خيريه آن پدر بزرگوار - خلد اللّه ملكه - و متقيان مقبول الدعوات حرمين الشريفين مشار اليهما را ايلچى تعيين كرده ، به آن جانب فرستاديم . حق عليم و علام است كه در اين جانب جز محبّت چيزى نيست و من بعد هم احتمال بدى ندارد ؛ مگر رضايت به قلع و قمع اعداى دين ما كه به حسب الشرع واجب شده است ، ننمايند و اقدام به مخالفت كنند . آن وقت هر چه در وراى پردهء تقدير ربانى است به ظهور بيايد  « وَ الْأَمْرُ يَوْمَئِذٍ لِلَّهِ »  . « 2 »\r\n\r\n\r\n","description":"","footnote":"\r\n( 1 ) . فتح ، 28\r\n( 2 ) . انفطار ، 19\r\n","page_name":" 186 ","page_number":186},
  {"content":"\r\n\r\nو احوال كشتىها مذكور شده ، معلوم عالى است كه در جانب دريا ، غزا و جهاد جناب عالى ما با كفار خاكسار هميشه بوده و داير است ؛ لهذا از براى حفظ دريا در جميع زمان ، كشتىهاى ما حاضر و مهيّاست . در اين حالت منافى محبّت چيزى واقع نشده است . اميد است كه من بعد نيز وضعى كه باعث برودت خواهد بود از جانبين صادر نگردد .\r\nاز توارد رسايل مودّت و تردد رسل ذوى الاحترام خالى نموده نشود تا كه ساعة فساعه ، قواعد وفاق و مصادقت مستحكم شده ، يوما فيوما ، بنياد و داد مرصوص گردد .\r\n* * * بعد از رفتن سفير مصر ، جاسوس‌هاى سلطانى آمده ، اطلاع دادند كه سلطان مصر با توپ و توپخانه و پنجاه هزار سوار جرّار چركس و عرب معروف به جندى دو منزل يكى كرده ، به عزم استقبال و جنگ به سمت اردوى ما مىآيند . بنابراين ، در روز مذكور كه دوشنبه پنجم ماه رجب بود ، عقد مجلس مشورت عمومى گرديده ، امراء روم ايلى و آناطولى و قرامان حاضر شده ، مصالحت كردند . چون مىدانستند كه اگر به عزم جنگ شاه اسماعيل متوجه ايران شوند ، سلطان مصر خط رجعت آنها را بريده عرصه را به آنها تنگ خواهد كرد . مجبور به اين شدند كه اول رفع شرّ سلطان را نموده بعد متوجه ايران شوند ؛ و از براى اينكه موقع توقف اردو مساعد حركات عسكريه نبود ، قرار به اين گذاشتند كه به اردو حركت داده ، موقعى كه مساعد حركات عسكريه باشد ، به دست بياورند . روز سه‌شنبه ششم در صمانلو يورت منزل گزيدند . بعضى از جنديان مصر گريخته در اين منزل التجا به اردوى ما نمودند .\r\nروز چهارشنبه هفتم ، در شاملو يورتى و روز پنج‌شنبه هشتم نيز در زليخا يورتى منزل نمودند . روز جمعه نهم كه لازم بود در صوبادره منزل كنند ، نكرده دو منزل را طى نموده ، در سوركه منزل كردند . در اين منزل به حركات سفريهء اردو نظم داده موافق فن سوق الجيش ، لشكر و توپها را مهياى جنگ و بنه و آغروق را از عقب اردو به راه انداختند .\r\nروز شنبه دهم اردوى همايون ، از توجان دره كه بسيار دراز و صعب است ، به هزار صعوبت و مشقت عبور نمود ، و در قرب كاروانسراى خرابه واقع در دهنه دره مذكور منزل كرد . در اين منزل ، محمود بيگ از پسران رمضان اوغلى از اردوى مصريان گريخته به اردوى ما آمد و به حضرت سلطان عرض كرد كه سلطان مصر چند نفر فدايى از براى قصد وجود شريف معين كرده و آنها هم اين فعل مكروه مخنثانه را قبول نموده ، مىآيند . فردا ملحق به اردوى همايون خواهند شد . چون اين حركات مخنثانهء سلطان تا قيامت باعث بدنامى است ، قبول نكرده از براى اخبار آمدم و تمنّا هم از احدى ندارم . حضرت خداوندگار اين حرفها را كه از آن دلير شنيد ، بعد از اظهار خشنودى فرمودند كه  « هذا مِنْ فَضْلِ رَبِّي »  « 1 » خداى تعالى\r\n\r\n\r\n","description":"","footnote":"\r\n( 1 ) . نمل ، 40\r\n","page_name":" 187 ","page_number":187},
  {"content":"\r\n\r\nنخواسته كه من مقتول شوم ، شما را وادار به اخبار و اخطار نموده است . در همين روز بارهاى جبّه خانه را گشوده به لشكر تقسيم كردند . لشكر پوشيده مستغرق به آهن شدند .\r\nروز يكشنبه يازدهم اردوى همايون مجبور به توقف شد . در همين روز ، مفتاح قلعهء بهسنى را آوردند و مولانا زيرك زاده نور الدين قاضى عسكر آناطولى و احمد پاشاى قره‌جه كه در اول روز حركت سلطانى از اسلامبول به سفارت مصر رفته بودند و سلطان مصر آنها را حبس كرده نگذاشته بود كه به حرمين روند و بعد از شنيدن حركت اردوى همايونى آنها را از محبس بيرون آورده و با خود تا به شام آورده و از آنجا اجازه به عزيمت آنها داده بود ، ملحق به اردوى همايون شدند و در برابر آنها به اسم سفير مغول بيگ نامى از امراء و چند نفر صاحب منصب مصرى بود .\r\nهيئت سفارت كه مىخواستند از براى دست بوسى داخل سراپرده شوند ، على الرسم اسلحهء خودشان را تسليم قاپوچىباشى نمودند و به درب اطاق همايون كه رسيدند ، سلحداران با سلح‌دار آقا ، سفير و رفقاى لازم الحضور او را وارسى كردند . زير لباس رفقاى سفير طپانچه‌هاى جيبى و خنجرها يافتند و بىاينكه فرصت حركت به آنها بدهند كت بسته به حضور بردند . بعد از استجواب و استنطاق ، اقرار و اعتراف نمودند كه از جانب سلطان مصر مأمور به قتل حضرت خداوندگار گرديده‌اند . بنابراين حضرت ظل اللهى حكم كردند كه آنها را به قتل برسانند ؛ امّا يونس پاشا خود را به پاى سلطان انداخته ، استدعاى عفو آنها را كرد . بنابراين حضرت سلطان فرمود ريش و سبيل و ابروهاى آنها را تراش كرده و پردهء شكم گوسفند ناپاك را وارونه بر سر آنها نهاده و وارونه بر خرهاى جربدار سوار كرده ، توبيخ نامه‌اى كه به سلطان مصر نوشته بودند ، به اين نامردها داده ، به اردوى مصريان برگردانند و در اين ضمن هم اعلام جنگ به مصريان بنمايند . در همين روز توبيخ نامهء مذكور را به تركى نوشته و به آن تفصيل به همان نامردان داده ، به همراهى يكدسته سوار از اردو دو منزل جلو برده روانهء اردوى مصريان ساختند .\r\n\r\nترجمهء توبيخ نامهء سلطان سليم\r\nقانصو غورى ! اصلح الله شأنه . در وصول توقيع رفيع جهانمطاع و حكم شريف واجب الانقياد و الاتباع بداند كه آنچه حالا مخنثانه سلوك به طريق مكر تلبيس و حيله كرده ، مواضعه با بعض اشخاص و دنائت اختصاص نموده ، به اين جانب فرستاده بودى ، به عون الهى فتنه و فساد كه مقصودت بود روشن و ظاهر شد . اين قبيل اوضاع نامعقول ، كار بىدست و پايان و نامردان و بىشعوران است ، نه كار آنان است كه در هواى مردى و برترى و در سوداى دليرى و سرورى بوده ، دم از عقل و كياست و سلطنت و خلافت مىزنند . پس همان اشخاص را به دست آورده ، بعد از استجواب و استحصال اطلاع كامل از كارهاى آنها ، به طرف تو ارسال\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nگرديد كه هر چه در اينجا ديده و بعد از تفحص و تجسّس شنيده و فهميده‌اند ، حقيقت حال را به تو اعلام نمايند ؛ زيرا به مقارنه عناية الله باكى از مكر و حيله احدى داريم ، نه كارى مستور و مخفى از فردى . عزيمت عالى نهمت من كه محض احياى شريعت غرّا منصرف به جانب شرق بود ، حالا كه به قصد تقويت آن مفسد بد آئين و ملحد بىدين اقدام به اجراى بعض اوضاع ناشايست نمودى ، معلوم شد كه تو از آنها اشدّ بوده ؛ پس لازم شد كه توجه همايون ما منعطف به سمت تو شود و ما هم متوكّلا على الله القوى به همراهى لشكر گران و رايات فتح آيات نصرت نشان ، به عزم جنگ با تو متوجه شده ، به قطع منازل و طى مراحل داخل ممالك واقعهء در حومهء حكومت خودت گشته ، ملاطيه و لارنده و ديور يكى و شاركويى را با جميع توابع و لواحق و نواحى و اراضى و جبال و تلال ضبط و از جملهء ممالك محروسهء خود محسوب داشته ، امروز كه يازدهم ماه رجب است ، بالسعادة و الاجلال ، در موقع موسوم به تو جان دره بوغازى نزول و اتراق كرده ، اكنون از مزاحمت نفوس متكاثرهء دنيا و از مصادمت اسلحهء متوافره هوا ، گرفتار ضيق النفس شده است . پس اگر در ذره‌اى از حميّت و حصّه‌اى از فتوّت و بهره‌اى از رجليّت و فى الجمله در دلت زهره‌اى بوده باشد ، لازم است كه منزوى زاويهء رعب و هراس نشده ، با جميع اعوان و انصارت ، متنبّه گشته ، سر از زخم تير و تبر پنهان نداشته ، هر وضع كه به نظرت آسان مىآيد ، در سعى كوتاهى ننموده ، هر اسلوب كه مرادت است به موقع اجرا بگذار ؛ و هر موضعى را كه معين مىنمايى آمده ، در همانجا لشكر ما را استقبال كن . هر چه در پردهء كمون مقدّر است ، در معرض بروز جلوه‌گر گردد . ان شاء الله تعالى . حرر فى اواسط رجب سنة اثنين و عشرين و تسعمائه به يورت توجان دره بوغازى . « 1 »\r\n* * * روز دوشنبه دوازدهم ، از توجان دره بوغازى حركت كرده ، در منزل گوك صو يورتى نزول فرمودند . در همين روز ، از جانب شهسوار اوغلى علىبيگ پاشايان آمدند و حكم نفر از دلاوران غربا از براى محافظت قلعه بهسنى ساخلو روانه نمايند و استمالت نامه به شهسوار اوغلى و به امير الامراى قرامان نوشته ، ارسال و در ضمن اظهار نمايند كه مقدار كافى ساخلو به همراهى دلاوران غربا به قلعهء بهسنى بفرستند . روز سه‌شنبه سيزدهم توقف . امروز جدّ و جهد كرده ، توپ و عرّابه‌ها و باروبنه و آذوقه از اين دربند صعب و سخت به هزار زحمت و مرارت عبور به اين طرف دادند . روز چهارشنبه چهاردهم توقف . پنج‌شنبه پانزدهم توقف .\r\nحكم شد يونس‌پاشا جلو رفته ، بنه و آغروق را لشكر روم ايلى تعاقب كند و لشكر آناطولى در جلو حركت نمايد .\r\nروز جمعه شانزدهم در بش‌كچيد - نام ديگر فرق‌كچيد - منزل گرديد . حكم شد كه تا\r\n\r\n\r\n","description":"","footnote":"\r\n( 1 ) . منشآت فريدون بيك ، ج 1 ، ص 426 - 427 ، نوايى ، شاه اسماعيل ، صص 267 - 268 ( متن عربى ) .\r\n","page_name":" 189 ","page_number":189},
  {"content":"\r\n\r\nحضرت خداوندگار با لشكر سوار نشوند ، چادرها را نخوابانند . روز شنبه هفدهم شار صويى . يكشنبه هجدهم غربان صويى . دوشنبه نوزدهم مرزمان يا مرزبان صويى منزلگاه شد . در اين منزل يونس‌بيگ حاكم عين تاب آمده ، اظهار اطاعت نمود و مفتاح قلعه عين تاب را به حضور همايون تقديم كرد . روز سه‌شنبه بيستم حضرت خداوندگار در بدر كندى منزل كردند . روز چهارشنبه بيست و يكم سوار شده ، به هزار جلال و عظمت در ظاهر شهر عين تاب نزول فرمودند . پنج‌شنبه بيست و دوم توقف كرده ، عقد مجلس مشورت در ديوان عالى نمودند . در اين مجلس ، امرا و اعيان و صاحب منصبان جزو حضور داشتند . مذاكرات مجلس از صبح تا مغرب طول كشيد . از براى جنگ تدبير كرده ، به اتفاق صورت جنگ را تصوير و تكليف هر صاحب منصب را معيّن و مقرر نمودند . ( از اسلامبول الى عينتاب شصت و يك منزل است ) . روز جمعه بيست و سوم در سوزقون منزل گرديد . نان و حلوا و عليق و ساير لوازم قشون سه روزه داده شد . روز شنبه بيست و چهارم در تل حبش اردو زدند . چون ورود لشكر مصر ملحوظ بود ، حكم شد ، زين از اسب نگرفته ، لشكر هم حاضر و آماده جنگ آرام بگيرند و معلوم بود كه فردا با لشكر مصر ملاقى خواهند شد . شب نيز امر كشيك و قراولى را منظم و مضبوط نموده ، و اردو را از شبيخون نگاه داشتند .\r\n\r\n[ نبرد سلطان سليم با قانصور غورى 
  ]\r\nروز يكشنبه بيست و پنجم اردو حركت كرده به صحراى مرج وابق كه قبر منوّر حضرت داود - على نبينا و عليهم السلام - زينت بخش اين دشت است ، آمده ، موقع مناسبى براى لشكر بدست آورده ، به قاعدهء جنگ عثمانى ، صفوف آراستند . زينل پاشاى امير الامراى آناطولى با لشكر آناطولى ميمنه را و سنان پاشاى امير الامراى روم ايلى با جنود روم ايلى ميسره را و حضرت خداوندگار قلب را تشكيل نمودند .\r\nو لشكر ينگىچرى در قلب صف كشيده ، فورا براى صف اول كه خوابيده ، تير خواهند انداخت ، سپرها كندند و توپ‌ها و عرابه‌ها و زنبورك‌ها را نيز در نقاط لازمه تعبيه نمودند .\r\nاز آن جانب سلطان مصر هم لشكر آهن‌پوش خود را به صفوف ميمنه و ميسره تقسيم كرده ، سردارى ميمنه را به جانبردى غزالى ملك الامرا صور شام و فرماندهى ميسره را نيز به خير بيگ ملك الامراى حلب داد . خود او هم در قلب قرار گرفت و توپ و زنبورك و شترهاى قلعه‌دار جنگى را هم در جاهاى مناسب تعبيه نموده ، در وقت چاشت بود كه هر دو لشكر در مقابل همآورد يكديگر ايستادند .\r\nاول مصرىها به جندى بازى شروع به جنگ كرده ، بناى مصاوله و مناوشه را نهادند .\r\nغالب حملهء مصرىها بر ميمنه و به سرلشكر على بيگ شهسوار اوغلى و محمد پاشاى بيگلربيگى دياربكر بود . گويا مىخواستند انتقام لشكر شاه اسماعيل و قره‌خان را از آنها\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبكشند . از براى استمالت و تقويت سنان‌پاشا به ميمنه و يونس‌پاشا به ميسره ملحق شده ، بيت :\r\n دلاورلك گرك ارلك دمى در * حميت وقتى سرورلك دمى در \r\nگفته لشكر را تشويق و تحريص به جنگ مىنمودند و با لشكر قوت تازه و شوق بىاندازه مىدادند . از دو طرف ، توپها مثل اژدر از دهان آتش را فواره‌وار فشانده گلوله‌ها را مانند تگرگ بر سر محاربين مىريختند . گوشها از صداى رعد ، مثال توپ و تفنگ كر و چشم‌ها از گرد و غبار سم ستور و دود بارود ، كور شده ، پدر از پسر ، برادر از برادر بىخبر بودند . اين وضع تا وقت عصر دوام كرد . زمين مرج وابق از خون مقتولين لاله‌گون و جابجا از كشته‌ها پشته‌ها حاصل شد . قدرى از عصر گذشته بود كه نسيم فوز و ظفر از جانب لشكر عثمانى تسنّم نموده ، مصريان انهزام يافتند . در اين معركه ، سلطان مصر را يكى از صاحب منصبان عثمانى ، مرده بدست آورده ، سرش از بدن جدا نموده ، آورد ، به زير پاى اسب سلطان انداخت .\r\nحضرت خداوندگار كه رأس مقطوع آن پادشاه پير هشتاد ساله را ديد ، بسيار گريست و در غضب شده ، فرمود كه آن صاحب منصب را بكشند كه چرا سر اين پادشاه را بريده است ؛ زيرا حقارت به سلاطين در قوانين مدنيت خلاف و از براى رعيّت زاده جسارتى است بسيار بزرگ ؛ اما وزرا و امرا خودشان را به پاى سلطان انداخته ، او را از قتل رهانيدند ؛ ولى حكم شد كه او را از منصب ديوانى مؤبّدا معزول كرده ، همان روز از اردو بيرون كنند .\r\nبعد حكم شد ، نعش آن پادشاه را جسته ديدند در هيچ جايش زخم نداشت . بعد از تفتيش معلوم گرديد كه باد گلوله او را از اسب به زمين زده و در آن هنگام يكى از وريدهاى قلب او گسيخته ، سبب فوت آن پادشاه شده است . بنابرين نعش آن پادشاه را با سرش در جايى گذاشتند كه بعد از حشر و نشر ، او را به حلب برده ، دفن نمايند ؛ ولى جنديان فرصتى به دست آورده ، نعش آن پادشاه را از آنجا برداشته با خودشان بردند . هم در اين جنگ از امراى چراكسهء مصر ، سودون عجمى امير بزرگ ، سيباى ملك الامراى شام ، جانبردى نائب طرابلس شام ، طرباى حاكم صفد ، ارسلان بيگ ولد پير ، بوداق نائب حمص و از امراى لشكر بيبرس ، سودون قانصو آقباى طويل ميرآخور ، تومانباى حاجب ثانى و از امراى چهل مردى ، امير سدود ، قورقماس امير قانياد ، جانى آقباى مماى ، جانبردى ، طاش تيمور تومانباى احمديه ، خزانه‌دار طراباى يوسفى اوركماس سيفى بر سباى و از امراى ده مردى ، امير قانصو ، امير براش ، مغولباى ، ارديش ، سيباى ، مصرباى ، بردىبيگ و كاشف الشرقيه و غير از اينها پنجاه شصت نفر نيز از اربعينات و عشروات وكيلار خاصّه در ميدان معركه مقتول افتاده بودند . بقية السيف نيز تعاقب گرديده ، صرف نظر از مقتولين ، به قدر دو هزار نفر هم از چركسان اسير گرديد و آنها كه از اسارت و قتل رهايى جستند ، در جايى درنگ نكرده به مصر رفتند و در آنجا ديودار بزرگ تومانباى را بر تخت سلطنت نشانده بيعت نمودند و شروع به جنگ و جدال كردند كه تفصيل آنها نيز در موقع خود معروض خواهد افتاد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nروز دوشنبه بيست و ششم در قرب مزار داود نبى عليه السلام ، حضرت پادشاه عالم پناه به دولت و سعادت در جلو درب سراپرده بر تخت سلطنت نشسته ، فرمود هر اسير كه چركس بود ، گردن زدند . مقدار مقتولين قرب دو هزار بود . اردوى همايون با غنايم مالامال و هر يكى از لشكر منصور از آن غنايم قسمت گرفته ، مسرور البال شدند و شكر حضرت ناصر حقيقى را به جاى آورده ، مقهورى اعداى دولت و منصورى اولياى سلطنت را از درگاه ايزدى استدعا نمودند ؛ و حضرت خداوندگار فرمود گودالها كنده ، مقتولين طرفين را با پيراهن و زيرجامه در گودالها دفن كردند .\r\nروز سه‌شنبه بيست و هفتم ، اردوى همايون از ميدان جنگ حركت كرده ، به منزل حيلان آمد و حكم شد كه دزدارزاده محمد چلبى وزير لشكر آناطولى در جلو به حلب رفته ، هر چه راجع به چراكسه و ديوان است ، ضبط و به موجب كتابچهء ديوان ماليات و عوارض و جزيهء يك ساله را از اهالى دريافت نمايد .\r\nروز چهارشنبه بيست و هشتم ، در اين منزل توقف گرديد . عقد ديوان فرمودند . بعد از مشورت مقرر شد كه اسكندربيگ پولار قيسدى اوغلى ميرلوا و حاكم قره حصار شرقى به حلب رفته ، خيربيگ ملك الامرا حلب را به حضور همايون بياورند و تحقيق نمايند كه چركسها نعش سلطان مقتول را برده ، در كجا دفن كرده‌اند . در همين روز ، يونس پاشا كه با دلاوران روم ايلى و آناطولى ، فراريان را تعاقب كرده بود ، آمده ، خيربيگ ملك الامراء حلب و عبد الرزاق بيگ ذوالقدر از خويشان علاء الدوله را گرفته كت بسته به حضور همايون آورد .\r\nچون خيربيگ مرد دلير و باهوش بود ، حضرت خداوندگار حكومت كوستنديل را به او مرحمت فرموده ، قرار دادند كه به محل حكومت نائب الحكومه فرستاده ، خود او در خدمت همايون در سفر باشد و حكم شد ، اخبار مسرّت آثار اين فتح جليل القدر را با نامه‌ها و احكام به حكم‌داران و حكام اعلام نمايند .\r\nروز پنج‌شنبه بيست و نهم ، حضرت خداوندگار در همراهى اردوى ظفر شعار از اين منزل كوچيده ، بالعزّ و الافتخار در ميدان معروف گون‌ميدانى واقعه در ظاهر حلب در حياط امارت سلطان مصر كه سراپردهء سلطانى را در آنجا برپا نموده بودند ، نزول اجلال فرمودند .\r\nروز جمعه سلخ ماه مذكور حضرت ظل اللهى داخل شهر حلب الشهبا « 1 » شدند ، و نماز\r\n\r\n\r\n","description":"","footnote":"\r\n( 1 ) . در شمالى شرقى شام واقع و دويست كيلومتر از اين شهر دور است . يكى از شهرهاى دولتمند ممالك آسيايى عثمانى و مسكن يك كرور نفس بود . در سال ( 1822 م / 1238 ه . ) زلزلهء بسيار سختى اين شهر را خراب كرده . امروز يك صد و بيست و پنج هزار نفس از هر ملت و مذهب موجود و مركز ولايت فرات است . ابنيهء عاليهء دينيه و ديوانيه و مدنيه و خانه‌هاى اعيان اهالى زينت‌بخش اين مملكت است .\r\nسربازخانه‌ها ، مريض‌خانه ، دار الفنون ، مكاتب درجه دوم و سوم ، دار الايتام و ارگ حكومت را دارد . اسم قديم اين شهر پره و تدمر جديد است . در سال پانزده هجرى ابو عبيدة بن الجراح فتح نمود . انتهى\r\n","page_name":" 192 ","page_number":192},
  {"content":"\r\n\r\nجمعه را در جامع كبير ادا نمودند . در همين روز ، خطيب در خطبه اسم حضرت خداوندگار را به عنوان سلطان البرين و خاقان البحرين ، خادم الحرمين الشريفين ياد نمود . حضرت سلطان از عنوان خادم الحرمين الشريفين كه مخصوص به سلاطين مصر بود ، بسيار خرسند شده ، خطيب را مخلّع را و به مبلغ پنجاه هزار غروش آن زمان كه مساوى به هزار و پانصد تومان است ، متنعّم فرمود .\r\n\r\nوقايع شهر شعبان المعظم سنهء 922\r\nتا روز هفدهم اين ماه در شهر حلب توقف فرمودند . در غرّهء اين ماه ، حكومت حلب به احمد پاشاى معروف به قره‌جه پاشا و قضاوتش به كمال چلبى ، ملقّب [ به 
  ] چو ملكجىزاده مرحمت گرديد و از براى جمع مال نيز عبد الكريم‌بيگ مستوفى سابق زعماى روم ايلى معين شد ، و حكومت مرعش و غيره كه از قديم الايام تعلقى به خانوادهء رمضان داشت ، به محمود بيگ رمضان اوغلى مرحمت و امراى تركمان و اكراد كه از قديم الايام در محال و بلوكات ولايت حلب حكومت و امارت و تيول داشتند كما فى السابق حكومت و امارت و تيول آنها در حق آنها مجددا ابقا و عنايت گرديد . و هر قدر نقود و اسباب و ساير نفايس راجعه به ديوان در اين شهر و ساير شهرهاى تابع اين ولايت بود ، على العاده ضبط ديوان گرديد ، و از اين مدخّرات مبالغ خطير حاصل شد و از براى حفظ و حراست قلاع مستحفظين معين گرديده ، تخفيف كلى به ماليات اهالى داده شد ، و غالب عوارض عرفى را عفو فرمودند و تغيير نام به امور ادارهء عرفيه داده ، فرمان شد كه اين مملكت را هم مانند ساير بلاد عثمانى تابع قوانين اين دولت دانسته ، اداره نمايند و حكومات نواحى تابعهء حلب به امرا قسمت گرديد .\r\nروز چهاردهم كمال پاشازاده كه از فحول علماى علوم عاليه و آليه‌اند ، به منصب قاضى عسكرى آناطولى سرافراز گرديدند و به يونس‌بيگ حاكم سابق عين تاب حكومت فلورينه را مرحمت فرمودند . در روز هفدهم ، حضرت خداوندگار بالعزّ و الافتخار ، از حلب حركت فرموده ، به همراهى اردوى همايون متوجه شام شدند .\r\nروز دوشنبه هجدهم ، خان تومان و سه‌شنبه نوزدهم حلب كهنه كه قبر انور حضرت اسحاق على نبينا و عليه السلام ، در اين جاست ، منزل فرمودند . در اين منزل انبوهى از جنديان چراكسه و عرب كه خودشان را زائر حرم الله قلمداد نموده و مأمور به شورانيدن اهالى بودند ، گرفتار و مقتول گرديدند .\r\nروز چهارشنبه بيستم ، در سلطان ايوگى ، پنج‌شنبه بيست و يكم در مشهد نام موقع . جمعه بيست و دوم در ظاهر شهر حما « 1 » نزول فرمودند . اهالى و اعيان شهر استقبال كرده مظهر\r\n\r\n\r\n","description":"","footnote":"\r\n( 1 ) . شهر مستحكمى است از شامات واقع در ساحل رود عاصى و از شرق شمالى دمشق شام صد و هشتاد\r\n","page_name":" 193 ","page_number":193},
  {"content":"\r\n\r\nالتفات شدند و در بالاى برجى مقامى است معروف به مضجع حضرت امام زين العابدين .\r\nحضرت خداوندگار تشريف برده زيارت كردند و فرمودند كه اهل بيت را كه از كربلا به شام مىآورده‌اند گويا شبى در اين برج نگاه داشته‌اند و به مرور زمان از روى جهل به اين اسم موسوم كرده‌اند چه به ثبوت رسيده است كه قبر آن بزرگوار در مدينه است . بعد از زيارت نماز جمعه را هم در اين شهر ادا نموده باز به اردو عودت كردند و حكومت اين شهر را به كوزلجى پاشا مرحمت فرمودند .\r\nروز شنبه بيست و سوم در رسطان كه قارون بنى اسرائيل در اينجا به زمين فرو رفته است ، منزل گرديد . يكشنبه بيست و چهارم در ظاهر شهر حمص « 1 » نزول اجلال فرمودند . اهالى اين شهر در يك فرسخى اردوى همايون را استقبال نمودند .\r\nدوشنبه بيست و پنجم منزل اردو عين القصب شد و سه‌شنبه بيست و ششم ، در منزل قره - نام ديگر قره قراق . و چهارشنبه بيست و هفتم در قريه نيك منزل گرديد . روز پنج‌شنبه بيست و هشتم ، قطيفه و جمعه بيست و نهم قصيره .\r\nشنبه سلخ شعبان المعظم ، ظاهر مقر اولياى كرام و مدفن انبياى عظام و ممدوح حضرت سيد الانام يعنى مقام بهشت التام دمشق شام - حماها الله عن الآفات و الآلام مع جميع بلاد الاسلام منزل اردوى همايون شد .\r\nقبل از آن كه موكب همايون وارد اردوگاه شود ، علما و صلحا و سادات و اعيان ، غنى و فقير ، برنا و پير اين شهر شهير ، موكب همايونى را به هزار تعظيم و تكريم استقبال كرده ، نايل انواع لطف و عاطفت حضرت خداوندگار گشته ، امان يافتند و موكب همايونى نيز بالعزّ و السعاده ، وارد اردوگاه شد . چون سراپردهء سلطانى را در وسط اردوى همايون بر بالاى تپهء مصطبه سلطان نام موقع نصب كرده بودند ، اعلى حضرت شاهنشاه اسلام پناه داخل شهر نشده ، در اردو و در ميان لشكر فاتح خودشان منزل گزيدند . ( از حلب الى شام سيزده و از اسلامبول الى شام هفتاد و هشت منزل است ) .\r\n\r\n\r\n","description":"","footnote":"\r\nكيلومتر دور و مسكن هفت هزار نفس است . مساجد بسيار عالى و كاروانسراها و بازارهاى خوش وضع را دارا است . اطراف شهر ، محاط به يك صور سنگى است و ارگ حكومتش نيز داخل در يك قلعهء على حده است . كارخانجات شال و ماهوت و انواع منسوجات قطنيه و حريريه را دارد و يكى از انبارهاى مال التجارهء فرنگ محسوب مىگردد . وقتى مقر امارت يكى از شعبات دولت ايوبيّه بود . اين شهر را يونانيان آپيقانيا و رومانيان آمات مىنامند . / عارف\r\n( 1 ) . شهرى است از شامات واقع در ساحل رود عاصى و از شرق شمالى شام صد و سى و شش كيلومتر دور و مسكن سى و پنج هزار نفس است . مانند حما ، انواع پارچه‌هاى حريرى و پنبه‌اى در اينجا هم مىبافند و صابونش معروف و مقبول و تجارتگاه و مركز يك سنجاق است . مكاتب درجه ثانيه و ثالثه و ساير ابنيهء مدينه را دارا است . در حركت ارض حلب ، اين شهر هم خراب شده بود . با اين همه خسارت باز از معابد عاليه و ساير آثار قديمه را دارا است . / عارف .\r\n","page_name":" 194 ","page_number":194},
  {"content":"\r\n\r\n\r\nوقايع ماه رمضان المبارك سنهء 922\r\nروز يكشنبه غرّه توقف . دوشنبه دوم ايضا توقف . ديوان شد . عادات فاسده و قوانين كاسدهء قديمهء متداولهء اين مملكت را عموما قدغن فرمودند ( غالب عادات مذكوره راجع به ديانت بود كه از زمان سلطنت امويّه تاكنون بين الاعالى ، به اسم ديگر شايع . من جمله در روز عاشورا به زعم اينكه حضرت نوح از طوفان رهايى جسته ، عيد قرار داده بودند . در آن روز زنان سرمه كشيده ، خضاب ميكردند ) . « 1 »\r\nاز ماليات و عوارض و خراج مقرّر هم مبلغ خطيرى به اهالى بخشيده شد . حكم همايونى صادر شد از قديم الايام تا كنون هر آثار خيريه بوده ، از سجّلات صورت گرفته ، هر اثرى از آثار وقفيه كه خراب شده بود ، از موقوفات يا از خزانه مخارج داده تعمير و تجديد نمودند و حكم شد قبر شيخ الاكبر جناب شيخ محى الدين الاعرابى را به دلالت عرفا در مذيله واقعه در صالحيه پيدا كرده ، به رغم متعصبين از خزانهء خاصه سلطان ، عمارت عالى بنا نمايند و موقوفاتى هم قرار دادند . از براى حكومت هر ناحيه حاكم مجرّب و بىطمع را انتخاب فرموده و به جهت هر يكى على حده دستور العمل دادند .\r\nروز سه‌شنبه سوم ، حكومت غزّه و بيت المقدس را به عيسى بيگ اوغلو و حكومت صفد را به مستنصر اوغلو مرحمت فرمودند . روز چهارشنبه چهارم ، ديوان شد . از لشكر آناطولى و رومى در جلو سراپرده سان ديدند و در ديوان امروز ، جز قضات عسكر ، تمام وزرا و امراى لشكر حضور داشتند .\r\nروز پنج‌شنبه پنجم ، حضرت خداوندگار ، از اردو به شهر تشريف بردند و در حمام قايتباى استحمام نموده ، باز به اردو مراجعت فرمودند .\r\nروز جمعه ششم از براى اداى نماز جمعه سلام خبر دادند . تمام قشون مسلح و مجهّز از اردوى همايون تا مسجد جامع امويه صف آراسته ، منتظر قدوم ميمنت لزوم حضرت شاهنشاهى شدند و حضرت خداوندگار نيز با وزرا و اركان ، سواره به مسجد مذكور تشريف فرما شده ، نماز جمعه را ادا نمودند . خطيب در خطبه ، اسم سامى حضرت فاتح ممالك العرب را مانند خطيب حلب به عنوان جلالت نشان سلطان البرين و خاقان البحرين خادم الحرمين الشريفين معنون نمود . حضرت خداوندگار عنوان خادم الحرمين را چون فال خير از براى آئينه‌اى كه در استقبال داشتند ، گرفته بودند ، خطيب را به انعام و خلعت ملوكانه مفتخر و به تمليك املاك زياد ، اسباب معيشت خانواده‌اش مستقر فرمودند ؛ و بعد از نماز ، مصحف شريف خط عثمان را زيارت كرده ، تفأل نمودند ، خوب آمد و از آنجا به زيارت منارهء سفيد كه\r\n\r\n\r\n","description":"","footnote":"\r\n( 1 ) . داخل پرانتز از مترجم است نه از متن اصلى .\r\n","page_name":" 195 ","page_number":195},
  {"content":"\r\n\r\nحضرت عيسى در آخر الزمان بر آن نازل خواهند شد ، تشريف بردند . و بعد از زيارت مضاجع مقدّسهء ساير انبيا ، عودت به اردوى همايون فرمودند . چون عمارت سلطنتى شام « 1 » محتاج تعمير بود ، حضرت خداوندگار مجبورا يازده روز در اردو اقامت فرموده ، روز پنج‌شنبه دوازدهم كه عمارت مذكوره تجديد و شاهانه تفريش گرديده بود ، از اردو به عمارت مذكوره كوچيده ، بسط بساط اقامت فرمودند و تا آخر ماه صيام مشغول به عبادت و زيارت مضاجع انبيا و اوليا و صحبت علما و صلحا و تسويهء امور دولت شده ، باب انعام و احسان را بر فقرا و ضعفاء و محتاجين گشوده ، جد و جهد به خشنودى و آسايش هر صنف اهالى فرمودند .\r\n\r\nوقايع شهر شوال المكرم سنهء 922\r\nروز دوشنبه غرّه ، در ميدان عمارت شام ، سلام عام اجرا گرديده ، اركان و اعيان و رجال دولت ، على مراتبهم ، دست بوسيدند . بعد از معايده ، حضرت خداوندگار با تشريفات معمولهء دولت عثمانى ، جامع امويه را به قدوم همايونى مشرّف ساخته نماز عيد را ادا فرموده ، باز به تشريفات عودت به عمارت كردند . در همين روز ، سليمان بيگ حاكم قيصريه كه مغضوب و معزول بود ، مظهر عفو شاهنشاهى شده ، باز حكومت قيصريه به او مرحمت گرديد .\r\nتا روز پانزدهم ، حضرت خداوندگار مشغول به امور لشكر و كشور و مواردات سياسيّه شده ، بنا به قرار ديوان اعلى ، روز دوشنبه پانزدهم شهر مذكور ، سفير مخصوص به مصر فرستاده ، تومانباى را دعوت به اطاعت كردند .\r\n\r\n\r\n","description":"","footnote":"\r\n( 1 ) . اسم قديمش دمشق كه دارالملك شامات و امروز هم مركز ولايت سوريه است . اين شهر بر رود برده واقع و از سمت جنوب شرقى ، هزار و يكصد كيلومتر از اسلامبول دور و مسكن صد و بيست هزار نفس است . دو رشته حصار سنگى بر جدار از داخل و خارج اين شهر را محاط است . قصر حكومتش مستحصن و در چند قدم يك چشمه جارى است . زياده از شصت مساجد عاليه و مدارس و تكايا و زوايا و بيش از دويست حمام و قهوه‌خانه‌ها و سائره را دارد . سربازخانه‌ها و مريض‌خانه‌هاى بسيار خوش وضع و دار الفنون و مكتب‌هاى درجه دوم و سوم و ساير ابنيهء دينيه و مدنيه و ديوانيه ، زينت بخش اين شهر است . جامع امويه كه قبل از ظهور عيسى ( ع ) بت‌خانه و قبل از اسلام كليسا بوده ، يكى از آثار قديمه و معابد مشهوره دنيا است ؛ زيرا كه طول اين مسجد ، پانصد و پنجاه و عرضش صد و پنجاه قدم و مبنى بر ستون‌هاى مرمر و سماقى رنگارنگ و از قبّه آن ششصد هزار قنديل معلق است كه در شب‌هاى رمضان دوازده هزارشان را روشن مىنمايند . از براى چهار مذهب اهل سنت ، چهار محراب دارد . در وصف اين مسجد ، كتاب مخصوصى نوشته شده ، معروف به « مرآة الانوار » . و در اين شهر كارخانجات حريربافى و پنبه‌بافى و انواع اسلحه‌سازى موجود و محل تجارت و مىتوان گفت بابل اين زمان است ؛ زيرا در اين شهر غالب السنه عالم تكلم مىشود و زياده از چهل مزارى است كه در انظار اهالى و مسافر با حرمت و محل زيارت است .\r\n","page_name":" 196 ","page_number":196},
  {"content":"\r\n\r\nدر همين روز ، در ديوان ، زهرمار قاسم‌بيگ وزير لشكر آناطولى با زينل پاشاى بيگلربيگى پرخاش كرده ، حرف‌هاى خارج از حدود زدند و بنا به حكم همايون ، هر دو احضار حضور گرديده ، در آنجا مواجهه شدند . چون ثابت شد كه هر دو در امور ادارهء عسكريه مقصّرند ، هر دو را عزل كرده ، اسكندر چلبى مستوفى را وزير لشكر و مصطفى پاشاى حاكم سابق موره را امير الامرا نصب فرمودند .\r\nروز بيستم ، حكومت موره كه عبارت از يونانستان است ، در مقابل ششصد هزار آقچه - يعنى نه هزار نهصد و شصت تومان - به زينل پاشاى بيگلربيگى سابق آناطولى مرحمت گرديد . روز دوشنبه بيست و دوم در شام برف باريد كه در اين مملكت كمتر به وقوع مىآيد .\r\nروز پنج‌شنبه بيست و پنجم ، حضرت خداوندگار به عزم شكار سوار شده ، صدر اعظم سنان پاشا و مولانا ادريس بدليسى را دعوت به شكار فرمودند . مقصود از اين شكار فارغ البال ، مشورت و تعيين حركات مستقبلهء دولت بود ، چه تا به امروز معين نبود كه اردوى همايون باز مصريان را تعاقب خواهد كرد يا اينكه قناعت به اين فتوحات نموده ، از اينجا متوجه ايران خواهد گرديد .\r\nروز جمعه بيست و ششم ، شمخال گرجستان كه منوچهر نام داشت ، جمعى با امراى گرجستان آمده ، وارد دربار شدند . حضرت خداوندگار ، امروز هم نماز جمعه را در مسجد جامع امويه ادا نموده ؛ بعد به عزم زيارت قبور و مضاجع انبيا و اوليا به بعض مقامات تشريف فرما شدند . روز شنبه بيست و هفتم با هشتاد هزار آقجه - يعنى هزار و دويست و بيست و هشت تومان - مواجب اسكندر چلبى به نيابت وزير لشكرى مقرّر گرديد ؛ و خصوصات راجعه به مأموريت مولانا ادريس بدليسى و نظام الدين ، به قلم آورده شد .\r\nروز يكشنبه بيست و هشتم از جانب حنش اوغلى حاكم جبل لبنان ، طغان و توله‌هاى شكارى آوردند . حكم شد آقاى قاپو تسليم گرفت . امروز پاشايان از حضور ، منقبض بيرون آمدند و محمدبيگ بن مصطفى پاشا حاكم آيدين ايلى فوت كرد . به حكم همايون در صالحيه در جوار قبر شيخ محى الدين الاعرابى مودوع صندوقهء رحمت گرديد .\r\n\r\nوقايع شهر ذى قعدة الحرام سنهء 922\r\nروز سه‌شنبه غرّه ، از جانب عيسىبيگ حاكم غزّه جاسوس آمد و احوال مصريان را و در تدارك جنگ بودن آنها را به عرض رسانيد . روز چهارشنبه دوم حضرت خداوندگار با اركان دولت به عزم شكار سوار شدند و مغرب مراجعت فرمودند . روز پنج‌شنبه باز به عزم شكار با وزرا سوار شده ، مثل ديروز مغرب عودت به شهر نمودند . روز جمعه چهارم حكومت آيدين ايلى در مقابل چهار صد و هشتاد هزار آقجه - يعنى هفت هزار و نهصد و شصت و هفت تومان - به بالىبيگ حاكم ايچ‌ايل مرحمت گرديد . حكومت ايچ‌ايل نيز در مقابل سيصد\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو پنجاه هزار آقجه - يعنى پنجهزار و هشتصد و ده تومان - به چيقرقجى باشى داده شد . چون جيرهء چيقرقجىباشى و شاهنجىباشى كافى نبود ، روزانه آنها را به هشتاد آقچه - يعنى سيزده هزار و دويست و هشتاد دينار - ابلاغ نمودند . در ديوان ، بعد المشاوره مقرر شد كه به سپهسالارى سنان‌پاشا لشكر به طرف غزّه فرستاده شود .\r\nروز شنبه پنجم ، تدارك سفريه اكمال گرديد و از خزانهء خاصّه مقدار كافى نقد و از صندوق خانه خلعت‌ها و شمشيرها و ساير اسباب گرانبها به صندوقخانهء سنان‌پاشا داده شد كه در ايجاب حال به اسم حضرت خداوندگار خلعت و انعام دهد . در همين روز خواجه قاسم شيروانى كه به استمالت ابن ساعد رئيس عنيزه فرستاده بود ، آمد ؛ باز ابن ساعد نيامده ، دو رأس اسب پيشكش فرستاده بود .\r\nروز يكشنبه ششم ، سنان پاشاى صدر اعظم و سپهسالار اكرم با لشكر منصور و توغ و علم و طبل سلطانى متوجه طرف غزّه گرديدند . بيت :\r\n بورسمه جيشله دستور اعظم * ايرشدى غزه‌يه چون بحر ارقم \r\n سپه كثرتده چون بگرزدى رمله * پر اولدى دشت غزّه برّ و يمله \r\n دگوب هر بيرى سرور بير آلايه * صالوب شام و سحر هر سو طلايه \r\n چو دريا كه خروشان گاهى خاموش * چو ديده جانب مصره طوتار گوش \r\nروز سه‌شنبه هشتم ديوان شد . بنا به اخبار وارده اقتضا نمود كه حضرت خداوندگار با لشكر باقى سردار اكرم خود را تعاقبا متوجه مصر شوند . [ كذا 
  ] لهذا تدبير لازمه سفر و تسهيل صعوبات و مشاق اين راه پر خطر اتّخاذ گرديده ، لوازم زندگانى و سيورسات اردوى سلطانى از عقب سردار اكرم فرستاده شد كه منزل به منزل به قدر لزوم ادّخار و محافظت شود .\r\nروز جمعه يازدهم « 1 » ديوان شد . دو هزار فلورى - سكه طلاى سليمى - كه امروز هجده هزار ارزش دارد - يعنى سه هزار و ششصد تومان - به على بيگ شاهسوار اوغلى انعاما مرحمت گرديد .\r\nروز شنبه دوازدهم توپچىباشى با توپها و عرّابه‌ها از شهر بيرون شده ، در ظاهر شهر اردو زد . روز سه‌شنبه پانزدهم ديوان شد . حكومت منتشا به حسين‌بيك ، حاكم سابق حميد ايلى و حكومت حميد ايلى به حسين بيگ حاكم سابق قره‌سى داده شد و منوچهرخان شمخال گرجستان كه از تسلط غور غوره و امداد شاه اسماعيل از شمخالى دست كشيده ، التجا به دربار همايون نموده بود ، با حكم همايون و تشريفات به شمخال گرجستان مقرّر گرديد و با خلع فاخره ، استمالتنامه‌ها به امراى كردستان فرستاده شد و امير الامرايى بايبورت و ارزنجان و ترجان و كماخ و اشقلعه و غيره به ميرزا ، مرحمت گرديد و حكم شد كه با امراى اكراد امداد به\r\n\r\n\r\n","description":"","footnote":"\r\n( 1 ) . در اصل : پانزدهم .\r\n","page_name":" 198 ","page_number":198},
  {"content":"\r\n\r\nمنوچهرخان نمايد .\r\nروز جمعه هجدهم ، نماز جمعه را در مسجد جامع امويه ادا نموده ، عودت به عمارت سلطنتى فرمودند . امروز چاپار از اسلامبول آمده ، خبر آورد كه صد فروند كشتى كه در كشتىساز خانه مىساختند تمام شد و با همه اسباب و عملجات مهيّاى سفر گرديد .\r\nو با حكومت مجارستان تجديد متاركه نموده ، [ اجازهء 
  ] مراجعت به ايلچى آن حكومت دادند . و اطاق‌هاى قاپوچىهاى عمارت سلطنتى سوخت و به تعمير و تجديد ابنيهء مخروبهء زلزلهء ثانيه شروع گرديد .\r\n\r\nابتداى سفر همايون از شام الى مصر\r\nروز يكشنبه بيستم ذى القعدهء سال نهصد و بيست و دو [ 922 
  ] حضرت خداوندگار ، بالعزّ و السعادة و الافتخار ، از شام حركت فرموده ، اردوگاه را به قدوم ظفر ملزوم خودشان مسعود و متبرّك ساختند . امروز از دياربكر چاپار آمد ؛ معلوم شد كه قلعهء ساوور را كه امروز اين قلعه خراب شده و در خارج قلعه ، صد خانه‌وار سكنى گرفته‌اند و در شش فرسخى شمال شرقى ماردين واقع است ، قهرا و قلعهء چرموك را كه امروز در دوازده فرسخى غرب شمالى دياربكر است ، عنوة گرفته‌اند و شاه - اسماعيل - در حوالى تبريز بوده و به حوالى بغداد احتياطا لشكرى ارسال داشته است . در همين روز ، راشدبيگ بن ساعد شيخ عنيزه ، به همراهى فرزندش به اردوى همايون آمد . مالكان دو قريهء خالصه به اينها مرحمت گرديده و به انواع تكريمات ، اجازت به عودت آنها داده شد . روز دوشنبه بيست و يكم در مصطبه . سه‌شنبه بيست و دوم در خان بروج . چهارشنبه بيست و سيم در سعسا منزل گرديد .\r\nامروز احكام حكمرانى منوچهر شمخال گرجستان و امير الامرايى ميرزا محمد بيگ و ساير احكام و مهمّات راجعه به امور آنها را داده ، به سمت گرجستان ارسال داشتند . روز پنج‌شنبه بيست و چهارم ، سراپرده را در ظاهر قنيطره زدند . احمد و محمد نام دو برادر كه از قديم الايام موالى قنيطره بوده‌اند ، حضرت خداوندگار را استقبال نموده ، دست بوسيدند .\r\nخلعت و احكام به اينها مرحمت فرمودند .\r\nچون در اين منازل خيلى باران باريد ، در هنگام ورود اين منزل از مزاحمت گل و لاى اهالى اردو گرفتار مشاق و مرارت بسيار گرديدند .\r\nروز جمعه بيست و پنجم ، جسر يعقوب عليه السلام منزل اردوى همايون شد . چون راه امروز از وادى كنعان بود ، در اثناى راه ، چاه حضرت يوسف تماشا گرديد و به بهرام آقاى قاپوچىباشى ، پشت گردن زدند . در اين منزل از جانب وزرا و خيّر [ بيگ 
  ] ، مكتوب‌ها به جانبردى غزالى و غلامان مصر و از جانب همايون نيز نصيحت‌آميز ، استمالت نامه به تومانباى نوشته ، آنها را دعوت به اطاعت كردند و با مراد نامى از چراكسه چاپارى به مصر\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nفرستادند . آنگاه كه مراد وارد مصر شده ، نامه‌ها را تقديم مىكند ، تومانباى محلى به نامه و سفير نگذارده و در عصيان و طغيان اصرار مىنمايد . علاوه بر اين ، مراد بىمراد را كشته ، ابراز عداوت نموده ، تجديد خصومت كرده ، حكومات شامات را قسمت به امراى چراكسه مىكند . مگر پيش از اينها ، جانبردى غزالى را سردار كل نصب كرده ؛ خداويردىباى حاكم اسكندريه و قايتباى حاكم سابق حما و يخشىباى حاكم سابق صفد و دولتباى حاكم غزّه و امير الامراى صفد ، طراباى و صانتىباى حاجب شام و مصرباى دوادار سلطان و آلىباى نايب قدس و جمعى از امراى چهل مردى و ده مردى و از كيلار خاصه و دو هزار و پانصد نفر غلام سلطانى و هزار و پانصد نفر غلام امرا و سه هزار نفر از اعراب خوانخوار و غيره كه جمعا هفت هزار سوار جرّار به او داده ، على جناح الاستعجال ، به سمت غزّه روانه نموده است كه غفلة بر لشكر روم ايلى شاهانه كه در معيّت سنان‌پاشا به غزّه فرستاده بودند ، ريخته بلكه كارى پيش ببرند .\r\nروز شنبه بيست و ششم در موقع ميمنه ، واقع در ساحل بحيرهء صفد كه رو به روى صفد است ، منزل گرديد . قبر مبارك حضرت شعيب را زيارت كردند . در اين منزل زلزلهء با شدّت و خوفناكى شد ؛ اما خسارتى به وقوع نيامد .\r\nروز يكشنبه بيست و هفتم توقف . روز دوشنبه بيست و هشتم از وادى قيشون عبور كرده ، در عين التجار سراپرده زدند . روز سه‌شنبه بيست و نهم خان‌لجون منزل گرديد . در اين منزل ، بيست و چهار ساعت باران باريد . از خرابى راهها و گل و لاى غالب حيوانات مكارى تلف شد . لهذا روز چهارشنبه سلخ توقف فرمودند .\r\n\r\nوقايع ماه ذى حجة الحرام سنهء 922\r\nروز پنج‌شنبه غرّه ماه مذكور ، اردوى همايون در قافون منزل گزيد . امروز حسن ، وزير سنان پاشا و محمدبيگ از خويشان پاشاى مشار اليه ، خبر فتح عساكر روم ايلى شاهانه را كه با وزير مشار اليه به طرف غزّه فرستاده شده بودند ، با علم‌هاى سرنگون و سرهاى بريده و اسراى زنجير گرديده ، آوردند كه تفصيل اين جنگ از اين قرار است :\r\n\r\nتفصيل جنگ جانبردى غزالى با سنان‌پاشا\r\nروز يكشنبه بيست و هفتم ماه ذى القعده هذه السنه ، اردوى همايون كه بعد از اداى نماز صبح از منزل شريعه كه صحرايى است و خان يونس در آنجا است ، حركت كرده ، داخل وادى صعبى از براى عبور مىشود كه جانبردى غزالى ناگاه از كمين بيرون آمده ، لشكر سلطانى را از پيش و پس راه عبور و راه رجعت آنها را بريده ، شروع به جنگ و جدال مىنمايد . عساكر سلطانى نيز با كمال صولت همآوردشان را استقبال نموده ، جنگ كنان از درهء مذكور عبور\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنموده ، جاى مناسبى بدست آورده ، صفوف جنگ مىآرايند و از صبح تا عصر با يكديگر جنگيده ، آخر الامر شكست فاحشى به جانبردى غزالى داده ، چراكسه را تعاقب نموده ، انبوهى از جنديان و اعراب را كشته ، اموال و اثقال آنها را مىتازند و جمعى از امراى نامدار آنها را اسير كرده ، مىكشند .\r\nدر اين جنگ ، دولتباى حاكم غزّه و خداويردىباى حاكم اسكندريه و بيست نفر از امراى چهل مردى و ده مردى و كيلار خاصّ و پانصد و هشتاد و سه نفر هم از جنديان و عربان كشته مىشود . چون عساكر شاهانه به طور دفاع جنگيده ، صد و نود و شش نفر از لشكر روم ايلى مقتول افتاده است . امّا فراريان چراكسه كه به اطراف التجا مىنمايند ، نتيجهء اين جنگ را خلاف واقع به مردم اعلام كرده ، مىگويند كه ما به سنان‌پاشا شكست داده ، او را پريشان كرديم و طورى فرار نمود كه هر چه جستجو مىنماييم ، به دست نمىآوريم . بنابراين خبر غير صحيح ، اهالى غزّه و رمله و قيرى و ساير بلاد قدس على الغفله ، حمله بر سر ساخلوها كه سنان‌پاشا از قشون خود در نقاط لازمه گذارده بود ، كرده ، بناى جنگ و ستيز را با آنها مىگذارند و جمعا سى نفر از آن چهار صد نفر متفرّق در مواقع متعدده كشته و باقى را لخت كرده ، از آبادىها بيرون مىكنند و آذوقهء اردوى سلطانى را كه از عقب مىرفت ، مىتازند .\r\nدر اين هنگام ، خبر فتح لشكر عثمانى كه به آنها كه مىرسد ، آذوقه را در انبارها گذارده ، مىگريزند . سنان‌پاشا كه اين خبر شقاوت اثر را مىشنود ، مقدار كافى عسكر عقب فرستاده ، جزاى عمل اشقيا را مىدهد و حكم مىكند رمله را هم مىتازند . چون راه‌هاى عبور دور از امنيت بود ، اين خبرها بعد از شش روز به اردوى بزرگ رسيد . انتهى\r\nبنا به اين نويد ظفر پديد ، حكم شد ، توپ‌ها ، اعلام ظفر انداخته ، اظهار شادمانى كردند .\r\nروز جمعه ، دوم اردوى همايون در موقع جلجوليه منزل كرد . روز شنبه سوم منزل رمله شد .\r\nسرهاى بريده و اسراى زنجير گرديده و علم‌هاى سرنگون را كه سنان پاشاى سپهسالار از غزّه فرستاده بود ، در عرض راه به عرض حضور رسانيدند .\r\nحضرت خداوندگار هم تمجيد زياد از سنان پاشا كرده ، آفرين خوان شدند . در همين روز ، يونس پاشا را فرستادند كه راه قدس شريف را ديده ، خبرى بياورد . روز يكشنبه چهارم توقف ؛ طرف مغرب يونس پاشا راه قدس را ديده آمد .\r\nروز دوشنبه پنجم توقف . در همين روز ، مقرر شد كه حضرت خداوندگار ديندار به عزم زيارت متوجه بيت المقدس « 1 » شوند . حسام پاشا و منشى حضور و منشيان ديوان و هزار\r\n\r\n\r\n","description":"","footnote":"\r\n( 1 ) . اسم قديمش اورشليم ، واقع در خاك فلسطين و فى ما بين بحر لوط و بحر سفيد . اين شهر را در يك سنگلاخى ساخته و قسمت به چهار محلّه نموده‌اند كه هر محلّه در بالاى يك تپه است . اوّل محلّه صيهون ، محلّه يهودىها است . ثانى محلّه توتيا محلّه ارامنه است ، ثالث محلّه وافرا محلّه فرنگيان و روميان ، رابع محلّه موريا كه محلّه اسلام است پ در اين شهر مقدّس پانزده هزار نفس ساكن و داراى\r\n","page_name":" 201 ","page_number":201},
  {"content":"\r\n\r\nتفنگچى از ينگىچريان و پانصد غلام سپاهى و پانصد غلام تفنگدار و كتّاب و قضات عسكر و علىبيگ شهسوار اوغلى ملتزم ركاب همايونى باشند . محمود بن حسنعلى بيگ كه ديروز فوت كرده بود ، علىبيگ شهسوار اوغلى نعش او را بردارد و در بيت المقدس دفن نمايد .\r\nيونس پاشا با آقايان علوفچيان ، يمين و يسار و غربا و ساير امرا در اردو بمانند . در همين روز ، در ازاى بشارت اين فتح ، به محمد بيك از اقوام سپهسالار مشار اليه يك صد و هفتاد هزار آقچه - يعنى دو هزار و هشتصد و بيست و هشت تومان - مواجب ملكى مرحمت گرديد .\r\nشب سه‌شنبه ششم حضرت خداوندگار ديندار ، بالعزّ و الافتخار ، از رمله متوجه و در عصر روز مذكور وارد بيت المقدس شدند . شب استراحت فرموده ، نماز صبح را در مسجد اقصى ادا نموده ، به انواع خيرات و صدقات ملوكانه ، فقرا و مساكين هر ملت را دفعتا مستغنى ساختند و علما و مشايخ را به انعام و احسان غريق لجّهء منّ و مسار فرمودند . و نماز شام را نيز در مسجد اقصى ادا كرده ، از براى اداى نماز عشا در تحت قبّه صخرة الله حاضر شدند . آن شب هر دو مسجد را با سروج و قناديل رنگارنگ مزيّن ساخته ، انواع تشريفات از براى شرف قدوم حضرت خداوندگارى بجا آورده بودند . على الصّباح كه روز چهارشنبه هفتم است ، جميع مواقع و مضاجع مقدسه را زيارت و بعد از ظهر به سمت رمله مراجعت فرموده ، وارد اردوى كيوان شكوه شدند .\r\nروز پنج‌شنبه هشتم در ظاهر قريهء سدود منزل كردند . در اين منزل باران سخت باريده ، از هر طرف رودها جارى شد . اهالى اين حوالى كه شكايت از بى آبى نموده ، مىگفتند لشكر عثمانى آمد ، آب‌هاى بركه‌هاى ما را تمام كرد ، مرحمت ربّانى دهان شكايت آنها را به همين باران بىوقت بست . بعد از پر شدن بركه‌ها ، گودالى نماند كه پر از آب نشود .\r\nروز جمعه نهم ، بعد از طىّ مسافت بعيده و مرارت كثيره ، وارد قصبهء غزّه « 1 » شدند و صدر اعظم و سپهسالار اكرم سنان‌پاشا با امراى لشكر كه در معيّت ايشان بودند ، پادشاه مكارم اكتناه خودشان را با كمال تعظيم و اجلال استقبال نموده ، دست بوسيدند و پادشاه بنده نواز نيز وزير و امراى خود را غريق لجّهء التفاتشان فرموده ، و احوال از لشكر گرفته ، بعد داخل سرا پرده شدند .\r\nروز شنبه دهم ، چون عيد قربان بود ، در قصبچهء غزه توقّف فرموده ، صلات عيد اضحى را ادا نمودند و بنا به رسم قديم عثمانى ، سلام معايده را اجرا كرده ، دست بوسيدند . بعد\r\n\r\n\r\n","description":"","footnote":"\r\nمساجد و معابد عاليه و دار المعجزه و مكاتب و سربازخانه و مريض‌خانه‌هاى دولتى و ملّتى است . غالب انبياء بنى اسرائيل و مشاهير يهود و نصارا و اسلام در اين خاك مدفون و محل زيارت هر ملّت است . / عارف .\r\n( 1 ) . يكى از شهرهاى تاريخى شامات واقعهء در ساحل درياى سفيد و امروز مسكن پنج هزار نفس است .\r\nاماكن دينيّه و ديوانيّه و قلعهء قديم و مكاتب درجهء دوم و سوّم را داراست . / عارف .\r\n","page_name":" 202 ","page_number":202},
  {"content":"\r\n\r\nقربانىهاى مرحمتى را كشتند . در اين سال حج اكبر واقع شد ؛ زيرا روز جمعه عرفه بود . از آنكه امروز باران به شدّت باريد ، حضرت خداوندگار نماز عيد را در اطاق همايون ادا كردند .\r\nحسن چلبى پيشنماز سلطانى ، خدمت امامت و خطابت را بجا آورده ، خلعت پوشيد .\r\nيكشنبه يازدهم توقّف كردند . ديوان عالى شد . امروز تمام امراى اردو شرفياب حضور شده ، دست بوسيدند . دوشنبه دوازدهم توقّف فرمود . عقد ديوان كردند . شنبه سيزدهم ايضا توقّف . در همين روز بهرام آقاى سلحدارباشى را به حكومت قره‌سى و سليمان آقا را به سلحدارباشىگرى سرافراز فرمودند و در بعض مناصب تغيير و تبديل اجرا گرديد . و در امروز اردو را به سنان‌پاشا سپرده ، در نصف اللّيل به عزم زيارت متوجه خليل الرّحمن شدند .\r\nدر اين سفر يونس‌پاشا و حسين‌پاشا و آقاى ينگىچريان با هزار تفنگچى از ينگىچريان و آقاى دلاوران سپاهى و سلحدارباشى با هزار سپاهى و غلام ملتزم ركاب همايون گرديدند .\r\nروز چهارشنبه چهاردهم در طليعهء صبح حضرت خداوندگار ، وارد خليل الرّحمن شده ، از جانب اهالى با كمال خشنودى پذيرفته شدند و بعد از زيارت و خيرات و حسنات ، طرف عصر عودت فرموده ، در اثناى راه گرفتار برف و باران و بوران و تاريكى شدند . و للّه الحمد و المنّه ، بالامن و السّلامه ، در نزديكى صبح ملاقى به اردوى خودشان گشتند . روز پنج‌شنبه پانزدهم توقّف . از براى سفر مصر ، عقد ديوان و مشورت گرديد . بعد از مشاورات و مذاكرات كثيره ، از زبان عذب البيان همايونى جارى شد كه فتح محروسهء مصر مماثل شكار سيمرغ و استخلاص قلعهء آن معادل صيد هماست ؛ ولى بيت :\r\n هدايت هدهدى هادى اولورسه * ايرم سيمرغه بيگ وادى اولورسه \r\nدر اين باب اعتماد من نه به وفرت لشكر و نه به قدرت و قوت عسكر است ، بلكه به عنايت خداست . بنابرين سردار اكرم و سپهسالار اعظم سنان پاشا را با يك فرقهء منظمه عسكريّه مقدّمه الجيش قرار داده به همراهى خيّر بيگ متوجه مصر گردانيدند .\r\nروز جمعه شانزدهم نيز حضرت خداوندگار بالعزّ و الاقبال ، از عقب وزيرشان به همراهى اردوى بزرگ حركت كرده ، بعد از طى مسافت بعيدى دير نام محل را ، كه از خان يونس سه فرسخ به طرف شام است ، منزل قرار دادند . در همان شب ، به حسين پاشا غضب كرده ، با مير غضب كدخداى بوابان را فرستاد ، او را در چادرش طناب انداخته ، خفه كردند و در چادرش دفن نمودند . تقصير اين وزير اين بود كه سلطان را هميشه از سفر مصر منع مىكرد . وزير دفتر اموال و اسباب و حيوان و مكارى و آذوقه او را در اردو هراج كرده فروخت و مبلغ محصول از قيمت را تسليم خزانه نمود . روز شنبه هفدهم ، خان يونس را گذشته ، در رعفه كه منزل كم آبى بود ، منزل كردند .\r\nروز يكشنبه هجدهم ، در موضع عريش منزل گرديد . چون در منزل پيش آب نبوده ، در اثناى راه ، مقدار كافى آب گرفتند . روز دوشنبه نوزدهم ، قبر المساعى كه ابدا آب نيست و دو\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبريد مسافت دارد ، در تاريكى مغرب نزول فرمودند . در اين منزل ، عرب از دست چوپان‌هاى عسكر يك گله گوسفند تاخته ، كدخداى سلحداران - تفنگداران - مأمور شد كه با ابو ابجمعى خود به ايلغار آنها را تعاقب نمايد و از براى هر نفر از لشكريان هزار آقجه - يعنى شانزده تومان و شش هزار - انعام داده شد . روز سه‌شنبه بيستم نزول به منزل ام الحسن نگرديده ، در بئر العبد كه سه بريد مسافت و منزل كم آب و بسيار دورى است ، نزول گرديد . روز چهارشنبه بيست و يكم ، خطبة المعموره كه قريه و دو منزل مسافت و داراى آب فراوان است ، نزول كردند . با اينكه اين منازل از ممالك عرب و از آب و گياه محروم ، عبارت از صحراهاى سنگلاخ و شن‌زار بود ، ولى از يمن قدوم سعادت ملزوم حضرت خداوندگارى ، از آن روز كه اردوى همايون وارد اين خاك شد ، باران‌هاى با فيض و بركت باريده ، از هر طرف جوها و رودها جارى شد و از ميان شن‌ها و سنگ‌ها ، بنات نبات سر برآورده ، زمين خشك و خالى سياه را مانند مراتع ييلاقى چمن‌زار و گل‌هاى رنگارنگ مزيّن ساخت و به اين واسطه ، هواى سموم اين ديار اعتدال يافته ، اهالى اردو از بىآبى و گرما گرفتار رنج و عنا نشدند . و اهل دقّت اين نعمت حضرت رب العزّة را فهرست فتح و نصرت شمرده ، به يكديگر بشارت مىدادند .\r\nروز پنج‌شنبه بيست و دوم ، در بئر الديودار منزل نگرديده ، به جهت اينكه عرب چاه‌ها را پر كرده بود ، مقدار كافى آب گرفته تا حب عقوله كه چهار بريد راه است ، تاخته و دو پل عبور كرده ، منزل گرفتند . چون زياده شن‌زار بود ، در اين منزل قطره آبى نبود .\r\nروز جمعه بيست و سوم دو بريد راه قطع كرده ، به قصبه صالحيه كه در كنار نيل واقع است ، رسيده ، منزل كردند و از بريّه رهايى جستند . روز شنبه بيست و چهارم ، در منزل ماء الحظان اردو زدند . آب‌هاى اين منزل از چاه بود كه از رود نيل جذبا مملو مىشود .\r\nروز يكشنبه بيست و پنجم ، بعد از طى مسافت سه بريد و جنگ و جدال با اعراب در تاريكى مغرب ، در قصبه برّ التبيس كه آبش از نيل است ، منزل گرديد . در اين منزل ، رئيس عرب بقاره آمده ، اظهار اطاعت نموده ، دست بيعت گرفت ؛ اما اعراب اردو را از عقب تاخته بار و بنه بسيار از اهالى اردو چاپيدند . روز دوشنبه بيست و ششم ، توقف گرديده ، نظم به اردو داده شد . روز سه‌شنبه بيست و هفتم ، منزل اردو كه در دو بريدى قصبهء خانكى بود ، اين مسافت را در هشت ساعت طى نمودند ؛ زيرا عربان از يمين و يسار و پشت و پيش ، پىدرپى هجوم بر اهالى اردو كرده ، مىچاپيد و مىگريخت . محض دفع اين بلاى صايل ، سنان‌پاشا و خيّربيگ و علىبيگ ذوالقدر اوغلى و محمدبيگ رمضان اوغلى ، در محل مناسبى كمين كرده ، غفلة بر اعراب تاختند . و بعد از كشتن جمعى از آنها ، جمعى را هم اسير كرده ، در هر چند قدم يكى از آنها را به قادلوغه زدند . چون اين تدبير را خيربيگ كرده بود ، حضرت خداوندگار يك رأس اسب از اسبان خاصّه به مشار اليه مرحمت فرمودند .\r\nروز چهارشنبه ، بيست و هشتم ، به بركة الحج كه در مقابل قاهرهء مصر و يك بريد و نيم\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمسافت است ، رسيدند . اما بركهء مذكوره را عرب احاطه كرده ، خواستند كه آب به لشكر ندهند . سنان‌پاشا چند عرابه توپ كشيده آنها را به گلوله گرفت و طولى نكشيد كه جمعى از آنها مقتول و مجروح افتاده ، باقى منهزم و پريشان گشتند . بنابرين ، لشكر چادر زده ، آرام گرفته بودند كه قراول‌ها رسيدن لشكر عرب را خبر كردند . قشون از چادرها بيرون آمده ، صف آراستند و حضرت خداوندگار نيز سوار شده ، در ميان لشكر تشريف آورده ، منتظر ورود دشمن شدند . چون لشكر عرب برگشته ، نيامد ، لشكر مرخص به استراحت گرديد .\r\nروز پنج‌شنبه بيست و نهم اوّل خمسين در قرب قاهره در جوار قبر سلطان قايتباى منزل گرديد . ( از شام الى قاهره بيست و شش و از اسلامبول الى قاهره صد و چهار منزل است . ) امروز بايد در موقع ريدانيه با سلطان مصر جنگيد .\r\n\r\nدر بيان وضع جنگ قاهره\r\nمحض فهميدن طرح جنگ طرفين ، از اهم امور است كه اول وضع طيوگرافى ميدان جنگ را كه شهر قاهره حاضره است ، به قلم آورده ، بعد ساير تفرّعات آن را به عرض مطالعه كنندگان فخام برسانيم .\r\nشهر شهير قاهره در نقطه‌اى واقع است كه شرقا جبل مقطب و غربا رود نيل و جنوبا و شمالا نيز اراضى مسطحهء متروكه از بستر نيل آن را احاطه كرده است . به حكم تومانباى ، به يك خندق عميق و به استياندار اطراف اين شهر دائرا ما دار ، حصر و تحكيم و ترصين ، و جابجا توپ‌ها و خمپاره‌ها تعبيه و تحصين گرديده بود . لشكر تومانباى ، عبارت از بيست الى بيست و پنج هزار سواره و پياده و توپچى و تفنگچى كه پانزده هزار آن از جنديان چراكسه و اعراب و كرد و اتراك ذوالقدر ، [ و 
  ] باقى پياده از اعراب ، و توپچىها و تفنگچىها از طوايف فرنگ مركب بود .\r\nطرح جنگ مصريان بر اين بود كه اول به وضع دفاع جنگيده ، در عين جنگ ، سواره را از استحكامات بيرون آورده ، از عقب اردوى عثمانى را بزنند ؛ اما عثمانيان كه مجبور به جنگ تعرّضى مىبودند ، پشت به جبل مقطب داده ، جناحين يمين و يسار را آراستند و توپ‌ها و خمپاره‌ها را در جاهاى مناسب تعبيه نموده و از جبهه‌هاى سهل العبور ، دسته‌هاى هجوم را معين كرده ، فرماندهى ميمنه را به مصطفى پاشاى امير الامراى آناطولى و ميسره را به سنان پاشاى كوچك امير الامراء روم ايلى و دسته‌هاى هجوم را به خيربيگ و علىبيگ شاهسوار اوغلى و محمود بيگ رمضان اوغلى و يونس بيگ حاكم سابق عين‌تاب ؛ و ساقه را نيز به يونس‌پاشا و قلب را به سنان‌پاشاى صدر اعظم و سردار اكرم سپردند . حضرت خداوندگار نيز سردارى كلّ را بر عهده گرفته ، دسته‌هاى احتياط را در نقاط لازمه نگاه داشت .\r\nينگىچرىها نيز در نقاط حاكمه ، سپرهاى خاكى ساخته ، صف آراستند و عرّابه‌هاى جنگى را\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nجلو معابر دسته‌هاى هجوم مصرىها گذارده ، شروع به جنگ نمودند .\r\nتوپچيان عثمانى كه در آن زمان هم فائق‌تر از توپچىهاى ساير ممالك بودند ، بناى شليك را گذارده ، در مدت دو ساعت ، توپ و خمپاره‌هاى دشمن را با توپچيان و تفنگچيان فرنگى محو و نابود ساخته ، حسم و فصل دعوى را به حكم حسام خون آشام و سنان جان ستان حوالت نمودند . گرد و غبار متصاعد از حركات سم ستوران مخلوط به دود باروط ، مانع مرور ذرّات نور مشعل خور شده ، سياهى كثيف متعفّن عالم را فرا گرفت . ترك و تاجيك با عرب يكرنگ شده ، جز زبان و صدا فارقه بين الفريقين نبود . لشكر عثمانى اللّه اللّه ميگفتند .\r\nمصريان اللهمّ انصرنا مىخواندند .\r\nخلاصه اين جنگ ، از اوّل صبح تا عصر طول كشيد . در اين مدّت ، چند بار عثمانيان مصريان را و مصريان عثمانيان را منهزم ساخته ، ولى قطعيا هيچ يكى غلبه بر ديگرى ننموده بودند . نيم ساعت از عصر گذشته بود كه مصريان جمع شده ، بالمرّه يك حمله مأيوسانه بر قلب عثمانى كرده ، بناى كشتارى را گذاردند . نزديك بود كه مصرىها غلبه نمايند . حضرت خداوندگار بالى آقا را با جماعت دلاوران سپاهى به امداد قلب فرستاده ، قوت تازه به قلب آنها دادند . امداديان كه رسيد ، قشون قلب مصريان را رستمانه استقبال كرده ، در مدت ده دقيقه ، شكست قطعى به آنها رسانيدند . امّا افسوس كه در اين هنگام سنان زهرناكى به سينه و پيكان سهمناكى به پهلوى سرخيل دليران ، سنان‌پاشاى سپهسالار اعظم رسيده ، در آغور حضرت خداوندگار ، به دار القرار روانه ساخت .\r\nمورّخين برآنند كه تومانباى كه سنان پاشاى صدر اعظم را در جلو لشكر عثمانى ديد ، به گمان اينكه حضرت خداوندگار است ، اسب تاخته نيزه زهرناكى به سينهء آن سردار نامدار زد .\r\nدر آن بين ، يكى از امراى چراكسه نيز تيرى پرتاب كرد . آن تير هم به پهلوى آن وزير دلير فرو رفت و در همان آن از اسب افتاده ، محتضر شد . الحكم للّه العلىّ الاكبر . در وقوع اين مصيبت ، اضطراب و حيرت بسيار و انكسار و ضجرت بيشمار بر همه مستولى گرديد . حتّى حضرت سلطان در حالت احتضار بر سر آن سپهسالار نامدار آمده ، سرش را به زانوى خويش گذارده ، با دست مبارك شربت خوشگوار آشاميد و اشك‌ريزان فرمود : سنان جان ! سليم بقاى وجودت را مىخواست كه از ثمرهء تدابير عاقلانه و حركات رستمانهء تو ، مالك چند هزار مصر شود ! دولت و ملّت تا قيامت افسوس دارد كه در مقابل يك مصر ، مثل تو عزيز هزاران ، مصر را فدا كند ! در اين بين آن غازى قهرمان صولت چشم خود را باز كرده گفت : « الحمد للّه ! دشمن مقهور گرديد و شرفى است از براى سنان كه در اين جنگ به سفيد رويى و نيك‌نامى جان مىدهد ! شما از من دست كشيده ، دشمن را تعاقب نماييد كه . . . » . حضرت خداوندگار ديدند كه وفات يافت ، بالبداهه اين بيت را به زبان مبارك آوردند :\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n اگر چه مصر آلندى دولت فرعون ده محو اولدى * ولى گيتدى المدن يوسف مصر شجاعت هم \r\nچون زياده از اين نمىتوانستند بر سر اين سردار نامدار توقف نمايند ؛ امراى اردو « پادشاه عالمپناه زنده ماناد » گفته ، يكديگر تعزيت كرده ، تسليت دادند و يونس‌پاشا كه مشغول به تعاقب دشمن بود ، خودشان را به وزير مشار اليه رسانيد . طورى كشتارى كردند كه جنديان مصريان از اوّل تأسيس دولت چراكسه تا حال اين شدّت را از هيچ دشمنى نديده بودند . بعد از قهر و تدمير مصريان ، عثمانيان اردوى آنها را تاخته ، نايل غنيمت فراوان گشتند و از اردو وارد شهر و داخل خانه‌هاى امرا و اعيان دولت چراكسه شده ، هر چه دستشان رسيد تاراج كردند . از كثرت اشيا و اموال غنايم در چادرهاى لشكر جاى نشستن نماند و از سنگينى هميان‌ها افراد اردو شكايت داشتند . الحمد للّه الّذى فتح علينا أبواب الفتوح .\r\nدر اين جنگ خونين و سخت از ما ، سردار اكرم سنان پاشا و على آقاى خزينه‌دار باشى و محمودبيگ رمضان اوغلى و يونس‌بيگ حاكم فلورينه كه سابقا حاكم عين تاب بود ، شهيد شدند . و از چراكسه ، امير سلاح اوركماس و ياخشىباى مير مجلس و انس‌باى ميرآخور كبير و تولاده‌باى حاجب الحجاب و اصطباى امير الامرا و جان‌پولادبيگ باشى و يوسف ناصرى نجمى امير تيره و خيّربيگ المعمار و علّان دوادار كبير و قايصو قوغلو و سدون ديودار اولو بيگ ، قانصو ابو سينا و ايرك و قانصو كرد و اوزمك و جمعى نيز از امراى چهل مردى و ده مردى و كيلار خاص كشته گشتند .\r\nروز جمعه سلخ ماه مذكور ، در ريدانيه توقّف گرديد . علاوه بر معارف ، سه هزار و دويست و نه نفر از ما و پنج هزار و چهار صد و دوازده نفر از مصريان در اين معركه مقتول افتاده بودند . اعليحضرت خداوندگار فرمود نماز جنازه تمام مقتولين اسلام را ادا كرده ، جز سنان پاشا و على آقا . محض يادآورى در ميدان محاربه چراكسه را علىحده و عثمانيان را علىحده دفن كردند و فرمود از براى دفن جنازهء سنان‌پاشا و علىآقا و غلامان مقتول شدهء اين دو بزرگوار نيز در زاويهء شيخ تيمور طاش خليفه مدفنى حاضر كرده ، بعد از اداى نماز جنازه ، مودوع صندوقهء رحمت رحمان نمودند . حضرت خداوندگار هم در نماز جنازهء آنها حاضر شده بودند . هم در اين روز در جامع الازهر خطبه را باسم حضرت فاتح ممالك العرب خواندند .\r\n\r\nوقايع سال نهصد و بيست و سوّم هجرى [ 923 
  ]\r\n\r\nوقايع محرّم الحرام\r\nروز شنبه غرّهء ماه مذكور باز در ريدانيه توقف و ديوان گرديد . از براى اهالى شهر امان‌نامهء رسمى نوشته ، مأمور فرستادند كه شهر را ضبط نمايد . اين عمر حاكم صعيد آمده ، التجا نمود و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nامان يافت و از براى ساير امرا هم امان‌نامهء رسمى گرفت . « 1 » هر دليرى كه در اين جنگ اظهار مردانگى كرده ، سر يا اسير آورده بود ، اسامى آنان به ثبت دفتر گرديد . شب هم اردو را طورى به شموع و قناديل و مشعل روشن كرده بودند كه هر غريبى از دور مىديد ، گمان مىكرد كه ستارگان آسمان به زمين افتاده ، مىدرخشند . روز يكشنبه دوم باز توقف و ديوان شد . فرزند غورى سلطان مرحوم به اردو آمده ، عرض اطاعت نمود و با حرمت امان يافت و خلعت مرحمت گرديد و اميركبير تومانباى را دستگير كرده ، كت‌بسته به حضور آوردند . احترام و امان يافت .\r\nروز دوشنبه سوم ايضا توقف در ديوان گرديد . بعد از اتخاذ تدابير لازمه از ريدانيه كوچ كرده ، محض تماشاى شهر ، از وسط قاهره عبور نموده ، در موقع جزيرهء سلطانى ، واقعه در بولاق سراپرده زدند . لشكر ظفر پيكر ، تيپ‌ها بسته به يك نظم نظامى داخل شهر شدند .\r\nاردوى همايون را اهالى شهر با كمال سرور و ابتهاج  « ادْخُلُوا مِصْرَ إِنْ شاءَ اللَّهُ آمِنِينَ »  « 2 » گويان استقبال نمودند . جوامع و بيوت غريبه و صوامع و بناهاى عجيبهء اين شهر شهير را تماشا كرده ، وارد اردوگاه شدند .\r\n\r\n[ جنگ شهرى در قاهره 
  ]\r\nروز سه‌شنبه چهارم ، توقف و ديوان شد . در نيمهء شب چهارشنبه غوريغا نامى از جنديان به اردو آمده ، خبر آورد كه تومانباى به همراهى هفت هزار جندى و غير ، بنا به مرافقت اهل شهر قاهره ، داخل شهر شده ، در سر راهها خندقها كنده ، و سپرها ساخته ، بناى جنگ و ستيز را با لشكر ساخلو گذاردند . چون شب بود ، مناسب نديدند كه حركت به لشكر بدهند . حسم و فصل اين دعوى را به فردا تعليق نمودند . ولى معابر را گرفتند كه بار ديگر لشكرى از جنديان داخل در شهر نشود . روز چهارشنبه پنجم على الصباح يونس‌پاشا از راهى و آقاى ينگىچريان راه ديگر ، داخل شهر قاهره شده تا بين الصلاتين جنگيدند ؛ ولى نتوانستند كار را پيش ببرند ، برگشته ، در سر هر معبرى كه از خارج داخل شهر مىشود ، توپ‌ها و زنبورك‌ها و تفنگچيان و تيراندازان گذارده ، اطراف شهر را محاصره كردند و حكم همايونى خطاب به اهل شهر فرستاده شد كه هرگاه از مخالفين جدا نشده ، اصرار در طغيان و عصيان نمايند ، قتل عام خواهند گرديد .\r\nروز پنج‌شنبه ششم يونس‌پاشا بىتوغ و علم ، فقط به طبل و نقاره و آقاى ينگىچريان و خواجه‌زاده و فرهاد آقاى ميرعلم ، هر يكى از يك راهى داخل شهر شده ، در محلات ، در هر\r\n\r\n\r\n","description":"","footnote":"\r\n( 1 ) . امان‌نامهء رسمى آن را مىگويند كه به اسم دولت نوشته ، وزرا مهر مىكنند و سلاطين تصديق مىنمايند .\r\n( 2 ) . يوسف ، 99\r\n","page_name":" 208 ","page_number":208},
  {"content":"\r\n\r\nكوچه ، سپر خاكى و توقات و بست در جلو يافته ، خراب نمودند و تا بين الصلاتين جنگيده ، پيش رفتند . در آن وقت ، حضرت خداوندگار فقط يك توغ و يك علم سفيد در جلو به موقع معركه تشريف آوردند ، از بالاى زره داوودى قباى اطلس سرخ پوشيده بودند ، در جلو سپر ساخته ، جنگ كنان تا جلو قلعه آمدند . جنگ امروز دو ساعت از شب گذشته طول كشيد و جنگ عظيمى شد . باز كارى پيش نبرده ، نتيجه را به جنگ فردا تعليق فرمودند .\r\nروز جمعه هفتم على الصباح فرمان يورش داده شد . لشكر سوار و پياده به شدّت پيش رفته ، هر چه در جلو يافتند ، محو و قتل نموده تا ميدان رميله كه فى ما بين قلعه و مسجد سلطان حسن واقع است ، رسيدند . اهالى امان خواست . حضرت سلطان نيز به آنها امان دادند و سخت غدغن فرمودند كه احدى از لشكريان متعرّض اهالى نشود . جنگ امروز بسيار سخت بود ؛ زيرا جنديان در جلو نايستاده ، از پشت بامها با سنگ و كلوخ مقابله مىنمودند .\r\nتفنگچيان و دلاوران ينگىچريان آنها را مثل مرغ از هوا شكار مىكرده ، به زمين مذلّت مىانداختند . امرا و آقايان و ساير دلاوران ، در حقيقت آنچه سزاوار صداقت و جانفشانى بود ، در اين معركه ابراز نمودند . در اين جنگ شهر ، چهار هزار و نهصد و سيزده جندى و عرب مقتول افتاد . در بعضى كوچه‌ها از نعش مقتولين راه عبور نبود كه عسكر مظفّر بىمانعه حركت نمايند .\r\nبارى ، طرف عصر بود كه لشكر چراكسه كاملا مغلوب و مقهور گرديد . تومانباى ديد كه اهالى اطاعت به سلطان كرده ، از او روگردان شدند ؛ به همراهى هفت نفر از شهر خارج شده گريخت ؛ اما از ما هم انبوهى مقتول و جمعى مجروح گرديد . بعد از اينكه شهر را متصرف شده ، دشمن را مقهور ساختند ، حضرت خداوندگار مظفّر ، عودت به اردوى همايون فرمودند و بعد از استراحت شب بيرون آمده ، در جلو سراپرده بر تخت جلوس فرموده ، اسراى چراكسه كه زياده از چهار صد نفر بودند ، حكم شد در جلو مشعلها گردن زدند ؛ و فرمان شد احكام به امراى اعراب بنگارند كه وجودى از چراكسه در خطّه مصريه نگذارده ، بكشند و هر كس آنها را نگاه بدارد ، در عوض آنها كشته خواهد شد . « 1 » و در همان روز از فترت و اغتشاش نماز جمعه ادا نگرديد و هر شخصى از ما در شهر بدست آورده بودند ، كشته بودند .\r\nدر همان روز در اردوى همايون جز ارباب قلم و قضّات احدى نمانده ، مأمور جنگ شهر\r\n\r\n\r\n","description":"","footnote":"\r\n( 1 ) . اين جناب سلطان سليم بود كه به هدف جنگ با قزلباش ، به بهانهء جنگ دينى ، راه افتاده بود و اكنون دستش به خون هزاران سنى در سرزمين مصر ، آغشته گشته اين چنين با اسيران سنى چركسى برخورد مىكرد . بايد اين را از بخت ايرانيان دانست كه سلطان سليم ، اين نيرو را بر ضد آنان به كار نگرفت و الا بجاى آن كه مصر تحت سلطهء اسلامبول درآيد ، ايران ضميمهء امپراطورى عثمانى شده بود . به علاوه كه قتل عام ، چندين برابر آنجا مىبود .\r\n","page_name":" 209 ","page_number":209},
  {"content":"\r\n\r\nگرديده بودند . حتى خزانه خاصّه و انبارهاى آذوقه و چادرهاى لشكر را با نوكرهاى شخصى خودشان قضات و ارباب قلم و بعضى از خدّام محافظت نموده بودند . روز شنبه هشتم ، هزار و پانصد نفر از چراكسه كه بعد از اين عفو عمومى هر يك در گوشه پنهان شده ، اهالى را اغفال و تشويق به شورش مىكردند ، به دست آورده ، به اردو فرستادند ، در حقّ آنها هم حكم قتل صدور يافت . روز يكشنبه نهم ، مقتولين را حكم شد به رود نيل انداختند كه طعمه تمساح و ماهى شوند !\r\nروز دوشنبه دهم ، توقف و استراحت گرديد . در اين روز لشكر ظفر پيكر رخت شسته ، خودشان را از اوساخ جنگ‌ها پاك كردند . روز سه‌شنبه يازدهم ديوان شد . يونس پاشا كه زخمدار بود به ديوان آوردند و بعد از مشورت و صواب ديد عموم امرا ، سنان پاشاى كوچك در جاى خادم سنان پاشاى شهيد صدر اعظم و به جاى او سنان‌پاشاى امير الامراى روم ايلى ، وزير ثانى و در جاى او نيز مصطفى پاشاى امير الامراى آناطولى ، امير الامراى روم ايلى و بجاى او هم فرهاد آقاى مير علم ، امير الامراء آناطولى ، نصب و تعيين گرديدند و محمدبيگ خواجه اوغلى به عنوان پاشايى در جاى حسين پاشاى مقتول نشانجى - توقيعى - نصب شد و به ساير امرا و زعما و بندگان و غلامان و دليران كه در اين جنگ‌ها مردانه جنگيده و ابراز شجاعت و بسالت نموده بودند ، امارت و حكومت و خلعت و انعام و سورغوج و چلنك و ترقّى داده شد .\r\nروز چهارشنبه دوازدهم ، ديوان شد . به موجب فرمان قضا جريان ، سه نفر از آن مفسدين را از كمر دو نيمه كردند كه در حق سلطان اوغلى مزوّرى نموده بودند . بعد از ديوان ، وزراى جديد شرفياب شده ، عرض قضايا نمودند و مقرّر شد كه از براى تحقيق و تفتيش به اطراف و اكناف ، مفتشين و كشّافين فرستاده ، محل اختفاى تومانباى را معين نمايند .\r\nروز پنج‌شنبه سيزدهم تعطيل . روز جمعه چهاردهم در جوامع مصر قاهره عموم خطبا به اسم حضرت فاتح ممالك العرب ، سلطان البرّين و خاقان البحرين ، خادم الحرمين الشريفين ، السلطان الغازى سليم‌خان بن الغازى بايزيد خان بن الغازى الفاتح محمد خان - خلد الله ملكه و سلطنته الى آخر الزمان و انتهاء الدوران ، آمين يا مستعان - خطبه خواندند . و خطبا خلعت‌هاى فاخر پوشيدند و جملهء فاتح ممالك العرب كه عددا مساوى به نهصد و بيست و سه است ، تاريخ اين فتح عظيم مقرر گرديد .\r\nروز شنبه پانزدهم تعطيل . روز يكشنبه شانزدهم جانبردى غزالى كه از جنگ قاهره گريخته بود ، در اين چند روز در بيابان‌ها سرگشته و حيران گشت و گذار كرده ، و ملجايى هم بدست نياورده ، عريضه به خاكپاى همايون فرستاده ، استدعاى عفو تقصير نمود و قسم خورد كه مادام الحياة خدمت صادقانه به دولت عثمانى نمايم . بنابرين ، حضرت خداوندگار هم رقم عفو بر جريدهء جريمهء او كشيده ، عذرش قبول فرمود و امان‌نامهء رسمى براى او فرستاد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\n[ تأييد مشروعيت سلطان از سوى خليفهء عباسى 
  ]\r\nروز دوشنبه هفدهم ، مولانا عبد السّلام قاضى بهنسا از جانب تومانباى آمده ، استدعاى عفو و امان نمود . لهذا امان‌نامهء رسمى نوشته و امناى دولت و خيّربيگ نيز على حدّه ، مكتوب‌ها تحرير نموده ، تقديم حضور كردند . بعد از مطالعه ، پسنديده آمد و با امان‌نامه به همان قاضى داده ، به تومانباى فرستادند . در همين روز پاشايان به قلعه رفته ، چركس‌هاى متحصن شده را داده ، و به شرطى امان دادند كه در مصر نمانند و آنها نيز از قلعه بيرون آمده ، قبول خدمت و نوكرى نمودند كه در روم ايلى بمانند . روز سه‌شنبه هجدهم ، بهرام آقاى قاپوچىباشى ميرعلم نصب گرديد . جانبردى غزالى هم بنا به امان‌نامهء رسمى از محل اختفاى خود بيرون شده به اردو آمد و اظهار اطاعت نمود .\r\nروز چهارشنبه نوزدهم ، ديوان شد . حضرت خداوندگار در خصوص چركس‌هاى متحصن شدهء در قلعه ، به سنان‌پاشا و محمد پاشا غضب كرده ، در ملاقات دوم فرمود به آنها پشت گردن زدند و تعذير گرديدند . روز پنج‌شنبه بيستم استراحت . روز جمعه بيست و يكم حكم شد از براى شريف مكّهء مكرّمه و محافظ مدينهء منوّره و حاكم ينبوع و جدّه فتح نامه بنگارند و در ضمن آنها را به دربار دعوت نمايند .\r\nروز شنبه بيست و دوم ، وزرا و ديوانيان به ديوان رفتند ؛ ولى بار نيافتند . فقط جانبردى به درك حضور مشرّف شده دست بوسيد . روز يكشنبه بيست و سوم حضرت خداوندگار اعظم و شاهنشاه معظم ، باليمن و الاقبال ، سوار اشهب جلال شده ، با توغ و علم و طبل و نقاره و خدم و حشم ، عطف عنان به سمت قلعهء قاهره فرمودند . تمام داعيان دين و دولت و اركان و بندگان سلطنت و عساكر نصرت مآثر كه عبارت از ينگىچريان و سلحداران و غلامان خاصّه و سپاهيان و لشكريان ولاياتى ، لباس فاخر مخصوص خودشان را پوشيده ، به ترتيب سلام در ركاب همايونى با كمال ادب به راه افتادند . آنگاه كه وارد قلعه شدند ، حضرت فاتح ممالك العرب ، قدم جلالت توأم به تختگاه حضرت يوسف ( ع ) نهاده ، بر تخت خلافت آن حضرت بالسّعادة و بالميمنه جلوس فرمودند و در حضور تمام علما و سادات و اعيان و اشراف مصر كه قبل از وقت احضار گرديده بودند ، المتوكّل على اللّه خليفه شانزدهم عباسى على العاده حقوق خلافت را به حضرت خداوندگار فراغت كرده ، بيعت نمود و بالتبعيّه سايرين هم دست بيعت بوسيده ، على مراتبهم خلعت پوشيدند و نايل انعام و اكرام گرديدند .\r\nروز دوشنبه بيست و چهارم توقف . روز سه‌شنبه بيست و پنجم توقف . روز چهارشنبه بيست و ششم توقف . روز پنج‌شنبه بيست و هفتم توقف . روز جمعه بيست و هشتم ، حضرت خداوندگار نماز جمعه را به رسم معمول دولت عثمانى در مسجد جامع سلطان حسن ادا نموده ، صدقات زياد به فقرا و مساكين دادند . روز شنبه بيست و نهم به توسط خواجه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمصلح الدّين ، هزار فلورى - يعنى هزار و هشتصد تومان نقد - و دو خلعت فاخر به جانبردى غزالى و به ساير امراى چراكسه كه با او التجا كرده ، امان يافته بودند ، خلعت‌ها و انعام‌هاى شاهانه به فراخور حال و شأنشان مرحمت فرمودند .\r\n\r\nوقايع ماه صفر الخير سنهء 923\r\nروز يكشنبه غرّه ديوان شد ؛ ولى ديوانيان نايل شرفيابى حضور نشدند . از روز دوشنبه دوم تا روز ششم ، قابل ضبط وقوعاتى ظاهر نشد . روز جمعه ششم حضرت خداوندگار ديندار به رسم معمول نماز جمعه را در جامع الازهر ادا نموده ، باز صدقات ملوكانه به فقرا و ضعفا و محتاجين ابذال فرمودند . روز شنبه هفتم تعطيل . روز يكشنبه هشتم محصورين قلعهء قاهره كه باعث تكدير صدر اعظم و وزير ثانى شده بودند ، مقرر گرديد كه امراى آنها در معيّت مانده ، باقى را در تحت الحفظ به اسكندريه بفرستند . و در همين روز آنها را كه غالبا از محبوسين بودند ، در تحت موسىبيگ آقاى دسته ، بسيار مقيّدا ارسال داشتند . روز دوشنبه نهم بىوقوعات . روز سه‌شنبه دهم ، باز از جانب دولت با امان‌نامهء رسمى از براى آوردن تومانباى ارسال بدارند ؛ لهذا قضات مذاهب اربعه اهل سنّت - يعنى قاضيان حنفى و شافعى و مالكى و حنبلى - به حضور همايون رفته ، بالمشافهه از حضرت خداوندگار امان شرعى و رسمى گرفته ، امان‌نامه‌اى نوشته ، صيغه خوانده ، مهر كردند . روز پنج‌شنبه دوازدهم ، معتمد مولانا محى الدين المتوكل على اللّه خليفهء شانزدهم عباسيه مصر و قضات مذاهب اربعه و مصطفى چلبى مستوفى سابق تيولات ، با چند نفر از سپاهيان به دادن امان‌نامه و آوردن تومانباى مأمور و به همراهى قاضى عبد السّلام مبعوث گرديدند . از جانب خليفه و خيّربيگ نيز على حدّه مكتوب فرستاده شده .\r\nروز جمعه سيزدهم ، حضرت خداوندگار نماز جمعه را در مسجد سلطان حسن ادا كرده ، صدقات ملوكانه به محتاجين مرحمت فرمودند . روز شنبه چهاردهم ديوان شد . ولى ديوانيان نايل شرف درك حضور نگرديدند . امير على بن عمر حاكم صعيد اعلى آمده ، دست بوسيد .\r\nروز يكشنبه پانزدهم بىوقوعات . روز دوشنبه شانزدهم ايضا . روز سه‌شنبه هفدهم ايضا .\r\nروز چهارشنبه هجدهم ، اول روز ، نوروز سلطانى است . ديوان عام شد . اعيان و اركان و لشكر و نوكر ، انعام نوروزيه را به موجب كتابچهء تشريفات گرفته ، دعا و ثناى لازمه را بجا آوردند .\r\nروز پنج‌شنبه نوزدهم ، آدم‌هاى امير على حاكم صعيد اعلى آمده ، خبر آوردند كه تومانباى آدم‌هاى معتمد خليفه و قضات مذاهب اربعه و مصطفىبيگ و سپاهيان را كه امان‌نامه برده بودند ، بأسرهم - يعنى تماما - قتل كرده است . در همين روز حكومت صوفيهء بلغارستان حاليّه ، در مقابل چهار صد هزار آقجه - يعنى شش هزار و ششصد و چهل تومان - مواجب به\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nجانبردى غزالى مرحمت شد . حكمرانى و سردارى صعيد اعلى نيز كما فى السابق به امير على بن عمر مفوّض و برادرش امير عمر نيز در قلعه موقوف گرديد . روز جمعه بيستم حضرت خداوندگار ، نماز جمعه را در جامع الازهر ادا نمود و باز دست بذل و بخشش و انعام را گشوده ، فقرا و محتاجين را غريق لجّه منّ و مسار فرمودند .\r\nروز شنبه بيست و يكم حضرت خداوندگار عدو شكار ، بالعزّ و الافتخار ، به عزم جنگ تومانباى به رايت ظفر آيت عثمانى از مصر حركت داده ، در منزل بركة الحبشه نزول اجلال فرمودند . چون يونس پاشا مريض بود ، به همراهى كمال پاشازاده افندى قاضى عسكر آناطولى و دزدارزاده با مقدار كافى ساخلو در قلعهء مصر ماندند و مقرر شد كه من بعد عقد ديوان نگرديده ، امور دولتى را عند الاقتضا به توسط محمد پاشاى توقيعى عرض كرده ، هر حكمى كه صادر مىشود ، عمل نمايند . لشكر كه اين قرار را شنيد ، اظهار بىرضايتى نمودند .\r\nلهذا حكم محكمى شرف صدور يافت كه قرار مذكور موقت ، نه به طور مؤبّد است . در همين روز ، دسته‌اى از قشون به جانبردى غزالى داده ، فرمودند رفته ، اعراب باديه نشين را كه عصيان كرده بودند . بتازد . روز يكشنبه بيست و دوم توقف . شب بيست و سوم محمد پاشاى توقيعى از براى سركشى قراولان بيرون آمده ، حسين‌بيگ حاكم منتشا و اويس‌بيگ سايا اوغلى آلاى بيگى بيگ شهرى را خوابيده يافت . روز دوشنبه بيست و سوم ، احوال خوابيدگان عرض گرديد . حكم شد در جلو سراپرده ، به هر يكى از آنها صد چپ و راست زدند . در همين روز بيگلربيگىها سان لشكر ديده ، اطلاع از مقدار موجود اردو به حضرت خداوندگار دادند .\r\nروز سه‌شنبه بيست و چهارم خبر رسيد كه عربان عاصى در ريدانيه تحشّد نموده‌اند .\r\nحكم شد احمد آقاى اميرآخور ، با دسته‌اى از قشون به دفع آنها برود و او نيز در شب بيست و پنجم به ايلغار متوجه ريدانيه شدند . روز چهارشنبه بيست و پنجم ، معلوم شد كه سنان پاشا در معبر اعراب عاصى كمين گذارده ، انبوهى از آنها را كشته و جمعى را به رود نيل ريخته و بعضى را هم اسير گرفته است . امروز محمد پاشاى توقيعى تمام لشكر حاضر ركاب ديوانى و قشون آناطولى و روم ايلى را سنان ديده ، توانا و ناتوان را جدا كرد و مقدار موجود را فهميده روزنامه داده . روز پنج‌شنبه بيست و ششم ديوان شد . يك ثوب خفتان چاتمه و پانزده هزار آقجه - يعنى دويست و چهل و نه تومان - به جانبردى غزالى بيگ و بيست هزار اقجه - يعنى سيصد و سى و سه تومان - به خير بيگ نعل بها داده شد . بالى بيگ حاكم آيدين و جانبردى غزالى حاكم صوفيه و فرزند بزرگ‌خان از براى تنكيل عصات عربان ، به سمت خانك ارسال گرديد .\r\nروز جمعه بيست و هفتم نماز جمعه را در اردو ادا نمودند . روز شنبه بيست و هشتم بىوقوعات توقف . روز يكشنبه بيست و نهم سنان پاشا محض تطيب خاطر يونس پاشا از براى فرزند امير خير الدّين در حضور حضرت خداوندگار بىجهت مايه گرفته ، آدم مغرض و\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nخائن دين و دولت قلمداد نمود . لهذا آن بيچارهء دلير بىتقصير را حكم شد ، به قادلوغه زدند .\r\nروز دوشنبه سلخ در بركة الحبشه ديوان شد . محمد پاشاى توقيعى دوبار به حضور رفته ، بعض مواد بسيار مهم به عرض عالى رسانيد . يكى از اين خصوصات ناحق به قادلوغه زده شدن امير خير الدين زاده بود . امير الامراء روم‌ايلى و آناطولى و قرامان و ساير امراى بزرگ هم شرفياب شدند . بالىبيگ حاكم آيدين كه با جانبردى بيگ رفته بود ، آمده ، شرفياب شد .\r\nبعد از مشاوره ، مقرر گرديد كه از هر دو ساحل نيل اردو حركت نموده ، اعراب شوريده را تنبيه نمايند . در عصر همين روز سنان پاشا از وزارت معزول و در جايش زينل پاشا به صدارت منصوب گرديد .\r\n\r\nوقايع ماه ربيع الاوّل سنهء 923\r\nروز سه‌شنبه غرّه ، لشكر ظفر پيكر روم‌ايلى به سردارى امير الامراى خودشان ، از اين ساحل ، يعنى از بركة الحبش به ساحل غربى نيل عبور كردند . هنوز ينگىچريان كه عساكر خاصّه‌اند از نيل عبور نكرده بودند كه تومانباى لشكر روم ايلى را استقبال و شروع به جنگ و جدال نمود . يك ساعت از صبح گذشته تا نزديك به عصر جنگيدند . غالب و مغلوب معلوم نبود كه جمعى از ينگىچريان به همراهى خواجه افندى و كدخداى ينگىچريان در كشتىها نشسته ، پاروزنان خودشان را به لشكر روم‌ايلى رسانيده ، آغاز جنگ و پيكار نمودند . ساعتى نگذشت كه لشكر تومانباى كه عبارت از چراكسه و اعراب و زياده از چهل هزار بودند ، منهزم و متفرق شده گريختند . شب چهارشنبه دوم ، مقدار كافى آذوقه و مهمّات حربيّه با حيوانات از نيل عبور گردانيده . روز چهارشنبه دوم حضرت خداوندگار بالنّصر و الظفر ، رود نيل را عبور فرموده ، در جيزه كه مقابل قاهره است ، نزول كردند . بيگلربيگى آناطولى با لشكر منسوب خود و جانبردى بيگ حاكم صوفيه در ساحل شرقى ماندند و تمام لشكر از قاهره بيرون آمده ، در پيشگاه قلعه اردو زدند . چون خبر رسيد كه تومانباى به حوالى غربيّه گريخته است ، مصطفى پاشاى بيگلربيگى روم ايلى با لشكر منسوب خود ، به همراهى پانصد نفر ينگىچرى مأمور به تعاقب او گرديد و بنا به حكم همايون ، لشكر آناطولى نيز با امرايشان از نيل عبور كرده ، ملحق به اردوى سلطانى شدند .\r\nشب پنج‌شنبه نيز حضرت خداوندگار با عساكر خاصّه و عملهء دربار ، لشكر خود را تعاقبا حركت و متوجه طرف اعدا شدند . روز پنج‌شنبه سوم در وقت چاشت بيگلربيگى روم‌ايلى به تومانباى رسيده ، سخت جنگيدند . هنوز حضرت خداوندگار نرسيده بودند كه تومانباى باز شكست خورده به سمت بحيره فرار نمود . سوارهاى جرّار سپاهيان آنها را تعاقب كرده ، انبوهى از آنها را كشتند و جمعى نيز مثل آل فرعون ! در رود نيل غرق شدند ؛ اما تومانباى باز راه گريز را يافته ، خود را از چنگ متعاقبين رهانيد . بنابرين ، حضرت خداوندگار فرمود در\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nجاى مناسبى واقع در ساحل رود نيل اردو زده توقف فرمودند . بيگلربيگى روم ايلى و آناطولى و على شهسوار اوغلى از لشكريان ، مقدار كافى سوارهاى دلير و مجرّب و بهادر را انتخاب كرده ، تومانباى را تعاقبا به ايلغار متوجه سمت بحيره شدند . امروز جمعى از امراى چراكسه دستگير و به حكم همايونى مقتول گشتند . طولاباى از بيگ باشيان و نايب قلعهء قاهره و تيمور رزده‌كش و تيتى بيگ خزانه‌دار و اوكماس نائب شام و انس حاجب الحجاب از آن جمله بود . صبح روز جمعه چهارم ديوان شد . مصلح الدين ملقّب به وزان ، به همراهى بعضى از سلحداران ، از عقب متعاقبين فرستاده شد كه خبرى از تومانباى بياورد . امروز حكم شد گردن جمعى از چراكسه را زدند . اينها از آن اشخاص شرارت اختصاص بودند كه در زير لباس اسلحه پنهان كرده ، در گوشه و كنار راه مىرفتند كه اگر تومانباى غالب شود ، ملحق به او شده مقاتله نمايند .\r\nروز شنبه پنجم ، اردوى سلطانى از اين منزل كوچيده ، در منزل ام الدينار واقع در ساحل نيل نزول كرد . امروز هم از امراى متعاقبين خبرى نرسيد و مصلح الدين هم بعد از جستجو ، بىخبر عودت نمود . لهذا محمد آقاى قاپوچىباشى و سنان آقاى رئيس دلاوران غربا با جمعى از دلاوران برّا و حامد اوغلى نيل بيگى با كشتىها نهرا فرستاده شد كه خبرى از امراى متعاقبين و تومانباى بياورند . روز يكشنبه ششم خبر رسيد كه از ثمرهء توفيقات ربانى و يارى بخت سلطانى ، تومانباى گرفتار گرديد . در اين روز فيروز در قلوب لشكر و تاجور ، انواع سرور و حبور حاصل گشته ، عموم اهالى اردو حضرت سلطان را و سلطان غازيان را تبريك گفته ، اظهار شادكامى و عرض تشكر به بارگاه حضرت لا ينام نمودند . معلوم شد كه تومانباى را متعاقبين در موضع بحيره واقعه در قرب قصبچهء مسخون كه سرحدّ ولايت چول و باديهء مغرب است ، مىيابند كه در تدارك عبور از نيل و به التجاى مغرب است . علىبيگ شهسوار اوغلى و ساير امراى متعاقبين ، او را كه در اين حالت مىبينند ، بدون فوت وقت خود را به او رسانيده ، آدمهايشان مىكشند و او نيز از ترس شمشير خود را به نيل مىاندازد در گرداب حيرت مستغرق بوده كه كمندى به گردنش انداخته بيرون مىكشند و با حرمت سوار قاطر كرده ، به راه مىافتند . و در همين روز اختيار بيگ كدخداى آناطولى نصب گرديد .\r\nروز دوشنبه هفتم تومانباى را امراى متعاقبين آورده ، داخل ديوان نمودند . حكم شد ، طبل بشارت زده ، اظهار شادمانى كردند . در ديوان محمد پاشا و ساير امرا و آقايان دست بوسيده تبريك گفتند . تومانباى را به چادر كدخداى قاپوچىها مهمان دادند . از دستگاه سلطنت يك لحاف و يك متكا فرستاده رعايت گرديد . روز سه‌شنبه هشتم فرهاد پاشا با ابو ابجمعى خود مأمور به تنبيه عربان عاصيهء بعض محال گرديد . روز چهارشنبه نهم ، اول ابريل ، مصطفى پاشا بيگلربيگى روم ايلى با ابو ابجمعى خود ، مأمور به تنبيه عصات جزيره منوقيه شده رفت . روز پنج‌شنبه دهم ، اردوى همايون از ام الدينار كوچ كرده ، عودت به جيزه كه در مقابل بولاق واقع\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاست ، نمود . روز جمعه يازدهم ، بعد از اداى صلات جمعه ، اجازت عودت به امير على بن عمر حاكم صعيد اعلى داده شد و دائره حكومتش را قسمت به هفت حكومت جزو نموده ، براى هر يكى از آنها يك قاضى معين و منصوب كردند . روز شنبه دوازدهم مصطفى پاشاى بيگلربيگى بعد از قتل و نهب و تأديب و عصات و اعادهء آسايش جزيره منوقيه عودت نمود .\r\nروز يكشنبه سيزدهم حضرت خداوندگار با اردوى همايون عبور به سمت مصر نموده ، محض تماشاى شكار تمساح « 1 » در ساحل بحيره منزل كرد .\r\nبعض لاشه‌ها را به طناب‌ها محكم بسته ، به بحيره انداختند . تمساح‌ها براى بلعيدن ظاهر شده ، طعمه‌ها را بلعيدند و شكارچيان نيز آنها را با كشتىها به ساحل كشيده ، سر طناب‌ها را به ساحليان دادند و آنها نيز آن حيوان‌هاى عظيم الجثه و عجيب الخلقه را بيرون كشيده ، كشتند .\r\nروز دوشنبه چهاردهم ، چون سلحدارباشى تقصير كرده بود ، پشت گردن زده عزل نمودند و حضرت خداوندگار نيز بالسعادة و النصر و الافتخار ، از اين منزل كوچيده ، در بولاق مصر نزول اجلال فرمودند . روز سه‌شنبه پانزدهم توقف . امروز خبر فتح قلعهء ماردين « 2 »\r\n\r\n\r\n","description":"","footnote":"\r\n( 1 ) . در فارسى موسوم به نهنگ است . اين حيوان از حيوانات ذوالمعيشتين محسوب مىگردد ؛ زيرا مثل قورباغه هم در آب و هم در خشكى تعيّش مىنمايد . شكلا مشابه بزمچه و سرش بزرگ و چانه‌هايش دراز است . بر خلاف غالب حيوانات ، چانهء بالاى آن متحرك و پايينش غير متحرّك و مثل ماهى بىزبان و داراى زياده از صد دندان ميخى است . طولش از ده تا صد پا دراز و قطرش از قطر گاوميش غالبا زيادتر مىشود . پشت و ظاهرى دست و پاى چهارگانهء او ، با فلس‌هاى طولانى بسيار سخت و ضخيم مستور است كه نيزه و شمشير و هر تير به او تأثير نمىكند و به عكس شكمش بسيار نازك و از يك صدمت جزيى متأذيست . چون اين حيوان گوشتخوار است ، هر حيوانى را كه در جاهاى مناسب بدست بياورد ، شكار كرده ، فورا داخل در آب شده مىخورد . با اينكه از انسان مىترسند ، آنگاه كه زياده مضطر و گرسنه بماند و آدمى را ببيند در جاى مناسبى مثل چوب بىحس و حركت خوابيده ، مانند طفل شيرخوار بناى گريه را مىگذارد . هرگاه شخصى ندانسته به طرف او رود از جا جسته ، او را در دهان گرفته ، بدون درنگ به سمت آب دويده داخل مىشود . ماده‌اش در هر سال صد تخم كرده ، در ميان شنها پنهان مىكند . در ظرف صد و بيست روز به تأثير تابش آفتاب ، تخم‌ها زنده شده با قورباغه و خرچنگ و گوش ماهى و غير ، تعيّش كرده ، بزرگ مىشود . چون دندان‌هاى اين حيوان غير منظم و بعض از آن كج است ، لحوم شكار هميشه در ميان دندان‌هاى او مانده مىگندد و او را متأذّى مىكند و او نيز از آب بيرون آمده دهنش را گشوده بانگ مىزند . همان آن مرغى به قدر گنجشك كه منقار درازى دارد ، به صداى اين آمده ، داخل دهن او شده ، گوشت‌هاى گنديده را از ميان دندانش بيرون آورده مىخورد . بعد از آنكه چيزى نماند پريده به عقب ديگرى مىرود و او نيز بىاينكه آسيبى به آنها برساند ، باز پى شكار خود مىگردد . گمان نبريد كه اين حيوان قويترين حيوان آبى است ! خير ، مارها در همسايگى اينها موجود است كه با اينها جنگيده ، غالب آمده مىبلعند . سبحان من تحيّر فى صنعه العقول ، سبحان من بقدرته يعجز الفحول . / عارف .\r\n( 2 ) . شهريست در دوازده فرسخى و در جنوب دياربكر واقع ، و داراى پانزده هزار نفس كه ثلث آن اسلام و باقى سريانى هستند . تمامى خانه‌هاى اين شهر از سنگ سياه تراشيده ساخته شده ، و هر يكى مانند قلعه‌اى است . قلعه‌اى دارد بالاى سنگى كه امروز هم فتح آن در حقيقت دشوار است . در قلعه آب انبارى\r\n","page_name":" 216 ","page_number":216},
  {"content":"\r\n\r\nرا آوردند . در همين روز پانزدهم ، حضرت خداوندگار سوار اشهب صبا رفتار شده ، به عزم تماشاى اهرامها « 1 » متوجه طرف جيزه شدند .\r\nروز چهارشنبه شانزدهم ، ديوان شد . بعد از مشورت ، امارت يونس پاشا در مصر مناسب ديده شد و حضرت خداوندگار به سليمان آقاى رئيس سلحداران غضب نموده ، عزل كردند و فرمودند صد چپ و راست به مشار اليه زدند . روز پنج‌شنبه هفدهم ، حكومت سيس را به قره مصطفى كدخداى ينگىچريان مرحمت فرمودند و اويس بيك‌باشى علوفجيان ، يمين‌باشى سلحداران و سنان بيگ‌باشى علوفجيان ، يسارباشى علوفجيان يمين و محمود بيگ‌باشى غربا يمين‌باشى ، علوفجيان يسار و موسى بيگ‌باشى غرباء يسارباشى غرباء يمين و خواجه مصلح الدين‌باشى غرباء يسار نصب گرديد . روز جمعه هجدهم بعد از اداى نماز ، حكم امارت مصر يونس‌پاشا داده شد . لهذا مشار اليه بار يافته ، دست بوسيد و حكومت فلورينه را به حسن‌بيگ عيسى اوغلى مرحمت فرمودند و كمال پاشازاده افندى مغضوب و از قاضى عسكرى\r\n\r\n\r\n","description":"","footnote":"\r\nاست از آب باران پر مىشود . اهالى اين شهر عموما نيكو منظر و سفيدگون و خوش محضر و صاحب سليقه ولى غالبا بىعصمتند . / عارف .\r\n( 1 ) . اسم مبانى جسميه‌اى است در مصر كه يكى از عجايبات سبعه ، به عبارت اخرى از عجايبات ثمانيهء عالم محسوب مىشوند . اين اهرامها را فراعنه قديمه مصر از براى خودشان مدفن ساخته و در اين مدفن‌ها مدفون گرديده‌اند . شش عدد اينها فيما بين جيزه و فسطاط و در مسافت هفتاد ميل و در يك استقامت غير منتظمه منفردا واقعند . تمامى اينها مربع الزاويه و هر ضلع از اضلاع اربعهء آنها نيز موازى به جهات اربعهء قطب‌نما است . يعنى ضلع جنوبيش به جنوب و شمالش به شمال و شرقش به شرق و غربش به غرب ، بىتخلّف مساوى است . اين بناها را از سنگ‌هاى بزرگ و تراشيده ساخته و بر روى بعضى از آنها به خط هيئه‌روكليف - اشارات مقدسه - كه عبارت از صور و اشكال است ، مواد تاريخيه حك و نقش كرده‌اند . طول قاعده يك ضلع هرم خياپوش ملقب به سوفس از فراعنه ، دويست و بيست و چهار و از قاعده تا به ذروه ، ارتفاعش صد و پنجاه و دو متر است . در ذروهء آن ، چند اطاق و يك صورت قبر بسيار مكلّف و مضلّع را بر يك سطح سى قدم مربعى ساخته‌اند . قاعده ضلع كوئوپ از فراعنهء طبقه هجدهم ، دويست و سى و سه و ارتفاعش صد و پنجاه و دو متر است و قاعده ضلع هرم شفرام از فراعنه نيز دويست و شانزده و ارتفاعش صد و سى و سه متر است . هرودوت ابو المورخين ، مىنگارد كه از براى بناى هرم خياپوش فرعون در هر سه ماه ، صد هزار عمله مىگرفت . بعد آنها را به سر كار خودشان اعاده نموده ، صد هزار ديگر جلب مىكرد . از براى آوردن سنگ‌هاى هرم ، در مدت ده سال فقط راهى از جزيرة العرب تا به مصر از سنگ‌هاى تراشيده ساخته ، بعد از اتمام كار ، همان سنگ‌هاى تراش شده را يكان يكان از راه كنده آورده ، و در مدت بيست سال هرم را به انجام رسانيده‌اند . نظر به قول مورّخ مشار اليه هزار و يكصد و نود كرور عمله از براى ساختن اين كوه مصنوعى استخدام نموده‌اند و وجوهى كه از براى ابتياع پياز و تربچه عمله داده شده ، بر روى هرم منقور و محير عقول هر ذىشعور است . مأمون عباسى كه به مصر رفت ، فرمود يكى از آن هرمها را سوراخ كرده ، ببينند در داخل آن چيست . استادان جمع شده به هزار مرارت يكى را كنده هزار عدد طلاى مسكوك يافتند در درون تنگى از زبرجد كه هر يكى چهل درهم ، يعنى سى و شش مثقال شانزده نخود بود . و از غرايب اتفاقيه قيمت همان طلا تقابل به آن مبلغ نموده كه از براى سوراخ كردن هرمان به خرج رسانيده شده است . / عارف .\r\n","page_name":" 217 ","page_number":217},
  {"content":"\r\n\r\nآناطولى معزول گرديد . روز شنبه نوزدهم حكم شد ، فتحنامه‌هاى فارسى العباره از براى عبيدخان و شيروانشاه و امير گيلان و مازندران و ملوك رستمدار بنگارند .\r\nاستطراد : چون اين فتحنامه‌ها مالا در سياق واحد و از همهء آنها نامه‌اى كه به انشاى ادريس بدليسى سابق الاسم به شيروانشاه فرستاده شده ، جامعتر و مفيدتر به نظر آمد ، محض اينكه اسباب استيلاء مصر چه بوده ، واضح گردد ، صورت همان فتحنامه از منشآت فريدون بيگ عينا در ذيل نقل و ثبت مىگردد .\r\n\r\nفتحنامهء مصر سلطان سليم شيروانشاه\r\nو الا جناب امارت مآب ، عزّت نصاب ، رفعت قباب ، دولت مناب ، معدلت اكتساب ، مكرمت انتساب ، صاحب اذامل « 1 » المجد و الوقار ، ساحب دلائل العزّ و الافتخار ، طلاع ثنايا النسب الطاهره ، سياق [ غلا 
  ] « 2 » الذنب الباهره ، ناسج دروع « 3 » الانصاف ، ناسخ فروع الاعجاف ، « 4 » مستخدم ارباب الالباب و اصحاب الآداب بميامن الاحساب و محاسن الانساب ، المحفوف « 5 » بصنوف لطايف عواطف الملك الرّحيم شيروانشاه شيخ ابراهيم - دامت معاليه و طابت أيامه و لياليه - سلام موفور و تحيّت غير محصور كه از محض عنايت فايض النّور پادشاهى صدور و ورود مىيابد ، مطالعه رفته ، مصوّر ضمير [ منير 
  ] « 6 » خورشيد اضائت مىگردد كه چون مقصد اقصى و مطلب اعلى از تمكّن مسند خلافت رحمانى مقصور [ و محصور 
  ] « 7 » بر تقويت دين مسلمانى و دفع آثار ظلم و رفع كفر و الحاد از ممالك قاهره دائى [ دانى 
  ] بود ، هر آينه همّت عالى نهمت ، قبل از توجه به نظم مطالب ملك و مال و استقامت اعلام امانى و آمال ، بر عادت معهود اين خاندان خلافت آسمان « 8 » به فتواى ائمه و علماى زمان ، اولا عزيمت غزاى ملاحدهء قزلباش كه از جهاد كفار اقدم و اهمّ است ، و رفع فساد عام « 9 » ايشان را نفع به خلاصهء بلاد اسلامى اعم و اتم تقديم فرموديم ، و بعون اللّه تعالى و حسن تأييده ، در قرب دار الملك تبريز سرخيل شاه گمراه آن قوم پر الحاد ظاهر الفساد را مقهور و مكسور گردانيده شد ، و اصل داعيه آن بود كه خبائث اجناس آن طايفهء پر انجاس را از صحيفهء گيتى پاك ساخته و پرداخته شود ؛ اما از كثرت سپاه و انبوهى لشكر ظفر پيكر ، آن بلاد را تحمّل مكث و قشلاميشى در آن سال نبود ؛ بالضروره به طريق « العود احمد » عودت به سرحد لازم نمود . و آن زمستان در ثغور ملك به نيّت تجديد عزايم نصرت علايم ، قشلاميشى كرده ، و اول بهار جهت تجديد جهاد آن\r\n\r\n\r\n","description":"","footnote":"\r\n( 1 ) . در متن نوايى : اوامل . شايد « اذيال » باشد .\r\n( 2 ) . در متن نوايى نيامده .\r\n( 3 ) . در متن نوايى : وروع .\r\n( 4 ) . در متن نوايى : الاجحاف .\r\n( 5 ) . در متن نوايى : المحنوف .\r\n( 6 ) . در متن نوايى نيامده .\r\n( 7 ) . در متن نوايى نيامده .\r\n( 8 ) . در متن نوايى : آشيان .\r\n( 9 ) . در متن نوايى : عالم .\r\n","page_name":" 218 ","page_number":218},
  {"content":"\r\n\r\nطايفهء پر الحاد توجه فرمود .\r\nقلعهء كماخ كه از معظمات قلاع ايران است ، از تصرف آن گروه مفسد به يك روز و يك حملهء خسروانه مفتوح شد ، و بلاد ارزنجان « 1 » و بايبورد و معظمات ممالك ارمنيه تسخير يافت و در اثناى آن عزيمت ، خبر عصيان و ارتداد علاء الدوله ذو القدر كه مجبول بر بغى و غدر بود ، به مسامع نواب رسيد كه بنياد زندقه و الحاد و موافقت قزلباش عام الفساد نهاده ، و به قطع طريق و تعرّض بلاد به جد ايستاده ؛ لاجرم به مقتضاى مسلك قويم  « قاتِلُوا الَّذِينَ يَلُونَكُمْ مِنَ الْكُفَّارِ وَ لْيَجِدُوا فِيكُمْ غِلْظَةً »  « 2 » عامل شده از كماخ مراجعت به صوب ذوالقدر نموده شد و به توفيق و يارى حضرت بارى ، به يك اقدام بندگان نصرت اقدام به اتمام رسيد و فرزندان و لشكريان و تابعان كه متجاوز از پنجاه هزار بودند ، بالكليه مستأصل شده و اصول و اعيان مقتول گشته ، ممالك و قلاع و اتباع او بالتمام در حيطه خدّام عاليمقام درآمد . و چون فرصت سفر طويل در آن نهضت فتح انجام نمانده بود ، جهت تحصيل استطاعت و استراحت عساكر منصوره ، چند گاهى به دار الخلافه مراجعت فرموديم و در آن زمستان بعض بندگان را به فتح بلاد و قلاع ممالك دياربكر و عموم ولايات كردستان فرمان شد و به توفيق سبحانى تمامى حصون و بلاد دياربكر خصوصا آمد محروسه كه نمودار   « إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ »   « 3 » است ، با تمامى ملوك و ممالك كردستان از چشمگزك تا حدود بغداد و تبريز ، در حيطهء فرمانبردارى و بندگى مخلصانه درآمده ، به خلوص اعتقاد و صميم و داد فؤاد در راه دين و دولت مساعى جميله به تقديم رسانيدند و به امداد كردگار ، اوّل موسم بهار از مستقر تخت خلافت و اقتدار با افواج عساكر اسلام مدار نهضت فرموديم و به عزيمت اقامت اعلام مسلمانى در كشورهاى ايرانى و رفع و دفع زنادقهء قزلباش از عرصهء ممالك زندگانى ، عزم با حزم جزم شد .\r\nو چون به نواحى بلاد ذوالقدر ، مخيّم سرادقات اقبال گشت ، چنان محقق شد كه سلطان مصر قانصو غورى به اغوا و اضلال ملحدان اسماعيلى قديم و جديد با لشكر گران [ با ابهت و توان 
  ] « 4 » به داعيهء امداد الحاد ، متوجه حدود آن شده و با وجود مباهات و مفاخرت او به خدمت حرمين شريفين و حمايت شعاير اسلام و با همهء اظهار اخلاص و يگانگى اين خاندان دولت ، قطع نظر از سوابق عهود و ايمان كرده ، خود را در مسلك اشقياى مردود معدود داشته و بر منهج ناصواب و طريق مخوف  « الْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَ يَنْهَوْنَ عَنِ الْمَعْرُوفِ »  « 5 » خود را معروف و مشهود نموده ، هر آينه غيرت و حميّت مسلمانى و سطوت قهرمانى سلطانى ، چنان تقاضا نمود كه به دليل واضح السبيل  « جاهِدِ الْكُفَّارَ » \r\n\r\n\r\n","description":"","footnote":"\r\n( 1 ) . در متن نوايى : آذربايجان .\r\n( 2 ) . توبه ، 23\r\n( 3 ) . فجر ، 7 ، 8\r\n( 4 ) . از متن نوايى .\r\n( 5 ) . توبه ، 67\r\n","page_name":" 219 ","page_number":219},
  {"content":"\r\n\r\n « وَ الْمُنافِقِينَ وَ اغْلُظْ عَلَيْهِمْ »  « 1 » اولا چون دفع مواد جهاد و قطع عرق زندگانى  « يَسْعَوْنَ فِي الْأَرْضِ فَساداً »  « 2 » هم به قانون عقل و نقل ، اهم مهمّات و اقدم مقدمات است ، بنابر آن عنان سمند گيتى نورد را از حدود ملاطيه به صوب حلب معطوف داشتيم و با وجود آنكه ، در آن نهضت و حركت ، مجال توقف و سكون محال و توسن عزيمت برق رفتار مصروف از سمت امهال و اهمال ، به عون پروردگار ، جميع حصون و قلاع استوارى كه فيما بين ملاطيه و حلب بود ، از حد ديوركى و كاخته و قلعة الروم و بيره - جك - و عين تاب يك بار مفوّض « 3 » سپاه منصور شد ، در بيست و پنجم رجب ، در حدود حلب ، محلّى كه مشهور به مرج وابق است و به مقام داود النبى عليه السلام ، ملاحق سپاه ظفر پناه را با اعدا و اشقياء ملاصق صفيّن و مواجهه روى نمود ، و بر مثال تقابل حق و باطل و معاندهء سلاطين محق و مبطل ، صورتى ظاهر شد و فى ما بين نواير حرب و قتال ، سر به فلك اثير كشيده ، در كشاكش جنگ و جدال ملوك و اقبال به اقبال در دست مالك آجال ، به گريبان آن ضالّ رسيد و آوازهء قوارع توپ و تفنگ و آواز شيران معركهء جنگ به مقارع صماخ ساكنان سپهر مينا رنگ متعانق و متلاصق شد ؛ چه در آن اثناء ، از غايت غلبهء رعب و هراس و از هجوم سپاه بأس بر دل پر يأس قانصوغورى به مجرد مرور سنگ رعدى از گوشهء گوش بىسروش او ، به يك بار بىخود و بىهوش شد و بىاختيار از بالاى مركب [ چون برگ خزان 
  ] « 4 » به زمين هلاك افتاده است . هر چند به شربت خوشگوار و بخورات مقوّى قلب و دماغ سر بىمغز او را علاج جستند ، نافع نيفتاد « 5 » « نوش دارو كه پس از مرگ به سهراب دهند » . در آن حالت امراى عظام و سرداران فخام او ، مثل ملك امراء شام و طرابلس در هر جا و هر جانب معركه بودند ، اكثر به تيغ بىدريغ هلاك در ميدان دلاورى بر خاك نامرادى افتادند و بعضى به طريقه الفرار ممّا لا يطاق روى به صوب ادبار نهادند ؛ اما گرمى لمعات سيفى با گرماى موسمى صيفى ، انضمام يافته بود و نواير تيغ آتشبار و سنان‌شرر آثار ، از دست دلاوران بر مفارق و هامات آن مدبّران مىتافت .\r\nاز عرصهء معركهء پر تعب تا بلدهء حلب كه يك مرحله است ، چندين هزار اسب سوار تشنه لب بر رهگذار دليران شير شكار مىافتادند و از غايت عطش به شربت موت به آرزوى جرعهء آبى از تيغ آبدار مجاهدان جان مىدادند ؛ و بعضى كه به حلب رسيدند ، مردم شهر ،\r\n\r\n\r\n","description":"","footnote":"\r\n( 1 ) . توبه ، 73 ؛ تحريم ، 9\r\n( 2 ) . مائده ، 68\r\n( 3 ) . در متن نوايى : مقبوض .\r\n( 4 ) . در متن نوايى نيامده .\r\n( 5 ) . به نظر مىرسد يا گزارش سلطان دروغ است يا گزارشى كه پيش از اين چلبى نوشته و ترجمهء آن گذشت . در آن گزارش آمده بود كه بعد از افتادن قانصو ، يكى از امراى عثمانى ، سر او را جدا كرده ، نزد سلطان آورد كه او نيز از اين اقدام ناراحت شد و او را عزل كرد . به نظر مىرسد ، سلطان در اينجا ، تقيه كرده ، در اين فتح‌نامه ، مطلب را خلاف واقع آورده است تا نشان دهد كه با يك شاه شكست خورده آن هم از سلسلهء مماليك ، انسانى برخورد كرده است .\r\n","page_name":" 220 ","page_number":220},
  {"content":"\r\n\r\nدرهاى نجات و خلاص بر روى ايشان بربسته ، همگى را از لباس حيات عارى مىساختند و اجساد ناپاك آن چركسان كافرنژاد را مىپرداختند ، و در مزايل خود ، پهلوى سگ و گربهء مرده مىانداختند . و چون سپاه نصرت پناه ، به در شهر رسيدند ، جميع ساكنان ملك كه بسط ضلال اين خلافت در آنجا به آرزو مىخواستند ، غبار خيل لشكر مظفّر را در چشم اميدوارى و انتظار خود كشيدند و فى الفور مفاتيح ملك و مال و كليد مخازن مالامال آن سلطان مقهور و سپاه مكسور او را كه همگى در قلعه و شهر به وديعه بود ، بدست بندگان درگاه سپردند و از نقود و اجناس و امتعه و نفايس بىقياس كه عقود انامل محاسبان و اقلام ضابطان از تقدير مقدار و تحرير عدد و شمار آن در حكم تمثال رقمى از ارقام صفر الف آلاف نتواند بود ، به خزانهء عامره ، متلاحق و متعلق شد و تمام آحاد سپاه ظفرنژاد و افراد اجناد انجاد ، به بضاعت‌هاى گران قدر فايز و بهره‌مند شدند .\r\nو چون قلعه و شهر و ولايات حوالى و حصون قلاع عالى در كشور حلب و توابع به حيطهء تسخير در آمد ، به مسامع جلال نواب رسيد كه بعضى از بقاياى چركسان برگشته روزگار كه بقية السيوف بودند ، به دمشق شام رسيدند و هنوز داعيهء بسط قوانين سلطانى و نشر آئين شيطانى كرده ، مىخواهند كه به دستور مهجور خود غلامى ديگر را سلطان نام سازند و در مصر و شام طرح سلطنت نامشروعى اندازند و ديگر رعايا و عجزه و ساكنان ارض مقدّسه را به شيوهء ظالمانه خود در تحت فرمان آرند و به تصرّف اموال و مواريث ناحق مظلومان دست تطاول گمارند . بالضروره جهت اصلاح حال مسلمانان ! و ابطال مفسدان ! عنان عزم خسروانه به ملك شام مصروف فرموديم و به امداد و توفيق الهى ، [ بار 
  ] ديگر آن جمعيّت مقهوران چراكسه در مثال ستاره‌هاى منحوس بنات النعش پريشان شدند و قلعهء شام و آن خطّه بهشت التيام به نوعى در تحت تصرّف خدام درآمد كه عقول ابناى روزگار در آن شيوهء گيرودار حيران گشت و در آنجا حكم همايون به تجهيز محمل مبارك به حرمين شريفين شرف نفاذ يافت و به آئين شاهانه و قوانين عالى همّتانه ، هر كس از نواب و ساير مشتاقان جمال كعبهء وصال ، به تهيهء اسباب زاد و راحله مىشتافت .\r\nاتفاق ، به يك بار در آن ولا مسموع آستان نواب شد كه بعضى از بقاياى چراكسه كه از بلاد شام و حلب گريزان رفته‌اند ، و بعضى كه در ماجراى گذشته را به گوش بىسروش شنفته ، تومانباى اعظم را كه بعد از توجه قانصو غورى در مصر به ايالت مقرر بوده ، به اتفاق يكديگر او را به سلطانى برداشته و اين زمان ظهور دولت قاهره را مثل ايّام پيشين پنداشته‌اند و در انقطاع فتنه و فساد ، گروه مكروه  « الْأَعْرابُ أَشَدُّ كُفْراً وَ نِفاقاً »  « 1 » را برانگيختند و راه حجاز را به قطاع الطريق عرب مخوف ساخته و در هدايت امر به مقتضاى مسلك قويم  « وَ ما كُنَّا مُعَذِّبِينَ » \r\n\r\n\r\n","description":"","footnote":"\r\n( 1 ) . توبه ، 97\r\n","page_name":" 221 ","page_number":221},
  {"content":"\r\n\r\n « حَتَّى نَبْعَثَ رَسُولًا »  « 1 » به طريقهء نصيحت مشفقانه و به [ مروّت و 
  ] « 2 » مرحمت خسروانه ، نشان همايون به اسم تومانباى شرف انفاذ يافت كه ، چون حق سبحانه و تعالى نظم و نسق قوانين اسلام و ترتيب و تجهيز محامل بيت الحرام بر ذمّت همّت پادشاهانه ما موكول فرموده و توجه تمام به انتظام مناظم اسلام مصروف است ، لاجرم بر مدلول نصوص شرعى و دلايل عقلى ، بر آن طايفه از كوچك و بزرگ لازم و متحتّم است كه مسلك سمعا و طاعة سپارند و هرگونه مقصد دينى و دنيوى كه دارند ، از اين درگاه حاجات آماده شمارند و رسولى با كتاب ملاطفت نصاب به آن صوب ناصواب فرستاده شد ؛ اما به حكم محكم و قضاى مبرم  « وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ »  « 3 » به يك بار سمع و بصر بصيرت آن طايفه ، گويا كر و كور شده ، آن رسول نصايح مقال را با چند تن از مجاهدين به قتل آورده‌اند و از وخامت عاقبت اين فعل كافرانه تعامى و تجاهل نموده :\r\n قضا چون ز گردون فروهشت پر * همه زيركان « 4 » كور گردند و كر \r\nلاجرم غيرت خسروانه كه عبرت ابصار اهل زمانه است ، بر مثال بحار امواج طوفانى متلاطم گشت و فرمان عالم مطاع به تحرّك درياى عساكر نهنگ التقام و سپاه بهرام انتقام متفاخم شد .\r\nهر چند كه به اتفاق كلمهء عرب و عجم ، عبور سپاه منصور را از مراحل رمل رمله و ريگ روان قطبيه محال مىپنداشتند و آن معنى را چون ابطال طلسمى نزد خود ممتنع مىانگاشتند :\r\n مگو كه قطع بيابان مصر آسان است * كه كوه‌هاى بلا ريگ آن بيابان است \r\nفامّا مقتضاى  « وَ مَنْ يَتَوَكَّلْ عَلَى اللَّهِ فَهُوَ حَسْبُهُ »  « 5 » اقدام اقدام را در آن داعيه چون كوه پر شكوه در آن وادى پر خطر ، ثابت و مستحكم ساختيم و بىانتظار جمعيت سپاه اقطار ، با خواص بندگان درگاه عالم‌پناه ، قدم همّت در راه نهاديم و بر مقدمهء عساكر منصور سپهسالار مرحوم سنان‌پاشا را با گروه كوه مثال به جانب غزّه و رمله فرستاديم و از عقب ايشان متعاقب كوچ بر كوچ نهضت فرموديم . اتفاقا آن طايفهء مقهور هم خلصاى امراى عساكر خود را به سر خيلى جانبردى غزالى كه سپهدار نامدار ايشان بود ، با جمع كثير از چراكسه و اعراب به غزّه فرستادند و فريقين را در حوالى غزه ، تلاقى و قتال بهم پيوست . و از طرفين داد غيرت و مردانگى دادند ؛ فامّا چون عون ايزد متعال و همم رجال ، هادى و معين اين مجاهدان بوده ، آن جمعيت غلامان و اعراب را از هم ريختند و به يك دم ، سرهاى سرداران ايشان از فتراك مجاهدان آويخته ، جانبردى غزالى به هزار حيله و تزوير خود را به آن بيابان بىآب كه سپاه منصور را به آن تخويف مىكردند ، گرفتار شد و اكثر مردم در آن صحرا هلاك شدند  « وَ لا يَحِيقُ الْمَكْرُ السَّيِّئُ إِلَّا بِأَهْلِهِ »  « 6 » و سنان‌پاشا بقاياى كشتگان را از لشكر مخالف پرداز\r\n\r\n\r\n","description":"","footnote":"\r\n( 1 ) . اسراء ، 15\r\n( 2 ) . در متن نوايى نيامده .\r\n( 3 ) . اسراء ، 16\r\n( 4 ) . در متن نوايى : عاقلان .\r\n( 5 ) طلاق ، 3\r\n( 6 ) . فاطر ، 40\r\n","page_name":" 222 ","page_number":222},
  {"content":"\r\n\r\nبپرداخت و از شهر غزّه در آن بيابان بىآب و علف شروع اتفاق افتاد . و از حسن اتفاقات بر خلاف معهود ، به يمن توفيق معبود و به طالع مسعود ، در تمامى آن بريّه و بيابان از بركات سما و فيض آسمان پيوسته باران ، رحمت باران مىبود ؛ به نوعى كه سيل‌هاى هولناك از محلى چند كه سالها و قرنها از آن‌جا آب روان متصوّر و مظنون نبود ، به نوعى جارى شد كه مردم لشكرى و چهارپايان را احتياج حمل آب نبود .\r\nو چون از منزل قطبيه و صالحيه كه سرحد كورهء مصر است ، تجاوز نموده شد ، چنان استماع رفت كه جماعت چركسان در ظاهر شهر و حصار مصر ، بنياد ترتيب خندق و توپ و تفنگ بسيار نهاده‌اند و انديشهء تكثير سپاه خود به جنديان و شهريان و عرب و عجم و مغربيان و زنگيان كرده ، موازى دوازده هزار سوار مسلح آهن پوش و پيادهء بىعدّ و شمار ، در طرف مشرقى مصر آماده داشتند . هر آينه استمداد از عون رب العباد نموده ، روز بيست و هشتم ذى الحجه ، صفوف عساكر منصوره را مرتب فرموديم و از راه بركة الجماح و از جانب جبل مقطب ، « 1 » مانند سيل بهارى بر وادى حيرت آن مقهوران قهر الهى فرو ريخته ، از طرفين در بدايت جدال ، رسولان توپ و تفنگ را ارسال كرده آمد ؛ و عجب آنكه از جملهء دويست توپ نشان يك سنگ به پاى هيچكدام از جنود سپاه منصور ، مصادم و مزاحم نشد . لكن از جانب سپاه ظفر ، يك توپ و تفنگ نبود كه صف شكنى نمىنمود و از ضحوهء صغرى تا هنگام ظهر ، اين نوع مصادمه بود و به كرّات و مرّات ، به طريقهء مدافعه و مقارعه ، اولا سواران مخالفان ، غيرت جاهليّت پيش آوردند و سلطان خود را بر ثبات و اقدام تحريص مىكردند و هر چند اهل شهر و اعراب به وادى [ مانند 
  ] مور و ملخ از اطراف لشكر مظفّر ، متظاهر و متطاهر مىشدند ، به غير نتيجهء هلاك از مقدمات فكرى خود چيزى نمىيافتند . چون مخالفان را طاقت مقاومت نماند ، از اطراف كوچه و بازار گريزان شده ، به طرف بركة الحبش و به راه صعيد گريختند ؛ و هنگام شبانگاه ، جهت استراحت سپاه در ظاهر مصر ، به صحراى عمارت عادليه نزول اجلال و بعضى امرا و اركان مخالفان دولت را تعاقب نمودند و جمع كثير از چركسان به تيغ بىدريغ مجاهدان بر خاك هلاك افتادند و جماعت غازيان سه روز در آنچنان شهر واسع ، به جستجوى جنديان [ و چركسان متردد و غنايم بىشمار از اموال و جهات جنديان 
  ] « 2 » يغما مىكردند .\r\nبعد از سه روز جهت تجديد تنزيل ، به نزديكى آب نيل به ميان مصر عتيق و بولاق ، نزول اجلال اتفاق افتاد . چون اهل و عيال و بضايع اموال امرا و لشكريان چراكسه به دست افتاده بود ، جمعى كه به اتفاق تومانباى به طرفى گريخته بودند ، از غايت غيرت و حميّت جاهليت ، انديشهء جاهلانه و مقهورانه كردند كه شبيخونى در شام آرام و غفلت بر سپاه منصور آورند ؛\r\n\r\n\r\n","description":"","footnote":"\r\n( 1 ) . در متن نوايى : مقطم .\r\n( 2 ) . از متن نوايى .\r\n","page_name":" 223 ","page_number":223},
  {"content":"\r\n\r\nدر دل شب ناگاه ملهمان غيب از اين مكر و كيد ، نواب همايون را اخبار نمودند و بعد از تنبيه و تيقّظ ، ديدهء دولت چون مكر ايشان باطل شد . آن جماعت مخالفان مأيوس گشته ، به درون شهر مصر موازى هفت هزار چركس مكمل در آمدند و از روى وقوف ، تمامى كوچه‌هاى شهر را استحكام داده ، به شهر متحصن شدند و شهريان و غريبان را به خود آميختند و سه روز از طلوع صباح تا به شام ، از طرفين جنگ و جدال به هم پيوست . و روز سوم كه توسن اقبال را زير ران عزيمت درآورده ، به نفس نفيس خود سوار شديم و در ميدان رميله تحت القلعه از مداخل جامع سلطان قايسون جنگ سلطانى شد و دلاوران پياده و سوارهء گروه ينگىچرى ، تفنگ‌هاى آتشبار روى به آن در و ديوار كردند . در همگى كوچه و بازار ، كشتگان بر هم افتاده را نردبان مىساختند و بر قصور پر قصور رايات ظفر ، برافراختند و در هر محفل و محلى كه نام سلطان و اعوان او مىيافتند ، با حمله‌هاى مردانه و قدم دلاورانه مىشتافتند . تا آنكه بعض مساكن و بقاع عظيمه را كه مخالفان پناه ساخته بودند ، همگى را به آتش قهر مىافروختند و تيرهاى دلدوز چشمان ايشان را به هم مىدوختند ، تا اينكه سلطان مصر و چراكسه را قوّت مقاومت نماند و از كوچه به كوچه گريزان شده ، با هفت كس پياده به طرف مصر عتيق فرار نمود و از آنجا به كشتى از نيل عبور كرده ، به جانب صعيد فرار كرد و تمامى امراء و اجناد كه همراه داشت با همهء مردم مصر و اطراف كه به امداد آورده بودند ، گرفتار تيغ مخالف پرداز غازيان شدند و در آن ملحمهء عظمى ، ميان كوچه و بازارهاى مصر ، متجاوز از پنجاه هزار كس مقتول و مخذول شد « 1 » و نهصد كس از امراى عظام و ارباب منصب و جاه دستگير شدند و جوىهاى خون از درون و بيرون روان گشت ؛ به نوعى كه نهر نيل با سيل دماء مقتولان متشابه مىنمود و لشكر فرعونى نژاد ! مخالفان را قهر الهى در درياى تيغ مجاهدان غرق فرمود\r\n قوم فرعون عدو ، غرق به بحر تيغند * دولت قاهره‌ام ، قاهره را شد قهار \r\n « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  . « 2 » فامّا تومانباى با معدودى ديگر به مملكت صعيد فرار نموده ، در مقام تضرّع و تذلّل درآمد و به بعض اركان دولت متوسّل شد و طلب امان و رجاى احسان نمود . لاجرم به حكم حكمت مرتضوى كه اذا قدرت على عودك فاجعل العفو شكرا للقدرة تومانباى سلطان مصر را به مراحم خسروانه سرافراز نموده ، خط امان فرستاده شد .\r\nديگر باره يك جماعت از بقاياى سيف و شياطين پر حيف كه از هر گوشهء نامرادى و ادبار نزد او جمع شده بودند ، آغاز كيدى و مكرى كردند كه به بهانه‌اى جمع آمده لواى غدر بر افرازند ، و اگر در آن قوّت مقاومت نداشته باشند ، خود را به ميان ملاحدهء قزلباش به ديار عجم\r\n\r\n\r\n","description":"","footnote":"\r\n( 1 ) . اين از آثار نبوغ شاه سليم است كه به قصد جنگ دينى با قزلباش از خانه‌اش بيرون شده بود ! و اينك دستش به خون اين همه مسلمان آغشته شده بود .\r\n( 2 ) . انعام ، 45 . در متن اصلى ، به اشتباه اين آيه با آيهء 227 سورهء شعراء درآميخته است .\r\n","page_name":" 224 ","page_number":224},
  {"content":"\r\n\r\nاندازند . چون قضات قديمى مصر و بعضى از غلامان درگاه را جهت تسلّى خاطر چركسان و تبليغ كتاب امان فرستاده شد ، بنابر آن انديشه غدارى كه [ داشتند 
  ] تمامى بندگان كه رسول بودند ، با بعضى قضات مصر به قتل آورده ، به تعجيل به آن جانب كه قرار داشته بودند ، فرستاده ، به تعجيل متوجه اين جوانب شدند كه از جانب غربيهء نيل ، مگر به جانب شرقيه روند . اتفاق همان روز عبور آن طايفهء مقهور ، نيگىچريان ، ديگر باره ، به جمعيت سه هزار كس در مقام گذار بوده‌اند و با امرا و عساكر منصورهء آن جماعت مخالفان مصادم و مزاحم شدند و فى ما بين جنگ و جدال به هم رسيد ؛ و چون قوّت و شوكتى نداشته‌اند ، فرار برگزيدند و از اول آن شب ايلغار نموده به جانب اسكندريه فرار آغاز نمودند و از همين شب ، به امر جهان مطاع ، جمعى از امرا و لشكريان لشكر مظفّر ، جهت دفع ايشان ايلغار نمودند و اين صورت چون نيم شبى بر ضمير منير روشن شد ، على الفور اولا جمعى از امرا و عساكر منصوره را از عقب ايشان به ايلغار فرستاديم ، و متعاقب ، ايشان هم در آن شب پا در ركاب عزيمت خسروانه نهاده ، هنگام صبح صادق ، سناجق اقبال را بر آسمان فتح قريب برافراختيم .\r\nدر ضحوهء كبرى ، آن قوم برگشته روزگار ، پنداشته‌اند كه لشكرى كه ايشان را تعاقب كرده ، منحصر بر امرا و لشكريان است كه به ايشان نزديك رسيده‌اند ، و ديگر ، پاى جرأت در زمين مثابرت افشرده ، داعيهء مجادله و مقاتله نموده ، آغاز اقدام نهادند . ناگاه رايات سرايات [ ظفر آيات 
  ] « 1 » بر مثال آفتاب ظهاير ، بر ديدهء تحيّر ايشان تابيدن گرفت و شعشعهء منجوق مهر اشراق ، ديدهء بخت ايشان را متفرق و متحيّر مىساخت . لاجرم ديگر قوت قرار و چاره‌اى غير فرار نيافته ، روى ادبار از مقابلهء سپاه نصرت شعار برنتافتند ، و به جانب بحيره ، از ولايت غربى مصر ، به داعيهء فرار به جانب مغرب زمين شتافتند و امراى كبار سيّما على بيگ شهسوار و بالى بيگ و خيّر بيگ نايب حلب ، و جانبردى غزالى كه در آن نزديكى در عهد و امان در سلك غلامان درگاه درآمده بود ، به مرافقت مصطفىپاشا ، امير الامراء روم ايلى ، تومانباى و توابع او را تعاقب نمودند و در ولايت بحيره كه سرحد چول و باديهء مغرب است ، دريافتند ، و با چهار صد كس از امراى عظام و بقاياى سيف را دستگير كرده ، امرا و سپاهيان را از آنجا به مغرب عدم و اهلاك فرستاده ، سرهاى آن جحيميان « 2 » را كنار على علم ، بر سر نيزه‌ها كرده ، تومانباى را زنده و مقيّد به آستان سلاطين آشيان آوردند .\r\nمجددا حكم شد كه بزرگ و كوچك طايفهء چراكسه از حاضر و غايب ، بالكل از تيغ بگذرانند و يك فرد بزرگ و كوچك از ايشان در روى زمين نماند مگر بچه جنين كه در ارحام امهات تا محل وضع حمل مهلت يافته باشد . مودّاى دعاى  « رَبِّ لا تَذَرْ عَلَى الْأَرْضِ » \r\n\r\n\r\n","description":"","footnote":"\r\n( 1 ) . در متن نوايى نيامده .\r\n( 2 ) . در متن نوايى : جهنميان .\r\n","page_name":" 225 ","page_number":225},
  {"content":"\r\n\r\n « مِنَ الْكافِرِينَ دَيَّاراً »  « 1 » هويدا و آشكار شد و تمامى ممالك حجاز و حرمين شريفين ، تا اقصاى سواكن و جازان و كاليكوت و يمن و ديار مصر تا به حدود حبشه و زنگبار و منتهاى مغرب ، ملحق ممالك شام ، در تصرف خدام عاليمقام و مأمور احكام بندگان بهرام انتقام گشت و جهت شكرانهء اين نعمت عظمى كه مقدمات توجه تقويت اسلام و داعيهء دفع ظلم و الحاد و آثام از ممالك ايران زمين فرموده بوديم ، مجددا عنان عزيمت عالى نهمت به آيين اسكندرى ، بصوب ديار عجم مصمم و مبرم شده ، حكم محكم همايون نافذ شد كه جهت تواصل و تداخل ممالك عرب به عجم و تلاحق بلاد مشرق و مغرب به نجوم فرخنده رسوم روم بر شط فرات در قلعهء بيره حيرى و قنطره‌اى چون فكر متين دانايان روى زمين ، ترتيب نمايند و جميع عساكر ممالك روم كه در اين اوقات در مهاد رفاهيت و استراحت بوده‌اند ، با جملگى سپاه اعراب و اتراك و اكراد به معسكر همايون پيوسته تواند . چون بعون الله تعالى در مدت چهار ماه ، هشت معركه قتال و فتوح مواكب اجلال روى نموده بود و تبشير نمودن اولياى دولت و اصدقاى حضرت ، لازم نمود ، اين حكم همايون نافذ شد .\r\nان شاء الله الاعزّ الاكرام - جل سلطانه و بهر برهانه - چون به واسطهء قدوة الامائل الكرام - زيد قدره - [ به آن صوب صداقت انتما و اصل گردد 
  ] « 2 » رسيد ، مراسم شكر و ثنا به جا آورده ، انواع بشارت‌ها و اصناف مسرّتها نمايند و اين فتحنامه همايون را به رغم عدوى بدكيش بد انديش ، در محافل و مجامع و منابر جوامع ، على رؤوس الاشهاد بخوانند و در اوقات مستطابه و ساعات مستجابه ، به دعاى دوام دولت قاهره و ثناى ثبات سلطنت باهرهء ما را مواظبت كنند .\r\nبعد ما : بر ضمير منير و خاطر آفتاب تنوير ، لايح و واضح است كه صورت اختصاص محبّت جبّلى و اخلاص مودّت [ موروثى 
  ] اصلى به اين خاندان خلافت عليا ، از آن جانب بر جميع ملوك سلاطين عجم رجحان دارد . و توجه همّت همايون و عزيمت نيّت مكنون به آن مصروف است كه جميع روابط مناسبات كلّيه و ضوابط موالات و مضافات عليّه ، يوما فيوما ، متضاعف و متألّف شود . و بر اهل بصيرت پوشيده نيست كه عزايم سلطانى كه به اعلاى اعلام دين مسلمانى ، در هر ممالك ايرانى تصميم يافته و همم عليّه كه به دفع و رفع زنادقه و ملاحدهء زمان و قلع بنياد ظلم و فساد شاه گمراه ايشان ، به حكم پذيرفته ، هر چند كه جهت صلاح عالميان است و موجب نشر بساط امانى ، اما فى الحقيقه ، مقصود كلى نشأت ظهور انتقام آن اقوام ضلالت مقام است از شنايع احوال و وقايع بىمآل كه نسبت به تمامى ملوك عجم خصوصا خاندان قديم و دودمان كريم آن جناب ظاهر شده است ؛ و آن جناب ، اقدم جماهير ملوك و حكامند و ديندارترين دارايان آن ممالك و اسلام ؛ هر آينه سزاوار به رتبت\r\n\r\n\r\n","description":"","footnote":"\r\n( 1 ) . نوح ، 26\r\n( 2 ) . در متن نوايى نيامده .\r\n","page_name":" 226 ","page_number":226},
  {"content":"\r\n\r\nحكومت و دارايى و حقيق به منزلت ايالت و نيكو رايى آن جناب آن كه ، بعد اليوم كه عنوان عزيمت همايون به تنظيم و صلاح آن عباد و بلاد بعون الله تعالى مقرون داشته‌ايم ، همواره از روى اميدوارى ، وظايف اجتهاد در تقديم لوازم غزا و جهاد آن طايفه ظاهر الالحاد مبذول دارند ، و يوما فيوما آن چه از مصالح دين و دولت و مناظم ملك و ملت ، در آن جوانب ملاحظه نمايد ، به اعلام آن مبادرت لازم دانند ، به نوعى كه سلسله آمد و شد رسل و رسائل و رابطهء عرض مباحث و مسائل ، پيوسته باشد . و چون در آن جوانب ، علم ايشان به اكثر مصالح محيط است ، در عرض آن امور ضروريه مرة بعد اخرى ، اهمال جايز ندارند ؛ و مقصود اصلى نيز چون تأكيد بنيان محبّت و تمهيد اركان مودّت است ، ارقام كلمات محا و مواد بر صفحات رايات و داد ، بيش از اين نگاشته نشد ؛ همواره گروه بىشكوه اعداى طرفين ، مغلوب و مقهور باد و جريان امور اودّاء مطابق نجاح و سرور بالملك الغفور الى يوم النشور . جرى ذلك و جرّ بامرنا الشريف نفذه الملك اللطيف ، يوم الاثنين الحادى و العشرين من شهر اول الربيعين « 1 » المنخرط فى سلك شهور سنة ثلث و عشرين و تسعمائه من الهجرة النبوّية المصطفوية حامدا مصليا مسلما [ مهلّلا محوقلا 
  ] بمدينه دار السلطنة و الخلافة مصر . « 2 » انتهى\r\n* * * \r\nجواب شيروانشاه به سلطان سليم\r\n  « الْحَمْدُ لِلَّهِ الَّذِي أَنْزَلَ عَلى عَبْدِهِ الْكِتابَ »   . « 3 » ديباچهء كتاب دولت و امانى و سرنامهء خطاب سعادت و كامرانى كه از بارگاه فلك اشتباه پادشاه ملايك سپاه ، سلطان البرّ و البحر و صاحب العزّ و النصر ، شاهنشاه كشورگير ممالك ستان و جهان پناه نظير كامران ، خاقان اعظم و خداوندگار معظم مالك رقاب الامم ، مولى ملوك الروم و العرب و العجم ، بيت :\r\n شهنشهى كه به شمشير ساخت كار عجم * گرفت قاهره را از عرب به كردستان \r\nملاذ اعاظم السلاطين ، ملجاء الغزاة و المجاهدين ، قهرمان الماء و الطين ، عون الاسلام و المسلمين ، المؤيّد من عند الله الملك المنّان ، ابوالمظفر سلطان سليم خان ، افتخار آل عثمان ؛ اللّهم أيّد دولته كما ايّدته على الأعداء ، و زد [ فى 
  ] عمره و رفعته مدى الارض و السماء ؛ به اين بنده سعادت خواه انبعاث فرموده بودند ، در بهترين ساعات و خوش‌ترين اوقات سعادت وصول يافته و موجب اتحاد و سرافرازى كلّى گشت و از كمال تفاخر و فرح ، « 4 » سر به اوج برين افراشته و اكليل سعادت به خورشيد دعواى برابرى كرده ، بين الاقران اعتضاد فزوده ، مسرور و شادمان شده و مضمون ظفر مشحونش را بعد از اذعان دبير خوش الحان عندليب‌وار در گلستان جوامع بر اغصان منابر ، على رؤس الأشهاد خوانانيده ، ولايت شيروان\r\n\r\n\r\n","description":"","footnote":"\r\n( 1 ) . در متن نوايى : يوم الاثنين العاشر من شهر آخر الجمادين .\r\n( 2 ) . منشآت فريدون بيك ، ج 1 ، صص 437 - 444 ؛ نوايى ، شاه اسماعيل صفوى ، صص 275 - 289\r\n( 3 ) . كهف ، 1\r\n( 4 ) . در متن نوايى : فرخى .\r\n","page_name":" 227 ","page_number":227},
  {"content":"\r\n\r\nو شكى و قمق و قيساق كوهى و دشتى بالجمله از آوازهء جهانگيرى آن پادشاه و شاهنشاه معظّم - حفظه الله و ادامه لتسخير العالم - خوشحال شده ، آنچه رسم اخلاص و قاعدهء اختصاص بود ، به جاى آورده ، شكر الهى ادا كرده ؛ و چون شكر ننمايد كه بعد از غلبهء چالدران و مراجعت نمودن به آماسيه و از آنجا تسخير كردن قلعهء كماخ و دفع علاء الدوله ذوالقدر و ضبط ممالك آن و تفويض دارائيش به علىبيگ ولد شهسوار و معاودت به تخت بخت و تدارك آرامش آن ديار و تجديد عهود خراج‌گزاران از كفّار خاكسار و مكررا عزيمت ملاطيه نمودن ، و از آنجا به عزّ و اقبال و سعادت و اجلال به قتال غورى رفته ، بعناية الله مغلوب و منكوب ساخته و قدم همّت ، از حلب به دمشق باز گذاشته و به اندك توقف ضبط آنچنان ممالك نموده ، و به انواع فرّ و شكوه و سپاه انبوه ، قطع برارى و بوادى كرده ، و به مصر قاهره در رسيده ، تومانباى و توابعش را مستأصل ساخته و جميع عربستان را به حيطهء تصرّف درآورده ، و ملحق ممالك روم گردانيده ، اين نوع هنر نمودن ، بجز اسكندر فيلقوس ، ساير سلاطين را ميسّر نگشته است .\r\n اميدم چنان است از كردگار * كه گيتى ستان باشى و نامدار \r\nعلى الخصوص استسعاد و تشرّف خداوندگار عالم مدار ، به خدمات فايض البركات حرمين شريفين - زادهما الله شرفا و تعظيما - كه از سلاطين سالفه ، اكثرش در تفكّر و تحيّر آن خدمت از اين جهان فانى رحلت كرده ، بسيارى از ايشان را ، اين دولت دست نداده ، محروم و بىنصيب مانده‌اند . چه اين سعادت ، عطيّه‌اى است از عطاياى الهى و نعمتى است از نعم نامتناهى كه شكر آن نسبت به شكرگزارى ساير نعم ، مثل نسبت مكّه مكرّمه است به ساير اراضى مقدّسه و حق سبحانه و تعالى را وجودى كه لايق اين دولت و مناسب اين سعادت شمرد ، بلا شبهه در دنيا و آخرت ، قرين عنايت سبحانى و مقارن رحمت يزدانى گشته ، آن‌قدر كه به فقراى آن ديار فيض آثار كه متمكّنان وادى غير ذى زرع‌اند ، « 1 » شفقت و مرحمت نمايند ، يكى صد در مقابلهء آن مفوّض شده ، و در دنيا ، خود شهنشاه جميع سلاطين اسلاميان بوده ، جمله را به جز اطاعت و فرمانبرى آن جناب كامبخش و كامياب چاره‌اى نمانده است .\r\nو بعد از اين ، ساير حكام به حبل المتين انقياد و آن آستان فلك احتشام ، دست تضرّع بر زده اميدوار است كه از روى تلطّف و احسان به همگنان نگريده ، ابواب مرحمت به وجوه مطيعان گشاده ، و اسباب عاطفت به جهت منقادان مهيّا و آماده فرموده ، ملتجيان را نااميد نگردانند كه شكرانهء اين چنين فتوح ، الطاف بىنهايت و احسان بلاغايت است .\r\nو غرض از اظهار اين گستاخى آن كه ، چون داراى عجم و پادشاه اكرم شاه اسماعيل صفوى از ورود نامهء نامى سلطانى واقف گشته ، اعلام نموده بود كه اين بنده سعادتخواه ، فى\r\n\r\n\r\n","description":"","footnote":"\r\n( 1 ) . اشاره به آيهء 40 سورهء ابراهيم .\r\n","page_name":" 228 ","page_number":228},
  {"content":"\r\n\r\nما بين واسطهء مصالحه شود و عبد دولتخواه از قبول اين تكليف ابا كرده ، لاجرم حسب الاشارهء ايشان شنيدم كه در تدارك ارسال ايلچى و ايضاح اخلاص و بندگى است . هرگاه قاصد ايشان به عتبه بوسى رويمال شود ؛ اگر به عفو و احسان عذر خواهى ايشان در معرض قبول نيفتد ، محقق است كه اين بندگان را واسطه ساخته ، اگر انحراف كند باعث غوغاى كلّى مىشود و اگر مقيّد شود ، خوف آن دارد كه در معرض قبول نيفتاده خجلت كلى كشد .\r\nدر اين باب عنايت بىغايت خداوندى را مسند خويشتن تصور كرده ، قطع نظر از رد و قبول تضرّع بيشمار نمايند كه چنانچه به رافع رقعهء عبوديت خواجه محمد باكويى كه به عزم زيارت بيت الله الحرام متوجه بوده ، و اين جانب را به وى اعتماد تمام راسخ ، كلمهء چند زبانى سفارش رفته است كه به عزّ عرض گماشتگان درگاه گيتى پناه رساند تا به هر وجه اشارت پر بشارت رسد به آن وجه عمل نموده شود و بنده را از جمله مخلصان و سپهسالاران خويشتن معدود فرموده ، فرمانبردار و جانسپار شناسند زياده چه گويد . حاكم‌اند . « 1 » انتهى\r\n* * * روز يكشنبه بيستم . ديوان شد . چون تومانباى در هر دو دفعه كه از اين جانب ايلچى فرستاده بود ، كشت ، به خصوص قضات مذاهب اربعه را كه به همراهى سفر از براى اصلاح ذات البين رفته بودند ، به قتل رسانيد ، صاحبان خون كه وارث مقتولين بودند در محضر عرف و شرع ، ادعاى خون و تقاص استدعا نمودند . معذلك عربان و عشاير به دستگيرى او اعتماد نكرده ، از هر طرف اقدام به ايقاع شورش و اغتشاش مىكردند و اهالى قاهره نيز به خيال اينكه باز سلطنت خطّهء مصريه و سوريه و حجازيه به او واگذار گرديده مىشود ، اعتنا به عمال ما نمىنمودند . لهذا شرعا و عرفا قتل مشار اليه لازم آمد . بنابرين اعلى حضرت خداوندگار فرمود كه سلطان مشار اليه را در ميدان باب زويله كه در مركز شهر قاهره واقع است ، بر دار كرده ، سه روز هم در دار ، تشهير نمايند كه منكرين به قتل او قانع شوند و در روز دوشنبه بيست و يكم ، حكم همايون در حق آن پادشاه بىمملكت اجرا گرديد و دولت يك صد و سى و هشت سالهء چراكسه مصر بالكليه انقراض يافت . و در مقابلهء اين فتوحات ، حكم شد زينت به شهر قاهره داده ، شب هم چراغانى و آتشبازى نمودند .\r\n\r\n[ دولت مماليك 
  ]\r\nاستطراد : ملك صالح نجم الدين ايوبى كه پادشاه هفتم از اكراد ايوبيّه در مصر بود ، در زمان سلطنت خود ، بردهء زيادى از قوم ترك ابتياع و بعد از تربيت لشكرى از آنها ترتيب داده با صليبيون فرنگ مىجنگيد و از ثمرهء اقدام و شجاعت فطرى اين قوم دلير و اين لشكر\r\n\r\n\r\n","description":"","footnote":"\r\n( 1 ) . منشآت فريدون بيك ، ج 1 ، صص 444 - 445\r\n","page_name":" 229 ","page_number":229},
  {"content":"\r\n\r\nحماست سمير ، در هر جنگ بر دشمن غالب آمد و مرجع ملوك الطوايف ايوبيه شد . لهذا روز به روز مقدار و منصب و اقتدار آنها را افزوده ، در خطه مصريه ملت حاكمه‌اى از مماليك تشكيل نمود . در سال ( 647 1249 م ) كه پادشاه مشار اليه وفات يافت ، فرزند او ملك معظم تورانشاه را به سلطنت مصر برداشتند ؛ اما سوء رفتار و بد سلوكى او مماليك را از او رنجانيد و آنها نيز شوريده در ماه سوم سلطنتش ، او را كشتند و بالمشاوره شجرالدر نام كنيز ام ولد ملك صالح مرحوم را از براى سلطنت مصر انتخاب كرده ، به او بيعت نمودند و نيز عز الدين آيبك چاشنگير را كه يكى از آن ممالك و مرد نبرد آزما بود ، سردار كل نصب كردند . چون اين زن از ملك صالح پسرى موسوم به ملك منصور خليل داشت كه در حيات پدر فوت كرده بود ، خود را ملقّب به ملكة المسلمين والدة الملك المنصور خليل نمود و قرب سه ماه مدت در منابر جوامع و در ضرابخانه عامره و دار التوقيع مملكت فراعنه ، لقب مذكور فرمانفرما بود . ولى زمان مساعدتى نداشت كه در تخت كلئوپاتر بطالمه ، مثل شجرالدار كنيزى حكم دارى خطّهء مصريه را نمايد ؛ زيرا در آن زمان ، اهل صليب مسلط به آن حوالى شده ، مسلمين را آنى آسوده نمىگذاشتند . مع ذلك امراى ايوبيه در شامات هم به سلطنت مشار اليها راضى نشده ، روى تمكين ننمودند . لهذا عز الدين ايبك كه در آن هنگام اقدام كلّى به استرداد و استخلاص دمياط داشت كه مجاهدين اهل صليب استيلا نموده بودند ، اعيان و اركان و دولت مصر بعد المشاوره به خلع شجر الدر و جلوس عز الدين ايبك قرار داده و قرار خودشان را نيز به موقع اجرا گذارده ، او را معنون به عنوان ملك المعز نمودند و شجر الدرر را هم به مزاوجت او دادند . اگر چه بعد از مدتى اين را هم خلع كرده ، مدتى ملك اشرف موسى را به اتابكى مشار اليه بر تخت سلطنت مصر جلوس دادند ؛ ولى طولى نكشيد كه معز الدين ايبك موسى را هم با هوا خواهانش از ميان برداشته ، سلطنت هشتاد و يكسالهء ايوبيه را منقرض ساخت و بناى حكومت مملوكيه بهاريه « 1 » را در اين مملكت نهاد .\r\nبلى هر سلطانى از سلاطين امتيازات ملت حاكمه را تقليل و قدرت ملك محكومه را تكثير نمايد ، واضع و مبرهن است كه امر معتناى سلطنت از دودمان آن سلطان انتقال به آن ملت محكومه نموده ، خاندان چندين سالهء او منقرض و مضمحل خواهد شد !\r\nبارى ، بعد از انقراض ايوبيهء مصر از قرار جدول ذيل ، بيست و شش تن ، يك صد و سى و هفت سال از مملوك بهاريه و چراكسه در اين مملكت و شامات و در بعض ولايات آناطولى اجراى سلطنت كردند كه اسامى و تاريخ جلوس آنها از قرار جدول ذيل است .\r\n\r\n\r\n","description":"","footnote":"\r\n( 1 ) . سلسلهء مماليك را به دو گروه تقسيم مىشوند . نخست گروه بحرى و دوم گروه برجى . گروه نخست از سال 648 دولت خود را با حكومت شجرالدر آغاز كرده و با الملك المظفر كه در سال 792 عزل شد ، پايان دادند . سلسلهء دوم حكومتشان را از سال 784 با حكومت الظاهر سيف الدين برقوق آغاز كرده و تا سال 922 با كشته شدن طومان‌باى پايان دادند .\r\n","page_name":" 230 ","page_number":230},
  {"content":"\r\n\r\nدولت مماليك تاريخ جلوس / اسامى ملوك / سانحات ميلادى / هجرى 1249 / 647 / الملك المعز الدين چاشنگير / چون مىخواست دختر بدر الدين لؤلؤ را نكاح كند ، شجر الدر امر فرمود در حمام كشتند .\r\n1257 / 655 / الملك المنصور نور الدين / از مملوك قوقوز . آقازادهء خود را كه پانزده سال داشت ، از سلطنت خلع و خود جلوس كرد .\r\n1258 / 657 / الملك المظفر سيف الدين / در صالحيهء شام ، بيبارس بندوقدار او را در تعاقب شكار كشت .\r\n1277 / 676 / الملك الظاهر ركن الدين بيبارس / در شام فوت كرد و او را در آنجا بى خبر از همه دفن كرده به مصر رفته پسرش را به جاى پدر جلوس دادند .\r\n1279 / 678 / الملك السعيد ناصر الدين محد / امرا جمع شده او را از سلطنت خلع كردند و در جايش برادر هفت سالهء او را نشاندند .\r\n1279 / 678 / الملك العادل بدر الدين سلامش / بعد از پنجاه\r\n1290 / 689 / الملك المنصور سيف الدين قلاوون / فوت مشار اليه در راه عكه كه به عزم استرداد آن قلعه از فرنگ متوجه آن شده بود .\r\n1293 / 693 / الملك الاشرف صلاح الدين خليل بن قلاوون / بعضى امراى مصر شوريده او را در اول محرم سال 693 كشتند .\r\n1293 / 693 / الملك القاهر بابدارا / بعد از يك روز سلطنت اين را هم خلع كردند .\r\n1293 / 693 / الملك الناصر محمد بن قلاوون / بعد از هشت روز سلطنت ، در قلعه حبس گرديد .\r\n1296 / 696 / الملك العادل زين الدين كتبوغا / امرا در نهر عوجاء شوريده اين راه هم خلع كردند .\r\n1298 / 698 / الملك المنصور حسام الدين لاچين المنصورى / امراى مصر شوريده او را كشتند .\r\n1308 / 708 / الملك الناصر محمد بن قلاوون ( بار دوم ) / چون امرا بر او مسلط شده بودند ، ترك سلطنت كرد .\r\n1308 / 708 / الملك الناصر محمد بن قلاوون ( بار دوم ) / چون امرا بر او مسلط شده بودند ، ترك سلطنت كرد .\r\n1308 / 708 / الملك المظفر بيبارس الچاشنگير / امرا و قشون شام به مصر آمده او را خلع كردند .\r\n1309 / 709 / الملك الناصر محمد بن قلاوون ( بار سوم ) / در زمان اين پادشاه اهالى مصر و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nشامات و بغداد و عراق و دياربكر و موصل و آسياى كوچك اظهار تابعيت به اين سلطنت نمودند .\r\n1340 / 741 / الملك المنصور سيف الدين ابوبكر بن ناصر / قوصون ناصرى اين را خلع كرده و او در قوص كشتند .\r\n1341 / 742 / الملك الاشرف علاء الدين كوچك / ملك ناصر حاكم قوص را در عوض خون برادر كشت و اشرف را نيز از سلطنت خلع كرد .\r\n1341 / 742 / الملك الناصر شهاب الدين احمد بن ناصر / لشكر شام شوريده اين را از سلطنت خلع كرده برادرش را سلطان كردند .\r\n1343 / 743 / الملك الصالح عماد الدين اسماعيل / اين سلطان بن غائله وفات يافت و برادرش در جابش جلوس كرد .\r\n1345 / 746 / الملك الكامل زين الدين شعبان بن ناصر / امرياى مصر و شام اتفاق كرده او را خلع و برادرش را نصب كردند .\r\n1346 / 747 / الملك المظفر زين الدين امير حاج غضنفر / امرا جمع شده اين بيچاره را كشتند و در جايش برادرش را نصب كردند .\r\n1347 / 748 / الملك الناصر ناصر الدين حسن / امرا اين را هم خلع كرده برادرش صالح را به سلطنت برداشتند .\r\n1351 / 752 / الملك الصالح جلال الدين بن ناصر / به اجل موعود فوت كرد .\r\n1354 / 755 / الملك الناصر ناصر الدين حسن / از منارهء مدرسهء خود افتاده هلاك شد .\r\n1360 / 762 / الملك المنصور محمد / اين سلطان را هم خلع كردند\r\n1363 / 762 / الملك الاشرف شعبان بن حسين / امرا جمع شده اين پادشاه را كشتند .\r\n1376 / 778 / الملك المنصور على بن اشرف / امراى چراكسه اين پادشاه را كشتند .\r\n1381 / 783 / الملك الصالح الاشرف حاجى بن اشرف / غلامان چراكسه اين پادشاه را با امراى تركان كشته تلافى نمك به حرامى را كه آنها در حق سلاطين ايوبيه كرده بودند ، درآوردند . بلى هر شخصى كه خيانت به ولى نعمت كند ، شكى نيست كه پاداش كيفر آن خيانت را به دست ديگرى خواهد ديد . اگر شخص خائن در اين عالم نبيند ، اولاد و احفادش جزاى پدر يا جد را خواهند كشيد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاما سلاطين چراكسه مصر ، نه تن و مدت سلطنت آنها نيز يك صد و سى و هشت سال است كه اسامى و تاريخ جلوس آنها هم در جدول ذيل محرر و مرقوم است . « 1 »\r\nسلاطين چراكسه / سالهاى سلطنت\r\nملك ظاهر برقوق / 783 / 1382\r\nملك ناصر فرج بن ملك طاهر / 801 / 1398\r\nملك منصور بن عبد العزيز / 808 / 1405\r\nملك اشرف « 2 » سيف الدين برسباى / 841 / 1437\r\nملك منصور بن عبد العزيز / 808 / 1405\r\nظاهر سيف الدين چقماق / 842 - 857\r\nملك اشرف قايتباى / 872 - 901\r\nملك ناصر الدين محمد / 901 - 904\r\nملك اشرف قانصو غورى / 906 - 922\r\nملك تومانباى / 922 - 922 « 3 »\r\nو اين هيئت سلطنت نيز چنانچه در متن معروض افتاد ، به قتل تومانباى و امرا بل ملّت حاكمه ، منقرض و مستأصل گشتند و خطّهء مصريه و شامات و حجاز و ساير ممالك اين دولت به حيطهء تصرّف دولت عثمانى در آمد ؛ و در حقيقت باعث انقراض اين دولت ، خطاى سلطان اشرف قانصوغورى در سياسيات بود و شكى نيست كه اگر سلطان مشار اليه ممانعت به حركات عسكريه سلطان سليم نمىكرد ، به اين زودى عثمانيان قيام به استيلاى خطّهء مصريه نمىنمودند .\r\nبرويم به سر مطلب : روز سه‌شنبه بيست و دوم ، حضرت خداوندگار بالسعادة و الاقبال ، به جزيرة ام القياس تشريف بردند . خواجه افندى و چلبى افندى - خليفهء عباسى - و ساير خواص ، با اصحاب طرب در ركاب بودند و در آنجا مجلس عيش بر پا گرديد . در همين روز محمدپاشا از وزرا و نور الدين افندى زيرك‌زاده قاضى عسكر روم ايلى شروع به اخراج بلد بعض مقصّرين و اشخاص را نمودند كه ماندن آنها در مصر باعث فساد مىشد .\r\nچهارشنبه بيست و سوم بىوقوعات . پنج‌شنبه بيست و چهارم شادى بيگ كور كه از براى ايقاع فساد در خارج گريخته بود ، گرفته ، آوردند . شب جمعه آتشبازها آمده ، در جلو سراپرده ، انواع هنر نشان دادند . از جمعه بيست و پنجم تا سه‌شنبه بيست و نهم ، لشكر ظفر\r\n\r\n\r\n","description":"","footnote":"\r\n( 1 ) . بر اساس جدولى كه زامباور در « نسب خلفا و شهرياران ، ص 163 - 164 » به دست داده است ، جمعا 25 نفر از سلاطين چراكسه حكومت كردند . در اينجا ، تنها فهرست خود مؤلف را مىآوريم .\r\n( 2 ) . پيش از وى چندين نفر ديگر هم سلطنت كردند .\r\n( 3 ) . در ذى حجهء اين سال ، به دست سليم كشته شد .\r\n","page_name":" 233 ","page_number":233},
  {"content":"\r\n\r\nپيكر مرخص شدند كه در دائرهء اسلاميت ، مشغول به عيش شوند . حضرت خداوندگار نيز در جزيرهء مذكوره بسط بساط استراحت و مشغول به عيش و مصاحبت بودند .\r\n\r\nوقايع ماه ربيع الاخر سنهء 923\r\nاز روز چهارشنبه غرّهء تا روز شنبه چهارم مثل ايّام اخيره ماه گذشته ، لشكر در اردو و حضرت خداوندگار در جزيرهء ام القياس مشغول به عيش و سرور بودند . روز شنبه چهارم حضرت شهريار از ام القياس كوچيده به اردوى همايون تشريف فرما شدند و عقد ديوان فرموده ، سنان پاشاى معزول از صدارت به حكومت موره تلطيف گرديد و حكم شد كه با اخراج بلدها در كشتى نشسته ، به اسلامبول برود . روز يكشنبه پنجم حكم همايون به محمد پاشا و زينل پاشا صادر گشت كه منزل خوبى از براى موكب همايون و از براى اردوى ظفر نمودن تهيه نموده ، از اين منزل رحلت نمايند و پاشايان نيز گردش كرده ، مناسب ديدند كه سراپردهء سلطانى و چادرهاى عملهء خلوت و خواص خدام را در روضه و چادرهاى اهالى اردو را نيز در جيزه در مقابل سراپرده بزنند .\r\nدر همين روز ، كمال پاشازاده ، قاضى عسكر آناطولى كه مغضوب شده بودند ، مظهر عفو سلطانى گرديدند . روز دوشنبه ششم ، حضرت خداوندگار با طبل و علم از اين منزل كوچ كرده و در كشتى نشسته ، از رود نيل نقاره زنان به روضهء تشريف برده ، عجالة در يك آفتابگردان اطلس آتش رنگ استراحت فرمودند و مقرّر شد خواجه افندى خاصگيان در جزيرهء ام القياس مانده ، در روزهاى ديوان ، كشتى سوار به ديوان بيايند . از روز سه‌شنبه هفتم تا يكشنبه بيست و ششم ، وقوعاتى كه قابل ثبت و ضبط شود ، به ظهور نرسيد . روز يكشنبه بيست و ششم ، محمد چلپى الملقّب بقاضى مستوفى قرامان كه پيش از اينها استعفا از استيفاء كرده و از براى جمع جنس در قرامان مانده بود ، اكمال مأموريت نموده ، آمد ، و در ازاى اين خدمت نايل منصب نشانجىگرى - توقيعى - گرديد و خبر آوردند كه كشتىهاى جنگى كه تازه ساخته بودند ، تماما و سالما از اسلامبول به اسكندريه آمده ، داخل لنگرگاه اين شهر شده‌اند .\r\nاز روز دوشنبه بيست و هفتم تا روز پنج‌شنبه سلخ وقوعاتى كه قابل ثبت باشد ، اتفاق نيفتاد .\r\n\r\nوقايع ماه جمادى الاولى سنهء 923\r\nروز جمعه غزّه نماز جمعه را حضرت خداوندگار در مسجد ام القياس ادا نمود . از روز شنبه دوم تا روز سه‌شنبه پنجم ، مشغول به تدارك مسافرت شاهنشاهى به اسكندريه شدند . روز سه‌شنبه پنجم ، از خشكى مقدار كافى از اسبان خاصّه به طرف اسكندريه فرستادند . عصر روز چهارشنبه ششم جعفر بيگ سردار ، كشتىهاى درياى سفيد كه با كشتىهاى جنگى به اسكندريه آمده بود ، از خشكى به ام‌القياس آمده ، بار يافت و دست بوسيده خلعت پوشيد و\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمقرّر شد كه مشار اليه در ركاب همايونى به اسكندريه برود .\r\nروز پنج‌شنبه هفتم ، به همراهى صد سوار از فوج دلاوران سپاهى و بالىبيگ با دويست سوار از سلحداران خاصّه باشى سلحداران از خشكى و حضرت خداوندگار نيز محض تماشاى هر دو ساحل در كشتى نشسته ، از رود نيل متوجه اسكندريه شدند . از وزرا ، محمد پاشاى نشانجى و از منشيان حيدر چلبى و آقاى ينگىچريان به همراهى پانصد نفر تفنگ‌انداز ينگىچريان و احمد آقاى امير آخور و مولانا خواجه حليمى در كشتىها نشسته ، در ركاب همايون حركت نمودند و شب در زاويهء زرّينه گذرانيدند . روز جمعه هشتم در نقله . روز شنبه نهم در فوه . روز يكشنبه دهم در رشيد « 1 » منزل گزيدند . طرف عصر امروز كه كشتى سلطانى به لنگرگاه رشيد رسيد ، از برج اين شهر علىالرسم توپ سلام و استقبال انداختند و كشتىها هم مقابله نمودند . حضرت خداوندگار قدم به ساحل گذارده ، داخل شهر رشيد شده ، استحمام نمودند .\r\nو از رشيد اشهب سوار اقبال ، از ساحل درياى سفيد متوجه اسكندريه شدند . روز دوشنبه يازدهم اول حزيران است . روز سه‌شنبه دوازدهم در وقت چاشت بود كه بالصّحة و العافية و الاجلال وارد عمارت دولتى شده ، نزول فرمودند و مستصحبين ركاب همايون هم در شهر اسكندريه « 2 » در جاهاى مناسب منزل كردند . قاپوچى باشى كه با كشتىها از جانب وليعهد سلطنت آمده بد ، دست بوسيد .\r\nروز چهارشنبه سيزدهم اسب سوار به ساحل دريا تشريف برده ، از ساحل در قايق نشسته از براى تماشا و سركشى به سمت كشتىها بارو كشانيدند و تمام كشتىها را يكان يكان معاينه و مشاهده نموده از خوش وضعى و استوارى آنها اظهار خوشنودى و رضايت و بخصوص از توپ‌هاى بزرگ منزل‌دار كه در آنها تعبيه گرديده بود ، ابراز مسرت فرموده ، تحسين و آفرين خواندند . و عملهء كشتى و لشكر دريايى را غريق درياى التفات و انعام و احسان بىپايان كرده باز با قايق به ساحل آمده ، عودت به عمارت نمودند و در آن هنگام از كشتىها و از قلعه توپ‌هاى شليك كرده ، شادكاميها ظاهر ساختند .\r\nروز پنجشنبه چهاردهم توقف . روز جمعه پانزدهم حضرت خداوندگار سلام و نماز\r\n\r\n\r\n","description":"","footnote":"\r\n( 1 ) . شهرى است واقع در پنجاه كيلومترى شمال شرقى اسكندريه و بر يكى از فروع نيل و جامع بيست هزار نفس . اين شهر در سال ( 870 م - 257 ه ) از جانب خلفاى عباسيه تأسيس گرديد . لهذا از شهرهاى اسلامى معدود است . / عارف .\r\n( 2 ) . شهريست در شهر مصر سفلى واقع در ميان بحيرهء مرئوتيس و درياى سفيد بر روى يك شبه جزيره به امر اسكندر بن فيليپ بنا گرديد . قبل از اسلام به قرب دو كرور نفس درو مسكون بود . به مناسبت بعض عوارض ، نفوس آن به پنجاه هزار تنزّل كرد . اما در زمان محمد على پاشاى مرحوم رو به آبادى نهاد .\r\nاكنون مسكن يك كرور خلق است . عمارات عاليه دولتى و ملّتى و مسجدى كه داراى هزار و يك ستون است و بازار و ميدان‌هاى وسيع و خيابان‌ها زينت بخش اين شهر است . / عارف .\r\n","page_name":" 235 ","page_number":235},
  {"content":"\r\n\r\nجمعه را در مسجد جامع غربى ادا و اجرا نمودند و مقام حضرت رسول - صلى الله عليه و إله و سلم - و محل نشانهء سمّ اسب جناب امير عليه السلام را و محل سقوط عمرو بن عاص را كه در هنگام فتح ، خود را از برج قلعه به داخل شهر انداخته بود و مقام ابو القياس و شيخ شاذلى را زيارت كرد و به ابراهيم بيگ از خويشان سنان پاشا حكم شد كه منتظر سنان پاشا نشده ، خارج البلد شدگان از مصر را كه در تحت نظارت خود به اسكندريه آورده بود ، باز به همانطور از دريا به اسلامبول ببرد .\r\nروز شنبه شانزدهم ، بعد از عصر ، حضرت خداوندگار ، سوار سمند صبا رفتار شده ، متوجه رشيد شدند . روز يكشنبه هفدهم مسافرت . سه‌شنبه نوزدهم در ضحوهء صغرى به فوه رسيده منزل كردند . حضرت خداوندگار در اين شهر كه واقع در ساحل شرقى نيل است ، به جزيرة الذهب رفته ، محض تماشا و شكار ماهى از نيل به باغ معروف جزيرة الذهب نزول اجلال فرموده ، به دست مباركشان ، ماهى زياد صيد نمودند . روز چهارشنبه بيستم و پنج‌شنبه بيست و يكم مسافرت در راه كرده ، روز جمعه بيست و دوم در وقت عصر ، حضرت شاهنشاه وارد مصر ، و بالسعادة و الاجلال ، داخل روضه شدند و جعفر بيگ سردار كشتىها را در ركاب همايون آوردند . حكم شد كه محض يادگار اين فتح جليل در ام القياس يك قصر عالى بنا نمايند . روز شنبه بيست و سوم مهندسين موقع قصر را معين كرده ، طرح ريختند .\r\nروز يكشنبه بيست و چهارم ديوان شد . قرار دادند كه به موجب كتابچه ، از لشكر سان ديده و نوكرهاى امرا را به دقّت شمرده ، مقدار موجود اردو را به عرض برسانند و در همين روز از براى اخذ و قبض خراج جزيرهء قبرس ، على بيگ كدخداى سلحداران به همراهى چند سلحدار با چهار قايق به جزيرهء مذكور ارسال كردند و امير عمر برادرزاده على بيگ عمر اوغلى حاكم صعيد ، از غضب همايونى رهانيده شد . دوشنبه بيست و پنجم تعطيل . سه‌شنبه بيست و ششم على بيگ يازيجى به ولايت صاروخان آلاى بيگى نصب گرديد و به اسكندر بيگ ارايند اوغلى ، الاى بيگى سابق ولايت مذكور به مواجب دويست و چهل هزار آقجه - يعنى چهار هزار و هشتاد و چهار تومان - حاكم آق شهر منصوب گشت . منصب دوات دارى حضرت شاهنشاهى به يك صد و سى هزار آقجه - يعنى دو هزار و يكصد و هشتاد و چهار تومان - به جعفر چلبى پرى پيكر مرحمت شد . روز چهارشنبه بيست و هفتم پنج‌شنبه بيست و هشتم تعطيل گرديد . روز جمعه بيست و نهم ، منادىها طرف طرف به اهالى بشارت دادند كه آب رود نيل به فيضان رو نهاد . روز شنبه سلخ ، در عوض علوفه سيّدى بيگ تيول هفتاد هزار - آقجه يعنى هزار و صد و شصت تومانى - مرحمت گرديد .\r\n\r\nوقايع ماه جمادى الآخرة سنهء 923\r\nروز يكشنبه غرّه ، حكم شد كه من بعد ، سفرهء ناهار ديوانى قضّات عسكر را على حدّه\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبگسترند . روز دوشنبه دوم ديوان شد . بعد المشاوره منصب امارت حاج را به سيّدى بيگ محول نموده ، و مقرر كردند كه حجاج شام را به مكّه مكرّمه ببرد . روز سه‌شنبه سوم ، در روضه ديوان شد . عموم امراى لشكر دعوت به ديوان گرديده ، تدابير عودت اردوى همايون را مذاكره و مشاوره نمودند . روز چهارشنبه چهارم ، ديوان شد . بعد المذاكره مقرر گرديد كه چهار هزار ينگىچرى از دريا با كشتىها به بيروت بروند . باقى اهالى اردو از خشكى به شام رفته و كشتىها در جزيرهء قبرس قشلامشى نمايند . در همين روز ، سان از لشكر روم ايلى ديدند و حكم كردند كه حاضر حركت شوند . روز پنج شنبه پنجم ، از لشكر آناطولى سان ديدند و اخبار مراجعت دادند . روز جمعه ششم ، از عساكر خاصّه ديوانى كه عبارت از غلامان و توپچيان و بوستانجيان و غيره است ، سان ديده ، آنها را هم فرمان حاضر باش دادند . روز شنبه هفتم حضرت خداوندگار از براى تنزّه و تماشا به قصر سلطان غورى كه پايين‌تر از بولاق است ، رفته ، بعد از تماشاى درختان بلسان و طريق استحصال دهن آن ، در نصف الليل عودت به روضه فرمودند .\r\nروز يكشنبه هشتم تعطيل . روز دوشنبه نهم ديوان شد . جعفر بيگ سردار كشتىها احضار به ديوان گرديد . بعد المشاوره ، مقرر شد كه كشتىها در هيچ جايى درنگ نكرده ، مستقيما به اسلامبول بروند و خلعت امير الحاجى بهرام بيگ فرستاده شد ، و خلعت‌ها به امرايى دادند كه با احمد پاشاى هرسك زاده آمده بودند ، و به وزير مشار اليه هم رخصت به عودت دادند . روز سه‌شنبه دهم ، چهارشنبه يازدهم ، پنج‌شنبه دوازدهم اول تموز است ، تعطيل . روز جمعه سيزدهم ابو نمىّ بن شريف بركات شريف مكه مكرّمه ، به اردو آمد . حكم شد كه اعيان عملهء خلوت و بعضى از امرا ، استقبال نمايند . روز شنبه چهاردهم يكشنبه پانزدهم تعطيل . روز دوشنبه شانزدهم ابو نمى با عرّار بن عميد كه سفير شريف بود ، با انواع پيشكش‌ها به ديوان آمده ، ديوانخانه را به طلعت نورش منوّر ساخت ، و بنا به اشارت عليّه ، فى ما بين صدر اعظم يونس پاشا و قاضى عسكر روم ايلى بر كرسى و عرّار بن عميد هم در وسط بر كرسى نشستند .\r\nبعده ، على الترتيب ديوان شد و شريف مشار اليه به شرف ملاقات حضرت خداوندگارى مشرّف شده ، پيشكش كشيدند . بعد از اتمام اين تشريفات ، به همراهى آقايان بلوك با تشريفات مجلّل عودت به منزل معين خودشان نمودند . حكم شد كه هر روز از براى كارخانهء شريف مشار اليه سى رأس گوسفند و مقدار معيّن برنج و روغن و قند و قهوه و نقد داده شود .\r\nاز روز سه‌شنبه هفدهم تا روز شنبه بيست و يكم تعطيل شد و مردم مشغول به تدارك سفر و جمع آورى شدند . روز يكشنبه بيست و دوم كه اول ماه آب است ، ديوان شد . شريف ابو نمىّ احضار به ديوان گرديده ، خلعت و عهد نامهء امارت مكّه مكرّمه را كه از براى پدر مشار اليه حاضر گرديده بود ، بعد از اجراى رسم دست بوسى به شريف زاده ، تسليم نمودند .\r\nروز دوشنبه بيست و سوم ، سه‌شنبه بيست و چهارم تعطيل . روز چهارشنبه بيست و پنجم\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nكشتىهاى جنگى در تحت نظارت جعفر به طرف اسلامبول بادبانگشاى عزيمت شدند . روز پنج‌شنبه بيست و ششم روز جمعه بيست و هفتم در حضور حضرت خداوندگار ، بندبازها و كاسه بازها اجراى انواع هنر و لعبيّات كرده ، نايل انعام شدند . شنبه بيست و هشتم يكشنبه بيست و نهم تعطيل .\r\n\r\nوقايع ماه رجب المرجّب سنهء 923\r\nروز دوشنبه غرّه ديوان شد . چاپار آمد ، خبر آورد كه تمامى خرابه‌هاى زلزلهء اسلامبول تعمير شد . روز سه‌شنبه دوم خبر رسيد كه احمد پاشاى هرسك زاده « 1 » در ييلاق قزل چول واقع در ممالك ذوالقدر وفات يافت . لهذا منصب سپهسالارى كل عساكر منصوره را محوّل به عهدهء\r\n\r\n\r\n","description":"","footnote":"\r\n( 1 ) . اين وزير با تدبير ، يكى از اجلّهء وزراى دولت عثمانى و فرزند پرنس استفان فرمانفرماى هرسك - هرزگوين - و قره طاغ بود . در سال ( 1462 م - 867 ه ) كه سلطان محمد فاتح بوسنه را فتح كرده ، به عزم ضبط متوجه هرسك شد ، فرمانفرماى هرسك ، پرنس استفان فهميد كه اگر اقدام به مقابله كند ، مملكت از دست ، و جان از بدن او خواهد رفت . دست همين فرزند يگانهء خود را گرفته به حضور سلطان آمد و استدعا نمود كه نصف مملكت را به او بخشيده ، فرزندش را هم به رسم گرو در پايتخت نگاه بدارند .\r\nسلطان استدعاى آن پير مرد را قبول كردند و اين پرنس را آورده ، در عمارت سلطنتى اهتمام به تربيتش فرمودند تا كه قابليتى پيدا كرده ، داخل در جرگهء امرا شد . در هنگام جلوس سلطان بايزيد ولى ، امير الامراى آناطولى بود . چون در انقلاباتى كه در اوان جلوس سلطان مشار اليه به ظهور پيوسته بود ، خدمتى فاخر ازو ظاهر گشت ، در ازاى آن خدمت ، موجب آن مفخرت نايل به مصاهرت خاندان سلطنت گرديد . در سال ( 1487 م 892 ه ) به سردارى اردو كه با مصريان مىجنگيد ، رخاوت و كم جرأتى از لشكر ديده ، به يك فئهء قليله خود را به ميدان معركه انداخت و بعد از جنگ بسيار سخت زخمدار و اسير مصريان شد . يك سال بعد كه مصالحه كردند از مصر به اسلامبول آمده ، نايل منصب صدرات گرديد . بعد از يك سال از صدارت معزول و به كاپيتانى منصوب دريا منصوب گرديد . در اين مأموريت ، هم قلعهء اينه بختى و ساير قلاع و بلاد يونانيان را فتح كرده ، در سال 1503 م 909 ه باز به منصب صدارت مفتخر آمد و بعد از سه سال باز معزول و به كاپيتانى منصوب گشت . در سال 1511 م 917 ه در دفعهء ثالثه صدر اعظم شد . چون در اواخر سلطنت سلطان بايزيد ثانى غوائل داخليه ، ضعف كلى به قوّت دولت رسانيده بود ؛ اين دفعه نتوانست كه مصدر خدمتى شود . بنابرين ينگىچرىها جرأت به عصيان نموده شوريدند و مىخواستند كه اين وزير را بكشند ؛ متوارى شد . شورشيان خانهء اين وزير را پاك تاختند . در سال 1512 م 918 ه كه سلطان سليم جلوس كرد ، اين وزير را در دفعهء رابعه به صدارت نصب نمود . اگر چه در سفر ايران و در جنگ چالدران تكاليف صدارت را آنچه شايد و بايد دو بالا بجا آورده مظهر انواع اكرام گرديد ؛ ولى وضع ناهموار و عدم اطاعت كه فى ما بين لشكر ظاهر شد ، عطف به سستى اين وزير كرده ، از صدارت معزول ساختند و حكومت بروسه را به عهدهء اين وزير تفويض نمودند . در سفر مصر به عنوان سپهسالارى در معيت سلطانى بودند . چون در جمادى الاخره ( 1517 م - 923 ه ) مريض شدند ، بنابرين اجازت داده شد كه از براى تبديل آب و هوا به بروسه برود . در ماه رجب سال مذكور ، چنانچه معروض افتاد در ييلاق قزل چون ولايت ذوالقدر وفات يافت . مدت صدرات اين وزير پير در چهار دفعه هفت سال و چند روز است . / عارف .\r\n","page_name":" 238 ","page_number":238},
  {"content":"\r\n\r\nخسرو پاشاى امير الامراى قرامان فرمودند .\r\nروز چهارشنبه سوم ديوان شد و تدابير لازمهء راجعه به عودت اردوى همايون را مشورت كردند . روز پنج‌شنبه چهارم ، جمعه پنجم تعطيل . چاپار از حضرت وليعهد آمد . روز شنبه ششم عقد ديوان شد . از مآل مكتوب‌هاى شاهزاده مفهوم گرديد كه فرمانفرماى بغدان فوت كرده ، در جايش استفان بيگ فرمانفرما انتخاب شده و از جانب مجارستان ايلچى آمده ، على الرسم حبس گرديده است . روز يكشنبه هفتم از جانب خان قريم و قبچاق ايلچى آمد و ديوان شد و در همين روز از دياربكر چاپار آمد و از مضمون مكتوب سردار شرق مفهوم گرديد كه چاپان سلطان از امراى نامدار شاه اسماعيل متوجه آن حوالى شده است . بنابرين حكم شريف به امرايى كه با احمد پاشاى مرحوم متوجه آناطولى شده بودند ، فرستاده شد كه در نواحى حلب اردو زده منتظر امر ثانى شوند و به على بيگ شاهسوار اوغلى و محمود بيگ رمضان اوغلى امر شد كه با ابو ابجمعى خودشان حاضر سفر باشند .\r\nروز دوشنبه هشتم از جانب سلطان ممالك فاس و مراكش ، واقع در اقصاى مغرب سفير آمد . چون سلطان مشار اليه تبريك فتوحات و عرض اخلاص و اظهار يگانگى نموده بود ، موجب محظوظيت همايون شد و جواب نامهء سلطان مشار اليه را نوشته و سفيرش انعام و خلعت و در مقابله از براى سلطان مشار اليه هداياى مناسبه به سفير مشار اليه داده ، او را مرخص فرمودند . از روز سه‌شنبه نهم تا روز دوشنبه پانزدهم ، قابل ثبت وقايعى به وقوع نپيوست . اما در روز دوشنبه پانزدهم ، حضرت خداوندگار متوجه شهر قاهره شده ، خانه‌اى كه فرهاد پاشا نشسته بودند و مشرف [ بر 
  ] بركة النيل بود ، به مقدم خودشان مشرّف فرمودند .\r\nاز سه‌شنبه شانزدهم تا يكشنبه بيست و يكم تعطيل بود و قابل ثبت وقوعاتى واقع نگشت .\r\nروز بيست و يكم بنا به عرض حضرت وليعهد ، سخت نوشته شد كه مسيح بيگ از شهر و دين بيرون رود و مشغول چپاول گردد . روز دوشنبه بيست و دوم حكم شد از براى بريدن و قسمت نمودن رود نيل به جداول زراعت ، تمام لشكر و وزرا و امرا از اردو و شهر بيرون آمدند و حضرت خداوندگار نيز فقط به يك علم لعل گون و نقاره خانه تشريف فرما شده ، داد رود نيل را على العاده بريدند . و در اين روز مردم تماما مبتهج و مسرور گرديدند . از روز سه‌شنبه بيست و سوم تا روز سه‌شنبه سلخ وقوعاتى ظاهر نشد كه ثبت شود . فقط روز پنج‌شنبه بيست و پنجم صولاق باشى حضرت وليعهد كه از براى عرض بعض معروضات محرمانه آمده بود ، مرخص شد و از دريا متوجّه اسلامبول گرديد .\r\n\r\nوقايع ماه شعبان المعظم سنهء 923\r\nروز چهارشنبه غرّه پنج‌شنبه دوم تعطيل . جمعه سوم ، حضرت خداوندگار نماز جمعه را على الرسم در جامع الازهر ادا فرمودند . روز شنبه چهارم ديوان شد . بعد التذكر قرار دادند كه دو\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nآقجه - يعنى سيصد و سى و دو دينار - به روزانه هر سوار و يك آقجه - يعنى صد و شصت و شش دينار - به روزانه هر پياده قشون دائم الحضور علاوه شود . روز يكشنبه پنجم ، اويس آقاى سلحدار آقاسى به دخانى باشى سخت پشت گردن زد و دخانى عارض شد . روز دوشنبه ششم تعطيل . روز سه‌شنبه هفتم ديوان شد . دخانى و سلحدار باشى را بالمقابله محاكمه نمودند . مقصرى دخانى معلوم شد ، عرض كردند . روز چهارشنبه هشتم تعطيل . پنج‌شنبه نهم حكم شد مواجب دخانى را موقتا قطع نمايند . روز جمعه دهم حضرت خداوندگار باز نماز جمعه را در جامع ازهر ادا نمودند .\r\nروز شنبه يازدهم رئيس سليمان دست بوسيد . سفير ونديك و وزير استفان فرمانفرماى بغدان و سفير سلطان جريه ! مغرب پيشكش كشيده ، دست بوسيدند . حكم شد جواب‌هاى آنها را نوشته ، اجازت به عودت آنها بدهند . در همين روز ، خيّر بيگ احضار به ديوان گرديده ، خلعت و فرمان فرمانفرمايى مصر در حق او مرحمت و به عنوان پاشايى معنون گرديد و به حضرت وليعهد جوابا حكم همايونى تحرير و با چاپار ارسال داشته شد كه مسيح بيگ در ودين و محمد بيگ ميخال اوغلى در هرسك و حسين بيگ در آينه بختى مانده ، هرگاه از همسايگان حركت دشمنانه ظاهر شود ، بدون توقف به سردارى چاپولچيان آنها را بچاپند .\r\nدر همين روز ، از حلب چاپار آمد ؛ معلوم شد كه ميرزا بيگ حاكم بايبورد با غورغوره فرمانفرماى گرجستان كه شاه اسماعيل نصب نموده بود ، جنگيده ، شهادت يافته است و حاكم اسبر هم در اين جنگ كشته شده است .\r\nتوضيح : در سال 921 بعضى از ازناووران پيش حاكم بايبورد آمده ، شكايت از حكومت غورغور - غوريغورا - كرده ، استدعا نمودند كه به معاونت دولت عثمانى ، منوچهر نامى از شمخال زادگان براى گرجستان فرمانفرما نصب شود . حاكم بايبورد استدعاى از ناووران را به دربار عثمانى معروض داشت . حكم شد كه اسعاف به استدعاى آنها داده شود . حاكم بايبورد با ابو الجمعى خود متوجه گرجستان شد و گرجيها كه از غور يغورا رضايت نداشتند ، اتفاق با لشكر عثمانى كرده ، با غور يغورا جنگيده ، او را حربا از مملكت بيرون و منوچهر را فرمانفرماى گرجستان نصب كردند . چون در آن هنگام سلطان سليم‌خان و امناى دولت او مشغول كارهاى ايلچىهاى ايران و مجارستان بودند و شاه اسماعيل هم اطمينان كلى از اتفاق سلطنت مصر داشت و مىدانست كه سلطان سليم به اين زودى به داد منوچهر نمىتواند برسد ، غور يغورا كه به او التجا كرده بود ، او را از براى استيلاى گرجستان آلت قرار داده ، ديو سلطان روملو ، چركن حسن تكه‌لو و نارين‌بيگ قاجار و قازاق‌بيگ روملو و حسن‌بيگ چوته را به همراهى لشكر كافى ، مأمور به استيلاى گرجستان نموده ، و آنها نيز به همراهى غور يغورا در محرم سال 922 از راه ايروان و شوره گل ، متوجه آق‌شهر گشتند و چون بلاى ناگهان به اطراف بلده محيط شدند . منوچهر خواست كه به مصالحه آنها را از سر خود دفع\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكند ، غور يغورا بيشتر از او كه مىخواست ادا كند ، وعده نمود . منوچهر ديد كه آن مبلغ را كه اينها مىخواهند ، نمىتواند ادا نمايد ، اقدام به جنگ كرد ؛ ولى نتوانست كارى بكند . فورا به بايبورد رفت . لشكر قزلباش به يارى طرفداران غور يغورا گرجستان را گرجستان ساختند كه نمىتوان وصف كرد . بنابراين غور يغورا در فرمانفرمايى استقرار و استقلال يافت و منوچهر نيز به توسط حاكم بايبورد ، بسانه نامى از امراى گرجستان را به دربار دولت عثمانى فرستاد .\r\nبنابراين سلطان سليم ايلچىها كه شاه اسماعيل از براى مصالحه فرستاده بود ، حبس كرده ، مصمم سفر ايران و گرجستان شده ، با حكومت مجارستان كه به استدعاى مصالحه سفير فرستاده بودند مصالحه كرد و به سردارى غازى سنان پاشا به اردوى شرق حركت داد . آنگاه كه اتفاق حكومت مصر با ايران به وضوح پيوست ، آن سلطان قاهر نيز از اسلامبول حركت كرده ، به اردوى خود ملحق شد و بنا به حركت سلطان قانصو غورى ، مجبور به جنگ مصريان شده ، تأديب شاه اسماعيل را به تأخير انداخت .\r\nآنگاه كه منوچهر با امراى گرجستان در شام التجا به دربار سليم نمود ، سلطان نيز حكم فرمانفرمايى گرجستان را با خلعت و فرمان به منوچهرخان داد و دائرهء حكومت حاكم بايبورد را توسيع نموده ، او را در فرمانفرمايى گرجستان مستقر و مسلط ساخت . ميرزابيگ كه به بايبورد رسيد ، جمع لشكر نموده و در همراهى منوچهر متوجه گرجستان شد . از آن طرف غور يغورا كه خراجگذار ايران شده بود ، از ديو سلطان استمداد نمود . ديو سلطان هم لشكرى از براى امداد به غور يغورا فرستاد و از آن طرف حوادث دروغى شايع ساخت كه سلطان سليم را مصرىها منهزم ساخته و كشته‌اند . بنابراين خبر ، طرفداران منوچهر از او روگردان و ملحق به غور يغورا شدند . ميرزا بيگ حاكم ايبورد با لشكر عثمانى و منوچهر و حاكم اسبر و كسكيم و تورتوم و ارزنجان و ترجان و كيفى با سه هزار لشكر چريك در وسط گرجستان ماندند . لشكر غور يغورا به استظهار قزلباشان ، اطراف آنها را حلقه‌وار گرفته ، منوچهر خان و ميرزا بيك و حاكم اسبر را با دو هزار نفر طعمهء شمشير و تبر كردند . باقى لشكر به هزار مرارت و پريشانى خودشان را از چنگ غالبين رهانيده ، به وطنشان رفته ، كيفيت را به عرض سلطان رسانيدند . « 1 » انتهى\r\n* * * روز يكشنبه دوازدهم ديوان نشد . پاشايان به اردو رفته ، ساخلويى كه لازم بود در مصر بماند ، از عساكر منصوره انتخاب نمودند . مقدار آنها از اين قرار است : هزار نفر از لشكر روم ايلى و هزار نفر از عسكر آناطولى و هزار نفر از غلامان خاصّه و هزار نفر ينگىچرى و مقدار كافى توپچى و قورخانچى و زنبورچى كه تمامى آنها عبارت از پنج هزار نفر بودند . سركردگى\r\n\r\n\r\n","description":"","footnote":"\r\n( 1 ) . بنگريد : احسن التواريخ ، صص 211 - 212\r\n","page_name":" 241 ","page_number":241},
  {"content":"\r\n\r\nلشكر آناطولى را به فايق بيگ حاكم سيواس و روم ايلى را به سنان بيگ حاكم ترحاله و سركردگى غلامان خاصه را به مصطفى چاشنگيرباشى مفوّض فرمودند . روز دوشنبه سيزدهم خير پاشا را به تشريفات معموله برده ، در قاهره بر مسند فرمانفرمايى جلوس دادند .\r\nروز سه‌شنبه چهاردهم ديوان شد . دستور العملى از براى حكومت خطّهء مصريه نوشته ، تكليف مأمورين لشكرى و كشورى را معين نمودند . روز چهارشنبه پانزدهم ، ديوان شد .\r\nامرايى كه لازم بود در خطّهء مصريه بمانند ، انتخاب كردند . روز پنج‌شنبه شانزدهم ديوان شد .\r\nباز ديوانيان به كارهاى مصر مشغول شدند . روز جمعه هفدهم تعطيل حضرت خداوندگار على الرسم نماز جمعه را در مسجد جامع سلطان حسن ادا نمودند . روز شنبه هجدهم ديوان شد . امرا كه به همراهى خير پاشا از براى ماندن در مصر انتخاب گرديده بودند ، دست بوسيده ، خلعت پوشيدند . از روز يكشنبه نوزدهم تا روز پنج‌شنبه بيست و سوم كه ابتداى ايلول - سپتامبر - بود ، تمام اهالى اردو مشغول به تدارك سفريه شده ، در روز مذكور اعلى حضرت شاهنشاهى بالشوكة و الاقبال ، با طبل و علم نقل مكان به عمارت مطريه فرمودند ، و محض اينكه در منازل از ازدحام لشكر اختلال به نظم سوق الجيش نرسد و به راحتى جيره و عليق هر كس داده شود ، مقرر شد كه تمامى اهالى اردو را منقسم به هفت قسمت نموده و سردارى هر قسمت را يكى از وزراى نامدار در عهده گرفته ، دسته‌ها به يك روز فاصله يكديگر را تعاقب نمايند .\r\nروز جمعه بيست و چهارم ، حضرت خداوندگار ، غضوبانه از مطريه سوار كالسكه شده ، روى التفات به احدى ننمودند و در خانكى منزل گزيدند . روز شنبه بيست و پنجم باز در كالسكه نشسته و در وقت طلوع آفتاب از معابر مخصوصه از خطان بوالبيس عبور فرموده ، راه مىپيمودند كه ناگاه به يونس پاشاى غازى كه صدر اعظم بود غضب كرد ، و به كدخداى صولاقان رفته ، چند نفر صولاق رفتند آن غازى دلير و وزير با تدبير را شهيد كردند . بعد به يكى از قاپوچيان فرمود سر آن وزير بىتقصير را از بدن جدا نمودند و از شدّت غضبش ، سه روز سر مقطوع را فرمود بر سر نيزه در جلوش كشيدند و در قطبه حكم كرد ، دفن كردند .\r\nروز يكشنبه بيست و ششم اول ايلون در خطامره . روز دوشنبه بيست و هفتم در صالحيه منزل گرديد . در اين منزل قاپوچى فرستاده ، زينل پاشا كه با لشكر روم ايلى عقب بود ، خواستند . روز سه‌شنبه بيست و هشتم توقف . چهارشنبه بيست و نهم در جب عقوله كه سر پل است ، بعد از طى منازل و قطع مراحل دو رود دراز ، و عبور رودها و باتلاق‌ها منزل گرديد .\r\n\r\nوقايع ماه رمضان المبارك سنهء 923\r\nروز پنج‌شنبه غرّه در قصبچهء قطيه . روز جمعه دوم در قصبچه بئر العيد منزل گرديد . در اين منزل ، اموال شيخى بيگ وزير يونس پاشاى مرحوم ضبط و مصادره و به دستگاه قاپوچيان\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nتسليم گرديد . روز شنبه سوم در منزل ام الحسن در طليعهء صبح نزول كرده ، بعد از عصر حركت فرمودند . روز يكشنبه چهارشنبه ، در قصبهء عريش منزل گرديد . قبل از ورود اين منزل محمد بيگ ولد عيسى بيگ حاكم غزه ، حضرت خداوندگار را استقبال نمودند . روز دوشنبه پنجم در دماغه رعفه . روز سه‌شنبه ششم در ظاهر قريه دير كه مقتل و مدفن حسين پاشاى توقيعى است ، نزول اجلال فرمودند . روز چهارشنبه هفتم در ظاهر قصبه غزّه كه مولد امام ادريس شافعى است ، منزل گرديد . در اين منزل محمد پاشاى توقيعى و آقاى ينگىچريان و محمد چلبى وزير لشكر و غالب عمله خلوت كه جلو رفته بودند ، حضرت خداوندگار را استقبال نمودند .\r\nروز پنج‌شنبه هشتم در قصبهء غزّه توقف . امروز ديوان شد و از دياربكر چاپار آمده ، خبر آورد كه حاكم عماديه و سويدان و بايزيد بيگ و غازى قران يوسف بيگ از امراى اكراد ، دست بيعت به شاه اسماعيل داده ، تابع قزلباش شده‌اند و شاه نيز در تخت سليمان قزوين بوده ، عزم اوجان داشته است . و حكم شد كه آقاى ينگىچريان باز در جلو حركت نمايد . روز جمعه نهم باز توقف . امير الامرايى قدس شريف و غزّه و صفد به جانبردى غزالى بيگ مرحمت شد .\r\nوزراى لشكر و لشكر نويسان با خزانه و دفترخانه امروز حركت كرده ، جلو رفتند . روز شنبه دهم در موقع سدود منزل گرديد . فرمان امارت جانبردى غزالى بيگ داده شد و او هم دست بوسيده خلعت پوشيد . روز يكشنبه يازدهم در ظاهر قصبهء رمله منزل گرديد . حكم شد كه از براى حمل و نقل بارهاى خاصّه ، صد قطار شتر از آناطولى و صد قطار نيز ارز روم ايلى و مملكت ذو القدر و رمضان اوغلى و صد قطار هم از ولايت قرامان جمع نمايند .\r\nروز دوشنبه دوازدهم در منزل عوجه واقعه در قرب جلجوليه . روز سه‌شنبه سيزدهم ، در موقع معروف به قاقون منزل گرديد . در اثناى راه ، چند نفر از امراى اعراب ، حضرت خداوندگار را استقبال نموده ، پيشكش كشيده ، و خواستند دست ببوسند ، موفق نشدند . روز چهارشنبه چهاردهم ، در خان لجون و روز پنج‌شنبه پانزدهم در وادى قيشون در عيون التجار منزل گزيدند . حضرت خداوندگار به احمد آقاى امير آخور غضب كرده ، فرمود قاپوچيان رفته ، توغش را شكستند و طناب‌هاى چادرش را بريدند و از امير آخورى معزول و از اردو مطرود شد . روز جمعه ، شانزدهم وارد مينه شده .\r\nروز شنبه هفدهم توقف كردند . حضرت خداوندگار ، به عزم زيارت متوجه مضجع مبارك حضرت شعيب عليه السلام شده ، در داخل مضجع آن نبى مكرّم را زيارت نمودند ، و بيگلربيگى آناطولى با لشكر آن ولايت رسيده ، بدون توقف حركت به سمت منزل پيش كردند . روز يكشنبه هجدهم وارد منزل جسر يعقوب شدند . در اين منزل عربان عاصى بر گله‌هاى گوسفند ديوانى ريخته با چوپان‌هاى ينگىچرى خيلى جنگيدند . يك نفر از چوپانها و چند نفر از عربان كشته شده ، و چند نفر هم از اعراب زخم‌دار گشته ، آخر الامر بىنيل\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمقصود گريختند . روز دوشنبه نوزدهم ، در قنيطره منزل گرديد . در اين منزل كرد محمود وزير حنش اوغلى آمده ، شش رأس اسب پيشكش آورد . چون از استقبال معذور بوده ، عذرش مقبول افتاد و از آمدن معفو شد . روز سه‌شنبه در سعساع منزل كردند . على چلبى از دياربكر آمد . يكنفر دل از قزلباش آورد و معلوم شد كه شاه به عزم قشلاق ، در حوالى اصفهان بوده است .\r\nروز چهارشنبه بيست و يكم ، حضرت خداوندگار - عزّ نصره - با لشكر ظفر پيكر در مرج عامر واقع در صلاحيه كه نشانه‌اى است از  « جَنَّاتٍ تَجْرِي مِنْ تَحْتِهَا الْأَنْهارُ »  در جوار دمشق شام به انواع تعظيمات اهالى و علما و صلحا و سادات و اعيان و اشراف نزول در سراپردهء همايونى فرمودند . در همين روز ، فرمود احكام به حكّام نوشتند كه از براى آذوقهء قشلاق قشون ، بيست و سه هزار جوال جو از شامات تدارك نمايند و سى هزار اردب « 1 » گندم و همان قدر بقله كه در مصر انبار بود ، با كشتى به بيروت بفرستند . كدخداى سلحداران به همراهى پنجاه غلام از براى احمال و ارسال آنها به سمت مصر و محمود بيگ ولد يكيت احمد آقاى زمرهء غربا نيز از براى تدارك و ارسال كشتى به سمت طرابلس شام روانه گرديدند .\r\nروز پنج‌شنبه بيست و دوم توقف ، لشكر روم ايلى رسيد . روز جمعه بيست و سوم حضرت خداوندگار غازى با تشريفات معهوده در مسجد جامع امويه نماز جمعه را ادا نمودند . روز شنبه بيست و چهارم ديوان شد . بعد از مشاوره و مذاكره مقرر گرديد ، كه اردوى همايون در شامات قشلاق نمايد . روز يكشنبه بيست و پنجم استراحت . روز دوشنبه بيست و ششم حكومت اسكندريه را به اسكندر بيگ ارنوس زاده و حكومت گوسنديل به محمود بيگ ولد يكيت عيسى و حكومت صوفيه را به على بيگ ولد مستنصر و حكومت ترحاله به احمد بيگ ولد يخشى بيگ حاكم سابق شام مرحمت و امير الامرايى روم ايلى به شادى پاشا حاكم سابق اولونيه تفويض گرديد . و به تمامى امرا و صاحب منصبان و افراد قشون روم ايلى ترقّى و خلعت و انعام مرحمت فرمود و چاپار از جانب خير پاشا آمد ، عرض كرده بود كه حجاج مصر از خشكى و دريا به جانب حجاز روانه گرديد . بنابراين حكم همايونى صادر گشت كه از شام هم محمل مبارك را با حجاج حركت دهند .\r\nو حكم شد كه مصطفى پاشاى امير الامراى روم با سپاهيان دولتمند به اسلامبول رفته ، از آنجا به حكام جديد النصب به وطنشان بروند و فقراى سپاهيان آن مملكت به ابو ابجمعى مصطفى بيگ حاكم سلستره زمستان را در اردو بگذرانند ؛ ولى عموما تابع حكم فرهاد بيگ امير الامراى آناطولى شوند و حكم شد كه از براى قشلاق هفتصد رأس يابو و قاطر از قاطرخانه را به حما و حمص و كره‌هاى كوچك را به سلطان ايوگى و كره‌هاى قابل سوارى را\r\n\r\n\r\n","description":"","footnote":"\r\n( 1 ) . يك اردب دو خروار و هشت من و دويست و سيزده مثقال شاهى است .\r\n","page_name":" 244 ","page_number":244},
  {"content":"\r\n\r\nبه طويلهء خاصّه اسلامبول و بعض از شترهاى شترخانه را نيز به چخوراووا فرستاده ، تخفيف به علوفه بدهند .\r\nروز سه‌شنبه بيست و هفتم حكم شد كه سپاهيان دولتمند آناطولى به ولايتشان بروند و محمد بيگ ولد يكيت عيسى بيگ امير الحاج معيّن و منصوب گرديد و مخصوص قاپوچى به اسلامبول فرستادند كه پيرى پاشا را دعوت به درگاه نمايد و امور محوّله در اسلامبول وزير مشار اليه را شادى بيگ بيگلربيگى روم ايلى بر عهده بگيرد و خسرو بيگ حاكم يانيه مأمور شد كه فرقه‌اى مركّب از لشكر روم ايلى و آناطولى كه در حلب بودند ، آنها را به مملكتشان برساند و حكم همايون به امير الامراى قرامان ارسال گرديد كه به ابو ابجمعى خود در حلب اقامت نموده ، منتظر امر ثانى بماند .\r\nو از امير الامراى دياربكر چاپار عريضه آمد ، و معلوم شد كه شاه به مراغه آمده است . به امرا و صاحب منصبان و افراد لشكر آناطولى هم ، على مراتبهم ، ترقّى و خلعت و انعام مرحمت گرديد . روز چهارشنبه بيست و هشتم ، حضرت شاهنشاه بالعزّ و السعاده به عزم شكار سوار شدند و مقدار كافى از غلامان خاصّه به جانبردى غزالى بيگ داده ، مأمور به جمع جو و كاه فرمودند . روز پنج‌شنبه بيست و نهم مصطفى پاشاى امير الامراى روم ايلى از اردو كوچيده ، جلو رفتند . روز جمعه سلخ حضرت پادشاه عالم پناه ، نماز جمعه را در مسجد جامع امويه ادا نمود و محمد بيگ امير الحاج علم خود را على العاده به مسجد مذكور آورده ، به واسطهء مناديها اعلام نمودند كه حجاج بومى و غريب حاضر به سفر شوند .\r\n\r\nوقايع شهر شوّال المكرّم سنهء 923\r\nروز شنبه غرّه حضرت خداوندگار رسم معايده را در چادر اجرا نموده ، نماز عيد را در جامع امويه ادا كردند و به مقتضاى « و ليس العيد لمن لبس الجديد ، انّما العيد لمن امن الوعيد » يعنى لمؤلفه :\r\n اكتساى جامهء توعيد نيست * از وعيد ار كس رهيد آن كرد عيد \r\nلباس سپاه پوشيده ، ابدا التفات به اصلاح لباس و زينت ننمودند و به همراهى مولانا نور الدين زيرك زاده قاضى عسكر آناطولى به محلى كه جناب محى الدين الاعرابى مصنف كتاب فصوص الحكم و فتوحات مكيه و مسامرات و غيره مدفونند ، رفته از براى مسجد و مرقدى كه فرموده بود ، بنا نمايند ، طرحى ريخته ، تيمّنا مقدارى هم از زمين بنيادش حفر نمودند . روز يكشنبه دوم ، به عزم زيارت مضاجع اوليا سوار شدند . روز دوشنبه سوم استراحت فرمودند .\r\nروز سه‌شنبه چهارم ، منصور نام طفلى از پسران حنش اوغلى آمد ، دست بوسيد و بعد از ظهر ، حسن چلبى برادر خواجه افندى از دار فنا به دار بقا رحلت كرد ؛ در صالحيه در جوار شيخ محى الدين الاعرابى دفن گرديد . روز چهارشنبه پنجم خزانهء عامره و اسباب كارخانه و سكّه\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nو اسباب را حمل و نقل شهر دمشق كردند . روز پنج شنبه ، ششم پادشاه جمجاه ، از اردو به شهر كوچيده ، در خانه‌اى كه در وقت آمدن منزل كرده بودند ، باز منزل اختيار فرمودند . از روز جمعه هفتم تا روز دهم ، مشغول به تسويه امور شخصيه خودشان شدند .\r\nروز دوشنبه دهم ، از جانب شاه اسماعيل دل آوردند . بعد از استجواب و استنطاق معلوم و مفهوم شد كه عزم شاه بر اين بوده است كه در نخجوان قشلاق كرده ، اول بهار به رسم چپاولى به حوالى آماسيه تاخته بتازد . لا جرم احكام سخت به على شاهسوار اوغلى و به امراى ملاطيه و ساير سرحدات و دياربكر و كردستان فرستاده فرمودند كه آماده به جنگ و سفر شده ، منتظر حكم ثانى ، در جاى خودشان بمانند . و در همين روز جاسوس از ايران آمده خبر آورد كه چون شاه شنيد كه خداوندگار از بريه به اين طرف تشريف آورده‌اند ، تدبيرش فاسد شده ، باز عودت به تبريز نموده و عزم كرده است كه از براى قشلامشى به اصفهان برود .\r\nروز سه‌شنبه يازدهم سعادت گراى خان وفات يافت . چون غالب ديوانيان مريض و بسترى مىبودند ، خيلى كم عقد ديوان مىگرديد . از روز چهارشنبه دوازدهم تا بيستم وقوعاتى كه قابل ثبت باشد ، به ظهور نرسيد . روز پنج‌شنبه بيستم مولانا خواجه حليمى معلم و انيس حضرت خداوندگار از دار غرور رحلت به سراى سرور كرد . حضرت خداوندگار گريه كنان در نماز جنازهء معلمش حاضر شدند . دكان‌هاى بازارها را بسته ، رسم عزادارى را بجا آوردند و در جنب برادرش كه در جوار شيخ محى الدين اعرابى مدفون بود ، آن فاضل و متقى را مودوع صندوقهء رحمت رحمان نمودند . روز جمعه بيست و يكم يكى از پسران احمد بيگ قراچين اوغلى حاكم كماخ به همراهى يكى از امراى گرجى آمده ، اظهار كردند كه تمامى امراى گرجى عرض اطاعت و فرمانبرى كرده ، استدعا دارند كه رئيس و سردارى براى خودشان معين و مقرر گردد .\r\nروز شنبه بيست و دوم ختم خواجه را برچيده ، عرض تعزيت به حضرت خداوندگار نمودند . روز يكشنبه بيست و سوم ، زينل پاشا به ديوان رفت ؛ اما از آن [ جا 
  ] كه انقباضى از احوال عالم در مزاج شريف حضرت خداوندگار واقع بود ، ديوان نفرمودند . حتى به ملاحظهء فناى عالم و عدم بقاى بنى آدم ، مانند قبلهء اسلاميان ، سياه‌ها پوشيده ، عقد ديوان را منع كرده ، مشغول عزلت و عبادت شدند و اين وضع تا روز بيست و ششم دوام يافت . روز چهارشنبه بيست و ششم ، از دياربكر چاپار آمد و عريضه‌اى از محمد پاشاى امير الامرا آورد . از مضمون عريضه معلوم و مفهوم گرديد كه دورمش‌خان شاملو و چايان سلطان با دوازده هزار قزلباش به قلعهء موصل آمده ، تصميم تاخت به ابيورد را داشته است و شاه نيز در نواحى نخجوان ، عجالة مشغول به شكار و منتهز فرصت است و خيالش بر اين است كه اگر فرصتى از براى تاخت ممالك عثمانى به دست نيارد ، در نخجوان قشلاق نمايد . روز پنج شنبه بيست و هفتم ديوان شد ، اما قرارى به امرى ندادند . روز جمعه بيست و هشتم تعطيل . روز شنبه بيست و\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nنهم ديوان شد . چون محمد پاشاى توقيعى ناخوش بود ، زينل پاشا به ديوان رفت و بعد از مشاوره و مذاكره قرار دادند كه خسرو پاشاى امير الامراى قرامان و علىبيگ شاهسوار اوغلى با لشكر و ساز و سلب خودشان را به دياربكر برسانند و حكم مؤكّد نوشته شد .\r\n\r\nوقايع ماه ذىالقعدة الحرام سنهء 923\r\nروز يكشنبه غرّه ديوان شد . در حكمدارى ولايات ، تبدّلات اجرا گرديد و احكام لازمه نوشته و فرستاده شد . از روز دوشنبه دوم تا دهم وقوعاتى كه قابل ثبت باشد ، به ظهور نرسيد . روز سه‌شنبه دهم ديوان شد . چاپارى كه عريضه از على بيگ شاهسوار اوغلى آورده بود ، مطالعه گرديد . از مضمونش مفهوم شد كه اردبيل اوغلى اختيار سكوت و سكونت نموده ، عزم و قدرت حركت جنگ ندارد . از روز چهارشنبه يازدهم تا بيست و دوم حضرت خداوندگار ، محض رفع غم و تنزّه هر روز به عزم شكار سوار مىشدند . روز يكشنبه بيست و دوم چاپار آمد . از حضرت وليعهد عريضه‌اى آورد و از مطالعهء آن مفهوم گرديد كه مجارستان نقض عهد كرده ، چاپولجى به بلاد حدوديه فرستاده و با امراى حدود جنگيده‌اند و اوكسوز حاجى مصطفى حاكم ازورنيك در اين جنگ شهيد شده است . بنابراين ، حكومت ازورنيك به محمود ميخال اوغلى حاكم چرمن مرحمت گرديد . از روز دوشنبه بيست و سوم تا روز بيست و نهم قابل ثبت وقوعاتى ظاهر نگشت . روز يكشنبه ، بيست و نهم چاوش مخصوص به هيقل‌زاده فرستاده شد و حكم همايونى به حضرت وليعهد ارسال داشتند كه لله خودشان سنان بيگ را به اسلامبول فرستاده ، مأمور به اقامت فرمايند .\r\n\r\nوقايع ماه ذى الحجة الحرام سنهء 923\r\nروز دوشنبه غرّه تعطيل ، روز سه‌شنبه دوم ديوان شد . لباس زمستانى ديوانيان مرحمت گرديد . حضرات اظهار تشكر نموده ، دست بوسيدند . روز چهارشنبه سوم تعطيل گرديد .\r\nروز پنج‌شنبه چهارم حكم همايونى به محمد پاشاى توقيعى فرستاده شد كه سيورساتى كه سابقا از براى لشكر در ولايت قرامان جمع كرده بود ، به زودى حمل و نقل به اردوى همايونى نمايند و ديگر در آنجا توقف ننموده ، يكنفر از آدم‌هاى قابل خودشان را در آنجا از براى سوق سيورسات گذارده ، عودت به اردوى همايونى نمايند و در ازاى اين خدمت ، پنج هزار غروش - يعنى سه هزار و يك صد و پنجاه تومان - نقد و يك ثوب چاتمه انعام فرستاده شد .\r\nروز جمعه پنجم بعد از نماز ديوان شد . حكم همايون به جانبردى غزالى فرستادند كه جاى خود ، يك نفر از آدم‌هاى امين خود را نائب الحكومه معين نموده ، در عيد قربان در شام حاضر شود .\r\nروز شنبه ششم ، حكم مؤكّد به قراجه پاشا حاكم حلب كه مأمور پل سازى بر فرات بود ،\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nفرستاده شد كه باز به حلب آمده ، مشغول كارهاى خود شود . از روز يكشنبه هفتم تا روز دهم ، قابل ثبت حادثه‌اى ظاهر نشد . روز چهارشنبه دهم گوسفندى زياد از براى قربانى لشكر و امرا و اعيان قسمت گرديد و حضرت خداوندگار - مد ظلّه - بعد از سلام عيد با امرا و اركان دولت مسجد جامع امويه را تشريف برده ، نماز عيد را ادا نمودند . از اول عيد تا روز سيزدهم مردم مشغول به معايده بودند .\r\nروز شنبه سيزدهم ديوان شد . عريضهء خير پاشا مطالعه گرديد . از مفهومش معلوم شد كه حجّاج مسلمين از برّ و بحر آمنا و سالما وارد مكّه مكرّمه شده‌اند و عريضه‌اى كه على بيگ شهسوار اوغلى فرستاده بود ، از نظر عالى گذشت . معلوم گشت كه از هر طرف اقدام به دفع شرّ چايان سلطان گرديده است . روز يكشنبه چهاردهم ديوان شد پيشكش‌هايى كه خبر پاشا فرمانفرماى مصر فرستاده بود ، تقديم گرديد و امر شد كه چهار صد ينگىچرى و از خلق ، دسته‌ها را موسى آقاى رئيس علوفجيان و قاسم كدخداى ينگىچريان به مصر رفته بياورند ، و هزار نفر از لشكر آناطولى و هزار نفر از لشكر روم ايلى و ششصد نفر ينگىچرى در مصر مانده ، باقى از لشكريان احدى را در آنجا نگذارد و خواه مريض ، خواه فرارى ، خواه متوارى ، هر شخصى را كه به دست بياورند از مصر بيرون نمايند و اگر كسى از بيرون آمدن اظهار تعنّد و تمرّد نمايد ، بكشند و صالح نامى به جانب اردوى شاه به جاسوسى فرستاده شد .\r\nروز دوشنبه پانزدهم ، نشانجى بيگ از براى جمع سيورسات و عوارض به ولايات قرامان و آناطولى و روم ايلى فرستاده شد و همين روز مشار اليه رو به مأموريت خود حركت نمود .\r\nمحمد چلبى وزير دفتر آناطولى مغضوب و معزول و محبوس و اموالش مهر گرديد . روز سه‌شنبه شانزدهم ديوان شد . كمال چلبى معروف به چوملكجىزاده كه مستوفى عربستان بود ، وزير دفتر آناطولى و به جاى او نيز محمد چلبى قولاق سز مستوفى عربستان و به جاى او هم قاسم‌بيگ زهر مار مستوفى تيولداران نصب گرديد . از جانب امير الامراى دياربكر و امير سيدبيگ حاكم سويدان چاپاران عريضه به دربار آوردند . از مطالعه آنها مفهوم شد كه امير سيدبيگ چايان سلطان را جنك كنان از مملكت خود ، سه چهار منزل رانده و بيرون كرده است و مقهور مذكور - چايان سلطان - نيز التون كوپرى را عبور كرده ، در محل التصاق دو راه اردو زده است و شاه نيز به قره باغ رفته است . در مقابل اين خدمت فاخره ، يك ثوب شيب فرنگى به سيّد بيگ خلعت فرستاده شد .\r\nاز روز چهارشنبه هفدهم تا روز بيستم وقوعاتى كه قابل ثبت باشد ، به ظهور نرسيد . روز شنبه بيستم حكم شد كه سلحداران با جمعى همقطاران رفته ، از براى پل بندى بر فرات كشتىها بسازند . يكشنبه بيست و يكم تعطيل . دوشنبه بيست و دوم ديوان شد . على چلبى كه چاپارى به دياربكر رفته بود آمد ، و يك نفر قورچى از قزلباشان دل آورد و از استجوابش مفهوم شد كه چايان سلطان بغداد رفته و شاه نيز در قره‌باغ مشغول به بخت سياه خويش بوده\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاست . در همين روز از طرف اردوى شاه جاسوس آمده ، از احوال آن حوالى خبر داد . بنابراين حضرت خداوندگار دو ثوب خلعت به على شهسوار اوغلى فرستاده ، احكامى مؤكّد و مشوق به امير الامراى دياربكر و على بيگ شهسوار اوغلى و امراى اكراد فرستاده و امر كردند كه امان به چاپان بىايمان نداده ، تعاقب نمايند و هرگاه به دو برسند ، جنگيده ، بلكه زنده به دست بياورند و حكومت چخوراووا را به محمود بيگ رمضان اوغلى مرحمت گرديد و در دست فيات بيگ فقط حكومت ادرانه ماند . و قره‌جه پاشاى امير الامراى حلب ، حكم مؤكّد نوشته و فرستاده شد كه باز ملحق به پل سازها شده ، به زودى پل فرات را ساخته مهيّا نمايند و شترها كه در مراتع حلب بودند ، به شام بفرستند .\r\nروز سه‌شنبه بيست و سوم ديوان شد . احكام مؤكّد به امراى همجوار ايران و به حكم داران شيروان و گيلان و مازندران و گرجستان فرستاده ، مقدم همايون اعلام گرديد و در ضمن جمع سيورسات اكيدا امر شد . از روز چهارشنبه بيست و چهارم تا روز بيست و هفتم تعطيل . در ايّام حضرت خداوندگار اغلب به عزم شكار سوار مىشدند . روز يكشنبه بيست و پنجم در هنگام عودت از شكار فرمودند جوانى را گردن زدند .\r\nروز شنبه بيست و هفتم حكومت ولايت . . . « 1 » كه تابع گرجستان است ، به كرسنه نامى از امراى گرجيه كه عرض اخلاص و اختصاص نموده بود ، با فرمان عالى داده شد و حنش اوغلى از حكومت معزول گرديده ، حكومتش به محمد بيگ قلاوز به رسم سنجاق داده شد و قريه‌ها كه از براى معيشت به او داده شده بود ، انتزاع و خالصه گرديد . و حكم شد كه دويست نفر ينگىچرى و پنجاه صولاق و سى قپوچى و آقاى ينگىچرى و دسته دلاوران سپاهى و از عمله خاصّه اميرآخور و قاپوچى باشيان و زينل پاشا و جانبردى غزالى بيگ و محمد حاكم جديد ولايت حنش اوغلى چهار روزه آذوقه گرفته ، از براى شكار حاضر شوند . گويا اين تدارك از براى شكار حنش اوغلى بود . روز يكشنبه بيست و هشتم ، شكاريان مشغول تدارك و تهيهء لوازم چهار روزه شكار شدند . روز دوشنبه بيست و نهم ، حضرت خداوندگار ، بالشرف و الاقبال ، به عزم شكار با اشخاص مذكورة الفوق ، اسب سوار متوجه مملكت حنش اوغلى شدند و سال نيز تمام شد .\r\n\r\nخلاصهء سياسيات دو سال گذشته\r\nاگرچه شاه اسماعيل جمجاه كه جمجمهء شيبك‌خان را هيچ وقت خالى از رحيق گلفام نگذارده ، مست مدام مشغول صحبت غلمان و دختران پرى اندام بود و در تابستان‌ها مانند ايلات ، با اتباع و احشام از آن ييلاق به آن ييلاق شكاركنان كوه گردى و صحرا نوردى نموده ،\r\n\r\n\r\n","description":"","footnote":"\r\n( 1 ) . در اصل نقطه چين .\r\n","page_name":" 249 ","page_number":249},
  {"content":"\r\n\r\nزمستانها هم در يكى از بلاد ايران قشلاق كرده ، آنى غفلت از عشرت و عيش ، يعنى از كندن بنياد عمر خويش نمىورزيد ؛ اما اركان سلطنت و امناى دولت او كه امور ادارهء مملكت را بر عهده گرفته و از سايه سلطنت صفويه هر يكى از آنها داراى كرورها شده بودند ، محض بقاى نعمت خويش ، بناى اين دولت جديد التأسيس را از تزلزل و اندراس نگاهداشته ، معنا و مادة جدّ و جهد به دفع صائل و رفع حائل نموده ، حتى المقدور به ارتقاى شأن و شرف دولت متبوع خودشان هم مىكوشيدند ؛ هر چند نتوانستند در غرب ، جلو لشكر فاتح عثمانى را بگيرند و ولايت دياربكر و خرپوت و موصل را از دست دادند ، ولى در شرق امداد به بابر شاه كرده ، محمد زمان ميرزا را منهزم و مخذول ساخته ، چشم دشمنان مشرقى و شرق شمالى دولت ايران را ترساندند . و همچنين ديو سلطان را به امداد غور يغورا فرستاده ، نفوذ دولت متبوعشان را داخل در گرجستان نمودند و به سلطان قانصو غورى خريف و سفيه ، به انواع مواعيد عرقوبيه فريب داده ، چركسان خود پسند و مغرور به ضربت شوشقه و شمشير خودشان را به ميدان جنگ و ستيز سلطان سليم انداخته ، منتظر جنگ اين دو سلطان ماندند .\r\nآن گاه كه در مرج وابق لشكر خون آشام عثمانى ، غلبه بر چركسان كرد و سلطان سليم هم محض اقتطاف ثمرهء اين فتح عظيم متوجهء شامات و از آنجا هم عازم خطّهء مصريه گشت ، امناى دولت صفويه لشكر قزلباش را منقسم به سه اردو نموده ، يكى را از سمت سنندج به طرف سليمانيه كه در آن زمان معروف به سويدان بود ، به سردارى چاپان سلطان سوق نمودند كه خطّهء عراقيه را از تخطّى عثمانيان محافظت و در هنگام فرصت ، موصل و دياربكر را از دست تصرف آنان انتزاع نمايد . و اردوى روم را به سردارى ديو على سلطان در حدود گرجستان نگاهداشتند كه اگر از گرجستان و شيروانيان و ساير طوايف ملوك آن سامان حركت خصمانه به ظهور رسد ، در دفع آنها قيام و اقدام نمايد ؛ و قبل از وقت مولانا عيسى قاضى بولى را به دستيارى آن مرد معروف در زمين قلوب احشام يوروك و تركمان ، بناى كاشتن تخم شاهيسونى را گذاردند و از يك طرف نيز فريب و قوّت مالى به باقى مانده جلاليان آناطولى داده ، در قلعهء ترخال تابع آماسيه يك مركز فساد از براى شورشيان عثمانى تأسيس كردند ؛ و به اين هم قناعت ننموده ، به مجارستان و لهستان و صرب ايلچىها فرستاده ، آنها را تشويق به جنگ عثمانيان نمودند .\r\nاما سلطان سليم و حكّام و عمال او ، با آنكه مشغول جنگ و ضبط خطّهء مصريه بودند ، باز از ترصّد حركات دشمنان دولت خودشان آنى غفلت نورزيده ، هر روز از وضع و اطوار و تصميم و كردار آنها اطلاعى به دست مىآوردند و قبل از وقت ، قيام به جلوگيرى و اقدام به ابطال فسون سياسى آنها كرده ، و موفق هم مىشدند ؛ زيرا لشكر تاتار در جلو لهستان و قشون آرنبود و بوشناق ، و دلاوران سرحدى روم ايلى در مقابل صربستان و مجارستان و اردوى دياربكر نيز در مصاف چايان سلطان مردانه ايستاده ، آماده به چاپيدن و جنگيدن بودند و\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nسلطان نيز خطّهء مصريه و شاميه و حجازيه را استيلا و ضبط نموده ، در قشلاق شام مقرّر نمود كه از عراق عرب و كردستان و اردلان و آذربايجان و از مشرق نيز به توسط عبيدخان دولت صفويه را در ميان گرفته ، سعى به انقراض آن دولت نمايد .\r\nدر اسلامبول در موقع ترسانهء حاليه كه در آن زمان بنايى از براى اسراى فرنگ ساخته و موسوم به ترساخانه نموده بودند و مردم اسلامبول تخفيف داده ترسانه مىگفتند ، كشتىسازخانه كه در آن عصر هيچ دولتى به آن معتبرى نداشت ، ساختند و اسم قديم محل مذكور از براى كشتىسازخانه دولت عثمانى علم شد ؛ و در اين كشتىسازخانه ، در مدت غيبت سلطان قرب صد و پنجاه فروند كشتى بزرگ و كوچك ساختند كه مجموع آنها از براى اقامت بيست و پنج هزار مرد جنگى با لوازم شش ماههء آنها بود و مقصود اين پادشاه از ساختن اين كشتىها انتقام مسلمانان اندلس را از دولت اسپانيا و پرتغال كشيدن و راه تسلط فرنگ را از اقليم شمالى آفريقا بريدن بود كه سال نهصد و بيست و سه هم به آخر رسيد .\r\n\r\nوقايع سال نهصد و بيست و چهار هجرى [ 924 / 1518 م 
  ]\r\n\r\nوقايع ماه محرم الحرام\r\nاز روز چهارشنبه غرّه تا روز يازدهم ، حضرت خداوندگار در شكار مانده ، روز مذكور كه شنبه بود ، به استقبال اعيان و عساكر عودت به محروسهء شام كرده ، جلوس فرمودند . هم در اين روز خبر آوردند كه حنش اوغلى فرار كرده ، شكار نشده است . روز پنجشنبه نهم اين ماه ، اول خمسين - چله بزرگ - بود . روز يكشنبه دوازدهم پيرى پاشا از روم آمد و روز دوشنبه به مواجب ، به جهت اينكه از سفر آمده بود ، پيشكش كشيد و دست بوسيد . به دو كرور و دويست هزار آقجه - يعنى نوزده هزار و نهصت و بيست تومان - مواجب جناب پيرى پاشا به صدارت منصوب گرديد .\r\nروز دوشنبه سيزدهم تعطيل . روز سه شنبه چهاردهم از براى منصب صدارت عظمى دست بوسيد و بر مسند صدارت نشست . روز چهارشنبه پانزدهم و پنج‌شنبه شانزدهم تعطيل . جمعه هفدهم سلام جمعه در مسجد جامع امويه اجرا گرديد . روز شنبه هجدهم ، ديوان شد . خلعت وزارت و مهر صدارت از براى پيرى پاشا ارسال گرديد . روز يكشنبه نوزدهم جناب صدر اعظم خلعت وزارت پوشيده ، به ديوان آمد ، دست بوسيد و مهر صدارت را مقلّد شد . از روز دوشنبه بيستم تا روز بيست و سوم ، مردم مشغول به تدارك لوازم سفر شدند . روز پنجشنبه بيست و سوم ، سراپردهء سلطانى را به عزم سفر روم بيرون زدند كه فردا بكوچند ؛ اما از براى نماز جمعه و اجراى رسم مخصوص فردا به تأخير افتاد .\r\nروز جمعه بيست و چهارم چون مسجد جامعى كه حضرت خداوندگار بر سر قبر شيخ محى الدين الاعرابى در صالحيه بنا فرموده بودند ، به اتمام رسيده ، با اركان دولت و اعيان مملكت ،\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nجامع شريف مذكور را تشريف برده ، رسم افتتاح را اجرا كرد و خدمت با ميمنت امامت را متقبّل شده ، در نماز جمعه امامت و خطابت نمود . همين روز حضرت خداوندگار به عزم سفر ظفر اثر ، از شام نقل مكان فرموده ، در قابون كه سراپرده زده بودند ، منزل گزيدند ؛ اما از براى اينكه لشكر متفرّق بود ، علم نيفراشته ، طبل رحيل را هم ننواختند . روز شنبه بيست و پنجم ، روز يكشنبه بيست و ششم ، لشكر تهيه ديده و جمع و آماده به سفر شدند . روز دوشنبه بيست و هفتم اردوى همايون با طبل و علم كوچ كرده ، در منزل قايون منزل كردند . روز سه شنبه بيست و هشتم ، وزرا در ديوان خانه حاضر شده ، اشتغال به مذاكره و مشاورهء بعض مصالح ورزيدند و احكام لازمه به اطراف نوشتند . حضرت خداوندگار نيز به عزم تماشاى مصالح ورزيدند و احكام لازمه به اطراف نوشتند . حضرت خداوندگار نيز به عزم تماشاى جاليزها و باغها سوار شدند . روز چهارشنبه بيست و نهم توقف . پنج شنبه سىام توقف .\r\n\r\nوقايع ماه صفر الخير سنهء 924\r\nاز روز جمعه غرّه تا روز يازدهم توقف . روز جمعه ، از جانب حضرت شاهزاده چاپار آمد و از معروضات مفهوم شد كه صربىها شكست فاحش از لشكر ما خورده ، متفرق گشته‌اند و مسيح بيگ حاكم ودين فوت كرده ، حكومت ودين را به مصطفى بيگ ولد داود پاشا حاكم سابق هرسك و حكومت هرسك را به قاسم بيگ حاكم سابق اوخرى داده‌اند ؛ تصديق گرديد و از اين جانب نيز به محمود بيگ حاكم سابق انقره ، حكومت بولى و حكومت انقره به محمد بيگ ولد سنان پاشا داده شد . از جانب خيّر پاشا فرمانفرماى مصر نيز محمد چلبى ولد فايق بيگ آمده ، بشارت قتل دوزمه عثمان اوغلى را آورد - كه ادعاى سلطنت مصر و شاهزادگى مىنمود .\r\nروز شنبه دوم ، چون بعض اسباب از خزانه فروخته شده بود ، ظاهر شد ، به اين جهت از قاپوچيان و خزانه‌داران و پاسبانان ، جمعى را حبس و شكنجه كردند . و در همين روز به شدت باد وزيد و خيلى دوام يافت . غالب چادرها را خوابانيد . عملجات و نوكر باب‌ها از براى اينكه چادرها را نخواباند ، طناب‌ها را مدتى گرفته ، نگاهداشتند . روز يكشنبه سوم ، شش نفر از خزانه‌داران و هفت نفر از قاپوچيان مغضوب حضرت خداوندگارى شدند و به حكم همايون ، آنها را در جلو سراپرده به قاولوغه زدند . حضرت خداوندگار در هنگامى كه آنها را به قاولوغه مىزدند ، از سراپرده بيرون آمده ، در زير توغها بر صندلى نشسته تماشا فرمودند .\r\nروز دوشنبه چهارم ، در مصطبهء شام صارو شيخ نام سفير شاه اسماعيل را كه از راه بريه بغداد به شام آمده بود ، حكم شد با كمال رعايت از شام به مصطبه آوردند . روز سه شنبه پنجم ، هنوز وزرا به ديوان نرفته بودند كه ايلچى شاه را با تشريفات به نزد پاشايان بردند . مأموريت سفير عبارت از تبريك فتح مصر و شام و التماس عقد صلح با ايران بود . بعد از سؤال و جواب معلوم شد كه هداياى لايقه از براى خداوندگار و والدهء سلطان ، و به گمان اينكه زنده\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nهستند ، به سنان پاشا و يونس پاشا عليحده هدايا و مكتوب نوشته ، و در ضمن توسط آنها را در اين امر التماس كرده است . هدايايى كه از براى حضرت خداوندگار ارسال داشته بود ، عبارت از تخفه‌هاى بىمثل و نظير از قبيل درّ شهوار و فيروزه‌هاى بىمانند و قيمت‌دار و كتب خوش خط و مذهّب و نادر النسخ و مقدار زيادى نيز لاجورد بود . و در ضمن ، نامه‌اى كه به حضرت خداوندگار ارسال داشته بود ، اولا فتوحات سفر مصر را تبريك كرده ، بعد بحث از مصالحه با ايران نموده و در اين ضمن ، اظهار داشته بود كه اسب حضرت خداوندگار بر خاك هر بلده از بلاد ايران قدم گذارده ، پيشكش به دولت عثمانى خواهد گرديد ؛ اما از آنكه شهر تبريز پايتخت ايران اتخاذ گرديده ، از روى مرحمت به ايران بخشيده شود و ادارهء ساير ولايات ايران را كه لشكر عثمانى استيلا كرده ، اگر موافق منفعت دولت ديده شود ، در مقابل يك ماليات معين به دولت ايران واگذار شود .\r\nروز چهارشنبه ششم ، چون احتياط از حيله و خدعه اردبيل اوغلى نموده ، حكم مؤكّد به حاكم طرابلس شام و حاكم حما به توسط جانبردى بيگ و مصطفى بيگ روم ايللو حاكم سلستره فرستادند كه در موقع قار با لشكر خودشان مجتمعا بنشينند . روز شنبه نهم ديوان شد .\r\nحكومت مملكت حنش اوغلى به مواجب يك كرور آقجه - يعنى هشت هزار و سيصد تومان - به محمدبيگ قور قماس اوغلى چركس داده شد . روز يكشنبه دهم ، سراپرده پيشخانه به راه افتاد . فردا اول روز ، حركت ماها از عربستان به روم است . روز دوشنبه يازدهم ، حضرت خداوندگار ، بالعزّ و الشوكة و الافتخار ، با طبل و علم از مصطبهء واقعه در ظاهر شام حركت كرده ، متوجه حلب شدند . در همين روز چاپار از بايبورد آمده ، خبر آورد كه شاه اسماعيل در نخجوان است .\r\nروز سه‌شنبه دوازدهم ، بعد از طى مراحل بعيده در منزل قطيفه كه منزل دورى است ، نزول اجلال فرمودند . روز چهارشنبه سيزدهم ، در موقع قتك منزل گزيدند و روز پنج‌شنبه چهاردهم در قصبهء قاره و روز جمعه پانزدهم در عين القصب منزل كردند . چون در اثناى راه ، اعتنا به ترتيب نكرده ، جلو رفته بودند ، حضرت خداوندگار غضب كرده ، عملهء خلوت و ملتزمين ركاب را با علم‌هايشان طرد از دور خودشان نموده ، فرمودند كه در جلو بروند ؛ مردم به منزل رسيده ، در جلو سراپرده صف كشيده ، منتظر قدوم همايون شدند و حضرت خداوندگار نيز آهسته آهسته از عقب تشريف آوردند . منتظرين طبل سلام زدند و استقبال نمودند .\r\nروز شنبه شانزدهم ، در حمص منزل گرديد . امروز هم غضبش سكونت نيافت و به آن وضع حركت كردند . روز يكشنبه هفدهم ، در رسطان منزل گزيدند . امروز هم علىالعاده تمام لشكر با طبل و علم پادشاه خودشان را بالاستقبال به سراپرده آوردند . روز دوشنبه هجدهم وارد شهر حما شده استحمام فرمودند . روز سه‌شنبه نوزدهم ، به موقع مشهد كه ام القصب هم\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمىگويند ، رسيده ، منزل كردند . روز چهارشنبه بيستم ، در منزل عيون الخشب منزل گرديد .\r\nامروز در عرض راه قاضى عسكر آناطولى با دفتردار كمال چلبى بعض كلمات رد و بدل كرده‌اند و از جانب قره‌جه پاشا چاپار آمد . از مضمون عريضه مشار اليه مفهوم گرديد كه كشتىها كه از براى پل فرات مىساختند ، به اتمام رسانيده ، حتى پل را هم بسته‌اند . بنابراين حكمى به مشار اليه نوشتند كه عودت به دربار نمايد . روز پنج‌شنبه بيست و يكم ، در منزل عين المبارك و روز جمعه بيست و دوم در مصطبه حلب نزول اجلال و بسط بساط اقامت و اقبال فرمودند .\r\nروز شنبه بيست و سوم ، اسحاق چلبى و بوزوق زاده و نهالى شاعر كه هر يكى هفتاد آقجه - يعنى يازده هزار و ششصد و بيست دينار - روزانه داشتند ، به جهت اينكه در جواب شعر بردعى زاده عاجز ماندند ، از روزانه هر يكى ده آقجه - يعنى يكهزار و ششصد و بيست دينار - قطع و علاوه بر روزانهء بردعى زاده كرده ، روزانهء او را هشتاد آقجه - يعنى سيزده هزار و دويست و هشتاد دينار - نمودند . در روز يكشنبه بيست و چهارم ، حكومت بايبورد به نصوح بيگ و حكومت طربزون به اسكندر بيگ حاكم سابق قسطمونى و حكومت قسطمونى به اسكندر آقاى اميرآخور مرحمت گرديد . روز دوشنبه بيست و پنجم ، طالعى چلبى لشكر نويس ينگىچريان توقيف و رستم چلبى متولى مسجد اياصوفيه به منصب لشكر نويسى ينگىچريان سرافراز گرديد . روز سه‌شنبه بيست و ششم ، محمدبيگ از معزولين امير الامرايى روم ايلى و قره‌جه پاشا و غزال الدين بيگ و كور . . . « 1 » دست بوسيده ، پيشكش كشيدند . روز چهارشنبه بيست و هفتم و پنج‌شنبه بيست و هشتم اول نوروز تعطيل و روز بيست و نهم بعد از نماز جمعه ديوان شد . قره‌جه پاشا را حضرت خداوندگار به حضور خواسته ، احوال منازل را پرسيدند .\r\n\r\nوقايع ماه ربيع الاول سنهء 924\r\nروز شنبه غرّه ديوان شد پ به عزم شكار بيرون رفتن حضرت خداوندگار مقرّر شد .\r\nحكومت سلطان اوگى به مصطفى بيگ حاكم كانغرى و حكومت علائيه به علاوهء منوغاد به خسروبيگ و حكومت اوخرى به بهرام آقاى مير علم و توليت اوقاف سلطان بايزيد به حميد چلبى و توليت اوقاف ايا صوفيه به محى الدين جوك مرحمت گرديد . از روز يكشنبه دوم الى روز نهم ، قابل ثبت وقوعاتى به ظهور نرسيد . روز يكشنبه نهم چاپار از دياربكر مكتوب آورد . معلوم شد كه شاه - اسماعيل - مخذول در نخجوان در تدارك بوده است كه به تبريز بيايد . در همين روز رزمك و تيمور و قانصوى عادلى نام از امراى چراكسه كه در مصر از براى\r\n\r\n\r\n","description":"","footnote":"\r\n( 1 ) . در اصل نقطه چين\r\n","page_name":" 254 ","page_number":254},
  {"content":"\r\n\r\nالتجا آفتابى نشده بودند ، با عريضه خيّر پاشا آمده ، التجا كردند و دست بوسيده ، التجا و امان يافتند . روز دوشنبه دهم حضرت خداوندگار به عزم شكار سوار شدند . زينل پاشا و فرهاد بيگلربيگى و آقاى ينگىچريان ملتزم ركاب شدند . روز چهارشنبه نوزدهم بعضى ينگىچريان غايب شده بودند ؛ احكام به طرابلس و حما و بيروت فرستاده شد كه آنها را پيدا كرده ، تحت الحفظ به اردو بفرستند . روز چهار شنبه بيست و ششم ، جانبردى بيگ كه در قرب شام با حنش اوغلى و خرگوش اوغلى جنگيده ، هر دو را كشته بود ، امروز سرهاى مقطوع آنها را وزيرش به پايهء سرير اعلى آورد . از پنج‌شنبه بيست و هفتم تا روز يكشنبه سلخ وقوعات قابل ثبت به وقوع نرسيد .\r\n\r\nوقايع ماه ربيع الثانى سنهء 924\r\nروز دوشنبه غرّه ، از ماه گذشته كه حضرت خداوندگار ، در شكار بودند ، تاكنون نيامدند و در اين هنگام به انطاكيه تشريف برده قبر يوسف ملّقب به حبيب نجّار كه نامزد حضرت مريم ، مادر حضرت روح الله بوده است ، زيارت كردند . روز جمعه پنجم خبر رسيد كه امير الامراى روم ايلى از اسكى شهر كوچيده ، به طرف اسلامبول رفته است . روز چهارشنبه دهم ، حضرت خداوندگار كه قرب يك ماه در شكار بودند ، عودت به اردوى همايون فرمودند . روز جمعه دوازدهم از براى تدارك تير و كمان به قاضىهاى بلاد آناطولى احكام فرستاده شد . روز شنبه سيزدهم ، سرهاى بريدهء حنش اوغلى على و خرگوش اوغلى عمر را به نظر همايون رسانيدند . با خلعت‌هاى فاخر ، تحسين نامه به جانبردى غزالى بيگ و محمد بيگ فرستاده شد . استمالتنامه‌ها خطاب به محمد پاشاى بيگلربيگى دياربكر و شرف الدين بيگ تبليسى و داود بيگ حيزانى و ملك بيگ فرستاده ، تفحص احوال التماس گرديد . على چلبى كه مأمور به تحرير نفوس و مميزى دايرهء حكومت قره حصار بود ، به منصب استيفاى قلمرو حكومت حضرت وليعهد سرافراز شد و حكم همايونى به شاهزادهء آزاده فرستاده شد كه غفلت از تفتيش و تفحص احوال حدود فرنگ ننمايند و احكام مؤكّد به محمد حاكم اولونيه و ساير امراء و قضات بلاد واقع در آن حوالى ارسال داشتند كه صاحبان بغى و فساد كه در حوالى ايلبصان و اوخرى ظاهر شده‌اند ، جبرا و قهرا دعوت به عودت دائره مطاوعت نمايند .\r\nروز دوشنبه پانزدهم ديوان شد . در باب حفظ و حراست ولايت حلب اهتمام گرديده ، شش كرور آقجه - يعنى چهار صد و نود و هشت هزار تومان - از براى تيمار داران - يعنى سپاهيان - از قراى حلب معين گرديد كه به جوانان دلير قسمت كرده ، از براى حفظ اين ولايت استخدام نمايند . روز شنبه بيستم حكم شد كه مولانا عيسى قاضى بولى را صلب نمايند ؛ و سبب مغضوبى اين شخص [ اين بود كه 
  ] مردم را دعوت به تبعيت شاه اسماعيل [ كرده 
  ] بود . از براى اجراى اين كار ، از قاپوچيان حسين و اسكندر نامان مأمور شده ، رفتند . قاضى مشار اليه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nرا در مرزيقون من توابع آماسيه گير آورده ، على ملاء الناس ، صلب نموده‌اند .\r\nروز يكشنبه بيست و يكم ، اورنگ تاشف از امراى چراكسه به دربار دعوت گرديده بود ، آمد ، و در حقّش رعايت گرديده ، باز به مصر فرستاده شد كه خير پاشا مناسب حال و شأن اين مرد گذرانى بدهد . روز سه شنبه بيست و سوم ، سيدى احمد و منصور و محمد ولدان حنش اوغلى مقتول ، استدعاى امان نموده بودند . از براى آنها حكم امان فرستاده و به دربار دولت دعوت نمودند . روز چهارشنبه بيست و چهارم ، سراپردهء همايون را به عزم سفر ديار شرق و به نيّت جنگ با شاه اسماعيل بيرون زدند . روز پنج شنبه بيست و پنجم حضرت خداوندگار - عزّ نصره - بالسعادة و الاقبال ، به عزم جنگ و نكال شاه مقهور از مصطبه حلب كوچيده ، در منزل مسلميه ، واقع در قرب حيلان نزول اجلال فرمودند . در همين روز ايلچىها كه از جانب امراى نصرانى جزيرهء ساقز - شييو - آمده بودند ، اجازت به عودت آنها داده شد و فصل و حسم دعواى يك كشتى كه ادعا مىنمودند ، به ورود اسلامبول تأخير گرديد .\r\nروز جمعه بيست و ششم ، در منزل صاموقه كوپريسى منزل كردند و به محمود بيك حاكم بولى حكم مؤكّد داده ، امر نمودند كه سيورسات اردو را از اسراف و تبذير محافظت نمايد .\r\nروز شنبه بيست و هفتم ، در صحراى مرج وابق كه با سلطان غورى جنگيده بودند ، منزل گرديده ، توقف و ديوان شد . روز يكشنبه بيست و هشتم ، توقف . روز دوشنبه بيست و نهم توقف . در همين روز حكم همايونى به نصوح آقا فرستاده شد كه به رفاقت ناخدا سلمان به زودى به اسلامبول بروند و زينل پاشا از امير الامرايى روم ايلى معزول گرديد .\r\n\r\nوقايع ماه جمادى الاولى سنهء 924\r\nاز روز سه‌شنبه غرّه تا روز ششم توقف . روز سه شنبه غرّه ، جناب پيرى پاشا در ديوان اعلى از شخص غير مسلمى موسوم به توماز و سيصد هزار آقجه - يعنى چهار هزار و نهصد و هشتاد تومان - قرض كرد . روز جمعه چهارم امير الامرايى روم ايلى به مواجب چهار صد و پنجاه هزار آقجه - يعنى هفت هزار و چهار صد و هفتاد تومان - به محمد بيگ بيگلربيگى سابق و امير الامرايى آناطولى نيز به همان قدر مواجب مرحمت گرديد . در همين روز مقرر شد كه پير محمدپاشا ، به همراهى دو هزار نفر ينگىچرى و بعضى از عساكر حاضر ركاب خاصّه و لشكر موظف آناطولى و روم ايلى و قرامان به طرف دياربكر روند . در همين روز آنها كوچيده ، در كنار فرات منزل كردند و حكم شد كه دائرهء همايون را نيز از راه قيصريه به اسلامبول مراجعت دهند . در همين روز ، اشخاصى كه از تيمار اهالى آناطولى و روم ايلى دست كشيده مىخواستند كه در حلب تيماردار شوند ، حكم به حاكم حلب نوشته شد كه نظر به رقم‌هاى سابق آنها كه در دست دارند كرده ، از براى هر پانزده آقجهء رومى ده آقجهء حلبى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nتيمار دهند . و نيز حكمى به حضرت وليعهد فرستادند كه علوفجيان را كه قاسم بيك مرحوم حاكم احتمان نوشته بود ، حسابشان را رؤيت كرده و حقوق آنها را داده ، مرخّص خانه فرمايند .\r\nروز شنبه پنجم توقف . حكم شد كه قلعهء فوجه را تعمير و ترصين كرده ، مقدار كافى ساخلو بگذارند . روز يكشنبه ششم در قريه عرجق كه در كنار جويى واقع است ، منزل گرديد ، و حكم سخت به دياربكر فرستادند كه به قانون حسن پادشاه آق قويونلو كه معمول و داير بود عمل نموده ، ادنى حركتى در خلاف آن ارتكاب ننمايند .\r\nروز دوشنبه هفتم در ظاهر عين تاب منزل كردند . احكام مؤكّده همايونى خطاب به بيگلربيگىهاى آناطولى و دياربكر و حاكم بايبورد نوشته و فرستاده شد كه اموال ايران را به خصوص حرير آن مملكت را ابتياع ننمايند و داخل در خاك عثمانى نكنند و لغات فارسى را نه در تكلّم و نه در انشا به كار نبرند و محرّرات را صرف تركى بنويسند ولدى لاحتياج لغت از عربى اقتباس و استعمال نمايند و بعد از اين درس فارسى نخوانند .\r\nاستطراد : مىگويند يكى از علماى دنياپرست ، اغماض از جوازى كه ابو حنيفه به خواندن ترجمهء فارسى فاتحه و سور سائره قرآن را در نماز داده است نموده ، فتوى داد كه هر كسى فارسى بخواند ، نصف دين او معدوم خواهد شد ؛ زيرا كه زبان فارسى ، زبان مجوس بود ، حالا هم زبان قزلباشان است . بنابراين غدغن گرديد و شاعرى شنيده هجو كرد كه اين چند بيت از آن جمله است .\r\n ويروب فتوى ديمش بير ملحد دوران كه هر كيمسه * اوقورسه فارسى ايماننگ نصفى اولور معدوم \r\n آديوث فلك جدّك عجم سن كه معلم سن * ديمك كه سنده يوق ايماندن ذره‌اى مشئوم \r\n خجالت چكمدنمى حكم « السلمان منّا » دن * كه قيلدك خلقى اوچماغ ديلنى تحصيلدن محروم \r\nمنشأ و مورد مثل مشهور « هر كيم اوقور فارسى گيدر ديننگ ياريسى » « 1 » كه اكنون هم در آناطولى دائر است ، گويا همين فقره بوده است . انتهى\r\nروز سه‌شنبه هشتم توقف ، حكم مؤكّد همايونى به امير الامراى حلب فرستاده شد كه از ايرانيان به هر قدر در ولايت حلب به دست بياورند ، در هيچ جا توقف نداده ، به اسلامبول روانه نمايند . روز چهارشنبه نهم اردوى همايون حركت به سمت دياربكر و موكب همايون\r\n\r\n\r\n","description":"","footnote":"\r\n( 1 ) . هر كسى فارسى بخواند ، نيمى از دينش از ميان مىرود .\r\n","page_name":" 257 ","page_number":257},
  {"content":"\r\n\r\nهم به طرف اسلامبول نموده ، در يورت اينجه صو منزل كرد . هم در اين روز ، دفتر استيفاى تيمار داران به دخانى چلپى داده شد و حكم همايون به امير الامراى دياربكر صادر گشت كه چهار هزار آقچه - يعنى شصت و شش تومان و چهار هزار دينار - از تيولات به مواجب مشار اليه اضافه نمايد . روز پنج شنبه دهم در پازارجق . روز جمعه يازدهم در ظاهر قلعهء مرعش . روز شنبه دوازدهم در بالاى رودخانه جهان . روز يكشنبه سيزدهم در ظاهر قلعهء فرنوش . روز دوشنبه چهاردهم توقف . روز سه‌شنبه پانزدهم در تكفور بيگارى . روز چهارشنبه شانزدهم در كوكسون اوواسى منزل . روز پنج‌شنبه هفدهم در اين منزل توقف گرديد . امروز خلعت اجازت به آقاى ينگىچريان داده ، فرمودند كه مستقيما به اسلامبول برود . روز جمعه هجدهم توقف . حكم شد كه دستگاه سفرى سلطنت را به اسلامبول ببرند .\r\nخلاصه حضرت خداوندگار از روز شنبه نوزدهم شروع به مسافرت فرموده ، شكاركنان بروسه را و بعد از چند روز توقف ، روز دوشنبه هفدهم رجب المرجب سال نهصد و بيست و چهار هجرى [ 924 
  ] موافق روز يازدهم ژوليه و روز اول تموز هزار و پانصد و هجده ميلادى [ 1518 
  ] بعد از بيست و پنج ماه و دوازده روز مسافرت و غيبت ، مصحوبا بالصحة و العافيه ، مظفّرا و غانما ، دو ساعت و نيم از شب گذشته از كشتى قدم به ساحل اسلامبول گذارده ؛ داخل عمارت سلطنتى شدند . چند روز كه در اين پاى تخت اقامت و از براى رفع خستگى استراحت فرمودند ، ميل به مسافرت ادرنه و به ملاقات حضرت شاهزاده نمودند . اما يك فقرهء مهم ، اين مسافرت را چند روز به تأخير انداخت و آن فقره اين بود :\r\n\r\n[ خلافت شرعى سلطان ترك 
  ]\r\nچون المتوكّل على الله خليفه شانزدهم عباسى اولاد نداشت ؛ از حضرت سلطان سليم استدعا نمود كه استخلاف خلافت را از او بپذيرد . بنابراين ، حضرت خداوندگار در مسجد جامع ايا صوفيه علما و اعيان و اشراف مملكت و اركان دولت را جمع كرده ، در محضر عمومى بالطوع و الرضا از حضرت خلافت پناهى مبجّل به استخلاف خلافت گرديد و از جانب خليفهء مشار اليه به اطلاع و گواهى عمومى و تصديق علما استخلافنامه به سلطان معزّى اليه داده شد . « 1 »\r\nخلاصه پس از انجام اين امر مهم ، قدم سعادت توأم بر ركاب سمند صبا رفتار گذارده ، متوجه آن سامان گرديدند . چون به موقع موسوم سارزه رسيدند ، حضرت شاهزادهء آزاده اين\r\n\r\n\r\n","description":"","footnote":"\r\n( 1 ) . در اين زمان براى نخستين بار در تاريخ سياسى اهل سنت ، خلافت از قريش به يك حاكم ترك واگذار شد . تا اين زمان ، در فقه سياسى اهل سنت ، شرط قريشى بودن براى خليفه ، شرطى غير قابل گذشت بود ، اما اين بار ، زور سلطان ترك ، فقه را تغيير داد . طبعا با اين توجيه كه المتوكل خود خلافت را واگذار كرده ، مشكل فقه سياسى سنى ، حل نمىشود .\r\n","page_name":" 258 ","page_number":258},
  {"content":"\r\n\r\nدولت ظفر پناه ؛ يعنى وليعهد سلطنت سليمان شاه - طال بقاه - با امرا و اعيان و اشراف دولت و مملكت ، پدر عالى گهر غضنفر سير خود را استقبال نموده ، در هنگام ملاقات پاى فتح اثر پدر شهامت مقرّ را بوسيد . حضرت سلطان البرّين و خاقان البحرين خادم الحرمين الشريفين نيز ، فرزند ارجمند خود را در آغوش كشيده ، از پيشانيش بوسه گرفت و مضمون جمع الشّمس و القمر ظاهر گشت . ملتزمين ركاب طرفين نيز به دست بوسى شتافته ، مثل مجمع البحرين ، اهالى جانبين ، ملاقى به همديگر شده ، معايده گرديد و تهنيت سفر بىخطر را خواندند و گرماى تابستان به خصوص اسد را در ييلاقات و شكارگاه‌هاى ادرنه و در اطراف و اكناف مماق پيكارى و مصاحبت علما و فضلا و ادبا و شعرا گذرانيده ، گويا تلافى از زحمات مسافرت مديده مىفرمودند .\r\nباز از تفتيش و تجسس احوال مملكت ، آنى غفلت نورزيده ، پىدرپى احكام به حكام و روزنامه‌نگار به ولايات فرستاده ، مؤكدا غدغن فرمودند كه مفسدينى را كه از براى اغفال و اضلال اهالى آناطولى و روم ايلى ، شاه اسماعيل به اين ممالك فرستاده بود ، به دست آورده بلا امان بسزا برسانند و هر تاجرى كه با ايرانيان معامله داشته ، اموال او را ضبط كنند و از هر صنف از قضّات و عمال و ساير نوكر باب كه خلاف شرع و قانون حركت ديده شده و مىشود ، روزنامه نگاران بعد از تفتيش و تحقيق به عرض عالى برسانند .\r\nاين حكام كه به ولايات رسيد ، چندين تاجر نامدار از اكابر تجّار به بهانهء معامله با ايرانيان گرفتار عقاب و عتاب و مؤاخذه و عذاب گرديدند . اما روزنامه‌نگاران كه از ولايات برگشتند ، به وضوح پيوست كه مستوفيان و عمال ماليات به اسامى مختلفه ، ماليات مقننه رعايا را افزوده و از وكلاى صاحبان تيولات كه تماما سپاهى و در سفر بوده‌اند ، به اسم تفاوت عمل تيول ، مبالغى دريافت كرده‌اند . و از آن طرف حكام عرف به شلتاق از دولتمندان جرايم گزاف گرفته‌اند و قضّات نيز بالوندان همدست شده ، بلاد سواحليه را چاپيده‌اند . حضرت خداوندگار كه رقّت قلب چيست [ را 
  ] نمىدانستند ، از اين فقرات كه اطلاع يافتند ، اوقاتشان تلخ شده ، احوالشان به هم خورد و بىاختيار دموع تأسّف و ترّحم از چشمانشان جارى شده ، فرمودند كه باعث اين همه بلايا اردبيل اوغلى است كه اگر تبديل مذهب نكرده و مال و عرض و جان مسلمين را به مهلكه نينداخته و شرايط و شرافت و عزّت نفس چيست ، دانسته بود ، سليم با او چه كارى داشت و از براى چه ، باديه‌ها را طول مدّت پيموده ، ممالك معموره‌اش را به دست جمعى از بىدينان اسلام صورت و خائنان دولت و ملت ، تسليم نمايد كه نبودن او را و اغفال اردبيل اوغلانى را فرصت غنيمت شمرده ، به سرّ ودايع ربانيه اين بليّه را آورده ، مملكت را ويران و اهالى را دچار فقر و فاقه و پريشان نمايند . بنابراين احكام سخت به ولايات فرستاده ، از آن قبيل اشخاص را تماما از نوكرى و مأموريت معزول و غالب آنها منكوب و مقتول و اموال مدّخره و املاك معموره ايشان را از براى ديوان اعلى ضبط و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمصادره كردند .\r\nجعفر بيگ سردار دريا كه از قاضىهاى همدست شدهء لوندان شاكى شده بود ، حكم مؤكد به باب فتوى شيخ الاسلام فرستاده شد ، از آن قبيل قضات را ، سه سال تمام قضاء مأموريت نداده ، از خدمت محروم سازند و بعضى از آن قضات را نيز در محل قضاى خودشان از حلق آويخته ، به كيفر رسانيدند . و محض اينكه اسّ الحركات شاه اسماعيل صحيحا واضح شود ، عجالة مناسب ديده شد كه صارو شيخى ايلچى شاه اسماعيل موقوف گردد و حكم همايونى به سنان پاشا محافظ اسلامبول و به كمال آقاى كوتوال يدى قلعه فرستاده شد كه ايلچى مشار اليه را محترما حبس كنند و حكم مؤكّد به امير الامراى حلب ارسال داشتند كه هر امتيازى كه سلاطين ايوبيه و مملوكين با منشور به امراى تركمان و اعراب مرحمت فرموده‌اند ، به موجب مناشير مذكوره ، امراء مشار اليهم مالك و متصرّف امتيازات و املاك و غيرهم شوند و همچنين احكام به ولايات فرستاده شد كه بعضى از امراى عرب كه از قديم الايام در محال مختلفه خدمت خافرى « 1 » داشته‌اند ، باز در آن خدمت و مأموريت ابقا گرديده ، ممانعت به گرفتن رسوم خفارت آنها ننمايند .\r\nو احكام سخت به جانبردى بيگ و به حاكم طرابلس و به محمد بيگ فرستاده شد كه شرارت و مفسدت و وجود جمال الدين نام مفسد را قلع و قمع نمايد . در روز هفدهم ذى حجة الشريفهء سال نهصد و بيست و چهار ، پيرى پاشاى صدر اعظم با لشكر قزلباش جنگيده ، شكست فاحشى به آنها داد و قلعه‌هاى عانه و هيت را كه از توابع بغداد و واقع در ساحل جنوبى فرات است ، از دست ايرانيان گرفته ، ساخلو گذاشت و از جزيره عودت نموده ، به ادرنه آمد . در اين سال ، شاه اسماعيل شنيد كه والى مازندران آقا محمد روز افزون از ربقهء اطاعت اين پادشاه خارج شده ، دورمش خان شاملو را با لشكرى بر سر او فرستاده ، او را مطيع و منقاد كردند . « 2 » بنابراين ساير حكمرانان مازندران نيز با پيشكش به اردوى شاه اسماعيل آمده ، مورد عنايت گرديده ، به اوطان خود معاودت نمودند .\r\nهم در اين سال ، شاه اسماعيل در تبريز قشلاق كرد . چون شيخ ابراهيم شيروانشاه مأيوس از آمدن سلطان سليم به ايران شد ، محض حفظ مقام خود ، بناى تملّق را در زمين سياسى شاه اسماعيل نهاد و در تبريز به خدمت شاه اسماعيل آمده ، تجديد عهد و پيمان نمود و نيز اميره\r\n\r\n\r\n","description":"","footnote":"\r\n( 1 ) . خفارت معنى حمايت و صيانت و امان را دارد . رسم خفارت اين بود كه تجار و زوّار و ساير ابناء سبيل را عشيرتى از اعراب و اكراد ، سالما و آمنا از حدود خودشان به حدود ديگرى رسانيده ، مبلغ جزوى از آن تاجر يا زائر مىگرفتند . لهذا شخص محافظ را خافر و محفوظ را خفير و رسم را حق خفارت ناميده بودند ؛ اين تا به سال هزار و دويست و شصت و چهار [ 1264 
  ] در ممالك عربيّه و كرديه دولت عثمانى دائر بود ؛ اما در آن تاريخ به حكم سلطان عبد المجيد خان مرحوم يساق گرديد . صرهء اعراب حجاز ، غير از خفارت است . / عارف .\r\n( 2 ) . احسن التواريخ ، ص 218\r\n","page_name":" 260 ","page_number":260},
  {"content":"\r\n\r\nدماج ، حكمران رشت به خدمت اين پادشاه آمد ، ملقب به مظفّر سلطان گرديد .\r\nملك غوريغورا حكمران گرجستان كه از عدم اطاعت و سركشى غالب امراى گرجستان به ستوه آمده بود ، از براى استمداد به دربار شاه اسماعيل آمد و شاه اسماعيل نيز ديو سلطان را با لشكرى به همراهى او به گرجستان فرستاد و او هم بعد از جنگ‌هاى سخت ، چند قلعه را از دست امراى سركش انتزاع نموده ، تسليم گماشتگان غوريغورا كرد .\r\n\r\nوقايع سال نهصد و بيست و پنج هجرى [ - 1519 م 
  ]\r\nدر اين سال ، جلاليان از قلعه ترخال من محال آماسيه خروج كرده ، بناى تاخت و تاز و سوخت و ساخت را در آناطولى گذاردند و در هر سوراخى كه جلاليان و بيعاران و بيكاران و راهزان بوده ، بيرون آمده ، به اينها ملحق شده ، وسعت به دايرهء اختلال و اغتشاش دادند ، و ولاة و حكام و سايره نتوانستند شرّ آنها را از سرشان دفع و رفع نمايند ؛ به دربار دولت عرض كرده ، امداد طلبيدند . حكم سخت به امير الامراى قرامان فرستاده شد كه با لشكر قرامان و توپ و توپخانه بر سر آنها رفته ، وجودشان را معدوم از مرز و بوم روم نمايد . بنا به اين حكم بيگلربيگى قرامان هم با يك اردوى بيست و پنج هزارى بر سر آنها رفت ؛ اما سخت شكست خورده عقب نشست و توپ و توپخانه نيز به دست جلاليان افتاد . آخر الامر على بيگ شهسوار اوغلى از آناطولى و فرهاد پاشا از اين طرف مأمور به تنكيل آنها گرديدند تا فرهاد پاشا از دريا عبور كرده ، به قصبهء سيدى غازى رسيد . علىبيگ شهسوار شير شكار با آن ملحدان بدتر از كفار جنگيده ، غالب آنها را طعمه شمشير خوانخوار و جمعيتشان را پريشان و تار و مار و سر جلال الدين جلالى حيدرى را از تن جدا و با فتحنامه به جانب فرهادپاشا ارسال كرد . در همان روز كه حضرت خداوندگار از ادرنه وارد اسلامبول شدند ، بشارت پريشان گرديدن جلاليان و چند روز بعد سرهاى مقطوع آن بىايمان را به دربار سلطان جليل الشأن رسانيدند . بنابراين علوّ آتش غضبشان فرو شد و خودشان هم سكونت يافتند .\r\nدر اين سال شاه اسماعيل ، از يك طرف به جلاليان عثمانى در پس پرده امداد مالى و سلاحى مىنمود و از يك طرف دم از صلح و صلاح مىزد و ابراهيم سلطان موصللو را به تاخت ولايت غرجستان فرستاد . امير شاه محمد سيف الملوك ، حكمران آن ناحيه چون از توجه قشون شاه اسماعيل بدين ساحت خبردار شده ، در يكى از قلاع متحصن شد و شخصى را نزد ابراهيم سلطان فرستاده ، درخواست كرد كه ولايات غرجستان را به او واگذار كند .\r\nابراهيم سلطان قاصد را كشته ، بعد از سه روز به قلعه يورش بردند . امير شاه سيف الملوك چون تاب مقاومت نداشت با جمعى به طرف ميمنه بگريخت . ابراهيم سلطان آن قلعه را\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nخراب كرده متوجه هرات گرديد . « 1 »\r\n\r\nوقايع سال نهصد و بيست و شش هجرى [ - 1519 م 
  ]\r\nحضرت خداوندگار در اين سال به نيّت غزا با كفار ردوس فرمود كشتىهاى كوه پيكر و توپ‌هاى اژدر منظر تهيّه و تدارك كرده و ساير مهمات حربيّه و لوازم سفريّه ، ادّخار انبار نموده و از عرب پاروزنان از براى كشتىها احضار فرمودند ، بيت :\r\n گلوب جمع اولدى اعراب و گوركجى * ردوسى گورنه بگلر ايمدى بكجى \r\n يراغ اسبابى چون اولدى مكمّل * سفر تدبيرى گور اولدى مبدّل \r\n مگر دوشدى سفر بر اوزگه ملكه * كه دستور اولدى بنيه اهل فلكه \r\n دگلدر اول غزا اگا ميسّر * سليمانك زمانى در مقرّر \r\n نصب اهلينه ايدر ايراگر گيج * نصيبين كيمسه يميز كيمسه‌نگ هيچ \r\n\r\n[ اقدام شاه سليم براى جنگ با ايران و مرگ ناگهانى او 
  ]\r\nچون در اين هنگام از غالب بلاد عراق و آذربايجان و كردستان عرايض بىحدّ و بىپايان ، به دربار سلطان سليم خان فرستاده ، و شكايت كرده بودند كه شاه اسماعيل و قزلباشان ، درجهء تعديات را به جايى رسانيدند كه احدى از رعيّت اطمينانى از مال و عرض و جان ندارد ؛ حتى اولاد ذكور و اناث احدى از آحاد قدرى كه صاحب حسن باشد ، آلت اطفاء آتش شهوت قزلباشان مىكردند ؛ « 2 » بنابر اين عقد ديوان فوق العاده و باموالى عظام و صلحا فخام و ساير اركان سلطنت و اعيان دولت مشورت گرديد . عموم هيئت ديوان ، اتمام امر شاه اسماعيل را عقلا و نقلا و عرفا و شرعا ، از فتح قلعه منيعه ردوس اهم و اقدام دانسته ، فتوى دادند . حضرت خداوندگار نيز بالضروره از آن عزم و نيّت كه فى الحقيقه در آن هنگام موافق منفعت دولت نبود ، فراغت فرموده ، لا جرم به همان اضطراب ، باز متوجه دار الخلافه ادرنه شده ، مشغول به تدارك لوازم سفريه و مهمّات حربيه شدند ، و روز بيست و يكم شعبان المعظم سال نهصد و بيست و شش هجرت [ 926 
  ] حضرت فخر رسالت ، بيت :\r\n بيوردى چيقدى روى دشته اطاق * صالوب الدن سرير و صفّه و طاق \r\n ايدوب سير اينمدين شهره محله * قونه كوچه ايرشدى شول محله \r\n كه ايتمشدى پدر برله قتالى * براى تاج و تخت ايدوب جدالى \r\nاز اسلامبول كوچ كرده ، رو به ادرنه به راه افتاده ، در اين هنگام فيما بين دو كتف او مايل به\r\n\r\n\r\n","description":"","footnote":"\r\n( 1 ) . احسن التواريخ ، ص 220\r\n( 2 ) . درستى و نادرستى اين اخبار و اطلاعات روشن نيست ؛ چرا كه دشمنى عثمانيان با صفويان مسلم است ، و طبيعى است كه چنين اخبار نادرستى ساخته شود .\r\n","page_name":" 262 ","page_number":262},
  {"content":"\r\n\r\nطرف راست ، مانند مرواريد بثره خروج كرده ، روز به روز در تزايد و انتشار شده ، فتور كلى بر مزاج آن سلطان قاهر عارض گشت . حذّاق اطباء كه هر يكى مانند معلم اول و ثانى بودند ، اين درد بىدوار مضطرا مداوا كردند ، مفيد فايدتى نشد . مدّت پنجاه و يك روز زجاج مزاجشان به كدورت مرض آلوده بود . هنگامى كه ثقيه بزرگ شد و آلات داخله از ثقبه نمايان گشت ، و روز به روز درد اشتداد به هم رسانيد ، تا كه به موقع چورلى كه براى تخت و تاج با پدر اولياء سير جنگيده بود « 1 » رسيد ، ديگر قوّت و مجال به حركت و انتقال نماند . ناچار اقامت اختيار نمود . مصاحب قديمش فرهاد پاشا نيز در خدمتشان حاضر بود . چون عرض مرض مستولى بر جوهر ذات ملكى الصفاتشان شد و قوّت و قدرت در سلطان طبيعت نماند كه از مملكت بدون مواد فساد را دفع و رفع نمايد ، بنا به فرمان عالى ، چاپار به ادرنه فرستاده ، از جمله اعيان و اركان دولت ، پيرى پاشاى صدر اعظم و مصطفى پاشاى بيگلربيگى روم ايلى را احضار نمودند . بعد از اجراى وصيّت ، در سحرگاه شنبه نهم شوال سال نهصد و بيست و شش هجرت حضرت حبيب رب العزّة به فرمان  « ارْجِعِي إِلى رَبِّكِ راضِيَةً مَرْضِيَّةً »  « 2 » لبّيك اجابت گفت ، « الحكم للّه العلىّ الكبير » .\r\n كوزين يومدى جهان غوغا لرندن * فراغت ايلدى سود الرندن \r\nمعروف است مىگويند : آنگاه كه مرض سلطان سليم اشتداد يافت ، شخصى را از خدّام پدر خواست ، حاضر شد . پرسيدند كه در هنگام احتضار پدرم ، آنچه در حق من گفت ، بىترس بگو . آن شخص اول ابا كرد ؛ چون سلطان اصرار كرد ، عرض نمود كه ، در آنگاه از تأثير زهرى كه به او داده بودند قى مىكرد و اجزاء داخليه آن پير ، پاره پاره به لگن مىريخت . پرسيد كه اينها چيست از درونم پاره شده بيرون مىآيد ؟ گفتند : جگر است . آهى كشيده و گفت : سليم ! سليم ! از خدا مىخواهم كه تو هم تا جگرت [ را 
  ] مثل من نبينى ، جان به جان ستان ندهى !\r\nسلطان كه اين حرف را شنيد گريه و زارى كرد و تائب شد و رحمت بر پدر خواند . دو آئينه بزرگ خواست ، آوردند . فرمود زخمش را گشودند و از آن دو آئينه يكى را پيش رو و يكى از پشت گذاشتند . نگاه كرد ، گفت : برداريد . ديدم ديگر زخمت اين درد را نمىكشم .\r\nمىدانم كه پدر من يكى از اولياء الله و مستجاب الدعوه بود ، يك ساعت نمىكشد كه رحلت خواهم كرد . بعد فرمود مبلغ خطيرى به آن شخص دادند و ساعتى نكشيد كه رحلت كرد ! فاعتبروا .\r\nبعد از آنكه وفات يافت ، پيرى پاشا فوت او را پنهان كرده ، چاپار به صاروخان فرستاد .\r\nسلطان سليمان وليعهد دولت را كه در آن ولايت حاكم بود ، دعوت به سلطنت نمود . بنابراين\r\n\r\n\r\n","description":"","footnote":"\r\n( 1 ) . همين يك فضيلت براى سلطان سليم كافى است ؛ گرچه اين رسمى كهن در ميان شاهان بوده است . بايد برادر كشىهاى او را به علاوهء كشتن بيش از دويست و پنجاه هزار نفر به آن ضميمه كرد .\r\n( 2 ) . فجر ، 28\r\n","page_name":" 263 ","page_number":263},
  {"content":"\r\n\r\nخبر سلطان ، مشار اليه به چاپارى به اسلامبول آمده ، جلوس كرد و امناى دولت قالب بىروح آن غضب الهى را به اسلامبول آورده ، در مضجع مخصوص واقع در جنب مسجد جامعى كه آن پادشاه در اسلامبول بنا كرده بود ، به خاك سپردند .\r\nاين پادشاه چنان كه معروض افتاد ، در سال هشتصد و هفتاد و پنج هجرى از صلب سلطان بايزيد ملقب به ولى ، قدم از عدم به ساحت اين عالم نهاد و در چهل و سه سالگى در هجدهم صفر سال نهصد و هجده به انتخاب ينگىچريان كه پدرش را از سلطنت خلع كرده بودند ، بر سرير سلطنت دولت عثمانى جلوس نمود و بعد از هشت سال و هفت ماه و بيست و يكروز سلطنت ، در سن پنجاه و يك وفات يافت . سلطان نهمين بود كه بر تخت عثمانى جلوس كرد .\r\nبلند قامت و تنومند و با قوّت ؛ از كمر تا پائين نسبت به بالا كوتاه و گونه‌اش سرخ بود .\r\nچشم‌هاى بزرگ و ابروى پر مويى و سبيل خرمايى داشت . اول سلطانى است از سلاطين عثمانى كه ريش تراش مىكرد و اين فقره هم در تحت حكمت و حكايتى بود . مىگويند روزى متنكّرا در اسلامبول راه مىرفت تا بفهمد كه مردم در حق او چه مىگويند . ديد چند نفر در شربت خانه نشسته صحبت مىدارند . يكى از اهالى به يكى از لشكريان گفت كه ، عجالة رفتار پادشاه جديد ما بد نيست و در ديوان اعلى بشخصه رسيدگى به امور كلّى و جزيى مىنمايد . لشكرى در جوابش گفت : بلى ما هم اهل دانسته ، او را از ميان برادران او انتخاب به پادشاهى نموديم ؛ ولى مىترسيم كه امناى منفعت پرست ما از براى ريش اين پادشاه هم شانه بتراشند ، صقالنه طراق او يدرمق . مثلى است سائر در ميان تركان مغربى ؛ هرگاه بخواهند كه بگويند زمام اختيار فلان كس را هم از دستش به تملّق گرفتند ، مىگويند صقالنه طراق ايدور ديلر ؛ يعنى شانه از براى ريشش تراشيدند . خلاصه چون اين حرف را سلطان از آن لشكرى شنيد ، عودت به عمارت سلطنت نموده ، سر تراش خواست و ريشش را داد تراشيدند . و در همين روز اعلان كرد كه محض اينكه احدى از وزرا و مقربان از براى ريش من شانه نتراشند ، ريش را دادم تراشيدند . چون خيلى سفّاك بود ، از قبيل « بر عكس نهند نام زنگى كافور » ملقّب به ياوز يعنى آدم خوب نمودند .\r\nبا اين جمله فقيه فاضل و متكلّم كامل و شاعر بليغ و منشى بىعديل بود . عربى و فارسى و تركى و يونانى را بسيار خوب مىدانست و در السنهء ثلاث ، اشعار رايقه مىگفت و آثار بليغه مىنوشت . و در دنيا جز جنگ و شكار و مطالعه كتب و محاورهء علميه و مشاعره ، هيچ چيزى را دوست نمىداشت . نه شارب الخمر ، نه مملوك شهوت ، نه دوست لهو و لعب بود . انعام و احسان را به جا و در نسبت خدمت داده ، منصب و نعمت را بىخدمت به احدى نمىداد ؛ ولى در حق مقصّر اظهار شدّت مىنمود .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاين « 1 » معلوم است كه در قتل عام حيدريه چهل هزار و در قتل عام مصر پنجاه هزار و در قتل عام جلاليان قرب سى هزار به امر اين پادشاه قاهر مقتول گرديد . در اين چهار جنگ سلطانى و جنگهاى حدودى مجارستان و دياربكر و گرجستان و به خصوص جنگ ذوالقدريه و جبل لبنان و غزه نيز آن كه از طرفين مقتول شده و در اثناى مسافرت از مرارت و مشقت سفر ترك جان كرده ، زياده از صد هزار نفس است كه مجموع مقتولين و وفيات قرب نيم كرور [ 250000 
  ] در قلم مىآيد . هر امير يا وزيرى كه مباهى و مفتخر به منصب صدارت عظمى مىفرمود ، همان روز آن بيچاره وصيت نامهء خود را نوشته ، به دست اولاد و اقوامش مىداد ؛ زيرا از همان روز ، خود از جزو اموات محسوب مىشد . حتى شعراى آن زمان ، اين حالت سلطان را مضمون قرار داده و در اشعار به زبان مىآوردند . بهتر از همه ، مال خود سلطان است كه ذيلا مذكور مىشود .\r\n وزير اولسون عدو سلطان سليمه * كه سنده ايره سن قوز عظيمه \r\nكينه و غضبش غالب بر عفو و مرحمت و امانش بود ؛ اگر چه عزّت نفس و استبداد رأى را دوست مىداشت ؛ اما بىمشورت امناى دولت كارى را اختيار نمىكرد .\r\nدر مدت سلطنتش چهار جنگ سلطانى كرد . اول با پدر . دوم با برادر . سوم با شاه اسماعيل .\r\nچهارم با سلطان قانصو غورى . از دولت صفويه ، بايزيد و موش و تبليس و سعرد ، موصل ، اردبيل ، سليمانيه ، هيت و عنه و ماردين و سيورك و جزيرهء التون كوپرى و دياربكر هنى و خيزان و ارغنى و معدن مس خرپوت ، كيغى و پالو ، بايبورد و ارزنجان و كماخ و بيست و پنج از ايلات اكراد را ، و از ذوالقدريان ، ملاطيه و سيس و مرعش و بيره‌جك و البستان و قارص و ذوالقدريه و دارنده و ديوريكى و عين تاب و انطاكيه و آطنه و طرسوس را ، و از سلاطين مصر تمامى ولايت حلب و شامات و خطّهء مصريه و حجازيه و ارض فلسطين را ضبط و الحاق به ممالك اصليه عثمانى نمود . دو حكومت مستقل و يك خلافت اسمى را كه يكى سلطنت مصر ، ديگرى حكومت ذوالقدر ، سومش خلافت عباسيه مصر بود ، منقرض ساخت و از شواليه‌هاى جزيره ردوس و قبرس ساقز و افلاق و بغدان و صرب و غيره خراج مىگرفت .\r\nخائى مملكت قريم و قپچاق در تحت حمايت اين دولت بود . لقب سلطان الروم و العرب و خادم الحرمين الشريفين را بر القاب سلطنتى دولت عثمانى افزود و در آخر سلطنت اين پادشاه ، مقدار نفوس رعيّت عثمانى قرب صد و شصت كرور رسيد . دوازده هزار ينگىچرى و دويست و پنجاه هزار سپاهى - سوار - جيره و مواجب خوار اين دولت بودند . اين سلطان قاهر سيصد عرابه توپ را هر وقت مىخواست ، در ميدان جنگ حاضر مىكرد . يك صد و پنجاه فروند كشتى با ساز و سلب در لنگرگاهها منتظر فرمان او بود . هر وقت مىخواست با\r\n\r\n\r\n","description":"","footnote":"\r\n( 1 ) . از اينجا تا انتهاى شعر ، از نسخهء اصفهان ( ص 577 ) سقط شده است .\r\n","page_name":" 265 ","page_number":265},
  {"content":"\r\n\r\nلشكر و وزرا و حكام كه قاپو خلقى مىناميدند ، با لشكر چريك ولايات ، دو كرور لشكر در تحت اسلحه در چند ميدان حاضر مىنمود . در اسلامبول يك مسجد عالى و مدرسه و مرقدى براى خود ساخت و در شام نيز قبر شيخ محى الدين اعرابى را از زير مزبله ظاهر ساخته ، مسجد و خانقاه و تربت بسيار مجلّل بر او بنا نمود .\r\nدر حبيب السير مسطور است كه خبر فوت سلطان سليم را كه شاه اسماعيل شنيد ، اين بيت را خواند :\r\n بس تجربه كرديم در اين دير مكافات * با آل على هر كه در افتاد بر افتاد \r\nبارى سلطان سليمان كه بر تخت موروث جلوس كرد ، سفراى ايران را كه در يدى قله و در جاهاى ديگر موقوف بودند ، از حبس بيرون آورده ، خلعت و انعام كافى داد و مهماندار ترفيق آنها نمود ، حكم كرد كه تا رأس حدود ، سيورسات آنها بلغا ما بلغ داده شود .\r\n\r\nوقايع بقيهء عمر شاه اسماعيل على الاجمال\r\nدر همين سال نهصد و بيست و شش ، عبيدخان اوزبيك با سپاه تركستان ، متوجه هرات گرديد و اين شهر را محاصره نمود ؛ ولى قشون شاه اسماعيل و حكمران او كه در اين بلد بودند ، جدّا مدافعه كرده ، بسيارى از سپاه اوزبيك را بكشتند و عبيدخان از فتح اين بلد مأيوس گرديده ، به بخارا مراجعت نمود . لوندخان كه بعد از غوريغورا حكمران گرجستان شده بود ، قصد طغيان و خلافت نسبت به شاه اسماعيل نموده ، جمعى را به تاخت ولايت شكى فرستاد ؛ بنابراين شاه اسماعيل ديو سلطان روملو را مأمور گرجستان نمود ، چون ديو سلطان به گرجستان رفت ، حكمران گرجستان از در عجز و ضراعت در آمد . لهذا ديو سلطان از آن مملكت معاودت كرد . در زمستان امسال ، شاه اسماعيل در نخجوان قشلاق نمود .\r\nآقا محمد روز افزون كه در اردوى شاه اسماعيل بود ، به مازندران گريخته ، علم بىاطاعتى برافراشت . اين پادشاه امير عبد الكريم را به تعاقب او روانه ساخت . بعد از جنگ فئتين آقا محمد روز افزون شكست خورده ، به يكى از قلاع پناه برده ، حصارى شد . آنگاه شاه اسماعيل جوهر سلطان تكه‌لو را با لشكر عراق و كردستان بر سر آن قلعه فرستاده ، در يك هفته آن حصن را مسخّر كردند و ايالت مازندران به امير عبد الكريم مقرّر آمد . جانبردى غزالى كه يكى از امراى چراكسه مصر بود و بعد از فتح ، استيمان « 1 » از سلطان سليم كرده ، امان و حكمرانى شامات را يافت ، بنا به خبر فوت سلطان ، علم شقاوت برافراشت . اين وقعه را كه شاه اسماعيل شنيد ، به زودى جمع لشكر كرده و قشون خراسان را نيز خواسته كه در اين حيص و بيص يورش به خاك عثمانى برده تلافى نمايد . عازم آذربايجان شد . فرهاد پاشا كه با لشكر بسيار با\r\n\r\n\r\n","description":"","footnote":"\r\n( 1 ) . درخواست امان .\r\n","page_name":" 266 ","page_number":266},
  {"content":"\r\n\r\nجانبردى جنگيده او را پريشان ساخت و على شهسوار را كه شاه مشار اليه به طرف خود جلب نموده بود ، پاشاى مشار اليه كه او را به تمهيد كشت ، شاه اسماعيل مأيوس از اخذ انتقام گشته ، عجالة انصراف از آن خيال نمود .\r\n\r\nوقايع سال نهصد و بيست و هفت هجرى [ 927 / 1520 م 
  ]\r\nدر اين سال شاه اسماعيل در تبريز قشلاق نمود و شاه طهماسب كه وليعهدش بود ، به همراهى امير خان ، به عزم پا بوسى پدر از خراسان به دربار شاه اسماعيل آمد . لشكر شاه اسماعيل در حدود موصل با محمد بيگ ولد يحيى پاشا حاكم موصل جنگيده ، شكست يافتند و يكى از امراى قزلباش را اسير كرده ، به دربار سلطان سليمان فرستادند . دهات واقعه در حدود و نزديكى سرحدات و سر معابر و شاه راهها كه از زمان هجوم عثمانيان خراب گرديده تا به اين زمان از عدم اطمينان به همان خرابى مانده بود ، بنا به فوت سلطان سليم و رسيدن خبر مشغول به تدارك لوازم جنگ مجارستان بودن عثمانيان ، اطمينانى از عدم قصد عثمانيان در دل امناى دربار شاه اسماعيل حاصل شده ، نواحى و قراى مخروبه مذكوره را اهالى پريشان گرديدهء آنها به زور دورمش‌خان شاملو و زر حكومت آباد كردند . هم در اين سال ، سلطان سليمان قانونى بن سلطان سليم‌خان ياوز ، لشكر به صربستان كه در اين اوقات داخل در حمايت مجارستان بود ، كشيده ، بعد از جنگ‌هاى سخت ، در بيست و ششم رمضان قلعه بلگراد كه امروز هم يكى از قلاع متين و استوار دنيا محسوب مىشود ، فتح كرد و در اين سفر ترقاص و ديمتروفجه و توپانيك و پاريچ و قالوچه و قمانچه و دزنيك به دست عثمانيان افتاد .\r\n\r\nوقايع سال نهصد و بيست و هشت هجرى [ 928 / 1521 م 
  ]\r\nدر اين سال ، ميرزا شاه حسين كه در دولت شاه اسماعيل منصب وكالت و وزارت ديوان داشت و از اعاظم وزراى عالى همّت و صاحب كبر و نخوت بود ، در شب چهارشنبه بيست و هشتم جمادى الاولى به دست مهتر شاه قلى كشته شد و مهتر شاه قلى به شيروان گريخت .\r\nشيخ شاه پادشاه شيروان او را بگرفت و به خدمت شاه اسماعيل فرستاد . شاه اسماعيل او را به غلامان ميرزا شاه حسين داد تا او را به قتل آوردند . هم در اين سال ، سلطان سليمان قانونى ، به عزم فتح جزيره ردوس ، سيصد فروند كشتى و صد و ده هزار لشكر برداشته ، به سمت جزيره مذكوره بادبان گشا شد .\r\n\r\nوقايع سال نهصد و بيست و نه هجرى [ 929 / 1522 م 
  ]\r\nدر روز پنجم ماه صفر اين سال ، سلطان سليمان بعد از پنج ماه محاصره قلعهء جزيره ردوس را استيمانا فتح كرد و اين خبر به شاه اسماعيل رسيد . از براى اجراى رسم تبريك و تهنيت اين\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nفتح و ايفاى لازمهء تعزيت فوت سلطان سليم از علما تاج الدين حسن خليفه را به سفارت به دربار سلطان سليمان فرستاد . نامهء اسماعيل را كه مشار اليه تقديم حضور سليمانى نموده ، صورتش از منشآت فريدون بيگ در اينجا ثبت گرديد .\r\n\r\nنامهء شاه اسماعيل به شاه سليمان\r\nهو الله المستعان ، سليما للمعدلة و السلطنة و النّصفه و الخلافة و الحشمة و الشوكة و الظفر و الجلال و الاجلال سلطان سليمان خلّد الله تعالى ظلال سلطانه بين الخواقين و نصر جنوده و اعضاده بقلع مآثر اضداد الدين و قطع دابر المشركين و قمع منابر الكفر و الكافرين و ظفر عساكر الاسلام و جيوش المسلمين الى يوم ينال فيه أجر العاملين .\r\nبعد : دعايى كه فوايح قبولش شمايم نوافخ رياض جنان به مشام ساكنان انجمن انس رساند ، و ثنايى كه فواتح حصولش نسايم نفس الرحمن از باغ عالم جان غنچه‌هاى چمن قدس بشكافند ، تحفهء مجلس جنّت آسا و هديهء محفل خلد انتماى حضرت خاقان جم جاه اسكندر تمكين ، سليمان مكان ، دارا آئين ، قدوه اكاسرة المجاهدين ، عمدة قياصرة السلاطين ، گردانيده ، مشهود ضمير اقدس و مكشوف خاطر خطير انفس آن كه ، چون در مكامن خطّهء امكان ، ابدع از نوع انسان ، كما يشهد عليه « لولاك لما خلقت الأفلاك » متصوّر و ممكن نيست ، و هو مع سموّ شأنه و علوّ مكانه ، به حكم آيهء كريمهء  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  « 1 » وسيلهء عبادت رب العالمين و ذريعهء اطاعت شرع مبين و دين متين‌اند ، و فضل جهاد به مقتضادى كلمهء طيبهء  « فَضَّلَ اللَّهُ الْمُجاهِدِينَ عَلَى الْقاعِدِينَ أَجْراً عَظِيماً »  « 2 » مبيّن و مبرهن و هويدا و روشن است و مقرّر و معيّن كه هر فتح و فيروزى كه اسلام را بر كفر و هدى را بر ضلال به امداد توفيقات سبحانى و اعداد عنايت ربانى از وراى حجب غيب چهره گشايد ، و از خباياى عوالم لا ريب جلوه‌گر آيد ، سيّما فتحى كه به موادى « ما لا عين رأت و لا اذن سمعت و لا خطر على قلب بشر » مثل آن در ازمنهء سابقه و اعوام و قرون سالفه ، عيون اعيان اولو الابصار نديده و گوش هوش خردمندان اهل اعتبار نشنيده و به خاطر روشن ضميران صائب افكار نرسيده ، يقين كه خشنودى خالق ارض و سما و سبب ارواح مقدّسهء جميع انبياء و ائمه هدا و كافّهء اولياء و زمرهء اصفيا - عليهم التحية و الثنا - خواهد بود و استبشار بدين نعمت جسيمهء عظمى و سعادت حسنه كريمهء كبرى به مصدوقهء  « يَسْتَبْشِرُونَ بِنِعْمَةٍ مِنَ اللَّهِ »  « 3 »  « وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ »  « 4 » كه جايز خواطر الم رسيدگان رحلت عالى حضرت خاقان فردوس مكان عليين آشيان ، حامى بيضة الاسلام ، ماحى دابر عبدة الاصنام ، الواصل الى\r\n\r\n\r\n","description":"","footnote":"\r\n( 1 ) . الذاريات ، 56\r\n( 2 ) . نساء ، 95\r\n( 3 ) . آل عمران ، 171\r\n( 4 ) . آل عمران ، 174\r\n","page_name":" 268 ","page_number":268},
  {"content":"\r\n\r\nأعلى غرف جنّات النعيم المنعوت ،  « مَنْ أَتَى اللَّهَ بِقَلْبٍ سَلِيمٍ »  « 1 » عظّم الله معالى درجات السلف ، و ابّد مراقى قدر الخلف مىشد . اين صورت اعظم از عيد اضّحى و افخم سرور بشرى دانسته ، سعادت مآب عمدة العلماء العظام تاج الدين حسن خليفه را كه از خلفاء معتمدان قديم اين خاندان است ، جهت تهنيت فتوحات كبرى ، متوجّه قبلهء اقبال و محرم حريم كعبهء امانى و آمال ساخته ، تأكيدا لصفاء الوداد و تأئيدا لصدق الاعتقاد و الدعاء مخلّد باد الى يوم التناد . « 2 »\r\n\r\nجوابنامهء سلطان سليم به شاه اسماعيل\r\n« 3 » جناب امارت مآب ، حكومت انتساب ، اسماعيل بن شيخ حيدر الصفوى - أرشده الله تعالى .\r\nمثال شريف كشورگشاى سلطان و طغراى غرّاى عالم آراى خاقانى ، كه غرّه غراى صبح دولت و كامرانى و شمّهء رايات فتح آيات و كشور ستانى است ، مشاهده رفته ، انها مىرود كه چون فتح مبين دين اسلام و طريق منتسبين شريعت سيّد الانام - عليه افضل التحية و السلام - جواب كتاب و ردّ تحيّت و سلام بر مقتضاى مضمون مصدوقهء كريمهء  « وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها »  « 4 » الايه ، و مستدعاى آن لجواب الكتاب حقا كرد و « السلام » از جمله واجبات و قبيل مفروضات است ، در اين ولا طاير خجسته خصال كوكبه پر و باد ؛ « 5 » اعنى مكتوب مودّت مصحوب صداقت اسلوب كه به فاتحة الكتاب اخلاص معنون و به محاسن خلوص طويت و اختصاص مزيّن گشته ، به واسطهء عمدة الخواص و المعتمدين ، زبدة اصحاب العزّ و التمكين ، تاج الدين حسن خليفه - زيد مجده - مصرع :\r\n « در ساعت سعد و وقّت خرّم » \r\nبسدهء سنيهء كعبه مثال و عليهء قبلهء اقبال كه مطاف طايفان مجموع عالم است و قبله‌گاه زايران جمهور امم ، سمت ورود يافت و نتايج كلمات طيّبات از تهانى جلوس بر سرير سلطنت و فتوح قلاع و مملكت و خصوص تعزيت رحلت اعلى حضرت سلطان فردوس آشيان ، خاقان جنّت مكان ، مالك نواصى الملل ، سالك اقاصى الدول ، ناصر شعائر الاسلام و المسلمين ، قامع مآثر الفجرة و المتمرّدين ؛ مصرع :\r\n « ملك نهاد و ممالك پناه و ملك ستان » \r\nالساكن فى أعلى درجات جنّات النعيم ، المتصف ب  « مَنْ أَتَى اللَّهَ بِقَلْبٍ سَلِيمٍ »  « 6 » تغمّده الله بغفرانه ، و بوّاه حيث يشاء من جنانه كه در مضمون عزّت مشحونش مكنون بود ، من الفوادم الى الخواتم بسمع اشرف اعلى ، مصرع :\r\n « سمع الله المسارى دائما » \r\nرسيد . صورت تلقى و\r\n\r\n\r\n","description":"","footnote":"\r\n( 1 ) . شعراء ، 89\r\n( 2 ) . منشآت فريدون بيك ، ج 1 ، ص 525 - 526 ؛ نوايى ، شاه اسماعيل صفوى ، ص 329 - 300\r\n( 3 ) . منشآت فريدون بيك ، ج 1 ، صص 526 - 527 ؛ نوايى ، شاه اسماعيل ، صص 333 - 334 . ايشان نوشته‌اند كه پاسخ نامه از سوى رئيس الكتاب جورى چلبى داده شده است .\r\n( 4 ) . نساء ، 86\r\n( 5 ) . در متن نوايى : كوكبهء پر و اقبال اعنى مكتوب . . .\r\n( 6 ) . شعراء ، 89\r\n","page_name":" 269 ","page_number":269},
  {"content":"\r\n\r\nحسن قبول پذيرفت ؛ و چون قاصد مومى اليه شرايط ابلاغ رسالت را بر موجب  « قُولُوا لِلنَّاسِ حُسْناً »  « 1 » على الحسن الوجه به تقديم رسانيد ، به اجازت عليّه ميمون انصراف و انعطاف داده ، بدان صوب روانه گردانيده ، و من الله التوفيق .\r\nحق سبحانه و تعالى ، همواره اركان بناء دار الحكومه آن جناب را به حجّت رعايت شرع و امتثال احكام دين ، از اصول و فروع ، لا يزال مزيّن و مشرّف دارد ، بمحمد خير العباد و إله الامجاد ، الى يوم التناد . جرى ذلك و حرّر فى رابع عشر من شهر محرم الحرام لسنة ثلثين و تسعمائه 930 .\r\n\r\nوقايع سال نهصد و سىام هجرى [ 1523 م 
  ]\r\nدر اين سال شاه اسماعيل به طرف شكى حركت كرد و بعد از شكار در آن حدود ، متوجه سرخاب شده ، در صاين كدوكى نزول نمود ، در آنجا ناخوش مزاج گرديد و در شب دوشنبه نوزدهم رجب از ناخوشى سل وفات يافت . اخگر آن آتش فتنه را حمل به اردبيل كرده ، در جوار جدش شيخ صفى الدين در خاك پنهان كردند .\r\nاين پادشاه چنان كه معروض افتاد ، در سال هشتصد و نود و دو يا سه متولد شد . چهارده يا پانزده سال از عمرش گذشته بود كه در سال نهصد و هفت در تبريز جلوس كرده ، اعلان سلطنت نمود و بعد از بيست و سه سال سلطنت ، در همين سال نهصد و سى هجرى ، در سن سى و هشت وفات يافت . در تاريخ وفات اين پادشاه گفته‌اند .\r\n شاه گردون پناه اسماعيل * آنكه چون مهر در نقاب شده \r\n از جهان رفت و ظل شدش تاريخ * سايه تاريخ ، آفتاب شده « 2 » \r\nچهار نفر اولاد ذكور داشت . اول شاه طهماسب . دوم سام ميرزا ، سوم القاص ميرزا . چهارم ابو الفتح بهرام ميرزا . و اولاد اناث شاه مشار اليه نيز پنج است : اول خانش خانم . دوم پرى خان خانم . سوم مهين بانو سلطان . [ چهارم فرنگيس 
  ] « 3 » پنجم شاه زينب خانم . فى الجمله سوادى داشت . به تخلص خطايى گاهى شعر هم مىگفت . غالب اشعارش تركى تركمانى و ساده از صنايع بديعيه است . چون در گيلانات بزرگ شده بود ، زبان گيلكى را خوب مىدانست ، ولى غالبا به تركى تركمانى حرف مىزد . در شمشير زنى و نيزه بازى و فن فروسيت بىبدل بود .\r\nرشادت و شهامت و جلادت شاه اسماعيل فيما بين اتراك مثل سائر است . شكار را دوست مىداشت ؛ به خصوص شكار شير و ببر و پلنگ را ؛ و اعلان كرده بود كه هر كس خبر شير بياورد ، كلاه و اسب و زين به دو دهند و هر كه خبر ببر و پلنگ بياورد ، فقط اسب بى زين بگيرد .\r\n\r\n\r\n","description":"","footnote":"\r\n( 1 ) . بقره ، 83\r\n( 2 ) . احسن التواريخ ، ص 239\r\n( 3 ) . احسن التواريخ ، ص 239\r\n","page_name":" 270 ","page_number":270},
  {"content":"\r\n\r\nو تنها به شكار اين قبيل حيوانات رفته به شمشير حمله كرده ، مىكشت . معروف است كه كار دشمن و شكار را به يك ضربت ساخته ، هماوردش را محتاج ضربت دوم نمىنمود . حتى در جنگ چالدران به يك ضربت سر مالقوچ اوغلى را با دست راست او از بدنش جدا كرده بود .\r\nسلطان سليم كه مشاهده نمود « اينك ضربت حيدرى » گفته ، تحسين كرده بود . افسوس كه بسيار خونخوار و غدّار و با چنگيز و تيمور در ايجاد نكال و عذاب همكار بود . آدمى را زنده كباب كردن و دو درخت را به زور چند نفر مثل فنر به هم پيوسته و دست و پاى آدمى را به آن درختها بسته ، بعد درختها را رها كرده آدمى را طولانى دو شقه نمودن و زنده زنده در ديگ جوشاندن و انسان را از جاى بلندى سرازير آويخته ، گردنش را سنگ سنگينى بسته ، سرش را كندن و از خايه آويختن همه ايجاد شاه اسماعيل است . با اينكه مروّج مذهب شيعهء اماميه بود ، در جاى آب شراب مىآشاميد و هميشه ندماء مجلس او زنان و پسران خوش منظر بودند . در محرّم فقط در روز عاشورا مجلس عزايى منعقد كرده ، يكى از وعاظ كتاب روضة الشهداء « 1 » حسين واعظ كاشفى را بر منبر مىخواند . سامعين ندبه و گريه مىكردند . چون اين كتاب فارسى بود ، غالب امرا ، حتى لشكر كه ترك و نادان بودند ، نمىفهميدند . جلال الدين ميرزاى مرحوم در جلد ثالث نامهء خسروان « 2 » مىنگارد : كه در مجلس عزايى كه شاه اسماعيل حضور داشت ، يكى از امراى بزرگ شاملو در آن مجلس بود و گريه مىكرد ، شاه از او پرسيد كه ، تو چرا گريه مىكنى ؟ در جواب عرض كرد كه من از براى حسين شما گريه نمىكنم ؛ از براى آن دليران شام ما گريه مىكنم كه حسين شما و اصحابش آنها را كشته‌اند . شاه كه اين جواب را شنيد ، خنديد .\r\n\r\nمطلب مهم تاريخى\r\nملا محمد بغدادى كه از فضلا و از اساتيد شعراى ترك و مشهور به فضولى است در مقدمهء كتاب حديقة السعداء كه بنا به اشارت شاه اسماعيل به زبان تركى در مقتل نوشته ، بعد به اسم محمد پاشاى حاكم بغداد كه از وزراى سلطان سليمان قانونى بود ، نشر نموده است ، مىنگارد :\r\n« چون در زبان تركى كتاب مقتلى نبود ، اعزّهء اتراك كه جزو اعظم تركيب عالم و صنف اكرم نوع بنى آدمند ، مانند اشراف عرب و اكابر عجم از ثواب مجلس مصيبت آل عبا و شهداى كربلا منتفع نگشته ، مانند سطر زائد صحائف كتب از صفوف مجالس خارج و از استيفاى ادراك حقايق احوال محروم مىماندند . لهذا مجبور شدم كه مقتلى بنويسم . و چون اكنون مقتلى كه در السنهء عرب مذكور است مقتل ابو مخنف و مصرع طاوسى « 3 » است كه سيد رضى الدين\r\n\r\n\r\n","description":"","footnote":"\r\n( 1 ) . دربارهء اين كتاب بنگريد : مقالات تاريخى ، دفتر اول ، صص 169 - 209\r\n( 2 ) . اين كتاب از جلال الدين ميرزا پسر فتحعلى شاه قاجار ، در سه مجلد ، تاريخ ايران از دوران باستان تا قاجاريه است .\r\n( 3 ) . مقصودش لهوف است .\r\n","page_name":" 271 ","page_number":271},
  {"content":"\r\n\r\nابو القاسم على بن موسى بن جعفر بن محمد الطاوسى نقل و جمع از كتب معتبره نموده ، و آنكه در افواه عجم مشهور است كتاب روضة الشهداء است كه افصح المتكلمين مولانا حسين واعظ تتبع تواريخ و سير كرده ، به دقت نوشته است ، و من بنده خاكسار در اصل تأليف اقتدا به روضة الشهداء نموده ، و از ساير كتب نيز حتى الامكان نكات غريبه التقاط و الحاق كردم . »\r\nاز مقدمه اين فاضل كه معاصر شاه اسماعيل است و منظومهء بنگ و باده را كه كنايه از شاه اسماعيل و سلطان سليم است ، به اسم آن پادشاه گفته ، حديقة السعداء در كتابخانه اسلام ، كتاب چهارم مصيبت بوده ، و علماى اسلام هم قبل زمان اولجايتو سلطان به تدوين كتب مقتل اشتغال نورزيده‌اند ؛ زيرا حسين واعظ معاصر آن سلطان بود ، « 1 » و آنكه حضرات را روضه خوان و مجلس مصيبت را روضه خوانى ناميده‌اند ، كتاب روضة الشهداء بوده كه آنان مىخوانده‌اند . اما عادت عزادارى شهيدان كربلا در اسلام از زمان سلطنت امويه شروع مىشود ، زيرا ابو حنيفه نعمان كوفى كه موجد مذهب اهل سنت است ، مىگويد : مثل امويان در عاشورا عيد گرفتن و مانند شيعيان در آن روز مخصوصا مجلس عزا منعقد نمودن ، بدعت است . اهل سنت بايد كه از اجراى هر دو اجتناب نمايد ، اما اگر داخل مجلس عزا بوده باشد و گريه كند ، بىاجر نخواهد ماند .\r\nولى رسم عزادارى تا به سال سيصد و پنجاه و دو هجرت ، شيعيان جرأت نداشتند كه على ملاء الناس رسم عزادارى را بجا بياورند و در هر جا كه شيعى بود ، روز عاشورا در جايى كه صداشان بيرون نرود جمع شده ، رسم عزا به جا مىآوردند ؛ اما در سال مذكور معز الدوله بويهى به شيعه‌هاى بغداد فرمود كه روز دهم محرّم ، دكاكين خود را ببندند و به تعزيه‌دارى حضرت خامس آل عبا مشغول شوند و زنها موهاى خود را پريشان كرده ، صورت‌هاى خود را سياه نموده ، از خانه‌ها بيرون آيند و بر سر و سينه بزنند و جامه پاره كنند .\r\nو همين شخص بزرگ است كه عيد غدير را رسمى كرده ، با تشريفات مجلّل و مكمّل گرفت . اما تعزيه و شبيه در آوردن ، شكى نيست كه اين عادت از مغرب به ايران سرايت نموده است . « 2 » اشخاصى كه وقوف تام به مغرب زمين دارند ، مىدانند كه رومانيان قديم تياتر و يونانيان اولمپياد داشتند . چنانچه در تياترها و المپيادها ، مردم هنرهاى خودشان را عرضه\r\n\r\n\r\n","description":"","footnote":"\r\n( 1 ) . اين مطلب خطاست . واعظ كاشفى ، از علماى معاصر سلطان حسين بايقراست كه در سبزوار و هرات و مىزيست و به سال 910 درگذشت . الجايتو از سلاطين ايلخان مغول ، در سال 716 درگذشته است .\r\n( 2 ) . پيشينهء تعزيه و شبيه سازى در دنياى اسلام ، دست كم به همان قرن چهارم هجرى و ايام سلطهء آل بويه بر بغداد برمىگردد كه اهل سنت ، تعزيهء اصحاب جمل را در بغداد به راه انداخته دست به شبيه سازى زدند .\r\nاين مطلبى است كه در « المنتظم » ابن جوزى و آثار ديگر تاريخى به تفصيل آمده است . به علاوه ، روشن است كه تأثير و تأثر بين ملل در اين امور به لحاظ شكلى وجود دارد ؛ آنچه اهميت دارد ، بحث محتوايى است .\r\n","page_name":" 272 ","page_number":272},
  {"content":"\r\n\r\nمىداشتند و شبيه پهلوانان و جنگها و ساير وقايع زمان قديم يا زمان خودشان را در مىآوردند ؛ و اين عادت تا زمانى كه قبول آئين نصرانيت نمودند ، باقى بود . اگرچه در صدر نصرانيت ، مدتى متروك شد ، ولى از آنكه ترك عادت قوميه ، به قول يكى از حكما ، دشوارتر از ترك مذهب و ديانت و به خصوص از اين قبيل عادت كه مبنى به ملاحظه منافع ماديه و معنويهء هر امّت است ، باز مردم اقدام به داير نمودن تياترها و اولمپيادها كردند . رهابين كه اين اقدام اهالى را ديدند ، رجوع به تورات و انجيل حاضره نموده ، حكايات راجعه به پيغامبران را به زبان عوام نوشته ، به تياترها دادند و غالب شبيه‌هاى آن زبان راجع به مسيحى بود كه ابن اللّه مىنامند . بعد از آنكه پروتستانى در اروپا شايع شد ، حكايت مذكوره را ترك كرده ، بازىهاى حاليه را پيش گرفته ، ترقّى دادند . بعضى از صاحبان خبر ايران ، بر آنند كه در زمان سلطنت كريم‌خان زند از براى امرى سفيرى به فرنگ فرستاده شد . سفير كه از فرنگ عودت كرد ، در حضور كريمخان از تياترهاى فرنگ حكايتها گفت . كريمخان نيز فرمود اول شبيه هفتاد و دو تن را در آوردند و اين در ايران شيوع يافت و روز به روز صاحبان خبر حكايتها از كتب احاديث ترتيب داده ، و به دست تعزيه گردان‌ها دادند تا كار را به اين درجه آوردند كه مىبينيم . « 1 » انتهى\r\nخلاصه : شاه اسماعيل ، پنج جنگ در مدت سلطنتش كرد . اول با فرخ يسار شيروانشاه .\r\nدوم با الوند ميرزا . سوم با سلطان مراد . چهارم با شيبك‌خان پنجم با سلطان سليم . مملكتش نيز آذربايجان و عراق عرب و عراق عجم و خراسان و فارس و كرمان و غورستان و در اول ظهور دولت دياربكر و كردستان و بعضى از ارمنستان بود كه سلطان سليم ضبط نمود . از گرجستان و مازندران خراج مىگرفت .\r\nالغرض ، وفات شاه اسماعيل و جلوس شاه طهماسب را ، سلطان سليمان ، در اسلامبول در وقتى شنيد كه مصمّم سفر ايران بود و اعتماد به اين خبر نكرد و محض تحقيق اين فقره ، نامه‌اى به حاكم گيلان نوشته ارسال داشت كه صورت آن از منشآت فريدون بيگ عينا در ذيل درج گرديد .\r\n\r\nصورت نامهء سلطان سليمان قانونى\r\nوالاجناب ، امارت مآب ، عزّت نصاب ، دولت مآب ، رفعت قباب ، معدلت اكتساب ، مكرمت انتساب ، ساحب اذيال المجد و الوقار ، صاحب دلايل العزّ و الافتخار ، ناسج دروع الانصاف ، ناسخ فروع الاجحاف ، مستعبد الاحرار بالبرّ و الاعطاف و مستبعد الجور و الحيف و\r\n\r\n\r\n","description":"","footnote":"\r\n( 1 ) . روشن است كه با اين اجمال ، نمىتوان پروندهء اين بحث را بست بلكه لازم است تا در اين باب ، به كتابهاى مفصل‌تر مراجعه شود .\r\n","page_name":" 273 ","page_number":273},
  {"content":"\r\n\r\nالاعتساف ، المختصّ بمزيد عواطف الملك الخفىّ الالطاف ، حاكم گيلان حسام الدين - دام اقباله و زيد اجلاله - سلام موفور و تحيّت غير محصور كه از محض عنايت لامع النور پادشاهى صدور و ظهور مىيابد ، مطالعه رفته ، به ضمير منير مهر تنوير كه فى الحقيقه آئينهء شهود از آن كنايت است روشن و مبرهن گردد كه از سوالف ايام و سوابق اعوام ، جهت تقويت دين متين [ مبين 
  ] اسلام و تمشيت شرع شريف سيّد الانام - عليه الصلوه و السلام - حكّ وجود بىسود پسر اردبيل پر تضليل به اظفار تيغ ظفر نگار و نصرت شعار از دايرهء هستى و صحيفهء عالم در خاطر عاطر جهانبانى مقرّر و مصمم مىبود . لاجرم بر مقتضاى نيّت سابقهء شاهانه و مستدعاى همّت لاحقهء پادشاهانه به جناب نعم المآب حضرت عزّت - عزّت عزّته - توكّل و معجزات خواجهء كاينات - عليه افضل الصلوات - توسّل نموده ، با يمن و اقبال و عزّ و اجلال و عساكر نصرت مظاهر دريا مثال ، عنان عزيمت عالى نهمت را براى دفع و رفع آن سر خيل زنادقهء غدّار و پيشواى ملاحده و اشرار ، به جانب ديار شرق منصرف و منعطف فرموده بوديم .\r\nحاليا به مسامع عليّه متواتر و متوالى از بندگان وثيق و واردان طريق خبرى به مرتبهء تحقيق رسيده كه بر موجب مضمون حقيقت مقرون « من سلّ سيف البغى قتل به » آن منبع فتن و بيراهى و مجمع ضلالت و تباهى ، مقهور قهر الهى گشته و جان خبيث را به مالكان جهنّم سپرده است . و من قديم الزمان الى هذا الان ، كيفيت كمال محبّت و اخلاص و ثبوت تمام صداقت و اختصاص آن جناب خلّت انتساب ، به صدق نيّت و صفاى عقيدت نسبت به اين درگاه خلافت منزلت و حسن اجتهاد و مردانگى او در راه دين پرورى و مخالفت با اعداى ملّت پيغمبرى ، از مخلصان معتمد عليه و متخصصان موثوق به ، مرّة بعد اخرى و كرة بعد اولى ، مسموع آذان اذعان و ملحوظ ضمير منير نواب عالى شأن شده ، و مرابطهء عنايت عليّه پادشاهانه و مخالطهء همّت جليله خسروانهء ما نيز نسبت به آن جناب صداقت مناب ، به نوعى استحكام و التيام يافته است كه با وجود بعد بين او را ملحوظ عين عنايت انگاشته ، در عداد اركان دولت منصور و غيبت او را در حكم حضور داشته‌ايم . و لهذا در آن ولا كه عنان عزايم خديوانه جهت احكام دين مسلمانى ، و تنظيف و تطهير ممالك ايرانى از اوساخ وجودات توابع و لواحق آن مقهور و مردود شيطانى ، بدان صوب تصميم يافته است ، بر ذمّت همّت بىهمتاى آن جناب ديانت نصاب نيز ملايم و مناسب ، بل لازم و واجب آن است كه من كلّ الوجوه بر مقدم همايون ما مستظهر و مترقّب شده و فرصت را غنيمت شمرده و چنانچه سزاوار به شأن مردانگى و سپهدارى و لايق به نام و ننگ و محمدت گذارى باشد ، در آن جانب يوما فيوما به ظهور رسانند و به طريق متسبين  « جاهِدِ الْكُفَّارَ وَ الْمُنافِقِينَ »  « 1 » به قدر\r\n\r\n\r\n","description":"","footnote":"\r\n( 1 ) . توبه ، 73\r\n","page_name":" 274 ","page_number":274},
  {"content":"\r\n\r\nمقدور ، در مراسم سعى و اجتهاد ظاهر گردانند و به هر نوع كه توانند و لايق دانند ، در تنقيص ملك و مال و اهلاك اعوان و رجال ضلالت مآل آن ملاحده و زنادقه كوشش تام و اهتمام تمام نمايند ، و در اتمام مصالح و مهام و ملّت ابد پيوند روز افزون جدّ « 1 » اقدام و جهد تمام بذل و صرف كرده ، دقيقه‌اى مهمل نگذارند و به هر صورت متصوّر تواند بود ، از طريقهء آمد و شد رسل و رسايل و اعلام مطالب و مسائل متعاقب و متوالى خالى نباشند كه ان شاء الله الاعزّ چون شموس رايات نصرت آيات خسروانه در آن نواحى طالع و لامع گردد ، آن جناب كريم لايق التكريم به صنوف عنايات جميلهء پادشاهانه مرعى و ملحوظ و اجناس رعايات جليلهء شاهنشاهانه بهره‌مند و محظوظ باشند و مراتب عظمى و مطالب عليا در مساند دين و دنيا سرافراز خواهيم داشت و رتبهء جاه و جلال او را به اضعاف مرتبه آبا و اجداد او بر آسمان رتبت و عزّت خواهيم برافراشت ، چنين ملاحظه نمايند . باقى همواره رفعت و اقبال از وصمت زوال مصون بنص الصاد و النون .\r\nجرى ذلك و حرّر فى اواسط شهر رمضان المبارك لسنة ثلثين و تسعمائه تسعمائه . « 2 » انتهى .\r\n* * * \r\nخاتمه و محاكمه و نتيجه\r\nمقصود از نوشتن ترجمهء احوال و به انظار رسانيدن اقوال و افعال از اين قبيل اشخاص شهامت اشتمال ، اين است كه اخلاف كرام ، وقوف كامل از حركات و خيالات و سياسيات اسلاف عظام حاصل كرده ، بالمحاكمه اسباب فيروزى و ترقّى و بدبختى و تدنّى و جنگ و جدال و خدمت و خيانت آنها را بفهمند . پس بر ماست كه از روى بىغرضى تحقيقات و تدقيقات مقتضيه و انتقادات لازمه را بالاجرا - بالاخص - اسبابى كه مثل شاه اسماعيل يك جوان چهارده ساله‌اى را ، مقتدر به تأسيس سلطنتى در مملكت ايران كه هيئت اجتماعيه‌اش عبارت از ملل و اقوام مختلفه و صاحبان اديان و افكار متشتته بوده ، مىنمايد ، چه بوده . و آن صوفىزاده را كدام مجبوريت به قبول و تعميم مذهب شيعى واداشته ، و از براى چه بوده كه سلطان سليم جنگ با شاه اسماعيل را نافع‌تر و مفيدتر از جنگ با فرنگ پنداشته ، و از اين انقلاب از براى ايران ، به خصوص از براى امت حضرت فخر الانام ، چه نفعى حاصل شده ، در معرض حقيقت به عرض مطالعه كنندگان عظام اين اثر برسانيم .\r\nآنگاه كه اقدام به تحقيقات اسباب سلطنت شاه اسماعيل نمائيم ، لازم مىآيد كه قدرى از تاريخ ظهور شاه اسماعيل عقب‌تر رفته ، از سال چهار صد و سى و دوم هجرت [ 432 
  ] موافق\r\n\r\n\r\n","description":"","footnote":"\r\n( 1 ) . در متن نوايى : جل .\r\n( 2 ) . منشآت فريدون بيك ، ج 1 ، صص 540 - 541 ؛ نوايى ، شاه اسماعيل ، صص 387 - 389\r\n","page_name":" 275 ","page_number":275},
  {"content":"\r\n\r\nهزار و چهل ميلادى [ 1040 م 
  ] كه قوّت و شوكت عمده به هم رسانيدن آل سلجوق است ، شروع به تدقيقات اين مطلب مهم نماييم ؛ زيرا استيلا و انتشار طوايف اتراك در ايران و ارمنستان و كردستان و عراق عرب و آسياى صغير و حلب و شامات ، حتى در خطّهء مصريه ، مىتوان گفت از اين تاريخ ابتدا مىنمايد .\r\n\r\n[ شكل گيرى دولت عثمانى 
  ]\r\nوارسته از عرض و ايضاح است كه ، بعد از انقراض سلاجقه ايران و استقلال خوارزميان ، اگرچه بعض ايلات اتراك به الجاى بعض موانع مثل عثمانيان ، خدمت از دولت خوارزميان قبول كرده ، حكومت و برترى يافته ، اما غالب ايلات نوكرى و خدمت خوارزميان را قبول نكرده ، پناه به ظل سايهء سلاجقه روم و شام و حلب برده ، حق نوكرى را به جاى آوردند و آن حكم داران نيز از براى آنها ، ييلاق و قشلاق معين نموده و حكومت و نوكرى دادند .\r\nدر سال ( 615 ه - 1218 م ) كه چنگيزيان يورش به تركستان ايران كردند ، ايلات اسلام اتراك ، از بخاراى صغير و كبير و خوارزم به ايران و از اينجا هم به روم كوچيده ، ممالك وسيعهء آذربايجان و آناطولى و كردستان ، حتى شامات و حلب را منحصر به خودشان كرده ، در اين حوالى يك تركستان جديد تأسيس نمودند . تسلط اينها در اين بلاد ، به درجه‌اى رسيد كه ملل و اقوام قديمهء اين ممالك ، در بعض جاها كلية محو و منقلب به اين قوم شده ، و در بعض جاها نيز جز دين و مذهب ، زبان و عادات اصليه و قوميهء خودشان را ترك و فراموش كرده زبان و زىّ و عادات اتراك را بالتبعيّه پذيرفتند كه امروز هم آثارش در غالب بلاد آسياى صغير ، باقى و دائر است .\r\nآنگاه كه ايلخانيان در ايران حكومات ملوك الطوايف را منقرض كرده ، سلطنتى تأسيس نمودند ؛ چند ايل با قوّت و بزرگ نيز با آنها آمده ، از ايران تا اقصاى ممالك روم انتشار يافته ، مرتع و مشتاء گرفته ساكن شدند و به زور حكومت ، به ملل و اقوام قديمهء اين مملكت غالب آمده ، به انقراض سلطنت سلجوقيه روم كوشيدند و در سال ( 708 ه 1208 م ) كه بنا به فوت مسعود بن عز الدين كيكاوس سلجوقى ، هر يكى از ولات ولايات آن دولت ، در ولايات خودشان علم استقلال برافراشته ، دم از خودسرى زدند و مالياتى كه سلطان سلجوقى به دربار سلطانيه مىپرداخت ، امراء سلاجقه به دربار ايلخانيان رفته ، به اضافه ماليات معينه استدعاى امارت و حكومت نمودند . چون سلطنت ايلخانان به جهت دورى اين مملكت از مركز سلطنت و همجوارى حكومت مصر و امپراطورى قسطنطنيه ، موافق مصلحت دولت خويش نمىدانست كه با وجود اين همه اقوام مختلفه اين مملكت را مستقلا و مستقيما اداره نمايد ، و همچنين به تشكيل يك سلطنت علىحده هم در مرز و بوم روم بر حسب السياسه نظرش مبارك نمىآمد ، لهذا اين مقاسمه و تكليف امراى سلاجقه را قبول كرده ، مثال داد .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nعثمانيان كه يكى از اين امرا و نسبت به آنها جديد الهجره و قليل الاعوان و عارى از دبدبه و دارات و خزانه و جواهرات ؛ و در مملكتى مسكون بودند كه اطراف اينها را حكومات نصرانيه احاطه كرده و هميشه ايشان را مجبور به جنگ و جدال نموده بودند ، به اين جهت ، نه به دربار ايلخانيان رفتند و نه ايلخانيان از اينها متوقّع باج و خراج شدند . اين امارت كوچك و اين جمعيت قليله كه عمدهء مدار معيشتشان ، منحصر به چوپانى و زراعت و مال الغنايم بود ، از رعيّت جز يك عشر از محصول زمين و رسم گمرك كه از صد دو مىگرفتند ، دينارى علاوه نخواسته ، اين ماليات را هم به صرف معيشت اولاد و عيال اشخاصى مىدادند كه در جهاد شهيد مىشدند و با اهالى هم بدون تفريق مذهب و ملّت عادلانه معامله مىنمودند . ادنى حركتى كه باعث رنجش اهالى مىشود ، احدى از عمال و نوكر قدرت نداشت كه به ظهور برساند و با اين جمله ، هميشه مشغول به جهاد شده ، بلاد متعلقهء قياصره و بلغارستان و صرب و رومانيان را تاخته ، مال عنيمت آورده ، مىخوردند . اما ساير امرا ، به جهت اينكه باج به دربار ايلخانيان مىدادند و گذشته از اين ، درهاى مخارج سفيهانه باز كرده ، تقليد پادشاهان را مىنمودند ؛ چون ماليات مقننه به مخارجشان كفايت نمىكرد ، حكومات بلاد را در مقابل مبلغى به حكّام و عمال بىانصاف ، مقطوعا ، احاله نموده ، مملكت و رعيّت را به ظلمه مىفروختند و آنها نيز هر چه مىخواستند در حق رعيّت روا داشته ، برهنه مىكردند . رعيّت ستمديدهء آنها ، رعيّت عثمانيان را كه در آن سعادت حال مىديدند ، حسد مىبردند و از آنها ، هر كدامى كه قدرت حرب و ضرب مىداشتند ، داخل لشكر عثمانيان شده ، به جهاد مىرفتند و هر چه از جهاد غنيمت مىآوردند ، حكام امرا از دست آنها مىگرفتند و آنها هم از ظلم عمال گريخته ، هجرت به خاك عثمانى مىكردند .\r\nالغرض دوام مهاجرت و ترقّيات ثروت و معموريت و تكثير اهالى و اتساع پىدرپى مملكت عثمانيان ، سبب افزايش حسادت و عداوت امراء در حق عثمانيان شده ، عاقبت كار ، عثمانيان مجبور به كندن بنياد اين امارت‌ها گشته ، تا زمان دور استيلاى امير تيمور يكان يكان امرا را مستأصل و مملكتشان را ضبط نموده ، اهالى قديمهء آن ممالك را از چنگ آنان رهانيدند . اما امراى امارت و دولت گم كرده‌ها ، آسوده نشسته ، التجا به امير تيمور كرده ، آن امير جهانگير را مسلّط به سر يلدرم بايزيد نموده ، وهن عظيمى به دولت عثمانى رسانيدند .\r\nآنگاه كه يلدرم بايزيد اسير مشار اليه شد ، از امير تيمور استدعا نمود كه امراى اتراك را با ايل و تبار از روم كوچانيده ، در ايران و تركستان متفرق نمايند . و امير مشار اليه نيز استدعاى اسير خود را پذيرفته ، غالب آنها را از روم كوچانيد و در ايران و ارّان متفرقا اسكان و ايوا نمود .\r\n\r\n[ نخستين جنگ ايرانيان و عثمانيان 
  ]\r\nبعد از وفات امير تيمور و تفكيك قوت و قدرت خانوادهء او كه قره قويونلوها در آذربايجان و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nآق قويونلوها در دياربكر استقرار و استقلال يافتند ؛ بنابرهمان ، امرا و ايلات ، ربقهء عبوديت آن دو دولت را سر رقبهء تبعيت و رقيت گذارده ، آنها را هم تشويق به جنگ عثمانيان نمودند .\r\nحسن پادشاه آق قويونلو كه غلبه بر سلطان ابو سعيد گوركانى كرده ، اقتدارى در امر سلطنت به هم رسانيد ؛ به تشويق همان امرا و ايلات بهانه‌ها به دست آورده ، غفلة به قويونلو حصار كه از ممالك عثمانى است ، لشكر كشيده ، ضبط نمود و بناى چاپيدن در حوالى سيواس گذاشت و به اين هم اكتفا نكرده نامهء تهديدآميزى به سلطان محمد فاتح نوشته ، اظهار داشت كه به مناسبت صهريتى كه مراست با حكمران گريك طربزون و او خراجگذار شماست ، البته از او خراج نگيريد .\r\nسلطان مشار اليه كه با ايرانيان مناسبت سياسى نداشت و در آن وقت عمدهء آمال آن سلطان اين بود كه مملكت خود را از ممالك معمورهء حلب و شام و مصر توسيع نمايد و در آسياى كوچك نيز ممالك قديمهء سلاجقه روم را به دست آرد و ابدا خيال استيلاى ايران را نداشت ، متعجب از حركات خلاف قاعدهء حسن پادشاه شده ، اگر چه مجبورا لشكر به طرف او كشيد ، ولى احتياط داشت ؛ زيرا كه تا كنون با ايرانيان نجنگيده و از وضع جنگ و شجاعت و ثبات آنها اطلاع نداشته بود . اما در آن هنگام ، حسن پادشاه جنگ با عثمانيان را موافق مصلحت دولتى خود ندانسته ، از براى عقد صلح و عفو تقصير ژان قومنن پادشاه طربزون كه پدر زنش بود ، شيخ حسين حاكم جمشگزك و مادرش سارا خاتون را به نزد سلطان فرستاد . سلطان كه اطلاع از آمدن آنها به هم رسانيد ؛ فورا لشكر به طربزون كشيده ، مملكت را ضبط نمود و امپراطور را هم هر جايى كه لازم بود ، روانه ساخت . سفراى حسن پادشاه كه به نزد سلطان آمدند كار را از كار گذشته ديده ، عقد مصالحه نموده برگشتند . مدتى نگذشت كه حسن پادشاه بنا به اغفال و تشويق جمهوريت و نيز و تشويق امراى مغرض گريزان از روم و به اتفاق قرامان اوغلى اسحاق بيگ و ساير امراى سلجوقيه و غيره كه به دستيارى امير تيمور در آسياى كوچك ، باز حكومت و امارت يافته بودند ، عازم جنگ با عثمانيان شد .\r\nسلطان محمد فاتح هنوز حسن پادشاه حركت نكرده ، كشتىهاى جنگى جمهوريت و نيز را پريشان ساخته ؛ آنها را مجبور به عقد مصالحه نمود . و از بهار سال ( 878 ه - 1473 م ) اردويى مركب از صد و پنجاه هزار مرد جنگى را برداشته ، به عزم امحاى قرامان اوغلى و ساير امراى مستقل كه مبدأ فساد بودند ، رو به ممالك قرامانيان به راه افتاد . اسحاق بيگ قرامان اوغلى كه ورود اين لشكر را شنيد ، التجا به حسن پادشاه نمود و او هم بنا به عهدى كه بسته بودند ، التجاء او را قبول كرده ، به سردارى زينل بيگ كه وليعهدش بود ، اردويى مجهّز كرده ، از براى تاخت ممالك عثمانيه روانه ساخت و خود آن پادشاه نيز به يك اردوى مرتب از لشكر آذربايجان و عراق و ساير ممالك ايران ، فرزندش را تعاقب نمود . اردوى زينل بيگ از دياربكر حركت كرده تا به شهر توقات ممالك عثمانى را خراب نمود ؛ و از بالاى قيصريه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nعبور كرده ، قدم استيلا را به ممالك قرمانيان نهاد . خبر ورود اردوى ايران و خرابى مملكت را كه به سمع سلطان رسانيدند ، متعجبانه گفت : سبحان الله ! معلوم شد كه مظفريت گرجستان پسر قره يلوك را مغرور ساخته ، اغواى و نيزيان و تشويق دختر بد اختر ژان قومنن ، حاكم مقهور طربزون ، او را به جنگ ما غازيان روانه نموده است . چه عيبى دارد يك دفعه هم آن فيروزمند ياورى طالع خود را در مصاف غزاهء روم تجربت نمايد !\r\nبنابراين ، طليعه‌اى از لشكريان خود ترتيب داده ، به سردارى خاص مراد ، به استقبال اردوى حسن پادشاه ارسال داشت و خود سلطان نيز به يك اردوى بزرگ از عقب حركت نمود . اردوى بزرگ سلطانى نرسيده ، خاص مراد با هماوردش جنگيده ، شكست يافت .\r\nفراريان ملحق به اردوى بزرگ شدند . سلطان محمد فاتح به تعجيل تمام و سرعت تام خود را به دشت ترجان من محال ارزنجان رسانيده ، ملاقى به اردوى حسن پادشاه شد . بعد از ترتيب ميمنه و ميسره ، شروع به جنگ كردند . زينل ميرزا مقتول و حسن پادشاه منهزم و چهل هزار نفر از لشكر حسن پادشاه اسير عثمانيان گشت . سلطان محمد فاتح نيز قره حصار شرقى و ارمناك و سلفكه را كه در ترتيب اخير از ممالك آق قويونليان گرديده بود ، ضبط و الحاق به ممالك عثمانى نمود . اين اوّل جنگى است كه ايرانيان با عثمانيان نمودند و تخم عداوت كه پيش از اينها در مزارع فؤاد احشام تركيه ايران كاشته شده بود ، به همين واسطه نموّ يافت .\r\n\r\n[ تشكيل دولت صفوى براى حفظ ايران از چنگ عثمانيان 
  ]\r\nآن گاه كه به سائقه عدم اتفاق ، وهن كلى به دولت بايندريه رسيد ، امراى آن دولت ، ممالك بايندريه را قسمت به دوازده حكومت نموده بودند . ايل جليل قاجار و استاجلو و شاملو و تكه‌لو و وارساق و روملو و ذوالقدريه و قرامانلو و غيره كه از خيالات استيلائيه عثمانيان اطلاع كامل داشتند ، ديدند كه امراى مذكوره هم ، مثل امراى سلاجقه از يك طرف رعيّت را برهنه مىكنند و از طرف ديگر به جان همديگر افتاده ، مملكت را خراب مىنمايند و به اين وضع مملكت دارى ، در نتيجه ايران را هم مثل ممالك سلجوقيه به چنگ استيلاى عثمانيان خواهند انداخت .\r\nبعد از تفكر ، زمان و مكان خيال ايرانيان را مساعد و مستعد به اضمحلال و استيصال حكومات بايندريان و تأسيس و تشكيل سلطنت جديدى در اين مملكت ايران ديده ، عزم نمودند كه اقدام تامّ و سعى و اهتمام به اتمام اين كار مهم نمايند . اما از آنكه هيچ يكى از اين ايلات برترى و سيادت يكى از خودشان را بر خود روا نمىداشتند ؛ شاه اسماعيل كه شيخ زاده آنها و از طرف مادر منسوب به خانوادهء سلطنت بايندريه و در روم و ايران و ارّان مالك مريدان و مخلصان زياد اجداد بود ، مناسب ديدند كه همان شيخ‌زادهء چهارده سالهء ساده‌رو را به امارت انتخاب كرده ، شروع به استيصال دشمن نمايند و نمودند . به جهت اين كه اهالى\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nايران از تعديات خانمان سوز بايندريان به ستوه آمده بودند ، معنا و مادتا ، امداد و اعانت به شورشيان كرده و هر آنچه مقدور آنها بود ، از قوّه به فعل آورده ، شيخ زاده اسماعيل ميرزا را به عنوان جلالت نشان شاهى در دار السلطنهء تبريز بر تخت سلطنت پادشاهى جلوس دادند .\r\nهرگاه قبايل اتراك مذكوره ، اعتضاد و استظهار به قوّت ماديه و معنويهء همديگر ننموده و به خيال تأسيس سلطنتى در ايران نيفتاده بودند ، به قول سلطان سليم يك صوفى بچهء گمراه و نادان بىدست و پا و بىعشيرت ، « 1 » آيا مىتوانست در مثل مملكت ايران كه اهالى آن مركّب از ملل و اقوام مختلفه بودند ، به اين آسانى سلطنتى تشكيل نمايد ؟\r\n\r\n[ عثمانىها در انديشهء استيلاى بر ايران 
  ]\r\nبا اين جمله ، اگر در آن زمان سلطان محمد فاتح زنده بود يا در جاى سلطان بايزيد ثانى ، سلطان سليم يا سلطان سليمان مىبودند ، شكى نيست كه طرفداران صفويان نمىتوانستند اين دولت را تأسيس نمايند ؛ زيرا طرحى كه در اين اواخر سلطان محمد فاتح ريخته بود ، رود دانوب - طونه - و درياى ونديك را از براى ممالك اروپايى خود حدود قرار دادن ، و از افريقا مراكش و الجزاير و تونس و طرابلس و مصر را و از آسيا شامات و حلب و جزيرة العرب و ايران و هندوستان اسلام نشين و تركستان و دشت قپچاق و قريم و چركزستان و گرجستان و ارمنستان و كردستان و عراقين را ضبط كردن ، و از سر نو تشكيل يك عالم اسلاميت نمودن بود . حتى در اواخر سلطنتش به استحصال اين آمال شروع كرده ، در سال ( 886 ه - 1481 م ) با يك اردوى با قوّت منظم به عزم استيلاى ايران كه در آن وقت يعقوب بيگ بن حسن پادشاه در تخت خسروان ايران نشسته بود ، از دريا عبور نموده ، به راه افتاد ؛ اما به ازميد كه رسيد ، حكم محكم ارجعى الى ربّك در حق آن سلطان صادر شده ، جان را به جان آفرين تسليم نمود و استحصال اين آرزو را به جانشين خود وصيّت كرد .\r\nولى آشوب‌ها ، سلطان جم برادرش سلطان بايزيد ثانى را كه مردى بود درويش نهاد و عارف مسلك ، منع از ايفاى وصيّت پدر نمود ؛ اما باز از خيال استيلاى اين مملكت انصراف ننموده ، از استحضار وسايل معنويه دست نكشيد ، و صبيّه خود را كه به اوغورلو محمد بيگ داد و بعضى از امراى بايندريه را كه تشويق به قبول پادشاهى دامادش نمود و با لشكر عثمانى او را به ايران فرستاده ، بر تخت سلطنت بايندريه جلوس داد ، مگر در تحت يك حكمت\r\n\r\n\r\n","description":"","footnote":"\r\n( 1 ) . روى كار آمدن صفويه ، بر خلاف بسيارى از سلسله‌هاى ديگر اسلامى كه ناشى از ريشه‌هاى عشيرتى و عصبيّت‌هاى طايفه‌اى بود ، بر اساس مريد و مرادى و نظام خانقاهى و شيخى بود كه در جريان سلسلهء مرعشيان و پيش از آن سربداران نيز مؤثر افتاده بود . بنابراين ، نبايد به دليل بىعشيرتى صفويه ، از روى كار آمدن آنان اظهار شگفتى كرد ، چرا كه در اينجا ، عصبيّت از نوع ديگر آن ، بر همان پايه‌اى كه عرض شد ، سبب روى كار آمدن اين دولت گرديد .\r\n","page_name":" 280 ","page_number":280},
  {"content":"\r\n\r\nسياسيه نبود ؟\r\nولى بعد از آن كه شاهان صفويه قدرى استقلال در سلطنت ايران به هم رسانيدند ، به كندن بيخ همان ايلات اتراك كه آنها را نايل اين سلطنت نموده بود ، دامن در ميان كرده ، هر يكى از آن ايلات را به يك قبيلهء مفلوك و متفرق ساختند . حتى ايل جليل قاجار را هم به حيلت و مفسدت به چند تيره تفريق كرده ، جمع كثيرى از آنها را از اران به استرآباد و در جاهاى ديگر كوچانيدند كه تفصيل احوال ايلات مذكوره در تواريخ ضبط است ؛ زيرا همان ايلات ، بعد از استقرار آن سلطنت ، جميع امور دولتى را به دست آورده ، در مقام سلطنت فقط اسمى باقى گذاشتند . اگر شاه عباس بزرگ ، به داد اين خانواده نمىرسيد ، شكى نبود كه شاه خدابنده ضرير ، واپسين پادشاه اين سلاله مىشد .\r\n\r\n[ سبب رواج مذهب تشيع در ايران صفوى 
  ]\r\nاما سبب تعميم گرديدن و رواج گرفتن مذهب شيعه در ايران . چون اين مطلب يكى از مطالب بسيار مهم است ، لازم دانسته شد كه قبل از شروع به مطلب ، اطلاع كامل سبب ظهور اين مذهب در اسلام و در اعتقاد چند تيره بودن پيروان اين مذهب را به رشته بيان آورده ، بعد رجوع به عرض مقصود نموده شود .\r\nعلماى حكمت تاريخيه برآنند كه ، بعد از رحلت حضرت فخر رسالت ، امّت آن حضرت در سقيفهء بنى ساعده اجماع و از براى امر خلافت مشورت نموده ، در امور سياسيهء اسلام به دو فرقه انقسام يافته ، يكديگر را موسوم به رافضى و ناصبى نمودند ؛ اگر چه رافضىها امر خلافت را از اصول دين دانسته ناصبىها را غاصب حقوق خلافت و ناصبىها نيز امر مذكور را از فروع دين قرار داده ، رافضىها را مخالف آراى جمهور امّت مىشناختند ، ولى هيچ يكى از اين دو فرقه ، همديگر را منسوب به زندقه و الحاد و كفر و ارتداد ننموده ، به احسن وجه معاشرت و در امر دين ، به همديگر امداد و معاونت مىكردند ، و شكى نيست كه در مسائل دينيه هم ابدا اختلافى نداشتند . « 1 »\r\nبعد از قتل خليفهء ثالث كه باب مشاتمه و ملاعنه و مكافحه و مناوشه گشوده شد ، هر دو طرف ، معادات سياسيه را بدعة داخل ديانت كرده ، به يكديگر نسبت كفر و ارتداد دادند ؛ و همين فقره ، باعث ظهور فرقهء سوم در اسلام به اسم خوارج شد . بعد از وقوع وقعهء دلسوز كربلا ، در وجدان امّت ، فكر انتقام و تلافى تجسّم يافته ، طرفداران و هواخواهان اهل بيت روز به روز زياد و موسوم به شيعه شدند . « 2 » با اين جمله ، در نماز و روزه و حج و زكات و ساير\r\n\r\n\r\n","description":"","footnote":"\r\n( 1 ) . گرايش وحدت گرايانهء مؤلف را از همين عبارات وى مىتوان دريافت .\r\n( 2 ) . بيشتر اين تحليل‌هاى تاريخى ، محل ترديد است و طبعا نياز به بحث دارد .\r\n","page_name":" 281 ","page_number":281},
  {"content":"\r\n\r\nاعمال دينى اختلافى نداشتند . اما اغراض دشمنان دين مبين محمدى ، محض اين كه مريد و هواخواهى از اسلام به دست آورده ، به قوّت و پشت گرمى آنها هرچه مقصود و املشان بوده ، نايل گردند ، در دين اسلام ابواب طرق و مذاهب را گشوده ، از طريقهء نواصب بيست و يك فرقه به اسم معتزلى و از روافض بيست فرقه به اسم شيعى و از خوارج بيست و دو فرقه به اسامى مختلف ، و پنج فرقه نيز به اسم مرجئه و سه فرقه هم به اسم نجاريه و دو فرقه نيز جبريه و مشبّهه جدا كرده ، دين مبين اسلام را طورى مغشوش كردند كه هرگاه صاحب شريعت يا يكى از جانشين‌هاى حقيقى آن حضرت به قول يكى از كمّلين اسلام كه قبل از نهصد سال فرموده ، امروز اگر به عالم شهود تشريف مىآوردند ، قبول نمىفرمودند كه همان دين بوده كه به فرمان خدا نشر فرموده‌اند . « 1 »\r\nچون مذاهب شيعيه نيز مثل ساير مذاهب ، در عراق ظاهر شده ، به تدريج در ايران شيوع و تعدد به هم رسانيده بود ، در هنگام ظهور شاه اسماعيل ، پيروان از هر قبيل مذاهب شيعيه ، به خصوص پيروان مذهب زيديه و اسماعيليه و نصيريه و معتقد مذهب حق اثنا عشريه از اماميه ، در مملكت ايران بيشتر از اهل سنت و جماعت ، « 2 » معذلك غالب پيروان مذاهب سنيهء ايران و آناطولى و روم ايلى هم ، پيروان يكى از طريقت عرفا [ بودند 
  ] ، حتى لشكر ينگىچرى عثمانيان ، عموما بكتاشى بودند و اين واضح است كه جز نقشبنديان ، جميع پيروان و مريدان طرق عرفا ، هر يكى از ائمه عليهم السلام را پيرو [ و 
  ] جناب امير - صلوات الله و سلامه عليه - را پير پيران مىدانند .\r\nامراى شاه اسماعيل كه اطمينان از استقرار و دوام دولتى كه در قلب حوزهء اسلام تشكيل كرده بودند ، نداشتند ، اين وضع ناگوار تعدّد مذاهب و مسالك را كه اهالى ديدند ، فهميدند كه بقاى اين وضع باعث سهولت استيلاى ايران از جانب دشمن به خصوص از طرف عثمانيان خواهد شد ؛ احتياج به توحيد مذاهب و مسالك ديده ، بعد از مشورت و تفكر - چنانچه در فوق هم شمّه‌اى از اين فقره معروض افتاد - مناسب ديدند كه مذهب اماميه اثنا عشريه را مذهب رسمى دولت قرار داده ؛ هم اهالى را از تفرقه برهانند و هم غالب اهالى آناطولى و روم ايلى و ينگىچرى كه محب خاندان بودند ، با خودشان مع ساخته ، ضعف كلى به قوت دولت\r\n\r\n\r\n","description":"","footnote":"\r\n( 1 ) . در اينجا مؤلف ، بحثى در سه چهار صفحه دربارهء فرق شيعه آورده ، كه تكرار مطالب بىپايه‌اى است كه در برخى از منابع عمومى مانند الفرق بين الفرق ، كه موضع كاملا ضد شيعى دارد ، آمده است . از آنجا كه اگر آن مطالب آورده مىشد ، مىبايست توضيحاتى نيز دربارهء آن داده مىشد ، از نقل آن صرف نظر كرديم . به علاوه ، آن مطالب ، كمترين ربطى به مطالب كتاب كه تاريخ شاه اسماعيل و شاه سليم است ، نداشته و در ارائهء آنها ضرورتى ديده نمىشد .\r\n( 2 ) . همانطور كه در جاى ديگرى هم نوشتيم ، اين مطلب صحيح نيست . اين درست است كه شهرها و مناطق شيعى در ايران فراوان بوده ، اما تا زمان صفويه ، شيعيان ايران اكثريت نداشته‌اند .\r\n","page_name":" 282 ","page_number":282},
  {"content":"\r\n\r\nعثمانى برسانند . لهذا به سرعت تمام و اهتمام تام ، اقدام به ترويج و تعميم اين مذهب حق اهل بيت حضرت فخر الانام نموده ، مذاهب و مسالك اهالى ايران را به هر طورى بود ، در يك نقطه جمع كردند و به همين تدبير ، راه استيلاى عثمانيان و اوزبكان را طورى سد نمودند كه از آن روز الى امروز ، احدى از امرا و حكم داران اهل سنّت نتوانست در اين مملكت بساط سلطنت را بالاستقلال گسترد .\r\nهرگاه سايلى از محور اين اثر بپرسد كه ، آيا شاهان صفويه ، صحيحا معتقد به مذهب شيعه مىبودند و پيروى اين مذهب را مىكردند يا نه ؟ آنگاه ، خامهء سيه جامه با خجلت تمام جواب خواهد داد كه ، جز شاه طهماسب و شاه سلطان حسين هيچ يكى مسلم حقيقى نبودند و جز طريقه حيدريه منسوب جد خودشان ، طريقه‌اى كه راجع اسلام باشد نداشتند . « 1 »\r\n\r\n[ دليل اصلى دشمنى شاه سليم با صفويان 
  ]\r\nاما اسباب حقيقى عداوت و محاربت سلطان سليم با شاه اسماعيل . وارسته از عرض و ايضاح است كه سلطان سليم يكى از آن سلاطين با عزم و با جلادت عثمانى بود كه در دور استيلاى آن دولت ، مالك تخت و تاج شد ؛ چون عمدهء آمال و نخبهء مقصود اين سلطان قاهر ، از زمانى كه شاهزاده و حاكم طربزون بود ، طرح سياسى جدش سلطان محمد فاتح را كه از براى تشكيل و تأسيس بناى خلافت مندرسه صدر اسلام بر نقشهء خيال ريخته و موفّق به ايصال خير وجود نشده بود ، از قوّه به فعل آوردن و نام نيكو در صفحات تواريخ عالم بگذاردن بود .\r\nو در ذهن مصمّم شده بود كه آنگاه كه نايل سلطنت شود ، بعد از اصلاحات لازمه ، رود دانوب - طونه - و درياى ونديك را به تصديق دول متجاوره ، حدود ممالك اروپايى خود قرار داده ؛ بعد از ضبط ممالك باقى ماندهء ملوك الطوايف و امراى آسياى كوچك ، از قبيل ممالك ذوالقدر و رمضان اوغلى و غيره و شامات و جزيرة العرب و مصر و طرابلس و تونس و الجزاير و مراكش و كردستان و ارمنستان و گرجستان و عراق عرب و ايران را استيلا نموده ، لشكر به تركستان و هندوستان اسلام‌نشين كشيده و ملوك الطوايف اين دو اقليم وسيع را مضمحل و منقرض نموده ، به دستيارى ششصد كرور نفس مسلم ، در مقابل عالم و ثنيّت و عالم نصرانيّت ، يك عالم اسلاميت با شوكت تأسيس و تشكيل نموده ، شوكت اسلاميه را دو بالا كند .\r\nآنگاه كه شاه اسماعيل بىمقدمه در مملكت ايران علم استيلا را برافراشت و به يك\r\n\r\n\r\n","description":"","footnote":"\r\n( 1 ) . اين ادعاى شگفت انگيز و غير قابل قبولى است . مسلما شاه طهماسب و شاه سلطان حسين ، ديندارترين شاهان صفوى بوده‌اند ، اما نسبت دادن اين كه بقيهء شاهان صفوى ، بر طريقهء حيدرى با ويژگىهايى كه مؤلف در آغاز كتاب براى آن طريقه ذكر كرد بوده و مسلمان حقيقى نبوده‌اند ، قابل قبول نيست .\r\n","page_name":" 283 ","page_number":283},
  {"content":"\r\n\r\nسرعت فوق‌العاده ، ملوك الطوايف بايندريه را مستأصل كرده ، صاحب تخت و تاج شد ؛ و علاوه بر اين ، به واسطه ترويج مذهب شيعى كه زمام اختيار سلطنت را معنا به دست تعصّب جهلاى عالم صفت مىدهد ، تخم نفاق را رسما به مزرع اسلام كاشت ، « 1 » او را يك مانع بسيار قوى و مهم در جلو تصميمات خود يافته ، محض اينكه قبل از يافتن استحكام و استقرار بناى دولتش را از بنيان قلع و قمع نمايد ، هر تدبيرى بود به كار برده تا پدر را از سلطنت خلع و بر تخت اجداد جلوس نمود . اما رخنه‌ها كه به واسطهء التجاء عمش سلطان جم به فرنگ ! و فتور و تساهل پدر در استعمال قدرت و قوّت ماديه و معنويه كه سلطان محمد فاتح تهيه كرده بود و اغتشاش برادران چرسى و شرابى خود و عدم اعتناى وزراى منفعت پرست در وجود دولت حاصل شده بود ، او را مجبور به اصلاح و تعمير كرد . بعد از آنكه موفق به اصلاح و تعمير آنها شده ، امور كشور و لشكر را منظم ساخت ، علم استيلا را به اسم مذهب رو به ايران افراشته اعلام جنگ به شاه اسماعيل صفوى نمود .\r\nمىگويند روزى در مجلس اين سلطان ، سخنى از رفتار خلفاى امويه و عباسيه و فاطميه و امويهء اندلس و ساير حكم‌رانان معروف ملوك الطوايف به ميان آمده ، از محاسن و معايب آنها صحبتى گذشت . آن سلطان قاهر كه ذره‌اى از جوهر رحم و شفقت در خميره وجودش نبود ، قتل عام مغولان و حركات وحشيانهء مجاهدين صليب و احوال اسف انگيز مسلمانان اندلس را متذكر شده ، مانند طفل ممنوع از رضاع ، بناى گريستن و اشك ريختن را نهاده ، به قدر نيم ساعت ، هاى هاى گريست . بعد رو به حاضرين كرده گفت : و الله العلىّ العظيم و بالله الكريم ، مقصود سليم از اقدام به استيصال ملوك الطوايف ، قوّت اسلاميه را در نقطهء واحده جمع نمودن و دين مبين حضرت احمد مختار را از آسيب پيروان ديانت خارجه رهانيدن و شوكت\r\n\r\n\r\n","description":"","footnote":"\r\n( 1 ) . اين سخن شاه سليم است . مؤلف بايد توجه مىداشت كه محاسبهء شاه سليم ، آن گونه كه وى شرح داده و حالت هوادارانه از وى به خود گرفته ، بر اساس حذف تشيع و حاكم كردن مذهب تسنن بر تمام دنياى اسلام بوده است . حتى از اين زاويه نيز ، اعمال سليم را در قلع و قمع دولت مصر و كشتن صد هزار مسلمان سنى در آن نواحى ، نمىتوان تأييد كرد ؛ چه رسد به اين كه ، فردى شيعه ، از منظر تشيع ، بخواهد به اعمال و اهداف سلطان سليم بنگرد و آن را ارزيابى كند . از ديد يك شيعه ، دولت صفوى ، تلاش جالب و قابل تأييدى را در ايجاد يك دولت شيعى ، تقويت دانش و علم شيعه ، قدرت بخشيدن به عالمان و فقيهان شيعه مذهب و غيره ، انجام داده و برگى زرين بر تاريخ تشيع افزوده است . اين دولت ، توانست پشتيبان صدها هزار شيعه‌اى باشد كه در ايران و عراق و سرزمين‌هاى عربى ، طى قرنها ، در برابر دولت‌هاى سنى متعصب بىدفاع مانده بودند و مىتوانستند به ايران شيعه اميدوار باشند . سلطان سليم مىتوانست با اين واقعيت كنار آمده ، و طرح صلح و دوستى سلطان قانصو را بپذيرد كه نپذيرفت و در حذف دولت صفوى هم كارش به جايى نرسيد . به عكس ، فشارها و تهديدهايش به دولت صفوى ، اين دولت را در برخورد با مخالفانش ، جدىتر مىكرد كه در نهايت ، بر اساس همان تحليلى كه قانصو غورى داشت ، به ضرر سنيانى تمام مىشد كه هنوز در اين مناطق حضور داشتند . پس از اين ، تحليل خود مؤلف را نيز خواهيم ديد كه كارهاى سليم را نيز ، سبب افتراق بيشتر دنياى اسلام مىداند .\r\n","page_name":" 284 ","page_number":284},
  {"content":"\r\n\r\nاسلاميه را به مرتبه‌اى كه در زمان خلافت عمر بن عبد العزيز بود رسانيدن ، و ممالك اسلاميه را از هر جهت آسوده و معمور و دشمنان اسلام را دليل و مقهور ساختن است و بس . اما افسوس دارم كه دو مانع قوى در دو نقطه معتناى عالم اسلاميت ظاهر شده ، جهلاى امّت را منع از دخول دائره نجات اتحاد كرده و مىكنند . يكى از آن دو مانع شاه اسماعيل است كه در ايران مذهب شيعى را شايع و آن ديگرى شرف الدين است كه در جزيرة العرب به خصوص در خطّهء يمانيه مذهب زيديه را داير ساخته ، تخم نفاق و افتراق را در مزارع مختلف الطبايع اسلام كاشتند و باعث فساد عظيم شدند . چون با بودن اين دو مذهب ، اتفاق ملت اسلام عديم الامكان و نيز بىاتفاق ، نگاهدارى دين اسلام از آسيب دشمنان ممتنع و مستحيل ، پس بر تمامى اهل سنّت فرض عين و عين دين است كه شجرهء مقدّسهء مصطفوى را از اين كرم‌هاى مخرّب رهانيده ، آن همايون درخت را ، سالم از عوارض و علل داخلى تازه و خرّم نگاه دارند .\r\nصاحب حقيقة التواريخ بعد از بيان اين فقره مىنگارد كه ، در وصيّت نامه سلطان سليم ، مسطور بود كه اى فرزند من ! وصيّت مىكنم به تو و به اولاد تو كه بعد از تأديب و تنكيل دول فرنگ كه با ما همجوارند ، رود طونه و درياى ونديك را از براى ممالك روم ايلى و بوسنه و خرواتستان حدود سدّ قرار داده ، قدمى پيشتر از اين به خاك فرنگ نگذاريد ؛ زيرا جز تضييع وقت و كسر قوّت و قدرت ، فايدتى از براى دولت اسلام ندارد ! جد و جهد كنيد وسايلى استحضار نماييد كه در مملكت روم ايلى ، نفوس اسلام روز به روز بيفزايد و از نفوس ملل غير مسلمه آن بلاد ، رو به نقصانى گذارده ، به تدريج وجود نصرانيت از آن خاك معدوم شود .\r\nجزاير باقى ماندهء درياى سفيد را البته از دست فرنگىها گرفته ، آنها را از خليج ستبه بيرون كنيد . من زحمت‌ها كشيده تا سرحد طرابلس غرب شامات و خطّهء مصريه را فتح كرده ، راه فتح و ظفر را از براى فتح طرابلس غرب و تونس و الجزاير و فاس - مراكش - مفتوح و بىمانع نمودم ! لازم است كه اين ممالك را به هر تدبيرى باشد ، از دست متغلبين اعراب بىشعور گرفته ، به آن خليج سبته سواحل شماليه بحر سفيد منحصر به اين طرف نماييد ؛ از مشرق و جنوب شرقى آناطولى نيز به زودى باقى ماندهء ارمنستان و كردستان و عراق عرب را از تسلط قزلباشان رهانيده ، در قورنه ، كشتىسازخانه‌اى ساخته ، كشتىهاى بحرى و نهرى زياد حاضر كرده ، با كشتىهاى مصر سواحل شرقيه و جنوبيه و غربيه خطّهء يمانيه و سواحل جنوبيه ايران را تا به سواحل هند از بحر احمر و بحر عمان تاخته ، از دست دشمن بگيريد . و رود دن كه از شمال جارى شده ، از دشت قپچاق عبور كرده ، به درياى آزاق - آزوق - مىريزد ، با رود ولگا كه از شمال رو به جنوب جارى و به درياى خزر منصب مىشود ، به واسطهء يك خليج اتصال پذيرد و قابل سير سفاين است . البته خواتين قريم را وا بداريد كه اقدام به وصل اين دو رودخانه نمايند ؛ زيرا اين فقره كه صورت بگيرد ، به سهولت كشتىها از درياى سياه به درياس آزاق و رود دن و خليج و رود ولگا به درياى خزر عبور كرده ، به آسانى ممالك واقعه\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nدر سواحل آن دريا را فتح كرده ، از براى ضبط ايران و تركستان تسهيلات لازمه را استحضار مىنمايد . حكمرانات شيروانات و تركستان حتى هندوستان را از دست نداده ، باب مخابره و ارسال رسل و رسايل را مكشوف بداريد ؛ چون لشكر اتراك و اوزبك نسبت به لشكر قزلباش بىنظم است و توپ ندارد ، استادهاى توپ ريز و توپچى و تفنگ‌ساز و مشاق از ينگى چريان به آن سامان فرستاده ، به آنها تقويت داده ، از سمت شرق شمال مسلط بر قزلباشان كرده ، آنى آسودگى ، به دولت اردبيل اوغلانى ندهيد !\r\nخلاصه : حركات مستبدّانه و خيالات جهانگيرانهء اين دو پادشاه بزرگ ، قوّت و قدرت فاتحانه دولتين را در خارج مقصود حقيقى به مصرف برد و به ميان عالم اسلاميت ، نقار كلّى انداخته ، سبب پريشانى و خسارت و باعث گرفتارى مذلت و حقارت عالم اسلاميت گشت .\r\nچه عثمانيان و تورانيان ، از استيصال صفويان و شرفاى مكه و عثمانيان و ساير امراى سنيه عرب نيز ، از ريختن خون زيديان و صفويان ، و زيديان نيز از مداخله و مقابله و مهاجمه دست نكشيده ، باعث قتل و اسر و پريشانى كرورها نفوس محترمهء امّت محمدى و مانع ترقّيات سرمدى يكديگر شدند . به خصوص ايرانيان و عثمانيان كه نسبت به اعراب ، مدنى بودند ، مظالم و تعدياتى كه در حق دولت و ملت و رعيّت همديگر روا مىداشتند ، مىتوان گفت ياميام‌هاى وحشى در حق دشمنان خودشان روا نمىدارند ؛ زيرا هر وقتى كه عثمانيان مشغول به دفع هجوم‌هاى خانمان سوز دول فرنگ مىشدند ، صفويان غالبا به تحريك دول فرنگ با لشكر قزلباش ، به خطّهء آناطولى كه خالى از محافظ مىماند ، متوجه شده ، تا به بحبوحهء آن ممالك تاخته ، مىسوختند و انواع وحشىگرىها كه قلم مورّخين با حميّت اين زمان از خجلت نمىتواند در صفحهء تواريخ ايام نگارد ، در حق صغار و كبار و ذكور و اناث حتى در حق چينىها كه هنوز روشنى عالم شهود را ادراك نكرده بودند ، روا داشته ، جسد اينها را مفتخرانه بر سر نيزه‌ها تشهير مىكردند . « 1 »\r\n\r\n\r\n","description":"","footnote":"\r\n( 1 ) . با توجه به معاهداتى كه ميان ايران و عثمانى در دورهء صفوى منعقد شده ، مىتوان مطمئن شد كه صفويان كاملا به اين قرار دادها پايبند بوده و اين عثمانيان بودند كه در موقع ضعف ايران ، تا آذربايجان و تبريز مىآمدند . اصولا بايد دانست كه صفويان ، قدرت نظامى لازم را جهت برخورد با عثمانىها نداشته ، عموما حالت تدافعى داشته و واقعا نيازمند صلح بودند . آنچه كه دربارهء همكارى ايران و فرنگ در اين باره آمده ، تنها در حد حرف و از نظر ايرانيان ، براى تهديد دولت عثمانى بوده ، و به طور عملى ، هيچ گونه وحدت و همزمانى در حملات دو طرف به عثمانى ، رخ نداده است . خواندن تاريخ دقيق اين دوره ، مىتواند اين حقيقت را ثابت كند كه جز در سالهاى اندك ، طى دهها سال ، هيچ واقعهء خاصى ميان اين دو دولت روى نداده است . كمپفر كه از فرنگ براى تحريك ايران به جنگ با عثمانى ، در دورهء شاه سليمان به ايران آمده ، مىنويسد : هدف از سفارت ما در دربار ايران بيشتر ، اين بود كه شاه ايران را وادار به يك لشكركشى مشترك بر ضد تركها كه در بحبوحهء صلح ، بغداد را از جنگ پدر بزرگش صفى خارج كرده بودند ، بكنيم . فقط چون وزير اعظم - شيخ على خان زنگنه - با اين كار موافق نبود ، كوشش‌هاى ما به\r\n","page_name":" 286 ","page_number":286},
  {"content":"\r\n\r\nاين خبر وحشت اثر كه به سمع عثمانيان مىرسيد ، در حالتى كه غلبه به دشمن كرده ، مشغول اقتطاف ثمرهء فتح و نصرت خودشان هستند ، مجبورا با دشمن مغلوب عقد متاركه مىنموده ، متوجه ايران مىشدند . صفويان كه اطلاع از مراجعت فرنگ و رو به طرف خودشان حركت نمودن عثمانيان به هم مىرسانيدند ، آبادىهاى سر راه عثمانيان را خراب و ويران ساخته ، به قلب ايران مىگريختند و از آنجا دسته‌هاى چاپولچى ترتيب داده ، از راه‌هاى ديگر ممالك حدوديهء عثمانى را پاك مىتاختند و مىسوختند و عثمانيان نيز هر چه در جلو مىيافتند ، به تلافى در آمده بدتر از قزلباش وحشيگرى را به موقع اجرا مىگذاشتند . از آن طرف ، تركستانيان به اغفال عثمانيان ، آنى دولت صفويه را آسوده نگذاشته ، اين مملكت را تاخته و سوخته و بيچاره رعيّت را كشته يا اسير كرده ، احرار مسلمين را مثل برده مىفروختند .\r\nاز نتيجه اين دشمنىها ، آنچه به دست دولت صفويه رسيد ، دادن عراق عرب و بلاد كردستان و ارمنستان و نصف گرجستان را به عثمانيان و خطّهء خوارزم و دشت تركمان را به آل يادگار و ممالك غرجستان و افغانستان و در اواخر تمامى سلطنت را به غلجائيان بود .\r\nو آنچه به عثمانيان رسيد ، غلبهء ضعف و فتور بر قواى دولت و از اين رو روز به روز كم كردن مملكت بوده و هست .\r\nو آنجه به عالم اسلاميت رسيد ، مجبورا قبول نمودن پانصد و پنجاه كرور نفس مسلم تابعيت دولت انگليس و چين و فرانسه و روس و هلاند و اطريش و امارات بلغارستان و رومانيا و صربستان و يونان و قره داغ بود !\r\nتا ببينم از درون خمپارهء مسألهء شرقيه « 1 » كه نزديك است بتركد ، چه شراره‌هاى جان و\r\n\r\n\r\n","description":"","footnote":"\r\nجايى نرسيد . كمپفر چند دليل را به نقل از شيخ على خان براى اين اقدام خود آورده است . نخست آن كه جنگيدن با عثمانى بر خلاف قرارداد ما با خواندگار ، يعنى سلطان عثمانى است . دوم آن كه شرايط فعلى ما به ما اجازهء چنين اقدامى را نمىدهد . ديگر آن كه فاصلهء دور ميان ما و شما مانع از آن مىشود كه بتوانيم همديگر را متفق واقعى يكديگر دانسته ، اخبار و اطلاعات لازم را به هم برسانيم . پس از آن شيخ على خان تجربهء مربوط به زمان شاه عباس اول را بيان كرد كه : وقايع دورهء شاه عباس كبير به ما مىآموزد كه چنين اتحادى خطرناك است ؛ زيرا او هم با فرنگىها متحد بود ولى چون مسيحيان بدون اطلاع قبلى و موافقت او ، با تركها عهد مودت بستند ، او ناگزير شد كه تمام بار جنگ را يك تنه به دوش بكشد .\r\nجميلى كاررى سفير ديگر فرنگىها نيز در اين باره مىنويسد : نخست وزير او [ سليمان 
  ] كه از طرفداران جدى دوستى با تركها بود ، اعتقاد داشت كه تركيه در واقع براى ايران سدى است در مقابل مسيحيان . اگر روزى تركها منهدم و نابود شوند ، حتما نوبت حمله به ايران خواهد رسيد و براى ايران ، در برابر آنان پايدارى امكان نخواهد داشت . بنگريد : صفويه از ظهور تا زوال ، ص 359 - 360\r\n( 1 ) . اشاره به معضل دولت عثمانى و قلمرو اروپايى و آسيايى آن و نقشه‌هايى است كه اروپايىها ابتدا براى تصرف بخش‌هاى اروپايى اين كشور داشتند و سپس به انحلال كامل آن دولت پرداختند . اروپايىها اين مشكل را « مسأله شرقيه » ناميده و در نهايت ، طى جنگ جهانى اول ( 1914 - 1918 ) خلافت عثمانى را از\r\n","page_name":" 287 ","page_number":287},
  {"content":"\r\n\r\nجهانسوز نيز من بعد بر سر عالم اسلاميّت ريخته و پاشيده خواهد شد . مگر دستى از غيب برون آيد و كارى بكند .\r\nتمّ هذا الكتاب بعناية الملك الوهاب ، باقدام الضعيف الراجل فى طريق التواريخ و السير و الإفاده ، اعنى ابن الحاج محمد شريف ، محمد عارف المترجم المعروف فى وطنه باسپناقجى پاشازاده - غفر الله له و لوالديه و احسن اليهما و اليه [ بدأت بتسويده فى اليوم الثامن عشر من شهر الصيام سنة سبع و ثلاثمائة و الف و اتممت فى يوم الخمسين الخامس من شهر محرم الحرام سنة ثمان و ثلاثمائة و الالف من هجرة من له العزّ و الشرف فى دار الخلافة طهران صانها الله عن الآفات و الحدثان آمين يا مستعان و صلى الله على سيدنا محمد و آله و صحبه اجمعين . 
  ] « 1 »\r\nو به تحرير و تنميق اقلّ العباد ، ابن الحاج محمد قلى القزوينى المعروف به آشورى محمد « 2 » - غفر الله له و لوالديه - فى اليوم الخامس عشر من شهر محرم الحرام سنه تسعه و ثلثمائه بعد الالف [ 1309 
  ] من هجرة من له العزّ و الشرف ، فى قريه ديز آشوب من قراء شميران دار الخلافة طهران ، صانها الله عن الحدثان . آمين يا مستعان . 1309\r\n* * *\r\n\r\n\r\n","description":"","footnote":"\r\nبين برده و تنها در قلمرو تركيهء فعلى دولتى لائيك را مورد حمايت قرار دادند .\r\n( 1 ) . داخل كروشه از نسخهء ملى . از اين دعاى وى ، روشن مىشود كه وى به احتمال زياد تقيه مىكرده و در باطن ، تمايلات سنى گرايانه داشته است .\r\n( 2 ) . در نسخهء ملى : ثم ختم تحرير هذا التسويد بيد أقل الكتاب و الخليقة بل لا شىء فى الحقيقة ابن الحاج محمد قلى ، محمد القزوينى المعروف فى وطنه بآشورى - غفر الله له و لوالديه . و بدأت بتحريره فى غرّة شهر ذى حجة الحرام سنة سبع و ثلاثمائة ، و الالف و فرغ من تحريره فى الاثنين احدى و عشرين من شهر محرم الحرام سنة ثمان و ثلاثمائة و الالف من هجرة النبوية على هاجرها الف الثناء التحية .\r\n","page_name":" 288 ","page_number":288},
  {"content":"\r\n\r\n\r\nنمايه\r\nاسامى افراد و مكان‌هايى مانند شاه اسماعيل ، شاه سليم ، ايران ، آناطولى ، دياربكر ، روم ايلى ، مصر و اسلامبول كه در صفحات فراوانى بوده ، از اين فهرست حذف شده است . اسامى موجود در جدول صص 231 - 232 نيز در اين فهرست نيامده است .\r\nآئينه بازارى ، 68\r\nآپيقانيا ، ( شهر حما ) 193\r\nآجه زاده ، 151\r\nآجى صو ، 116\r\nآذربايجان ، 22 ، 23 ، 26 ، 28 ، 30 ، 33 ، 38 ، 39 ، 40 ، 43 ، 44 ، 45 ، 46 ، 47 ، 54 ، 60 ، 97 ، 114 ، 117 ، 119 ، 182 ، 219 ، 251 ، 262 ، 266 ، 273 ، 276 ، 277 ، 278 ، 286\r\nآرنبود ، 250\r\nآسپوزه ، 72\r\nآستارا ، 50\r\nآسيا ، 104\r\nآسياى كوچك ، 24 ، 26 ، 29 ، 36 ، 65 ، 276 ، 278\r\nآطنه ، 265\r\nآغاج خان ، 179\r\nآغا حسين خواجه ، 169\r\nآقا محمد روز افزون ، 260 ، 266\r\nآق بيق ، 174\r\nآق چاى ، 104\r\nآق شهر ، 174 ، 175 ، 236\r\nآلبانيا ، 70\r\nآلى باى ، 200\r\nآمات ، 193\r\nآماسيه ، 69 ، 70 ، 71 ، 109 ، 120 ، 121 ، 122 ، 129 ، 136 ، 142 ، 228 ، 246 ، 250 ، 256 ، 261\r\nآمد ، 151 ، 166 ، 175 ، 219\r\nآيبه سلطان ، ابراهيم ، 38 ، 39 ، 42 ، 43 ، 261\r\nآيدين ، 64 ، 213 ، 214\r\nآيدين ايلى ، 197\r\nآينه بختى ، 240\r\nابدال بيگ دده ، 45 ، 54 ، 61\r\nابراهيم افندى ، 20\r\nابراهيم بيگ ، 236\r\nابراهيم بيگ ، شيخ ، 160\r\nابراهيم خليل الرّحمن ( ع ) ، 203\r\nابراهيم سلطان موصللو ، 261\r\nابرقوه ، 45\r\nابن ساعد ، ( رئيس عنيزه ) 198\r\nابن طاووس ، رضى الدين ابو القاسم على بن موسى ، 272\r\nابو اسود احمد الدينورى ، 23\r\nابو الفتح بايندر ، 45\r\nابو الفتح بهرام ميرزا ، 270\r\nابو الفضل بن ادريس بدليسى ، 37\r\nابو القياس ، 236\r\nابو بكر ، 25\r\nابو حنيفه ، 62 ، 257 ، 272\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nابو سعيد سلطان ، 124\r\nابو سعيد سلطان ، 124\r\nابو سعيد گوركانى ، 183 ، 184\r\nابو عبيدة بن الجراح ، 192\r\nابو محمد القاسم حمزه ، 36\r\nابو نمى بن شريف بركات ، 237\r\nابو يازى ، 72\r\nابيورد ، 241 ، 246\r\nاتاق بيگ ، 170\r\nاحمد آقاى اميرآخور ، 213 ، 235 ، 243\r\nاحمد آقاى قاپوچى باشى ، 121\r\nاحمد الاعرابى ، 36\r\nاحمد بيگ بن علاء الدوله ، 58\r\nاحمد بيگ ، ( حاكم ترجان ) 94\r\nاحمد بيگ قپوجى باشى ، 119\r\nاحمد بيگ قراچين اوغلى ، 246\r\nاحمد بيگ كوچك ، 146\r\nاحمد بيگ يخشى اوغلى ، 151 ، 244\r\nاحمد پاشاى بيگلربيگى ، 150\r\nاحمد پاشاى دوقه گين اوغلى ، 88 ، 92 ، 105 ، 115 ، 121 ، 122 ، 128\r\nاحمد پاشاى صدر اعظم ، 154 ، 155 ، 168\r\nاحمد پاشاى قره‌جه ، 92 ، 150 ، 157 ، 173 ، 185 ، 188 ، 193 ، 249 ، 254\r\nاحمد پاشاى كديك ، 101\r\nاحمد پاشاى ممى اوغلى ينگىچرى ، 167 ، 169\r\nاحمد پاشاى هرسك زاده ، 102 ، 105 ، 237 ، 238 ، 239\r\nاحمد جان آقا ، 86\r\nاحمد چاوش كوچك ، 150\r\nاحمد چلبى ، 88 ، 151 ، 166 ، 170\r\nاحمد رفعت افندى ، 20\r\nاحمد سلطان ، 59\r\nاحمد فريدون بيك ، 20\r\nاحمد مدحت افندى ترك ، 10\r\nاحمد ميرزا ، 41\r\nادرانه ، 249\r\nادرنه ، 62 ، 76 ، 83 ، 166 ، 167 ، 170 ، 258 ، 259 ، 260 ، 261 ، 262 ، 263\r\nادريس بدليسى ، 48 ، 49 ، 150 ، 163 ، 170 ، 197 ، 218\r\nادريس شافعى ، 243\r\nاراسته ، 140\r\nارّان ، 39 ، 43 ، 281\r\nاردبيل ، 21 ، 22 ، 26 ، 27 ، 28 ، 29 ، 31 ، 38 ، 39 ، 44 ، 47 ، 54 ، 64 ، 137 ، 141 ، 143 ، 265 ، 270\r\nاردبيل اوغلى ( شاه اسماعيل ) ، 63 ، 76 ، 101 ، 113 ، 185 ، 247 ، 253 ، 259 ، 286\r\nاردلان ، 251\r\nارديش ، 191\r\nارزنجان ، 45 ، 66 ، 72 ، 73 ، 77 ، 92 ، 93 ، 95 ، 97 ، 101 ، 133 ، 145 ، 163 ، 198 ، 219 ، 241 ، 265 ، 279\r\nارزنة الروم ، 95 ، 104\r\nارسلان بيگ ولد پير ، 191\r\nارغنى ، 265\r\nارقت خان ، 174\r\nاركى صويى ، 120\r\nارگنج ، 59\r\nارمناك ، 279\r\nارمنستان ، 163 ، 273 ، 280 ، 283 ، 285 ، 287\r\nارنبودلق ، 101\r\nاروپا ، 19 ، 74 ، 104 ، 140 ، 273\r\nازدر صاروخان ، 170\r\nازمير ، 64 ، 89\r\nازنكميد ( ازميد ) ، 83 ، 84 ، 86 ، 280\r\nازنيق ، 86 ، 87 ، 174\r\nازورنيك ، 247\r\nاسبر ، 241\r\nاسپانيا ، 166 ، 251\r\nاسترآباد ، 60 ، 116 ، 281\r\nاستفان ، 240\r\nاستفان بيگ ، 239\r\nاسحاق آقا ، 151\r\nاسحاق آقاى باشى ، 151\r\nاسحاق بيگ باشى ، 88\r\nاسحاق پاشا ، 69\r\nاسحاق چلبى ، 254\r\nاسفرانجان ، 22\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاسكدار ، 35 ، 83 ، 84 ، 139 ، 142 ، 170 ، 173 ، 174\r\nاسكندر آقاى امير آخور ، 254\r\nاسكندر بيك ارنوس زاده ، 151\r\nاسكندر بيك منشى ، 66\r\nاسكندر بيگ ، 192 ، 254\r\nاسكندر بيگ ارايند اوغلى ، 236\r\nاسكندر بيگ ارنوس زاده ، 244\r\nاسكندر پاشا ، 92 ، 122\r\nاسكندر چلبى ، 152 ، 197\r\nاسكندر فيلقوس ، 228\r\nاسكندر نامان ، 255\r\nاسكندريه ، 200 ، 201 ، 212 ، 225 ، 234 ، 235 ، 236 ، 244\r\nاسكى شهر ، 255\r\nاسلمش بيگ ، 50\r\nاسماعيل بيك توقيعى ، 12 ، 20\r\nاسماعيل داروغه ( شاه اسماعيل ) ، 59\r\nاشرف رومى ، ( مقبره ) 86\r\nاشقلعه ، 198\r\nاصطباى ، 207\r\nاصطخر فارس ، 31 ، 38\r\nاصفهان ، 10 ، 20 ، 38 ، 50 ، 123 ، 244 ، 246\r\nاطرار ، 59\r\nاطريش ، 287\r\nاعتماد السلطنه ، 9 ، 10 ، 12 ، 19 ، 20\r\nاغاج خانى ، 182\r\nافراسياب ، 84\r\nافريقا ، 251 ، 280\r\nافغانستان ، 287\r\nافلاق ، 77 ، 265\r\nاقجه قوچه ، 83\r\nالاطاغ ، 100\r\nالبستان ، 130 ، 265\r\nالتون طاش ، 174\r\nالتون كوپرى ، 248\r\nالسيى قلود ، 174\r\nالشگرد ، 100\r\nالقاص ميرزا ، 270\r\nالكساندر پاپ رم ، 70\r\nالوند ميرزا ، 43 ، 44 ، 45 ، 51 ، 63 ، 273\r\nام الحسن ، 204 ، 243\r\nام الدينار ، 215\r\nام القصب ، 253\r\nام القياس ، 233 ، 234 ، 236\r\nامام جعفر صادق ( ع ) ، 36\r\nامام حسين ( ع ) ، 272\r\nامام رضا ( ع ) ، 60\r\nامام زين العابدين ( ع ) ، 36\r\nامام على بن ابى طالب ( ع ) ، 23 ، 25 ، 36 ، 37 ، 48 ، 124 ، 125 ، 236 ، 282\r\nامام محمد باقر ( ع ) ، 36\r\nامام موسى كاظم ، 21 ، 36\r\nامير براش ، 191\r\nتيمور لنگ ، 26 ، 27 ، 52 ، 64 ، 75 ، 92 ، 101 ، 116 ، 271 ، 277 ، 278\r\nامير چوپان ، 25 ، 26 ، 98\r\nامير حسن بيگ ، 28 ، 29 ، 30 ، 40 ، 97 ، 98\r\nامير خان تركمان ، 162 ، 267\r\nامير خير الدّين ، 213 ، 214\r\nامير ذو النون ، 45\r\nامير زاده الوند ، 44 ، 49\r\nامير سدود ، 191\r\nامير سلاح اوركماس ، 207\r\nامير سيد بيگ ، 248\r\nامير سيد شريف ، 58 ، 106 ، 108 ، 109 ، 110\r\nامير شاه محمد سيف الملوك ، 261\r\nامير عبد الباقى ، 106 ، 108 ، 109\r\nامير عبد الكريم ، 266\r\nامير علم ، 164\r\nامير عمر ( برادر على بيگ اوغلى امير صعيد ) ، 213 ، 236\r\nامير غياث ، 50\r\nامير قانصو ، 191\r\nامير قانياد ، 191\r\nامين الدّين ، 23\r\nاندجان ، 59\r\nاندخود ، 67\r\nاندرنيوپل ، 140\r\nاندلس ، 251 ، 284\r\nانس باى ، 207\r\nانطاكيه ، 255 ، 265\r\nانقره ، ( آنكارا ) 122 ، 131 ، 151 ، 252\r\nانگليس ، 287\r\nانوشيروان ، 44\r\nاوجان ، 101 ، 243\r\nاوخرى ، 252 ، 254\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nاودون چوب ، 83\r\nاورخان غازى ، 83\r\nاورزمك ، 207\r\nاورشليم ، 201\r\nاوركماس سيفى برسباى ، 191\r\nاورنگ تاشف ، 256\r\nاوغلى ميرلوا ، 192\r\nاوكسوز حاجى مصطفى ، 247\r\nاوكماس ، 215\r\nاوگوست قيصر رم ، 92\r\nاولونيه ، 154 ، 244 ، 255\r\nاونلوپيكار ، 177\r\nاويس آقاى سلحدار آقاسى ، 240\r\nاويس بيگ باشى ، 111 ، 154 ، 217\r\nاويس بيگ سايا ، 213\r\nاهرام مصر ، 217\r\nايچ ايل ، 197\r\nايرت ، 174\r\nايروان ، 240\r\nايقوت اوغلى محمد ، 162\r\nايكونوميوم ( قونيه ) ، 89\r\nايل تكه ، 64 ، 65\r\nايلچى ميرزا چاپك ، 98\r\nايلغون ، 174\r\nاين اوكى ، 174\r\nاينجه صو ، 258\r\nبئر الديودار ، 204\r\nبئر العبد ، 204\r\nبئر العيد ، 242\r\nبابا خير اللّه ، 43\r\nبابر شاه ، 67 ، 123 ، 124 ، 250\r\nباب زويله ، 229\r\nبابل ، 196\r\nبادمجان سلطان روملو ، 61 ، 123\r\nباربيگ پرناك ، 58\r\nباريك بيگ پرناك ، 45\r\nباستانه ، 177\r\nباكو ، 44\r\nبالى آقا ، 206\r\nبالى بيگ ، 152 ، 197 ، 213 ، 214 ، 225 ، 235\r\nبالى ويوده ، 98\r\nبايبورت ، 198\r\nبايبورد ، 94 ، 120 ، 121 ، 158 ، 165 ، 240 ، 241 ، 253 ، 254 ، 257\r\nبايزيد بيگ ، 243\r\nبايزيد چلبى ، 152\r\nبايزيد ، ( نام محل ) 100 ، 265\r\nبايسنقر ميرزا ، 38 ، 39\r\nبايورت ، 98\r\nبتيودوريس ملكه پونت ، 92\r\nبحر احمر ، 285\r\nبحر عمان ، 285\r\nبحيره ، 214 ، 215 ، 216 ، 225\r\nبخارا ، 59 ، 61 ، 124 ، 156 ، 266 ، 276\r\nبدخشان ، 46\r\nبدركندى ، 190\r\nبديع الزمان ميرزا ، 45 ، 116 ، 119\r\nبرّ التبيس ، 204\r\nبردعى زاده ، 254\r\nبرده ، 196\r\nبردى بيگ ، 191\r\nبركة الحبش ، 214\r\nبركة الحبشه ، 213\r\nبركة الحج ، 204\r\nبروسه ، 70 ، 71 ، 72 ، 86 ، 87 ، 134 ، 138 ، 145 ، 151 ، 153 ، 240 ، 258\r\nبروع ، 111\r\nبره سنان ، 65\r\nبسانه ، 165 ، 241\r\nبسطام ، 60\r\nبش كچيد ، 189\r\nبشكطاش ، 83\r\nبطال غازى ، ( مقبره ) 88\r\nبغداد ، 10 ، 43 ، 50 ، 58 ، 110 ، 135 ، 136 ، 161 ، 172 ، 176 ، 199 ، 219 ، 248 ، 252 ، 260 ، 271 ، 272 ، 286\r\nبغدان ، 170 ، 239 ، 240 ، 265\r\nبغوى ( امام ) ، 89\r\nبلاد سواحليه ، 259\r\nبلخ ، 45 ، 67 ، 116 ، 123 ، 124\r\nبلغارستان ، 212 ، 277 ، 287\r\nبلگراد ، 267\r\nبوابان ، 150 ، 154 ، 169 ، 203\r\nبوداق ، 191\r\nبورغاز كوپرسى ، 177\r\nبوزدغان ، ( بوزطغان چاوش ) 158 ، 170\r\nبوزوق زاده ، 254\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبوسنه ، 77 ، 151 ، 153 ، 167 ، 285\r\nبوشناق ، 250\r\nبوغاز ، 69\r\nبولاق ، 208 ، 216 ، 237\r\nبولى ، 150 ، 154 ، 252 ، 256\r\nمعز الدوله بويهى ، 272\r\nبهادر ، 215\r\nبهرام آقا ، 199 ، 211\r\nبهرام آقا قاپوجى باشى ، 152\r\nبهرام آقاى باشى علوفجيان ، 150\r\nبهرام آقاى سلحدار باشى ، 203\r\nبهرام آقاى مير علم ، 254\r\nبهرام بيگ ، 44 ، 88 ، 121 ، 154 ، 237\r\nبهروزه خانم ، ( زن شاه اسماعيل ) 111\r\nبهسنى ، 188 ، 189\r\nبهنسا ، 211\r\nبيبرس ، 191\r\nبيت المقدس ، 195 ، 201 ، 202\r\nبيرام بيگ قرامانى ، 61 ، 67 ، 124 ، 125\r\nبيروت ، 244 ، 255\r\nبيره ، 220\r\nبيره جك ، 265\r\nبيره حيرى ، 226\r\nبيغا ، 151 ، 165\r\nبيغادوس ، 167\r\nبيغا محمد بيگ ، 181 ، 185\r\nبيغلو چاوش ، 105 ، 168 ، 171 ، 172\r\nبيغلى محمد بيگ ، 121\r\nبيگ شهرى ، 111\r\nپاريچ ، 267\r\nپازارجق ، 258\r\nپرتغال ، 251\r\nپرزرين ، 111\r\nپره ، 192\r\nپرىخان خانم ، 270\r\nپل خورتى ، 177\r\nپل ستاره ، 174\r\nپوئرناك ، 151\r\nپولاد سلطان ، 123\r\nپولار قيسدى ، 192\r\nپيرى بيگ قاجار ، 123\r\nپيرى پاشا ، 115 ، 120 ، 150 ، 167 ، 168 ، 169 ، 173 ، 245 ، 251 ، 256 ، 260 ، 263\r\nپيرى پاشا زاده ، 98\r\nتاج الدين آوجى ، 24\r\nتاج الدين حسن خليفه ، 268 ، 269\r\nتاجلى خانم ، ( زن شاه اسماعيل ) 111\r\nتاشكند ، 59\r\nتالين ، 120\r\nتبرسران ، 31\r\nتبريز ، 23 ، 28 ، 38 ، 42 ، 43 ، 44 ، 45 ، 47 ، 51 ، 66 ، 77 ، 94 ، 104 ، 108 ، 109 ، 111 ، 114 ، 115 ، 116 ، 117 ، 119 ، 120 ، 127 ، 136 ، 144 ، 148 ، 153 ، 199 ، 218 ، 219 ، 246 ، 253 ، 254 ، 260 ، 267 ، 270 ، 280 ، 286\r\nتبليس ، 170 ، 265\r\nتخت سليمان ، 243\r\nتدمر ، 192\r\nترجان ، 94 ، 198 ، 241 ، 279\r\nترحاله ، 242 ، 244\r\nترخال ، 250 ، 261\r\nترساخانه ، 251\r\nترقاص ، 267\r\nتركستان ، 10 ، 26 ، 27 ، 47 ، 49 ، 59 ، 73 ، 78 ، 158 ، 161 ، 266 ، 276 ، 277 ، 283 ، 286\r\nتكفور بيگارى ، 258\r\nتكفور چايرى ، 174\r\nتل حبش ، 190\r\nتوپانيك ، 267\r\nتوجان دره بوغازى ، 187 ، 189\r\nتوران ، 26 ، 42 ، 68 ، 122\r\nتورانشاه ، 230\r\nتورتوم ، 241\r\nتوقاد ، 68 ، 72 ، 77\r\nتولاده‌باى ، 207\r\nتومازو ، 256\r\nتومانباى ، 191 ، 196 ، 199 ، 200 ، 205 ، 206 ، 208 ، 209 ، 210 ، 211 ، 212 ، 213 ، 214 ، 215 ، 223 ، 224 ، 225 ، 228 ، 229 ، 233\r\nتومانباى احمديه ، 191\r\nتومان مشكين ، 40\r\nتونس ، 280 ، 283 ، 285\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nتيتى بيگ ، 215\r\nتيره ، 207\r\nتيمور ( از امراى چراكسه ) 254\r\nتيمور رزده‌كش ، 215\r\nتيمور سلطان ، 67 ، 124\r\nتيولات ، 212\r\nجامع ازهر ، 212 ، 213 ، 239 ، 240\r\nجامع خسرو پاشا ، 144\r\nجانبردى غزالى ، 190 ، 191 ، 199 ، 200 ، 201 ، 210 ، 211 ، 212 ، 213 ، 214 ، 222 ، 225 ، 243 ، 245 ، 247 ، 249 ، 253 ، 255 ، 260 ، 266 ، 267\r\nجان پولاد بيگ باشى ، 207\r\nجان وفا ميرزا ، 60\r\nجانى آقباى مماى ، 191\r\nجانى بيگ سلطان ، 26 ، 123 ، 124\r\nجانيك ، 166\r\nجب عقوله ، 242\r\nجبل لبنان ، 197 ، 265\r\nجبل مقطب ، 205 ، 223\r\nجدّه ، 211\r\nمغرب ، 240\r\nالجزاير ، 280 ، 283 ، 285\r\nجزاير موره ، 49\r\nجزيره ، 40\r\nجزيره منوقيه ، 215 ، 216\r\nجزيرهء التون كوپرى ، 265\r\nجزيرهء ساقز ، 170 ، 256\r\nجزيرة الذهب ، 236\r\nجزيرة العرب ، 280 ، 283 ، 285\r\nجسر يعقوب ، 199 ، 243\r\nجعفر آقا ، 170\r\nجعفر بيگ ، 236 ، 237 ، 238 ، 260\r\nجعفر بيگ سردار ، 234\r\nجعفر چلبى تاج زاده ، 72 ، 83 ، 111 ، 137 ، 236 ، 245\r\nجعفريان ، رسول ، 14\r\nجلال الحق حيدر ثانى ، 36\r\nجلال الدين جلالى حيدرى ، 261\r\nجلال الدين رومى ، 25 ، 89\r\nجلال الدين ميرزا ، 20 ، 271\r\nجلجوليه ، 201 ، 243\r\nجمال الدين تبريزى ، 23\r\nجمال الدين ( شورشى ) ، 260\r\nجمال الدين يوسف قيطان ، 178\r\nجنيد بغدادى ، 23\r\nجوهر سلطان تكه‌لو ، 266\r\nرودخانه جهان ، 258\r\nجهانشاه قره قويونلو ، 27 ، 28 ، 29 ، 54\r\nرود جيحون ، 123\r\nجيحون كنار ، 59\r\nجيزه ، 214 ، 215 ، 217 ، 234\r\nچالدران ، 11 ، 37 ، 58 ، 61 ، 62 ، 77 ، 78 ، 101 ، 103 ، 104 ، 105 ، 106 ، 109 ، 111 ، 112 ، 113 ، 114 ، 162 ، 163 ، 228 ، 271\r\nچاوش اسكندر بيگ ، 178\r\nچاه حضرت يوسف ، 199\r\nچايان سلطان استاجلو ، 61 ، 106 ، 153 ، 239 ، 246 ، 248 ، 249 ، 250\r\nچخوراووا ، 245 ، 249\r\nچخور سعد ( سعيد ) ، 44 ، 153 ، 164 ، 172 ، 176\r\nچركن حسن تكه‌لو ، 240\r\nچرمن ، 247\r\nچشمگزك ، 163 ، 165 ، 166 ، 219\r\nچلبى افندى ، 233\r\nچله خانه ، 64\r\nچمن دوقيمه ، 182\r\nچمن كرمانه ، 93\r\nچنارلى دره ، 174\r\nچنگيز ، 52 ، 61 ، 271\r\nچنيزلك ، 86\r\nچوپان كوپريسى ، 98\r\nچورتى ، 62\r\nچورلى ، 263\r\nچول ، 215 ، 225\r\nچو ملكجى زاده ، 193 ، 248\r\nچيقرقجى باشى ، 166 ، 198\r\nچين ، 31 ، 287\r\nحاجى بايندر ، 38\r\nحاجى بيرام انقروى ، 25 ، 27\r\nحاجى رستم ، 115 ، 116\r\nحامد اوغلى نيل بيگى ، 215\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nحبشه ، 226\r\nحب عقوله ، 204\r\nحبيب نجّار ، 255\r\nحجّاج بن يوسف ، 52\r\nحجاز ، 27 ، 60 ، 221 ، 226 ، 229 ، 244 ، 247 ، 251 ، 265\r\nحساب بيگ وزير لشكر ، 169\r\nحسام الدين چلبى ( شاگرد مولانا ) ، 89\r\nحسام الدين حاكم گيلان ، 274\r\nحسام بيگ ، 115 ، 151 ، 169\r\nحسام پاشا ، 201\r\nحسن آقا ( حاكم موره ) ، 111\r\nحسن بيگ ( قاصد ) ، 167 ، 174 ، 178\r\nحسن بيگ آق قويونلو ، 97 ، 101 ، 184\r\nحسن بيگ جلاوى ، 45\r\nحسن بيگ چوته ، 240\r\nحسن بيگ عيسى اوغلى ، 217\r\nحسن بيگ لله ، 123\r\nحسن پادشاه آق قويونلو ، 183 ، 57 ، 2278\r\nحسن پاشا ، 104 ، 110 ، 114\r\nحسن پاشاى سردار ، 111\r\nحسن چلبى ، 203 ، 245\r\nحسن خليفه ، 64 ، 65 ، 66\r\nحسنعلى ترخان ، 42\r\nحسن ( وزير سنان پاشا ) ، 200\r\nحسين بيگ ، 50 ، 72 ، 168 ، 198 ، 213 ، 240\r\nحسين بيگ ، 198\r\nحسين بيگ چركس ، 168\r\nحسين بيگ شاملو ، 45\r\nحسين بيگ على خانى ، 39\r\nحسين بيگ لله ، 61 ، 108\r\nحسين پاشا ، 170 ، 203 ، 210 ، 243\r\nحسين قاپوچى ، 255\r\nحسين كرد ، 88\r\nحسين لله بيگ ، 110\r\nحصن كيف ، 170\r\nحضرت اسحاق ، 193\r\nحضرت داود ( ع ) ، 190 ، 192 ، 220\r\nحضرت شعيب ( ع ) ، 200 ، 243\r\nحضرت عيسى ، 156 ، 196 ، 255 ، 273\r\nحضرت محمد رسول الله ( ص ) ، 236 ، 275 ، 281 ، 283 ، 284\r\nحضرت مريم ( س ) ، 255\r\nحضرت نوح ( ع ) ، 195\r\nحضرت يوسف ( ع ) ، 211\r\nحظيرهء دار ارشاد ، 26\r\nحلب ، 10 ، 58 ، 130 ، 167 ، 169 ، 177 ، 178 ، 182 ، 184 ، 190 ، 191 ، 192 ، 193 ، 194 ، 195 ، 220 ، 221 ، 225 ، 228 ، 239 ، 240 ، 245 ، 247 ، 248 ، 249 ، 253 - 256 ، 257 ، 260 ، 265 ، 276 ، 278 ، 280\r\nحلّه ، 172 ، 176\r\nحما ، 193 ، 200 ، 244 ، 253 ، 255\r\nحمام قايتباى ، 195\r\nحمام گدگ احمد پاشا ، 138\r\nحمام نور پاشا ، 83\r\nحمزه بيگ‌لو ، 110 ، 164\r\nحمص ، 191 ، 194 ، 244 ، 253\r\nحميد ايلى ، 198\r\nحميد چلبى ، 254\r\nحنش اوغلى ، 197 ، 244 ، 245 ، 249 ، 251 ، 253 ، 255 ، 256\r\nحوضه ، 69\r\nحويزه ، 58\r\nحيدر ثانى ، 37\r\nحيدر چلبى ، 11 ، 14 ، 77 ، 78 ، 170 ، 235\r\nحيلان ، 192 ، 256\r\nخادم بيگ ، 58\r\nخادم على پاشا ، 66\r\nخاص مراد ، 279\r\nخافرى ، 260\r\nخالد بن وليد ، 54\r\nخالد بيگ ، 115 ، 154\r\nخان بروج ، 199\r\nخان تومان ، 193\r\nخانش خانم ، 270\r\nخانك ، 213\r\nخانكى ، 242\r\nخان لجون ، 200 ، 243\r\nخان محمد استاجلو ، 58 ،\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n73 ، 74 ، 76 ، 77 ، 93 ، 94 ، 103 - 110 ، 114\r\nخان يونس ، 200 ، 203\r\nختا ، 31\r\nخداويردى باى ، 200 ، 201\r\nخديجه بيگم ، 28\r\nخراسان ، 26 ، 45 ، 46 ، 47 ، 59 ، 62 ، 67 ، 110 ، 119 ، 123 ، 124 ، 156 ، 162 ، 266 ، 267 ، 273\r\nخرپوت ، 40 ، 58 ، 164 ، 166 ، 175 ، 250\r\nخرگوش اوغلى عمر ، 255\r\nخرواتستان ، 285\r\nخسرو بيگ ، 113 ، 167 ، 254\r\nخسرو پرويز ، 51\r\nخضر ، 110\r\nخضر آقاى استاجلو ، 108\r\nخضر بيگ ، 63\r\nخطامره ، 242\r\nخطان بوالبيس ، 242\r\nخطبة المعموره ، 204\r\nخلخال ، 44\r\nخلفا بيگ ، 106 ، 110\r\nخليل بيگ ايوبى ، 170\r\nخليل سلطان ذوالقدر ، 106\r\nخواجه احمد قنقرات ، 60\r\nخواجه افندى ، 151 ، 164 ، 214 ، 233 ، 234 ، 245\r\nخواجه حليمى ، 246\r\nخواجه زاده ، 208\r\nخواجه سعد الدين ، 20\r\nخواجه على اردبيلى ، 25\r\nخواجه قاسم شيروانى ، 198\r\nخواجه محمد ، 60\r\nخواجه محمد باكويى ، 229\r\nخواجه مصلح الدّين وزان ، 212 ، 215 ، 217\r\nخواجه نصير الدين طوسى ، 48\r\nخوار ، 45\r\nخوارزم ، 49 ، 59 ، 276 ، 287\r\nخوزان ، 123\r\nخوى ، 39 ، 54 ، 101 ، 104 ، 110 ، 112 ، 113 ، 115\r\nخير الدين چاوش ، 177\r\nخيّر بيگ ، 178 ، 190 ، 192 ، 199 ، 203 - 205 ، 207 ، 211 - 213 ، 225 ، 240 ، 242 ، 244 ، 248 ، 252 ، 255 ، 256\r\nخيزان ، 265\r\nدارا ، 51\r\nداراب ، 84\r\nدارنده ، 265\r\nدامغان ، 59\r\nداود بيگ ، 165 ، 167\r\nداود بيگ حيزانى ، 255\r\nداود پاشا ، 167 ، 252\r\nدخانى باشى ، 240\r\nدخانى چلپى ، 258\r\nدربند ، 33 ، 58\r\nدربند قازقلو ، 174\r\nدرگزين ، 108 ، 109 ، 110\r\nدروازهء قله ، 158\r\nدرياى آزاق - آزوق ، 285\r\nدرياى خزر ، 38 ، 78 ، 104 ، 285\r\nدرياى سفيد ( مديترانه ) ، 122 ، 166 ، 234 ، 235 ، 285\r\nدرياى سياه ، 101 ، 167 ، 285\r\nدرياى مرمره ، 71 ، 83\r\nدرياى ونديك ، 280 ، 283 ، 285\r\nدزدار زاده ( محمد چلبى ) ، 192 ، 213\r\nدزفول ، 58\r\nدزنيك ، 267\r\nدشت تركمان ، 287\r\nدشت خوارزم ، 78\r\nدشتى ، 228\r\nدماج ، 261\r\nدماغه رعفه ، 243\r\nدماغه زنگى ، 174\r\nدمشق ، 28 ، 193 ، 194 ، 196 ، 228 ، 244 ، 246\r\nدمياط ، 154\r\nدنديك ، 154\r\nدورمش خان شاملو ، 105 ، 106 ، 246 ، 260 ، 267\r\nدوزمه عثمان اوغلى ، 252\r\nدولتباى ، 201\r\nدوندار حسام بيگ ، 154\r\nديار شرق ، 274\r\nدير ، 243\r\nدير نام ، 203\r\nديز آشوب ، 288\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nديكيلى طاش ، 174\r\nديلمان ، 44\r\nديمتروفجه ، 267\r\nديمتوقه ، 69 ، 149\r\nديوركى ، 220 ، 265\r\nديو سلطان روملو ، 61 ، 240 ، 241 ، 153 ، 165 ، 250 ، 261 ، 266\r\nذوالقدر اوغلى على ، 105\r\nرئيس سلمان ، 240\r\nرئيس محمد كره ، 45\r\nرادوس ، 265\r\nراس ، 104\r\nراشد بيگ بن ساعد ، 199\r\nردوس ، 70 ، 183 ، 262 ، 267\r\nرزمك ، 254\r\nرستم آقا ، 151\r\nرستم بيگ ، 38 ، 39 ، 40 ، 42 ، 88\r\nرستم چلبى ، 254\r\nرستمدار ، 50 ، 218\r\nرسطان ، 194 ، 253\r\nرشت ، 39 ، 40 ، 261\r\nرشيد ، 235 ، 236\r\nرعفه ، 203\r\nركن الدين سجاسى ، 23\r\nرمضان اوغلى ، 187 ، 239 ، 243\r\nرمله ، 201 ، 202 ، 243\r\nرنجيرلى قيو ، 174\r\nرنگين ، 21\r\nرود آق‌چاى ، 104\r\nرود ارس ، 98 ، 120\r\nرود خاليص ، 92\r\nرود دانوب ، 280 ، 283\r\nرود دجله ، 144\r\nرود دن ، 285\r\nرود طونه ( دانوب ) ، 280 ، 283 ، 285\r\nرود عاصى ، 194\r\nرود فرات ، 59 ، 61 ، 62 ، 67 ، 68 ، 93 ، 94 ، 110 ، 156 ، 163 ، 248 ، 249 ، 254 ، 256 ، 260 ، 262 ، 266 ، 272 ، 277\r\nرود مريج ، 140\r\nرود نيل ، 204 ، 205 ، 213 ، 214 ، 215 ، 223 ، 224 ، 225 ، 234 ، 235 ، 236 ، 239\r\nرود ولگا ، 285\r\nروس ، 287\r\nرومانيا ، 287\r\nروماهيه ، 110\r\nرى ، 59\r\nريدانيه ، 205 ، 207 ، 208 ، 213\r\nزاويهء زرّينه ، 235\r\nزاويهء شيخ احمد ، 121\r\nزبان فارسى ، 257\r\nزليخا يورتى ، 187\r\nزنگبار ، 226\r\nزهرمار قاسم بيگ ، 197 ، 248\r\nزيبق ، 103\r\nزيرك زاده نور الدين ، 173 ، 185 ، 188\r\nزين العابدين بيگ ، 123\r\nزينب خاتون ، 49\r\nزينل بيگ ، 278\r\nزينل پاشا ، 95 ، 113 ، 190 ، 197 ، 214 ، 234 ، 242 ، 246 ، 247 ، 249 ، 255 ، 256\r\nزينل خان شاملو ، 61\r\nزينل ميرزا ، 98 ، 279\r\nزيوه ، 104\r\nژان قومنن ، 278 ، 279\r\nسارا خاتون ، 278\r\nسارزه ، 258\r\nسارو پيره استاجلو ، 106 ، 107\r\nسارو پيره قورقچى باشى ، 106 ، 108 ، 110\r\nسام ميرزا ، 270\r\nسامى بيك ، 20\r\nسبران ، 59\r\nسبزوار ، 59\r\nسدود ، 202 ، 243\r\nسدون ديودار اولوبيگ ، 207\r\nسراجان ، 154\r\nسرخاب ، 116 ، 270\r\nسردار بيگ ، 111\r\nسردار پاشا ، 171\r\nسعادت گراى خان ، 246\r\nسعد الدين قزوينى ، 24\r\nسعرد ، 40 ، 164 ، 265\r\nسعسا ، 199\r\nسعساع ، 244\r\nسقيفهء بنى ساعده ، 281\r\nسكودلى بورنى ، 178\r\nسلستره ، 111 ، 154 ، 244 ، 253\r\nسلطان ابو سعيد ، 25\r\nسلطان ابو سعيد گوركانى ، 29 ، 278\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nسلطان احمد ، 43 ، 68 ، 69 ، 70 ، 71 ، 73 ، 74\r\nسلطان احمد ميرزا ، 42\r\nسلطان اوغلى ، 210\r\nسلطان اوگى ، 193 ، 244 ، 254\r\nسلطان بايزيد ثانى ، 31 ، 32 ، 34 ، 40 ، 42 ، 47 ، 49 ، 51 ، 54 ، 55 ، 57 ، 61 - 63 ، 67 - 69 ، 73 ، 74 ، 83 ، 101 ، 254 ، 263 ، 264 ، 280\r\nسلطان تپه سى ، 104\r\nسلطان ترك ، 258\r\nسلطان جم ، 49 ، 69 ، 101 ، 280 ، 284\r\nسلطان حسين ميرزا ، 45\r\nسلطان حيدر ، 29\r\nسلطان خليل ، 29 ، 30\r\nسلطان خواجه على ، 27 ، 30\r\nسلطان سليمان قانونى ، 70 ، 113 ، 156 ، 165 ، 252 ، 255 ، 257 ، 258 ، 259 ، 263 ، 266 ، 267 ، 268 ، 269 ، 271 ، 273\r\nسلطان صوئى ، 182\r\nسلطان على ، 30\r\nسلطان على بيگ ، 110\r\nسلطان على بيگ چاكرلو ، 44\r\nسلطان على ميرزا ، 31 ، 38 ، 39\r\nسلطان على ميرزاى افشار ، 108 ، 110\r\nسلطان غورى ، 73 ، 179 ، 256\r\nسلطان فياض مشعشعى ، 58\r\nسلطان قايتباى ، 200 ، 205 ، 233\r\nسلطان قورقود ، 64 ، 68 ، 69 ، 151\r\nسلطان محمد خدا بنده الجايتو ، 24 ، 25 ، 272\r\nسلطان محمد فاتح ، 69 ، 83 ، 89 ، 97 ، 101 ، 278 ، 279 ، 280 ، 284\r\nسلطان مراد ، 43 ، 45 ، 50 ، 56 ، 71 ، 72 ، 73 ، 74 ، 75 ، 140 ، 273\r\nسلطان مصطفى ، 71 ، 73\r\nسلطان ولد ، 89\r\nسلطانيه ، 24 ، 166 ، 172 ، 176\r\nسلفكه ، 279\r\nسليمان آقا ، 203\r\nسليمان آقاى رئيس سلحداران ، 217\r\nسليمان بيگ ، 33 ، 111 ، 150 ، 157 ، 170 ، 196\r\nسليمان بيگ بيژن ، 30 ، 31\r\nسليمان بيگ غلام باشى ، 151\r\nسليمان پاشا بن سلطان اورخان ، 86\r\nسليمانيه ، 250 ، 265\r\nسمرقند ، 78 ، 123 ، 124\r\nسمنان ، 45 ، 162\r\nسمن دره ، 77\r\nسنان آقا ، 115 ، 215\r\nسنان بيگ ، 242 ، 247\r\nسنان بيگ باشى ، 217\r\nسنان پاشا ، 72 ، 73 ، 104 ، 105 ، 106 ، 113 ، 114 ، 154 ، 169 ، 170 ، 177 ، 190 ، 191 ، 197 ، 198 ، 200 - 214 ، 222 ، 234 ، 236 ، 241 ، 252 ، 253 ، 260\r\nسنان پاشاى دريابيگى ، 169\r\nسنان پاشاى كوچك ، 205\r\nسنان چلبى ، 152\r\nسنندج ، 250\r\nسواحل هند ، 285\r\nسودگين ، 174\r\nسودون عجمى ، 191\r\nسودون قانصو آقباى ، 191\r\nسوريه ، 196 ، 229\r\nسوزقون ، 190\r\nسويدان ، 243 ، 248 ، 250\r\nسهروردى ، ابو النجيب عبد القاهر ضياء الدين ، 23\r\nسيباى ، 191\r\nسيد ابراهيم ، 30 ، 31\r\nسيد برهان الدين محقق ترمذى ، 89\r\nسيد جلال ( هوادار شاه قلى بابا ) ، 65 ، 66\r\nسيد عبد الباقى ، 110\r\nسيد محمد بركه ، 158\r\nسيد محمد كمونه ، 106 ، 108 ، 110\r\nسيدى احمد ، 256\r\nسيّدى بيگ ، 236 ، 237\r\nسيّدى غازى ، 88 ، 261\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nسيدى محمد ، 256\r\nسيدى منصور ، 256\r\nسيزار امپراطور رم ، 131\r\nسيس ، 217 ، 265\r\nسينوپ ، 92\r\nسيواس ، 66 ، 74 ، 89 ، 92 ، 93 ، 97 ، 100 ، 130 ، 132 ، 138 ، 150 ، 151 ، 161 ، 162 ، 170 ، 242 ، 278\r\nسيورك ، 164 ، 265\r\nشاپور ، 131\r\nشادى بيگ ، 157 ، 233 ، 245\r\nشادى پاشا ، 104 ، 110 ، 170 ، 244\r\nشار صويى ، 190\r\nشام ، 44 ، 62 ، 73 ، 94 ، 184 ، 191 ، 192 ، 193 ، 194 ، 196 ، 199 ، 200 ، 203 ، 205 ، 215 ، 220 ، 221 ، 226 ، 237 ، 244 ، 247 ، 249 ، 251 ، 252 ، 253 ، 255 ، 271 ، 276 ، 278\r\nشامات ، 196 ، 230 ، 244 ، 250 ، 265 ، 266\r\nشاملو يورتى ، 187\r\nشاه تقى الحسينى ، 50\r\nشاه حسين آقاى وزير آمد ، 151 ، 166\r\nشاه خدابنده ضرير ( پدر شاه عباس ) ، 281\r\nشاهرخيه ، 59\r\nشاهزاده علاء الدين ، 73\r\nشاهزاده قورقود ، 75 ، 76\r\nشاهزاده محمد ، 42\r\nشاه زينب خانم ، 270\r\nشاه سلطان حسين صفوى ، 283\r\nشاه طهماسب ، 267 ، 270 ، 273 ، 283\r\nشاه عباس بزرگ ، 281\r\nشاه قلى آقاى بوى نوكر ، 99\r\nشاه قلى بابا ، 65 ، 66 ، 68 ، 76 ، 92 ، 98 ، 99\r\nشاه قلى ( قاتل شاه ميرزا حسين ) ، 267\r\nشاهنجى باشى ، 158 ، 198\r\nشاه نعمة اللّه ولى ، 26\r\nشبرغان ، 67\r\nشجاع بيگ علوفه‌چى لرباشى ، 88\r\nشجر الدر ، 230\r\nشحنه قياسى ، 177\r\nشرف الدين بيگى ، 255\r\nشرف الدين زيدى ، 285\r\nشرف خان بيگ ، 170\r\nشكى ، 228 ، 266 ، 270\r\nشماخى ، 44\r\nشمس الدين زكريا ، 45\r\nشمس الدين گيلانى ، 45\r\nشمسى بيگ ، 120\r\nشميران ، 288\r\nشوره گل ، 240\r\nشهاب الدين بيگ ، 88\r\nشهاب الدين شيرازى ، 23\r\nشيبك خان اوزبك ، 47 ، 49 ، 59 ، 60 ، 61 ، 62 ، 73 ، 112 ، 116 ، 122 ، 156 ، 249\r\nشيخ ابراهيم ، 27\r\nشيخ ابراهيم بيگ ( شيروانشاه ) ، 160 ، 164\r\nشيخ ابو عبد اللّه خفيف ، 23\r\nشيخ احمد ( از عمال فرخشاد ) ، 101\r\nشيخ تيمور طاش ، 207\r\nشيخ جعفر فرزند خواجه على ، 29\r\nشيخ جنيد ، 27 ، 28 ، 29 ، 54\r\nشيخ حامد قيصرى ، 25\r\nشيخ حسين حاكم جمشگزك ، 278\r\nشيخ حيدر ، 29 - 33 ، 38 ، 51 ، 54 ، 64 ، 65\r\nشيخ زاهد گيلانى ، 23\r\nشيخ شاذلى ، 236\r\nشيخ شاه ، 267\r\nشيخ صدر الدين ، 29\r\nشيخ صفى الدين اردبيلى ، 21 ، 23 ، 24 ، 25 ، 26 ، 27 ، 29 ، 36 ، 270\r\nشيخ علاء الدوله سمنانى ، 24\r\nشيخ فضل الله ، 37\r\nشيخ فضل الله حيدرى ، 75\r\nشيخ كريم الدين ، 89\r\nشيخ محمد بن عموية البكرى ، 23\r\nشيخ محمد ( كدخداى بوابان ) ، 154 ، 167\r\nشيخ محمد مغربى ، 25\r\nشيخ مصلح الدين سعدى ، 23\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nشيخم ميرزا ، 123 ، 124\r\nشيخ بيگ ، 242\r\nشيراز ، 23 ، 40 ، 47 ، 50 ، 51\r\nشيروان ، 32 ، 38 ، 142 ، 158 ، 163 ، 227 ، 249 ، 267\r\nشيروانات ، 29 ، 30 ، 38 ، 44 ، 58 ، 286\r\nشيروان شاه ، 29 ، 30 ، 31 ، 32 ، 38 ، 44 ، 51 ، 139 ، 158 ، 160 ، 161 ، 218 ، 227 ، 260\r\nصارس ، 177\r\nصار مستاقلو ، 177\r\nصاروخان آلاى ، 236 ، 263\r\nصارو شيخ ، 252 ، 260\r\nصالح ، 23\r\nصالحيه ، 195 ، 197 ، 223 ، 242 ، 251\r\nصالحيه ، 204\r\nصاموقه كوپريسى ، 256\r\nصانتى باى ، 200\r\nصاين كدوكى ، 270\r\nصحراى ملاطيه ، 182\r\nصدر الدين ، 25 ، 26 ، 27\r\nصدر الدين قونوى ، 89\r\nصربستان ، 77 ، 250 ، 252 ، 265 ، 267 ، 277 ، 287\r\nصعيد ، 207 ، 212 ، 216 ، 224 ، 236\r\nصفد ، 191 ، 195 ، 200 ، 243\r\nصقاللو ، 100\r\nصلاح الدّين رشيد ، 22 ، 23\r\nصلاح الدين زركوبى ، 89\r\nصوبادره ، 187\r\nصور شام ، 190\r\nصوفى اوغلى ( شاه اسماعيل ) ، 122\r\nصوفى بچهء گمراه ، ( شاه اسماعيل ) 280\r\nصوفيه ، 111 ، 244\r\nصولاقان ، 242\r\nصولاق باشى ، 239\r\nضحّاك ، 84\r\nضمانتى صوتى ، 177\r\nطارم ، 44 ، 54\r\nطاش تيمور ، 191\r\nطالش ايلى ، 98\r\nطالعى چلبى ، 254\r\nطبرستان ، 47\r\nطبس ، 50\r\nطراباى ، 200\r\nطراباى يوسفى ، 191\r\nطرابلس ، 191 ، 220 ، 244 ، 253 ، 255 ، 260 ، 280 ، 283 ، 285\r\nطرابلس غرب ، 285\r\nطرباى ، 191\r\nطربزون ، 48 ، 62 ، 63 ، 69 ، 77 ، 93 ، 98 ، 99 ، 101 ، 133 ، 141 ، 143 ، 145 ، 163 ، 254 ، 278 ، 279 ، 283\r\nطرسوس ، 265\r\nطور على بيگ ، 111\r\nطولاباى ، 215\r\nطهماسب ميرزا ، 162\r\nظاهر سيف الدين چقماق ، 233\r\nظاهر قصبه البستان ، 177\r\nظل السلطان ، 9 ، 14 ، 20\r\nعايشه ، 119\r\nعبد الرزاق بيگ ذوالقدرى ، 192\r\nعبد الكريم افندى زاده ، 166\r\nعبد الكريم بيگ ، 193\r\nعبيدخان ازبك ، 61 ، 67 ، 78 ، 79 ، 122 ، 123 ، 124 ، 125 ، 158 ، 161 ، 164 ، 218 ، 251 ، 266\r\nعثمان بن عفان ، 195 ، 281\r\nعثمان بيگ غازى ، 87\r\nعرّار بن عميد ، 237\r\nعراق ، 38 ، 45 ، 46 ، 47 ، 50 ، 51 ، 54 ، 58 ، 60 ، 123 ، 251 ، 262 ، 266 ، 273 ، 282 ، 283 ، 285 ، 287\r\nعراق عجم ، 43 ، 45 ، 273 ، 278\r\nعراقين ، 280\r\nعربان عاصى ، 213\r\nعربستان عراق ، 45\r\nعرجق ، 257\r\nعريش ، 203 ، 243\r\nعريشه بيگ ، 150\r\nعز الدين آيبك چاشنگير ، 230\r\nعلائيه ، 151\r\nعلامهء حلى ، جمال الدين مطهر حلّى ، 24 ، 48\r\nعلّان دوادار ، 207\r\nعلاء الدوله ذوالقدر ، 43 ،\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n56 ، 58 ، 98 ، 129 ، 130 ، 146 ، 162 ، 163 ، 192 ، 219 ، 228\r\nعلاء الدين ( فرزند برادر سلطان سليم ) ، 70\r\nعلمشاه بيگم ، 30 ، 38\r\nعلى آقاى خزينه دار باشى ، 207\r\nعلى بن عمر ، ( حاكم صعيد ) 207 ، 212 ، 213 ، 216 ، 236\r\nعلى بوستانچى ، 115\r\nعلى بيگ ، 40 ، 41 ، 111 ، 202 ، 225 ، 228 ، 244\r\nعلى بيگ ذوالقدر اوغلى ، 98 ، 101 ، 104 ، 105 ، 110 ، 167 ، 189 ، 190 ، 198 ، 205 ، 215 ، 239 ، 246 - 249 ، 261 ، 267\r\nعلى بيگ يازيجى ، 236\r\nعلى پاشا ، 76 ، 92\r\nعلى چلبى ، 244 ، 248 ، 255\r\nعماديه ، 243\r\nعمر بن عبد العزيز ، 48 ، 285\r\nعمر چلبى ، 152\r\nعمرو بن عاص ، 236\r\nعنه ، ( نام محل ) 265\r\nعنيزه ، 198 ، 199\r\nعوجه ، 243\r\nعوض الخواص ، 22\r\nعيسى بيگ اوغلو ، 195 ، 197 ، 243\r\nعين التجار ، 200\r\nعين القصب ، 194 ، 253\r\nعين المبارك ، 254\r\nعين تاب ، 182 ، 190 ، 193 ، 205 ، 207 ، 220 ، 257 ، 265\r\nعيون التجار ، 243\r\nعيون الخشب ، 254\r\nغازى قران يوسف بيگ ، 243\r\nغجدوان ، 124\r\nغربان صويى ، 190\r\nغرجستان ، 261 ، 287\r\nغريب بكتيها ، 165\r\nغريبون ، 167\r\nغريب يكيدها ، 150\r\nغزال الدين بيگ ، 254\r\nغزّه ، 195 ، 197 ، 198 ، 200 ، 201 ، 202 ، 222 ، 223 ، 243 ، 265\r\nغفّارى ، ( نويسندهء جهان را ) 21 ، 22\r\nغورستان ، 273\r\nغورغوره ، 153 ، 198 ، 240\r\nغورى سلطان ، 208\r\nغوريغا نامى ، 208\r\nغوريغورا ، 240 ، 241 ، 250 ، 261 ، 266\r\nفائق بيگ ، 68 ، 93 ، 150 ، 157 ، 170\r\nفارس ، 31 ، 39 ، 43 ، 51 ، 273\r\nفارياب ، 67\r\nفاس ، 239 ، 285\r\nفايق بيگ ، 74 ، 242 ، 252\r\nفرانسه ، 287\r\nفراوشه ، 166\r\nفرخشاد بيگ ، 94 ، 101\r\nفرخ يسار شيروانشاه ، 273\r\nفرعون ، 224\r\nفرق كچيد ( بش كجيد ) ، 189\r\nفرنگ ، 54 ، 70 ، 166 ، 185 ، 205 ، 229 ، 251 ، 255 ، 273 ، 285 ، 286 ، 287\r\nفرنگيس ، 270\r\nفرهاد آقاى مير علم ، 115 ، 208 ، 210\r\nفرهاد بيگ ، 244\r\nفرهاد بيگلربيگى ، 255\r\nفرهاد پاشا ، 105 ، 215 ، 239 ، 261 ، 263 ، 266\r\nفريد الدين عطار ، 20 ، 25\r\nفريدون بيگ ، ( منشآت ) 11 ، 31 ، 41 ، 55 ، 56 ، 63 ، 78 ، 156 ، 173 ، 218 ، 268 ، 273\r\nفضل بن روزبهان ، 23 ، 154 - 156\r\nفلسطين ، 201 ، 265\r\nفلورينه ، 193 ، 207 ، 217\r\nفوه ، 235 ، 236\r\nفيات بيگ ، 249\r\nفيروز شاه ، 21\r\nفيروز كوه ، 45 ، 50\r\nقابون ، 252\r\nقار ، 253\r\nقارشى ، 123\r\nقارص ، 265\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nقارص ذوالقدريه ، 130\r\nقارون ، 194\r\nقاره ، 253\r\nقازاق بيگ روملو ، 240\r\nقازچايرى ، 68 ، 72\r\nقازيقلى بلى ، 86\r\nقاسم الانوار ، 26\r\nقاسم بيگ ، 154 ، 252 ، 257\r\nقاسم بيگ بن جهانگير بيگ ، 45\r\nقاسم كدخداى ينگىچريان ، 248\r\nقاضى برهان الدين مغول ، 92 ، 131\r\nقاضى عبد السّلام ، 212\r\nقاضى عمر ، 49\r\nقاضى محمد ، 45\r\nقاضى محمد كاشى ، 58\r\nقاضى منصور ، 61\r\nقاضى نصر اللّه زيتونى ، 48\r\nقافون ، 200\r\nقالموقستان ، 59\r\nقالوچه ، 267\r\nقانصو ابو سينا ، 207\r\nقانصو غورى ، 174 ، 181 ، 190 ، 219 - 221 ، 228 ، 233 ، 241 ، 250 ، 265\r\nقانصو كرد ، 207\r\nقان‌صوى ، 31\r\nقانصوى عادلى ، 254\r\nقاهره ، 179 ، 184 ، 204 ، 205 ، 208 ، 210 ، 211 ، 212 ، 214 ، 215 ، 221 ، 224 ، 227 ، 228 ، 229 ، 239 ، 242\r\nقايتباى محمد بيگ ، 182\r\nقايصو قوغلو ، 207\r\nقايون ، 252\r\nقپچاق ايلچى ، 239\r\nقبر المساعى ، 203\r\nقبرس ، 236 ، 237 ، 265\r\nقبّه صخرة الله ، 202\r\nقپچاق ، 59 ، 78 ، 253 ، 265 ، 285\r\nقتك ، 253\r\nقدر سنان پاشا ، 83\r\nقدس ، 200 ، 201 ، 243\r\nقدورمش ، 172\r\nقراباغ ، 40 ، 109\r\nقراجه پاشا ، 105 ، 247\r\nقراجه پيكار ، 177\r\nقراجه طاغ ، 40\r\nقراچين اوغلى ، 115\r\nقراخان ، 162 ، 167 ، 168 ، 170 ، 171 ، 174 ، 176 ، 178\r\nقراگوز پاشا ، 66\r\nقرامان ، 66 ، 77 ، 88 ، 89 ، 95 ، 113 ، 151 ، 161 ، 165 ، 169 ، 187 ، 189 ، 214 ، 234 ، 239 ، 243 ، 245 ، 247 ، 248 ، 256 ، 261\r\nقرامان اوغلى اسحاق بيگ ، 278\r\nقرامانيه ، 101\r\nقرجه احمد پاشا ، 185\r\nقرجه پاشا ، 170\r\nقرجه طاغ ، 177\r\nقره آمد ، 163\r\nقره آينه ، 104\r\nقره باغ ، 44 ، 248\r\nقره بالى چلبى ، 152\r\nقره پيرى ، 38 ، 39\r\nقره‌چيان ، 167\r\nقره حصار ، 68 ، 98 ، 121 ، 151 ، 163 ، 192 ، 255\r\nقره حصار دوه‌لو ، 177\r\nقره حصار شرقى ، 121 ، 279\r\nقره حصار صاحب ، 174\r\nقره حميد ( قره آمد ) ، 164 ، 170\r\nقره داغ ، 287\r\nقره‌سى ، 111 ، 198 ، 203\r\nقره قراق ، 194\r\nقره مراد چاوش ، 167\r\nقره مصطفى ، 217\r\nقره نيك ، 194\r\nقره يلوك ، 279\r\nقريم ، 78 ، 113 ، 239 ، 265 ، 285\r\nقزل احمد اوغلى ، 165\r\nقزلباش خير الدين چاوش ، 9\r\nقزل چول ، 238\r\nقزل قيا ، 174\r\nقزوين ، 54 ، 172 ، 176 ، 243\r\nقسطمونى ، 254\r\nقسطنطنيه ، 86 ، 88 ، 276\r\nقصر سلطان غورى ، 237\r\nقصيره ، 194\r\nقطب الدّين ، 21 ، 22 ، 23\r\nقطب الدّين ابهرى ، 23\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nقطبيه ، 223\r\nقطيفه ، 194 ، 253\r\nقطيه ، 242\r\nقلعهء آمد ، 164\r\nقلعهء چرموك ، 199\r\nقلعهء ساوور ، 199\r\nقلعهء فرنوش ، 258\r\nقلعهء فوجه ، 257\r\nقلعهء كماخ ، 93 ، 94 ، 198 ، 219 ، 246 ، 265 ، 228\r\nقلعهء ماردين ، 216\r\nقلعهء مرعش ، 258\r\nقلعة الروم ، 220\r\nقلماق ، 59\r\nقليج نام ، 84\r\nقم ، 67\r\nقمانچه ، 267\r\nقمق ، 228\r\nقنبر بيگ ، 60\r\nقنبر غلام شيخ حيدر ، 50\r\nقند بادام ، 59\r\nقندهار ، 45\r\nقنيطره ، 199 ، 244\r\nقوچى بيگ ، 121 ، 151 ، 152\r\nقورقماس ، 191\r\nقورنال ، 29\r\nقورنه ، 285\r\nقورى چاى ، 174\r\nقوزان ، 37\r\nقوزى بيگم ، 61\r\nقونيه ، 66 ، 89 ، 174 ، 177\r\nقوورمش سلطان قاجار ، 171\r\nقويونلو حصار ، 278\r\nقير شهر ، 150 ، 161\r\nقيرمانج ، 163\r\nقيرى ، 201\r\nقيزقوله سى ، 88\r\nقيساق كوهى ، 228\r\nقيشون ، 200\r\nقيصريه ، 56 ، 76 ، 100 ، 150 ، 170 ، 177 ، 196 ، 256\r\nكاتب چلبى ، 20 ، 24\r\nكاخته ، 220\r\nكارپرت ، ( خرپوت ) 166\r\nكاركيا ميرزا على ، 39 ، 40 ، 44\r\nكاشان ، 45 ، 172 ، 176\r\nكاشغر ، 59\r\nكاشف الشرقيه ، 191\r\nكانغرى ، 254\r\nكتابخانهء سلطنتى ، 11\r\nكتابخانهء ظل السلطان ، 10\r\nكتابخانهء مسكويه ، 14\r\nكتابخانهء مسكويه اصفهان ، 10\r\nكتابخانهء ملى ، 14\r\nكتبلكه ، 171\r\nكربلا ، 194 ، 272 ، 281\r\nكردستان ، 42 ، 45 ، 47 ، 117 ، 159 ، 163 ، 198 ، 219 ، 246 ، 251 ، 262 ، 266 ، 273 ، 276 ، 280 ، 283 ، 285 ، 287\r\nكرد محمود ، 244\r\nكرسنه ، 249\r\nكرمان ، 26 ، 39 ، 40 ، 43 ، 45 ، 47 ، 273\r\nكريم خان زند ، 273\r\nكسكيم ، 241\r\nكفه ، 43 ، 77\r\nكلئوپاتر ، 230\r\nكلبوزه ، 174\r\nكلخواران ، 22\r\nكلميج ، 174\r\nكلهر ، 172 ، 176\r\nكليبولى ، 150 ، 165\r\nكمال آقاى كوتوال يدى قلعه ، 260\r\nكمال بيگ ، 167\r\nكمال پاشازاده ، 193 ، 213 ، 217 ، 234\r\nكمال چلبى ، 193 ، 248 ، 254\r\nكموشخانه ، 163\r\nكوتاهيه ، 165 ، 174\r\nكوجم خان ، 124\r\nكوچك احمد چاوش ، 150\r\nكورهء تكفور ، 62\r\nكوزلجى پاشا ، 194\r\nكوسه حاجى ، 39\r\nكوسه طاغ ، 100\r\nكوكسون اوواسى ، 258\r\nكوه آق داغ ، 104\r\nكوه سهند ، 117\r\nكيخسرو ، 51\r\nكيغى ، 120\r\nكيغى و پالو ، 265\r\nگرجستان ، 30 ، 32 ، 63 ، 98 ، 117 ، 120 ، 153 ، 158 ، 165 ، 197 ، 198 ، 199 ، 240 ، 241 ، 249 ، 250 ، 261 ، 265 ، 266 ، 273 ، 279 ، 283 ، 287\r\nگرگان ، 39\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nگرميان ، 66 ، 77\r\nگلخندان ، 50\r\nگلستان ، 44\r\nگنجه ، 44 ، 111\r\nگوده احمد بيگ ، 40 ، 42\r\nگورشاهرخ ، 58\r\nگورستنديل ، 167 ، 192 ، 244\r\nگوك صو ، 189\r\nگون ميدانى ، 192\r\nگيلان ، 23 ، 46 ، 249 ، 273\r\nگيلانات ، 45 ، 47 ، 163 ، 270\r\nلارنده ، 89 ، 150 ، 151\r\nلازستان ، 29 ، 63 ، 98\r\nلالا شاهين پاشا ، 140\r\nلاهيجان ، 12 ، 40 ، 44\r\nلرستان ، 45\r\nلطفى آقا ، 167\r\nلطفى بيگ ، 88\r\nلطفى بيگ آقا ، 151\r\nلوكوئوس سردار ، 92\r\nلوندخان ، 266\r\nلهستان ، 70 ، 250\r\nليئون قيصر هفتادم ، 88\r\nماردين ، 40 ، 161 ، 164 ، 171 ، 178 ، 199 ، 265\r\nماردين قاپوسى ، 168 ، 172\r\nمازندران ، 45 ، 46 ، 50 ، 163 ، 218 ، 249 ، 260 ، 266 ، 273\r\nماكو ، 104\r\nمال تپه ، 174\r\nمالغوچ اوغلى ، 105 ، 111 ، 106 ، 271\r\nماموشى ، 61\r\nماوراء النهر ، 67 ، 123\r\nماء الحظان ، 204\r\nمتوكّل على اللّه ، 211 ، 212 ، 258\r\nمجارستان ، 165 ، 166 ، 167 ، 199 ، 239 ، 240 ، 241 ، 247 ، 250 ، 265 ، 267\r\nمجوس ، 257\r\nمحلّه توتيا در بيت المقدس ، 201\r\nمحلّه صيهون در بيت المقدس ، 201\r\nمحلّه موريا در بيت المقدس ، 201\r\nمحلّه وافرا در بيت المقدس ، 201\r\nمحمد آشورى فرزند حاج محمد قلى قزوينى ، 14 ، 288\r\nمحمد آقاى اشيك آقاسى باشى ، 67 ، 123 ، 168 ، 215\r\nمحمد الحافظ ، 22\r\nمحمد بن يوسف ، ( امير ) ، 123 ، 124\r\nمحمد بيغا ، 184\r\nمحمد بيگ ، 78 ، 83 ، 111 ، 122 ، 150 ، 151 ، 154 ، 200 ، 202 ، 243 ، 245 ، 254 ، 255 ، 260 ، 267\r\nمحمد بيگ آرپه امينى ، 94\r\nمحمد بيگ آقاى دلاوران ، 153\r\nمحمد بيگ بن عيسى بيگ ، 154\r\nمحمد بيگ بن فرخشاد بيگ آق قويونلو ، 83 ، 86 ، 95 ، 96\r\nمحمد بيگ بن مصطفى پاشا ، 197\r\nمحمد بيگ بيگلربيگى ، پاشا ، 197\r\nمحمد بيگ خواجه اوغلى ، 210\r\nمحمد بيگ رمضان اوغلى ، 204\r\nمحمد بيگ قاپوچى باشى ، 115\r\nمحمد بيگ قلاوز ، 249\r\nمحمد بيگ قور قماس اوغلى چركس ، 253\r\nمحمد بيگ ميخال اوغلى ، 240\r\nمحمد بيگ مير آخور ، 164\r\nمحمد بيگ ( ولد سنان پاشا ) ، 252\r\nمحمد پاشا ، 168 ، 172 ، 174 ، 190 ، 211 ، 213 ، 215 ، 233 ، 234 ، 246 ، 255\r\nمحمد پاشاى بيقلى ، 170\r\nمحمد پاشاى بيگلربيگى ، 171\r\nمحمد پاشاى توقيعى ، 213 ، 214 ، 243 ، 247\r\nمحمد پاشاى حاكم بغداد ، 271\r\nمحمد پاشاى قرامانى ، 69\r\nمحمد پاشاى نشانجى ،\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n235\r\nمحمد چاوش بالابان ، 53\r\nمحمد چلبى ، 120 ، 151 ، 152 ، 168 ، 192 ، 234 ، 243 ، 248 ، 252\r\nمحمد چلبى قولاق سز ، 248\r\nمحمد حاكم اولونيه ، 255\r\nمحمد زمان ميرزا ، 250\r\nمحمد عارف ( مؤلف كتاب ) ، 9 ، 10 ، 20 ، 288\r\nمحمد عاطف بيگ ، 11\r\nمحمد كره ، 50\r\nمحمود بن حسنعلى بيگ ، 202\r\nمحمود بيك ، 256\r\nمحمود بيگ ، 98 ، 157 ، 187 ، 239 ، 244 ، 252\r\nمحمود بيگ‌باشى ، 217\r\nمحمود بيگ رمضان اوغلى ، 193 ، 205 ، 207 ، 249\r\nمحمود شبسترى ، 25\r\nمحمود ميخال اوغلى ، 247\r\nمحمودى ، 60 ، 61\r\nمحميه اسكدار ، 173\r\nمحى الدين الاعرابى ، 25 ، 195 ، 197 ، 245 ، 246 ، 251 ، 266\r\nمحى الدين جوك ، 254\r\nمخال اوغلى ، 105 ، 106\r\nمداينه ، 71\r\nمدينه منوّره ، 178 ، 194 ، 211\r\nمراد بيگ جهانشاه‌لو ، 43 ، 45 ، 50 ، 63\r\nمراد ( پيك سلطان سليم به تومانباى ) ، 199\r\nمراد چلبى ، 151\r\nمراغه ، 245\r\nمراكش ، 239 ، 280 ، 283 ، 285\r\nمرج عامر ، 244\r\nمرج وابق ، 190 ، 191 ، 220 ، 250 ، 256\r\nمرزيقون ، 256\r\nمرعش ، 130 ، 193 ، 265\r\nمرند ، 110\r\nمرو ، 60 ، 61\r\nمستنصر اوغلو ، 195\r\nمسجد اقصى ، 202\r\nمسجد اياصوفيه ، 254 ، 258\r\nمسجد جامع امويه ، 195 - 197 ، 199 ، 244 ، 245 ، 248 ، 251\r\nمسجد جامع حاجى عزت پاشا ، 95\r\nمسجد جامع سلطان حسن ( قاهره ) ، 209 ، 211 ، 242\r\nمسجد حسن پادشاه ( تبريز ) ، 108 ، 116\r\nمسخون ، 215\r\nمسعود بن عز الدين كيكاوس سلجوقى ، 276\r\nمسعود بيدگلى ، 45\r\nمسلمة بن عبد الملك ، 88\r\nمسلميه ، 256\r\nمسيح بيگ ، 239 ، 240 ، 252\r\nمسيح پاشا زاده ، 111\r\nمشهد ، 193\r\nمشهد مقدّس ، 60\r\nمصرباى ، 191 ، 200\r\nمصطبه ، 199 ، 252 ، 254\r\nمصطبه سلطان ، 194\r\nمصطفى بيگ ، 71 ، 98 ، 154 ، 212 ، 244 ، 253 ، 254\r\nمصطفى بيگ ( ولد داود پاشا ) ، 252\r\nمصطفى پاشا ، 69 ، 105 ، 120 ، 151 ، 163 ، 167 ، 197 ، 205 ، 210 ، 214 ، 215 ، 216 ، 225 ، 244 ، 245 ، 263\r\nمصطفى پاشاى بيغلو چاوش ، 105\r\nمصطفى چاشنگير باشى ، 242\r\nمصطفى چلبى ، 212\r\nمصلح الدين ، 215\r\nمضجع امام زين العابدين ( ع ) ، 194\r\nمطريه ، 242\r\nمظفّر سلطان ، 261\r\nمعدن مس خرپوت ، 265\r\nمغان ، 39 ، 110\r\nمغرب ، 165 ، 166 ، 215 ، 239\r\nمغولباى ، 191\r\nمغول بيگ ، 188\r\nمغول خانم ، 60 ، 61\r\nمغولستان ، 59\r\nمقبرهء ابو ايّوب انصارى ، 49 ، 83 ، 134 ، 136\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمقصود ، جواد ، 10\r\nمكه مكرمه ، 178 ، 211 ، 237 ، 248 ، 286\r\nملا حسين واعظ كاشفى ، 271 ، 277\r\nملاطيه ، 68 ، 72 ، 178 ، 182 ، 220 ، 246 ، 265\r\nملا محمد فضولى ، 20 ، 271\r\nملك اشرف سيف الدين ، برسباى ، 233\r\nملك اشرف قايتباى ، 233\r\nملك اشرف موسى ، 230\r\nملك المعز ، 230\r\nملك بيگ ، 255\r\nملك صالح ، 230\r\nملك ظاهر برقوق ، 233\r\nملك منصور بن عبد العزيز ، 233\r\nملك منصور خليل ، 230\r\nملك ناصر الدين محمد ، 233\r\nملك ناصر فرج بن ملك طاهر ، 233\r\nمما خواتون ، 97\r\nممالك آسيايى عثمانى ، 192\r\nممشاد دينورى ، 23\r\nممى چلبى زاده ، 169\r\nمنتشا سلطان استاجلو ، 108\r\nمنتشا ، ( نام محل ) 64 ، 65 ، 66 ، 77 ، 198 ، 213\r\nمنصور بيگ ، 31 ، 58\r\nمنصور ( طفلى از پسران حنش اوغلى ) ، 245\r\nمنقت ، 59\r\nمنوچهر خان شمخال ، 153 ، 165 ، 197 ، 198 ، 199 ، 240 ، 241\r\nمنوغاد ، 254\r\nموره ، ( يونان ) ، 64 ، 77 ، 111 ، 120 ، 197 ، 234\r\nموسى آقا ، 248\r\nموسى بيگ ، 88 ، 212 ، 217\r\nموش ، 265\r\nموصل ، 246 ، 250 ، 265 ، 267\r\nمولانا خواجه حليمى ، 235\r\nمولانا عبد الكريم زاده ، 120\r\nمولانا عيسى قاضى بولى ، 250 ، 255\r\nمولانا مرشد عجم ، 89\r\nمولدوانيا ، 170\r\nمهرداد اشكانى ، 92\r\nمهين بانو سلطان ، 270\r\nمير حسين يزدى ، 50\r\nمير حسين بيگ ، 165 ، 166\r\nمير حسين جلاوى ، 50\r\nمير حسين ميبدى ، 50\r\nميرزا بيك جنابذى ، 20\r\nميرزا بيگ ، 240 ، 241\r\nميرزا بيگ حسن بن حسينى جنابذى ، 24\r\nميرزا شاه حسين ( وكيل شاه اسماعيل ) ، 267\r\nميرزا محمد بيگ ، 199\r\nمير عبد الوهاب ، 121\r\nميمند ، 67\r\nمينه ، 243\r\nمؤيّد زاده ، 120\r\nنائب طامى ، 158\r\nناخدا سلمان ، 256\r\nناخربورنى ، 57\r\nنارين بيگ قاجار ، 240\r\nناصر الدين شاه ، 9 ، 19\r\nنجف ، 110\r\nنجم الدين ايوبى ، 229\r\nنجم الدين مسعود ، 58 123\r\nنجم بيگ ، 123\r\nنجم ثانى ، 59 ، 60 ، 67 ، 122 ، 123 ، 124 ، 125\r\nنخجوان ، 44 ، 120 ، 246 ، 253 ، 254 ، 266\r\nنشانجى بيگ ، 248\r\nنصوح آقا ، 256\r\nنصوح بيگ ، 151\r\nنصوح چلبى ، 154\r\nنظام الدين ، 197\r\nنظام الدين چاپارى دياربكر ، 164 ، 165\r\nنعمان بيگ ، 115\r\nنقاره زن ، 177\r\nنقله ، 235\r\nنور الدين افندى زيرك زاده ، 233 ، 245\r\nنور على خليفه روملو ، 68 ، 72 ، 73 ، 77 ، 93 ، 105 ، 106 ، 162 ، 163\r\nنيكده ، 151 ، 177\r\nنيكو ميديا ، 83\r\nنيكى شهر ، 87 ، 165 ، 174\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nوادى قيشون ، 243\r\nوايرك ، 207\r\nوحيد الدين عمر البكرى ، 23\r\nودين ، 239 ، 240 ، 252\r\nوسپنه ، 83 ، 167\r\nونديك ، 240\r\nونيز ، 278\r\nوهبى افندى ، 20\r\nوينوق ، 154\r\nهامان ، 125\r\nهرسك ، 151 ، 240 ، 252\r\nهركه ، 83 ، 174\r\nهشام بن عبد الملك ، 88\r\nهلند ، 287\r\nهمدان ، 50 ، 77 ، 110 ، 176\r\nهمدم پاشا ، 95\r\nهندوستان ، 42 ، 68 ، 73 ، 283 ، 286\r\nهيت ، 265\r\nهيقل زاده ، 166 ، 247\r\nياتسى ايوك ، 177\r\nياخشىباى ، 207\r\nيار احمد خوزانى ( بنگريد : نجم ثانى )\r\nياصّى چمن ، 93\r\nيالى باز ، 83\r\nيانبولى ، 164\r\nيانيه ، 245\r\nياوز ( لقب سلطان سليم ) ، 62 ، 264\r\nيحيى بيگ ، 98\r\nيحيى پاشا ، 267\r\nيحيى قزوينى ، 21\r\nيخشى باى ، 200\r\nيخشى بيگ ، 244\r\nيدى قلّه ، 168 ، 266\r\nيزد ، 20 ، 45 ، 50 ، 150\r\nيزيد ، 25\r\nيعقوب بيگ ، 30 ، 31 ، 34 ، 35 ، 38 ، 40 ، 63 ، 280\r\nيكيت احمد اوغلى ، 150 ، 244\r\nيكيت عيسى ، 244 ، 245\r\nيلدرم بايزيد ، 26 ، 75 ، 277\r\nيمن ، 285\r\nينبوع ، 211\r\nينگى شهر ، 72 ، 76\r\nيورت زاده ، 177\r\nيوسف آقا ، 165\r\nيوسف قانياد بيگ ، 178 ، 181\r\nيوسف ناصرى نجمى ، 207\r\nيونان ، ( و بنگريد : موره ) 64 ، 86 ، 120 ، 125 ، 287\r\nيونانستان ، 197\r\nيونس بيگ ، 190 ، 193 ، 205 ، 207\r\nيونس پاشا ، 153 ، 154 ، 169 ، 188 ، 189 ، 191 ، 192 ، 201 ، 202 ، 203 ، 205 ، 208 ، 210 ، 213 ، 217 ، 237 ، 242 ، 253\r\n* * *\r\n\r\n","description":"","footnote":"","page_name":" 307 ","page_number":307},
  {"content":"\r\n . \r\n\r\n","description":"","footnote":"","page_name":" 308 ","page_number":308}
  ]