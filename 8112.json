[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ معاصر\r\n3\r\nحيات يحيى\r\nجلد سوم\r\nتاليف يحيى دولت آبادى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتشارات عطار : خيابان انقلاب - خيابان ارديبهشت - تلفن : 6409323\r\nانتشارات فردوس : خيابان مجاهدين اسلام - شماره 262 - تلفن : 302533\r\nحيات يحيى ( جلد سوم )\r\nتأليف : يحيى دولت آبادى\r\nچاپ پنجم : 1371 - تهران\r\nچاپ : چاپخانه تابش\r\nتيراژ : 3000 نسخه\r\nهمه حقوق محفوظ است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد سوم 
  ]\r\n\r\nسرآغاز\r\nنزديك به دو سال پيش براى نخستين بار جلد دوم اين كتاب را كه از وقايع صدر مشروطيت آغاز شده چاپ و منتشر كرديم و در مقدمهء آن علت مقدم داشتن جلد دوم را بيان داشته و اينك نيز از نظر حفظ ترتيب سلسله وقايع مشروطيت بچاپ و انتشار جلد سوم پرداختيم و از خداوند مهربان در طبع و نشر دو جلد ديگر اين اثر نفيس توفيق مىطلبيم تا دورهء كامل اين كتاب كه آئينهء حقيقت‌نماى وقايع سياسى و تاريخى نيم قرن اخير ايران و داستان هشتاد سال عمر پرافتخار يكى از فرزندان رشيد و ميهن‌پرست اين آب و خاك است در دسترس استفاده هم‌ميهنان عزيز قرار گرفته از سرگذشت نويسنده كه سراسر عمر گرامى را بدون چشم داشت باجر و پاداش وقف خدمت به مملكت و مردم آن نموده و در تنوير افكار و تأسيس فرهنگ و استقرار اساس مشروطيت رنجها برده و خدماتى كرده كه محال است از صفحهء خاطر ناظرين بيطرف و تاريخهاى بيغرض محو و فراموش شود جوانان امروز و هم نسلهاى آينده درس عبرت گرفته با پيروى از افكار و كردار او روح آن مرد وطن‌پرست نامى را شاد و بدينوسيله از زحماتش قدردانى كنند .\r\nپدر فقيد بزرگوارم آرزو داشت خود در ايام حيات موفق بطبع و تقديم اين اثر نفيس به هموطنان عزيز گردد و به همين منظور مقدمات چاپ را خصوصا از حيث تهيه عكسهاى تاريخى فراهم آورده بود ، لكن پاره‌يى محظورات مانع انجام منظور وى گشت و پس از او هم متأسفانه عكسها به شرحى كه در مقدمهء جلد دوم اين كتاب اشاره شد از ميان رفت و ناگزير به گراوركردن عكسهايى كه در دسترس عموم است اكتفا گرديد و از عكس بعضى رجال هم كه دسترس نبود براى آنكه وقفه‌يى در چاپ حاصل نشود صرف‌نظر كرده تدارك آنها را بچاپهاى بعدى محول ساختيم و چون در غلطگيرى دقت فراوان به عمل آمد از تنظيم غلطنامه براى بعضى اغلاط كه احيانا در چاپ راه يافته صرفنظر نموده و از خداوند توفيق طبع و نشر ديگر آثار نويسندهء دانشمند كتاب را مسئلت داريم .\r\nفروغ دولت‌آبادى - تهران\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\nمقدمهء چاپ دوم\r\nشايد بتوان گفت كه حيات يحيى در مقايسه با ديگر كتابهايى كه در باب انقلاب مشروطه بچاپ رسيده ، از مستندترين اسناد ، و در كنار تاريخ مشروطه ايران و تاريخ بيدارى جاى دارد . در اين كتاب حوادث تاريخى ايران از اواسط حكومت ناصر الدين شاه تا كودتاى 1299 رضا خان و بدست گرفتن قدرت توسط وى به بىپرده‌ترين شكل بيان و تحليل شده و شايد بخاطر همين بىپردگى در بيان حوادث بود كه به مدت 25 سال نام اين كتاب در ليست كتب ممنوع الانتشار قرار داشت . اينك كه بعد از يك ربع قرن اقدام به چاپ جلد اول و دوم آن مىنمائيم سعى نموده‌ايم تا حد امكان كيفيت چاپ كتاب را بالا بريم در پى اين تصميم بود كه بجاى عكسهاى كتاب كه ديگر قابل چاپ نبود از اصل عكسها استفاده گرديد اما با اين وجود هنوز هم كاستيهاى فراوان دارد كه اميد است در چاپهاى بعدى مورد اصلاح قرار گيرند . انشاء اللّه\r\nچاپ ايندسته از اسناد تاريخى صرفا بخاطر روشن شدن حوادث و جريانات تاريخى كشورمان مىباشد نه دفاع از عقايد و نظرات مندرج در آنها و اصولا وظيفه و قصد ناشران نيز نمىتواند چنين باشد .\r\nالبته واضح است كه چون اين قبيل از اسناد بيشتر جنبه خاطرات را دارا مىباشند نمىتوانند هم مصون از دخالت برداشتها و نظريات شخصى نويسنده باشند ؛ كه البته اين وظيفه مورخان و صاحب‌نظران است كه بايد صحيح را از سقيم بازشناسند .\r\nناشران\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مطالب ( جلد سوم )\r\nفصل اول : / مسافرت يا تبعيد / 9\r\nفصل دوم : / تفليس و ادسا / 17\r\nفصل سوم : / قسطنطنيه و احوال آن / 24\r\nفصل چهارم : / اقدامات نگارنده / 33\r\nفصل پنجم : / ميتينگ بين المللى و اخبار ايران / 38\r\nفصل ششم : / مرگ پدر و حوادث ناگوار ديگر / 50\r\nفصل هفتم : / سياست خارجى ايران در قرون اخير / 57\r\nفصل هشتم : / اقدامات سرى و اوضاع جارى / 65\r\nفصل نهم : / انقلاب در قسطنطنيه / 77\r\nفصل دهم : / فتح تركان جوان و خلع سلطان / 85\r\nفصل يازدهم : / اوضاع ايران پس از انقلاب عثمانى و احوال مهاجرين / 92\r\nفصل دوازدهم : / تجديد حيات انجمن سعادت / 93\r\nفصل سيزدهم : / فتح تهران و تبديل سلطنت / 108\r\nفصل چهاردهم : / تهران يا تأسف بىپايان / 119\r\nفصل پانزدهم : / دولت و مجلس و اختلافات / 131\r\nفصل شانزدهم : / زندگانى هيجده ماهه / 144\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nفصل هفدهم : / دعوت به كنگرهء نژادى لندن / 153\r\nفصل هيجدهم : / دومين مسافرت به اروپا / 160\r\nفصل نوزدهم : / كنگرهء نژادى / 168\r\nفصل بيستم : / اخبار ايران و جلسات عمومى كنگرهء نژادى / 176\r\nفصل بيست و يكم : / بقيه احوال كنگرهء نژادى / 185\r\nفصل بيست و دوم : / اقامت سوئيس و قضاياى ايران / 194\r\nفصل بيست و سوم : / وقايع جانگداز تبريز و اقدامات در خارج / 203\r\nفصل بيست و چهارم : / حكومت بختيارى در ايران / 216\r\nفصل بيست و پنجم : / ناصر الملك در اويان كنار درياچهء لمان / 223\r\nفصل بيست و ششم : / بقيه مسافرت و توقف در لوزان / 233\r\nفصل بيست و هفتم : / روح جوان و مناسبت با جوانان / 243\r\nفصل بيست و هشتم : / عاقبت احوال در اروپا و مقدمهء دوم كنگرهء نژادى / 252\r\nفصل بيست و نهم : / احساسات من در مراجعت به ايران / 260\r\nفصل سىام : / جنگ اروپا و تبدل احوال / 268\r\nفصل سى و يكم : / اميدوارى و بدبختى / 275\r\nفصل سى و دوم : / يك سال وقت گم شده / 281\r\nفصل سى و سوم : / انقلاب سريع و مسافرت فورى / 291\r\nفصل سى و چهارم : / مسافرت و حوادث جنگى / 300\r\nفصل سى و پنجم : / كنت كانيتز آلمانى و گم شدن او / 311\r\nفصل سى و ششم : / كرمانشاهان و بدبختى / 323\r\nفصل سى و هفتم : / ميدانهاى جنگ و بينوايى / 335\r\nفصل سى و هشتم : / قصر شيرين و احوال اسف‌بار / 346\r\nفصل سى و نهم : / اردوى سرگردان / 357\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبسمه تعالى\r\n\r\nفصل اول مسافرت يا تبعيد\r\nروز شنبه هشتم شهر شعبان يكهزار و سيصد و بيست و شش ( 1326 ه ) است كه از طهران بعزم قسطنطنيه حركت مينمايم يا بامر دولت وقت از وطن خود تبعيد ميشوم مدت تبعيد خود را نميدانم و به ظاهر بىشرط و قيد روانه ميگردم .\r\nچنان كه در آخر جلد دوم نوشته شد نگرانى شاه از من به حدى است كه با همه تأمينات گرفته شده نميتوان اطمينان داشت بگذارد من سلامت از خاك ايران بيرون بروم به اين جهت نام خود را كتمان و موقع حركت و كيفيت آن را حتى از بعضى نزديكان پنهان داشته دستگاه مخصوصى از تهران برشت براى شخص تاجرى گرفته كه در خارج تهران در مكان معين انتظار مسافر خود را بكشد عصر روز جمعه جمعى از درباريان و غيره در قلهك شميران بديدن من آمدند از آنجا كه ميدانستم در ميان آنها خبربران بشاه نيز هستند وعده حركت خود را بيك هفته ديگر داده اطمينان مييابند كه به زودى حركت نمينمايم اما بعد از اين مجلس كه هوا تاريك مىشود بىدرنك با درشكه معمولى عمومى خود را بتهران رسانيده شب را در خانه‌ئى كه روز 26 جمادى الاولى 1326 يعنى روز بمباردمان مجلس شورايملى در آن بسر برده و بر اهل آن خانه كه منسوبين عيال من هستند بسيار بد گذشته بود وارد شده اهل و عيال و خواهر و برادر خود را كه از پيش براى اين شب بدانخانه خوانده شده بودند ملاقات نموده بشكرانه سلامت من و اينكه ميتوانم بآزادى مسافرت نموده از تنگناى تحصن بدر\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nآيم آنشب به همه خوش ميگذرد و بعد از طلوع فجر روز شنبه از تهران بيرون رفته خود را بدستگاه سفرى رسانيده بجانب قزوين روانه ميگردم .\r\nچند سال بود خيال ميكردم از اين راه مسافرت نموده چندى در خارج اين مملكت بمانم ميسر نميشد اينك جبرا از فشار حوادث جسته خود را از قفس بيرون مياندازم بلكه نفس راحتى كشيده شبى را در بستر خود باطمينان خاطر بتوانم غنود .\r\nدر اين سفر لازم بود يكنفر از دوستان خود را كه طرف اطمينان باشد همراه ببرم و البته يك آدم بىسواد بىزبان به كار اين راه نميخورد ناچار از شاگردان مدارس خود و از كسانى كه سالها زحمت تربيت آنها را كشيده‌ام بايد كسى را اختيار كنم دو سه نفر را در خاطر آوردم بعضى را از عهده خرجشان برنميآمدم و بعضى را خانواده آنها رضايت نميدادند بالاخره در ميانه آنها يكى خود داوطلبانه حاضر مىشود با من بيايد اگرچه پيش از اين هروقت با جوانان تربيت‌شده‌ئى كه با من مأنوس بوده صحبت مسافرتى ميكردم همه اظهار حضور براى مصاحبت با من نموده بر يكديگر در اين تقاضا سبقت ميگرفتند اما در مقام عمل هركدام بعذرى متعذر ميگردند و بىحق هم نيستند زيرا با اين پيش‌آمدها و مقصرى من در پيش شاه البته مردم احتياط مينمايند مرا مصاحبت كنند جوانى كه داوطلب همسفرى من شده ميرزا تقيخان مدحت است اين جوان ذاتا شرف‌دوست و عزت‌طلب است در اوايل تأسيس مدارس ملى در مدرسه شرف كه شرح تأسيس آن را در جلد اول اين كتاب نوشته‌ام مدتى تحصيل كرده ولى چون خانواده‌اش اهل علم نبودند كار تحصيل او منظم نميشد خصوصا كه مدرسه شرف مجانى برهم خورد و كار او مختل گشت روزى پدرش او را نزد من آورده درخواست كرد در تحصيل او را همراهى نمايم من او را بمدرسه ادب فرستادم و از حالش مراقبت كرده نگذاردم با اشخاص بدخو معاشرت كند كم‌كم رشد و ترقى يافت افسوس بواسطه نامساعدتى اسباب نتوانست تحصيلات خود را تمام نمايد چه مجبور بود روزى چند ساعت وقت خود را بكارهائى كه مدد معاش به او بدهد از كتابدارى مدرسه و غيره صرف نمايد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدر اينوقت بيست و دو سال از عمر او گذشته است اين جوان مرا در اين سفر مصاحب شده اگرچه سفر نكرده است ولى چون خود سفر بسيار كرده‌ام البته او هم كم‌كم تجربه خواهد آموخت .\r\nخلاصه روز شنبه هشتم شعبان از راه شوسه تهران برشت حركت مينمائيم اين راه دو قسمت است يكقسمت از تهران بقزوين است كه در حدود سنه 1290 آقا باقر سعد السلطنه اصفهانى ساخته آقا باقر سالها حكومت قزوين را داشته و در زمان حكومت او با وجود اينكه مرد عامى كم‌اطلاع بوده بر آبادى قزوين افزوده شده است از جمله آثار او همين راه و متعلقات آنست با اينكه پيش از اين آمدورفت از اين راه مثل حالا نبوده ولى بقدرت حكومت قزوين اداره آن منظم بوده است بعد از آنكه سعد - السلطنه از حكومت معزول مىشود امر راه هم مختل ميماند تا در سنه 1316 كه روسها بواسطه قرضى كه بايران دادند نفوذ مخصوصى حاصل كرده امتياز شوسه از انزلى بتهران را ميگيرند اين راه مسطح را هم بسهل القبولى ميرزا على اصغر خان امين - السلطان در مقابل هيچ تصاحب نموده راه نفوذ آنها از ساحل بحر خزر تا مركز سلطنت متصل و مستقيم ميگردد مكرر ميشنيدم اقدامات روسها در ساختن و مرمت نمودن اين راه صحيح نيست حالا ميبينم انتظام مهمانخانها و مواظبت اجزاء و حاضر بودن اسب در هرمركز بد نيست اما خود راه خراب است و ناهموارى و سنك و خاك در آن بىاندازه مىباشد و در مدتى كه راه شوسه از تهران بقزوين ضميمه اختيار روسها شده مزيتى از آنوقت كه بدست سعد السلطنه بوده حاصل ننموده و اگر خراب‌تر نشده باشد آبادتر نگشته است .\r\nخلاصه روز يكشنبه نهم شهر شعبان وارد قزوين ميشوم اين پايتخت پادشاهان عظيم الشأن گذشته ايران را مانند دهى خراب ميبينم .\r\nگويند اين شهر از بناهاى شاپور ذو الاكتاف است بعضى گويند از بناهاى بهرام - بن هرمز بن شاپور بن اردشير بابكان است و اسمش تكاوند بوده است در سنه يكصد و هفتاد و سه ( 173 ) مرمت شده و قزوين تاريخ مرمت آنست .\r\nبعضى گويند قزوين در اصل كجوين بوده است عربها آن را معرب نموده قزوين\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nگفته‌اند مسجد و مدرسه و كاروانسراى بسيار دارد مردمش فقير و كاسب هستند حبوبات و بنشن تهران را اغلب از قزوين مىبرند و باينواسطه مختصر تجارت داخلى دارد از زراعتش هم فايده مىبرند مربا و فواكه آن خصوصا پسته و انگور و هندوانه‌اش به خوبى معروف است شيخ عبد الجليل مؤلف كتاب ابواب الجنان و صاحب تاريخ گزيده و نزهة القلوب و مير عماد خوش‌نويس استاد خط نستعليق از اين شهر بوده‌اند .\r\nآقا باقر سعد السلطنه مهمانخانه‌ئى در اين شهر ساخته و چون راه شوسه تهران واگذار بروس شده اين مهمانخانه هم با هرچه به آن تعلق داشته مجانا تسليم روسها گشته است آثار شهريتى كه در اين شهر ديده مىشود فقط خيابانى است به طول كم و عرض زياد كه يك طرفش سر در عالىقاپى و عمارت دولتى است و يكطرف ديگر كه محاذات با عالىقاپى دارد همان مهمانخانه است ميرزا رضا خان مدير راه شوسه يكى از اشخاص وطن‌دوست مىباشد اسباب آسايش مسافرين مخصوصا مشروطه خواهان متوارى شده يا تبعيد گشته را صميمانه فراهم مىكند و هم از مجاهدين وطن‌پرست ابو القاسمخان محمودزاده همدانى است در مهمانخانه قزوين كه خود را مأمور راهنمائى بمهاجرين و مساعدت نمودن با آنها ميداند وجود اين دو تن را در اين مركز مغتنم شمرده مرا مساعدت مينمايند من در حركت شتاب دارم ولى بورود قزوين خبر ميرسد سيل شديدى در رودبار آمده خرابى بسيار وارد آورده متجاوز از هزار درخت زيتون كهن را از ريشه درآورده ده نفر از اهل رودبار را آب برده جنازه آنها را بعد از چند روز در چند فرسنگى كنار رودخانه بدست آورده‌اند خانهاى بسيار و املاك زياد را ويران نموده است از جمله راه شوسه را هم از مهمانخانه رودبار تا رستم‌آباد خراب كرده ناچار بايد دو سه روز معطل شد تا راه عبورى بدست آيد از اين جهت سى ساعت بطور خفا در قزوين ميمانم و بعد روانه ميشوم .\r\nشامگاه دوشنبه دهم شعبان بمهمانخانه بك‌كندى رسيده مهمانخانه بر فراز تپه بلند و جاى خوش هوائى است بناى بسيار محقر دارد ميخواهم بگذرم نايب آنجا ميرزا حسن خان اصفهانى مرا شناخته شب را بمهربانى و اصرار او در آنجا ميمانم\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nخصوصا كه ميگويد هنوز راه ساخته نشده و نميتوان گذشت .\r\nدر اين اطراف آبهاى معدنى هست كه كمتر از آبهاى معدنى هيچ كجا نيست و همچنين معدن تباشير و معدنهاى ديگر يافت مىشود .\r\nاما آنچيزى كه اين معادن را به كار اندازد و ثروت مملكت را زياد كند آن نيست يعنى مرد يعنى علم و عمل يعنى وطن‌خواهى و عشق كار بهرحال مقدارى از آب شور و ترش و كمى از گل تباشير برميدارم براى تجزيه نمودن بلكه اگر امنيتى بدست آمد بتوان فايده‌ئى حاصل كرد و خدمتى به وطن نمود .\r\nروز چهارشنبه برودبار ميرسم رودبار در جلگه با صفائى در كنار سفيد رود واقع است كوه و بيابانش سبز و خرم حاصل عمده‌اش زيتون است فرنگيها كارخانه زيتونگرى آنجا ساخته‌اند و نيكو فايده مىبرند زيتون در ايران كمتر استعمال مىشود مگر براى مداوا .\r\nشب پنجشنبه برشت رسيده بملاحظاتى وارد شهر نميشوم با اينكه ميل دارم اين شهر را تماشا كرده باشم - شهر رشت در سال 900 هجرى ساخته شده و نامش تاريخ آنست از اول رودبار تا انزلى و غازيان از زيادى جنگل و گلهاى خودرو و انواع درختها و سبزه‌ها ميتوان گفت كوه و صحراى اين مملكت يك باغ است كه در آن شهرها و دهات بنا شده افسوس كه هواى مرطوب آن لذت صفاى دشت و هامون را از باصره برده و شامه را مكدر ساخته و الا چنين منظره‌هاى باصفا در كمتر جاى ايران ديده مىشود رعيت گيلان فوق العاده زحمتكش و كاركن فائده زراعتى آنها اغلب از برنج و پيله است ملاكين گيلان برعيت ستمكار ميباشند و در حقيقت به خود ستم مينمايند .\r\nخلاصه شب را در مركز بيرون شهر توقف نموده بمساعدت ميرزا سليم خان ايزدى رئيس آنجا از راه خمام كه تازه روسها آنراه را شوسه نموده‌اند روانه غازيان شده از آب عبور كرده بانزلى وارد ميگردم سواحل بحر خزر عموما در تحت نفوذ روس است و اقتدار او در گيلان زياد است شعبه بزرگى از بانك روس تهران در رشت و انزلى است قنسول روس و رئيس بانك همه گونه تصرف در هركار نموده به هيچ كس\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاعتنا ندارند .\r\nشوسه شدن راه غازيان يك انزلى روس در برابر انزلى ايران ايجاد مىكند مانند آستاراى روس در برابر آستاراى ايران دريغ از بىصاحبى مملكت .\r\nدر دوره مشروطه تا يك اندازه از تجاوزات روسها در اين بندر جلوگيرى شده ولى از روزيكه مجلس برهم خورده بواسطه آنكه روسها بر شاه منت بزرگ دارند در مساعدتى كه با او در برهم زدن مجلس نموده‌اند در تصرفات مالكانه خود در اين بندر بيشتر از سابق بيملاحظگى مينمايند مردم ترسناك گيلان هم در مخاطره مؤاخذه دولت هستند و امنيت جانى و مالى ندارند ناچار بايد تحميلات روس را تحمل نمايند حكومتيان از قيد مشروطه خلاص شده تازه بدوران رسيده هم با كيسه‌هاى خالى بجان خلق افتاده ببهانه دستگيرى مقصرين سياسى از هرگونه ستمكارى بمردم دريغ نميدارند و بسياست بيگانگان خدمت نموده وسيله مداخله بدست آنها ميدهند چنان كه جمعى در تهران از ترس جان متوسل بسفارت انگليس گشته امان‌نامه گرفتند و جمعى بواسطه سفارت عثمانى و سفارتخانهاى ديگر تحصيل امنيت كردند فقط در تهران بواسطه ضديتى كه مردم با سفارت روس دارند كسى متوسل به آن سفارت نشد و اگر شده بود در نظر ملت خيانتكار شمرده ميشد .\r\nاما همانطور كه در تهران و در بلاد جنوبى ايران مردم راه خلاصى از چنگ استبداد را در توسل بانگليسيان يافته‌اند در گيلانات بقونسلگرى و ببانك روس توسل ميجويند جمعى از تبعه ايران نوشته حمايت از روسها گرفته و از تعرض مأمورين دولت خلاصى يافته‌اند .\r\nسردار افخم آقا بالا خان حاكم گيلان كه براى انجام مقاصد دولت مستبد دامن همت بر كمر زده به قصد مداخل متعرض مشروطه‌خواهان است روزى چند نفر ايرانى را بروس پناهنده ميسازد و حاجى ميرزا محمد رضاى مجتهد رشتى را كه بمشروطه - خواهى معروفست خواسته گرفتار كند مبلغى از او جرم گرفته بالاخره آن بيچاره خود را بانزلى رسانيده در بانك روس متحصن مىشود روسها وجه جرم را از حكومت پس ميگيرند و به او رد ميكنند اين عمل باعث جلب توجه مردم بسفارت و مؤسسات\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nروسى شده است .\r\nدر ورود بانزلى محمد آقاى دلال بانك كه از مجاهدين است مرا بر اوضاع انزلى و اخبار فتح‌آميز مليون آذربايجان باخبر و مسرور ميسازد .\r\nشيخ محمود دامغانى كه چند سال است من خود او را بمعلمى مدرسه عضديه انزلى فرستاده‌ام و اينك دبستان سعادتى دارد اظهار حق‌شناسى كرده مرا در منزل خود پذيرائى مينمايد حسين خان معتمد التجار و ميرزا ضياء الدين نديم‌باشى و جمعى از دوستان تهرانى و گيلانى همراهى ميكنند سه روز بطور خفا در انزلى اضطرارا بانتظار كشتى ميمانم و در باب دو مدرسه ناقص آنجا اقدامات ميكنم كه باهم اتحاد كنند و يك مدرسه صحيح داشته باشند توپخانه انزلى تماشائى است چشم ايرانيان را ميگرياند و لب اجانب را ميخنداند .\r\nشب يكشنبه 16 شعبان در كشتى لنكران كه متعلق است بحاج زين العابدين تقىاف نشسته روانه بادكوبه ميگردم در رشت و انزلى مراقبت كامل مىشود كه از كاركنان سردار افخم كسى مرا نبيند و نشناسد مبادا اسباب زحمت فراهم كنند و اظهار شناسائى فقط با اشخاص مخصوص مطمئن است تا وقتى كه وارد كشتى شده از قيد حكومت جبار خلاص گشته تلگرافا خروج خود را از خاك ايران بتهران خبر مىدهم .\r\nهرچه نگاه به آب درياى خزر ميكنم حقوق از دست رفته خودمان را در اين بحر و سواحل آن به ياد آورده گويا خونابه از چشمم روان مىشود دو روز و دو شب در پراخود مانده روز دوشنبه اول ظهر وارد بادكوبه شده بملاقات جمعى از وطن - پرستان بهره‌مند ميگردم ميرزا على اكبر خان بهمن را كه سال پيش او را با يكنفر ديگر براى معلمى مدرسه سعادت ايرانيان كه در اين شهر تأسيس كرده‌اند فرستاده‌ام ملاقات كرده از مراقبت آنها در كار و پيشرفت مدرسه مسرور ميشوم على بيك حسين‌زاده مردى دانشمند است به زبان تركى نظم و نثر را نيكو ميگويد و مينويسد و نقاش قابلى است يكى از معلمين اين مدرسه است از ملاقات او نيز بهره‌مند ميشوم .\r\nبادكوبه شهر معتبر آبادى است تجارش همه بامكنتند پول در اين شهر نزد\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاهلش فراوانست منات روس كه در ايران پنجقران و كسرى است در اينجا بجاى يكقران مصرف مىشود مردم اين شهر اغلب شرورند و از آدم‌كشى باك ندارند اينست كه كمتر روز و شبى است كسى را در اين شهر نكشند و اغلب قاتل فرار مىكند سالدات روس و پليس شهر هم از آدمكشهاى اينجا ملاحظه دارند .\r\nبادكوبه چشمه نفت بسيار دارد مال التجاره عمده اين شهر نفت است و زعفران اين شهر بجاى هرگل و گياه و درخت و سبزه چشمه نفت دارد بادهاى شديد اين شهر براى غريب خالى از زحمت نميباشد دو شب در بادكوبه توقف شده شب سيم وقت غروب آفتاب از آنجا با راه‌آهن روانه تفليس ميگردم .\r\nمسلمانان بادكوبه بلكه مليون روس هم از هرمذهب هواخواه مشروطيت ايرانند و از حوادث ناگوار ايران دلتنك و بقدرى كه توانسته‌اند كمك به تبريزيان داده‌اند كميته‌هاى مخفى هست كه با آزاديخواهان ايران كار ميكنند و در روزنامه‌هاى آنها مانند ترقى و ارشاد و حيات و غيره وقايع ايران را بىملاحظه مينويسند .\r\nخلاصه غروب آفتاب روز چهارشنبه نوزدهم شعبان از بادكوبه روانه و يكساعت به ظهر مانده روز پنجشنبه بيستم وارد تفليس ميگرديم .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nفصل دوم تفليس و ادسا\r\nشهر تفليس مركز گرجيان و كرسى ايالت قفقاز است اين شهر از حيثيت بنا و محل وقوع و جريان رود كر از وسط آن و اوضاع طبيعى ممتاز تصنعات ملكى حكومت روس هم به وضع امروز اروپا خيابانها و دكاكين و خانهاى آن را مزين داشته و براى اهلش شهر تعيش است تفليس مسلمان بومى و غريب بسيار دارد مركز فرقه مجاهدين ايران اينجا است گرجيان و ارامنه اين شهر هواخواه آزادى هستند و با آزادىطلبان ايران مساعدت مينمايند چنان كه در اينوقت هم جمعى از آنها با لوازم جنگى بهر وسيله بوده خود را بآذربايجان رسانيده بمجاهدين كومك مينمايند .\r\nروزنامه ملا نصر الدين در اين شهر نوشته مىشود فرقه مجاهدين جوش و خروشى دارند ولى ايرانيان ديگر مانند هموطنان مقيم ايران بىحال و بىخيالند بلكه بعضى از عادتها كه در ايران منسوخ شده هنوز در ميانه آنها باقى است .\r\nچند سال قبل كه در ايران معارف‌پرورى بازارش رواج داشت مأمورين ايران در خارجه باينوسيله تحصيل نام نيك مينمودند مأمورين ايران در قفقاز بمساعدت و تشويق ميرزا حسنخان مشير الدوله كه آنوقت وزير مختار در ممالك روسيه بود انجمن خيريه‌ئى براى ايرانيان در تفليس دائر نموده نظامنامه خوبى براى تأسيس يك باب مدرسه نوشته آن را بامضاى حكومت روس رسانيده و مدرسه‌ئى موسوم باتفاق تأسيس كردند پس از برهم خوردن مجلس شورايملى در تهران اين انجمن هم سست شده كارى نميكند .\r\nبعد از ورود بتفليس چون نميدانم ايرانيان مركز مخصوصى دارند در يكى از مهمانخانه‌هاى معروف وارد ميشوم يكشب آنجا مانده محمد تقى صادق‌اف را كه نماينده فرقه مجاهدين و جوان حساسى است از ورود خود اطلاع داده كم‌كم ايرانيان باخبر ميشوند و روز بعد مرا بمهمانخانه آذربايجان مىبرند ميرزا محسن معتمد التجار\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nنوه شريف العلماى اصفهانى تبريزى و برادرانش و ميرزا محمد پسر شريف العلماء معروف بشريف‌زاده در اينوقت در تفليس و در اين مهمانخانه هستند چون سابقه خصوصيت خانوادگى با آنها دارم از ملاقاتشان مسرور و جمعى همزبان بلكه همدرد پيدا ميكنم كه در تكليف خود حيرانند و مثل من در خاك وطن نتوانسته‌اند زيست نمايند .\r\nبه دو نظر دو روز علاوه از آنچه در نظر داشتم در تفليس توقف مىشود يكى اتفاق صحبت با اين آقايان كه قرار است همه باهم روانه استانبول بشويم بلكه بتوانيم مجمعى از ايرانيان آواره از وطن و از وطنخواهان ايرانى مقيم خارجه تشكيل داده در آتيه ملك و ملت خود مشورت نمائيم و از هرگونه اقدام كه براى سعادت وطن مفيد باشد دريغ نداريم زيرا عمده مجاهدين در راه وطن اشخاصى هستند كه آواره شده‌اند و اگر آنها در خارج كارى كه بايد بكنند نكنند در واقع ستم به خود نموده‌اند البته در صورتى كه قواى آنها متفرق باشد كارى از هيچيك ساخته نيست براى اين اجتماع به نظر من از همه جا بهتر استانبول است زيرا هركس از هركجا ميتواند خود را به آنجا برساند چه اشخاصى كه در اروپا متفرق شده‌اند و چه غير آنها اگرچه بعضى از شهر - هاى اروپا براى اين كار بهتر به نظر ميآيد و آزادى كامل دارد ولى چند مطلب در نظر من هست كه استانبول را براى اين اجتماع بهتر از جاهاى ديگر ميدانم اول رعايت مركزيت آن نسبت بهرجا و مركز اسلاميت آن دوم اتحادى كه ميانه تركان جوان با مجاهدين ايرانى حاصل شده و حصول اين اجتماع در استانبول آن اتحاد را تكميل نموده تأثيراتش را سريع مىكند .\r\nسيم آنكه بواسطه مشروطه گشتن عثمانى روى دل مسلمانان دنيا عموما و و ايرانيان خصوصا بجانب اين مركز شده و مستبدين ايران نهايت نگرانى را از اين نقطه دارند بلى مستبدين ايران تصور ميكنند اگر مقاصد مليون و اصلاح‌خواهان صورت نگيرد و نتوانند قواى خود را جمع‌آورى كرده بقوه اتفاقيه حقوق خود را از غاصبين بگيرند و مجبور باشند از خارج قوه ضميمه قواى خود كنند از مركز اسلامى عثمانى استمداد خواهند كرد اگرچه اين تصور در نظر خردمندان باطل است و ميدانند نزديكترين نقاط نابودى استقلال ايران نقطه مقهوريت سياست او است در سياست\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nعثمانى ولى در صورتى كه اين خيالات به باطن دور و به ظاهر نزديك نزد حوزه‌هاى مركزى استبدادى ايران جلوه مىكند و اين احتمالات را ميدهند البته بودن اين اجتماع در استانبول براى پيشرفت هرمقصدى در ايران بهتر خواهد بود و در واقع خيالات ما را قوه وهميه‌ئى هم مدد نموده زودتر بموقع اجرا ميگذارد ديگر آنكه امروز سياست ايران در تحت فشار معاهده ( 1907 ) روس و انگليس گرفتار است بواسطهء انديشه‌ئى كه آنها از آلمان دارند در اين صورت اگر حالت سابقه عثمانى ميبود يعنى سياست عثمانى مقهور دست آلمانها بود شايد ملاحظات ديگر در كار ميآمد و تغييرى در مصلحت حاصل ميشد ولى با مشروطه بودن عثمانى ملاحظه سياسى كه مربوط بعهدنامه شمال و جنوب باشد در كار نيست يا كمتر هست بهر صورت در استانبول يا جاى ديگر جمع‌آورى قواى متفرق شده ايرانيان يا آوارگان كار خوبى است تا كى و كجا مقدر گردد براى مذاكره اين مطلب لازم شد يكى دو روز ديگر در تفليس توقف نمائيم .\r\nديگر علت توقف در تفليس خواهش انجمن خيريه اتفاق و ممتحن السلطنه جنرال قنسول قفقاز است از نگارنده كه نظرى بمدرسه اتفاق و انجمن ايرانيان نموده نقايص آنها را اگر بتوانم بر طرف نمايم انجمن اتفاق نظامنامه معتبرى دارد ولى افسوس كه مانند نظامنامهاى انجمنهاى ملى ايران از لفظ بمعنى و از قول بفعل نيامده است با اعضاى انجمن صحبت بسيار داشته ميگويم :\r\nروى دل ايرانيان در اصلاح كار ملك و ملت بجانب مسلمانان قفقاز است و در قفقاز بجانب تفليس و در تفليس يك انجمن براى مصالح نوعيه هست آن هم حالش اينست كه هنوز اصلاح داخلى خود را ننموده چه رسد به كارهاى خارج بهرصورت هم ملامت ميكنم و هم تشويق و بالاخره قرار مىشود در اجراى نظامنامه اهتمام نمايند و مدير عالم قابلى براى مدرسه اتفاق بدست آورده اسباب ترقى اداره خيريه و مدرسه را فراهم كنند .\r\nانجمن مركزى فرقه مجاهدين به قدر مقدور زحمت ميكشد با انجمنهاى ملى ارامنه و انجمنهاى ملى تركان جوان قراردادها نموده‌اند اگرچه آنها خود چندان اهل\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nعلم و اطلاع نيستند ولى در متفقين با ايشان اشخاص عالم دانشمند كارآمد بسيار هست و در واقع اتصال دارد با انجمنهاى ملى دنيا باينواسطه ميتوان اميدوار بود كه بتوانند كارى بكنند .\r\nممتحن السلطنه جنرال قنسول از مجاهدين اين شهر كمال ملاحظه را دارد چند روزه توقف من در تفليس بخصوصيت زياد كه با من مىكند و بمختصر مهربانى كه من به او مينمايم اندكى از طرف آنها آسوده‌خاطر مىشود در اين شهر حكومت روس از طرف گرجيان نگران است روزى نيست كه چند نفر مقصر سياسى گرفتار نشوند مخصوصا جوانان و شاگردان مدارس پسران و دختران .\r\nمحبسهاى اين شهر پر است از مقصرين پلتيكى و همه روزه آنها را بنوبه و دسته دسته با دستهاى بزنجير بسته باستنطاق مىبرند اگر بخواهند فرار كنند يا كسى از يكى از آنها حمايت كند هردو را ميكشند هركدام از مقصرين كه محكوم بقتل شدند او را در خارج شهر برده هزار و پانصد گلوله به او ميزنند با وجود اين سختى حكومت باز مقصرين فرار ميكنند و از محبسهاى سخت كه گريختن از آنها بسى مشكل است ميگريزند مقصرين سياسى هنگامى كه آنها را رو بكشتن مىبرند چنان اظهار خوشحالى مينمايند كه گويا بعروسى ميروند و دخترهاى ماهرو را چون رو بقتلگاه مىبرند مردم بر سر آنها گل ميريزند و آنها خود اظهار شادى ميكنند كه در راه خدمت به وطن جان ميدهند .\r\nوضع و محاذات شهر تفليس هرقدر جالب‌نظر است اطلاع بر حال مقصرين سياسى مرا افسرده خاطر مىكند خاصه كه شبها اغلب از پاى عمارتى كه در آن خوابيده‌ام صداى سوت ميآيد علامت عبور دادن مقصرين است از ترس آنكه مبادا كسى بحمايت آنها درآيد و اغتشاش بشود بمحض بلند شدن سوت دكاكين در كمال عجله بسته مىشود و آنوقت صداى زنجير كه بدست و پاى جوانان مقصر بسته است به گوش ميرسد تا عبور نمايند و دكانها بازگردد .\r\nچون قلعه بزرگ محبس سر تلى بنا شده و در اطراف آن دريچها مشرف بر شهر و بر رود كر مىباشد مستحفظ با تفنك ايستاده اگر از دور كسى با دست به طرف دريچها\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاشاره كند او را نشان تير مينمايد مبادا كسى به اشاره راهنمائى براى فرار مقصرين نموده باشد .\r\nدر اين شهر از بناهاى سلاطين صفويه مخصوصا شاه عباس متعدد هست و در امتعه خانه بزرگى كه دارد آثار سلاطين ايران بسيار است بيرقهاى شير و خورشيد كه در جنگ‌ها گرفته شده لعن ابدى برجال خيانتكار ايران مينمايد .\r\nمردم تفليس با ايرانيان مهربان و غمخوار ايشانند كسى تا به چشم خود اين مركز مملكت قفقاز و ساير شهرهاى بزرك و آباديهاى بسيار و زمينهاى حاصلخيز و رودخانه‌ها و بيابانهاى سبز و خرم را مشاهده نكند نميداند چه قسمت پرقيمت بزرك از پيكر وطن عزيز ما بجهالت و نادانى رجال دولت و ملت جدا شده و چه مملكت زرخيزى در ماوراى بحر خزر برايگان از دست ما رفته است خدا كند باقيمانده را بتوانيم نگاهداريم .\r\nمن از جدا شدن قفقاز از ايران افسوس ميخوردم ولى زمينهاى آباد كه از آنها ميگذشتيم بما لبخند زده ميگفتند اگر تاكنون ما جزء ايران بوديم كى و كجا اين خوشبختى ما را حاصل ميشد بلكه به صورت ويرانى مانده ميبايد باز سالها لگدكوب اشتران و استران باركش بوده باشيم در صورتى كه اكنون خطوط آهن مانند عروق و شرائين قطعات پيكر ما را بهم پيوسته اعصاب ما را روح حيات داده است شما را چه بازداشته است كه آرزوى بدبختى ما را داريد .\r\nخلاصه خيال ما اين بود از تفليس روانه باطوم گشته از آنجا باستانبول برويم ولى بواسطه بروز وباء و وجود قرانتين در باطوم كشتيها مسافر برنميدارند ناچار بايد روانه ادسا شده از آنجا به سنيوب رفته قرانتين كشيده بعد بجانب استانبول روانه گشت اينست كه ناچار از تفليس با همسفران عازم ادسا ميشويم .\r\nادسا در ساحل درياى سياه واقع و يكى از بنادر مهم اروپا محسوب است مركز ترقى و تنزل نقدينه دنيا است اهلش اغلب يهودند وضع بناى آن از روى نقشه صحيح است خيابانهاى وسيع مرتب مزين دارد عمارتهاى عالى آن جالب نظر است تفرجگاههاى آن قشنك و اغلب مشرف به دريا است اگرچه اكنون فصل خزانست و نكهتى در باغ\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nو بوستان نيست ولى از صفاى كنونى اين شهر نزهت فصل بهارش را ميتوان قياس گرفت .\r\nمملكت اكرن و مخصوصا ادسا را نميتوان در آزادى با قفقاز بلكه با روسيه مركزى مقايسه كرد استبداد حكومت روس در اين شهر مانند شهرهاى قفقاز شدت ندارد روزنامها آزادند وقايع ايران را مفصل نوشته صورت فجايع وارد شده بر آزاديخواهان را نشان ميدهند و در نفوس خلق تأثير شديد نموده است روز چهارم شهر رمضان از ادسا بجانب سينوب روانه ميشويم سينوب شهر كوچكى است در كنار درياى سياه از بلاد اناطولى از آسياى صغير قرانتين‌گاه درياى سياه دولت عثمانى است بناى سينوب در ميانه دره واقع شده اطراف آن بر فراز تلهاى مرتفع آبادى و زراعت مختصرى نمودار است اين شهر اگر بدست اروپائيان بود با اوضاع طبيعى كه دارد يكى از شهرهاى قشنك ميشد ولى اكنون آثار آبادى درستى از آن ديده نميشود .\r\nصبح روز جمعه كشتى ما كه موسوم است به ( كرنيلو ) در برابر سينوب لنگر مياندازد مأمورين صحيه عثمانى بكشتى آمده بيرق زرد را بالا مىبرند مدت پنج روز در اين محل بايد اقامت نمود مأمورين قرانتين مسافرينى كه در درجه سيم منزل دارند باتمام اسباب بساحل برده در عمارتهاى مخصوص قرانتين منزل ميدهند ولى ما كه در قمره‌ها هستيم چه درجه اول چه درجه دوم در كشتى توقف داريم ميگويند اشخاص متوقف در قمره‌ها داراى كثافت نيستند و ميكرب ناخوشى در تن و لباس و اسباب آنها نيست از اين سبب نه اسباب آنها را متعرضند و نه آنها را جابجا مينمايند درست است كه مردم اين دو درجه از درجه سيم تميزترند ولى چون باهم محشورند چندان تفاوتى ندارند بايد گفت ملاحظه از آنها باحترام دولتمندى آنها است و بىملاحظگى از درجه سيم بواسطه فقر و پريشانى بلى تأثير فقر و غنا در زندگانى عايله بشرى زياد است و مخصوصا در غربت كه احترام و اعتبار تنها به دارائى است اگر چه در وطن هم اينطور است اما در وطن گاهى خصوصيت‌هاى ديگر كار پول را مىكند در غربت آن خصوصيتها در كار نيست معرف و معروف پول است و بس اگر يكى از كثيفترين آنها كه بيرون رفتند پول علاوه داده بليط قمره گرفته بود كسى متعرض او نبود\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nهمچنين از ماها هركدام خست كرده درجه سيم نشسته بوديم حالا بايد دچار زحمت باشيم در اين چند روز از هرجهت آسوده‌ايم مگر از بابت بىخبرى از وطن و اوضاع آن روز پنجم قرانتين كه روز دهم رمضانست روزنامه روسى در كشتى خوانده مىشود از احوال ايران نوشته است عين الدوله در تبريز دو روز پيش يازده ساعت جنگ كرده عاقبت مغلوب ملت شده عقب نشسته است بلكه از حكومت آذربايجان هم استعفا داده اين خبر موجب خوشحالى ما مىشود و هم مينويسد شاه در تهران اجازه تجديد انتخابات را داده است كه در همه جاى ايران بشود مگر در تبريز اين حرف تازگى ندارد زيرا اواخر توقف من در تهران شنيده ميشد وزير مختار روس ميگفته است اگر مجلس برپا شود از تبريز انتخاب نخواهد شد چونكه آنها ياغى هستند معلوم مىشود اين حرف هم القاى روسها است بشاه براى اينكه مردم تبريز را از اين حرف ترسانيده دست از مخالفت بردارند .\r\nبالجمله از سينوب حركت كرده باستانبول ميرسيم .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nفصل سوم قسطنطنيه و احوال آن\r\nاستانبول 658 سال قبل از ميلاد اين شهر بدست ( مغاربيزانس ) يكى از پادشاهان بناء و پايتخت گشته در يكصد و نود و نه سال بعد از ميلاد بدست ( سپتيم سور ) پادشاه معروف اروپا خراب شده يكصد و سى و چهار سال مخروبه ماند بعد از آن بدست قسطنطنين كبير پادشاه بزرگ روم ساخته مركز سلطنت او و قسطنطنيه ناميده شده در اينوقت كه من به اين شهر وارد ميشوم ميرزا رضا خان ارفع الدوله كه در جلد اول اين كتاب مناسبت او را با نگارنده خوانده‌ايد از طرف دولت ايران سفير كبير است .\r\nاز طرف سفير كبير و تجار ايرانى استقبال شده باحترام بمنزلى كه از پيش مهيا كرده‌اند وارد ميگردم ايرانيان استانبول بيشتر اهل آذربايجان و ترك‌زبانند از ولايات ديگر ايران كمتر كسى مقيم آنجا است من چون زبان تركى نميدانم در زحمت هستم كه با غير از ايرانيان آمدورفت كنم و حال اينكه دوست ميدارم با تركان جوان و مشروطه‌خواهان عثمانى الفت و آميزش نموده از افكار آنها استفاده نمايم .\r\nتركان جوان آزادىطلبان عثمانى سالها است در خط آزادى مملكت خود مجاهده كرده در ممالك آزاد مانند فرانسه و سويس و غيره اجتماعات داشته خدمات شايان بملت خود نموده‌اند و قوت داده است خيالات آزادىطلبانه آنها را تابش نور علم در قلوب جوانان تربيت‌شده ايشان در ظرف سى چهل سال اخير كه مكاتب و مدارس اين ملت مانند مكاتب ملل متمدنه دائر بوده زيردست اساتيد كامل اطفال آنها تربيت شده از اوضاع دنيا باخبر گشته‌اند خصوصا مكاتب حربيه كه توانائى دولت را بدست آزادىطلبان دانشمند داده است با اين هيجان عقلانى ملت حوزه اول استبدادى كه تعبير بسراى سلطنت و باب عالى مىشود دائره موحشى تشكيل داده كه سد محكمى در\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبرابر آزادى ملت بوده باشد حتى آنكه الفاظ مشعر بر آزادى كه در زبان آزادى - طلبان دائر است از قبيل حريت - مساوات - وطن - حقوق ملى - اخوت و نظاير اينها در محاورات و مكاتبات ممنوع بوده است حتى آنكه نام حميد و حميده گذاردن به پسر يا دختر از منهيات شمرده ميشده مبادا نام سلطان به زبان بيايد .\r\nبالجمله داستان كلمات ممنوعه براى دخل مستبدين و ظالمين مملكت شايد اهميتش در دولت عثمانى از كلمه بابى در مملكت ما كمتر نبوده اين اداره ستمكار جمعى كثير اجزاء داشته كه خفيه خوانده ميشدند رؤسا و تابينها تمام از اشخاص شرور رذل و دشمن آزادى بشر انتخاب ميشده‌اند و اين جمع كثير بجان مردم بيچاره افتاده بايد از راه جلوگيرى از آزادى ملت بدبخت‌گذران و مداخل كنند بعلاوه سلطان امر داده است هريك از مأمورين دولتى يك مقصر سياسى را معرفى كند پنجاه ليره به او انعام داده شود و ارتقاء رتبه حاصل نمايد پس براى رسيدن به اين مبلغ و تحصيل ارتقاء رتبه كمتر روز و شبى بوده كه جمعى از جوانان بيگناه وطن را از لشگرى و كشورى دستگير ننموده تحت استنطاق جابرانه درنياورده آنها را مقصر نكنند و بعد از صدمات بسيار و شكنجهاى بيشمار كه از آن جمله بوده درآوردن ناخنهاى دست و پاى ايشان با اسباب مخصوصى كه براى اين حركت وحشيانه ساخته بودند و بدترين عذابها است در آخر شب آنها را بدرياى مرمره نينداخته خوراك ماهيان ننمايند تقصيرى كه براى آن بيچارگان ثابت ميشده اين بوده است كه در مكتوبى يكى از الفاظ ممنوعه را نوشته‌اند يا در محاورهء از آن الفاظ استعمال نموده‌اند سلطان حميد ثانى سى دو سال تاكنون روزگار سلطنت خود را گذرانيده و نصف آخر اينمدت را در تحت چنين قدرت جابرانه طى نموده هيچگاه از سراى سلطنت بيرون نميآيد مگر روزهاى جمعه كه با ترتيب مخصوص و در ميان يك حلقه نظامى از سراى تا جامع حميدى كه مسافت كمى است آمده با اشخاص محترمى كه بمملكت ورود ميكنند در همان روز در حالتى كه آنها در غرفه مخصوصى مشرف بر خيابان معبر سلطان بتماشا ايستاده‌اند از دور تعارفى نموده بعد از بازگشت نمودنش بسراى هركدام را لازم باشد بطور خصوصى چند دقيقه ميپذيرد هيئتى از وزراء و رؤساى مستبد بدخواه ملك و ملت خراب‌كننده خانه رعيت بر باددهندگان ناموس دولت دور سلطان را احاطه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nنموده همه وقت دست يكديگر را گرفته نگاهدارى اساس استبداد را عهده‌دار شده سلطان را در تنگناى خيالات وحشتناك از ملت نگاهداشته نميگذارند بر خلاف مقصود خود كلمه بسلطان گفته شود هروقت احتمال ميدهند كسى بر ضد آنها بخواهد اقدامى بكند فورا باداره خفيه اشاره نموده ببهانهء او را گرفتار و بديار عدم ميفرستند سلطان در سراى يلدوز تمام لوازم عيش و عشرت خود را فراهم آورده است كه هيچگونه احتياج بخارج شدن از سراى ندارد حرمسراى سلطان كه پر است از ماهرويان پرى پيكر در تمام دنيا ضرب‌المثل مىباشد دولتيان هم وسايل سرگرمى سلطان را بعيش و عشرت تا آنجا كه در قوه دارند فراهم مينمايند تا آسوده‌خاطر بر مركب آرزوى خود سوار باشند .\r\nبالجمله چون ستمكارى در اين دولت و سلطنت از حد تجاوز مىكند ناچار منقلب بضد ميگردد و تركان جوان تحصيل‌كرده به خيال حكومت ملى و گرفتن حقوق مشروع خود افتاده مشروطيت غيرمنتظر ايران هم آنها را بيشتر بهيجان آورده اقدامات مجدانه مينمايند اغلب رؤساى قشون را با خود همراه كرده خونريزى بسيار كه در يمن و مقدونيه و ديگر اطراف مملكت بواسطه استبداد سلطنت روى ميداده در هر سال بدون جهت جمعى كثير از قشون به هلاكت ميرسيده‌اند سران و افسران را بآزادى - طلبى تهييج كرده و مىكند اخيرا سلطان ملتفت مىشود كه تمام قشون بنافرمانى سربلند كرده خواستگار آزادى شده‌اند اين نهضت پرمعناى نظامى بقدرى متفقانه و از روى اساس بوده كه هيئت ظالمه دربارى هم نتوانسته از آنها جلوگيرى نمايد سلطان ناگزير شده روز جمعه سلخ جمادى الثانى هزار و سيصد و بيست و شش ( 1326 ) امر ميدهد قانون اساسى را كه در تاريخ 12 رجب هزار و دويست و نود و سه ( 1293 ) نوشته شده و معمول نگشته بود مجرى شده سلطنت مشروطه و ملت آزاد بگردد از اين قضايا غير از نظاميان كسى خبردار نبوده مردم شب خواب ميروند در بحبوحه استبداد و در قلعه آهنين ظلم و ستم و صبح ميكنند در نهايت آزادى مالك حقوق مليه خويش تركان جوان بمحض حصول موفقيت اول كارى كه ميكنند وزراء و رؤساى مستبد را كه زمام امور مملكت بدست آنها است با كمال خوارى و ذلت از دربار و دواير دولتى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nدور كرده تبعيد يا محبوس مينمايند .\r\nآزاديخواهان در صدد انتخاب وكلاى ملت و افتتاح مجلس شورايملى برميآيند و اين احوال مقارنست با ورود مهاجرين يا تبعيدشدگان ايران به اين پايتخت معظم اگرچه ما دلتنگ هستيم از اينكه اين هيجان ملى عثمانيان تصادف نموده با طغيان دربار و درباريان ما با خرابى مجلس شورايملى با كشته شدن بعضى از مشروطه‌خواهان و محبوس گشتن بعضى از آنها و آواره شدن جمعى ولى براى اعاده امنيت ايران و بازگرفتن حقوق ملى از دست ظالمان اعلان مشروطيت عثمانى چنان كه در اواخر جلد دوم نوشته شده مفيد است و درباريان مستبد ايران ناچار خواهند شد حقوق ملت را به او مسترد دارند .\r\nبلى اگر مشروطيت عثمانى اعلان نشده بود درباريان ايران بخاطر خطور نميدادند كه ديگر بار خود را گرفتار زحمت حكومت ملى نمايند از اين مسئله گذشته مشروطيت عثمانى سبب مىشود كه ميان مشروطه‌خواهان ايران و عثمانى عقد اتحادى بسته شود و اين براى آتيه مملكت ما و آزادى ملتى كه برادر دينى ما است شايد بىفائده نباشد .\r\nدر ظرف دو سال مشروطيت دولت ايران جرايد عثمانى كلمه‌ئى در اين موضوع ننوشتند اما روز شنبه 23 جمادى الثانى كه مجلس ما را در تهران بتوپ بستند تمام جرايد عثمانى اين خبر را نشر ميدهند بديهى است اين كار بامر سلطان بوده كه آب چشمى از مشروطه‌خواهان ملت خود گرفته باشد به خيال آزادى نيفتند .\r\nخلاصه بعد از ورود باستانبول معلوم مىشود ايرانيان مقيم اين پايتخت انجمنى بنام سعادت تشكيل داده در كار آذربايجان اقدامات كرده دو فقره وجه اعانه به آنجا فرستاده‌اند و از هرگونه مساعدت كوتاهى ننموده‌اند .\r\nايرانيان ارفع الدوله سفير كبير را هم كه بعد از مشروطه شدن عثمانى دست و پايش باز شده ملاحظات سابق را ندارد با خود همراه نموده سه هزار منات وجه اعانه از او گرفته بتبريز فرستاده‌اند ارفع الدوله بتهران تلگرافا در خصوص باز شدن مجلس و اصلاح كار آذربايجان سفارش مىكند ولى درباريان جواب ميگويند\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمردم را ساكت نمائيد مجلس در وقت خود باز خواهد شد در تبريز هم نزاع در ميان مردم دو محله است به زودى بر طرف ميگردد و نميدانند كه حقيقت اخبار تبريز در استانبول بهتر و بيشتر منتشر است تا در تهران ايرانيان به اين حرف قانع نشده آرام نميگيرند تا يك روز كه تعطيل عمومى كرده بر سفير سخت گرفته جواب قانع‌كننده ميخواهند سفير مجددا بتهران تلگراف مينمايد اگر مقاصد ملت را انجام نميدهيد استعفاى مرا بپذيريد باز هم جواب طفره‌آميز ميشنود ولى از تبريز خبرهاى خوش ميرسد اسباب اميدوارى ميگردد و هم از خراسان و كرمان و بعضى نقاط ديگر ايران خبر ميرسد كه هيجانى در خلق پديد گشته درصدد معارضه با دولت هستند .\r\nنگارنده در اين شهر به زودى دوستان و آشنايان فاضل بدست ميآورم كه از آنها است حسين خان دانش ايرانى پدرش محمد هاشم از اهل اصفهان خودش متولد شده استانبول در ادارات دولتى عثمانى مستخدم است حسينخان شخص باكمالى است فرانسه و انگليسى را نيكو ميداند تركى و فارسى هم دو زبان پدرى و مادرى او است در زمان توقف ميرزا آقا خان كرمانى در اين شهر كه در جلد اول اين كتاب شرح حال او نوشته شده حسين خان با او مربوط بوده نزد او بتكميل ادبيات فارسى ميپرداخته صحبت اين شخص را مغتنم ميدانم .\r\nكسبه عوام ايرانى كه در استانبول هستند مردم بىخبرى ميباشند اما تاجر و تاجرزادگانش مخصوصا هركدام تحصيل كرده‌اند بىاطلاع نيستند و جوش و خروشى دارند .\r\nشبى از شبها تاجرزادئى كه باهوش و ذكاوت به نظر ميآمد بر من وارد شده زبان اعتراض گشوده ميگويد چرا از ايران بيرون آمديد در صورتى كه وطن محتاج است به اشخاص آگاه كاركن و شما هم خود را از آنها ميدانيد - نگارنده - من به اختيار ترك وطن نگفتم مرا مجبور كردند به اين مسافرت باز اعتراض مىكند در مدت دو سال مشروطيت در ايران چه كرديد ؟ چه كارى از شما سرزد كه مورد توجه عقلاى عالم باشد چون ميبينم آتشى در دل دارد - شرح حال روزگار گذشته خود را در دوره مشروطيت و موانعى كه در كارها بوده بطور اجمال براى او بيان ميكنم بيچاره متأثر\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nشده در آخر مجلس ميگويد .\r\nدانستم اگر چند نفر بحقيقت همراه داشتيد از تهران بيرون نميآمديد .\r\nخلاصه شب هجدهم شهر رمضان تلگرافى از تبريز بمضمون ذيل بانجمن سعادت ميرسد :\r\nاز توجه امام عصر عجل اللّه فرجه ملت غالب مجاهدين غيور تمامى شهر را تصرف مفسدين فرار بحجج الاسلام « 1 » و ساير جاهاى لازم اطلاع ( انجمن ايالتى )\r\nمعلوم است وصول اين تلگراف چه اندازه موجب مسرت خاطر ايرانيان خاصه مهاجرين ميگردد .\r\nزان پس از روزنامه رسمى انجمن ايالتى تبريز و از روزنامه‌هاى خارجه معلوم مىشود عين الدوله بعد از گذشتن مدت مهلتى كه داده بر مجاهدين از سه چهار طرف حمله كرده شهر تبريز را گلوله‌باران نموده اما مجاهدين سخت خودارى كرده بيش از همه حسينخان رئيس مجاهدين بازار با مردان رشيد خود حمله‌ئى كه از بازار ميشده دفع ميداده زان پس قشون دولت از هرطرف شكست خورده فرار مينمايند و تمام شهر به تصرف مليون درميآيد عين الدوله فرار كرده در نعمت‌آباد كه چند فرسخى شهر است در حفاظت قنسولگرى روس مانده است دو روز بعد از وزارت خارجه بتهران تلگرافى بارفع الدوله سفير كبير مىشود كه چون عين الدوله از عهده حكومت آذربايجان و انتظام آنجا برنيامد او را معزول نموده و بقشون دولت امر داديم آنجا بمانند تا حاكم آذربايجان معين گردد .\r\nاين متحد المآل را دولت به تمام سفارتخانهاى خود در بلاد خارجه فرستاده در صورتى كه جرايد دنيا پر است از قصه فتح آزاديخواهان تبريز و شكست فاحش اردوى دولت فرار عين الدوله و تسليم شدن بقيه قشون دولت بمجاهدين بلى دولتيان نادان ما اينطور خود و سلطنت چند هزار ساله ايرانرا بازيچه قرار ميدهند و مانند كبك سر را زير برف نموده تصور ميكنند كسى آنها را نميبيند .\r\nو هم در اين ايام تلگراف مفصلى از علماى نجف اشرف بتوسط مشير السلطنه\r\n\r\n\r\n","description":"","footnote":"\r\n( 1 ) مراد علماى شيعه عراق عرب ميباشند .\r\n","page_name":" 29 ","page_number":29},
  {"content":"\r\n\r\nبدربار تهران مىشود و سبب اين شده كه شاه بگفته بعضى از روحانىنمايان تهران اطمينان حاصل كرده در جواب تلگرافات تهديدآميز حجج اسلام نجف از در مسلمانى و خدمت بشرع و شريعت درآمده مهملاتى مخابره كرده است وصول آن جواب حجج اسلام را واداشته شرح ذيل را تلگراف فرمايند :\r\n\r\n« صورت تلگراف علماى نجف بتهران »\r\nجناب مشير السلطنه اين تلگراف را بشاه برسانيد اگرچه داعيان را عمر به آخر رسيده و در اين ميانه جز حفظ بيضه اسلام و استقلال مملكت و بقاى سلطنت شيعه و رفع ظلم و ترفيه حال عباد غرضى نداريم ولى چون هرچه از اول امر تاكنون اقدام در اصلاح و اتحاد بين دولت و ملت كرديم و راه را از چاه نموديم و دولت را بهمراهى با ملت دعوت كرديم بهر لسان كه ممكن بود مضار و مفاسد اين گونه اقدامات وحشيانه را ظاهر ساختيم تا بلكه رشته اين اتحاد نگسلد و امنيت در مملكت قائم گردد اين مشت شيعه از چنگال ظلم جمعى از حكام ظلام خونخوار خودپسند نجات يابند و در اصلاح مملكت يكدل و يكجهت بكوشند تا اين مقدار قليل مملكت اسلامى براى مسلمين باقى بماند و مانند ممالك از دست رفته مسجدشان كليسا نشود و احكام شريعت مطهره پايمال سلاطين كفر نگردد برعكس همه را دولت بوعده‌هاى عرقوبى گذرانيده در ظاهر مساعدت نموده و باطنا به خيال خود مشغول بوده با اينكه ميدانستيم تمام مفاسد حادثه از تحريكات دولت و دولتيان خائن است باز محض حفظ مراتب اغماض نموديم و از نصح و خيرخواهى خوددارى نكرديم تا آنچه را از آن حذر داشتيم واقع شد و رشته اتحاد دولت و ملت يكباره گسيخت و خائنين دين و دولت خبث باطن را ظاهر ساختند باز بر حسب وظيفه شرعيه در مقام اصلاح كوشيديم تا بلكه اين رشته گسيخته را دوباره متصل سازيم ولى هنوز مركب تلگرافات همراهى و مساعدت نخشگيده تلگرافى كه تمام آن الفاظ بىمعنى و سراپا مخالف با قواعد مسلمانى است رسيد حركاتى را كه تمام جراحات قلب صاحب شرع مطهر و صدمه بر وجود مقدس حضرت حجة اللّه عليه الصلاة و السلام است با كمال بىشرفى جهاد فى سبيل اللّه شمرده پيروى چنگيز را ديندارى و تخريب اساس اسلام را مسلمانى و تسليط كفار روس را\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبر جان و مال مسلمين ترويج شريعت نام نهاده و باغواى خائنين دين و عالم‌نمايان غدار با اين همه هتاكى با كمال جسارت افعال خود را مستحسن شمرده‌اند تا ما را مجبور به آنچه از اظهار و اشاعه آن متحذر بوديم نمودند قال اللّه تعالى  لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا  .\r\nآيا بر احدى از مسلمين مخفى است كه از به دو سلطنت قاجاريه تا كنون چه صدمات فوق الطاقه بر مسلمانان وارد آمده و چقدر از ممالك شيعه از حسن كفايت آنان بدست كفار افتاده قفقاز و شيروانات و بلاد تركمان و بحر خزر و هرات و افغانستان و بلوچستان و بحرين و مسقط و غالب جزاير خليج فارس و عراق عرب و تركستان تمام از ايران مجزى شد و تمام شيعيان اين بلاد با كمال ذلت بدست كفار اسير شده و از استفاده روحانى مذهب محروم ماندند دو ثلث تمام از ايران رفت و اين يك ثلث باقيمانده را هم بانحاء مختلف زمامش را بدست اجانب دادند گاهى مبالغ هنگفت قرض كرده و در ممالك كفر خرج نمودند و مملكت شيعه را برهن كفار دادند گاهى به دادن امتيازات منحوسه ثروت شيعيان را بمشركين سپردند و مسلمين را محتاج به آنها ساختند گاهى خزائن مدفونه ايران را بثمن بخس بدشمنان دين سپردند يكصد كرور يا بيشتر خزينه سلطنت كه از عهد صفويه و نادر شاه و زنديه ذخيره بيت المال مسلمين بود خرج فواحش فرنگستان شد و آنهمه اموال مسلمين را كه بيغما ميبردند يكپولش را خرج اصلاح مملكت و سد باب احتياج رعيت ننمودند گرگان آدمىخوار و عالم‌نمايان دين بر باد ده نيز وقت را غنيمت شمرده بجان و مال مسلمين افتادند و روزبروز زخمى تازه بر قلب منور حضرت بقية اللّه عجل اللّه فرجه زدند به حدى شيرازه ملك و ملت را گسيختند كه اجانب علنا مملكت را مورد تقسيم خود قرار داده حصص براى خود مفروض نموده در اينحال شيعيان آل محمد صلوات اللّه عليهم اجمعين از باطن ائمه هدى عليهم السلام استمداد نموده يكباره حركت كردند و براى حفظ اين قطعه باقى مانده از مملكت اسلامى و نجات از سفاكى و استبداد قاجاريه با جان و مال حاضر شدند و بمعاونت و امداد حضرت حجة اللّه عجل اللّه فرجه بمطلوب خود خواهند رسيد و داعيان نيز بر حسب وظيفه شرعيه خود و آن مسئوليت كه در پيشگاه\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nعدل الهى به گردن گرفته‌ايم تا آخرين نقطه امكان در حفظ مملكت اسلامى و رفع ظلم خائنين از خدا بىخبر و تأسيس اساس شريعت مطهره و اعاده حقوق مغصوبه مسلمين خوددارى ننموده و در تحقيق آنچه ضرورى مذهب است كه حكومت مسلمين در عهد غيبت حضرت صاحب الزمان عجل اللّه فرجه با جمهور مسلمين است حتى الامكان فروگذار نخواهيم كرد و عموم مسلمين را به تكليف خود آگاه ساخته و خواهيم ساخت و از حضرت حجة اللّه ارواح العالمين فداه در انجاح اين مقصد استمداد نموده بمعاونت آنحضرت مستظهر و معتمديم  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  الا لعنت اللّه على القوم الظالمين .\r\nالاحقر نجل المرحوم ميرزا خليل محمد حسين الاحقر محمد كاظم الخراسانى الاحقر عبد اللّه المازندرانى .\r\nنسخه اين تلگراف را از نجف باستانبول ميفرستند و در استانبول بطبع رسيده به تمام بلدان شيعه منتشر ميگردد تا در دربار ايران چه تأثير نمايد شهد اللّه تعالى حجج اسلام نجف اشرف با اينكه شاه براى آنها دسته مخالف در نجف ساخته و به دادن سالى چند هزار تومان بآقاسيد كاظم يزدى بعنوان مال الاجاره املاك و عمارات دولتى تهران تا نماز او در اين عمارتها صحيح باشد او را سردسته مخالفين نجف قرار داده با وجود اين نيكو بوظيفه ديانت خود رفتار و در كمال استقامت استقلال مملكت اسلامى را حمايت مينمايند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nفصل چهارم اقدامات نگارنده\r\nباز چند كلمه از حال خود بنويسم مقصود اصلى من در استانبول تأسيس مركزى است براى آزاديخواهان ايران تا بتوانند در هركجا باشند به آن مركز توجه نمايند و آن مركز تعليمات نافع بانجمنهاى ملى ايران بدهد از روى اين نيت در ورود باستانبول از حال انجمن سعادت و انجمنهاى ديگر تحقيق مينمايم و معلوم مىشود اعضاى انجمن سعادت 30 نفر ميباشند 10 نفر وكلاى تجار و 20 نفر وكلاى اصناف اين انجمن اولا براى جمع نمودن اعانه به جهت مجاهدين تأسيس شده ولى اكنون در همه كارهاى ايرانيان آنجا بلكه در كليه كارهاى راجع بمشروطيت ايران مداخله مينمايد در صورتى كه اشخاص بااطلاع ايرانى كه در استانبول هستند داخل انجمن نيستند يا انتخاب نشده‌اند و يا اگر انتخاب شده‌اند قبول عضويت نكرده‌اند مثلا حاج زين العابدين مراغه‌ئى كه پيرمرد وطن‌دوستى است و ميگويند كتاب ابراهيم بيك از تأليفات او است يا بشركت او نوشته شده در كار مشروطيت ايران زحمت ميكشد و از انجمن سعادت دلخوش نيست و همچنين بعضى ديگر از طرفداران ملت را ميبينيم با انجمن همراه نيستند افسوس ميخورم كه چهار نفر ايرانى در يك شهر خارج هستند همه ميخواهند خدمتى به وطن خود كرده باشند و باهم نميسازند در اينحال به خيال ميافتم كه چون من شخص غريب هستم و داخل خيالات شخصى آنها نيستم و هيچ طرف تصور غرض در من نمينمايد بهتر اينست اقدام كرده اين خلف را از ميان برادران وطنى خود برداشته همه را باهم مالوف نمايم تا باتفاق كار كرده به قوت اتحاد كارى از پيش ببرند خاصه اكنون كه بواسطه مشروطيت عثمانى اين شهر طرف توجه مشروطه‌خواهان ايران شده است و چشم ايرانيان عموما باينجا است هرقدر ايرانيان مقيم اين پايتخت باهم متفق باشند براى اصل مقصد بهتر خواهد بود گرچه بعضى ميگويند اين كار\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nصورت‌پذير نيست و موفقيت حاصل نميگردد اما از آنجا كه من از خيالى كه بر سرم افتاد به زودى منصرف نميشوم خاصه كه كار را صحيح دانسته براى مقصد اصلى مفيد بدانم اينست كه اولا ايرانيان را منع ميكنم انجمن ديگر در مقابل انجمن سعادت داشته باشند و اگر بواسطه اعضاى آن كه فقط براى جمع‌آورى اعانه انتخاب شده و به كارهاى مهمتر نميتوانند دخالت نمايند نگرانى دارند مىتوانند اعضاء را تغيير داده يا اشخاص باسياست را به آنها ضميمه نمايند و بهرصورت نگذارند اختلاف كلمه حاصل گردد هركدام از اعضاى انجمن را هم كه ميبينم باتفاق و اتحاد نصيحت مينمايم و چون تصور ميكنم انجمن سعادت ميتواند با اصلاحاتى كه در آن بشود مركز ملى ايران در خارج بوده باشد به اين خيال بلندن و پاريس و نقاط ديگر كه رفقاى مهاجر هستند كاغذ نوشته آنها را دعوت مينمايم از جمله شرح ذيل را بميرزا اسمعيل خان ممتاز الدوله كه رئيس مجلس شورايملى بوده بپاريس مينويسم :\r\nاز تمام كارهاى ما مهمتر تشكيل كميته مركزيست كه تا چندى در خارج ايران داير مركز افكار و محل رد قبول و منبع تعليمات و مرجع مهام امور سياسى خارجه و داخله و حرف ربط ميان ملت و مراكز آزاديخواه دنيا بوده باشد البته اگر از اول مشروطيت ايران چنان كه مكرر مذاكره شده چنين مركزى در خارج ايران تشكيل شده بود بسيارى از حوادث كه واقع شد رو نميداد اكنون هم هريك روز تأخيرش موجب تقويت وقت است البته ميدانيد با بودن چند تن در پاريس چند تن در لندن و چند تن در استانبول بىخبر از حال و كار يكديگر و هرحوزه يا هرشخص به خيال خود حركت نمايد كارى صورت نگرفته استغاثه وطن بيكس جواب گفته نميشود عقيده من اينست اشخاصى كه ميخواهند براى سعادت آتيه وطن بكوشند بايد در اول زمان امكان در يك جا مجتمع شده تشكيل انجمن مركزى را داده زان پس هركدام هرمأموريتى بهر كجا حاصل كردند در انجام آن خدمت بكوشند البته اقدامات آذربايجانيان روى ملت را سفيد كرده و اگر اميد نجاتى باشد بغيرت آنها است ولى بديهى است استخلاص يك مملكت مانند ايران از چنگال ظلم و ستم و اداره نمودن آن با بىپولى بيعلمى و بىاتفاقى در مقابل سياست‌بازيهاى اجانب و اغراض شخصيه بعضى خاصه معممين از\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nخدا بىخبر كار آسانى نيست مركز فكرى و پولى محكم لازم دارد اگر اين مركز تشكيل شد البته اول وظيفهء او تأسيس صندوق ماليه ملى است كه مباشرينش از اشخاص مطمئن مثلا از فارسيان تحصيل‌كرده هندوستان باشند كه نساخته خراب نشده چراگاه طمعكاران نگردد .\r\nاگر اين صندوق آنطور كه بايد و شايد تأسيس شود و همه بدانند عايداتش بمصارف نوعى ميرسد در خارج و داخل جلب قلب و پول ايرانيان متمول وطنخواه را بسوى خود نموده نقايص امور مالى بداشتن آن رفته‌رفته بر طرف مىشود و تمام اينها فرع داشتن مركز است در تفليس با ايرانيان آنجا صحبت داشتم در استانبول مكرر در اين باب گفتگو كرده‌ام ولى تا اشخاص مهم از مهاجرين در يك محل جمع نشوند اين كار صورت نخواهد گرفت البته اشخاصى كه در اين حادثه هجرت كرده‌اند يا قبلا بتقصير ملت‌خواهى تبعيد شده‌اند اولويت دارند باينكه با رأى آنها تشكيل اين مركز در خارج بشود كسى هم حق اعتراض نخواهد داشت اگر خدا خواست و مركز تشكيل شد برؤساء عشاير و نظام داخلى مملكت تأمينات داده مىشود و روى دل اشخاصى كه در داخله ملجأ و پناهى ندارند به اين مركز خواهد شد با مخبر السلطنه و تقىزاده و ديگر مهاجرين صحبت داشته جواب كافى براى من بنويسيد .\r\nو هم شرح مفصل بانجمن سعادت مينويسم احوال بىپولى مملكت و بسته بودن تمام طرق تحصيل پول را از استقراض از خارجه و غيره شرح داده حاجتمندى ملت را در اصلاح امور ملى به پول كافى توضيح داده از آنها ميخواهم هيئت مطمئنى را نزد من بفرستند تا آنچه را در اصلاح ماليه در نظر دارم با آنها صحبت بدارم يك هيئت از طرف انجمن سعادت آمده آنچه بخاطر دارم به آنها ميگويم ولى افسوس كه بىنتيجه ميماند .\r\nدر اين ايام خبر ميرسد كه قشون روس بسرحد آذربايجان آمده وارد خاك ايران خواهد شد بديهى است اين خبر ايرانيان مقيم مهاجر را متوحش ميسازد مجمع مهاجرين هم كه بيش از ده نفر اعضاء ندارد براى جلوگيرى از اين اقدام روسها در اينجا چه مىتوانند بكنند مسلم است روس بىرضاى دولت انگليس چنين اقدامى نميكند و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nباز انديشه مىشود كه آلمانها در نهايت دقت مراقب اعمال روس و انگليس هستند كه بر نفع يكديگر اقدامى ننموده سر او را بىكلاه نگذارند در اين صورت چگونه راضى شده قشون روس وارد خاك ايران گردد در صورتى كه دستاويزى ندارد زيرا كه مجاهدين آذربايجان در حفظ حقوق تبعه خارجه مخصوصا روسها هيچ كوتاهى نكرده‌اند و بالاخره تصور مىشود روس و انگليس در كشمكش مليون ايرانى با درباريان باهم سازش نموده ميخواهند بتقسيم مملكت پردازند .\r\nبالجمله براى اينكه ما در اين پايتخت چه اقدامى ميتوانيم بكنيم بهتر چنان ديده مىشود مهاجرين با انجمن سعادت و بعضى ايرانيان مقيم كه خارج از انجمن هستند يك مجلس گفتگو نموده باتفاق آراء هراقدامى لازم است بشود براى اين اقدام برفع اختلاف ميان هموطنان موقع را مناسب ديده با رفقاى مهاجر شبانه ميروم به خانه حاج زين العابدين مراغه‌ئى كه او را همراه كرده اجماعا بانجمن سعادت كه در همانشب منعقد است وارد شده اسباب اتحاد و اتفاق را فراهم آورديم ضمنا در كار ورود قشون روس بآذربايجان مشورت مينمائيم اما مذاكره با حاجى بىنتيجه ميماند فقط معلوم ميگردد رفع اختلاف كلمه هموطنان كار آسانى نيست با وجود اين باصرار رفقا بانجمن رفته نطق مفصلى مبنى بر تشكر از زحمات ملى آنها و تأكيد در اتحاد و اتفاق نموده ضمنا ميگويم چون انجمن سعادت ميخواهد در سياست ايران مداخله كند و بر ضد پيش‌آمدهاى ناگوار مملكت كه بدست همسايگان جنوب و شمال مىشود خصوصا بر عليه تجاوزات روس اقدامات نمايد بهتر اينست كه دو سه جلسه فوق العاده منعقد كرده جمعى از هموطنان مقيم و مهاجر كه جزء انجمن نيستند نيز دعوت شده بتصويب همه اقدام بشود كه پشيمانى نداشته باشد حاضرين همه اين رأى را تصويب كرده نام چند تن از هموطنان را نوشته رقعه دعوت براى آنها ميفرستند و هم مقرر مىشود فرداى آنشب در انجمن فوق العاده در باب ميتينغى كه ميخواهند بدهند و بسفارتخانهاى دول تظلم نمايند مشورت كنند .\r\nنگارنده از اين مجلس خشنود برخاسته تصور ميكنم هموطنان وطن‌خواه كه خارج انجمن هستند به اين دعوت خواهند آمد و ضمنا در چند مجلس اسباب اصلاح آنها فراهم مىشود فرداى آن روز در مجمع حاضر گشته ميشنوم مردم در خان والده\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nجمع شده ميخواهند بسفارتخانهاى دول رفته شكايت نمايند گفته مىشود قرار بود كليه اقدامات لازم در مجلسى فوق العاده مطرح گردد و بعد اجرا شود در اين صورت چرا بىمشورت برفتن سفارتخانه‌ها اقدام مىشود بعضى از مخالفين جواب بيمعنى داده كار ببدگوئى ميرسد به حدى كه نزديك است بمعارضه و زدوخورد منجر شود آن هم از اشخاصى كه من بعقل و دانش آنها اميدوارى داشته گمان ميكرده‌ام بدست آنها كارهاى بزرگ در استانبول ميتوان انجام داد .\r\nخلاصه وضع مجلس را كه اينطور ميبينم برفقا ميگويم جاى ماندن نيست و ما نبايد خود را داخل اغراض شخصيه اين مردم نمائيم از مجلس برخاسته عقل و تجربه حاجى مراغهءئرلى تقديس ميكنم كه دخالت به كار اين مردم نميكند بعد از اين واقعه در خيالات من كه تصور ميكردم در اين شهر با اين اشخاص مىشود كار كرد تغيير حاصل شده ميفهمم ايرانيان خارج هم از جنس ايرانيان داخل هستند بلكه در غربت لاف‌زنى و خودپسندى آنها زيادتر است لهذا از انجمن سعادت صرف‌نظر كرده دو سه روز در خانه مينشينم و فكر ميكنم كجا بروم و چه بكنم رفقاى مهاجر ميآيند كه انجمن خود را منعقد كنيم ميگويم اكنون صلاح نيست چه تصور ميكنند تشكيل اين انجمن براى مزاحمت با انجمن سعادت است و نزاع ترك و فارس « 1 » عاقبت خوشى ندارد دو سه روز فاصله جمعى از اعضاء انجمن سعادت نزد من آمده از واقعه آن روز انجمن معذرت خواسته خواهش ميكنند از آن قضيه چيزى در خاطر نگرفته باز هرچه بتوانم در كارهاى آنها مساعدت نمايم معذرت آنها را پذيرفته ميگويم افسوسى كه دارم اين است چرا در اينحال پريشان مملكت چهار نفر هموطن كه در يك مركز خارجه هستند باهم نميسازند نميفهمند چه ميكنند و چه بايد بكنند .\r\n\r\n\r\n","description":"","footnote":"\r\n( 1 ) چون اكثريت انجمن سعادت با تركان آذربايجانى است .\r\n","page_name":" 37 ","page_number":37},
  {"content":"\r\n\r\n\r\nفصل پنجم متينغ بين المللى و اخبار ايران\r\nدر اين ايام دو نفر از جوانان ايرانى نزد من آمده اظهار ميكنند در بيك اوغلى انجمنى تشكيل خواهد شد و از عثمانيان و ايرانيان و ارامنه و كردها و اروپائيان از هريك ناطقى به زبان ملى خود نطق مىكند براى همدردى با ايرانيان و تقويت نمودن از مشروطيت ايران از طرف عموم فارسىزبانان هم شما بايد نطق كنيد ميپذيرم روز مزبور از خان والده كه مركز آنها است حركت كرده با بيرق ماه و ستاره عثمانى و بيرق شير و خورشيد باجماع روانه بيك اوغلى شده در عمارت تياتر تپه‌باشى جمع شده انجمن در تحت رياست پرنس صباح الدين پسر محمود پاشا منعقد ميگردد صباح الدين در دفتر آزادى اين ملت فرد انتخاب مىباشد او و پدرش بمشروطيت اين مملكت حق عظيم دارند صباح الدين چهل و چند سال از عمرش ميگذرد و پدرش تازه وفات يافته نمايش صباح حريت كه شرح اقدامات محمود پاشا و صباح الدين و جان‌فشانى آنها در راه حريت و رفتن ايشان از استانبول بپاريس و توقف در آنجا تا آخر عمر محمود پاشا بهترين نمايشى است كه در اين وقت جمعيت اتحاد و شرقى ميدهد و فوق العاده بسلطان حميد برميخورد و در آخر اين فصل خلاصه‌ئى از نمايش مزبور را براى تذكر خوانندگان مينويسم .\r\nخلاصه در مجلس متينغ جمعى از تجار و اعيان و كسبه ايرانى مقيم و مهاجر و جمعى از عثمانيان ارامنه و اروپائيان جمع شده نخست پرنس صباح الدين با نطق مفصلى مجلس را افتتاح نموده تمجيد زياد از ايرانيان و علماى آزاديخواه كرده حسن عاقبت كار آزادى ايران را از صميم قلب از خداوند درخواست مينمايد بعد از آن از طرف عموم ارامنه رئيس آنها ملوميان به زبان ارمنى نطق مفصلى مينمايد راجع به ترقيات ايران و مشروطيت اين مملكت و اظهار اتحاد ارامنه با ايرانيان و تاريخ ورود\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nارامنه در زمان شاه عباس صفوى بايران و وعده ميدهد كه ارامنه در كمال صميميت آزادى ايران را خواستگارند و از هرگونه فداكارى در اين راه دريغ نميدارند بعد از اين از طرف عموم كردزبانان يكى از رؤساى آنها نطقى در همدردى اكراد ايران و خارج با مردم غيور آذربايجان نموده اظهار اتحاد با ايرانيان و مساعدت با آزادى آنها مىكند زان پس نوبت بنگارنده ميرسد شرح مفصلى بيان ميكنم كه خلاصه‌اش اينست :\r\nاز آن هنگام كه روى زمين را فقط دو حكومت اداره ميكرده و يكى از آن دو ايران بوده تا امروز تاريخ بما نشان ميدهد كه ملت ايران در هوش و ذكاء نجابت و اصالت اگر از ديگر ملل عالم مقدم نبوده است از هيچ ملت هم وانميمانده در قرنهاى اخير كه عالم بشريت شروع بتمدن جديد كرد اگرچه ايرانيان بواسطه اغفال سران و سروران خود قدمى چند از قافله تمدن عقب ماندند اما به زودى از خواب بيدار شده ميخواهند خود را بقافله عالم مدنيت رسانيده ايام غفلت را بوجه احسن تلافى نمايند در نجابت و اصالت ايرانيان همين يك نكته كافى است كه در انقلابات اخير كه همه‌گونه مخاطره از تحريكات خارج و داخل براى اجانب مترقب الوقوع بود ايرانيان با كمال مراقبت حقوق خارجه‌ها و ملل متنوعه را كه در اقليت هستند حفظ نموده نگذاردند جزئى حق از حقوق آنها پايمال بگردد يا خللى بتجارت و آسايش آنها برسد بلى ما اعتراف داريم هنوز ملت ما در معلومات عصر حاضر و در تجربيات مفيد به حدى نرسيده كه بتواند بپاى علم و تجربه خود راه سعادت آتيه را پيموده اساس آزادى و مشروطيت را كه متاح فلاح و رستگارى است به قوت علم و عمل استوار نمايد .\r\nولى خوشبختانه آزادى ملت و اساس معدلت و محدوديت سلطنت از احكام دين و مذهب ما است يعنى شرع مقدس اسلام حكم مىكند كه بپادشاه ظالم جابر باج و خراج نبايد داد مذهب حنيف جعفرى حكم مينمايد كه در اين زمان حكومت ملت با خود ملت است نه اينكه بخواهم بگويم بناى تمدن روى اساس مذهب باشد نه بلكه ميخواهم بگويم چون ايرانيان فوق العاده پاىبست اساس دين و مذهب هستند بحسن اتفاق مشروطيت دولت را قوت فوق العاده روحانى هم مدد مىرساند و به همين\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nسبب بود كه حكومت باغشاه تهران يا حوزه مركزى استبدادى ايران در مخالفت با اساس مشروطيت و تعطيل حقوق مشروع ملت بمساعدت روحانىنمايان بىدين و دنياطلبان بىمروت و بدنام‌كنندگان نوع اهل شرع و شريعت متوسل شد بيشتر از آنكه بآلات و ادوات جنگ و بمساعدت توپ و تفنك توسل جسته باشد .\r\nخائنان دين و ملت هم خواستند اساس مشروطيت را مخالف مذهب و منافى با ديانت اسلامى كه مبداء و منشاء تمدن است جلوه داده از اين راه استبداد سلطنت را تقويت نمايند اما ملت به زودى پى بحقيقت برده فريب دسايس آنها را نخورده از ايشان اعراض كرد .\r\nاز طرف ديگر حجج اسلام كه حامل لواى شرع مبينند با كمال قدرت از شبهات مغرضين و وسوسه‌هاى باطل جلوگيرى نموده نگذاردند خلل در عقايد ملت حاصل گردد - بلى يك مطلب شايد در خاطرها خطور كند كه در هنگام هجوم خصم بر اساس مشروطيت چرا آنطور كه مردم غيور آذربايجان حملات ظالمانه را دفع كرده با جانهاى عزيز خود اساس سعادت را محافظت نمودند مردم ولايات ديگر آنطور مدافعه نكردند لهذا لازم است علت اين مطلب را بعرض حاضرين برسانم اولا عادت قديم ملت ايران اينست كه بىسر نميتواند كار كند چنان كه در قصه ضحاك تاريخ نشان ميدهد از سران و افسران و صنوف عالى كسى براى برهم زدن اساس ظلم ضحاك پيش قدم نشد در صورتى كه مردم انتظار سر برداشتن سر و سروريرا داشتند عاقبت كاوه آهنگر درفش كاويانى را برداشته از خانه خود بيرون آمد و ملت در قفاى او بهيجان آمده كردند آنكار كه بايد كرده باشند در آذربايجان يكى دو نفر جوانمرد غيرتمند قدم بميدان نهاده قواى ملى دور آنها جمع شده حملات خصم را مدافعه كردند اما ولايات ديگر بتهران نظر داشتند و در تهران بعضى از سران و افسران ملت كشته و يا گرفتار گشته و پاره‌ئى متوارى شده كسى باقى نماند كه آزاديخواهان را پيشوا گردد با وجود اين در روز بمباردمان مجلس شورايملى چندين ساعت جوانان غيور ملت با قواى دولت در كمال رشادت جنگيدند و مكرر حملات قشون استبداد را دفع داده بالاخره بواسطه قلت عدد و بسته بودن طرق و شوارع به روى آزاديخواهان كه نتوانستند خود را بمدد\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمجاهدين برسانند به ظاهر مغلوب گرديدند مردم ولايات ديگر هم حال تهران را ديده آرام گرفته انتظار وقت و فرصت را ميكشند .\r\nديگر آنكه مردم آذربايجان شاه حاليه يا حاكم باغشاه را در زمان وليعهديش كه نزد آنها بود نيكو ميشناختند و ميدانستند كه او بحكومت ملى رضا نخواهد داد و از اين سبب تهيه اسباب مدافعه را ديده بودند اما مردم ولايات ديگر آن شناسائى را درباره او نداشتند و تصور نميكردند كسى دعوى مسلمانى و عقل و دانش كند و خراب نمايد خانه خود را بكشد ملت خود را بتاراج دهد اموال رعيت خود را متوارى كند خيرخواهان مملكت خود را ويران بسازد معبد مقدس خود را مخالفت كند كتاب آسمانى خود را از اين سبب تدارك دفاع نديده بودند و گرنه تمام ملت ايران ( باستثناى تنى چند از مستبدين خيانتكار كه گوشت و پوست و استخوان آنها از خون مظلومين پرورش يافته ) هواخواه آزادى و طالب مشروطيت ميباشند همه هم رأى و هم خيالند و در اين موضوع تفاوتى ميان احساسات مردم آذربايجان با احساسات ديگر مردم ايران نيست .\r\nاگرچه ناله ما ايرانيان ضعيف است ولى تشكر داريم از آزاديخواهان عالم كه محض شرف انسانيت و همدردى عالم بشريت ما را بنغمه‌هاى ملى نوع‌خواهانه خود مساعدت و صدا بصداى ما ميدهند تا بتوانيم به گوش عالميان برسانيم ملت ايران از ترك و فارس و عرب و عجم يكدل و يك زبان ميگويد : زنده باد آزادى مرده باد استبداد . از نطق نگارنده حاضرين بينهايت خشنود شده پرنس صباح الدين از جاى خود برخاسته نزديك ميآيد بنگارنده دست ميدهد و تشكرات خود را اظهار مينمايد بعد از آن از طرف مردم آذربايجان سعيد سلماس كه جوان غيرتمند و از نخبه آزاديخواهان آن سامان است به زبان تركى آذربايجانى نطق غرائى نموده در ضمن از سيد جمال الدين اسد آبادى و ميرزا آقا خان كرمانى و اشخاصى كه در دوره ناصر الدين شاه در راه برهمزدن اساس استبداد فداكارى كرده‌اند و از حوادث اخير ايران و از غيرتمندى مردم آذربايجان از حركات ناشايست درباريان تهران و بالاخره ذكر جميل از حاج ميرزا ابراهيم تبريزى سيد جمال الدين واعظ اصفهانى ملك المتكلمين اصفهانى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو ميرزا جهانگير خان صور اسرافيل شهداى راه آزادى بميان آورده روان آنها و ديگر شهداى وطن را شاد نموده نطق او بسى مستحسن واقع ميگردد بعد از آن مسيو قريپت فرانسوى از جانب اروپائيان آزاديخواه نطق مفصل مهيجى ايراد نموده حاصلش همراهى آزاديخواهان اروپا با ايران و ايرانيانست در استرداد اساس آزادى آنها و شرحى نيز از غيرتمندى فرانسويان بيان مىكند در احقاق حقوق مشروعه ملت خود اضافه مينمايد كه اگر ايرانيان بخواهند حق مغصوب خود را استرداد نمايند بايد همان كار را كه ملت فرانسه با مركز استبداد خود كرد بكنند تا به مقصود برسند .\r\nبعد از آن پرنس صباح الدين نتيجه مجلس را كه اتحاد ملل خاصه ملل اسلامى در حفظ استقلال ايران و اعاده مشروطيت و افتتاح مجلس ملى است نقل كرده مجلس را خاتمه ميدهد .\r\nو اما اخبار ايران و دربار باغشاه در اين ايام غير از تبريز كه آزادانه ميگويند و مينويسند و ميكنند آنچه ميخواهند در باقى ولايات ايران سر و صدائى نيست در تهران در بيست و سيم شعبان كه آخر وعده سه ماه شاه براى افتتاح مجلس بوده چون بوعده وفا نميشود هيجانى در ملت ظاهر گشته يكى دو ساعت بازار را ديرتر باز مينمايند ولى دولتيان جلوگيرى نموده بعضى از سردسته‌ها را گرفته حبس و زنجير مينمايند و بعضى از تجار محافظه‌كار بحمايت دولت مردم را آرام نموده بازار باز مىشود و وعده نوزدهم شوال براى افتتاح مجلس داده مىشود دستخط شاه خطاب بمشير السلطنه صادر ميگردد مردم مشغول انتخاب شوند نوزدهم شوال مجلس دائر مىشود فقط مردم آذربايجان تا دست از شرارت برندارند حق انتخاب نمودن نماينده را نخواهند داشت مقصود از صدور اين دستخط اين بوده كه ماه رمضان را چون موقع اجتماعات و در مخاطره هيجان عمومى است سلامت و به آرامى بگذرانند تا بعد چه پيش آيد .\r\nو بايد دانست نقشه مركز استبداد كه بدست روسها و ايرانيان روس‌مآب كشيده مىشود اين است كه از روز برهم زدن مجلس چه در تهران و چه در ساير ولايات بهروسيله باشد بتوسط مستبدين مخصوصا روحانىنمايان بىدين بمردم القاء مىشود كه روز وعده افتتاح مجلس كه حكم شاه بتجديد انتخابات نشر مىشود جمعيتى جمع\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nشده اظهار نمايند ما مشروطه نميخواهيم اين اظهار وسيله انحلال مشروطيت گشته بىآنكه از جانب شاه مخالفتى با قانون اساسى شده باشد آنوقت با خاطر آسوده حكومت استبدادى بنمايند در ماه جمادى الاولى حاج ميرزا ابو القاسم امام جمعه تهران و شيخ فضل اللّه نورى و جمعى از تاجر و روضه‌خوان و غيره باستشهاد تمام كردن ميپردازند براى روز موعود اما پيش از تمام شدن مدت وعده سه ماه اول نميتوانند تهيه‌ئى ببينند و ناچارند وعده را بشوال بياندازند بعد از ماه رمضان با وجود اينكه كار آذربايجان يك طرفى شده قشون دولت متفرق گشته چون وعده نوزدهم شوال نزديك ميگردد دعوتى از رفقاى خود در دربار نموده قريب دويست نفر را حاضر مينمايند و در آن مجلس دستخطى از شاه خوانده مىشود كه ما خيال داريم مجلس را افتتاح كنيم نظامنامه انتخابات را طورى كه موافق شرع انور بوده باشد بنويسيد تا مردم مشغول انتخاب گردند .\r\nهيئت اجتماعيه ملى مصنوعى يك مرتبه بصدا درآمده ميگويند ما مشروطه نميخواهيم ما به همين سلطنت كه هست راضى هستيم در اين حال امير بهادر تلگرافات جعلى فرمايشى از ولايات كه هيچيك مشروطه نميخواهند اظهار كرده عقيده اين مجلس را تقويت نموده نتيجه گرفته مىشود كه ايرانى غير از آذربايجان هيچ كجا مشروطه نميخواهد و بر ضد افتتاح مجلس است از روى اين مجلس و اين اظهارات در تاريخ بيست و نهم شوال در جرائد خارجه درج مىشود شاه ايران بيانيه‌ئى منتشر كرده به اين مضمون كه ما حاضر بوديم مجلس را برحسب وعده خود بدهيم ولى ملت حاضر نيستند و نميخواهند از اينجهت ما هم منصرف شده حكومت ايران به ترتيب سابق اداره مىشود .\r\nمعلوم است اين اظهارات كه خلاف‌بودنش بر همه كس ظاهر است چه تأثير خواهد داشت و چه اندازه آزاديخواهان را بهيجان ميآورد شاه تصور مينمايد گرفتن سلطنت از دست او براى درباريان آسانتر است تا براى بازاريان با آنچه دربر دارد از احساسات خود و از تشويقات خارجيها .\r\nاينست كه باوجود تهديدات ملت و وقايع تبريز و احكام علماى اعلام باز دست از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاستبداد برنميدارد در اينحال البته روزبروز قواى دولت ضعيف مىشود و در اين كشمكش مقاصد ديرينه اجانب صورت ميگيرد و اين جاى هزار افسوس است .\r\nاينك مجملى از نمايش صباح حريت عمانيان را مينويسم :\r\nاول مجلس محمود پاشا كه داماد سلطان و از رجال محترم است روى صندلى خواب در كنار صحن تآتر خوابيده يكطرف هم مجلس دربار است در زمان استبداد . از طرف سلطان شيخ عبد الهدى رئيس روحانى مستبد را كه نزد سلطان تقرب تام دارد با رئيس روحانى ارامنه حاضر نموده از آنها خواهش مىكند حكم وجوب قتل مدحت پاشا رئيس آزاديخواهان و عزل‌كننده سلطان عبد العزيز را كه در محبس بوده است امضاء نمايند دو رئيس روحانى هم بتبعيت اراده سنيه در اين خيانت بزرك شركت نموده تصديق مينويسند و آن ورقه را باش كاتب نزد سلطان برده اراده سنيه را در باب قتل او درخواست كرده دستخط موافق صادر ميگردد در اينحال شيخ ابو الهدى و كشيش ارامنه گوشه‌ئى نشسته يكدسته مطرب زنانه وارد گشته مشغول ساز و نواز ميگردند شيخ ابو الهدى پيرمرد شصت ساله با كشيش پير ارامنه بعيش ميپردازند و عيش و طرب آنها وقتى تشكيل مىشود كه غلامان غلاظ و شداد سلطان مدحت پاشاى پير شكسته را از محبس درآورده حاضر ميكنند و از او ميخواهند كه بتقصير خود اعتراف نمايد مدحت پاشا ابا مينمايد . باش كاتب با مشورت شيخ و كشيش حكم مىكند او را شكنجه نمايند مدحت پاشا دچار داغ و درفش و شكنجه است كه دختر او وارد شده بباش كاتب و شيخ و كشيش دخيل مىشود بلكه پدرش را خلاص نمايند دختر را ميزنند و بيرون ميكنند و بالاخره شيخ ابو الهدى حكم مىكند مدحت را سر برند چون مير غضب مشغول كشتن آن بيگناه مىشود حاضرين پريشانحال گشته صورتهاى خود را برميگردانند مگر شيخ و كشيش كه در كمال تردماغى دقت ميكنند سر او گوش تا گوش بريده شود و در همين حال با مطربان ملاعبه مينمايند و مير غضب سر مدحت پاشا را از تن جدا كرده بدست گرفته خون از محاسن سفيد او ميچكد در اينحال از گوشه مجلس ملكى بيرون آمده آهسته ميرود كنار صندلى خواب محمود پاشا دستى بر دست او مىزند بطوريكه از خواب جسته نگاه حيرت‌انگيزى بسر بريده\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمدحت پاشا و مجلس عيش و نشاط دربار مينمايد .\r\nمجلس شقاوت و استبداد پشت پرده رفته محمود پاشا با خدا مناجات مىكند الهى تا كى ظالم بر مظلوم مسلط باشد تا كى داد مظلوم از ظالم گرفته نشود تا كى ملت عثمانى در چنگال ظلم و ستم گرفتار باشد تا كى در اينحال پسرش پرنس صباح الدين كه آن هنگام جلال الدين است رسيده از حال پدر آگاه گشته او را تشويق مىكند كه بايد اقدام كنيم بايد برويم در يك مملكت آزادى نشسته احرار عثمانى را جمع‌آورى كرده ريشه ظلم و ستم را از بيخ‌وبن برآوريم محمود پاشا پيشنهاد پسر را پذيرفته بنوكر خود امر مىكند محرمانه اسباب سفر مهيا نمايد نوكر او كه ريش خود را در خانه آقا سفيد كرده ميگويد اين خيالات كدام است حيف نباشد رياست و زندگى و امارت خود را برهمزنى كجا ميروى اين شرط عقل نيست .\r\nمحمود پاشا تو نميدانى پاى ملت در ميانست ملت گرفتار ظلم و اسير دست ظالمان است اگر من ساكت بنشينم جواب خدا را چه بگويم .\r\nنوكر ملت اگر كارى دارد خودش بكند شما چرا بايد غم ملت را بخوريد و از همه چيز خود دست برداريد بالاخره جلال الدين آمد هرچه نوكر را نصيحت مىكند كه اين راه آخرت است اين راه خداست اين راه نجات ملت است بخرج او نرفته ميگويد شما جوانيد عقل شما نميرسد اينقدر اسباب دردسر براى آقا فراهم نكنيد .\r\nمحمود پاشا متغيرانه ميگويد به تو ربط ندارد برو اسباب سفر مرا حاضر كن نوكر از راه ناچارى ميرود اسباب سفر ميآورد محمود پاشا با تمام خانواده‌اش روانه پاريس ميگردند .\r\nخبر بباب عالى ميرسد مينويسد بوزير مختار عثمانى در پاريس كه مردى مستبد و طماع است مراقب اعمال محمود پاشا و اولادش باشد وزير مختار مينويسد بلى جمع ديگر هم از بغداد و جاهاى ديگر به همين خيالات فاسد حركت كرده عنقريب وارد خواهند شد براى جلوگيرى از ورود آنها و جلوگيرى از خيالات محمود پاشا مهمانى بزرگى در نظر دارم بدهم و پول لازم است ششصد هزار غروش پول به زودى بفرستيد تا اين\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكارها را انجام بدهم منشى ميگويد مبلغ زياد است وزير مختار با كمال تغير بنويس از اينها بايد پول درآورد براى اين كار هرچه بگويم ميدهند بعد از گرفتن پول بسيار از بابعالى مهمانى بالى فراهم كرده جمعى را دعوت مينمايد از جمله يكى از بستگان محمود پاشا است كه ميداند نوشتجات بر ضد دولت نزد او است وزير مختار اين جوان را بدست خانمهاى قشنگ در مجلس سرگرم شراب نموده در بيهوشى دست در بغل او كرده كاغذها را درميآورد بمحض درآوردن نوشتجات از پشت سر يكى از تركان جوان با بيرق ماه و ستاره خود را رسانيده نوشتجات را از دست او ميگيرد و ميرود يعنى مشروطه‌خواهان ايندرجه بيدارند و نميگذارند سر آنها فاش گشته مركز استبداد از راز ايشان آگاه بگردد .\r\nبالجمله محمود پاشا در پاريس توقف نموده مركز بزرگى براى احرار ملت تشكيل ميدهد يك مركز داخلى هم در ( سلانيك ) تشكيل داده اين دو مركز با يكديگر كار ميكنند تا امروز كه نتيجه اعمال آنها بظهور رسيده دولت مستبد عثمانى داراى مجلس مبعوثان و سلطنت شوروى ميگردد .\r\nبالاخره محمود پاشا ناخوش شده در پاريس وفات مىكند روح پرفتوحش بعالم قدس پرواز نموده نام ناميش ابد الدهر ثبت دفاتر خلود عالم انسانيت ميماند .\r\nدر اينوقت كه اين شرح حال را مينويسم از اثر اقدامت آن مرد بزرگ و جوانان غيرتمند عثمانى شهر استانبول در هيجان غريبى است يعنى ملت مشغول انتخابات است صندوقهاى انتخاب را در هرمحل با بيرقهاى ماه و ستاره كه در دست شاگردان مدارس و ساير مردم است با موزيكهاى مخصوص و نغمه‌هاى ملى حريت‌پرور فرياد زنده باد ملت در كوچه‌ها و خيابانها ميگردانند مردم فوج‌فوج رفته شركت در انتخابات نموده مبعوثين ملت را در كمال دقت انتخاب مينمايند مركز جمعيت اتحاد و ترقى كاملا مراقب جريان امور است روزى چند پيش از اين از گارد مستحفظ عمارت سلطنتى بدگمان شده‌اند . يكدسته قشون مستحفظ مطمئن باسلامبول وارد كرده ميخواهند وارد سربازخانه مخصوص سلطنتى كنند و مستحفظين آنجا را به\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nسالونيك « 1 » بفرستند سربازها ابا كرده اراده سنيه را ميخواهند اراده سنيه هم كه مقهور اتحاد و ترقى است صادر مىشود و باز سربازها تمكين نمينمايند در اينحال از طرف وزارت جنگ حكم مىشود آنها را بقوه جبريه خارج نمايند چند نفر كشته و چند نفر مجروح باقى خارج و بجاى آنها قشون مستحفظ امين گذارده مىشود و چون احتمال اغتشاش ميرود بفوريت انتباه‌نامه طبع كرده مردم را از واقعه خبردار ساخته از انقلابى كه دور نبود واقع گردد جلوگيرى مينمايند بايد تصديق داشت كه ملت عثمانى از ما ايرانيان چندين مرحله پيش‌قدم است يكمرحله قانونى بودن مملكت است كه از اول جلوس عبد الحميد خان تا امروز دوائر دولتى مخصوصا دوائر عدليه و نظام در تحت قانون جارى است فقط اراده سنيه ملوكانه را حاكم بر قوانين موضوعه قرار داده‌اند و اين مخالف عدل و انصاف است و لكن اگر بديده بصيرت بنگريم ميتوانيم باور نمائيم كه عبد الحميد خان در اين سى و دو سال كه نگذارده مجلس مبعوثان دائر گردد در واقع صلاح ملت عثمانى بوده زيرا كه در آنوقت براى اداره كردن مملكت از روى اساس مشروطيت مرد نداشته‌اند اغراض شخصيه هم در ميان ملت بيچاره بوده اما در ظرف سى و چند سال اداره معارف را وسعت داده جمعى مردان عالم كارآزموده باخبر از اوضاع عالم تربيت شده‌اند بطوريكه امروز بيشتر مباشرين امور دولت در هراداره از تربيت‌يافتگان مدارس و از اشخاص كارآگاهند بعلاوه اداره نظامى را در سايه توسعه مدارس رونق كامل داده صاحبمنصبان قابل در نظام دارند در اين صورت امروز در سايه معارف سى و چند ساله و نظام مرتب مشروطيت ميتواند چهره نورانى خود را هويدا نموده از خود نگاهدارى نمايد .\r\nپس عبد الحميد اگرچه در مدت سلطنت خود ستمكارى بسيار نموده ولى جلوگيرى نمودن او را از آزادى ملت در آنزمان كه لياقت و استعدادش كم بوده است و در ضمن توسعه دادن بمعارف و انتظام قشون را شايد بتوان جزو خدمات ملى او\r\n\r\n\r\n","description":"","footnote":"\r\n( 1 ) سالونيك يكى از شهرهاى عثمانى است در اروپا در شبه جزيره بالكان مركز داخلى احرار عثمانيست و سالها در آنجا همه چيز براى امروز حاضر كرده‌اند از جمله قشون تربيت شده قسم خورده آزاديخواه است .\r\n","page_name":" 47 ","page_number":47},
  {"content":"\r\n\r\nمحسوب داشت بعبارت ديگر ملت را قابل قبول مشروطيت نموده تا امروز باستعداد ذاتى خود مشروطه گردد اين فرضى است كه ما ميكنيم ولى بايد دانست نيت او چه بوده است .\r\nمرحله دوم و سيم كه عثمانيان از ما پيش قدم هستند همان دو مرحله معارف و نظام است كه اشاره شد .\r\nمرحله چهارم انتظام امور شرعيه اين ملت است در تحت نظام و از روى قانون بدست يك رئيس بنام شيخ الاسلام كه يكى از وزراى دولت است در لباس شريعت تمام هيئت روحانى مملكت عثمانى از اهل فتوى و قضات و خطباء و ائمه جماعت و طلاب علوم مطيع اوامر اين يك نفر و درجات هريك مانند درجات نظامى مرتب و معين است باينواسطه اشخاص نااهل از خودسرى كردن و مداخله نامشروع در اموال و حقوق و اعراض و نفوس مردم نمودن بعنوان حكومت شرعى ممنوع هستند بخلاف اداره شرعيه ما كه حساب و كتابى در كارش نيست در هربلد از بلاد ايران از روحانىنمايان اشخاص بيسواد يا باسواد بعنوان حكومت شرعى در امور مردم دخالت نموده جز جلب نفع شخصى مقصودى ندارند و جمعى از مردمان شرور خود را در لباس طلاب علوم دينى درآورده با اعمال ناپسندى كه دارند خود را مقدس و واجب الاحترام شمرده ميگويند اهانت بما اهانت بمجتهدين و اهانت بمجتهدين اهانت به امام و اهانت به امام اهانت به پيغمبر و اهانت به پيغمبر اهانت بذات بىزوال حضرت باريتعالى جل جلاله مىباشد پس اهانت بما اهانت به خداوند رب العالمين است اين طايفه از مردم شغل و كارى ندارند از وقت پوشيدن عبا و عمامه تا روزيكه از دنيا ميروند در هردرجه و مقام كه باشند بايد از دست تجار و كسبه و زارعين پول گرفته معاش نمايند و يا باسباب چينى براى زيد و عمر و بكافر كردن مسلمانى يا پاك نمودن ناپاكى و برفاقت نمودن به احكام ظلم و جور تحصيل مكنت و ثروتى بنمايند و خدا داند كه از اين طايفه چه ظلم و ستمى بضعفا ميرسد چه مالهاى محترم چه عرضهاى محتشم و چه جانهاى عزيز كه بواسطه استبداد اين طايفه بباد فنا ميرود چه خانها برچيده مىشود تا اسباب عيش و عشرت آقا و آقازادگان مهيا گردد و چه ستمكارى بزرگ كه از اين مردم بمقام روحانيت حقيقى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nميرسد چنان كه در مجلدات ديگر اين كتاب اشاره رفته در اين صورت مانع بزرگ اجراى عدل و داد در ايران همين طايفه عزيز بىجهت هستند كه تا جان در بدن دارند نخواهند گذاشت ملت بيدار شده پى بحقوق مشروعه خود ببرد و نور عدل و داد كه روح شرع اسلام است در مملكت اسلامى بتابد اينست كه امروز حكومت استبدادى ايران در جلوگيرى از آزادى ملت بيشتر از هرچيز بروحانىنمايان متوسل است و تا يك قوه قاهره اين سلسله را در تحت انتظام قانونى درنياورد حدود آنها را معين نكرده دست اشخاص بىدين نااهل را از دامان عرض و ناموس ملت كوتاه ننمايد مشكل است باجراى قانون مساوات و اصول عدالت موفقيت حاصل گردد .\r\nاين محظور بزرگ در مملكت عثمانى نيست و آنها اين مرحله را پيش از ما پيموده‌اند در اين مقام بايد از علماى اعلام نجف اشرف يعنى حاج ميرزا حسين تهرانى و آخوند ملا محمد كاظم خراسانى و آقا شيخ عبد اللّه مازندرانى و بعضى از روحانيون تشكر نمائيم كه در آزادى ملت و مشروطيت سطنت داد ديانت‌مندى را داده و ميدهند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nفصل ششم مرگ پدر و حوادث ناگوار ديگر\r\nروز 28 ماه شوال وقت ظهر در خانه نشسته‌ام يكى از مهاجرين ايرانى از در درآمده بعد از تعزيت و تسليت خبر ناگوار رحلت پدر بزرگوارم را در تهران ميدهد دنيا به چشم من تيره و تار مىشود هم و غم شديد در دل من جاى ميگيرد اين چه خبر وحشت اثرى است كه در اين سفر بدرقه من آمده و اين چه پيك بدبختى است كه در اين ساعت از در درميآيد ارفع الدوله سفير كبير در جامع ايرانيان اقامه مجلس عزا مينمايد .\r\nيكهفته پيش از اين در همين جامع براى حاج ميرزا حسين تهرانى كه در نجف دار فانى را وداع گفته اقامه مجلس عزادارى بوده در خاطر من ميگذشته است كه حادثه ناگوارى هم به زودى براى من روى خواهد داد اگرچه پدر بزرگوار من سالها عليل و خانه‌نشين بود ولى وجود محترمش براى اين خانواده و ديگر مردم بركت بزرگى بوده مرحوم حاج ميرزا هادى دولت آبادى\r\nكه از دست همه رفته رحمة اللّه عليه رحمة واسعه .\r\nبديهى است اين حادثه بزرك چه اندازه مرا پريشان ميسازد و تسلى خاطر را تنها به خدمت به وطن عزيز كه عزيزترين عزيزان من است مىدهم .\r\nاگر وطن عزيز من از چنگال ظلم و ستم خلاص گرديد اگر روزگار امن و امان براى او در رسيد براى من پدر و مادر و همه چيز و همه كس خواهد بود آه كه با يك عالم حسرت و اندوه از پريشان روزگارى وطن روزى بشب برده\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nشبى بروز ميآورم بارآلها ملكا معبودا ما را يارى كن كه در خدمت به وطن گرامى كوتاهى ننموده او را از خود راضى نمائيم .\r\nبالجمله بعد از فراغت از سوگوارى پدر ببرادر بزرگتر خود آقا ميرزا احمد كه در اصفهان است مينويسم با وجود شما تصور نميكنم براى من حادثه رحلت پدر اتفاق افتاده باشد و هم ببرادران و خواهر خود در تهران و اصفهان تذكر مىدهم اگر بخواهيد عزت و احترام خانوادگى باقى بماند بايد برادر بزرگتر خود را بجاى پدر شناخته همان احترام كه از پدر مينموده‌ايد از برادر بزرگ خود بنمائيد .\r\nروز پنجشنبه 23 ذى القعدة الحرام يكهزار و سيصد و بيست و شش ( 1326 ) روز افتتاح مجلس مبعوثان عثمانى است نگارنده تاريخ سال افتتاح مجلس عثمانى و آزادى آن ملت را گفته به خط جلى نوشته لوحه نفيسى ساخته كه نياز مجلس نمايد به اين عبارت :\r\nاول حريت عثمانى غيرت ملت مر آن را بانى سال تاريخش رقم زد يحيى اول حريت عثمانى ( 1326 ) .\r\nنگارنده ميخواهد ميان احرار عثمانى و ايران ارتباط و خصوصيت بر زيادت گردد اين خصوصيت را براى آينده ايران سودمند ميداند از اين جهت بهر كار كه براى رسيدن به اين مقصد مفيد باشد اقدام مينمايد .\r\nروز افتتاح مجلس عثمانيان بدعوت مخصوص نگارنده حاضر ميگردد در اين روز مقرر است سلطان عبد الحميد خان ثانى براى افتتاح مجلس بشخصه حاضر گردد در صورتى كه در مدت سى و دو سال سلطنت هيچوقت در مجمع عام حاضر نشده و بعد از واقعه قتل ارامنه در اين شهر از بيك اغلى به شهر استانبول نيامده بلكه از سراى يلدوز خارج نگشته است در اين روز هيجان غريبى در استانبول ديده مىشود در و ديوار شهر را با بيرقهاى ماه و ستاره زينت داده شغل و كار عمومى تعطيل است مردم محلات دور و نزديك هرچه توانسته‌اند خيابانهاى استانبول و محلهاى مرتفع آن را مانند بامهاى جامعها و غيره گرفته از در سراى سلطنت از راه پل قديم و از خيابان شاهزاده - باشى تا درب مجلس كه نزديك جامع اياصوفيه است دو طرف خيابانها را سوار و سرباز ايستاده طبقات نظامى و ادارات دولتى هركدام در محل خود توقف نموده شاگردان\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمدارس دولتى و ملتى هريك بيرق ماه و ستاره‌ئى در دست گرفته بجاى خود ايستاده دريچهاى عمارتهاى عالى در هرطبقه تا آنجا كه مشرف بر خيابانها است از دو طرف پر از تماشائى است در نقطه‌هاى مهم شهر موزيك مخصوص بنواهاى ملى در كار از دو ساعت از آفتاب برآمده در نواحى معبرى كه سلطان عبور مينمايد راه آمدوشد مسدود است نگارنده باتفاق ميرزا رضا خان ارفع الدوله سفير كبير روانه مجلس شده به زحمت خود را بمجلس ميرسانيم از ايرانيان كسى كه در اين مجلس دعوت دارد غير از سفير كبير و نايب اول او نگارنده است و حاج زين العابدين مراغه‌ئى كه سابقا اشاره بنام او شده سفير كبير ميرود بغرفه سفراى دول اجنبى نگارنده و حاج زين العابدين در غرفه ديگر وكلاء در جاى خود مستقر وزراء و امراء در محل خويش نشسته غرفه مخصوص براى ورود سلطان مهيا غرفه ديگر براى محفل سلطنت يعنى خلوتيان بعضى گمان ميكنند سلطان جرئت آمدن به اين مجلس را نخواهد كرد اما خبر ندارند كه در مركز جمعيت اتفاق ترقى قطع گشته است اگر در اين روز سلطان بمجلس حاضر نشود او را معزول و پرنس برهان الدين خلف سلطان عبد العزيز را بسلطنت منصوب دارند و هم بوى نويد داده‌اند اگر حاضر شود تا زنده است جان و سلطنتش محفوظ بوده باشد در اين صورت مجبور است حاضر گردد فقط براى اطمينان او كامل پاشا صدر اعظم و پرنس برهان الدين پيش روى او در عرابه مينشينند وحشت سلطان از بمبى است كه چند سال پيش از اين از طرف ارمنىها بجانب عرابه او افكنده شده و كارگر نگشته .\r\nبالجمله سلطان ميآيد بمجلس در غرفه خود ايستاده بعد از چند دقيقه جواد - بيك باش كاتب كه از طرف جمعيت اتحاد و ترقى به اين خدمت منصوب شده لايحه‌ئى را كه متضمن نطق سلطانست قرائت مينمايد بعد از ختم لايحه خطيب الممالك خطبه ميخواند و دعا مىكند سلطان و تمام حاضرين دست بدعا برداشته آمين ميگويند سپس سلطان خود چند كلمه كه مشتمل بر دعاى در حق دولت و ملت است گفته مجلس بپايان رسيده سلطان بازگشت نموده مجلسيان به كار خود ميپردازند كمتر كسى است كه در اين روز منتظر وقوع حادثه مهمى نبوده باشد ولى از حسن مراقبت كاركنان دولت\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nجوان بسلامت ميگذرد در اوايل ورود من باستانبول مقاله‌ئى به عربى نوشته منتشر مسازم كه از اينجا شروع مىشود :\r\nالسلام عليكم يا اخوانى المسلمين و لا اعنى بكم الا شبانكم يا شبان الترك امسيتم كرديا و اصبحتم عربيا امسيتم على شفا حفرهء من النار و اصبحتم بنعمة اللّه اخوانا و احرارا يا شبان الترك هل تذكرون ما كان بكم قبل حين و ما اعطاكم ربكم بعد حين فان نسيتم يوما فتعظكم حيطان البحر لعلكم تذكرون ( مراد جوانانى هستند كه عبد الحميد آنها را به دريا ميريخت و خوراك ماهيها ميشدند ) يا شبان الترك كيف تجوز شريعة العقل و السياسته ان تجرح الحية و تترك على حالها تا به آخر .\r\nاين مقاله مردم را تهييج مىكند و مرا بآزاديخواهان ترك نزديك نموده آمد و شد آنها نزد من بر زيادت ميگردد حدس زده مىشود كه شيخ الاسلام هم آن مقاله را خوانده و معلوم نيست چه اثرى در وجود او نموده باشد بعد از چند روز از افتتاح مجلس شوراى عثمانيان نگارنده چنان به نظر ميآورد كه از شيخ الاسلام ملاقاتى بنمايد بلكه بشود از آشنائى با او براى ايران و ايرانيان استفاده‌ئى كرد .\r\nشيخ جمال الدين شيخ الاسلام از مقام تا بينى خود را به اين مقام رسانيده مرديست خوشرو خوشخو مؤدب قريب شصت سال از عمرش ميگذرد شخص فاضل اديب باخبر از اوضاع سياست و واقف بمواقف عصر حاضر است .\r\nشيخ الاسلام اداره وزارتخانه معتبرى دارد كه اعضاء و اجزاى آن همه عمامه بسر ميباشند در دائره شيخ الاسلامى كه باب المشيخه ناميده مىشود دوائر عديده هست هركدام راجع بيك شعبه از شعب شرعيات با دفتر مرتب و ثبت و ضبط صحيح قضات و مفتىهاى مملكت را از ايالات و ولايات و قصبات و دهات از مرتبه نازل بعد از خدمت در مدت معينى از روى قانون با رعايت امتحانات علمى و عملى بمراتب ارتقاء داده ترفيع رتبه مينمايند تا لياقت مقام شيخ الاسلامى حاصل نموده بتعيين سلطان بآنمقام عالى ميرسد قضات و مفتيها اعضاء و اجزاى آنها همه از روى درجه و مقام مواجب و مرسوم معينى دارند بعلاوه از واردات محاكمات هم به نسبت معينى حقى مخصوص قضات است و بقيه بخزانه دولت ميرسد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nهمه وقت جمعى از تازه از مدرسه حقوق بيرون‌آمدگان و جمعى از مامورين معزول در انتظار خدمت و ترفيع رتبه ميباشند .\r\nشيخ الاسلام بر خلاف ترتيب قانونى نميتواند كسى را ترفيع يا تنزل رتبه بدهد در دوره استبداد چون اراده سنيه فوق قانون بوده است گاهى حسب الامر ترفيع رتبه داده ميشده ولى بعد از مشروطيت هرچه رتبه باراده سنيه ترفيع يافته هست لغو مىشود و حدود قانونى رعايت ميگردد .\r\nبالجمله چنان صلاح ميبينم كه ملاقاتى از شيخ الاسلام نموده باشم و بتوسط شيخ حسن يمين الاسلام كردستانى ايرانى كه اكنون ترك تابعيت ايران نموده تابع دولت عثمانى شده و در باب المشيخه استخدام يافته تقاضاى ملاقات مينمايم واسطه جواب با رخصت ميآورد و اضافه مىكند كه بايد جبه زرد مخصوصى كه در هنگام شرفيابى لازم است دربر داشته باشى و ميگويد كه در باب المشيخه براى كرايه دادن متعدد هست يكى از آنها را كرايه ميكنى دربر نموده چون رخصت ورود يافتى وارد شده سلام كرده پاى كرسى شيخ الاسلام نشسته دامان جبه شيخ را ميبوسى و بلند شده سرپا ميايستى هركجا اجازه دادند مينشينى جواب مىدهم با اين ترتيب براى شرفيابى حاضر نميباشم مگر آنكه اجازه بدهند هرطور نزد پادشاه ايران يا رئيس مذهبى ايرانيان ميرفته‌ام بملاقات شيخ الاسلام بروم ميگويد محتاج بعرض و تحصيل رخصت جديد است يمين الاسلام ميرود و اجازه ميدهند بىتكليف و به اختيار خود شرفياب گردم .\r\nشيخ الاسلام مرا در مجلس خلوت ميپذيرد و چون وارد ميشوم پشت ميز تحرير خود سرپا ايستاده با منشى كه پيش روى او هست صحبت ميدارد .\r\nدر ورود سلام كرده با وى مصافحه نموده اجازه ميدهد پهلوى او روى صندلى مينشينم منشى ميرود داخل صحبت ميشويم او بتركى ميگويد و من به فارسى جواب مىدهم درست ملتفت نميشود اجازه ميخواهم و به عربى صحبت ميداريم هردو به عربى فصيح كتابى در اينمقام ميگويد وقتى شيخ محمد عبده عالم ديار مصر باستانبول آمد كه باروپا برود بر من وارد شد در هنگام صحبت از او معذرت خواستم كه نميتوانم\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبه عربى محاوره‌ئى صحبت بدارم جواب گفت شما كه به عربى فصيح صحبت ميداريد چرا معذرت بايد بخواهيد بلكه معذرت خواستن با ما است كه زبان عربى را تكسير مينمائيم شيخ الاسلام از كيفيت مهاجرت من از ايران و مدت اقامت قسطنطنيه ميپرسد و بعد از جواب شنيدن مذاكره طولانى مىكند حاصلش آنكه زمان حاضر ملل اسلامى را بازمنه گذشته قياس نتوان كرد زيرا امروز خورشيد تمدن در مغرب طلوع نموده كه و الشمس تطلع من مغربها و سيل عظيم تمدن جديد از مغرب سرازير گشته بجانب ممالك و ملل شرقيه ميآيد اگر ما ملل اسلامى از خواب غفلت بيدار شده آن سيل را استقبال نمائيم شايد بتوانيم در مجارى طبيعى خود جارى كرده از آن استفاده نمائيم و الا ميآيد ما را ميبرد و خانه ما را ويران ميسازد و بايد دانست كه تمدن جديد غرب با ديانت اسلامى منافى نيست زيرا اساس اسلام بر اتحاد و تساوى حقوق و عدل و انصاف و يكسان بودن وضيع و شريف است ما عثمانيان از سى و چند سال پيش از اين داراى قانون اساسى بوده‌ايم و در واقع اوائل سلطنت عبد الحميد خان آزادى بملت داده شد ولى چون حوادث بسيار موجب تأخير اجراى آن گشت اينك خداوند خواست كه بدون خونريزى و انقلاب باجراى آن موفق گرديم . يكى از بزرگان اروپا كه در ميان ملت خود مقام عظيم داشت به من ميگفت شما تمدن اسلامى را بتمدن غربى تبديل نموديد گفتم خير چون حكمت از اهلش فراركننده است تمدن اسلامى را ما از دست داده غربيان گرفته بودند اينك ما تمدن خود را گرفته باصل خويش رجوع مينمائيم بهرحال تمدن جديد منافى تمدن اسلامى نميباشد و اگر در يكى دو مورد در احكام فرعيه تصور مخالفتى بشود بقاى آنها بجاى خود و اجراى باقى احكام و حفظ اساس اسلام باقتضاى مصلحت وقت لازم خواهد بود در صورتى كه بدون ارتكاب مخالفتى هم ميتوان قواعد مشروطيت را اجرا نمود عجبا نميدانم چرا علماى مذهب جعفرى از اين نكته مهم غفلت دارند جواب مىدهم رؤساى علماى مذهب جعفرى در خاك دولت عليه در عراق عرب ساكن هستند و آنها خود مؤيد آزادى ايران و مروج اساس مشروطيت هستند چگونه مىشود از اين نكته مهم غافل بوده باشند شيخ الاسلام نام رؤساى مزبور را ميپرسد سه نفر را نام ميبرم :\r\nحاج ميرزا حسين حاج ميرزا خليل تهرانى - آخوند ملا محمد كاظم خراسانى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآقا شيخ عبد اللّه مازندرانى كه در اينوقت دو تن از ايشان زنده و از رؤساى درجه اول هستند و طرفداران مشروطيت شيخ الاسلام اظهار مسرت مىكند و از او اجازه ميخواهم كه بيانات او را بآخوند ملا محمد كاظم خراسانى كه سمت استادى به من دارد بنويسم شيخ الاسلام اجازه ميدهد و ميگويد جواب هم بطلبيد بالاخره ميگويد آيا ميتوانيد خاطر مرا روشن كنيد باحوال سياسى ايران مخصوصا راجع باجانب در قرن اخير ميپرسم بگويم يا بنويسم ميگويد اگر بنويسيد بهتر خواهد بود وعده انجام اين خدمت را به او داده مجلس خاتمه مييابد .\r\nهمان روز شرح مجلس شيخ الاسلام را خدمت استاد معظم خود آخوند ملا كاظم خراسانى نوشته بنجف اشرف ميفرستم و استاد بزرگوار مضمون معروضه مرا در مجلس درس معظم خود مذاكره مينمايد و شرحى در جواب مينويسد كه حاصلش اظهار امتنان از بيانات شيخ و حسن موافقت با نيات حسنه او است آن جواب عينا بشيخ الاسلام داده مىشود و موجب حصول رابطه محكمى ما بين دو رئيس محترم روحانى تشيع و تسنن ميگردد افسوس است كه سواد مراسله استاد معظم من از دست رفته نميتوانم عين عبارت آن را در اين مقام نقل نمايم .\r\nو اما راجع بتقاضاى شيخ الاسلام در شرح سياست خارجى ايران رساله‌ئى به عربى نوشته بعد از يكهفته بوى تقديم ميدارد و موجب مسرت و امتنان او ميگردد شيخ الاسلام رساله مزبور را ميدهد بتركى ترجمه مينمايند و نزد سلطان حميد خان ميفرستد و ديگر از بابين همايون بيرون نميآيد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nفصل هفتم سياست خارجى ايران در قرون اخير\r\nالى حضرت مولى الاجل جمال الملة و الدين شيخ الاسلام و المسلمين ادام اللّه بركاته مولاى الاجل امرتنى بتبيين سياسة الايرانيه مع الاجانب فى القرن الاخير فها انا ابينها على طريق الاجمال امتثالا للامر العالى .\r\nسياسة الايرانيه فى القرن الاخير وقعت بين رقابة الروس و الانگريز جنوبية و شمالية و كانت وظيفتنا رعاية الموازنة بين السياستين مهما امكن و لما كانت حكومتنا حكومة شخصية و الامور ازمتها بيد الملوك كانت دائما لجواسيس الرقيبين عيون ناظره .\r\nلئلا يجلب الرقيب توجه خاطر الملك الى نفسه و ياخذ منه شيئا زايدا على ما اخذه منه رقيبه ففى الدولة الناصرى لما كان الملك مالكا سلطان سياسته لا يترك جانب التوازن فى السياسة الاجنبيه جدا حتى انه اذا اعطى شيئا احد الرقيبين اعطى بمثله الاخر طوعا او كرها فانقضت مدته قرب خمسين عام فى هذه السياسة مع نقصان عظيم فى الاموال و الحقوق و الاراضى كما لايخفى على من له خبر بالحوادث الاخيرة - الايرانيه حتى قتل ناصر الدين و آل الامر الى خلفه مظفر الدين و هو كان رجلا لينا ذا سياسة قصيره و بنية عليلة فوقعت ازمة الامور بيد الصدور و عند ذلك تصدر امين الدوله ميرزا عليخان و كان رجلا واقفا بمواقف العصر فشرع فى تعميم المعارف و تكثير المدارس المليه و تنظيم الدوائر الملكيه ليتنور الملك بنور العالم المتمدن و لما كان بالضرورة و الطبع هذا المسلك اوفق بالمسالك الانگريزيه من الروسيه مع ما فيه من المناسبات الخصوصيه تقدمت فى ايام رياسته سياسة الانگريز على الروس و ثقل ذلك على رجال الروس جدا فتثمرت دسايسهم لهدم بنيان صدارته و جدوا و اجتهدوا فى ذلك حتى خلعوه و اقاموا مقامه ميرزا على اصغر خان امين السلطان الصدر السابق المعزول .\r\nفلما تصدر امين السلطان انقلبت السياسة الاجنبيه و راعى جانب الروس ايفاء\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nلحقهم عليه و اعظم ما صنع الوزير هذا فى وقته استقراضه من الروس قرضا سيئا ضره للدولة و الملة اكثر من نفعه و من اجل ذلك تقدمت سياسة الروس على سياسة رقيبه تقدما ماديا و معنويا و تجاوزت سياستنا الاجنبيه من حدود التوازن و الرجال الانگريزيه اجتهدوا فى المدافعه عن حقهم غاية الاجتهاد و نهاية ما ظفروا به بعد سنين خلع امين - السلطان من صدارته و لكن كانت الملة حينئذ فى ضيق عظيم من نقصان المالية العموميه و كان الروس يساعد الرجال و التجار بل المستضعفين من الناس و يقرضهم بادنى مناسبة ازيد من مكنتهم و اعتبارهم بما يشتهون و الناس احبوا العاجله .\r\nفصار فى مدة قليلة اعتبار الملة من الصنوف الممتازه و غيرهم رهين دائرة المالية الروسيه و لاجل ذلك نفذت سياسة الروس فى اعماق الملك و الملة و جرت بمنزلة الدم فى عروق المملكة بحيث انه ما نفع خلع امين السلطان لموازنة السياسة الاجنبيه ايضا نفعا بينابل كادت ان لا يكون للانگريز فى ايران سياسه فاضطربت خواطرهم من طرف سياستهم الايرانيه و حفاظتهم الهنديه و لا سيما انه تصادفت الاحوال هذه باعتلال الشاه مظفر الدين الذى لم يكن له باحد الرقيبين مناسبة مخصوصة و باليأس من بقائه و الخوف من سياسة خلفه محمد على فان الروس كان جالبا قلبه الى نفسه جدا حتى ان ولاية العهد شخصا و رايأ و اكتسابا و موانسة و تدبيرا كانت محاطا بالمحيط الروسيه و الرجال الانگريزيه راؤا افق مستقبل سياستهم فى ايران مدهشا مظلما و ما وجدوا مناصا الا التوسل بالملة و تشويق الناس بمطالبة حقوقهم فبذلوا جهدهم فى ذلك و تصادفت الاحوال هذه فى داخل ايران مع الحوادث الواقعة فى جنوب افريقا و ظهور - الاستقامة الشديدة من الفئة القليلة اليوم فى قبال الدولة العظيمة الانگريزية و غلبة - الدولة اليابانية فى اقصى الشرق على الروس مع استعداده العظيم فاخذت الحوادث هذه فى قلوب الايرانيين موقعا عظيما و هيئاهم لمطالبة حقوقهم الملية مع ضيق القلوب من شدة الظلم و العدوان من الامراء و الحكام سيما من اولاد السلطان و بالجمله تجمعت الاسباب الداخلية و الخارجية و انتهضت الملة لمطالبة حقوقها المشروعه و تبديل الحكومة المطلقة بالشوروية و لئلا ينجر الامر الى سفك الدماء و سوء العاقبة تحصن - المطالبون فى سفارة بريطانيا فى طهران و تعطلت المشاغل العمومية فى جميع البلدان\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو انتهى الامر الى اخذ الحرية و القانون من الشاه مظفر الدين و خرجوا من السفارة نائلين بما أملوا و الروحانيون اللذون كانوا مهاجرين من طهران الى بلدة قم فى معارضتهم مع الدولة فى خلال الاحوال رجعوا الى اهلهم مسرورين و عند ذلك انتخبت الملة بعثائها و انعقد المجلس و كتبت القسمة الاولى من القانون الاساسى و امضاها الشاه مظفر الدين و خلفه محمد على فى ولاية عهده و صارت الحكومة الايرانيه حكومة شوروية و توفى حينئذ مظفر الدين فى سنه 1324 و بعد ما انتهى امر السلطنه الى خلفه كتبت القسمة الاخرى من القانون الاساسى و امضاها السلطان جبرا و كرها فانه لا يرضى فى نفسه باعطاء الحريه و لا يريد الا ما تشتهيه نفسه البهيميه سيما ان الحرية هذه كانت مخالفة لمصلحة الروس و الشاه لا يخالف تلك المصلحة مهما امكن .\r\nفلما صارت حكومتنا شوروية يأس الروس من غلبته على رقيبه فى ايران و رضى به عقد المعاهدة بينه و بين رقيبه فى وسط آسيا من ايران و تبت و غيرهما فلما تمت المعاهدة ضعفت الرقابه . و نفدت حاجة الانگريز من حماية الملة الايرانيه فى حوائجهم المليه و لكن ما نفدت حوائج الرقيبين معا من جلب المنافع العاجله و الامال و الامانى الاجله من ايران سيما انه توجهت الينا من طريق بغداد و سكته الحديده سياسة ثالثة اجنبية و هى سياسة آلمانيا و حسبوها الايرانيون لانفسهم فوزا عظيما لتكون ثالث ثلاثه فتوافقت و ترافقت سياسة الجنوب و الشمال لسد طريق نفوذ آلمانيا فى ايران و استحكم اساس الاتحاد بينهما لرفع الثالث بحيث ان الانگريز لا يعارض مظالم الروس فى ايران كائنا ما كان ما لم تكن منافيا لاصول المعاهده .\r\nفحين ما ارتفعت حماية الباطنية الاجنبية من المليون اشتدت اهوية محمد عليشاه للمخالفة مع الملة .\r\nو من المعلوم ان حسن التوافق بين الشاه و الملة و الاتحاد بينهما فى الحكومة الملية يستدعى استقلال الملك و استقبال السعادة و ينجر الى جريان الامور فى مجاريها الطبيعيه و كل ذلك فى حد نفسه يكون مخالفا للسياسة المسيحية فى ايران و فى جميع الممالك الاسلاميه و لاجل ذلك اتفق الرقيبان سرا فى هدم اساس حكومتنا الملية و اطفاء نائرة الثورة الحديثة المشتعلة فى صدور الاقلية القليل التجارب فى امور\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nالسياسية و الحيارى فى تيه الافراط و التفريط لاجل نقصان التجربه متكاء على امة قصير الباع فى العلم و التربية و لما كان الروس ابسط الى الشاه من الانگريز اقتضت سياسة الانگريز ان يكون هو حاميا للملة جهرا و موافقا للسياسة المشتركة مع الروس سرا و ان يكون الروس سرا و جهرا مساعدا للشاه و حزبه فى نقض قانون الاساسى و القوانين الفرعيه باخذ الفاظها و لفظ معانيها فاغفلوا الشاب الحدث القليل التفكر و الكثير التنمر و علموه ان يستنكف من اجراء القوانين الموضوعة و ان يلقى الخلف بين المليون و كان ذلك كله موافقا لميولاته النفسانيه فشرع بالاخلال فى امور العدليه و البلديه و فى انقلاب البلاد و اغتشاش الطرق و الشوارع بايدى الجهلة و السارقين العجزة و بالتجاوزات فى الثغور و هتك الاعراض و نهب الاموال و قتل النفوس ناسيا ربه - المنتقم الجبار .\r\nو لا يخفى على جلالة رأيكم العالى ان الايرانيين يظنون ان الحوادث الواقعة الاخيرة و الاختلاف بين الدولتين العليتين فى امر الثغور و العشاير الثغورية التى كادت ان تكدر صفاء العالم الاتحاد الاسلامى ما كانت اسبابها الخفية خالية من تلك الدسايس و اللّه اعلم و بالجمله انصرفت اهوية احرار الملة الايرانيه و بعثائها من وضع القوانين و تنظيم الدوائر الى المدافعة الداخلية و الخارجية الحادثة يوما فيوم من دسايس الشاه و حزبه و الصنوف الممتازة و المتمولون من الرجال و الاعيان المستفيدون من الاستبداد احبوا ان يكونوا على ما كانوا عليه فوجدت للشاه فى تهران و فى جميع البلدان اعوان و انصار متنفذون على الضعفاء و الفقراء و آل الامر الى المعارضة الجهرية بين المستبدين و الاحرار و ما كان السلاح بيد الاحرار الا قليلا فجادلوا و حاربوا فى تهران و فى بعض من البلدان بما استطاعوا حماية عن القانون و حفاظة للمشروطية و بالنتيجة غلب الشاه و حزبه على الاحرار فى جميع البلاد الافى آذربايجان فانهدم المجلس و قتل جمع من الاحرار و حبس جمع و توارى الاخرون .\r\nو اما آذربايجان فهياء اللّه لهم اسباب المدافعة فقاموا و استقاموا و دفعوا عنهم و من بلادهم حملات الاستبدادية و الفتاوى الصادرة عن رؤساء العلماء الجعفرية سيما اللذون هم ساكنون فى الروضة العلوية فى وجوب حفظ المشروطية و لزوم الدفاع\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nعن الاستبداد ساعدتهم غاية المساعدة و هم الان به حمد اللّه يكونون على احسن ما كانوا قبل ذلك من الامنية و الحرية و يجعل اللّه تعالى عاقبة امرنا و امرهم خيرا .\r\nفبقيت ساير البلاد تحت سلطة الاستبداد و كثيرا ما اهتجم الاحرار لمطالبة حقوقهم و انعقاد المجلس و لكن غلبوا بعد ما قتل منهم نفوس او حبس و ما كان للمسلمين مناص .\r\nو بعد ما من اللّه تعالى على الدولة العلية بانعقاد المجلس و حصول الحرية توجهت الملة الايرانية بجامعة الاسلامية الى جانب الملة العثمانية فالتجاء جم غفير من الاحرار الى السفارة الدولة العلية فى طهران و اضطرب خاطر الشاه و حزبه من - ذلك الالتجاء غاية الاضطراب و لكن السفير النصوح لما كان حديث العهد بالورود بطهران فوافاه دسايس الشاه و حزبه فخشى و عمد او سهى و ترك و بالجمله ما عرف قدر هذا الالتجاء الملى فى العالم الاتحاد الاسلامى و اخرج المسلمون من بيت الاسلام و لعله اكتسب بذلك منزلة عند المبادى الاستبداديه و مضى ما مضى .\r\nو اليوم سبيلنا الى النيل بمقاصد نا الملية الاستمداد المعنوى من الدولة العلية بجامعة الاسلامية و من المعلوم ان مجاورة ايران للدولة العلية احسن من مجاورة الروس و غيره و ايضا لا يخفى ان وخامة عاقبة امر ايران هى بعينها وخامة عاقبة امر - العالم الاسلامى و الممالك الاسلاميه لا ارانا اللّه ذلك فان الاسلام جسد واحد اذا اعتل عضو منه اعتلت الاعضاء جميعا فحينئذ من اوجب الواجبات على الدولة العلية عطف دقيق النظر و عميق الفكر الى ملاحظة احوال ايران و مشاهدة اوضاعه الحاضره و اقدم - الوسائل لذلك انتخاب رجل قابل للسفارة الدولة العلية فى طهران و يلزم ان يكون الرجل هذا واقفا بمقتضيات العصر مألوفا مانوسا محبا للحريه جدا خاليا من الاغراض الشخصيه لا يخاف و لا يطمع و لا ينفعل من المبادى الاستبداديه كيف ما كان و بالغا ما بلغ و السفير هذا ينتخب للايالات رجالا متصفون بصفاته و عند ذلك يجدون الاحرار الايرانيه لانفسهم ملاذا باطنيا و وسائط مطمنئين بينهم و بين اخوانهم المتفرقين فى البلاد و الامصار الداخلية و فى الممالك الاجنبية سيما مع مركز هم الملى فى قسطنطنيه مع ما فيه من فوايد كثيرة و منافع لا تحصى .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو من الاسباب القوية مزيد ارتباط حضرت جلالتكم مع الرؤساء الروحانيين المجاورين بالروضة العلويه و اطمينانهم التام من مساعدتكم العالى فى مقاصدهم الملية و من الاسباب ايضا مساعدة احرار الدولة العلية مع احرار ايران فى استانبول و فى ساير البلاد سيما مع المهاجرين منهم و توحيد المساعى بينهم فى نيل مقاصدهم المشروعة المشتركة .\r\nهذا ما امكن لداعى دوام جلالة قدر كم العالى ان يعرض بحضرتكم و الامر منكم و اليكم و السلام عليكم و رحمة اللّه و بركاته .\r\nداعيكم يحيى بن هادى الدولت آبادى\r\nنگارش اين رساله روابط مرا با شيخ زياد كرد و سبب شد كه در يك قضيه مهم از اين حسن رابطه استفاده حاصل گردد و آن اين بود .\r\nدر تهران بعد از آنكه آزاديخواهان مأيوس ميشوند از اينكه شاه بوعده خود در دادن اعلان انتخابات وفا كند جمعى كثير از وجوه روحانيون و كسبه و تجار آزاديخواه در سفارت عثمانى متحصن شده از آنجا با شاه در خصوص اعاده حكومت ملى صحبت ميدارند و از طرف دولتيان هرگونه اقدام در متفرق كردن آن جمعيت بىنتيجه ميماند حتى آنكه بمارگيران متوسل ميشوند كه يك عده مار در سفارت رها كنند كه مردم از مارها ترس كرده متفرق گردند اين كار هم مىشود و فايده نميبخشد بالاخره بتوسط دو سفارت روس و انگليس در استانبول از وزارت خارجه عثمانى تقاضا مىشود كه درخواست دولت ايران را در بيرون كردن آن مردم از سفارت تهران بپذيرند و اين تقاضا پذيرفته مىشود متحصنين سفارت در تهران پى مىبرند كه دولت بتوسط روس و انگليس در صدد است آنها را متفرق نمايد و با تلگراف رمز تجارتى انجمن سعادت را خبردار مينمايند انجمن متحير است چه اقدام بنمايد نگارنده در ضمن يك ملاقات خصوصى شرح مطلب را بشيخ الاسلام ميگويد و اضافه مىكند كه تهرانيان راه سفارتى را كه از سفارت شما وسيعتر باشد سراغ داشتند ولى نخواستند در ايام مشروطيت پناه بسفارتى برده باشند كه در ايام استبداد بدانجا پناه برده بودند چگونه اين بدنامى را براى اسلام راضى ميشويد كه مسلمانان چون به خانه كفر پناه ببرند مقضى المرام\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبيرون آيند و چون به خانه اسلام بيايند آنها را پناه نداده بخوارى بيرون كنند در صورتى كه در ميان متحصنين سفارت انگريز قبل از مشروطيت احدى از روحانيون نبود و امروز وجوه روحانيون تهران در سفارت عثمانى جمعند آيا براى مقام و مرتبه شما شايسته است اين جمعيت را كه شامل رؤساى مذهب هم هست باينصورت از سفارت بيرون نمايند در گفتن اينجمله حال من پريشان شد شيخ الاسلام هم از پريشانحالى من متأثر گشت و گفت آيا مقام مرا ميشناسيد گفتم بلى نيكو ميشناسم گفت تا من زنده هستم به كسى اظهار نكنيد كه من اين دستور را داده‌ام گفتم اطاعت ميكنم گفت شما لابد كميتهء اينجا داريد گفتم بلى گفت از طرف آن كميته شرحى بمجلس شورايملى ما نوشته شود و همين اظهارات كه كرديد در آن درج گردد باقى به عهده من او را دعا كردم و همان روز از طرف انجمن سعادت عريضهء بمجلس عثمانيان چنان كه بايد نوشته شد و نگارنده خود حامل آن عريضه شده بدست طلعت بيك نايب رئيس مجلس كه نماينده ادرنه بود رسانيدم عريضه در مجلس خوانده شد و بوزارت خارجه رفت .\r\nبعد از سه روز شيخ الاسلام مرا طلب كرد و در اين مجلس مانند دو دوست صميمى با يكديگر صحبت داشتيم شيخ گفت رفعت پاشا وزير خارجه كه زنش روسى است و از روسها بيملاحظه نيست عريضه كميته ايرانيان را در جزو نوشتجات رسمى بهيئت وزراء آورد و اظهار كرد چون سفارتين روس و انگليس از ما خواهش كردند متحصنين سفارت تهران را امر بدهيم خارج نمايند و ما هم امر داديم و متحد المآل هم به دو سفارت فرستاديم ديگر عريضه ايرانيان قابل مذاكره نيست و جواب بايد دادكارى است گذشته شيخ الاسلام ميگويد با اين تفصيل عريضه خوانده شود ببينم چه نوشته‌اند منشى كابينه عريضه را ميخواند و شيخ ميگويد خوب كارى نشده اين كار باسلاميت ما برخورده است وزير خارجه دفاع مىكند شيخ الاسلام نميپذيرد و ميگويد اين جماعت به خانه دولت پناه نبرده‌اند بلكه به خانه اسلام پناه برده‌اند در اين صورت سروكارشان با وزارت خارجه نبوده است كه او بتواند دخالت كند بلكه رعايت نظر من هم در - اينموضوع لازم بوده است و اگر بخواهيد اين امر را جارى كنيد و اين مردم را در تهران از سفارت اسلامى بيرون كنند من استعفا خواهم داد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nخوانندگان بايد بدانند كه بموجب قانون عثمانى چه صدراعظم استعفا بدهد كابينه برهم مىخورد و چه شيخ الاسلام در اين صورت مسئله غامض مىشود و پس از گفتگوى زياد و مأيوس شدن وزراء از اينكه شيخ الاسلام از اين كار صرف‌نظر كند از روى ناچارى متحد المآلى به دو سفارت نوشته مىشود از طرف وزارت خارجه كه چون اجراى اين امر موجب استعفاى حضرت مشيخت پناهى است و كابينه در حال تزلزل است لهذا تقاضا ميكنم شما از تعقيب اين مسئله صرف‌نظر نمائيد و بتهران هم تلگراف مىشود متعرض متحصنين نبوده باشند شيخ الاسلام اين شرح را با خوشحالى براى من نقل مىكند و من از او تشكر كرده ميگويم چون اكنون آن جمع ميهمان شخص محترم عالى هستند تقاضا ميكنم امر شود بسفير تهران تلگراف نمايند از طرف مشيخت پناهى برؤساى روحانى كه در رأس متحصنين واقعند مانند صدر العلماء و غيره اظهار مهربانى كنند و از آنها و ساير متحصنين بهتر از پيش پذيرائى نمايند شيخ الاسلام تقاضاى نگارنده را ميپذيرد و آن دستور بتهران داده مىشود متحصنين سفارت كه هرساعت در انتظار امر اخراج هستند و خطر جانى براى خود ميبينند يكوقت مشاهده ميكنند قضيه به عكس شده مورد مهربانى شديد كاركنان سفارت شدند و پيغام مهرآميز شيخ الاسلام موجب قوت قلب رؤساى روحانى گشت و در تحصن ماندند تا حكم تجديد انتخابات را گرفته با مسرت و آزادى خارج گشتند بىآنكه بدانند از كجا و بچه - ترتيب شده است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nفصل هشتم اقدامات سرى و اوضاع جارى\r\nبعد از يأس از انجمن سعادت و انجمن احرار ايرانيان استانبول كه بشود با آنها در تشكيل مركز قدمى برداشت انتظار رفقاى آواره شده پاريس و لندن را دارم و ضمنا به خيال كار كردن با يك جمعيت كوچك مركب از چند نفر از اشخاص با فكر ايرانى كه كميته بنام اتحاد و ترقى ايران دارند و مركز آنها در قاضى كوى است افتاده از شهر به آنجا نقل مكان كرده با آنها باقدامات سرى ميپردازيم .\r\nقاضىكوى و حيدر پاشا دو آبادى متصل به يكديگر است كنار مرمره جانب آسياى صغير از اناطولى و اتصال دارد باسكدار كه يكى از سه قسمت استانبول است اين سه قسمت در زبان اين مردم يكى استانبول گفته مىشود يكى بيك اوغلى و ديگرى اسكدار ولى در خارج هرسه قسمت استانبول ناميده مىشود دو قسمت استانبول و بيك اوغلى جزو اروپا است و اسكدار جزو آسيا .\r\nدو قسمت اروپائى در دو طرف خليجى افتاده كه منتهى مىشود بكاغذ خانه كه تعيش‌گاه خلق است استانبول و بيك اوغلى دو طرف خليج واقع و از بسيارى از عمارتهاى بيك اوغلى كه سراى يلدوز محل اقامت سلطان حميد خان را هم شامل است درياى مرمره ديده مىشود و هم عمارتهاى عالى بسيار در جانب ديگر بغاز مىباشد كه جزو آسيا است .\r\nاسكدار از استانبول و بيك اوغلى هردو كوچكتر است و جمعيتش كمتر مگر آنكه اموات را هم به حساب آوريم آنگاه برابرى با دو برادر خود خواهد كرد باينمعنى كه اسكدار در واقع قبرستان استانبول است قبرستان بسيار بزرگى كه سروستان انبوهى افقش را تاريك نموده و به عادت عثمانيان بر سر هرقبر سنگ مخروطى شكل منقورى بصورتهاى مختلف عمودى نصب است و فضاى آن قبرستان را تنگ نموده و به غير از\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nيك قطعه از اسكدار كه متصل ببغاز است و عمارتهاى عالى و خيابان وسيع و اسكله چوبى دارد باقى از توابع آن قبرستان عظيم شمرده مىشود ولى در اطراف اسكدار در كنار درياى مرمره حيدر پاشا قاضى كوى ومدا و در دامنه تل آباديهاى خوب و عمارتهاى عالى باصفا بسيار هست روزبروز بر آبادى اين قطعه افزوده مىشود بواسطه اتصال راه‌آهن بغداد به اين نقطه راه‌آهن بغداد چند سال است بدست آلمانها شروع شده و بزرگترين وسايل نفوذ آلمان در آسياى صغير مىباشد و در واقع اين راه بواسطه اتصالى كه به خاك ايران در سرحد خانقين حاصل خواهد كرد گوشه چشم آلمان را بسوى ايران دوخته تصور مىكند شايد روزى بشود اين خط آهن را از راه قصر شيرين بتهران متصل نمايد و روس و انگليس در نهايت جد و جهد از اين آرزوى دور و دراز آلمان جلوگيرى مينمايند .\r\nبالجمله راه‌آهن بغداد در حيدرپاشا متصل بدرياى مرمره شده است و كمپانى آلمانى عمارت مفصلى در كنار درياى مرمره براى مركز اين راه بنا نموده چند سال است در آن كار ميكنند و هنوز تمام نگشته و اينك درب و پنجرهء آن را ميسازند و بهتر و عالىتر عمارتى است كه در اين اطراف ديده مىشود سد معتبرى هم در مقابل اين عمارت در دريا ساخته‌اند براى حفظ عمارت و محل توقف كشتيها بر سر اين عمارت بيرق آلمان و عثمانى هردو ديده مىشود كشتيهاى كوچك آلمانى از اين محل بفاصله بيست دقيقه مسافرين راه‌آهن و غيره را باستانبول و بيك اوغلى ميرسانند و ممكن است در آتيه نزديك اين نقطه يكى از نقاط مهم دنيا بشمار آيد .\r\nدر اين مقام ضرر ندارد نامى هم از جامعهاى استانبول و جاهاى ديدنى ديگر آن برده شود از جامعهاى ديدنى استانبول يكى جامع اياصوفيه است كه اول كليسا بوده و در زمان سلطان محمد فاتح جامع گشته است وضع بنا و حجارى آن قابل بسى تمجيد است اگرچه استانبول جامعهاى عالى دارد مانند جامع سلطان بايزيد جامع سلطان احمد جامع سلطان سليم جامع سلطان سليمان و جامع شهزاده‌باشى و غيره ولى هيچيك مانند اياصوفيه نيست و از جمله تماشاگاههاى استانبول موزه همايون است كه در خود استانبول مىباشد يك قسمتش موزه احجار است و سنگهاى تاريخى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبسيار دارد كه از آن جمله است مقبره اسكندر كبير كه جنك يونان و ايران و شكست خوردن ايرانيان در اطراف آن حجارى شده است .\r\nو نيز مقبره‌هاى سنگى بسيار و تابوتهاى فلزى و جنازه‌هاى مومى در آن موجود است و قسمت ديگرش آثار عتيقه است از كتب و خطوط و ظروف و فروش و غيره .\r\nو ديگر از جاهاى ديدنى اين شهر بناى جامع قهريه است كه اين جامع در نزديكى ادرنه‌قاپى است واقع است و از بناهاى قديم مىباشد يكصد و هشتاد سال بعد از ميلاد مسيح ساخته شده و معبد نصارى بوده صورت حضرت مسيح و حضرت مريم و ملوك بنى اسرائيل و حواريون عيسى در ديوارها و سقفهاى رواق و كتيبه آن از فلزهاى كوچك از طلا و غيره كه پهلوى يكديگر چيده شده نقش است صورت حضرت عيسى و حضرت مريم كوچك و بزرك و بحالات مختلف مكرر ديده مىشود و همه تاريخ دارد و صورت محراب حضرت ذكريا و صورت حضرت يحيى و بعضى انبياء ديگر منقوش است اين بنا از زلزله قدرى آسيب ديده و بسقفهاى رواق خرابى رسيده است و هم سقف گنبد بواسطه حريقى سوخته و خراب شده و صورتهائيكه بر سقف بوده از ميان رفته است ولى همينقدر از صورتها كه باقيست اهميت تاريخى و صنعتى دارد در اين جامع در رواق غربى آن چاهى هست كه حالا سر آن مسدود است و از اين چاه نقبى است بجامع اياصوفيه در صورتى كه يك ساعت راه زياده ميانه اين دو جامع فاصله است .\r\nو ديگر از جاهاى ديدنى استانبول موزه بنى يصربها است كه اين طايفه تا زمان سلطان محمود كمال قدرت را در اين مملكت داشته دوائر دولتى از لشگرى و كشورى در تصرف و اقتدار آنها بوده است شيخ الاسلام و وزراء و امراء و ارباب مناصب همه از آنها بوده‌اند و نهايت تسلط را بر سلاطين آل عثمان داشته‌اند در زمان سلطان محمود انقراض يافته‌اند مجسمه‌هاى آنها را ساخته‌اند و لباسهاى خودشان كه اغلب جبه مانند است و همه از لشگرى و كشورى و مذهبى عمامهاى پيچ در پيچ بسيار بزرگ بر سر دارند و صورت مجالس آنها كه در دوائر دولتى و ملتى جمع شده مشغول كارند هرحوزه روى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nيك پارچه تخته بزرك نصب است شرح حال اين طايفه و كيفيت انقراض آنها را در تواريخ آل عثمان بايد ملاحظه نمود .\r\nاينك بعمليات خود در حيدر پاشا اشاره نمايم در آنمحل مجمعى تشكيل مىشود از چند نفر تجار كارآمد وطن‌دوست از مقيمين استانبول كه اغلب در قاضى كوى و حيدر پاشا مسكن دارند و چند نفر از مهاجرين در اين مجمع در باب تشكيل مركز و تشكيل صندوق ماليه گفتگو مىشود و با رفقاى ايرانى كه در پاريس و لندن و نقاط ديگر اروپا هستند مكاتبه مينمائيم و در اين وقت ميرزا محمد صادق طباطبائى كه شرح حال او را در جلد اول و دوم اين كتاب هركجا بمناسبتى نوشته‌ام و از تبعيدشدگان است باتفاق دكتر رضا خان كه يكى از آزاديخواهان و از دوستان قديم نگارنده مىباشد وارد ميشوند با كاركنان اين حوزه آشنا ميشوند و توحيد مساعى مينمائيم اين حوزه سرى دو كار مىكند يكى آنكه بمركز جمعيت اتحاد و ترقى نزديك مىشود بتوسط طلعت بيك نماينده ادرنه در مجلس شورايملى عثمانى و مقرر ميگردد قرارنامهء ميان جمعيت اتحاد و ترقى و آزاديخواهان ايران نوشته شود و در كارهائى كه منافع مشترك دارد يكديگر را مساعدت نمايند دوم آنكه بهر وسيله هست قوهء را كه ميرود آماده شود براى حمله بتهران و خلع محمد على شاه تقويت نمايد و بهر دو كار تا يك اندازه موفق ميگردد شرح هريك در جاى خود نوشته مىشود .\r\nدر اين احوال مشروطه‌خواهان در ايران ميكوشند كه گيلان را از دست دولتيان بگيرند و انتظار ميرود موفق گردند كميته سرى ما هم در اين كار هرچه بتواند كمك مينمايد بعضى از محصلين نظامى ايرانى كه در استانبول هستند مخارج داده بگيلان ميفرستد و بالاخره گيلان بدست آزاديخواهان فتح مىشود .\r\nآقا بالا خان سردار افخم حاكم استبدادى گيلان بدست عبد الحسين خان معز السلطان كه از خوانين بانفوذ مشهور رشت است كشته مىشود عمارت حكومتى را ميسوزانند مستبدين را گوشمال ميدهند دولت باغشاه هم نميتواند از عمليات آنها جلوگيرى نمايد و اين كار موجب اميدوارى تمام آزاديخواهان متوارى شده ميگردد .\r\nخلاصه بعد از آنكه گيلان بدست آزاديخواهان ميفتد جمعى از آزاديخواهان\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو مشروطه‌طلبان كه در قفقاز متفرق بودند و جمعى كه در استانبول مانده بودند روانه گيلان ميشوند .\r\nآقا ميرزا محمد صادق طباطبائى و دكتر رضا خان باروپا ميروند كه روانه خراسان شوند بلكه از آنجا بوكالت مجلس برسند اگرچه خيال من هم اين بود كه بپاريس بروم و انتظار عاقبت كار تهران را در اروپا بكشم ولى اتفاقى ميفتد كه مجبور ميشوم توقف نموده نتيجه آن اتفاق را ببينم و آن اينست كه اواخر ماه محرم سنه هزار و سيصد و بيست و هفت ( 1327 ) روزى ارفع الدوله سفير كبير به خانه حاج زين العابدين مراغه‌ئى ميرود و در آنجا شيخ اسد اللّه تبريزى را كه مدتى در نجف بوده و از طلاب مبرز حوزه درس آقاى خراسانى است و چنديست باستانبول آمده ملاقات مىكند شيخ اسد اللّه اظهار مىكند خوب است ميانه شاه و ملت صلح شود حاج زين العابدين هم تصديق كرده داخل اين صحبت ميشوند و پيش خود گفتگو ميكنند كه شرايط صلح اين باشد شاه مانع افتتاح مجلس نباشد قانون اساسى اجراء گردد چند نفر از اطرافيان شاه كه ملت آنها را خائن و جانى ميداند بوعده چند سال از ايران تبعيد شوند و يكى از حجج اسلام نجف براى اينكه از ملت تجاوزى بحدود سلطنت نشود بتهران مسافرت نمايد شيخ اسد اللّه تقبل مىكند كه حجج اسلام نجف را براى قبول اين شرايط حاضر كند و ارفع الدوله در تاريخ 28 محرم هزار و سيصد و بيست و هفت ( 1327 ) اين شرح را بسعد الدوله وزير خارجه مينويسد و در همان مجلس قرار ميدهند و يا ارفع الدوله خود احتياطى مىكند كه در اين باب با ما يعنى مهاجرين ايرانى كه در استانبول هستيم صحبت داشته ميزان خيال ما را هم بفهمد اينست كه در تاريخ غره صفر از ما در سفارتخانه دعوت مينمايد در صورتى كه هيچيك از ما مسبوق به آن مجلس و خيال ارفع الدوله نيست ارفع الدوله در مجلس ميهمانى مزبور عنوان مىكند كه خوب است در ميان دولت و ملت صلح داده شود و اين جنك خانگى خاتمت يابد و در طى اين صحبت بعضى مذاكرات از بابت مداخله روسها نموده ميگويد ميترسم مسئوليت كارهاى سفارتى را هم در عهده سفارت روس بگذارند و كارها عاقبت وخيم حاصل كند بنظرم ميرسد كه به اين شرايط ميان شاه و مليون صلح شود شما چه رأى ميدهيد چون\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nشرايط را بطوريكه نوشته شد مرتب ذكر مىكند و ما هم از سابقه آن بيخبريم تصور مينمائيم از تهران به او اشاره‌ئى شده باشد و چون كار را سخت ديده‌اند از در مسالمت درآمده‌اند و مقصدشان اينست باينوسيله سلطنت شاه و جان و مال درباريان خائن محفوظ بماند و هم بآمدن يكى از حجج اسلام نجف بتهران شاه بتواند بگويد من از هيجان ملت انديشه نكردم بلكه چون رئيس روحانى از نجف بتهران آمد ناچار شدم به خواهش او مجلس را باز نمايم .\r\nخلاصه اين خيالات باعث مىشود كه با ارفع الدوله مختصر همراهى بشود و ميگوئيم ممكن است پنج نفر از علماء كه قانون اساسى تصويب مىكند در مجلس باشند از طرف علماى نجف زودتر انتخاب شوند و همانها ميان ملت و شاه حكم بوده باشند امنيت شاه را از بابت سلطنتش ميتوان اطمينان داد كه از طرف ملت قيامى بر ضد او نشود ولى حفظ جان او از دست افراد خارج از قدرت ملت است مگر آنكه خود را محافظت نمايد ارفع الدوله اين حرفها را ميشنود و ميگويد من بسعد الدوله تلگرافى خواهم كرد ارفع الدوله بسعد الدوله وزير خارجه تلگراف مىكند به اين مضمون ( بعقيده قاصر بنده براى استقلال مملكت بايد هرچه زودتر ميان دولت و ملت را صلح داد اگر اجازه ميفرمائيد داخل مذاكره باشم . رضا ) در تاريخ چهاردهم صفر جواب از سعد الدوله ميرسد به اين مضمون ( تلگراف جنابعالى رسيد بعرض رساندم همينقدر اطمينان مىدهم كه رأفت و عنايت اعليحضرت اقدس همايونى ارواحنا فداه نسبت برعايا به حد كمال است در فقره اصلاح معلوم نشد بچه ترتيب و مقصد چيست يقين دارم هر اقدامى بفرمائيد از روى كمال دولتخواهى است . سعد الدوله ) اوفع الدوله اين تلگراف را بانجمن سعادت ميفرستد و شرحى به اين مضمون مينويسد ( بانجمن سعادت ايرانيان ادام اللّه بقائه چند روز قبل بر حسب تكليف مليت تلگرافى بتهران فرستادم الان جواب رسيده لفا باسواد تلگرافهاى خودم به جهت استحضار خاطر شريف اعضاى انجمن محترم سعادت ايفاد نموده خواهش ميكنم وقتى را معين كنيد بسفارتخانه تشريف آورده در خصوص اصلاح ميان دولت و ملت از مقامات لازمه كسب تكليف نموده شروع بمذاكره نمائيم بلكه انشاء اللّه از يمن اقدامات وطن‌خواهانه رؤساى ملت جلو\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاين همه خونريزيهاى ابناى وطن گرفته شود معلوم است اجر همگى در نزد خداوند مهربان ضايع نخواهد شد ) از انجمن سعادت جواب نوشته مىشود چون مآل مخابرات از حدود خيرخواهى شخص آنحضرت نگذشته و هنوز به حدى بالغ نشده كه انجمن سعادت را صلاحيت مذاكره بخشد لذا عرض مىشود هروقتى كه صورت احوال قابل عرض محضر انور حضرات آيات اللّه نجف و انجمن ايالتى تبريز باشد انجمن سعادت ميتواند وظيفه وساطت و نقل مخابرات را ادا نمايد انجمن سعادت .\r\nارفع الدوله بواسطه اينكه مكرر مورد ملامت ملت و متهم بارتباط با مركز استبداد شده بود از اين جواب مقصود انجمن را ندانسته تصور كرد كه اعتراض بر او كرده‌اند در صورتى كه مقصود انجمن اين بود كه هنوز كار خام است بايد قدرى پخته‌تر شود تا داخل صحبت بشويم بهرحال شرحى بنگارنده و طباطبائى مينويسد حاصلش آنكه در غره صفر كه در سفارت مهمان بوديد از من خواستيد اقدام باصلاح كنم حالا جواب رسيده بانجمن فرستادم اين طور جواب داده‌اند بديهى است ما هيچگاه چنين تكليف به او نكرده بوده‌ايم و او بواسطه جواب انجمن كه آن را نامساعد تصور كرده باضطراب خاطر افتاده اين نسبت را بما داده است اين است كه با او ملاقات كرده مقصود انجمن را به او حالى نموده و ضمنا از خلاف واقع‌نويسى او گله‌گذارى مىشود و او معذرت خواسته نوشته خود را پس ميگيرد .\r\nارفع الدوله شرح اقدامات خود را تلگرافا بحجج اسلام نجف اطلاع ميدهد و بتوسط انجمن سعادت جواب ميرسد حاصلش آنكه اگر مقاصد ملت انجام شود بالطبع كار باصلاح منتهى خواهد شد و شما كه سعى در انجام مقصد ملت و حصول اصلاح نموده‌ايد البته نزد صاحب شرع مأجور خواهيد بود .\r\nدر اينحال از تهران در جواب مكتوبى كه سفير كبير پيش از مذاكره با ما به سعد الدوله نوشته بوده است ميرسد و ساخته‌ها را خراب كرده معلوم ميدارد هنوز درباريان از غرور نيفتاده براى اجراى قانون اساسى و افتتاح مجلس حاضر نميباشند و قصدشان تغيير دادن قانون اساسى است كه براى شاه اختيارات زيادترى منظور آورده شود حاصل مضمون تلگراف آنكه در باب تبعيد نمودن بعضى از نوكرهاى دولت از\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدربار اين مطلب چه ربطى بمشروطه دارد بعد از آنكه مملكت قانونى شد هركس خلاف كرد مجازات مىشود .\r\nو اما در باب اجراى قانون اساسى اگر قانون اساسى اول خوب بود چرا موجب اين درجه هرج‌ومرج ميگشت قانون اساسى كه موافق مزاج مملكت و مطابق شرع مقدس باشد داده خواهد شد به شرط اينكه اين انقلاب را بخوابانند حجج اسلام چگونه روا ميدارند كه دستجات ارامنه و قفقازى با بمب و اسلحه وارد خاك ايران شوند و مسلمانان را بقتل برسانند اينست نتيجه مشروطه سعد الدوله .\r\nعجبا همين سعد الدوله يكوقت افتخار ميكرد كه اگر من در مجلس نبودم كسى نميتوانست متمم قانون اساسى را تمام كند و حال آن را مخالف صلاح مملكت ميداند .\r\nبعد از رسيدن اين تلگراف ارفع الدوله از مداخله در كار اصلاح صرف‌نظر مىكند ما هم به حال و كار خود ميپردازيم .\r\nتحويل حمل در اين سال روز 28 صفر است شش سال گذشته كه ايرانيان بواسطه آنكه نوروز در محرم و صفر بوده عيد نگرفته‌اند امسال اگر وقايع دلخراش ايران نبود بعد از دو روز كه از بقيه صفر باقيست عيد نوروز را پذيرائى ميكردند ولى افسوس كه دلها خونست و زمين از خون جوانان ايرانى گلگون و نميدانيم عاقبت كار بكجا منتهى خواهد شد از يكطرف اغلب ولايات ايران بدست تصرف آزاديخواهان آمده بنادر فارس را آقا سيد عبد الحسين لارى تصرف نموده شيراز از دست دولتيان خارج گشته تهران از اطراف در فشار است و از طرفى در آذربايجان عين الدوله و رحيم - خان و صمد خان از سه طرف تبريز را محصور نموده نميگذارند ارزاق به شهر برسد در خوى و سلماس و صوفيان آتش جنك شعله‌ور گشته از چهارم صفر تا دوازدهم صفر در اطراف شهر تبريز جنك درگير است و پيوسته شكست نصيب قشون دولت مىشود و موجب اميدوارى آزاديخواهان ميگردد و در ضمن اخبار موحش نيز ميرسد كه خاطرها را افسرده مىكند از جمله خبر كشته شدن سعيد سلماس جوان 25 ساله وطن‌پرست كه نام او را در فصل چهارم نوشته‌ام در جنك سلماس ميرسد و عموم ايرانيان مقيم استانبول را از رده خاطر ميسازد و هم خبر ميرسد كه در تهران بازارها را بسته از\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nدولت مطالبه حقوق خود را ميكنند و دولت اسمعيل خان نام جوانى از آزاديخواهان را با يك تن ديگر ببهانه آنكه داراى مواد محترقه بوده‌اند بدون محاكمه بدار كشيده بلكه مردم عبرت گرفته بازارها را باز كنند و ثمرى نبخشيده مردم در حضرت عبد العظيم و در سفارت عثمانى جمع شده‌اند و شاه با اينحال در باغ شاه نشسته كمى قشون كه براى او باقيمانده است در نهايت فلاكت بنگاهدارى او مشغول است و هرچه از اطراف به او اظهار مىشود كه قانون اساسى را بدهد و مجلس را افتتاح نمايد ثمر نميبخشد از يكطرف بر جان خود ميترسد و از طرف ديگر اجانب او را تشويق ميكنند كه خوددارى كند بلكه ملت بيچاره شود و هردو در نقطه آخر بيچارگى دست توسل بدامان آنها دراز نمايند روسها ظاهرا و باطنا با شاه موافقند و انگليسها بواسطه معاهده با روس سكوت دارند و گاهى مأمورين هردو دولت اظهار ميكنند حقوق ما در ايران محفوظ نيست ناچاريم مداخله بنمائيم همين كه از اطراف داد و فرياد بلند مىشود لحن خود را تغيير داده انتشار ميدهند روس و انگليس باهم شاه را نصيحت ميكنند قانون اساسى را اجرا نمايد و حقوق غصب شده ملت را به او رد نمايد و به اين حرفها چند روزى مردم را سرگرم نگاهميدارند و در عين حال بواسطه خلف باطنى و رقابت معنوى روس و انگليس انگليسيان تا آنجا كه به صورت معاهده 1907 برنخورد بمليون ايران هم اظهار همدردى مينمايند و ميگويند ناچار هستيم به ظاهر در مقابل مظالم روس سكوت نمائيم و گرنه طرفدار حكومت ملى و موافق با نظريات آزاديخواهان ميباشيم اينست وضع سياست كنونى روس و انگليس در ايران .\r\nاما عثمانيان - عثمانيان در اينوقت كه ناتوانى دولت ايران را ميبينند و احتمال ميدهند كار بمداخله روس و انگليس بكشد نميخواهند از آنها عقب بمانند .\r\nخاصه اكنون كه جمعى از مليون ايران در سفارت عثمانى تهران تحصن دارند و وسيله خوبى بدست آنها هست روسها هم نگرانند كه مبادا عثمانيان بدست مهاجرين رخنه در كارهاى ايران بنمايند در اين ايام خبر ميرسد در سرحد ايران و عثمانى از حدود تبريز تجاوزاتى از اكراد عثمانى به خاك ايران شده مكرر ما با دولتيان عثمانى در اين باب صحبت ميداريم بلكه جلوگيرى نمايند و حواس ايرانيان را به كار سرحد\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمشغول ننمايند اما چون عواقب امر كشمكش شاه با آزاديخواهان تاريك است اثر نمىنمايد .\r\nاوائل حمل يكهزار و سيصد و بيست و هفت 1327 تلگرافى از لندن بامضاى ابو الحسن خان معاضد السلطنه كه يكى از مهاجرين است باستانبول بعنوان انجمن سعادت ميرسد رجال مهاجر كه در استانبول و پاريس و غيره هستند بايد بلندن بيايند چونكه روسها خود و جرائد اروپا مخصوصا انگلستان نشريات دروغى راجع بايران ميدهند لازم است يك مجمع ملى ايرانى در لندن باشد آن نشريات را ترديد و تكذيب نمايد رسيدن اين خبر و نرسيدن اخبار آذربايجان بواسطه آنكه لشكريان استبداد در جلفا سيم تلگراف را قطع نموده‌اند و رسيدن اخبار موحش از افواه در محاصره شدن تبريز و سختى ارزاق حواس ايرانيان استانبول و مخصوصا انجمن سعادت را پريشان نموده است كميته سرى ما آنچه بتواند اقدام مىكند ولى بديهى است مركزى كه رسما شناخته شده انجمن سعادت است كه شرح حالش از پيش گفته شده و اشخاص بالنسبه منور الفكر بواسطه غلبه افكار عوام در انجمن اقبالى بانجمن ندارند خصوصا بعد از تشكيل انجمن سرى كه كاركنان حقيقى انجمن سعادت در آن كار ميكنند انجمن سعادت هيولاى بىروحى است و حركت مذبوحى مينمايد .\r\nدر اينحال انجمن سعادت نگارنده را بانجمن خوانده ميپرسد در باب كارهاى ايران عموما و كار آذربايجان خصوصا و امر مداخله روسها چه بخاطر شما ميرسد ميگويم كار سياست در هم پيچيده است و ما مردم درس سياست نخوانده بىخبر از همه جا نميتوانيم در سياست آن هم در مقابل مردمى كه قرنها وقت و ميلياردها پول صرف سياست نموده‌اند دخالت بكنيم استعداد نظامى هم براى مجاهدين ايران از استانبول نميتوانيم بفرستيم فقط كاريكه از ما ساخته است اينست كه وجه اعانه جمع‌آورى نموده بتبريز ارسال داريم كه بتوانند در مقابل قواى استبدادى دفاع نمايند گفتند مردم بيچاره و فقير شده‌اند ندارند بدهند گفتم اوائل ورود باستانبول شرحى بانجمن نوشتم در باب پول و تحصيل آن عقيده خود را گفتم اگر آن روز اقدام كرده بوديد حالا مبلغى وجه نقد در صندوق ميداشتيد و رفع حاجتهاى شما را ميكرد تحصيل پول از راه اعانه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nفرصت لازم دارد و اقدامات فوق العاده ميخواهد حالا بهتر اينست كه وجهى استقراض نمائيد بضمانت مسلسل و آن وجه را براى تبريز ارسال داريد بعد از وجوه اعانه كه جمع مينمائيد يا از ماليه ايران ادا شود مسئله استقراض را نميپذيرند ولى رأى ميدهند اعانه جمع شود و چند نفر از اعضاى آن مجلس و اشخاص خارج چند روز پىدرپى اجتماع نموده و در باب تحصيل وجه گفتگو ميكنند و بعد از چند روز معطلى و دخالت اغراض خصوصى كه در هركار از كارهاى ما خودنمائى دارد مختصر وجهى جمع مىشود و ميگذرد .\r\nو هم در اين ايام از تبريز تلگراف ميرسد كه از چهارم ماه صفر الى دوازدهم جنگ سخت بوده و بالاخره قشون تحت رياست عين الدوله و صمد خان شكست خورده عقب مينشينند .\r\nاين خبر موجب خوشحالى همه ميگردد زيرا كه نهايت نگرانى از طرف آذربايجان بوده است نگارنده در اين ايام روزى در مجلس معبوثان عثمانى با طلعت بيك و مجدى افندى دو نائب رئيس مجلس راجع بايران مذاكره طولانى مينمايد طلعت بيك ميگويد مكتوبى بامضاى احمد رضا رئيس مجلس مبعوثان و سعيد پاشا رئيس مجلس اعيان بشاه ايران نوشته شد و او را تحريص نمودند كه تسليم ملت شود و مجلس را دائر و قانون اساسى را اجراء دارد بعد در باب مساعدت آنها با آزاديخواهان ايران گفتگو مىشود ميگويم ما امروز از شما به دو چيز قانع هستيم يكى آنكه اسباب زحمت ما را فراهم نياوريد و ديگر آنكه در باب متحصنيين در سفارت تهران همراهى كنيد محترمانه توقف نمايند تا كار خاتمت حاصل كند و اما آنكه گفتم اسباب زحمت ما را فراهم نياوريد در مسئله اختلاف سرحدى است كه اواخر سلطنت مظفر الدين شاه و اوائل محمد على شاه تجديد مذاكره شده و عساگر عثمانى بحدود ايران تجاوز نموده‌اند و هنوز به همان حالت باقى است اگر بخواهيد مساعدتى با ما نموده باشيد بايد كار حدود به صورت سه سال قبل برگردد و به همان ترتيب بماند تا مجلس ايران دائر گردد آنوقت يا بموجب فصل چهارم عهدنامه ارض روم بحكميت روس و انگليس فيصل يابد و يا آنكه از طرف دو هيئت ملى عثمانى و ايرانى بطور خوش قرار اصلاح و\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاتمامى داده شود در ظاهر تصديق ميكنند و قرار ميدهند در اينخصوص با صدر اعظم و وزير خارجه گفتگو نمايند و هم در اين ايام بتوسط حسينخان دانش با سليمان نظيف كه يكى از ارباب قلم و نويسندگان عثمانى است و با جمعى از ادبا و معلمين ترك آشنا شده بتوسط آنها مدرسه‌هاى حقوق و دار الفنون و مكتب ملكيه و دار المعلمين استانبول را تماشا ميكنم .\r\nترتيب صورى مدارس عثمانى از روى ترتيبات مدارس اروپا است ولى هنوز آن معنى و اساس را كه بايد دارا باشد دارا نيست مگر اكنون كه دوره مشروطيت شروع مىشود كارى از پيش ببرند و به اين صورتها معانى بدهند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nفصل نهم انقلاب در قسطنطنيه\r\nدر اين مقام مناسب است شرحى از انقلاب عظيم استانبول كه از روز 22 شهر ربيع الاول 27 ه شروع مىشود بنويسم .\r\nشرح اقدامات جمعيت اتحاد و ترقى را سابقا نوشته‌ام اين جمعيت به قوت اتحاد و اتفاق و بمساعدت جمعيتهاى خارجه بعد از سه مرتبه كه شروع به كار كردند و اقدامات آنها عقيم ماند در مرتبه چهارم موفقيت حاصل ميكنند و سلطان را مجبور به دادن قانون اساسى و مجلس مبعوثان مينمايند و از ابتداى موفقيت آنها بواسطه اختلافى كه ما بين پرنس صباح الدين و سائر رؤساى آنها اتفاق افتاده فرقه‌ئى در مقابل آنها تشكيل شده موسوم بفرقه احرار و پرنس صباح الدين در رأس آن فرقه واقعست جمعيت اتحاد و ترقى هم بواسطه غرور موفور اعتنائى بمخالفت اين فرقه نميكنند .\r\nجمعيت احرار هم بر ضد آنها اقدامات مينمايند روزنامه اقدام كه بقلم على كمال زبردست‌ترين نويسندگان عثمانى نوشته مىشود از طرفداران احرار و بر ضد اتحاد و ترقى است در مقابل او حسين جاهد كه يكى از جمعيت اتحاد و ترقى و نويسنده جريده طنين است و با على كمال هم رقابت شخصى دارد در طنين از مندرجات اقدام دفاع مينمايد و هرچه بر فعاليت اتحاد و ترقى و خودنمائى آنها افزوده مىشود فرقه احرار را واميدارد اسباب مدافعه را بيشتر فراهم كنند پيش از افتتاح پارلمان و بعد از صدور دستخط مشروطيت مجمع اتحاد و ترقى در استانبول كار مجلس مبعوثان را ميكرده و فعاليت تام داشته و همچنين شعبه‌هاى آن در هركجا بر تمام دوائر دولتى و ملتى تحكم ميكرده اعضاى اصلى اين فرقه كه بعد از صدمات بسيار و تشبثات بيحد موفق بانجام اين خدمت بزرك شده‌اند البته در اينموقع همه توقع دارند مصدر كار و خدمت باشند و هم اشخاصى كه خود را بهر وسيله به اين جمعيت اتصال داده‌اند استفاده ميخواهند و براى همين كار\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nداخل اين جمعيت شده‌اند بعد از افتتاح مجلس قرار بوده اتحاد و ترقى ديگر مداخله در كارها نكند و امور بتصويب مجلس ملى و مجلس اعيان و وكلاى دولت يعنى وزراء جارى باشد ولى اين كار صورت نگرفت و با وجود بودن مجلس ملى و مجلس اعيان و تشكيل شدن كابينه وزراء باز رؤساى جمعيت و بلكه تابينها هم ميخواهند مداخله در كارها بكنند و در عزل و نصب وزراء و حكام دخالت داشته باشند به اين عنوان كه چون اول كار است بايد مراقبت كرد هركس داخل كارهاى دولتى مىشود از افراد جمعيت بوده باشد لا غير بديهى است فرقه احرار هم كه در رأس آنها شخص فداكارى مانند صباح الدين واقع است آرام نمينشيند و بيطرف نميماند خصوصا كه ارامنه تبعه عثمانى هم طرفدار جمعيت احرارند و قوت زياد دارند از طرف ديگر مستبدين و محافظه‌كاران هم كه قطعا در باطن رأى سلطان را در عقب سر خود مشاهده مينمايند جمعيتى تشكيل داده بنام جمعيت محمدى و لزوم تطبيق قانون اساسى را با شرع اسلام عنوان تمايز خود قرار داده‌اند و البته اين جمعيت سلطان را اولو الامر ميداند و نميتواند ببيند بمقام خليفة اللهى اهانتى وارد گردد اين فرقه اغلب در لباس روحانى هستند و با احرار آنقدر طرف نيستند كه با جمعيت اتحاد و ترقى طرفيت دارند وزراى مستبد مغضوب ملت هم با اين جمعيت مربوط ميباشند بعضى از سياستهاى پيچ‌درپيچ خارجى هم شايد بىميل بانقلابى در عثمانى نبوده باشد كامل پاشا و طرفداران او هم بواسطه لطمهء كه از جمعيت اتحاد و ترقى خورده‌اند بيميل بتقويت اين جمعيت نميباشند خصوصا وزير حربيه معزول ناظم پاشا كه بر سر كار او كامل پاشا از صدارت افتاده البته با دست قوى كه در دائره عسگريه دارد آرام نميماند و افراد عسگر را بهر وسيله بر ضد عليرضا پاشا كه تا اينوقت بتصويب اتحاد و ترقى وزير حربيه است تهييج مينمايد شيخ الاسلام مستعفى جمال الدين هم كه بواسطه عزل كامل پاشا و مخالفت جمعيت اتحاد و ترقى با او از كار خارج شده و منزوى گرديده ببودن ضياء الدين در مسند رياست مشيخت اسلامى رضايت ندارد چنان كه نگارنده در اين ايام او را بطور خصوصى در عمارت ييلاقيش در قوزخجق ملاقات كرده از كلماتش معلوم مىشود موقتا و از روى مصلحتى استعفا داده است .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبالجمله اين اسباب جمع مىشود و همه منتظرند صدا از كجا بلند و آتش زير خاكستر از كدام نقطه شعله‌ور خواهد گشت جمعى از خيرخواهان ملت عثمانى ميكوشند ميان اين دو جمعيت را كه اتحاد و ترقى و احرار باشد صلح داده و با هم ائتلاف كنند ولى دست اختلاف اندازنده قوى است و نميگذارد كار ائتلاف صورت بگيرد بعلاوه در اوايل ماه ربيع الاول هزار و سيصد و بيست و هفت ( 1327 ) يكى از نويسندگان فرقه احرار حسن فهمى بيك نويسنده جريده سربستى كه فوق العاده با جمعيت اتحاد و ترقى طرفيت دارد غفلة كشته مىشود فرقه احرار كشته شدن او را بجمعيت اتحاد و ترقى نسبت ميدهند قاتل هم معلوم نميشود اين قتل مهم ناگهانى فوق العاده تهييج فتنه كرده آتش زير خاكستر را شعله‌ور ميسازد .\r\nبالجمله جمعيت اتحاد و ترقى يك دسته قشون مطمئن از سلانيك باستانبول آورده حفاظت مجلس و نگاهبانى مواضع مهم را كه از جمله است سراى سلطنتى به آنها سپرده بودند يكوقت خبردار ميشوند كه دو ثلث قشون متفرقه حاضر در استانبول كه قريب پانزده هزار نفر است با يكديگر اتفاق كرده رؤساى آنها بهر وسيله بوده با فرقه محمديه يكى شده‌اند و عساگر سلانيكى مطمئن قسم خورده را نيز با خود همراه كرده بر ضد كابينه حسين حلمى پاشا صدر اعظم و رياست مجلس احمد رضا بيك در ظاهر و باطن بحمايت استقلال سلطنت خليفة اللهى عبد الحميد قيام مينمايند فرقه احرار هم با اين جمع براى خورد كردن قدرت جمعيت اتحاد و ترقى رفيق شده تصور كرده‌اند بكوتاه كردن دست جمعيت اتحاد و ترقى آنها روى كار خواهند آمد و به بر هم خوردن كابينه حسين حلمى پاشا كامل پاشا دوباره صدر اعظم مىشود و ناظم پاشا باز وزير جنك ميگردد .\r\nاما گمان ميكنم در شبهه باشند زيرا كه در جنك دو فرقه آزاديخواه فايده عايد مستبدين خواهد گشت ديگر تا قضا و قدر چه حكم نمايد بهرصورت شب دوشنبه 22 ربيع الاول عساگر متفقه در اطراف مجلس مبعوثان كه متصل بجامع اياصوفيه است جمع ميشوند و جمعيت احرار و محمديه به آنها مدد ميدهند و صبح سه‌شنبه انقلاب شروع مىشود دكاكين استانبول را ميبندند مردم اطراف مجلس شورايملى جمع\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nميشوند عساگر متفقه ضابطهاى خود را گرفته محبوس ميدارند و چاوشها را بر خود فرمانده كرده از اطاعت وزارت جنك سرپيچى مينمايند فقط عده كمى از عساگر در تحت امر وزير جنك عليرضا پاشا در سرعسكر كه مركز وزارت جنك است باقى ميمانند جمعى از عساكر متفقه با جمعى از فرقه محمدى ميروند آنها را بياورند بساير عساكر ملحق نمايند ولى آنها درهاى سرعسكر را بسته كسى را راه نميدهند و در مدافعه عساكر محصور در سرعسكر با عساكر متفقه چند نفر مقتول و چند نفر مجروح ميشوند .\r\nعساكر متفقه در حفظ تبعه خارجه و امنيت شهر فوق العاده اقدام مينمايند و نميگذارند بدست بيگانگان بهانه بيفتد .\r\nدر ميدان سلطان بايزيد اطراف خيابانها عسكر ايستاده با تفنگهاى سر دست كشيده از عبور و مرور خلق به اطراف سرعسكر مانع ميباشند نگارنده خود در ميان معركه حاضر است و همه جا را مشاهده مينمايد و همچنين در اطراف مجلس شورايملى تمام معبرها را گرفته‌اند فضاى وسيع جلو خان مجلس كه جلو خان مسجد اياصوفيه است و اطراف باغچه بلديه كه متصل است به آن مقام و اطراف جامع سلطان احمد كه فضاى وسيع دارد تمام پر است از عساكر مسلح و از فرقه احرار و جمعيت محمديه .\r\nاول صبح از طرف عمارت مجلس تيرى خالى مىشود و به اين بهانه عساكر متفقه بجانب مجلس شليك نموده شيشه‌ها را شكسته‌اند جوانى ارسلان نام مبعوث بيروت چون بحسين جاهد نويسنده روزنامه طنين جمعيت اتحاد و ترقى شباهت صورى داشته بدست عساكر كشته شده بعد معلوم مىشود حسين جاهد نبوده است ناظم پاشا وزير عدليه و رضا پاشا وزير جنك با يكديگر در يك درشكه حركت ميكرده‌اند با جمعيت تصادف نموده ناظر بحريه تصور مىكند كه عساكر قصد جان او را دارند دست بسلاح مىكند فورا هردو نفر هدف تير شده ناظم پاشا در دم جان ميدهد و رضا پاشا مجروح ميگردد .\r\nبالجمله با اين تصادفات و يا خود از روى قصد در اين روز جمعى از رؤساى جمعيت اتحاد و ترقى كشته ميشوند احمد رضا بيك رئيس مجلس در باب عالى متحصن\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nشده استعفاى خود را باينصورت مينويسد چنان كه تمام عمر خود را تا امروز وقف خدمت به وطن نموده‌ام اكنون هم كه بر عليه من فكرى حاصل شده است از رياست مجلس مبعوثان استعفا مىدهم و اين را هم جزو خدمات وطنى خود ميشمارم مستعفى احمد رضا و نيز حسين حلمى پاشا صدر اعظم ميرود بسراى يلدوز استعفاى خود را بسلطان ميدهد .\r\nانتشار خبر استعفاى اين دو رئيس اول دولت و ملت موجب اطفاى حرارت شورشيان مىشود منتظر تعيين صدر اعظم و رئيس مجلس و وزراى مسئول هستند تا شب در ميرسد ساعت‌بساعت بر جمعيت عساكر افزوده مىشود حتى در محبس دولتى را مستحفظين باز كرده محبوسين هم ملحق بجمعيت ميشوند و خودشان هم نميدانند چه ميخواهند ضياء الدين افندى شيخ الاسلام و جواد بيك كاتب مخصوص سلطان مكرر ميآيند و با جمعيت حرف ميزنند و مردم انتظار دارند كامل پاشا صدر اعظم گردد ولى سلطان صلاح خود را در تعيين او ندانسته و يا او خود احتياط كرده قبول نميكند .\r\nبالجمله توفيق پاشا وزير خارجه سابق را رئيس الوزراء مينمايند و مشير ادهم پاشا وزير جنك مىشود و مهره به خانه جمعيت احرار نميافتد و بعد از مدتى كه لفظ خليفة إله و اولى الامر ذكر نميشده در جرائد امروز باز شايع گشته اطاعت كردن عساكر را از اولى الامر لازم ميشمرند تا عاقبتش بكجا بيانجامد .\r\nديشب كه شب چهارشنبه بود در ساعت 5 / 4 از شب رفته دستخط سلطان بتوسط مشير ادهم پاشا بعساگر ميرسد كه سلطان مستدعيات آنها را قبول كرده است و مژده رياست خودش را بر قشون به آنها ميدهد و بعساكر اجازه ميدهند يك ساعت متفقا براى اظهار خوشحالى شليك نمايند ولى اين شليك تا غروب آفتاب امروز طول ميكشد و اكنون كه اين شرح را مينويسم صداى شليك بيش از ده هزار عسگر و انقلاب شهر مرا آسوده نميگذارد و در ظرف دو سه روز اعاده استبداد باز اداره خفيه‌بازى دائر شده جمعى بيگناه را گرفته ميكشند و مصمم ميشوند از ايرانيان و ارامنه كه تقصير آزاديخواهى بيشتر به گردن آنها است جمعى را بكشند و ريشه آزاديخواهى را از بيخ‌وبن بكنند\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبعد از آنكه حكومت استبدادى سى و سه ساله سلطان تجديد مىشود و زبانها و قلم‌ها در زنجير استبداد بسته ميگردد شروع ميكنند بگرفتن مردم بيگناه و يكنفر صاحبمنصب بحرى را كه در يكى از كشتيهاى زره‌پوش بوده و از او نگران ميباشند گرفته بى محاكمه اعدام ميكنند و درست بر همه كس محقق مىشود كه تمام اين اسباب براى اعاده دادن استبداد بوده است .\r\nدر اينحال جمعيت احرار به خود آمده از رفتار گذشته خود پشيمان شده رؤساى جمعيتهاى ارامنه هم كه در راه آزادى عثمانيان فداكارى جانى و مالى كرده سلسله جنبان اتفاق و اتحاد تمام عناصر آزاديخواه شده عقد اتفاقى در استانبول ميانه احرار و ارامنه با جمعيت اتحاد و ترقى بسته مىشود و خبر اين اتحاد ملى بسلانيك رسيده مردم روم ايلى كه اغلب جزو جمعيت اتحاد و ترقى هستند بهيجان آمده ولايات ديگر را هم شعبهاى جمعيت اتحاديه بهيجان ميآورند مبعوثين مجلس ملى بىاطمينانى جانى خود را بموكلين در همه جا اظهار ميكنند ضباط عسگرى كه تابينهاى آنها متمرد شده سر از اطاعت پيچيده‌اند در سلانيك باردوى ملى عثمانى ملحق شده عقد اتحادى ميبندند نيازى بيك قهرمان آزادى عثمانى اسباب حركت اردو را به طرف استانبول فراهم ميآورد انور بيك قهرمان دوم آزادى كه در آلمان است خود را بسلانيك مىرساند .\r\nاحمد رضا بيك رئيس مستعفى مجلس باردوى ملى ملحق مىشود طلعت بيك نائب رئيس مجلس و حسين جاهد و غيره از رؤساى جمعيت اتحاديه و مبعوثين مجلس باردو ملحق ميگردند .\r\nمحمود شوكت پاشاى عرب كه يكى از مردمان غيرتمند عاقل عثمانى است و سالها مغضوب سلطان حميد بوده در سلانيك قد مردانگى علم نموده بيست و پنجهزار ليره طلا نقدينه خود را در طبق اخلاص گذارده براى مصرف حركت اردو نياز مىكند رياست اردوى متحرك را هم ميپذيرد جمعى از تجار و متمولين سلانيك هم هريك به قدر استطاعت خود همراهى ميكنند وجه نقد قابلى موجود مىشود و اين اردو حركت كرده تا اياستفانوس كه چند ميل راه دور از استانبول است ميرسد اردو در اياستفانوس\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاقامت نموده پىدرپى مدد به آنها ميرسد .\r\nسلطان حميد از شنيدن خبر ورود اين اردو باياستفانوس متوحش مىشود ولى بعضى از اشخاص كه در ظاهر با احرار بودند و در باطن با سلطان به او راپرت ميدهند كه اين اردو اساس ندارد و جمعيت كمى هستند آن هم از مردم رجاله كه هيچ قابل اعتنا نيستند و خودبخود متفرق خواهند شد سلطان هم باور كرده اعتنائى نميكند .\r\nسلطان بعساكر ساخلوى استانبول كه بافراد آنها وجه قابل داده شده نهايت اطمينان را دارد و هم تصور مىكند جمعيت اتحاد محمديه او را خليفة اللّه و اولى الامر ميدانند و حفظ سلطنتش را بر خود واجب ميشمارند بىآنكه بخاطر بياورد اين گفته را كه : دشمن نتوان حقير و بيچاره شمرد .\r\nبالجمله روز شنبه بيست و ششم ربيع الاول مقدمه اردوى متحرك باياستفانوس رسيده شروع مىكند با مبعوثين مجلس شورا و كسانى كه از جمعيت اتحاد و ترقى در كارهاى دولتى و ملتى هستند بجواب و سئوال كردن مردم استانبول هم با قطار راه‌آهن پىدرپى باستقبال اردوى متحرك ميروند روز بيست و هشتم دولت قدغن مىكند كسى باياستفانوس نرود ولى مردم ممتنع نشده با نهايت شوق بمقرىكوى كه نزديك است باياستفانوس رفته آنجا مجتمع ميشوند خواص و اشخاصى كه كار مخصوصى دارند بهر وسيله باشد خود را باياستفانوس ميرسانند نگارنده هم روز يكشنبه بيست و هفتم براى تماشا و ملاقات بعضى از رؤساى جمعيت كه با من دوستى دارند بمقرىكوى ميرود با بعضى از رؤسا ملاقات كرده از خيالات باطنى آنها كه خلع سلطان و تأديب كامل نمودن از مرتكبين است واقف گشته بىنهايت مسرور ميشوم كه لطمه وارد شده بر - آزادى عثمانيان به اين حركت غيورانه وطن‌پرستان جبران خواهد شد و چون عمده اطمينان محمد على شاه بامپراطور روس و سلطان حميد است و در غلبه سلطان حميد بر مشروطه‌خواهان عثمانى استبداد ايران هم قوتى ميگيرد البته در اين برگشت امر براى آزادى ايران هم نتيجه نيكو خواهد بود و پشت استبداد ايران شكسته مىشود بهرحال با نهايت خوشحالى مراجعت ميكنم هنگام مراجعت در يكى از كوچه‌هاى مقرىكوى دو نفر طفل هفت ساله را ميبينيم كه بازى ميكنند و لباس مكتبى پوشيده‌اند\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاز لباس من و رفيق من ميشناسند ايرانى هستيم بعد از گذشتن من بتركى ميگويند شاه ايران پيس است ميپرسم براى چه ميگويد چونكه حريت بملت نميدهد از ذكاوت و عقل اين طفل دهقانى تعجب كرده پيش خود ميگويم اينست نتيجه خيانت بملت كه انسان را در دنيا حتى در دهات عالم آن هم نزد اطفال هفت ساله رسوا مينمايد رو بطفل كرده ميگويم اگر اينطور است پس عبد الحميد هم پيس است ميبينم رنك صورتش برافروخته شده به دستش اشاره مىكند به دو نفر قراول كه كمى فاصله در يك قراولخانه كشيك ميكشند و ميگويد آهسته باش اينها ميشنوند از اين احتياط بموقع او بيشتر بر عقل و هوش او آفرين گفته روانه ميشوم بالجمله روز دوشنبه بيست و هشتم ربيع الاول روزنامه هلال از طرف جمعيت اتحاد و ترقى بطبع ميرسد و شرايط خلافت اسلامى را در آن درج كرده سيآت اعمال عبد الحميد را به ياد مردم ميآورد و هيجان غريبى در خلق ظاهر مىشود معلوم است مقدمه خلع سلطان مىباشد .\r\nفرداى آن روز از طرف دولت روزنامه توقيف مىشود و اداره‌اش را ميبندند از اين توقيف ميتوان احساس قوتى در طرف عبد الحميد كرد و دانست كه بمخالفت خود با جمعيت اتحاد و ترقى باقيست بعلاوه شخصى از رؤساى فرقه احرار نزد نگارنده آمده از حال حاضر از او ميپرسم ميگويد افسوس كه بىنتيجه ماند ميگويم چرا ميگويد سلطان دانست جمعيت اردو كم است و اهميت به آنها نداد وجهى هم قرار شده بدهد و آنها را راضى نمايد برگردند چون بقول او فى الجمله اطمينان داشتم بينهايت افسرده گشتم و گفتم اگر اين اردو كارى از پيش نبرده برگردد كار آزادى عثمانيان زار است .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nفصل دهم فتح تركان جوان و خلع سلطان\r\nسه روز نه تنها من در حال تحير هستم بلكه روز سه‌شنبه و چهارشنبه و پنجشنبه سكوت و سكونتى در تمام خلق فرمانرواست حتى جرايد نميدانند چه بنويسند اغلب جرايد بواسطه مبهم بودن اوضاع طبع نميشود زيرا اطمينان از عاقبت كار ندارند و از طرف ملاحظه دارند از آن طرف اردوى متحرك نقشه اجرائيات را براى صبح شنبه و عصر جمعه كشيده است بسه ملاحظه يكى آنكه كار جمع‌آورى و اتفاقشان با مراكز داخلى از لشگرى و كشورى تمام شود و وقت لازم است دوم آنكه اگر پيش از جمعه شروع بعمليات نمايند رسم سلامليق « 1 » روز جمعه برهم مىخورد و نميخواهند برهم بخورد سيم آنكه منتظرند روز جمعه براى رسم سلاميق كه عساكر هرسربازخانه در سراى يلدوز جمع ميشوند و سربازخانهاى خود را خالى مينمايند عساكر منصور بروند جاهاى آنها را تصرف نمايند بىآنكه اصطكاك و خونريزى شود .\r\nبهرحال در اين سه روز هيچ اقدام نميكنند و باقدامات اساسى سرى امرار وقت مينمايند صبح جمعه باز رفيق عثمانى من از فرقه احرار آمده بطور قطع ميگويد اردوى متحرك مراجعت خواهد كرد و كار با سلطان باصلاح تمام شد نگارنده براى كسب خبر صحيح بيرون رفته يكى از رابطهاى جمعيت اتحاد و ترقى را ديده ميپرسم چه شد و كار بكجا رسيد محرمانه ميگويد همين امشب تمام خواهد شد ميگويم آيا در كار اردو سستى حاصل شده است ميگويد حاشا فردا صبح شروع خواهد شد صبح فردا صداى توپ شما را از خواب بيدار خواهد كرد اين خبر موجب مسرت گرديده اميدوارى كامل حاصل مىشود در اين حال ورقه فوق العاده بدست ميآيد كه از طرف محمود شوكت پاشا بتوفيق پاشا صدر اعظم نوشته شده حاصل مضمون آنكه اين\r\n\r\n\r\n","description":"","footnote":"\r\n( 1 ) نماز روز جمعه كه سلطان بجامع ميآيد\r\n","page_name":" 85 ","page_number":85},
  {"content":"\r\n\r\nاردو براى مجازات دادن بدكاران آمده شنيده مىشود بعضى بيخبران ميگويند ما قصد خلع سلطان را داريم و باينواسطه حضرت خلافت پناهى ميخواهند امروز به مسجد براى نماز جمعه نروند اين خبر قطعا كذب است و قصد سوئى نسبت بذات شاهانه نيست البته رسم جمعه را از دست ندهند و بدون تفويت وقت امر كنيد اين بيان‌نامه را طبع و نشر نمايند صدر اعظم هم ورقه را به نظر سلطان رسانيده و امر فورى بطبع و نشر آن صادر نموده سلطان هم باور كرده به نماز جمعه خواهد رفت سخن سرى را از شخص بصير شنيده بودم بيان‌نامه را هم خواندم و گفتم آفرين بر اين عقل و دانش و حسن تدبير كه تا دم آخر مدعى را خواب كرده نميگذارند بفكر چاره روزگار سياه خود بيفتد نه مثل ما مردم كه تمام قوه فكريه و تدابير دفاعيه خود را در مدافعه از استبداد ايران بايرادات زبانى و طرف كردن مدعيان برگذار مينموديم .\r\nخلاصه سلطان ميرود به نماز جمعه عساكر ساخلو تمام در سلام جمعه حاضر ميشوند سربازخانها خالى ميگردد در حينيكه سلطان مشغول نماز است قسمتهاى اردوى متحرك بيسروصدا دسته‌دسته بهر سربازخانه وارد شده آنها را تصرف نموده چون بعد از ظهر عساكر برميگردند بسربازخانها ميبينند همه را گرفته‌اند عساكر فاتح آنها را خلع سلاح مينمايند و آنها كه از دادن اسلحه امتناع ميكنند بسرعسكر كه وزارت جنك باشد روانه ميشوند اين كار بىصدا و ندا تمام مىشود فقط اندك تشويش در مردم رخ ميدهد و چند دقيقه دكاكين بسته مىشود ولى چون عقبه ندارد دوباره باز مىشود و در همين حال سراى يلدوز مقارن مراجعت سلطان بقصر خود محاصره سخت شده احدى را نميگذارند بسراى رفته خبرى بسلطان برساند اردوى متحرك هم كارهاى خود را با مراكز داخلى و سفراى خارجه تمام كرده شب شنبه اردو را به اطراف تقسيم نموده قرار دادند از صبح شنبه حكومت نظامى در تمام استانبول و اطراف برقرار گردد .\r\nعساكر ملى سرعسكر را تصرف ميكنند و يك‌يك سربازخانها را ميگيرند مگر دو جا و دائره محاصره سراى يلدوز را تنگ مينمايند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nسلطان و هيئت دولت اميدوارى كه دارند به دو قثله « 1 » است يكى داش قثله و ديگر قثله سليميه كه در اين دو قثله تهيه كافى دارند و از عساكر موافق با خود در اين دو قثله زيادتر از جاهاى ديگر مىباشد و در قثله سليميه دوازده توپ مسلسل دارند تصور ميكنند اگر كار سخت شد چون موقع آن قثله طورى است كه به شهر استانبول مسلط است شهر را بتوپ ميبندند در اين صورت اجانب مداخله خواهند كرد و كار باصلاح تمام مىشود .\r\nاتفاقا شب آن روز يكى از ضابطان كه كليد توپها نزد او بوده متذكر مىشود شايد فردا به اين توپها بخواهند از عمليات اردوى متحرك جلوگيرى نمايند محض خدمت بملت كليدها را برداشته فرار مىكند در سربازخانه مزبور چون موقع ميرسد از آن توپها استفاده نمايند ميبينند بىكليد است و مأيوس ميگردند .\r\nاين قضاياى بيك اوغلى است و اما استانبول صبح شنبه اول آفتاب در استانبول صداى توپ و تفنك بلند مىشود عساكر منصور داخل شهر ميگردند تمام شهر را ميگيرند دكاكين بسته مىشود سرعسكر را تصرف مينمايند و يك‌يك مراكز را ميگيرند تا ميرسند بباب عالى جمعى از عساكر متمرد و جمعى از مستبدين بباب عالى پناه برده‌اند عساكر منصور حمله ميكنند آنجا را بگيرند از طرف مستبدين به آنها شليك مىشود آنوقت ببابعالى توپ ميبندند و با مختصر زد و خورد و كشته شدن جمعى از دو طرف آنجا را هم تصرف مينمايند محصورين بعضى مقتول شده بعضى فرار كرده بعضى دستگير ميشوند در اينموقع يك توپ شربنل كه پهلوى كلوپ عسكريه و مقابل سفارت ايران گذارده شده ببابعالى گلوله مىبارد بواسطه رسيدن يك گلوله بشربنلها مخزن توپ آتش گرفته جمعى كه اطراف توپ هستند كشته ميشوند و عمارتهاى اطراف را تا مسافت دوردست آسيب زياد مىرساند شيشه‌هاى در و پنجره سفارت ايران هم خورد مىشود بعد از تصرف بابعالى كار جنك در شهر استانبول تمام مىشود و لكن صداى توپ و تفنك از بيك اوغلى بلند است يكدسته چهارصد نفرى از جوانان كم‌تجربه سلانيكى حمله ميكنند بداش قثله بعد از مختصر زد و خورد از طرف قثله بحيله بيرق امان بلند مىشود\r\n\r\n\r\n","description":"","footnote":"\r\n( 1 ) سربازخانه\r\n","page_name":" 87 ","page_number":87},
  {"content":"\r\n\r\nكه جوانان را نزديك بياورند همين كه ميروند قثله را بگيرند يك مرتبه از بالا شليك كرده جمع كثير از جوانان كشته ميشوند و بالاخره عساكر باتجربه ميرسند و با ضرب توپ كار را بر قثله‌نشينان تنگ كرده قثله را تصرف ميكنند و هركس در آن است باستثناى معدودى همه كشته ميشوند قثله سليميه را هم تصرف ميكنند و ديگر مراكز را ميگيرند و همه جا بدست اردوى متحرك آمده تا شب كارها تمام مىشود فقط باقى ميماند سراى يلدوز كه در حال محاصره است .\r\nدر اين روز يكنفر عمامه بسر در تمام استانبول ديده نميشود مگر جلو سرنيزه عساكر كه با ضرب و شتم شديد آنها را بمحبس مىبرند و اغلب اعضاى انجمن محمدى طرفداران خلافت‌پناهى ميباشند و همچنين از نزديكان سلطان و از رؤساى خفيه سلطانى كه سالها واسطه انواع بدبختى براى خلق بوده‌اند پيوسته گرفتار شده بمحاكمه عسكريه فرستاده ميشوند و اغلب اعدام ميگردند در اين دو روز هيچيك از جرائد طبع نشده ادارات جرائد توقيف است روز يكشنبه طرف صبح جريده صباح بيان‌نامهء نشر ميدهد كه امروز ساعت چهار مجلس مبعوثان و مجلس اعيان در اياستفانوس منعقد خواهد شد و مذاكرات مخفى خواهد بود در نتيجه مذاكرات در دو مجلس در اياستفانوس روز دوشنبه مجلس مبعوثان در استانبول در محل خودش منعقد ميگردد و روز دوشنبه از طرف محمود شوكت پاشا اعلان مىشود دكاكين را باز نمايند و مردم بشغل و كار خود بپردازند دكاكين باز مىشود مردم بانهايت آسايش به كار خود ميپردازند ولى ساعت‌بساعت بر تنگى محاصره سراى يلدوز افزوده مىشود احدى را نميگذارند بيلدوز وارد يا از آنجا خارج گردد بديهى است در اين صورت سلطان به كلى از اوضاع شهر بىخبر است چه رسد باوضاع مملكت چيزى كه به گوش او از هوا رسيده است صداى توپ و تفنك دو سه روز بوده كه باز از كيفيت و نتيجه آن بىخبر است و تصور نميكنم سلطان حميد در تمام عمر خود ايامى از اين چند روز سختتر گذرانيده باشد چه هرساعت مرك را در برابر چشم خود مشاهده مينمايد روز دوشنبه مجلس كه منعقد مىشود ميفرستند ضياء الدين شيخ الاسلام و امين فتوى را در مجلس حاضر مينمايند هيئت وزراء و رئيس مجلس اعيان هم حاضر است از شيخ الاسلام استفتاء ميكنند به صورت\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nذيل و جواب ميگيرند .\r\n\r\n( صورت استفتاء عين ترجمه )\r\nچه بايد كرد با امام المسلمين اگر مخالفت كند با شريعت و بسوزاند كتب دينيه را و بيهوده مصرف كند بيت المال را و بىسبب بكشد و حبس كند و تبعيد نمايد رعيت خود را و مرتكب هرگونه مظلمه بگردد و مخالفت كند قسمى را كه ياد نموده و باعث شود فتنه بزرك را ميان مسلمانان و جنك و جدل ميان مسلمانان بياندازد بعلاوه كه خلع او در اغلب بلاد اسلامى اعلان شده باشد و او اعتراف بخلع خود نكند چنان كه اخبار صحيح بر آن دلالت دارد پس آيا بر اولياى امور خلع زيد مذكور از امامت و عزل او از سلطنت يا اقاله نمودن او خصوصا اگر محقق شد كه در بقاى او ضرر عظيم است و در خلع او صلاح ظاهر جائز است يا خير .\r\nشيخ الاسلام جواب مينويسد ( مىشود ) كتبه الفقير السيد محمد ضياء الدين عفى عنه و بعد از صدور جواب هيئتى از مجلس معين گشته ميرود بسراى يلدوز بسلطان خلع او را از سلطنت ابلاغ مينمايد رئيس اين هيئت اسعد پاشا است هيئت در اول ورود بيلدوز برميخورند بيكدسته از سربازان ساخلوى و از آنها رخصت گرفته وارد سراى ميشوند جواد بيك باش كاتب ( منشى حضور ) سلطان آمده ميپرسد براى چه آمده‌ايد رئيس هيئت سبب آمدن خود را به او ميگويد جواد بيك ميخواهد داخل قصر شود در قصر بسته است بسيار در را ميكوبد تا باز ميكنند داخل شده پشت در قريب سى نفر غلام سياه مستحفظ ايستاده و عبد الحميد در سالون عمارت موسوم به ( تسليط كوشك ) مىباشد چون هيئت وارد سالون شده با سلطان مواجه مىشود عبد الحميد ردنكت سياهى دربر دارد و با حالت اضطراب كنار ميز تحريرش ايستاده پسر كوچكش عبد الرحيم در كنار او مىباشد سلطان پيش آمده ميپرسد براى چه كار آمده‌ايد اسعد پاشا قدم پيش نهاده سلام نظامى داده ميگويد مطابق فتواى شيخ الاسلام ملت شما را از سلطنت خلع كرد عبد الحميد از شنيدن اين خبر متوحش مىشود و لكن خوددارى نموده ميگويد اين تقدير خداست اما حيات من و ساكت مىشود اسعد پاشا ميگويد ملت حيات شما را ضمانت مىكند عبد الحميد حالا ميگوئيد ولى بعد\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nچه ميكنند من با برادرم « 1 » سى و سه سال مدارا كردم و گذاردم او زندگانى كند قداسو افندى يكى از اعضاى هيئت ميگويد ضمانت ميكنيم كه خطر براى شما نباشد عبد الحميد - كجا بايد منزل كنم اسعد پاشا - ما نميتوانيم جواب اين حرف را بدهيم چونكه بما دستورى داده نشده است عبد الحميد - ميخواهم در سراى چراغان « 2 » بمانم و لكن چون پرنس صلاح الدين آنجا ساكن است نميتوانم با او باشم او از سراى چراغان برود و سراى را به من واگذارد غير از اين مطلبى ندارم فقط تنى چند خدمتگزار به من واگذار كنند هيئت به او اطمينان ميدهد كه خواهش او را برآورند بالجمله هيئت مراجعت نموده شرح واقعه را بمجلس ميگويد و صداى زنده باد سلطان محمد خامس از مجلس بلند شده هيئتى از مجلس نزد سلطانمحمد رشاد خان رفته تبريك سلطنت به او ميگويند .\r\nروز سه‌شنبه 7 ربيع الثانى هزار و سيصد و بيست و هفت ( 1327 ) سلطانمحمد - رشاد خان بمجلس آمده رسم تحليف بجاى ميآورد شهر را زينت مينمايند شب چهارشنبه چراغانى عالى ميكنند و در همان شب پس از گذشتن چهار ساعت عبد الحميد را با سى نفر از اهل و عيالش در قطار راه‌آهن با عده‌ئى مستحفظ برياست فتحى بيك بسلانيك ميفرستند آنجا محبوس مىشود و سراى يلدوز را تصرف مينمايند و دولت بىپايانى بىخون دل نصيب ملت عثمانى ميگردد در همان وقت نگارنده با همسفر خود در قايق نشسته بتماشاى چراغانى دريائى ميرود هنگام مراجعت كه ميخواهد در اسكله سركچى پياده شود يك كشتى كوچك بىچراغ در تاريكى و به آرامى از قايق ما ميگذرد بطوريكه قايق بخطر غرق نزديك مىشود و زود خود را دور ميگيرد اين كشتى است كه سلطان حميد را در سركچى پياده كرده براه‌آهن سلانيك مىرساند طورى كشتى مزبور ساكت و آرام است كه بدان ميماند كسى در آن نيست و اين تستر براى اينست كه مبادا فتنه‌ئى برپا بشود .\r\n\r\n\r\n","description":"","footnote":"\r\n( 1 ) مراد سلطان محمد خامس است كه بجاى عبد الحميد مينشيند .\r\n( 2 ) سراى چراغان همان سرايست كه چند سال سلطان مراد در آن محبوس بود در كنار بغاز به سفر .\r\n","page_name":" 90 ","page_number":90},
  {"content":"\r\n\r\nدر اين مقام مناسب است به حال جاريه‌هاى حرم عبد الحميد و شرح زندگانى آنها اشاره كنم رسم سلاطين عثمانى اين بوده دخترهاى ماهروى بسيار در حرمسراى خود بعنوان جاريه نگاه ميداشته وسيله عيش و عشرت آنها بوده‌اند و چون سلطان از دنيا ميرفته جاريه‌ها را در سراى مخصوص منزل ميداده‌اند و كسى نميتوانسته آنها را نكاح نمايد چنان كه زوجات پيغمبر را بعد از رحلت او كسى از امت نميتوانسته است بحباله نكاح خود درآورد سلطان را هم اولى الامر خليفة اللّه و امير المؤمنين ميدانند بنابر اين همه وقت يك جمع از دختران جوان در ناز و نعمت بزرك شده و در سراى تربيت گشته محبوس و از لذائذ بشرى محروم ميمانده‌اند تا از دنيا بروند در زمان سلطان حميد پاشاهاى معتبر و اشخاص متمول كه وسيله براى تقرب بسلطان ميجسته‌اند هريك چند نفر يا يكنفر دختر نيكوروى را تربيت نموده و علم ساز و نواز و رموز عشوت و ناز به آنها ميآموخته سالى يك مرتبه روز معينى جاريه‌هاى تربيت‌شده را تقديم سلطان مينموده‌اند سلطان آنها را ملاقات و هركدام را پسند ميكرده براى خود اختيار مينموده است به اين ترتيب كه جاريه‌ها يك صف در معبر سلطان ميايستاده‌اند سلطان در حالتى كه دستمال الوانى در دست داشته از آنجا ميگذشته و به نظر دقت به آنها نظر ميكرده يكى دو مرتبه ميآمده ميرفته بالاخره دستمال را بجانب يكى از آنها كه پسنديده ميشده ميانداخته است همه او را تبريك ميگفته‌اند او خانم ميشد و باقى خدمتگزار ميگشته‌اند گاهى هم از آن جاريه‌ها كه پسند نشده‌اند برجال دولت و شاهزادگان كه مورد مرحمت او بوده‌اند بخشش ميكرده و بر او حلال ميبوده چنان كه بيك مورد آن در جلد اول اين كتاب در فصل 23 اشاره شده در موقع خلع سلطان در سراى يلدوز جمعى از آن جوارى هستند از جمله كارهاى بزرك كه در اين تبديل سلطنت اتفاق ميافتد اين است كه جاريه‌ها را آزاد ميكنند به خيال خود بهركس بخواهند شوهر نمايند و اين بدعت در سراى سلطنت موقوف ميگردد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nفصل يازدهم اوضاع ايران پس از انقلاب عثمانى و احوال مهاجرين\r\nو اما تأثير انقلاب عثمانى و خلع سلطان حميد در دربار ايران چون محمد على شاه بسلطان حميد نظر داشت و اميدوار بود او بساط آزادى را بهرطريق باشد برچيند و مساعدتى باستبداد او بنمايد بعد از موفقيت ملت عثمانى و خلع سلطان حميد او مأيوس ميگردد چنان كه چشم بيگانگانى را هم كه از ديرزمان بنقطه تركيه دوخته است و آنجا را لقمه لذيذى براى خود تصور ميكردند غبار ميگيرد و وصول بشاهد مقصود را براى خود دور ميبينند مخصوصا دولت روس از اين حادثه نگران ميگردد زيرا اين انقلاب براى هيجان افكار آزاديخواهان روس اسباب قوى خواهد بود و لكن تأثير اين حادثه در ايران بالطبع از تمام ممالك بيشتر است زيرا هردو بيك مرض مبتلا هستند و بينهايت تأسى بعوارض و حوادث يكديگر مينمايند اما چيزى كه موجب ملال است محصور بودن تبريزيان مىباشد كه اردوى شاه برياست عين الدوله اطراف تبريز را محاصره نموده راه آذوقه را به روى مردم بسته و كار ارزاق در تبريز به سختى كشيده است مجاهدين گيلان هم كاريكه كرده‌اند آنجا را آرام نگاهداشته‌اند و از روى اصول مشروطيت كار ميكنند دولت هم صلاح خود را در آن قسمت چنان ديده كه بسكوت بگذراند و تمام قواى خود را صرف آذربايجان نمايد اگر آنجا را تسويه كرد كه گيلان هم بالتبع مطيع خواهد شد و اگر نشد و تبريزيان پيش بردند كه همه جاى ايران همرنك آذربايجان خواهد شد باينواسطه كار تبريزيان سخت شده و صداى ناله و گرسنگى ايشان بلند گشته است روس و انگليس كه خود را اولى به تصرف در امور داخله و خارجه ايران ميدانند وقت را غنيمت شمرده از محمد على شاه باز كردن راه آذوقه را به روى تبريزيان خواستگار ميشوند ببهانه تبعه خارجه كه در آنجا هستند و مردم بىطرف شاه شش روز از آنها مهلت ميخواهد و مقصودش اينست بلكه در آن شش روز\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nتبريزيان تسليم گردند روز وعده ميگذرد و شاه بوعده وفا نميكند سفراى روس و انگليس بدربارهاى خود اطلاع ميدهند كه شاه مخالفت قرارداد كرده و دو دولت قرار ميدهند از طرف امپراطور روس مقدارى آذوقه بتبريز فرستاده شود دويست نفر سالدات همراه آن ارزاق بتبريز برود كه اگر عساكر شاه خواستند جلوگيرى نمايند بقوه قهريه ارزاق را بگرسنگان برسانند اين خبر در تبريز و تهران منتشر شده مردم غيور آذربايجان ميبينند زحمت بىاندازه و خونريزى بسيار آنها در دست آخر تمام هدر خواهد رفت و آنچه را كه براى حفظ آن جان و مال و عرض خود را داده‌اند برايگان از دستشان ميرود اينست كه آخر درجه غيرت و فتوت خود را بروز داده مستقيما بامضاى انجمن ايالتى و ستار خان سردار ملى تلگرافى بشاه مينمايند به اين مضمون ( با وجود گرسنگى و تنگى آذوقه رضا بمرك داده از بىقوتى هلاك ميشويم و راضى نيستيم قشون اجنبى به خاك مقدس وطن ما تخطى نمايد ) اين تلگراف كه بشاه ميرسد با وصول اخبار خلع سلطان و مظفريت ملت عثمانى و ترسناكى فوق العاده شاه از اين حادثه و هم مقارن اين احوال روز پنجشنبه غره ربيع الثانى هزار و سيصد و بيست و هفت 1327 دو سفير دولت روس و انگليس با لباس رسمى نزد شاه رفته با دو نفر مترجم با حضور وزير خارجه و اظهار ميدارند ما دو نفر نمايندگان رسمى دولتين بر حسب مأموريت فوق العاده كه از طرف اعليحضرت پادشاه انگلستان و امپراطور روس داريم حضور اعليحضرت همايونى شرفياب شده لايحه رسمى دولتين را پيشنهاد مينمائيم .\r\n\r\n( صورت لايحه )\r\nنظر باينكه سلاطين با يكديگر موافق مقام اتحاد و دوستى هميشه بايستى صلاح يكديگر را حفظ نموده روزبروز روابط يگانگى را تجديد كنند چون مدتى است بواسطه اغتشاشات ايران و تمناى ملت براى اعاده مشروطيت كرارا يادداشت و مراسله بحضور اعليحضرت براى نصيحت فرستاديم تماما بىنتيجه ماند و امروز تمام ايران و ايرانيان اعاده مشروطيت را تمنا دارند براى اعاده نظم و آسايش اعليحضرت را متذكر ميسازيم كه امروز تمام حيثيت سلطنتى از مقام اعليحضرت متزلزل است فقط چيزى كه باقى است همان معاهده تركمان‌چاى است كه فقط تائيد سلطنت ايران در\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدودمان عباس ميرزا در عهده دولت بهيه روس مىباشد نزديك است آن هم از ميان برود لهذا براى مراعات تمام جهات مقام منيع سلطنت اعليحضرت همايونى اجراى مواد ذيل را رسما خواهانيم :\r\n( 1 ) اعاده مشروطيت و افتتاح پارلمان با اجراى قانون اساسى كه در مجلس سابق وضع شده است بدون كسر مادهء از مواد آن .\r\n( 2 ) تغيير كابينه وزراء خصوصا صدر اعظم و امير بهادر و نصيحت ميكنيم اعليحضرت را كه آنچه در اينمدت بر ما معلوم شده تمام اغتشاشات ايران بواسطه سوء افكار اينها بوده خيلى خوب است كه مادام العمر با آنها ملاقات نفرمائيد شما وزراى عاقل عالم داريد كه آنها را مصدر امور نمائيد .\r\n( 3 ) عفو عمومى كليه مقصرين پلتيكى و ما هم از طرف ملت ميتوانيم اطمينان بدهيم كه به اين چند نفر وزيرى كه تا به حال اسباب مخالفت بين دولت و ملت بوده تعرض ننمايند و از آنها بگذرند .\r\n( 4 ) اعاده اشخاصى را كه تبعيد شده و بممالك خارجه رفته‌اند .\r\n( 5 ) در صورت افتتاح پارلمان و انتخاب وكلاى ملت هرنوع كمك و همراهى لازم شود يا استقراضى دولت ايران بخواهد حاضريم بتصويب مجلس شوراى ملى بدولت ايران كمك نمائيم .\r\nعجالتة آنچه از صورت و مفاد لايحه مزبور بدست نگارنده آمده اين است كه نوشته شد شايد بعد از اين عين آن بدست آيد و درج گردد .\r\nاز يكطرف سفراى دو دولت در تهران اين اقدام را مينمايند و از طرفى عساكر بحريه انگليس در بوشهر پياده ميشوند و عساكر روس بحدود شمالى از گيلان و خراسان و آذربايجان ورود مينمايند و دو هزار نفر سالدات از سرحد جلفا گذشته وارد تبريز شده راه تبريز را بجلفا ميگشايند و ارزاق را به شهر ميرسانند درست است كه گرسنگان تحصيل روزى ميكنند ولى ورود عساكر اجنبى شيشه دلهاى غيرتمندان آنها را در هم شكسته نه استطاعت جنگيدن دارند و نه مىتوانند خود را راضى كنند بعد از اينهمه خسارت مالى و جانى حالا محكوم عساكر اجنبى بگردند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبالجمله ورود عساگر روس بتبريز در همه جا بينهايت موجب پريشان خيالى مليون ميگردد و مسلم است كه چون از طرف دو دولت بشاه قول داده‌اند اگر موافقت كند آنها هم ملت را از تعرض بشاه و درباريان بازدارند در اين صورت براى جلوگيرى ملت از تعرض بشاه خاصه كه از طرف اصفهان بختياريها و از طرف رشت اردوى سپهدار مصمم حركت بتهرانند و نزديك است كار تهران يك طرفى بشود لهذا بدون داشتن يك استعدادى در ايران نميتوانند اين تعهد را بنمايند بهرحال مقارن ورود عساكر روس بتريز اردوى عين الدوله بامر شاه متفرق مىشود و فرمانده عساكر روس بتوسط حكومت ملى تبريز واميدارد سنگرهاى مجاهدين را خراب كنند و اردوهاى ملى ترك سلاح نمايند آنها هم ناچار قبول ميكنند در اين احوال اردوى ملى رشت بسردارى معز السلطان ميرزا عبد الحسين خان به طرف طهران حركت نموده وارد قزوين مىشود حاكم قزوين را كه ميرزا ابو القاسم خان نورى است گرفته برشت و بديار عدم ميفرستند اسلحه و ذخيره دولتى را تصرف كرده ميرزا مسعود شيخ الاسلام را كه رياست و آقائى مسلم در قزوين دارد و از طرفداران شاه است ميكشند بحر العلوم رشتى را كه جزو كاركنان شاه است و از وكلاى مجلس اول بوده اينك از تهران عازم رشت است در راه مقتول ميسازند كاظم آقاى صاحبمنصب قزاقان را تيرباران مينمايند و بعد از تصرف قزوين و تسويه كار آنجا مصمم رفتن تهران شده يك منزل از قزوين بيرون ميروند دربار متزلزل مىشود و از طرف دولتين روس و انگليس رسولى ميآيد نزد فرمانده اردوى ملى كه نبايد بجانب تهران حركت نمائيد و بايد ترك سلاح كنيد ولى جواب ميشنود كه تا مجلس دائر نگردد و عساكر اجنبى از خاك ايران خارج نشوند ما ترك سلاح نخواهيم نمود فقط كارى كه ميكنند اندكى بااحتياط و طمأنينه حركت مينمايند سكوت مفرطى در تهران و تمام ولايات حكمفرما مىشود مشير السلطنه و امير بهادر از كار دور ميشوند شاه كامران ميرزاى نائب السلطنه را روى كار آورده كابينه را تشكيل ميدهد كه هم تقاضاى دولتين را پذيرفته باشد و هم رشته كارها از دست خودش خارج نگردد چه كامران ميرزا عمو و پدر زن او است اما چند روز زيادتر طول نميكشد كه از طرف دو سفارت بشاه گفته مىشود نايب السلطنه بموجب قانون\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاساسى نميتواند متصدى وزارت شود و خلع او را ميخواهند نايب السلطنه خارج مىشود كابينهء وزراء را سعد الدوله تشكيل ميدهد بطريق ذيل :\r\nسعد الدوله وزير خارجه و رئيس الوزراء فرمانفرما وزير داخله ناصر الملك وزير ماليه كه بعد او را از اروپا احضار نمايند بنيابت او امير نظام همدانى مباشر امور ماليه ميگردد مشير الدوله ميرزا حسن خان وزير عدليه مستوفى الممالك وزير جنك مؤتمن الملك ميرزا حسين خان وزير علوم ميرزا نظام الدين خان مهندس الممالك وزير معادن و طرق و شوارع كابينه به اين ترتيب تشكيل مييابد و هيئتى از ميان مليون انتخاب مىشود كه با كابينه وزراء در كار انتخابات و افتتاح مجلس كار كنند با تصرفى كه در نظامنامه انتخابات مىشود .\r\nبهرحال اگرچه بحقيقت استقلال ايران در تحت نفوذ دو دولت همجوار نابود شده و تمام مقاصد آنها حاصل گشته و اينك عساكر روس و انگليس در خاك ايران تصرفات حاكمانه ميكنند ولى بايد انصاف داد كه ما ملت هم بواسطه بىعلمى و نفاق فوق العاده و خودپسندى بى جا كه داريم مشكل است بتوانيم گليم خود را به زودى از گرداب حوادث درآوريم و اين حركات روس و انگليس اولا بملاحظه آلمان است كه مبادا نفوذى در ايران حاصل نمايد و ثانيا بملاحظه عثمانى است كه در اينحال موفقيت ملت بخلع سلطان و استحكام اساس سلطنت مشروطه شايد بتوانند كمكى هم بايرانيان بنمايند و ايرانيان هم شايد توسلى به آنها حاصل كنند چنان كه در اوائل همين جلد از كتاب به اين مطلب اشاره نموده‌ايم .\r\nخلاصه عجالة اوضاع داخلى ايران به ظاهر سر و صورتى پيدا كرده و جنك و جدال آرام گرفته همه انتظار دارند در غره رجب هزار و سيصد و بيست و هفت ( 1327 ) مجلس در بهارستان تهران دائر گردد و مشغول مرمت نمودن خرابىهاى بهارستان ميباشند از گوشه و كنار هم شنيده مىشود اينها همه اسباب‌چينى است براى اغفال مليون و و متفرق ساختن اردوهاى مجاهدين مجلس باز نخواهد شد و اگر هم بشود به صورتى خواهد بود كه به زودى خودش بر هم بخورد بايد انتظار داشت در ظرف اين ماه اوضاع تهران چه شود و بكجا منتهى گردد ناصر الملك در پاريس است وزارت ماليه را\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nقبول نكرده و بايران نرفته است و شايد اين مطلب سبب شود باز تغييرى در كابينه تهران بشود شاه از باغ بسلطنت‌آباد رفته و به ظاهر كارها را بوزراء تفويض نموده است كه از روى قانون اساسى كار كنند و در برابر مجلس كه قرار است باز شود مسئول بوده باشند .\r\nو اما وقايع اسانبول در اين ايام سلطانمحمد خامس به عادت قديم شمشير ميبندد و اين رسم بايد در مزار ابى ايوب انصارى باشد كه از مزارهاى معروف استانبول و نزديك است بقلعه مخروبه معروف بيزانس سلطان ميرود بمزار ابى ايوب و در جامعى كه آنجا واقع است نماز ميخواند و بعد از نماز در مزار ابى ايوب حاضر شده يكى از اولاد چبلى نواده مولانا جلال الدين رومى شمشير بكمر سلطان ميبندد و اين روز روزى است كه تمام جلال و جبروت دولت عثمانى بمردم نموده مىشود از دو طرف راه عبور سلطان از سراى سلطنت تا مزار مزبور خلق براى تماشا حاضر ميشوند و و به قيمت گزاف دكاكين و خانها و مكانهاى مهيا شده براى اين كار را اجاره مينمايند و تمام استانبول و نواحى آن و مخصوصا راه رفتن و بازآمدن سلطان را زينت ميكنند\r\nدر اين روز برحسب دعوتى كه از مسافرين اجنبى بتوسط سفراى دول مينمايند نگارنده هم دعوت شده جزو مسافرين اجنبى در مكان مخصوص در سراپرده‌ئى جلال و جبروت سلطنت عثمانى را تماشا مىكند شرح وقايع اين روز همه نوشتنى است ولى چون از موضوع كتاب خارج است يك چيز را كه به چشم من جلوه كرده مينويسم و آن توجه قلبى عموم مردم است بجانب سردار نامدار فاتح محمود شوكت پاشا كه اكنون رشته امنيت مملكت در دست او است و با كمال قدرت حكومت نظامى را در عمارت سرعسكر برقرار نموده متهمين را محاكمه مينمايند آنها را كه برائت حاصل ميكنند رها ميكنند و آنها را كه محكوم باعدام ميشوند بدون ملاحظه شأن و مقام اعدام مينمايند و آنها را كه محكوم بحبس ميشوند بمحبس ميفرستند .\r\nمحمود شوكت پاشا در كابينه وزراء داخل نشده ترفيع رتبه براى خود نخواسته مرسوم و مواجب براى خود معين نكرده و به اين سبب در قلوب عامه وقع عظيم يافته است خصوصا كه قسمت عمده خرج اردوى متحرك را هم او داده است .\r\nدر اين روز اين سردار نامى پيش روى موكب سلطانى بر اسب قوى پيكر\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nسوار اطراف او از سوار و پياده خالى است و منفردا عبور مينمايد و از دو طرف معبر صداى شادمانى از دست‌زدن و زنده‌باد گفتن بفلك بلند است بلى عبد الحميد ثانى بعد از سى و سه سال جلوس بر اريكه سلطنت اول مبغوض ملت عثمانى ميگردد بواسطه خيانت و محمود شوكت پاشاى بغدادى گمنام اول محبوب ملت عثمانى مىشود بواسطه خدمت .\r\nباز گرديم بر سر شرح حال خود در اين ايام بواسطه ورود عساكر روس بتبريز و مداخله نمودن آنها در امور داخلى مملكت و رفته‌رفته ظاهر شدن پلتيك دربار ايران حواس وطن‌پرستان ايران فوق العاده پريشان است زيرا معلوم شده شاه و درباريان قصد مشروطه دادن بملت را ندارند فقط بملاحظه پلتيك اجانب و حفظ صورت و و بهانه مداخله يدست روس دادن اعلان مشروطيت را نموده‌اند و روسها و انگليسها به اين بهانه كه ما توسط كرديم شاه اعلان مشروطيت داد و شرط كرده‌ايم كه ملت هم تجاوز بحقوق او نكند پس بايد جلوگيرى از حركات مجاهدين بنمائيم مداخله تام در كارها مينمايند حتى كابينه وزراء و حكام ولايات بايد بتصويب آنها باشد چنان كه سعد الدوله را برياست وزراء و وزارت خارجه آنها نصب مينمايند بواسطه اينكه قول داده است مقاصد آنها را انجام بدهد و برگردانيدن عساكر روس را از تبريز موكول كرده‌اند بامنيت آذربايجان و رسيدن يك حاكم مقتدر كه آنها قبول كنند بتبريز و بعد از گفتگوى بسيار علاء الدوله را كه اكنون در برلن است قبول كرده‌اند بحكومت تبريز برود و تبريزيان و ايرانيان خارج هم محض قطع سخن اجانب و برگشتن عساكر اجنبى قبول نموده‌اند علاء الدوله بآذربايجان برود علاء الدوله هم از برلن بتهران حركت مينمايد كه از آنجا برود بتبريز در اين احوال انگليسها عسكرى را كه در بوشهر پياده كرده‌اند خارج ميكنند و اظهار مينمايند كه چون امنيت در بوشهر موجود است حاجت ببودن عساكر خارج نيست ولى روسها بر تجاوزات و مداخله نامشروع خود در تبريز و خراسان پىدرپى ميافزايند حتى آنكه شروع ميكنند بساختن بناها براى محل اقامت خود و در خراسان در جنك و جدلى كه ميانه آزاديخواهان و مستبدين واقع شده مداخله كرده بمستبدين كمك ميدهند و جمعى از آزاديخواهان\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nرا ميكشند و اين حركات روس بضميمه انقلاب دربار و آشكار شدن تقلب شاه و درباريان در خصوص اعلان مشروطه دادن و برگشتن عين الدوله و اردوى او بتهران و تهيه و تدارك نمودن شاه در سلطنت‌آباد براى مقابلى و جلوگيرى از مجاهدين و آزاديخواهان فوق العاده حواس همه را پريشان نموده خاصه كه از تلگرافات هم در تهران جلوگيرى مينمايند و اخبارى را كه مفيد به حال ملت است و منافى اغراض آنها نميگذارند منتشر شود در اين حال انجمن سعادت هم به زحمت افتاده اعضاى آن كه از دو سه نفر كاركن باقى فعاليتى ندارند خسته شده‌اند بعلاوه لطمه بزرگى هم در اين حال بانجمن مىخورد كه نزديك است اساسش برهم خورده بدرود زندگى را بگويد و شرح آن اينكه مستبدين از ايرانيان استانبول كه از انجمن دل خوش نداشتند پيوسته در صدد تخريب انجمن بودند در اينوقت كه درباريان به قوت اجانب با يك اعلان مشروطيت بىاساس از عمليات آزاديخواهان جلوگيرى ميكنند در اينجا هم ميخواهند به همين بهانه انجمن را برهم زده اين وسيله را كه براى رسانيدن اخبار مجامع و مراكز ملى است از دست ملت بگيرند لهذا بناى بدگوئى و بدنويسى را نسبت بانجمن سعادت ميگذارند در اينحال با اينكه نگارنده كمتر بانجمن سعادت ميروم ميبينم اگر اقدامى نكنم و كمكى بنگاهدارى انجمن ننمايم بر هم خواهد خورد و برهمخوردن انجمن سعادت چون در خارج استانبول اهميت بسيار دارد موجب سستى كار ملتيان خواهد شد .\r\nلهذا چند روز پىدرپى بانجمن سعادت رفته سعى ميكنم بلكه اجزاء را دلگرم نموده نگذارم در انجمن سستى حاصل گردد روز هفتم شهر ربيع الثانى يكهزار و سيصد و بيست و هفت ( 1327 ) در خان والده در حجره هاشم آقاى ربيع‌زاده جمعى از تجار محترم از ملت‌خواهان منور الفكر را جمع كرده فوائد انجمن سعادت و اهميت آن را بيان كرده بالاخره نه نفر از ميانه آن جمع انتخاب ميكنيم كه مجمع خصوصى داشته باشيم و نظامنامه تازه‌ئى براى انجمن سعادت بنويسيم انتخاب اعضاء را تجديد كنيم انجمن را نگاهداريم كه از حملات بدخواهان متلاشى نگردد زيرا كه خود انجمن تاب مقاومت در مقابل آنها ندارد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nفصل دوازدهم تجديد حيات انجمن سعادت\r\nانتخاب‌شدگان براى اداى وظيفه انجمنى تشكيل ميدهند و رياست آن را بنگارنده واگذار مينمايند در هفته چهار مرتبه منعقد مىشود نظامنامه مجدد براى انجمن سعادت نوشته مىشود و از هرگونه مساعدت بانجمن و اعضاى آن دريغ نميشود بواسطه وجود اين انجمن تحريكات مستبدين و حملات آنها بانجمن سعادت بىنتيجه ميماند و اعضاى دلسرد شده انجمن باز دلگرم ميگردند و به كار ميپردازند مستبدين از جمله كارها كه كرده‌اند اين است كه بعضى از اعضاى انجمن سعادت را با خود يار كرده اخبار انجمن و مضمون تلگرافات را از هركجا ميرسد فورا بسفارت ايران ميرسانند و بتهران خبر داده مىشود و اين مطلب براى خرابى كار مليون در داخله خطرناك است زيرا كه مراكز مليه اغلب بتوسط انجمن سعادت تلگرافا از مقاصد همديگر مطلع ميشوند و ناامنى انجمن سعادت خيانتى بزرگ است بملت .\r\nبهرحال بعد از اطلاع بر اين اوضاع در كمال جد و جهد بدون هيچ ملاحظه از ناامنى انجمن جلوگيرى مىشود و دفتر انجمن بدست اشخاص امين سپرده مىشود و نگارنده بعنوان رياست جمعيت حامى انجمن سعادت در تمام كارهاى انجمن دخالت مينمايد انجمن منظم ميگردد و موجبات تسريع و صحت جريان امور فراهم مىشود اعضاى انجمن را مجبور ميكنم خانه مخصوص اجاره كنند و از تنگناى اطاق منحوس خان والده درآيند و اين كار به زودى انجام ميگيرد و در اينحال بمراكز مليه ايرانى در اروپا تلگراف مىشود كه براى تشكيل مركز سياسى ملى از هركجا مأمورى بفرستند و در يكى از شهرهاى اروپا مجمع مهمى تشكيل شده در باب خلاصى از چنگال روس و انگليس و روس‌پرستان دربار ايران فكرى بنمائيم از بعضى مراكز جواب مساعد ميرسد و بالاخره با يكى از اعضاى فعال انجمن صحبت ميدارم كه مسافرتى بپاريس و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nلندن نموده رجال مشروطه‌خواه را كه متفرق هستند جمع كرده مركز را تشكيل بدهيم اين مطلب در انجمن سعادت مطرح مىشود و رأى ميدهند نگارنده و آن عضو بمصارفى كه از انجمن داده شود سفرى تا پاريس و لندن نموده مراجعت نمائيم در موقعى كه ما مهياى مسافرت هستيم ابوالحسنخان « 1 » معاضد السلطنه با ميرزا محمد عليخان تبريزى معروف به تربيت كه از مشروطه‌خواهان و از معروفين آذربايجان است وارد استانبول ميشوند به جهت ورود آنها و كسب اطلاع از اوضاع ايرانيان در پاريس و لندن و آگاهى از خيالات آنها چند روزى در حركت ما تأخير مىشود و بالاخره پس از چند مجلس صحبت و اطلاع بر احوال رفقاى متفرق شده رفتن خود را بىفايده دانسته و صلاح چنان ديده مىشود كه باز قدرى در استانبول بمانيم و با رفقاى تازه وارد شده كار كنيم بلكه بشود بعضى از رفقا را از قبيل مخبر السلطنه و احتشام السلطنه كه در برلن هستند باستانبول بياوريم و باز مركز را اينجا قرار دهيم معاضد السلطنه را داخل انجمن نموده رياست انجمن را به او ميسپاريم و اداره انجمن را وسعت ميدهيم ارتباط آن را با مراكز ملى كه در استانبول هست مخصوصا با مركز جمعيت اتحاد و ترقى زياد ميكنيم و بهمت چند نفر از تجار ايرانى جريده‌ئى موسوم ( بسروش ) در استانبول تأسيس مىشود ميرزا على اكبر خان دهخدا محرر روزنامه صور اسرافيل را كه ميخواسته است روزنامه صور را در برلن دائر كند و موفق نشده و اينك باستانبول آمده است مدير و سرمحرر روزنامه قرار ده آنچه كه صلاح امروز ملت ايران است بواسطه آن جريده نشر داده مىشود نگارش بعضى از مقالات آن را هم نگارنده به عهده\r\n\r\n\r\n","description":"","footnote":"\r\n( 1 ) ابو الحسن خان از مردمان غيرتمند ايران از مشروطه‌خواهان است در جنك مسلمان و ارمنى در بادكوبه در سنه مأمور سياسى دولت ايران بوده و آنجا غيرت مليت خود را در خدمت بايرانيان آشكار كرده چون مردى زحمتكش و بيملاحظه است روسها از مأموريت او خوش نبوده‌اند معزول شده در اواخر دوره اول انعقاد پارلمان در تهران يكى از اشخاصى بوده كه بحسن طلب هيئت نافذه مجلس مبعوثان براى كسر معبوثان تهران انتخاب بوكالت شده و از تندروان محسوب بوده بعد از بمباردمان مجلس در سفارت انگليس تهران تحصن جسته باروپا رفته است .\r\n","page_name":" 101 ","page_number":101},
  {"content":"\r\n\r\nميگيرم جريده مزبور دائر مىشود .\r\nدر اين ايام خرابى دربار ايران به حد كمال ميرسد و دروغ بودن مواعيد شاه و درباريان آشكار مىشود نزديك است براى مليون يأس حاصل گردد زيرا تمام اميدوارى آنها بقواى جنوب و شمال ايران بوده يعنى قوه بختياريها در اصفهان و قوه آزاديخواهان در رشت و قزوين كه تصور ميشده آنها به زودى خود را بتهران خواهند رسانيد و محمد على شاه را خلع نموده پسرش را بجاى او نصب خواهند كرد و ريشه فساد را از دربار مملكت خواهند كند ولى نشر اخبار دروغ اعلان مشروطيت آنها را از كار انداخته و در اصفهان و رشت چراغان ميكنند و اين اغفال بىنهايت موجب ملالت كسانى مىشود كه يقين دارند اعلان دربار دروغ است و بر فرض صحت هم مشروطهء كه روس و انگليس از براى ما گرفته باشند هيچوقت حاجت مملكت را رفع نخواهد كرد و اگر ثمرى داشته باشد براى سياست خود آنها خواهد بود و چاره استخلاص ايران از چنك سياست اجانب غير از خلع محمد على شاه و تبديل سلطنت نميباشد .\r\nبالجمله ظاهر شدن سياست شاه در اعلان بىاساس حكومت ملى و سست شدن قواى ملى در مركز خراب نمودن روسها سنگرهاى مجاهدين را در تبريز و حمايت كردن آنها از شاه و مستبدين طرف شدن قشون روس و مستبدين در مشهد با مشروطه - خواهان و كشته شدن جمعى از مليون بمساعدت روسها تأثير عظيم در قلوب مردم نموده موجب هيجان فوق العاده ميگردد و از نجف اشرف هيئت رؤساى روحانى ( كه در اينوقت آقاى سيد عبد اللّه بهبهانى هم پس از اعلان مشروطيت بىاساس از محلى كه در نواحى كرمانشاهان در تحت نظر بوده آزاد گشته به نجف رفته جزو هيئت رؤساى روحانى است ) مصمم شده‌اند بايران بروند و بپاس حفظ دين و مذهب مجاهدين ايران را بمدافعه با قوه استبدادى كه جلب كننده عساكر اجنبى بايران شده است ترغيب نمايند .\r\nاين خبر بانجمن سعادت ميرسد و از انجمن به همه جاى ايران و بنقاط خارج كه محل اجتماع ايرانيانست اطلاع داده موجب هيجان ايشان ميگردد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nرؤساى روحانى كه رئيس كل آنها آخوند ملا محمد كاظم خراسانى است از نجف حركت نموده مقدمه آنها بكاظمين ميرسد .\r\nدر اين ايام از جمله اخبارى كه موجب تشويش خاطر مشروطه‌خواهان شده يكى اينست كه قشون روس در تبريز كه ميخواهند مجاهدين را خلع سلاح كنند به خيال افتاده‌اند ستار خان و باقر خان را توقيف نمايند ببهانه اينكه راه جلفا را آنها سبب خرابى شده‌اند و بايد خسارت بدهند و بالاخره آنها را بميل محمد عليشاه سياست نموده آب چشمى از مشروطه‌خواهان بگيرند ستار خان و باقر خان اضطرارا در شهبندرخانه عثمانى در تبريز پناهنده ميشوند محمد على بيك شهبندر عثمانى آنها را با جمعى از رؤساى مجاهدين پناه داد ما هم در استانبول بتوسط طلعت بيك نائب رئيس مجلس شورايملى عثمانى و ديگر رؤساى جمعيت اتحاد و ترقى اسباب استحكام تحصن آنها و حمايت عثمانيان را از ايشان فراهم ميكنيم دولتين روس و انگليس بر عثمانيان سخت ميگيرند كه متحصنين را از شهبندرى تبريز خارج نمايند وزير خارجهء عثمانى رفعت پاشا هم بملاحظه رعبى كه از اجانب دارد و بواسطه اينكه از روسها زن گرفته و نميخواهد زنش دلشكسته شود خواهش دولتين را در اين باب پذيرفته قرار داده‌اند شهبندر عثمانى ستار خان و باقر خان را برداشته باستانبول بياورد اين خبر در تبريز تأثير بسيار بد نموده است و به دو سبب موجب نااميدى مشروطه‌خواهان گشته يكى آنكه براى آنها در خلاصى از فشار تضييقات پناه‌گاهى باقى نميماند و ديگر آنكه عموم مشروطه‌طلبان هركجا باشند نااميد ميگردند اين است كه از طرف انجمن سعادت نگارنده مجدانه اقدام نموده بمساعدت احمد رضا بيك رئيس مجلس شوراى ملى عثمانيان اسباب تأخير حركت آنها را فراهم مىآوريم تا عاقبت كار تهران معلوم گردد .\r\nخلاصه مجاهدين از طرف گيلان در قزوين قواى خود را جمع ميكنند و مهياى حمله بتهران ميگردند و از طرف اصفهان هم به شرحى كه خبرنگار انجمن از اصفهان مينگارد و خلاصه آن را در ضمن مطالب درج مينمايم بختياريها رو بتهران ميروند خوانين بختيارى با يكديگر اتفاق نداشتند و باينواسطه نميتوانستند قواى خود را جمع‌آورى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكنند على قليخان سردار اسعد بعد از آمدن از پاريس و وارد شدن ببختيارى اسباب اتحاد و اتفاق بنى اعمام را با يكديگر فراهم مىكند و غير از چند نفر كه در تهران جزو مستخدمين شاهند و از موافقت نمودن آنها مأيوس است مابقى را متفق ميسازد مخصوصا با غلامحسين خان سردار محتشم كه بر يك قسمت بزرگ بختيارى رياست مينمايد و مورد ملاحظه است در پشت قرآن عهدنامه نوشته هردو مهر كرده قسم ميخورند باهم مخالفت نكنند ولى باز دست فساد داخل شده سردار محتشم بعهد خود وفا نكرده مخالفت مينمايد با وجود اين سردار اسعد اعتنائى بمخالفت سردار محتشم ننموده با فرزندان خود و يك هزار و پانصد نفر سوار و پياده وارد اصفهان ميشوند در اينوقت يكهزار و پانصد سوار و پياده بختيارى هم در تحت رياست نجفقليخان صمصام - السلطنه در اصفهان حاضر بوده اين سه هزار نفر بختيارى در خارج شهر اصفهان اردو ميزنند و از هرجهت لوازم مسافرت را فراهم ميكنند مهياى حركت بتهرانند كه خبر اعلان مشروطيت از تهران رسيده روحانيان اصفهان مخصوصا كسانى كه باطنا طرفدار استبدادند اين مطلب را بهانه كرده بمتفرق ساختن اردو اقدام و اصرار مينمايند اختلاف ميان خوانين و مخصوصا مخالفت سردار محتشم هم بخيالات آنها قوت ميدهد قنسول روس و انگليس هم جدا منع ميكنند كه اردوى بختيارى رو بتهران برود انجمن ايالتى اصفهان هم كه مركب از مردم سست‌عنصر بى خبر است بدسيسه مستبدين باور مىكند مشروطه داده شده حاضر مىشود براى برهم زدن قواى ملى و براى مشروطه دروغى چراغان مىكند و جشن ميگيرد اردو از خارج شهر به شهر مراجعت نموده قدرى هم متفرق ميشوند در اينحال دولتيان از طرف اصفهان خاطر جمع شده بناى تحكم را ميگذارند بىاطلاع رؤساى بختيارى و انجمن ايالتى حاكم و نائب الحكومه براى اصفهان تعيين ميكنند و امر مينمايند بختياريها اصفهان را تخليه كرده بخانهاى خود بروند ميرزا جواد خان سعد الدوله وزير خارجه و رئيس الوزراء در جواب تلگرافات انجمن ايالتى اصفهان تهديد مىكند و مستبدانه جواب ميدهد كم‌كم آثار دروغ بودن اعلان مشروطه ظاهر گشته از طرف مجاهدين تبريز و رشت و قزوين و از مراكز خارجه ملبون برؤساى بختيارى اطلاع داده مىشود كه اشتباه كرده‌اند در تهران مشروطه\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nداده نشده است و آنچه گفته مىشود مبنى بر سياست و اغفال ملت است رؤساى بختيارى ميبينند اگر اندك مسامحه كنند عاقبت وخيم براى آنها خواهد داشت بعلاوه آنكه در تمام دنيا بدنام شده مورد ملامت واقع ميگردند كميته سرى انجمن سعادت هم بعد از مداخله نمودن قشون روس در تبريز و خراسان مسلك صلح‌طلبى خود را تغيير داده رستگارى را در تصفيه نمودن تهران و خلع محمد على شاه دانسته بمجاهدين اصفهان گيلان تعليمات سخت در ملاحظه نكردن از اجانب و گوش ندادن بسخن قنسولهاى روس و انگليس و حمله نمودن بتهران ميدهد و از مراكز مهم آزاديخواهان ايرانى كه در قفقاز و غيره است نيز مجاهدين تشويق ميشوند بحمله نمودن بتهران حجج اسلام نجف هم در صدور احكام شرعى دقيقهء فروگذار نميكنند اين اسباب همه جمع شده سبب ميگردد كه رؤساى بختيارى دو مرتبه مشغول جمع‌آورى قواى خود ميشوند سردار اسعد در تاريخ بيست و هفتم جمادى الاولى هزار و سيصد و بيست و هفت 1327 با هزار نفر در اصفهان ضياء السلطان پسر سردار اسعد با پانصد نفر از فريدن‌سالار حشمت - مرتضى قليخان - منتظم الدوله هژير السلطنه - عزيز إله خان و جمعى ديگر از خوانين محترم در ركاب سردار اسعد به طرف تهران حركت ميكنند روز پنجم جمادى الثانى منتظم الدوله و ضياء السلطان از راه نيزار وارد قم ميشوند متولى باشى قم كه نهايت قدرت را در قم دارد در مشروطه اول او را بواسطه اوقاف قم بمحاكمه بتهران آورده اوقاف و توليت را از او گرفتند و خانه‌نشين شد در هنگام تسلط محمد على شاه يعنى در استبداد صغير باز او را توليت داده بر سر كار آورده‌اند در اينوقت به خود آمده از روز غلبه مليون ترسناك گشته بتوسط انجمن سعادت تلگرافى بحجج اسلام نجف كرده اظهار مشروطه خواهى و انقياد نموده است و در جواب به او امر شده با اردوى بختيارى كه بقم وارد مىشود همراهى كند از اين جهت او و مردم قم در ورود بختيارى پذيرائى ميكنند خوانين خلج هم كه از محترمين قم هستند هرچه مىتوانند مساعدت نموده رؤساى بختيارى را از خود ممنون مينمايند و انتظام قم و نواحى آن از طرف بختياريها به آنها سپرده مىشود سردار اسعد روز هفتم جمادى الثانى خود وارد قم مىشود و اردوى او روز هشتم خلق قم بازارها را بسته از اردوى بختيارى استقبال مفصلى ميكنند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nدر هنگام حركت اردوى بختيارى از اصفهان از طرف سفارت روس و انگليس بقونسولهاى خود در اصفهان امر مىشود نگذارند اردو رو بتهران برود دو قنسول مزبور سردار اسعد را ملاقات نموده صحبت ميدارند و ميگويند ما مطالب شما را انجام ميدهيم و واسطه اصلاح كار ميگرديم شما حركت نكنيد سردار اسعد جواب ميدهد ملت نميخواهد شما واسطه اصلاح كارش باشيد با وجود اين از تهران امر مؤكد بقنسولها مىشود كه جلوگيرى نمايند اينستكه يك مجلس هردو قنسول شكر إله خان معتمد خاقان را كه در اينوقت از طرف ملت و از طرف بختيارى در اصفهان مشير و و مشار امور است ملاقات كرده ميپرسند مقصود خوانين از حركت بتهران چيست معتمد خاقان جواب ميدهد خوانين چهار مطلب دارند كه بايد شاه انجام بدهد ( 1 ) تبعيد خائنين دربارى ( 2 ) تسليم قواى نظامى بوزير جنك مسئول ( 3 ) تصرف نكردن در ماليه مملكت ( 4 ) افتتاح فورى پارلمان اين قوه ملى ميرود در تهران توقف مينمايد تا اين چهار مقصد انجام بشود دو قنسول بمعتمد خاقان قسم داده قول شرف ميگيرند كه خوانين قصد ديگر ندارند يعنى قصد سلطنت معتمد خاقان جواب ميدهد قطعا آنها در اين خيال نميباشند قنسولها ميگويند اگر مطلب همين است ما تقبل انجام آن را مينمائيم معتمد خاقان جواب ميدهد ملت نميخواهد شما دخالت در اصلاح كار او بنمائيد قنسولها ميگويند ما مامؤريت داريم حركت آنها را مانع شويم معتمد - خاقان جواب ميدهد بنويسيد روى كاغذ و بدهيد قبول نميكنند بنويسند بالجمله بعد از يأس از معتمد خاقان هردو قنسول بجانب قم حركت مىكند بعد از ورود آنها بقم سردار اسعد بانجمن سعادت استانبول تلگراف مىكند و تكليف مذاكره با آنها را ميخواهد از طرف انجمن جواب داده مىشود گوش دادن به حرف قنسولها موجب ندامت خواهد بود آنها حق مداخله در اين كار ندارند اعتنا نكنيد و جواب بدهيد براى اجراى مشروطه و افتتاح پارلمان بتهران ميرويم رسميت هم نداريم اگر سخنى داريد بوزارت خارجه بگوئيد و در نهايت شتاب خود را بتهران رسانيده كار را تمام كنيد و گرنه بدانيد مملكت رفته و عاقبت بسى وخيم است اينستكه مذاكرات قنسولها ثمر نبخشيده بالاخره سردار اسعد به آنها ميگويد شما رسما به من بنويسيد ما مانع از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nحركت شما بتهران هستيم ما نخواهيم رفت آنها نمينويسند و مأيوسانه باصفهان مراجعت ميكنند .\r\nاردوى قم از بختيارى و غيره متجاوز از سه هزار نفر مىشود از پياده و سواره خلج هم به آنها ملحق مىشود برياست معتضد نظام خلج از بروجرد و همدان هم جمعى در تحت رياست سيد عبد العظيم خان طباطبائى مجاهد و عباسخان چنارى ملحق شده روز يازدهم جمادى الثانى مقدمه آنها از قم بمنظريه ميرود روز دوازدهم سردار اسعد خود باردو ميرسد از تهران سعد الدوله تلگرافا التماس مىكند و مهلت ميخواهد يكروز مهلت ميدهند كارى صورت نميگيرد حركت ميكنند رو بتهران در اينوقت خبر ميرسد سردار محتشم غلامحسين خان در بختيارى به خيال مخالفت با بنى اعمام مجاهد خود افتاده با برادرش امير مفخم كه در تهران طرفدار شاه است موافقت مىكند ولى طولى نميكشد كه مصلحين ميان افتاده آنها را صلح ميدهند و سردار محتشم هم با يك اردو روانه تهران مىشود اردوى دوم بختيارى هم روز دوازدهم جمادى الثانى 1327 برياست معظم الملك پسر اسفنديار خان سردار اسعد روانه مىشود و بايد دانست كه در اصلاح حال خوانين و تحريك آنها در حركت نمودن بتهران و فراهم آوردن موجبات موفقيت مليون شكر إله خان معتمد خاقان داد غيرتمندى و جوانمردى را ميدهد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nفصل سيزدهم فتح تهران و تبديل سلطنت\r\nدر اين مقام چند كلمه از شرح حال و عاقبت توقف خود در استانبول بنويسم بعد از آن بشرح عنوان بپردازم در اين ايام ايرانيان در صدد ميشوند دبستان ايرانيان را كه در حال ناتوانى است تقويتى نمايند و از بودن نگارنده در اين شهر استفاده نمايند اين مكتب سى سال متجاوز است تأسيس شده اوائل بواسطهء معلمين قابل كه داشته از قبيل ميرزا حبيب اصفهانى و ميرزا آقا خان كرمانى و ديگران و بواسطهء اهتمامى كه حاج ميرزا محسنخان مشير الدوله سفير كبير مينموده رونقى يافته و بعد بدست اشخاص بى خبر افتاده است اساسش را خلل رسانيده‌اند تنها حاج رضا قلى نام خراسانى كه پيرمردى است از مردم دورهء سابق و مدير اين مكتب است بهمت خود نگذارده در اين مكتب بسته شود اوائل ورود من باستانبول دلم خواست كمكى بادارهء دبستان بكنم ولى بجهاتى صورت نگرفت اين ايام باصرار بعضى از تجار اقدام شد مجمعى كردند از تجار و در آنجا هشت نفر را انتخاب كردند كه ماليه مكتب را اداره كنند و چند نفر را انتخاب كردند كه پروگرام آنجا را مرتب سازند من هم هرچه توانستم از گفتن و رفتن و ديدن و شنيدن و نوشتن پروگرام مناسب روزگار حاضر كوتاهى نكردم و قرار دادند مدير قابلى براى آنجا انتخاب كه از اوضاع معارف عثمانى باخبر باشد و علم و دانش اداره كردن مكتب را دانسته باشد لهذا محمد توفيق بيك از تربيت‌شدگان مكاتب عثمانى را كه مردى ايرانى الاصل است و سالها در خدمت بدائرهء معارف عثمانى عمر خود را صرف نموده براى انجام اين خدمت و مديرى مكتب انتخاب ميكنند در سرگذشت اين جوان كه بمديرى دبستان نامزد شده چند سطر است كه از استبداد سلطانحميد حكايت مينمايد و آن اينستكه سلطانحميد تقريبا بيست سال پيش از اين تاريخ بوالى بصره مينويسد چند نفر از اولاد جوان عثمانى كه شيعه\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nمذهب و داراى هوش و ذكائى باشند از بصره باستانبول بفرستد كه آنها را در مدارس طلاب فقه و اصول‌خوان بدست علماى اهل سنت و جماعت بسپارند تا بمرور زمان تغيير مذهب داده سنى بشوند و بديار خود برگشته مردم شيعه مذهب آن ديار را بطريقهء سنت و جماعت دعوت نمايند بديهى است اختيار اين سياست در بصره بواسطه نزديكى آن بايران و آمدوشد مردمش با ايرانيانست والى بصره اين جوان و چند تن ديگر را باستانبول فرستاده بحضور سلطان ميروند سلطان به آنها مهربانى نموده بهريك انعامى ميدهد و بتوسط شيخ الاسلام بيكى از مدارس طلبه‌نشين در سلك طلاب داخل ميشوند و گرفتار بدبختيهاى بسيار ميگردند و بالاخره اين جوان بعد از دو سال كه وقتش ببطالت ميگذرد بوسائلى از آن ورطه خلاصى يافته در مصر بتكميل علوم ميپردازد و در مراجعت ببصره باز گرفتار استبداد عبد الحميد شده او را بقسمونى تبعيد مينمايند اكنون كه مملكت مشروطه شده و مقصرين سياسى آزاد شده‌اند باستانبول آمده است و هم در اين مقام مناسب است از گفتهء ارفع الدوله سفير كبير ايران در استانبول واقعه‌ئى بنويسم ارفع الدوله ميگويد اوائل جلوس محمد على شاه بر تخت سلطنت ايران روزى از طرف سلطانحميد احضار شدم بسراى يلدوز رفته سلطان بتوسط منشى حضور خود محرمانه به من پيغام ميدهد تو بايد با تلگراف رمز بمحمد على شاه بگوئى پنجاه هزار ليره پول و ده هزار نفر قشون در تهران بشما تسليم ميكنم كه بواسطهء آن زور و زر مشروطه‌بازى را از ايران براندازيد ارفع الدوله ميگويد جواب دادم اين تلگراف فاش مىشود و صلاح نيست بالاخره قرار شد كتبا به او اطلاع بدهم شرحى نوشتم و صورت عريضه خود را با قبض رسيد پستخانه براى سلطان فرستاده و در خارج هم شرحى بمحمد على شاه نوشتم فريب اين حرفها را نخوريد كه براى شما عاقبت خوشى نخواهد داشت بهرحال اين گونه صحبتها ميانه سلطانحميد و محمد على شاه بوده است و محمد عليشاه بمساعدت سلطانحميد مستظهر بوده چنان كه از پيش نگارش يافت بالجمله در اين ايام هرچه توانستيم تلگرافا مجاهدين ملت را تشويق و ترغيب كرديم از مخالفت روس و انگليس نترسند و دست از اتمام كار تهران نكشند ولى بواسطه هجوم واردات خارجى و داخلى فوق العاده نگران بوديم و گاهى اخبار يأس\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nآميز ميرسيد و مخصوصا از بابت عساكر روس كه از راه قزوين رو بتهران ميرفتند كمال نگرانى را داشتيم كه اگر قبل از ورود مجاهدين بتهران آنها برسند كار صورت ديگر پيدا خواهد نمود در اينحال ببابعالى خبر رسمى رسيد كه مجاهدين وارد تهران شدند و سپهدار و سردار اسعد در عمارت بهارستان ورود كردند و ما بين دولتيان و مجاهدين در شهر جنك است دو روز بعد خبر خلع محمد على و نصب وليعهد و نيابت سلطنت عضد الملك و وزارت جنك سپهدار اعظم و وزارت داخله سردار اسعد حاج - عليقلى خان بختيارى رسيد و بجانهاى افسردهء ما روحى تازه دميده شد و ساعت‌بساعت خبرهاى خوش از تهران ميرسيد و تلگرافات از اطراف بانجمن سعادت در بشارت اين مژده ميآمد و مقارن شد اين حال با دهم تموز كه روز اعلان حريت عثمانيان است و جشن بزرك ملى آنها ايرانيان استانبول در سفارت ايران و در انجمن سعادت و در خانوالده كه مجمع ايرانيان است سه شب جشن مفصل گرفتند دو شب اول مخصوص موفقيت احرار ايران بود و شب آخر براى شركت با جشن عثمانيان و در اينموقع اختلاط و امتزاج و مراودهء فوق العاده ميان عثمانيان و ايرانيان حاصل شد كه پيش از اين ديده نشده بود از مجامع ملى عثمانى و مكاتب و مدارس در جشن ايرانيان شركت كردند و اظهار همدردى و اتحاد نمودند و فتح ملى ايران را عثمانيان براى خود فوز عظيم ميدانند .\r\nخلاصه بعد از فتح تهران طبعا بايستى نگارنده بايران روانه شوم خصوصا كه از طرف عضد الملك نائب السلطنه و دو سردار محترم فاتح تلگرافا احضار ميگردم ولى به دو سبب در مراجعت عجله نميكنم يكى آنكه مدتى است با مركز جمعيت اتحاد و ترقى بتوسط طلعت بيك نائب رئيس مجلس مبعوثان مشغول مذاكرهء عقد اتحادى ما بين مليون ايران و جمعيت مزبور هستم و با تعيين سه نفر از آنها و سه نفر از ما و نبودن جلسات متعدد قرار داد مزبور نوشته شده مشغول اتمام آن هستم ميخواهم آن كار به آخر برسد و روانه شوم دوم آنكه ميل دارم يكى دو ماه در پاريس و برلن لندن توقف نموده اشخاصى را كه ملاقات آنها را لازم ميدانم ديده بر اطلاعات خود افزوده بعد از آن بايران روانه شوم در اين حال خبر ميرسد مهديقليخان مخبر السلطنه\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nحاكم آذربايجان شده از برلن باستانبول ميآيد نظر بسوابق دوستى كه به او دارم روزى چند با او در استانبول ميمانم و در باب كارهاى سرحدى و زحماتى كه براى اتحاد عثمانيان كشيده شده و اكنون وقت نتيجه گرفتن است صحبت ميدارم و او را با رئيس اكراد سرحدى شيخ عبد القادر ولد شيخ عبيد اللّه كه در زمان سلطنت عبد الحميد تبعيد بوده و اكنون در استانبول در ميان جمعيت اتحاد و ترقى مقامى دارد آشنا ساخته راجع بمسائل سرحدى وعده ميدهد مساعدت كند تا به سهولت تسويه گردد روزى با مخبر السلطنه و همسفرش نشسته در روزنامه صباح خبر قتل شيخ فضل اللّه نورى بدست مجاهدين خوانده مىشود نگارنده از شنيدن اين خبر خوشحال نميشوم زيرا عاقبت اين كار را براى ايران خوب نميدانم و تصور ميكنم اين گونه تندرويها را در يك ملت بيسواد متعصب كه على رؤس الاشهاد يكى از رؤساى اول روحانى را بجرم مخالفت با حكومت ملى بدار بزنند آن هم بدست مجاهدين ارمنى و گرجى و غيره عكس العملهائى توليد مينمايد كه به ضرر مملكت و ملت تمام مىشود عقيده خود را به دو شخص مزبور گفته آنها نيز با نگارنده اظهار توافق نظر مينمايند خصوصا كه روسها هم از طرفداران محمد على شاه خصوصا از شخص شيخ حمايت ميكردند و معلوم نيست نتيجهء اين اقدام بىتفكرانه مجاهدين تهران چه خواهد بود خلاصه مخبر السلطنه روانهء آذربايجان مىشود مهاجرين ديگر از قبيل معاضد السلطنه - دهخدا و غيره بايران روانه ميشوند كار قرارداد با عثمانيان تمام مىشود و يك نسخهء از آن براى امضاى مركز جمعيت اتحاد و ترقى بسلانيك ميرود و نسخهء ديگر براى امضاى رؤساى روحانى ايرانى بنجف فرستاده مىشود و مقرر ميگردد پس از برگشتن هردو نسخه آنكه بامضاى رؤساى روحانى است تسليم جمعيت اتحاد و ترقى شود و آنكه بامضاى آنها است براى نگارنده بتهران بفرستند كه بمجامع ملى داده شود در اين حال نگارنده هم مصمم مسافرت باروپا و مراجعت بايران ميگردم روز دوم شعبان يكهزار و سيصد - و بيست و هفت ( 1327 ) از استانبول بجانب وين روانه شدم از سرحد عثمانى گذشته آثار تمدن اروپا كم‌كم پديدار شد در مقابل صوفياترن توقف كرد پياده شده نگاهى به شهر مزبور نمودم كه مانند طفل تازه متولد شده در نشو و نماى سريع است از آنجا گذشته\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nخاك صربستان را طى نموده ببوداپست كرسى مملكت هنگرى وارد ميگردم دو سه روز توقف كرده آن شهر زيبا را تماشا كرده از هوا و صفاى كنار رود دانوب لذت برده موزه‌هاى نقاشى و غيرهء آن شهر را ديده زان پس روانهء پاريس ميشوم اگر بخواهم باوضاع و احوال ملكى شهرهاى معظم اروپا و بترقيات محير العقول اين قطعه خوشبخت دنيا اشاره نمايم طولانى مىشود لهذا بيك جمله قناعت كرده ميگذرم و آن اينست كه اوضاع شهرهاى بزرگ اروپا را بايد ديد و سنجيد نه آنكه خواند و شنيد .\r\nدر پاريس جمعى از ايرانيان را كه در رشته‌هاى علمى و اقتصادى كار ميكنند ملاقات مينمايم محمد بن عبد الوهاب قزوينى كه از فضلاى ايرانست و در جلد اول اين كتاب در فصل نامبرده شده ميبينم سالهاست در اين پايتخت معظم اقامت كرده بنگارش آثار تاريخى ايران و تكميل اطلاعات خويش مشغول است و هم مستشرق معروف پروفسور ادوارد برون را در خدماتى كه بآثار ادبى ايران مىكند مساعدت مينمايد از محصلين ايرانى كه اكنون در اين شهر هستند چند تن را ملاقات ميكنم كه يكى از بهترين آنها عليخان تهرانى اصفهان است كه تحصيل طب مينمايد بعد از دو هفته توقف پاريس و ديدن جاهاى مهم روانه لندن شده در لندن بوسط ميرزا مهديخان مشير الملك وزير مختار ايران جاهائى كه بدون اجازهء دولت نميشود ديد از قبيل رصدخانه بزرك انگليس و مدرسه اطفال بىپدر و غيره را ملاحظه مينمايم و هم مستشرق محترم ادوارد برون را كه مدتهاست ميخواهم ببينم ملاقات كرده بتوسط او با بعضى از رجال محترم انگليس و نمايندگان مجلس شورايملى انگلستان آشنا شده بر سياست كنونى انگليس در ايران تا آنجا كه ممكن است پى برده شود پى ميبرم و بر آگاهيم افزوده مىشود و ميفهمم كه ايرانى براى خلاصى از چنگال سياست‌بازى انگليس صبح زودتر از اينكه اكنون از خواب برميخيزد بايد برخيزد بعد از آن از لندن بپاريس آمده ببرلن روانه ميشوم و اين پايتخت معظم را هم مانند دو پايتخت ديگر بمساعدت ايرانيان رسمى و غير رسمى مشاهده نموده در اين شهر با دكتر رزن يكى از رجال دانشمند آلمان كه خود و خانمش مدتى در ايران بوده زبان فارسى ميفهمند و ميگويند و او خود از آثار ادبى زبان ما اطلاع كافى دارد آشنا ميشوم بعد از ده روز\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nتوقف در برلن و تماشاى آنشهر قشنك يا قشنگترين شهرهاى اروپا از راه ورشو به طرف بادكوبه روانه ميشوم روز نوزدهم شهر رمضان اذان صبح وارد پطرسكى ميشوم و از پطرسكى با درشكه بجانب تمر خان شوره روانه ميگردم صحراى خشك بىزراعت ويرانه كه يك گردنه مرتفعى را هم شامل است فاصله ميان پطرسكى است و تمر خان - شوره درشگه در مدت پنجساعت در رفتن و چهار ساعت و نيم در مراجعت در حركت است چند ساعت از روز برآمده به خانه ملا عبد الرحيم طالب‌اف كه سر راه واقع است ميرسم و چون بىنهايت شوق ملاقات او را دارم از اين مسافرت فوق العاده و بى سابقه فكر و خيال خوشوقت ميگردم در خانه جوانى ايستاده است از او سراغ ميگيرم ميگويد خانهء ملا اينجا است در اين حال پيرمردى كه موى سر و صورتش سفيد است و محاسن خود را زده دور چشمش آثار شكستگى ظاهر كلاه سياهى بر سر و لباس قفقازى سياه دربر دارد از خانه بيرون آمده تا دم درشگه مرا استقبال مىكند من از درشگه فرود آمده خود را معرفى مينمايم با كمال بشاشت و خرمى مرا ميپذيرد و پىدرپى ميگويد چقدر انتظار ديدار شما را داشتم و چه بد ميشد اگر مرا ملاقات نكرده ميرفتيد خلاصه مرا در اطاق تحرير خود مينشاند از زن خود كه زن عاقله مهربانى است معرفى مينمايد سراغ ميگيرم كه احمد موهوم در سر كدام ميز مينشست « 1 » و از شما آن سئوالات را مينمود اشاره مىكند به همان ميز كه رويه آن ماهوت سبز مستعمل است ميگويم بر سر همين ميز منهم آمدم بجاى احمد بنشينم و از شما در حال كار ملك و ملت ايران و صلاح حال و استقبال وطن خويش مشورت نمايم طالب‌اف اظهار مهربانى كرده شروع بصحبت مينمايد اولا قدرى از مسافرين ايرانى كه بر او وارد شده بودند خاصه كسانى كه بعد از خرابى مجلس ملى تهران متوارى شده بتمر خان شوره رفته مهمان او شده‌اند شكوه مينمايد كه در ازاى محبتهاى من به آنها در حق من جفا كرده نسبت استبداد به من دادند و مرا اعيان‌پرست ناميدند من او را دلدارى مىدهم و ميگويم شما نبايد از اين حرفها آزرده خاطر بگرديد اين مردم همين كه مقصدى داشته باشند و انجام نگرفته باشد ديگر ملاحظه نميكنند و هرچه بخواهند ميگويند\r\n\r\n\r\n","description":"","footnote":"\r\n( 1 ) اشاره بكتاب احمد تأليف طالب‌اف است كه در جلد اول ذكر شده .\r\n","page_name":" 113 ","page_number":113},
  {"content":"\r\n\r\nو بالجمله به اين حرفها قدرى او را به حال ميآورم .\r\nطالب‌اف در دورهء استبداد مورد توجه صدور و رجال دولت ايران بوده است از مسافرين ايرانى كه بروسيه ميرفته‌اند اشخاص محترم او را ملاقات كرده‌اند و به آنها مكاتبه داشته از اينجهت شرح خصوصيتهائى را كه با آنها داشته مكرر نقل مىكند اين است كه قدرى بذهن مىزند كه شايد هواخواه اعيان و بزرگان باشد يعنى جاه‌طلبى داشته باشد ولى اينطور نيست طالب‌اف اعتقادش اينست كه امين السلطان در سفر آخرى كه بايران آمد نيتش دربارهء ملت صادق بود و جز قصد اجراى مشروطيت مقصدى نداشت شايد هم در هنگام عبور از بادكوبه حقيقة در اين خيال بوده است چنان كه در جلد دوم اين كتاب اشاره نموده‌ام و چون برياست رسيد تغيير حال حاصل كرده باشد .\r\nبهرصورت مسافرين ايرانى طالب‌اف پير شكسته را به زخم زبان كه حضورا و غيابا به او زده آزرده خاطر نموده‌اند ولى من هرچه توانستم به او مهربانى كرده از او دلجوئى مينمايم زيرا كه نگارشات سادهء عوام فهم طالب‌اف در اواخر سلطنت ناصر الدينشاه و دورهء سلطنت مظفر الدينشاه بسى موجب بيدارى ايرانيان گشته به گردن عموم ايرانيان حق دارد خلاصه در ضمن صحبت معلوم مىشود طالب‌اف بواسطه دلتنگى و افسردگى كه حاصل نموده رفته‌رفته از اصلاح امور ايران هم يأس حاصل كرده است اما من با دلايلى كه دارم بر او ثابت ميكنم كه كار ايران اصلاح شدنى و چاره‌پذير است و بالاخره تصديق مىكند كه اگر به اين صورت كه تو در عالم خيال نقشه‌كشى مينمائى شروع و اقدام شود كارها اصلاح شود پيشرفت مينمايد ولى بايد ديد آيا خواهند گذارد كه شما اين نقشه را اجرا كنيد يا خير .\r\nخلاصه 27 ساعت در خانه طالب‌اف ميمانم از خودش و خانم محترمش نهايت مهربانى و مهمان‌نوازى بظهور ميرسد و از كمى زمان توقف من اظهار دلتنگى مينمايند روز بيستم ماه رمضان بعد از ظهر به پطرسكى مراجعت نموده روانهء بادكوبه ميگردم در ورود ببادكوبه بواسطه آنكه اوضاع اروپا چشمم را پر كرده است شهر بادكوبه را كوچك ديده گاهى شبهه مينمايم كه آنجا بادكوبه باشد خلاصه رفته‌رفته بوى ايران بمشامم ميرسد يعنى يك مشت مردم گداى گرسنه برهنه در ميان اجنبيان آن شهر ديده\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nميشوند كه نامشان شيعه اثنى عشرى است و رنك رخسارهء آنها در چشم نظاره‌كنان احوال پريشان هموطنان عزيز را جلوه‌گر ميسازد چهار روز در بادكوبه توقف نموده عمدهء مقصودم ملاقات رؤساى فرقهء مجاهدين از اجتماعيون عاميون است ميخواهم بواسطه زحمتى كه در پيشرفت مشروطيت ايران تحمل نموده‌اند از آنها تشكر نمايم و هم از خيالات آتيه ايشان مستحضر شده درباره بعضى از اين فرقه كه در تهرانند و در كارها مداخله دارند صحبت بدارم مقارن روز ورود من ببادكوبه ميرزا على اكبر خان بهمن كه از جوانان تربيت شده است و چنان كه در فصل اول نگارش يافته چند سال پيش او را بمديرى و معلمى مدرسه سعادت اين شهر از تهران فرستاده‌ام از تهران وارد بادكوبه مىشود بملاقات او خرسند ميگردم و از او كسب اطلاعاتى مينمايم و ميفهمم مجلس عالى تهران بهئيت مديره مبدل شده محل نفوذ چند نفر از رفقاى تندرو من گشته است كه رئيس آنها آقا سيد حسن تقىزاده است و تقريبا ترتيبى كه در مجلس شوراى ملى سابق بود و در جلد دوم اين كتاب نامش را هيئت نافذه گذارده‌ام باز در كار آمده جمعى از وكلاى مجلس با آنها طرف گشته اسباب كشمكش فراهم شده است و اين هيئت نافذ با سپهدار اعظم هم كه رئيس الوزراء و وزير جنك است طرف شده‌اند و اسباب‌چينى مينمايند از اين وقايع كه شنيده مىشود خاطرم افسرده ميگردد زيرا تجارب گذشته بدى عاقبت اين ترتيب را پيش چشم من جلوه ميدهد و ميدانم دستهاى اجنبى هم اين آتش را بدست تحريك و افساد باد زده شعله‌ور ميسازند از طرف ديگر ميدانم ايرانيان استانبول و اروپا اظهار دلتنگى از تقىزاده مينمايند و حالا اين اخبار كه به آنها برسد اثر خوش نخواهد بخشيد .\r\nبالجمله در اين فكر و خيال هستم كه جمعى از وكلاى آذربايجان از راه جلفا وارد بادكوبه ميشوند و در همان هتل كه من هستم ورود مينمايند با آنها ملاقات نمودم و دانستم هنوز طول دارد تا ما اشخاص قابل اداره كردن مجلس شوراى ملى داشته باشيم چه اولا اشخاص قابل اين مقام را كم داريم و اگر داشته باشيم هم چون هنوز اغراض شخصى در كار است نميتوانيم اشخاصى را كه بالنسبه قابليت دارند انتخاب نمائيم .\r\nبالجمله در بادكوبه با رؤساى فرقه اجتماعيون عاميون ملاقات ميكنم و نظريه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nآنها را ميفهمم كه ميگويند بايد شروع بساختن نمود كه مملكت بيش از اين تاب تحمل انقلاب ندارد و مخصوصا از من ميخواهند كه در ورود بتهران از اغراض شخصى جلوگيرى نموده نگذارم از انقلابيون حركتى كه نامساعد با اوضاع مملكت و اقتضاى وقت باشد بروز نمايد و هم از من ميخواهند كه بآقا سيد عبد اللّه بهبهانى اگر بتهران آمد بگويم نه كسى را روى مسند روحانيت خود راه بدهد و نه پا را از گليم خويش درازتر نمايد يعنى در سياست دخالت نكند و تنها امور روحانيت را اداره نمايد خلاصه يكروز مسافت بحر خزر را طى نموده صبح روز 28 رمضان وارد انزلى ميشوم اوضاع خراب انزلى باندازه‌ئى به چشم ناپسند ميآمد كه از تقرير آن عاجز هستم در وقت رفتن از انزلى هم خرابى آنجا را نوشته‌ام ولى چون حالا از دنياى آباد مراجعت مينمايم ديدن اين ويرانىها بر من ناگوار است خاصه كه بندر محل تردد مسافرين اروپائى و سفراى اجنبى است كسانى كه در شهرهاى آباد نشو و نما نموده‌اند وقتى به اين خرابه‌ها ميرسند ما را چه مخلوقى ميخوانند خلاصه ساعتى در انزلى توقف مىشود و بعد در يك كشتى كوچك بخارى كه متعلق بايرانيان است و تا نصف بيشتر مرداب حركت مىكند نشسته بجانب رشت روانه ميشويم در هنگام عبور از انزلى در سال گذشته از راه غازيان كه روسها شوسه نموده‌اند رفتم و ميل داشتم راه پيله بازار را يعنى مرداب معروف انزلى را هم ديده باشم اينست كه از اين راه آمدم اولا وضع طبيعى مرداب انزلى فوق العاده جالب نظر است زيرا باندك تصرف مىشود يكى از درياچه‌هاى باصفاى دنيا و نزهتگاه سياحان اروپا و آمريكا بوده باشد و سالى مبلغى فائده بدولت و ملت بدهد دهنه مرداب را كه محل اتصال ببحر خزر است بايد پاك نمود تا كشتى بتواند داخل مرداب شود و در خود مرداب بواسطه گل‌كشى راه گردش كشتيهاى كوچك را در اطرافش باز كرد و بالاخره ميبايد بشود كشتيها مال التجاره را در پيربازار فرود آورند اين تصورات در خاطرم جلوه‌گر گشته از طرفى فائده‌هائيكه از اين مرداب ميتوان بدست آورد و از طرف ديگر خرابى و بىوضعى كنونى آنجا را ميبينم و ملاحظه ميكنم چگونه ملت جاهل ما از بردن آن فوائد محروم است و هنوز نتوانسته چند قائق بخارى كوچك براى حركت مسافرين در اين مرداب دائر كند نتوانسته پيربازار را كه محل\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعبور و مرور مسافرين اروپائى است از صورتى كه بيك طويله دهاتى كثيف شباهتش بيشتر است تا بيك بندر درآورند كه موجب اين درجه افتضاح نبوده باشد بديهى است تمام تقصير به گردن دربار و درباريان و دولت و دولتيان است كه بفكر همه چيز هستند مگر بفكر آبادى مملكت و ترقى و تعالى آن پس از آمدن تا نصف مرداب ديگر بواسطه گل‌ولاى ممكن نبود آن كشتى كوچك حركت كند ناچار از آنجا بقائق منحوسى انتقال يافته قايقچيان از قايقشان كثيفتر را مخاطب ساخته نصيحت ميكنم و ميگويم عالم زنده شده است بحيات و شما هموطنان هنوز در خواب غفلت هستيد چرا تغيير وضع نميدهيد چرا چند نفر باهم شركت نميكنيد كسب و كار خود را بواسطه خريدن و ساختن قايقهاى پاك تميز رونق نميدهيد قايقچيان نگاههاى تعجب‌آميز به من ميكنند و ملتفت ميشوم به زبان حال ميگويند عجب مسافر پر مدعائى تو هم مثل هزاران اشخاص كه ميآيند و ميروند و هيچ نميگويند آمدى برو و دردسر مده اما به ظاهر با خندهء تمسخرآميزى حرفهاى مرا تصديق ميكنند خلاصه از پيربازار با زحمت درشگهء بدست آورده روانه رشت ميشويم در بين راه از پل چوبى مختصرى عبور ميكنيم كه ساخت ايرانى و گيلانى به نظر نميآيد بىخيال از آنجا ميگذريم و ميرسيم باطاق كوچكى كه در سر راه ساخته شده درشگه آنجا توقف مىكند كه بايد باج داد باج چه ؟ باج راه - كدام راه راه از پيربازار برشت اين باج را كى ميگيرد . روس . بچه مناسبت بواسطه اينكه راه را ساخته است آنوقت معلوم مىشود براى ساختن آن پل و ريختن چند تپه ريك در كنار راه روزى مبلغى راهدارى ميگيرند چون راه غازيان را تصرف كرده‌اند نخواسته‌اند براى ايرانى راه ديگرى باز باشد كه بتواند آزاد برود و بيايد اين است كه اين چند ميل راه را هم جزو امتياز خود نموده مبلغها فائده مىبرند خلاصه برفقاى خود ميگويم تهران كه ميرويم امتياز پاك كردن مرداب و كشتىرانى آن را ميگيريم و اين قطعه گيلان را يك قطعه سويس ميسازيم اين راه پيربازار را هم تغيير ميدهيم و دست روسها را هم از آن كوتاه مينمائيم چه ميكنيم و چه ميكنيم آنها هم با من همراهى ميكنند و وعدهء مساعدت ميدهند ميگويم يك كمپانى براى آباد كردن انزلى و آستارا تشكيل ميدهيم حاج زين العابدين تقىاف را شريك و او هم يكى از پسرهاى خود را تبعهء ايران مينمايد\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو كشتيها كه در بحر خزر دارد به او ميبخشد و سرمايه بزرگى بايران وارد مىشود و بعلاوه فوائد تجارتى و اقتصادى فوائد سياسى هم در اين كار خواهد بود به اين نويدها دل خود را خوش ميكنيم و تصورات دور و دراز در اين راه بخاطر ميآوريم تا برشت ميرسيم شهر رشت بواسطه آمدوشد زياد خودى و بيگانه رو بآبادى ميرود اما مردمش بواسطه بيمعلمى از تمدن دورند رعيت گيلان اغلب پابرهنه راه ميروند حمل و نقل ميوه‌جات و غيره را بدوش خود مينمايند چوبى به روى دوش ميگذارند و بهر دو سر آن سبدى آويخته پر از ميوه‌جات يا بقولات و غيره و اين حمالى براى آنها زحمت بسيار دارد چند روز در رشت ميمانم باغ سردار همايون را كه در خارج شهر است و آقابالا خان سردار افخم حاكم گيلان در آن باغ بدست رئيس مجاهدين سردار محيى ميرزا عبد الحسين خان معز السلطان كشته شده ميبينيم معز السلطان برادرى دارد ميرزا كريم خان كه اكنون در رشت است اگرچه سابقهء آشنائى با من ندارد ولى چون جوان به ظاهر بافتوتى است هرچه ميتواند به من مهربانى مىكند و چون روانهء تهران ميگردم در قزوين و اطراف آن عساكر روس را ميبينم مانند قشون فاتحى در مملكت مفتوح رفتار ميكنند بر تأثرات قلبيم افزوده مىشود زحمات چندين ساله وطنخواهان و دادن جان و مال و عرض خود در راه استقلال وطن و كوتاه كردن دست بيگانگان در برابر چشمم مجسم شده بيش از پيش بزمامداران امور مملكت كه اينطور وطن خود را دستخوش بازى اجانب قرار دادند هزاران لعنت ميفرستم .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nفصل چهاردهم تهران يا تأسف بىپايان\r\nروز پنجشنبه هفتم شوال يكهزار و سيصد و بيست و هفت ه ( 1327 ) بتهران ميرسم چه تهران يكپارچه آشوب و يك عالم پريشانى مليون و آزادىطلبان كه در اينوقت بايد هرچه قوه دارند رويهم ريخته دولت مقتدرى تشكيل بدهند قواى تحليل رفته مملكت را تجديد نمايند و لياقت خود را براى اداره كردن كشور بعالميان ثابت كنند دو دسته شده بجان يكديگر افتاده‌اند و در عنوان اختلاف حزبى حيدرى و نعمتى قديم را تجديد كرده آشوب غريبى برپا نموده‌اند كه عاقبتش بسى وخيم مينمايد .\r\nشرح اينحال را اگر بخواهم بنويسم ناچار بايد توجه خوانندگان را بجانب قسمت آخر از جلد دوم اين كتاب جلب نمايم تا خوب ملتفت شوند بروز اوضاع حاضر از كجاست از پيش نوشته شد در مجلس شوراى ملى گذشته فرقهء نافذى بود از تندروان كه با وجود اقليت در هركار مداخله نموده رشتهء امور را بدست خود گرفته بود و تا يك اندازه هم ذيحق بود چون اكثريت از اوضاع دنيا بىخبر و حتى نميدانست مشروطه چيست و محمد على ميرزا بر ضد آن فرقه كه در اقليت كار اكثريت ميكرد قيام نموده اسباب خرابى مجلس را فراهم آورد پيشقدمان آن فرقه چند نفر بودند كه از آنها بود آقا سيد حسن تقىزاده وكيل تبريز وكيل مزبور چنان كه نوشته شده پس از خرابى مجلس در سفارت انگليس متحصن و در تحت حمايت انگلستان باروپا رفت و مدتى در اروپا ماند تا بعد از غلبه نمودن ملتيان تبريز بر قشون دولت خود را بتبريز رسانيده در انجمن ايالتى آنجا كار مىكند تا تهران فتح گشته او هم بتهران ميآيد مجلس عالى كه تشكيل مىشود عضو ميگردد و بدستيارى چند نفر از هم مسلكان خود مجلس عالى را بهيئت مديره تبديل مينمايد مجلس مقتدر فعالى تشكيل ميدهند و يكعده از كسانى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nرا كه حق يا ناحق جزو مجلس شناخته شده‌اند خارج نموده از هم مسلكان خود اشخاصى را وارد مينمايند هركس زير بار تبعيت ميرود او را از خود دانسته كار ميدهند و هركس تبعيت نميكند از كارها دور مىشود از اينجا اختلاف كلمه و دو دستگى شروع مىشود و در نتيجه عمليات تقىزاده و رفقاى او موجب رنجش خاطر جمعى شده عنوان مينمايند كه او ميخواهد از روى نقشه ناپلئون بناپارت رفتار كرده خود را بوسيله هيئت مديره شاخص مملكت قرار بدهد و باينجا منجر مىشود كه جمعى از مليون بر ضد تقىزاده و رفقاى او قيام كرده جمعيت مخالفى تشكيل ميدهند تقىزاده هم ناچار مىشود بر جمعيت خود بيفزايد و هركس را چه اهل و چه نااهل همينقدر كه مطمئن شد از خيالات او تبعيت مىكند بپذيرد و عمده كسانى كه با تقىزاده همدست هستند و تشكيل فرقه بدست آنها مىشود حسينقليخان نواب - ميرزا ابراهيم خان حكيم الملك - آقا سيد محمد رضاى شيرازى مدير روزنامه مساوات - شاهزاده سليمان ميرزا - عبد الحسين خان وحيد الملك ميباشند بنام انقلابيون آقايان جمعى از دوستان خود را بمردم تهران و ولايات مخصوصا تبريز معرفى ميكنند براى نمايندگى مجلس شورايملى بلكه بتوانند اكثريت مجلس را ببرند و در اين كار سعى بليغ ميكنند دو نفر سردار فاتح تهران يعنى محمد - وليخان سپهدار اعظم و حاج عليقليخان سردار اسعد بر ضد اين جمع ميباشند و نميگذارند اقدامات آنها چندان مؤثر واقع گردد خاصه كه در مقابل آن جمع فرقه سياسى ديگرى در مسلك اعتدال تشكيل مىشود ابو الحسنخان معاضد السلطنه - ميرزا عليمحمد خان وزيرزاده - اسد اللّه خان كردستانى - ناصر الاسلام گيلانى - ميرزا محمد صادق طباطبائى حاج ميرزا عليمحمد دولت‌آبادى برادر نگارنده از پيشقدمان اين جمع ميباشند سپهدار اعظم رئيس الوزراء و وزير جنك است جمعى از مجاهدين هم با او همراهند و چون ميانه تقىزاده و معز السلطان كه رئيس مجاهدين است كدورت حاصل شده تقىزاده اسباب فراهم ميآورد رياست مجاهدين با ميرزا عليمحمد خان كه از منسوبان خود او است بشود و باينوسيله قوت مجاهدين را بجانب حزب خود جلب نمايد اين كار سبب مىشود كه يكدسته مجاهد بامر مخفى سپهدار اعظم در مقابل اين دسته تشكيل مىشود در تحت رياست معز السلطان رفته‌رفته ميان تقىزاده و سپهدار اعظم كه حامى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمجاهدين معز السلطانى شناخته مىشود مخالفت شديد ميگردد و بر ضد يكديگر كار - روائى ميكنند و روزبروز عنوان دسته‌بندى قوت ميگيرد تقىزاده بنام مجاهدين قفقاز و فرقه اجتماعيون عاميون ( سوسياليست دمكرات ) نفوذ كلمه خود را زياد كرده خود را بر ديگران مقدم ميداند و اشخاصى از وطن‌خواهان كه از اين شخصيت دلخوش نيستند جدا بر ضد او كار ميكنند و همه بر ضرر مملكت تمام مىشود .\r\nدر اينحال از طرف مركز اجتماعيون عاميون بادكوبه اشخاصى بتهران آمده بر عمليات تقىزاده اعتراض ميكنند مخالفين هم قوت گرفته طولى نميكشد كه از نفوذ كلمه اين جمع كاسته مىشود چون در مشروطه اول نگارنده جزو تندروان محسوب ميشده همه كس انتظار دارد ببيند در ورود بتهران با كدام حزب خواهم بود اما خيال من اينست داخل هيچ حزب نشده خود را مصلح ذات البين قرار بدهم و هردو طرف را نصيحت كنم بلكه اين اختلاف كلمه تا آنجا كه بوحدت قواى ملى در مقابل مستبدين ضرر مىرساند بر طرف شود و مليون با همه اختلاف سليقه كه دارند در اساس باهم متفق بوده باشند اينست كه هركس را ميبينم نصيحت ميكنم و باتحاد و اتفاق دعوت مينمايم و هرطرف بخواهند از ديگرى بدگوئى نمايند او را ملامت مينمايم و البته روحا با دسته اول موافق‌ترم تا دسته دوم كه آزاديخواه حقيقى در ميانشان بسيار كم است و اگر كم و بيشى هم باشند خواه و ناخواه آلت دست مستبدينند .\r\nروزى دو پس از ورود من سپهدار اعظم و سردار اسعد بملاقات من ميآيند در مجلس به آنها ميگويم من عكسهاى شما را در عمارتهاى عالى دنيا ديده‌ام و مدالهاى شما را بر سينه‌هاى محترمى آويخته مشاهده كرده‌ام شرف و افتخار آن عكسها و آن مدالها متعلق است به تمام ملت شما بزرگواران حق نداريد كارى بكنيد كه بشرف و افتخار آن عكسها و مدالها بربخورد و در همان مجلس از آنها وقت ميخواهم تا در خلوت ملاقات كرده عقايد خود را درباره كارهاى اساسى وطن و در حق خود آنها آشكارا بگويم وقت ميدهند در خانه سپهدار اعظم هردو سردار محترم را ملاقات كرده نگارنده در وسط آنها نشسته دست هريك از آنها را در دست گرفته ميگويم اين مجلس ما يكى از مجالسى است كه در تاريخ ايران ثبت خواهد شد تاريخى كه از شائبه غرض و مرض مبرا بوده\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nباشد و رفتار هركس را چنان كه نموده وانمود كند شما هردو مرا خوب ميشناسيد كه سى سالست در مقصود مقدسى براستى قدم زده‌ام و غير از استقلال اين مملكت و ترقى و تعالى آن مقصدى نداشته‌ام هرچه خواسته‌ام راجع بسعادت ملت بوده است شما دو بزرگوار نيز هم امروز در خدمت به مقصد ديرينه من حق عظيم داريد اداى حق شما بر هروطن‌پرست خيرخواه لازم است چنان كه در مجلس سابق گفتم من عكسهاى شما را در مجالس بزرك دنيا ديده‌ام و دوست ميدارم اين شرف و اين افتخار براى شما نه بلكه براى ملت باقى بماند از اين سبب با زبان بيغرضى ميگويم شما براى حفظ شرافت خود چه نقشه كشيده‌ايد شما نبايد كار و شغل قبول كرده باشيد حالا ديگر گذشته است و من سخت ميترسم اين شغل و كار نگذارد آن شرف و افتخار براى شما باقى بماند ميخواهم بدانم خودتان چه فكرى كرده‌ايد در وقتى كه من اين حرفها را باحرارت به آنها ميگويم سردار اسعد سر تا پا سپهدار اعظم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nگوش است و ميشنود ولى سپهدار اعظم به عادت وزراى قديم در ميان حرف زدن من گاهى كاغذخوانى مىكند و خود را مشغول ميدارد نگارنده از اين رفتار او كسل شده كاغذى را كه در دست دارد گرفته روى ميز ميگذارم و ميگويم حالا وقت كاغذخوانى نيست حرف مرا بشنويد سپهدار اعظم از رفتار من كه مخالف معمول و بر خلاف انتظار او است به خود آمده براى شنيدن حاضر مىشود نگارنده نصايح خود را به آخر مىرساند و ميگويد سخن من تمام شد تصور كنيد كه اين سئوال و جواب را در يك كتاب تاريخ ميخوانيد اكنون آن جواب را كه شما دوست ميداشتيد از طرف خود در كتاب بخوانيد به من بدهيد .\r\nسردار اسعد ميگويد بلى ما ملتفت بوديم كه قبول وزارت كردن شايسته نيست ولى ترتيب طورى پيش آمد كه چاره نبود و اگر شما هم حاضر بوديد تصديق ميكرديد كه ما قبول وزارت كنيم حالا هم مصمم استعفا دادن هستيم و پس از استعفا با يك قوه‌ئى كه در تحت اختيار ما باشد تا چندى نظارت به صحت اعمال دولتى ميكنيم تا كارها در مجارى قانونى خود بيفتد سپهدار اعظم چون حال طفوليت دارد و زود از حالى به حال ديگر منقلب ميگردد ميگويد چه ضرر دارد الان استعفا بدهيم سردار اسعد جواب ميدهد حالا موقع استعفاء نيست بلكه موقعش روز افتتاح مجلس است نگارنده هم او را تحسين كرده ميگويم رأى همين است و با خوشحالى روانه ميشوم و در ختم جلسه دو سردار فاتح را توصيه مينمايم كه باهم اتفاق داشته باشيد و از كمتر اختلاف نظر اجتناب نمائيد تا سعادتمند باشيد .\r\nاز اين تاريخ تا افتتاح مجلس شورايملى مجلسى مركب از وكلاى انتخاب شده موقة دائر است و باتفاق وزراء كار ميكنند كارشان هم تا يك اندازه پيشرفت دارد فقط چيزى كه موجب نگرانى است ضديت تقىزاده و رفقايش با سپهدار و تابعينش مىباشد و اين نكته را هم نگفته نبايد گذارد كه ميانه اين دو سردار باطنا صفائى نيست در اين صورت مخالفين سپهدار از بىصفائى باطنى سردار اسعد با او استفاده كرده خود را بسردار اسعد نزديك و به آتش اختلاف كلمه باطنى آنها با يكديگر براى پيشرفت كار خود دامن ميزنند مردم بى خبر تصور ميكنند اين كشمكش عارضى است و به زودى رفع خواهد شد ولى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمن چون بر سابقه احوال مستحضر هستم ميدانم اين غائله رفع‌شدنى نيست تا يكطرف ديگر را مضمحل نمايد و چون سپهدار مرد ساده‌لوحى است البته نميتواند در اين بازى خود را محفوظ نگاهدارد فقط اميدوارى كه هست اينست كه مجلس زودتر دائر شود و او استعفاء بدهد بلكه محفوظ بماند .\r\nديگر از مطالب مهم حكايت مجاهدين است كه جمعى كثير از مردم بىسروپاى تهران و خارج لباس مجاهدى در بر كرده هريك عده از آنها خود را بيك نفر از رؤساى مشروطه‌خواه بسته هركار ميخواهند ميكنند و مردم از شر مجاهدين دروغى در امان نيستند و چون دو دسته شده‌اند اغلب باهم منازعه دارند .\r\nاوضاع و احوال مجاهدين را كه ميبينم يادم ميآيد ملا عبد الرحيم طالب‌اف در تمر خان شوره در ضمن مذاكراتش ميگفت از قشون روس كه بناحق در مملكت شما اقامت كرده نگران نباشيد زيرا كه او خواهد رفت ولى از آنها كه رفته‌اند روسها را بيرون كنند نگران باشيد چه اشخاص معلوم الحال قفقازى در سلك مجاهدين بايران رفته اغلب اشخاص سرور و تبعه روس هستند بهيچوسيله آنها را نميتوان راضى كرده مراجعت داد و به هيچ عنوان نميشود آنها را در تحت انتظام درآورد .\r\nخلاصه ارباب حل و عقد زحمت بسيار ميكشند تا هركدام از مجاهدين را بتوانند مخارجى داده روانه كنند و هركدام را بتوانند در سلك نظام دولتى درآورند بالاخره قريب نهصد نفر مجاهد موجود است كه سيصد نفر آنها تحت رياست حيدر خان عمو اغلى كه منسوب بفرقه انقلابى است و ششصد نفر تحت رياست معز السلطان سردار محيى به كار خود مشغولند و هردسته مواجب گزاف از دولت ميگيرند و باز ناراضى هستند تا عاقبت كار آنها بكجا انجامد در اواخر شوال يكهزار و سيصد و بيست و هفت ( 1327 ) ناصر الملك از اروپا مراجعت مىكند و هرچه سعى ميكنند او را داخل مشاغل دولتى نمايند نميپذيرد ولى غير رسمى در مجالس وزراء حاضر شده در كارها رأى ميدهد و معاونت مىكند .\r\nو هم در ماه شوال فتنه رحيم خان چليپانلو و حادثه جانگداز اردبيل اتفاق ميافتد شرح واقعه اينكه چون روسها ميبينند كارهاى ايران دارد رو بجريان طبيعى ميرود و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nآنها بر حسب وعده‌ئى كه بانگليسها داده‌اند مجبورند قشون خود را از ايران بيرون ببرند در صورتى كه نميخواهند باينكار اقدام نمايند اينست كه رحيم خان معروف را واميدارند برود اردبيل را غارت نمايد و چيزى كه آنها را بيشتر به اين خيال مياندازد اينست كه مخبر السلطنه والى آذربايجان ستار خان سردار ملى را حكومت اردبيل داده و اين كار در صورتى كه روسها بحكومت خود مخبر السلطنه در تبريز راضى نبوده‌اند و هم اصرار داشته‌اند ستار خان در آذربايجان نماند البته بر خلاف ميل آنها است و چون رحيم خان كاملا با ستار خان مخالف است و از او شكست خورده اينست كه او را بغارت اردبيل واميدارند كه هم ضرب‌دستى بستار خان نشان داده و هم صدمه‌ئى بمخبر السلطنه زده باشند در سرحد هم انقلابى شده باشد كه به اين بهانه از برگردانيدن قشون خود عجالة معذر باشند رحيمخان بمساعدت صاحبمنصبان روسى حمله باردبيل ميآورد ستار خان استعداد براى دفع او ندارد فقط كاريكه مىكند جان خود را از ورطه هلاكت نجات داده از آنجا حركت مىكند غارتگران بيرحم با كينه ديرينه كه دارند به شهر اردبيل ريخته خانه‌ها را آتش ميزنند نفوس محترم را ميكشند كه شرح آن واقعه جانگداز در تواريخ آذربايجان مسطور است از طرف دولت قشونى بسردارى معز السلطان سردار محيى از تهران فرستاده مىشود از تبريز هم قشونى ميفرستند ولى روسها فرصت نداده چند دسته قشون خود را باردبيل وارد كرده شهر را در حيطه تصرف خود در ميآورند و عنوان مينمايند كه ما شهر را محافظت مينمائيم تا حاكم آنجا از طرف دولت ايران برسد و پس از تصرف اردبيل رحيم خان را اجازه ميدهند به اهر برگردد و غنيمت ها را كه برده به محل خود برساند معز السلطان از راه آستارا اردوى خود را تا نزديكى اردبيل ميبرد ولى مجاهدينى كه همراه او هستند خوشرفتارى با مردم نكرده اسباب خرج زياد فراهم ميآورد دولتيان صلاح ميبينند معز السلطان را احضار كنند و اردوى ديگرى از تهران از راه زنجان بآذربايجان بفرستند و مسئله كشمكش باطنى سپهدار و سردار اسعد و يا تندروان مجلس با سپهدار در اين تغيير اردو دخالت دارد چونكه سردار محيى و مجاهدين او چنان كه گفته شد به سپهدار بستگى دارند و سردار اسعد و تندروان راضى نيستند او مأمور اين كار باشد بدرفتارى مجاهدينش را عنوان كرده\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمأموريت او را بر خلاف ميل سپهدار برهمزده اردوئى از طرفداران خود انتخاب كرده گسيل ميدارند و سردار محيى را احضار ميكنند سردار محيى از اين حركت دولتيان سخت رنجيده خاطر شده خاصه كه با بختياريها دشمنى كامل حاصل كرده اينست كه اول مخالفت مىكند و بالاخره بتهران آمده باسبابچينى كردن بر ضد سردار اسعد ميپردازد اينجاست كه ديده مىشود سردار اسعد يكى بواسطه مخالفت سردار محيى با او و ديگر بملاحظه اينكه انقلابيون با صولت الدوله اسمعيل خان رئيس ايل قشقائى كه طرفيت با وى دارد الفت حاصل نكنند خود را مجبور ديده است در باطن با انقلابيون بسازد و اين اول قدم مخالفت جدى سردار اسعد است با سپهدار اعظم و از اين مخالفت مفاسد بسيار طلوع مينمايد كه بعد از نگارش شرح افتتاح مجلس و حوادث زنجان و آذربايجان ببعضى از آن مفاسد اشاره خواهيم كرد .\r\nافتتاح مجلس دوم در غره ذى القعده يكهزار و سيصد و بيست و هفت ( 1327 ) مقرر مىشود يك روز قبل از افتتاح مجلس آقا سيد عبد اللّه بهبهانى كه پس از توقيف طولانى از طرف محمد على شاه در حوالى كرمانشاهان بنجف رفته بود وارد تهران مىشود با يك عالم آرزو زيرا تصور مىكند وقتى كه صدمه گرفتارى در موقع بمباردمان مجلس را نكشيده محبوس و تبعيد نشده بود داراى قدرت بود و همه‌گونه فائده ميبرد حالا در راه ملت اين صدمات بر او رسيده است و اشخاصى كه روى كار آمده‌اند همه زيردست او بوده‌اند البته او رياست مطلق خواهد داشت و زمام امور مملكت بحقيقت در دست او خواهد بود غافل از اينكه آن اسباب كه براى تشخصات اوليه او فراهم بود امروز هيچيك موجود نيست بلكه اسباب ضد آن فراهم است بعلاوه اگر او صدمه خورده و تبعيد شده است جمعى از آزاديخواهان حقيقى در اين راه جان داده‌اند و آنها كه زنده مانده‌اند چه تبعيدشدگان و چه غير آنها كمتر از او صدمه نخورده‌اند و ديگر تعقيب سياست سابق بىاثر خواهد بود خلاصه براى تشريفات ورود او بتهران از طرف بستگان او اسبابچينى زياد مىشود دولت هم همراهى مىكند و با كمال احترام وارد ميگردد طرف عصر همين روز با يكى از دوستان از استقبال آقا سيد عبد اللّه برميگردم رفيق راه من اظهار مىكند خوب است برويم بمجلس ببينيم تهيه فردا را ( يعنى روز\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nافتتاح ) چگونه ديده‌اند ميرويم وزراء و وكلاء همه حاضرند و در اطاق بزرگ مجلس گردش مينمايند عبد الحسين خان فرمانفرما از من گله مىكند كه چرا به منزل من نميآئيد ميگويم از مراوده با شما انديشه دارم ميگويد هنوز هم ما را مستبد ميدانيد ميگويم بلى ولى ممكن است بدستور مختصرى كه بشما بدهم رفتار كنيد فردا با يك عالم افتخار بديدن شما بيايم ميگويد بگوئيد رفتار ميكنم ميگويم فردا صبح كه از خانه بيرون آمديد ورقه‌ئى بنويسيد به ديوار باغ بزرگ خود نصب كنيد بمضمون ذيل : اين باغ چند هزار ذرعى براى من زياد است فلانقدرش مرا كافى است باقى را ميان فقرائى كه خانه ندارند تقسيم خواهم كرد ميگويد من هرگز اين كار را نميكنم مگر همه بزرگان مملكت اقدام بچنين كارى بنمايند در اين صحبت هستيم پيشخدمت وارد شده ميگويد سپهدار - اعظم و سردار اسعد در اطاق رئيس مجلس شما را ميطلبند ميروم سپهدار اعظم ورقه‌ئى از بغل خود درآورده به من ميدهد صورت استعفاى خود را نوشته ميگويد ملاحظه كنيد چطور است ميخوانم و ميگويم خوب نيست بهتر از اين مىشود نوشت ميگويد پس شما مسوده كنيد و نزد من بفرستيد تقبل ميكنم و خوشحال ميشوم كه اين دو نفر استعفاء ميدهند بىآنكه لكه‌ئى بدامان آنها برسد و از قوت نام نيك آنها با نظارتى كه در كارها ميكنند استفاده خواهيم كرد و بواسطه توهيناتى كه متصور است بر آنها در ضمن وزارت واقع شود اسباب افتضاحى براى ما در خارجه فراهم نخواهد شد در اين حال سپهدار بنگارنده ميگويد اين استعفاى ما ولى ناصر الملك تصديق ندارد ما استعفا بدهيم و اصرار دارد بر سر كار باشيم ميگويم اين اصرار براى اينست كه مبادا اگر شما خارج شديد او را مجبور بقبول رياست وزراء بنمايند و دچار مشكلات بشود اينست كه ميخواهد شما در كار خود باقى بمانيد ميگويد خوبست شما و سردار اسعد برويد او را ملاقات كنيد و صحبت بداريد بلكه راضى شود ما استعفاء بدهيم نگارنده باتفاق سردار اسعد به منزل ناصر الملك ميروم و هرچه صحبت مىشود بىنتيجه ميماند بالاخره ميگويد اگر اين دو نفر استعفاء بدهند منهم باروپا برخواهم گشت سخن باينجا كه رسيد نگارنده برخاسته ميگويم ديگر جاى حرف نيست ولى بدانيد كلمه آخرى جزو ادله شمرده نميشود بهرحال قرار ميدهند كه آنها استعفاء بدهند ولى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمجلس قبول نكند لهذا نگارنده صورت استعفاء را نوشته براى سپهدار اعظم ميفرستم به صورتى كه در دفاتر مجلس شورايملى ثبت است .\r\nروز غره ذى القعده يكهزار و سيصد و بيست و هفت ( 1327 ) سلطان احمد شاه و محمد حسن ميرزا وليعهد او با عليرضا خان عضد الملك نائب السلطنه بمجلس آمده مجلس را با حضور نمايندگان و سفراى دول اجنبى و هيئت روحانيون و شاهزادگان و بزرگان افتتاح مينمايند .\r\nدر اين مجلس به گوش آقا سيد عبد اللّه گفته مىشود مبادا شما حرفى بزنيد كه هيچ صلاح نيست و خارج از دستور است چه احتمال ميدادند سيد براى خودنمائى اگر چه بعنوان دعا كردن باشد صحبتى بدارد و اين اول سخنى است كه بر خلاف آمال و انتظار آقا سيد عبد اللّه بعد از ورود بتهران به گوش او رسيده پى ميبرد كه وضع سابق در كار نيست بعد از افتتاح مجلس ميرزا صادق خان مستشار الدوله برياست انتخاب مىشود و مجلس مشغول نوشتن نظامنامه داخلى خود ميگردد .\r\nپس از ورود آقا سيد عبد اللّه به چند روز فاصله روزى از او وقت خواسته در خلوت ملاقات كرده ميگويم آيا خيال داريد مثل سابق خود را آلوده كنيد به كارهاى سياسى اگر اين خيال را داشته باشيد به نظر من خطا است زيرا اوضاع امروز غير از سابق است امروز چنان كه مسند نيابت سلطنت براى عضد الملك رقيب ندارد مسند رياست شرعى هم براى شما رقيب ندارد شايسته است شما بدون هيچگونه دخالت در امور سياسى اداره شرعيات را منظم نمائيد و شرع را از عرف جدا كنيد بموجب قانون اساسى كه ميگويد شرع در شرعيات و عرف در عرفيات ميگويد و چه خوب ميتوانم اين كار را سكه بدهم قدرى از اوضاع خارج مخصوصا استانبول و مقام شيخ الاسلام و ترتيب باب المشيخه براى او ميگويم و ترغيب بسيار ميكنم و در آخر صحبت ميخواهد اظهار مناعتى كرده باشد ميگويد عمر من گذشته است و بهر مقام كه بايد برسم رسيده‌ام سخن او باينجا كه ميرسد دستش را گرفته ميگويم آقا اشتباه كرده‌ايد هنوز به آنجا كه بايد برسيد نرسيده‌ايد بلى اگر آن كار را كه گفتيد خوب ميتوانم سكه كنم سكه كرديد و در عرفيات دخالت ننموديد آنوقت بمقامى كه بايد برسيد خواهيد رسيد و الا دچار محذورات\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nشديد خواهيد شد من تكليف خود را ميدانستم بيايم اين مذاكرات خيرخواهانه را با شما بنمايم و هم پيغام اجتماعيون عاميون بادكوبه را به او ميرسانم كه نه پاى خود را از گليم خويش بيشتر دراز كن و نه بگذار كسى پا بگليم تو بگذارد پس از اين مذاكرات تصور ميكنم تغيير حالى براى او حاصل شود و اثرى بر مذاكرات من مترتب گردد ولى افسوس كه هيچ اثر نكرده در زير پرده نازكى بتوسط اولاد خود و ميرزا محسن دامادش مشغول مىشود بمداخله نمودن در هركار و جمع كردن عوام و دستور العمل دادن به آنها براى اقداماتى كه بواسطه آن اقدامات عوامانه اولياى دولت و وكلاى ملت حاجت خود را بوجود او بدانند و او را مانند سابق مشير و مشار كل قرار دهند و بفوائدى كه در نظر دارد برسد و بزرگتر اسبابى كه تحصيل كرده حصول رابطهءايست كه با بعضى روحانيان نجف كه قريب الافق با او بند بست‌وبند نموده كه در كارهاى دولت و ملت توحيد مساعى نموده به يكديگر فائده برسانند اما اين اسباب بعد از كشته شدن شيخ فضل اللّه در نظر تجددخواهان اهميت ندارد و اقتضاى زمان مساعدت با اين خيالات نميكند .\r\nبالجمله كدورتى كه ميان سردار محيى و سردار اسعد حاصل شده سردار محيى را بفرقه اعتداليون نزديك مىكند آنها هم نظر بضعفى كه در برابر اقدمات جسورانه انقلابيون دارند وجود او را كه داراى يك عده مجاهد است مغتنم شمرده خود را بوجود او و سردار منصور گيلانى كه همه‌گونه استعداد مادى و معنوى در تهران و گيلان دارد قوت ميدهند آقا سيد عبد اللّه هم كه طبعا از بختياريها و انقلابيون آزرده خاطر است به طرف اعتداليون متمايل شده دسته بزرگى مركب از سپهدار اعظم سردار محيى و جمعى از رجال و امراى درجه دوم كه همراه به اين جمع هستند و آقا سيد عبد اللّه و بستگان او و جمعى از بازاريان فرقه اعتدال را تشكيل ميدهند و تمام اوقات خود را صرف برهمزدن حوزه انقلابيون كه سردار اسعد هم حامى آنها شناخته مىشود مينمايند هريك به جهتى و از روى مقصدى .\r\nو چون دسته اعتدالى مركب از روحانى و غيره جز به راه مذهب از وجود روحانيان نميتوانند استفاده بكنند اينست كه تمام اين هيئت از امير و وزير و وكيل و رئيس و مرئوس و روحانى و هركه هست غمخوار اسلام و اسلاميت شده در مقابل تهورات انقلابيون\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nشمشير ديانت را بزرگتر حربه قرار ميدهند انقلابيون هم شروع بعمليات كرده حسن خان امين الملك را كه سابقا از كاركنان محمد على ميرزا بود و در اسبابچينى و فتنه‌انگيزى كم‌نظير است و اخيرا در زمره كاركنان سپهدار اعظم محسوب مىشود و بر ضد انقلابيون روز و شب كار مىكند شبانه در خانه‌اش ميكشند اگرچه كشته شدن ناگهانى امين الملك قدرى موجب وحشت اعتداليون ميگردد ولى حرارت آنها را هم زياد كرده بيشتر در مقام معارضه برميآيند و ميكوشند بلكه صدمه‌ئى بانقلابيون بزنند و هم در اين احوال موقر السلطنه پسر ناظم السلطنه كه از جوانان وقيح متهور و از حواريون محمد عليميرزا شاه مخلوع و از تبعيدشدگان مىباشد به لباس مبدل از سرحد ايران وارد مىشود تا براى محمد عليميرزا كارروائى كند چه ارتجاعيون از تشتت احوال مليون بطمع افتاده‌اند بلكه گمكرده‌هاى خود را پيدا نمايند اينست كه روابط آنها در داخل مملكت با تبعيدشدگانشان رو بشدت نهاده انجمنهاى سرى تشكيل ميدهند روسها هم آنها را از هرجهت مساعدت مينمايند آمدن موقر السلطنه با اين جرئت بتهران از راه استرآباد هم يكى از همين اسباب ارتجاعى است پس از ورود بتهران ميبيند شايد گرفتار شود به خانه سپهدار پناه ميبرد و تصور نميكند كسى در خانه سپهدار به او تعرض نمايد ولى انقلابيون اعتنا نكرده سپهدار را از حمايت او تهديد ميكنند و او را بنظميه جلب كرده پس از دو سه مجلس استنطاق بر سر دار اعدام بآرزوهاى دور و درازش خاتمه داده مىشود كشته شدن موقر السلطنه ديگ طمع ارتجاعيون را از جوش انداخته اندكى بجاى خود مينشينند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nفصل پانزدهم دولت و مجلس و اختلافات\r\nدر اين احوال بواسطه مخالفت دو نفر از وزراء يعنى مرتضى قليخان صنيع الدوله وزير علوم و حسن خان وثوق الدوله وزير ماليه كه متمايل بانقلابيون هستند با سپهدار و ساير وزراء و اتفاق نمودن آن دو نفر با سردار اسعد در باطن بضميمه يك سياست خارجى كه پادرميانى مىكند هيئت دولت دائما متزلزل و دچار بحرانست و سياست خارجى اينست كه انقلابيون بدست صنيع الدوله و وثوق الدوله و با موافقت باطنى سردار اسعد به خيال افتاده‌اند بىاطلاع روس و انگليس از دولت ديگرى استقراضى بنمايند در اين احوال نماينده‌ئى هم از آلمان بتهران ميآيد دو وزير مزبور با او ملاقات ميكنند و شايد در اين مبحث صحبتى بميان ميآورند اين تمايل كه منافى با مقصد اصلى معاهده 1907 روس و انگليس است در دو سفارت مزبور اضطراب انداخته بوزارت خارجه تعرض ميكنند و سپهدار و وزراى هم سليقه او را بر ضد صنيع الدوله و وثوق الدوله تحريك مينمايند به حدى كه كشمكش ما بين سپهدار رئيس الوزراء و رفقايش با آن دو وزير و كشمكش باطنى سپهدار با سردار اسعد آشكار شده كابينه را دچار بحران مينمايد مقصد يكطرف اين است كه دو وزير متمايل بآلمان را از كابينه خارج كنند و مقصد طرف ديگر آنكه سپهدار را از رياست وزراء انداخته كابينه را برهمزده و كابينه از خود تشكيل بدهند سردار اسعد هم اگر چه در اين خيال همراه و در معرض اينست كه رياست كابينه بعد به او برسد ولى از افكار عمومى انديشه دارد و نميخواهد بضديت با سپهدار معرفى شود بخاطر دارم در خلال اين احوال روزى سردار اسعد را ملاقات كرده در ضمن صحبت به او ميگويم خبر داريد محكوم شده‌ايد ميگويد در كجا جواب مىدهم در محكمه تاريخ ميگويد بچه مناسبت جواب مىدهم بمناسبت اينكه در باطن با انقلابيون الفت كرديد و با سپهدار و دسته او ظاهرسازى نموديد و مفاسدى كه امروز\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nديده مىشود در اثر اين رفتار است سردار اسعد از سخن من متأثر شده اظهار تحاشى مىكند ولى مسلم است تاريخ بىغرض هرچيز را در جاى خود ثبت مينمايد بالجمله اگر بخواهم مفاسديكه بواسطه اين اختلاف‌هاى مركز در تمام مملكت رخ داده بنويسم موضوع اين كتاب تغيير مينمايد همان بهتر كه نگارش احوال اسف اشتمال را بتواريخ مفصل ايران واگذاريم چيزى كه در اين حال بمنزله روشنائى در ميان تاريكيها است فتوحات زنجان و آذربايجان مىباشد كه مجملى از آن از اينقرار است .\r\nاردوئى از تهران برياست جعفر قليخان سردار بهادر خلف سردار اسعد و يپرم خان ارمنى براى سركوبى متمردين شاهسون حركت كرد و در باطن دستور داشتند متمردين زنجان را كه رئيس آنها ملا قربانعلى مجتهد معروف آنجا است نيز تنبيه نمايند زيرا كه در موقع فتح تهران جوانى بيست و دو سه ساله مدعو بعظيم‌زاده از مجاهدين با مسلك با چند نفر از مجاهدين مأمور مىشود زنجان را در تحت قدرت حكومت جديد نگهدارى كند آن جوان بزنجان رفته مشغول خدمت مىشود ارتجاعيون زنجان با او طرف شده او هم قوه‌ئى نداشته كه بتواند مقاومت كند ملا قربانعلى بمباح بودن خون او و همراهانش فتوى ميدهد اراذل و اوباش به خانه عظيم‌زاده ريخته او و همراهانش را بانواع بيرحمى قطعه‌قطعه ميكنند و زنجان را به حال هرج‌ومرج شديد مياندازند تا اردوى تهران ميرسد ميان اردو و ارتجاعيون زنجان جنگ شده جمعى كشته ميشوند و بالاخره ملا قربانعلى گرفتار و بعراق عرب تبعيد مىشود اردوى منصور از زنجان روانه آذربايجان شده بجانب اهر ميرود استعدادى هم از آذربايجان به او ملحق شده در زمستان سخت و برف شديد جنگهاى متوالى ميكنند و عرصه را بر متمردين تنك كرده رحيم خان چليپانلو و بستگانش به خاك روسيه فرار ميكنند و مأمورين روس كه خود محرك فتنه اردبيل هستند آنها را پناه ميدهند اردوى دولتى پس از فتح نمايان و دستگير نمودن امير عشاير و خوانين متمرد آن صفحه و انتظام اردبيل خوانين اسير شده را با خود بتهران آورده آنها را محبوس مينمايند .\r\nفتوحات اين اردو نه تنها در داخله مملكت تأثير بزرك مىكند بلكه در ممالك خارجه از دولت جديد آثار قدرتى بظهور مىرساند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nافسوس كه كشمكش دستجات مختلف در تهران نميگذارد آنطور كه ملت بايد از اين فتوحات استفاده نمايد نموده باشد .\r\nدو دسته مجاهد يكى گارد فاتح از طرف انقلابيون ديگر گارد محيى از طرف سردار محيى و اعتداليون دائما باهم ضديت مينمايند و اسباب اغتشاش فراهم ميكنند مفسدين داخلى و محركين خارجى هم در كار فتنه و فسادند و به آتش اختلاف دامن ميزنند در يكى از بحرانهاى كابينه سپهدار و سردار اسعد شغل خود را تبديل ميكنند سپهدار وزير داخله سردار اسعد وزير جنگ مىشود .\r\nدر اين حال رؤساى عشاير جنوب بوزارت سردار اسعد حسد مىبرند مخصوصا ايل قشقائى كه رقيب بزرگ بختياريها است زير بار رياست بختيارى نميرود و موجب اغتشاش عظيم ميگردد نائب حسين كاشى در كاشان بفتنه‌انگيزى و غارت‌گرى پرداخته در كرمانشاهان و لرستان اغتشاش برپا مىشود در مازندران بتحريك مستبدين تهران آثار فتنه ظاهر ميگردد در اغلب نقاط شمال بتحريك روس و روس‌مآبان مفسده ظاهر مىشود .\r\nاما مطبوعات فرقه انقلابيون روزنامه ايران نو را ارگان خود قرار داده فرقه اتفاق و ترقى كه خارج از اعتدال و انقلاب بمظاهرت فرقه اتحاد و ترقى ارامنه تشكيل شده روزنامه استقلال ايران را ارگان مىكند اعتداليون هم روزنامه‌ئى بنام وقت تأسيس مينمايند و اين سه روزنامه دائما باهم مجادله قلمى دارند .\r\nدر اين ايام ستار خان سردار ملى و باقر خان سالار ملى را از تبريز بتهران ميطلبند خبر حركت آنها كه بتهرانيان ميرسد عموما مهياى استقبال و پذيرائى ميگردند مكرر رؤساى انقلابيون مخصوصا آذربايجانيها كه تصور ميكنند آنها در تهران آلت دست مخالفين ايشان خواهند شد از اين جهت ميخواهند آنها بعنوان زيارت چندى بعراق عرب بروند ولى سردار و سالار بتهران ميآيند چون اوضاع تهران با وفور اغراض خصوصى كه هست مشاهده مىشود نگارنده شرحى بيكى از دوستان در قزوين نوشته دستور ميدهد در موقع خلوت مكتوب مرا براى ايشان بخواند در آن مكتوب مينويسم حضرت سردار و حضرت سالار محترم نگارنده مدالهاى شما را زيب بر و دوش اشخاص بزرگ مشاهده كرده‌ام اين شرف و افتخار كه شما تحصيل كرده‌ايد متعلق است\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبه تمام ملت و حفظش فريضه ذمه شما است اكنون وارد ميشويد بشهرى كه پر است از انقلاب و غرضهاى شخصى ميترسم نگذارند شما بتكليفات خود رفتار كنيد و بواسطه لطمه‌ئى كه بشرف و افتخار شما بخورد غبارى بدامن ملت برسد همان بهتر كه چون وارد تهران شديد شاه و نائب السلطنه و مجلس مقدس را زيارت كرده در منزل خود ساكن شويد نسبت خود را به تمام خلق يكسان بدانيد خود را اختصاص به هيچ فرقه ندهيد مداخله در سياست حاضر ننمائيد دخيل امور اجرائيه نشويد بلكه در هيچ كار مداخله نكنيد تا بتوانيد شرف خود را كه عين شرف ملت است محفوظ بداريد مكتوب من در قزوين براى آنها خوانده مىشود ولى اثرى نميبخشد پس از چند روز با استقبال شايان كه در خور پادشاهان ذيشأن است وارد تهران ميشوند در مجلس اول ملاقات ميپرسم مكتوب مرا در قزوين براى شما خواندند يا خبر ميگويند بلى ميگويم اميدوارم موفق شويد به آنچه نوشته‌ام رفتار نمائيد و اينكه از آنها ميپرسم براى شما خواندند از آن است كه آنها بىسوادند خلاصه چندى باابهت و جلال فوق العاده بديد و بازديد ميپردازند شاهزادگان بزرگ و رجال درجه اول با آنها رفتار چاكرانه مينمايند وزراء و امراء نهايت تمكين و كوچكى را از آنها ميكنند مدتى ميهمان دولت هستند بعد از آن سردار ملى در پارك ميرزا على اصغر خان اتابك كه بهترين پاركهاى تهران است اقامت مىكند و سالار ملى در باغ عشرت‌آباد منزل مينمايد جمعيت‌هاى مختلف هريك بوسيله‌ئى ميخواهند اين قوه را آلت پيشرفت مقاصد خود بنمايند .\r\nانقلابيون از الفت نمودن با آنها خوددارى ميكنند و زحمت در اين راه را بىنتيجه ميدانند ولى اعتداليون با آنها جوشش ميكنند و بالملازمه ميان آنها با سپهدار اعظم و دو سردار گيلانى سردار منصور و سردار محيى گرم مىشود و با سردار اسعد و ساير سرداران بختيارى آميزش نمينمايند .\r\nاعتداليون حسن موافقت سردار و سالار ملى را با خود فوز عظيم دانسته مشغول دسته‌بندى بر ضد انقلابيون ميشوند و اين همان چيزيست كه انقلابيون از آن انديشه داشتند و نميخواستند سردار و سالار بتهران بيايند اعتداليون ضرغام السلطنه بختيارى را كه با سردار اسعد ضديت دارد تحريك ميكنند به حضرت عبد العظيم رفته ساز مخالفت\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nآغاز نمايد ضرغام السلطنه مردى كم‌عقل و بيچاره است در اينوقت اسباب دست ضد انقلابيون شده دم از غمخوارى اسلام مىزند زيرا اين دسته چنان كه از پيش گفته شد بواسطه اينكه با روحانيون عهد و پيمان دارند و با كسبه عوام اتحاد نموده‌اند غمخوارى اسلام را سلاح دست خود قرار داده‌اند ياد دارم بسردار محيى عبد الحسين خان گيلانى پيغام دادم ميشنوم با آقا سيد عبد اللّه بهبهانى عقد اتحاد بسته‌ايد شما نميتوانيد او را ببريد بمقامى كه دلخواه اوست ولى او ميتواند شما را ببرد بمقامى كه دلخواه شما نيست بالجمله ضرغام السلطنه در حضرت عبد العظيم بعنوان قهر از تهران و تهرانيان چند روز ميماند كه از آنجا بايل بختيارى برود محركين او هم اطرافش جمع شده او را جعبه حبس صوت ساخته مقاصد خود را به زبان او ميگويند حاصل آنمقاصد تحقير انقلابيون و كوتاه كردن دست آنها از كار و بالاخره غالب شدن سپهدار اعظم بر سردار اسعد است در كشمكش كه باهم دارند ولى باندازه‌ئى نقشه را كودكانه كشيده‌اند كه فورا حقيقتش آشكار مىشود اينست كه ضرغام السلطنه را ( زود بتهران مراجعت ميدهند بعد از آن فرقه‌ئى بنام احرار تشكيل مىشود و جمعى از تجار و كسبه و متفرقه در آن شركت مينمايند انجمن تشكيل داده سردار و سالار ملى رؤساى اعتداليون و جمعى از ارتجاعيون را به آنجا دعوت نموده تصور ميكنند در اين مجلس به زبان سردار و سالار كه اكنون قوىترين زبانها است مقاصد خود را اظهار خواهند كرد و هيچ كار نكنند تقىزاده و چند نفر از وكلاى انقلابى را از مجلس خارج ميكنند انقلابيون از اين مجلس انديشه كرده بهر وسيله‌ئى هست ميان سردار و سالار اختلاف كلمه ميندازند از سردار - ملى تملق ميگويند از او مهمانى مينمايند با او خلطه و آميزش ميكنند و نتيجه اين مىشود كه در دعوت انجمن احرار سردار ملى حاضر نميشود ولى سالار ميرود و در انجمن مزبور نطقى كرده طرفيت خود و تمام آن هيئت را با رؤساى انقلابيون كه سردار اسعد هم از آنها شمرده مىشود ظاهر مىكند و ميگويد خودم ميروم دست چند نفر از وكلاى انقلابى را ميگيرم از مجلس بيرون ميكنم تشكيل اين انجمن و اين مذاكره سالار ملى هياهوئى انداخته تقىزاده و چند نفر از رفقايش در مجلس شوراى ملى متوحش ميشوند و بسردار اسعد توسل ميجويند و سردار اسعد هم تهيه ميبيند كه اگر سالار ملى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبخواهد متعرض تقىزاده و رفقايش بشود بقوه بختيارى از آنها دفاع كند ولى سالار ملى سخن خود را تعقيب نكرده انجمن احرار هم از عمليات خود غير از مزيد كينه در ميان دو فرقه نتيجه نميگيرد روحانيون و سپهدار اعظم و اعتداليون از اين كار هم مأيوس شده ناچار بعلماى نجف متوسل ميشوند و چون تصور ميكنند تقىزاده منشأ فتنه است و اتحاد او با سردار اسعد سبب انقلابات شده ميخواهند اسباب تكفير تقى - زاده را فراهم كنند و باينوسيله او را از مجلس خارج نمايند و از اين راه صدمهء بسردار اسعد بزنند لهذا بهر وسيله هست مقصود خود را انجام داده حكمى از علماى نجف بر ضد تقىزاده صادر مينمايند و اين كار بدستيارى آقا سيد عبد اللّه بهبهانى و بستگان او انجام ميگيرد .\r\nسردار اسعد كه ملتفت مسئله است كوشش مىكند ميانه آقا سيد عبد اللّه و تقىزاده را اصلاح بدهد ولى آقا سيد عبد اللّه نپذيرفته باقبال نمودن تقىزاده به او اعتناء نميكند و خود را غالب و طرف را مغلوب تصور مىكند در اين احوال معلوم است نه سپهدار ميتواند كابينه داشته باشد نه سردار اسعد و نه دو وزير متمايل به او صنيع الدوله و وثوق الدوله ميگذارند سپهدار رئيس الوزراء باشد اينست در مقابل فتحى كه كاركنان آن طرف در تكفير تقىزاده تصور ميكنند اينطرف هم در صدد برهمزدن كابينه سپهدار برميآيند و چون كابينه سپهدار در شرف سقوط مىشود ناصر الملك هم توقف خود را در تهران صلاح نديده بهر وسيله هست خود را از ايران خارج مينمايد و خيال انقلابيون را از طرف خويش آسوده مىكند چه آنها او را متمايل به طرف سپهدار و اعتداليون تصور ميكردند بالجمله پس از رفتن ناصر الملك دو سه روز بيشتر طول نميكشد كه كابينه سپهدار برهم مىخورد و چون سردار اسعد صلاح نميداند خود رئيس الوزراء باشد لهذا اسباب فراهم ميآورد كه عضد الملك نائب السلطنه با بىميلى كه دارد مستوفى الممالك را كه متمايل بانقلابيون است رئيس الوزراء كند سردار اسعد كابينه بميل خود تشكيل ميدهد بىآنكه خود در ظاهر قبول وزارت كند ميرزا احمد خان قوام السلطنه را كه در ايام وزارت جنگش معاون وى بوده و متمايل بانقلابيون است وزير جنك مىكند و در واقع و خود وزير جنك است بلكه خود رئيس الوزراء است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nدر بين سقوط كابينه سپهدار و تشكيل كابينه مستوفى الممالك كسانى كه بمظفريت آقا سيد عبد اللّه در تكفير تقىزاده رضايت نداشته تصور ميكرده‌اند وجود او براى پيشرفت مقاصد ملى مضر است يا از روى اغراض شخصى هرچه باشد در اول شبى چند نفر را مسلح به خانه آقا سيد عبد اللّه فرستاده او را با چند گلوله بقتل ميرسانند و گرفتار نميشوند .\r\nكشته شدن آقا سيد عبد إله هيجان شديدى در عوام توليد مىكند و با اينكه عامه به او وثوقى نداشتند عنوان كشته شدن او موجب هيجان آنها ميگردد اينست كه مردم در مدرسه خان مروى تهران جمعشده بر ضد انقلابيون فرياد ميكنند دست ارتجاعيون هم البته در اينمقام كار مىكند تحريكات خارجى هم در كار است و بالاخره حكمى كه بر عليه تقىزاده از نجف آمده و پنهان شده بود آشكار گشته سردار اسعد هم چون گرفتارى رقابتش با سپهدار بر طرف شده و بميل خود كابينه تشكيل داده اخراج تقىزاده را مال المصالحه با مردم قرار ميدهد تقىزاده اخراج شده بآذربايجان ميرود پس از اخراج تقىزاده سردار اسعد از روحانيون و بازماندگان آقا سيد عبد اللّه هرچه ميتواند دلجوئى مىكند و غائله‌ئى كه از قتل آقا سيد عبد اللّه بر پا شده است آرام ميگيرد .\r\nكابينه مستوفى الممالك مشغول كار مىشود و از مجلس اختيار تام در خلع سلاح مجاهدين ميگيرد ببهانه قتل آقا سيد عبد اللّه و قتل امين الملك و اتفاقات ديگر كه از آن جمله است قتل ناگهانى ميرزا عليمحمد خان همشيره‌زاده تقىزاده و ميرزا عبد الرزاق خان همدانى كه هردو از جوانان غيور و از انقلابيون بودند بدست مجاهدين سردار محيى بتلافى قتل آقا سيد عبد اللّه كه بانقلابيون نسبت داده مىشود .\r\nكابينه مستوفى الممالك وزير داخله‌اش عبد الحسين خان فرمانفرما و وزير خارجه‌اش حسينقليخان نواب و وزير جنگش قوام السلطنه وزير ماليه‌اش صنيع الدوله است بقدرت بختيارى و بقدرت مجاهدين انقلابى و بقدرت يپرم خان كه پس از فتوحات آذربايجان مراجعت بتهران نموده رياست كل نظميه را دارد درصدد مىشود گارد محيى را يعنى قوه مسلح اعتداليون را محو نمايد اينستكه از طرف نظميه اعلان رسمى مىشود كه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمجاهدين بايد اسلحه خود را بدولت بفروشند مسلم است اگر اين حكم را درباره عموم مجاهدين يعنى از هردو طرف نموده بودند بىخونريزى اجرا ميشد ولى چون نظر بيكطرف است و سوار بختيارى كه جزء قشون رسمى دولت نيست جزو مامورين اجراى اين حكم محسوب ميگردد بعنوان اينكه آنها سوار مطيعند لهذا مجاهدين سردار محيى و بستگان سردار و سالار ملى كه همه باهم يكدسته شده‌اند فقط طرف اين حكم واقع ميشوند و حرفشان اينست كه اگر بايد خلع سلاح شود غير قشون رسمى دولت همه بايد مشمول اين حكم باشند و استثناء از روى غرض است .\r\nبالجمله در حكم نظميه وقت معينى را آخر مدت قرار داده‌اند كه اگر تا آنوقت مجاهدين اسلحهء خود را ندادند بقوه قهريه از آنها گرفته شود قبل از صدور اين حكم از نظميه مجلس شورايملى اقدامى در اصلاح ميان سپهدار و سردار اسعد و سردار و سالار ملى مينمايد و واميدارد قسمى باهم بخورند ولى چون اساس ندارد بىنتيجه ميماند در ايام مهلت هم از طرف وكلاء مكرر اقدامات مىشود كه پيش از انقضاى مدت مجاهدين بطيب خاطر خلع سلاح شوند ولى سودى نميدهد از يكطرف سالار ملى با نوكرهاى خود ميرود به منزل ستار خان در پارك اتابك و هرچه ممكن است مجاهدين را در آنجا جمع ميكنند و تصور نميكنند باحترام ستار خان كسى به آن محل تجاوز نمايد كسبه و اصناف و روحانيون آنها را اطمينان ميدهند سپهدار با آنها مساعدت مينمايد ولى خود داخل نشده بلكه از شهر تهران هم بعمارت ييلاقيش كه در زرگنده و در جوار سفارت روس است ميرود از طرفى دولتيان و كابينه جديد و بختياريها باحرارت فوق العاده تهيه ميبينند كه اگر موقع مهلت گذشت و تسليم نشدند آنها را قهرا خلع سلاح كنند .\r\nمجاهدين انقلابيون هم اگرچه قسمت مهم آنها مامور فارس شده رفته‌اند ولى هرچه در تهران هستند زير پرده نازكى مهياى كمك نمودن بقوه دولتى ميگردند بديهى است در اينحال چه اضطرابى بمردم روى ميدهد هرچه آخر مدت نزديك مىشود جمعيت مجاهدين در پارك افزوده ميگردد دولتيان از اطراف سنگربندى ميكنند پاركيان هم مهياى جنك و مدافعه ميگردند يكروز به آخر مدت مانده دو -\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nسفير آلمان و عثمانى ميروند ستار خان را ملاقات كرده نصيحت ميدهند كه مجاهدين اسلحه خود را بدولت بفروشند ولى سودى نميبخشد ستار خان خود شخصا راضى نيست كه اين جنك در خانه او بشود ولى با آنكه مكرر خواسته‌اند او را از ميان معركه بيرون آورند قبول نميكند و نميخواهد چون به خانه او پناه آورده‌اند از آنها دورى كند خصوصا كه تصور مىكند تهديد باشد و فعليت پيدا نكند بهر صورت روز شهر وقت ظهر آخر مدت ضرب الاجل دولت است و منقضى مىشود قشون دولتى و بختياريها و مجاهدين انقلابى اطراف پارك را ميگيرند پنج ساعت بغروب مانده جنك شروع مىشود سه ساعت از شب گذشته ختم ميگردد و جمعى از طرفين كشته ميشوند و بالاخره بوسيله گلولهاى شربنل و بمب و حمله بختياريها و قشون دولتى پارك را تصرف كرده جمعى را در هنگام تصرف پارك ميكشند قريب سيصد نفر را دستگير مينمايند ستار خان كه خود شامل جنك نبوده و در عمارت پارك نشسته تيرى به پايش مىخورد و استخوان قلم پا را خورد مىكند ستار خان را با پاى شكسته و باقر خان را سالم دستگير نموده به خانه صمصام السلطنه بختيارى كه نزديك پارك واقع است مىبرند و آنجا مشغول معالجه پاى ستار خان ميشوند شب پيش از واقعه كه تا يك اندازه مسلم شده است جنك خواهد شد عبد الحسين خان سردار محيى كه يكى از مؤسسين اين فتنه است از شهر خارج شده در سفارت ييلاقى دولت عثمانى در شميران متحصن مىشود ضرغام - السلطنه بختيارى از تهران خارج شده در كهريزك دو فرسخى تهران اقامت مىكند پس از وقوع اين جنك اگر چه كابينه جديد قوت گرفته سردار اسعد مخصوصا خود را كامروا تصور مىكند ولى تنفر عمومى از اين كابينه و سردار اسعد حاصل مىشود و بى - اندازه خاطر عامه منزجر ميگردد خاصه كه فرمانده اين جنك يپرمخان ارمنى است و ارامنه مجاهدين او هم شامل اين جنك هستند مردم نميخواهند ببينند ستار خان با آن مقامى كه در ملت دارد اينطور گرفتار و شكسته پا شده باشد و در اين جنگ جمعى از جوانان وطن از دو طرف كشته ميشوند چون وزير جنگ بىتجربه جوانان تازه داخل نظام‌شدهء از خودش بىتجربه‌ترا شامل جنگ مىكند و خيلى كشته ميشوند .\r\nپس از اين واقعهء سپهدار ميبيند در تهران بر ضد دولت حاضر نميتواند كارى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبكند اينست كه در خارج بعمليات مخالفت كارانهء شروع مينمايد و چون در مازندران و تنكابن نفوذ شخصى دارد خوانين آنطرف را بر ضد دولت برميانگيزاند و حسين - كاشانى كه بدولت ياغى شده در كاشان بشرارت خود ميافزايد از يكطرف دولت اردو بمازندران ميفرستد و از طرفى سوار بختيارى در كاشان براى دفع حسين كاشانى جمع مىشود اردوى دولت كه بمازندران ميرود در تحت رياست امير اعظم است كه كفايت انجام اين خدمت را ندارد و پس از كشته شدن جمعى از دو طرف و خسارت بسيار كه بمردم بيچاره ميرسد اردوى دولت شكست خورده بتهران بر ميگردد شكست خوردن اردو در مازندران و موفق نشدن بختياريهاى محاصره‌كنندهء كاشان بگرفتن حسين ياغى و فرار كردن او و بروز اغتشاش در جنوب و شمال و ساير حدود مملكت كه عمدهء بتحريكات مركز مىشود و نفرت فوق العاده عوام از بختياريها و ارامنه و اسباب داخلى و خارجى ديگر سردار اسعد را مجبور مىكند با سپهدار مجددا طرح الفت بريزد اينست كه اشخاصى را برانگيخته اسباب اين كار را فراهم ميكنند و بواسطه الفت مزبور فتنهء مازندران آرام ميگيرد و در هرجا كه اغتشاشات مصنوعى بوده خاموش مىشود و اين احوال دوام مىكند تا ماه رمضان يكهزار و سيصد و بيست و هشت ( 1328 ) كه در هفدهم آن عضد الملك نائب السلطنه وفات مىكند عضد الملك اگرچه شخص محترمى بود ولى بيخبرى او از اوضاع روزگار و بيحالى كه داشت در جلوگيرى از فتنه‌انگيزيها در مدت نيابت سلطنتش از او كارى ساخته نشد پس از فوت عضد الملك در انتخاب نايب السلطنه اختلاف مىشود انقلابيون و بختياريها متمايل بنيابت سلطنت مستوفى - الممالك هستند و اعتداليون بضميمه افكار عمومى متوجه ميرزا ابو القاسم خان ناصر الملك اكثريت مجلس هم موافق افكار عمومى رأى ميدهد و ناصر الملك بنيابت سلطنت منتخب ميگردد و از اروپا بايران دعوت مىشود ولى چون ناصر الملك مرد احتياطكاريست و از انقلابيون هم اطمينان ندارد در رد و قبول نيابت سلطنت مدتى ترديد مىكند و درخواست مىكند كه عقيده اقليت را هم درباره خود بداند و بالاخره مجلس اقليت را هم وادار مىكند تلگراف احضار ناصر الملك را امضا نمايد و بعد از چند ماه معطلى و فشار بسيار كه از اطراف بر او وارد ميگردد ناچار از آمدن بايران\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىشود كابينه مستوفى الممالك از طرف انقلابيون تشكيل شده و در ورود ناصر الملك استعفاء ميدهد ولى ناصر الملك نپذيرفته ميگويد تا كابينه ديگر تشكيل نشود شما بايد بر سر كار بوده باشيد اما آنها دورى كرده و اعتنا نميكنند ناصر الملك اول كارى كه مىكند اينست كه بمجلس فشار ميآورد اكثريت خود را معلوم نمايد زيرا تا آن روز اكثريت ثابتى در مجلس نبود و به اين سبب نمايندگان انقلابيون با اقليت كه داشتند كار اكثريت ميكردند ناصر الملك كتبا و قولا حضورا و غيابا آنقدر جد مىكند تا معلوم مىشود اقليت چند نفرند و ميكوشد تا حسن ائتلافى ما بين اعتداليون مجلس و نمايندگان اتفاق و ترقى حاصل مىشود و اكثريت با هيئت ائتلاف شده است محمد وليخان سپهسالار را نامزد رئيس الوزرائى مينمايند معلوم است اين انتخاب مخالف رأى انقلابيونست و لكن آنها به ظاهر سكوت ميكنند و در مقابل اقدامات قانونى ناصر الملك ضديت نمينمايند ميرزا صادق خان مستشار الدوله و ميرزا اسماعيل خان ممتاز الدوله هم از وكلاى اعتدالى نامزد وزارت شده در كابينه سپهدار وزير ميگردند ورود ناصر الملك و نصايح او بعموم طبقات و تجاوز ننمودن او از حدودى كه قانون اساسى براى او معين نموده است سكونت و آرامى ميبخشد و انقلابى كه ديده ميشده و اغلب بتحريكات اجانب بوده است بآرامش مبدل مىشود بعلاوه قشون روس كه مدتى در قزوين مانده بروسيه مراجعت مىكند و سفراى اجانب از طرف دولتهاى خود بناصر الملك اطمينان مساعدت ميدهند چه نارضائى آنها به ظاهر مستند بحكومت انقلابى ايران بوده حالا كه حكومت اعتدالى روى كار آمده و ناصر الملك شخص تحصيل كرده زمامدار مملكت است روى مساعدت نشان ميدهند بعلاوه بواسطه ملاقات امپراطور روس با ويلهلم امپراطور آلمان در پتسدام كه در دائرهء مثلث اتحاد روس و انگليس و فرانسه رخنه‌ئى حاصل مىشود روابط ايران با خارجه‌ها عموما و با روس و انگليس خصوصا از حالت اضطرابى كه داشت بيرون ميآيد تا عاقبتش چه باشد و از جمله وقايع مهم كه قبل از ورود ناصر الملك به چند روز واقع مىشود قتل ناگهانى مرتضى قليخان صنيع الدوله وزير ماليه است .\r\nدر جلد اول و دوم كتاب من خوانندگان شرح حال صنيع الدوله را خوانده‌اند صنيع الدوله\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاز رجال عالم بارأى و فكر ايران شمرده مىشود و در اينكه قتل اين وزير دانشمند بدست دو نفر گرجى تبعه روس از قتلهاى سياسى است جاى ترديد نيست ولى آيا محرك اين قتل تنها خارجيان هستند و يا در داخله هم محركى داشته و اگر داشته از كدام فرقه بوده است هنوز معلوم نيست بلكه بعد از اين از پرده استتار درآيد بهرحال كشته شدن صنيع الدوله از ضايعات بزرگ ايران محسوب است و صنيع - الدوله در ميدان مبارزه سياسى و خدمتگذارى به وطن از اصلاح ماليه و تأسيس راه‌آهن و غيره كشته شده و بحقيقت شهيد راه وطن است و بشرح شهادت او در آتيه اشاره خواهد شد در اين ايام جنايتهاى متعدد از تبعه روس بروز مىكند و جانيها پس از اقدام بجنايت در سفارت روس و قنسولخانها متحصن ميشوند چنان كه صنيع الدوله\r\nعباسخان تبعه روس در اصفهان در اطاق حكومت قصد جان شكر اللّه خان معتمد خاقان حكمران اصفهان را نموده چند تير به او مياندازد و او را مجروح مينمايد و روسها از او حمايت كرده او را بروسيه مىبرند قتله صنيع الدوله گرفتار ميشوند و در تحت استنطاق در ميآيند و چون نگارنده ميخواهد ريشه‌هاى مطالب را بخوانندگان بنماياند بشاخ و برگها نميپردازد و آنها را بتواريخ مفصل ايران محول مينمايد فقط اين نكته را\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمينويسم و ميگذرم نيابت سلطنت ناصر الملك و رياست سپهدار و روى كار آمدن كابينه او كه همه اعتدالى هستند و روابط آنها با روحانيون و عناصر كهنه‌پرست تا يك اندازه بمستبدين و باشراف مملكت اميدوارى ميدهد كه در قواى تجددخواهان فتورى حاصل گشته باشد خاصه كه كابينه سپهدار از اكثريت مجلس اختيار تام ميگيرد كه بهر صورت بتواند از مفاسد جلوگيرى كند و به همين سبب جمعى را كه بآدم‌كشى متهم هستند از تهران تبعيد كرده براى اينكه واقعه پارك اتابكى پيش نياورده باشند حكم تبعيد را درباره مظنونين از هردو طرف جارى مينمايند از طرف ديگر هم بديهى است كه تجددخواهان آسايش ندارند و تصور ميكنند آزادى آنها محدود شده و بهر وسيله هست بايد در موقع خود از دست داده‌ها را دوباره بدست بياورند تا كى موفق شوند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nفصل شانزدهم زندگانى هيجده ماهه\r\nدر اين فصل ميخواهم بنگارش شرح حال خود در ظرف هيجده ماه از اول ذى القعده يكهزار و سيصد و بيست و هشت 1328 تا ربيع الثانى 1329 بپردازم اگر چه در اين مدت بر حسب ظاهر خود را از هركار دور گرفته و كمتر آمدوشد مينمايم و ميبايد بآسايش گذرانده باشم ولى ميتوانم بگويم ملالتهاى روحانى من در اينمدت از تمام ايام عمرم بر زيادت بوده است بجهاتى كه نوشته مىشود .\r\n( 1 ) پس از يك عمر زحمت در اينوقت كه داراى حكومت ملى شده‌ايم توقع داشته‌ام در اصلاحات اساس مملكت شركت نموده مصدر كارهاى بزرگ باشم و صورت نگرفته است .\r\n( 2 ) متوقع بوده‌ام ملت بعد از مراجعت من از سفر تجارب و بىطمعى و بيغرضى من استفاده كرده باشد و ميبينم كسى قدر نميداند و ميان حق و باطل تميزى نيست .\r\n( 3 ) مشروطه‌خواهان درجه اول كه ميبايد با من كار كنند چون عمل اغلب آنها معلل باغراض شخصى است اگر در ظاهر هم با من راه ميروند در باطن از مخالفت دريغ نميدارند و هرچه بتوانند در آزار من ميكوشند چونكه مرا تابع خيالات خود نمىبينند .\r\n( 4 ) نظر بديدن اوضاع مملكت عثمانى و ترتيب اقدامات عثمانيان جوان بعد از خلع سلطان حميد ميخواستم ايرانيان جوان هم پيش پاى خود را ديده با اتحاد و اتفاق قابليت خود را براى حكومت ملى بعالم آشكار كنند به عكس ميبينم اغراض خصوصى و خيالات شخصى جاى مقاصد نوعى را گرفته ساعتهاى پرقيمتى از عمر عزيز وطن در زير دست مغرضين بيهوده ميگذرد و ما را بواديهاى موحش سوق ميدهد .\r\n( 5 ) آنچه ميخواهم باز در كار معارف كه يگانه مقصد و مقصود من است اقدام\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nكرده افكار ديرينه خود را در اصلاح معارف بموقع اجراء بگذارم صورت نميگيرد حتى به چند مدرسه اختصاصى خود نميتوانم كمكى بنمايم زيرا در غيبت من و انقلابات مملكتى مدارس هم پريشان حال شده امر ماليه آنها مختل است منهم ديگر استطاعت مساعدت مادى كردن بمعارف را ندارم .\r\n( 6 ) پريشانى خودم از بابت امر معاش اگرچه از پدرم مختصر ملكى به من ارث رسيده و مالك چند هزار تومان ملك شده‌ام در صورتى كه در هنگام مسافرت از ايران مالك چيزى نبوده‌ام اما در مقابل اين ملك موروثى مبلغى قرض دارم كه عايدات املاك مزبور بفرع قروض من وفا نمينمايد بعضى اظهارات از طرف دولتيان مىشود كه قبول شغل رسمى بكنم و از اجزاى ادارات دولتى باشم ولى نظر باختلاف شديد كه ميان دو فرقه اعتدال و انقلاب هست صلاح نميبينم دامان خود را بعد از يك عمر منزه نگاهداشتن باغراض اشخاصى آلوده نمايم لهذا بيكار مانده مجبور ميشويم يك قسمت از ملك موروثى را فروخته امرار حيات نمايم تا روزگار چه پيش آورد و عاقبت چه باشد .\r\nبالجمله بواسطه اين اسباب و اسباب ديگر پيش آمد امور بر خلاف دلخواه من است و دچار زحمت جسمانى و روحانى هردو هستم در اين ايام رساله‌ئى بنام ارمغان يحيى نوشته نظريات خود را در اصلاحات مملكت و وظايف ملت در آن بيان كرده بطبع ميرسانم و مجانا بملت مىدهم اگرچه چند روزى حسن اثر مىكند ولى به زودى فراموش ميگردد با وزراء با وكلاء با رؤساى فرق در مجالس متعدد صحبت ميدارم و آنها را بقصوريكه در اداى وظائف خود دارند آگاه ميكنم ثمر نمينمايد آقا سيد حسن تقىزاده را تحذير مينمايم و سودى نميبخشد در يكى از مجالس با حضور معتمد خاقان حاكم تهران به او ميگويم من و شما هردو از اشخاصى هستيم كه اگر خللى باركان مشروطيت مملكت برسد در خطر هستيم اگر بفكر مملكت نميباشيم بفكر خود باشيم شما بچه اطمينان اينطور بعاقبت كارها بىاعتنائى مينمائيد و كارى كه بايد بكنيد نميكنيد جواب ميدهد باطمينان انفراد خودم يعنى هروقت نتوانستم بمانم ميروم ميگويم براى شنيدن اين جواب حاضر نبودم كسانى كه منفرد نيستند چه خواهند كرد پس از يأس از رفقا و آشنايان منتظر ميشوم\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nناصر الملك از سفر بيايد بلكه با او بشود قدمى رو باصلاحات اساسى برداشت ناصر الملك ميآيد ملاقات مىشود و عقيده او معلوم ميگردد عقيده ناصر الملك اين است كه قواى صالح ملت بايد دست بدست يكديگر داده با اتحاد كامل دست اشخاص فاسد را از دامان كارها كوتاه نموده به پيشانى آنها داغ باطله بزنند كه آنها بالمره دندان طمع را از تصدى امور كنده بجاى خود بنشينند و مابقى مردم باهم الفت كنند و اگر اختلاف مسلك سياسى دارند اختلاف مسلك موجب دشمنى آنها با يكديگر نگردد و همه را بيك مقصود از راههاى مختلف حركت نمايند نگارنده بناصر الملك اصرار ميكنم هيئتى از اشخاص صالح براى كارهاى اساسى تشكيل شود كه با وزارتخانه‌ها كار بكنند دعات بولايات بفرستند كه مردم را بقانون و مشروطه آشنا كنند فوائد مشروطه را بمردم بى خبر حالى نمايند معارف را ترويج كنند ضمنا از احوال مردم در ولايات تفتيش نمايند و هم يك هيئت بخارج مملكت بفرستند براى توجه دادن افكار ملل ديگر بجانب ايران و ديدن ارباب جرائد در هرجا و ملاقات مستشرقين و رجال با سياست دنيا در انگلستان و فرانسه و آلمان و روسيه و عثمانى و راجع به اين ترتيب رساله‌ئى نوشته با حضور سپهدار اعظم و صنيع الدوله در خانه ناصر الملك ميخوانم بعلاوه لايحه‌ئى راجع بتكليفات اشخاص كه بولايات داخله ميروند كه در چه مبحثها بايد صحبت بدارند و چه بايد بكنند و اگر از آن قرار تخلف كردند نظميه با آنها چه معامله بكند نوشته قرائت ميكنم فى الجمله اقدام هم در انجام اين كار اساسى ميكنند ولى اغتشاش امور وزارتخانها و كشمكش اعتدال و انقلاب باولياى امور فرصت نميدهد به كارهاى اساسى بپردازند مدتى اهتمام مىشود بلكه يك عده از اشخاص صحيح را در تحت يك مرامنامه عملى جمع‌آورى كرده دقت نمائيم اشخاص مغرض داخل نشوند بلكه بتوانيم بدست آنها اقدامى در كارهاى اساسى بنمائيم آن هم صورت نميگيرد اعتداليون تقاضا ميكنند عضويت حزب آنها را بپذيرم و بواسطه اختلاف مسلك رد مينمايم انقلابيون توقع دارند بىشرط و قيد با آنها كار كنم آن را هم نميتوانم قبول نمايم و منفرد كار كردن را ترجيح مىدهم بر داخل شدن در حوزه‌هائى كه منزه از اغراض شخصى نميباشد .\r\nدر خلال اين احوال از وزارت داخله مينويسند ترا در كرمان در درجه اول\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبنمايندگى مجلس شورايملى انتخاب كرده‌اند چه ميگوئى اگرچه ميدانم در اين درياى متلاطم غرض‌رانى مشكل است من بتوانم در مجلس شوراى ملى خدمتى بنمايم خاصه كه فرقه اعتدال مرا بانقلابيون متمائل ميدانند و از من نگرانى دارند انقلابيون هم قطع دارند من كوركورانه با تمام مقاصد و عمليات آنها همراه نخواهم شد بعلاوه در ميان هردو فرقه اشخاصى هستند كه با من اعمال غرض شخصى مينمايند با اين تصورات چنان صلاح ميبينم كه وكالت كرمان را رد نكنم تا موقعى كه بناى رفتن بمجلس باشد اگر صلاح ندانستم داخل شوم آنوقت استعفاء بدهم و اگر صلاح بود قبول كنم بهرحال وكالت كرمان را در درجه اول قبول ميكنم و از روزى كه وكالت كرمان را قبول ميكنم تا روزى كه در درجه دوم باز منتخب ميشوم و اعتبارنامه من از كرمان بمجلس ميرسد پنج ماه طول ميكشد بواسطه دورى راه و اشكالاتى كه پيش ميآورند در مدت اين پنجماه چند نفر از متنفذين انقلابيون غير مستقيم از هرگونه دسيسه بر ضد نمايندگى من در مجلس كوتاهى نميكنند حتى بتوسط اشخاص خارج از خودشان مرا تهديد مينمايند ولى در ظاهر اظهار خصوصيت ميكنند .\r\nاز طرف نمايندگان اعتداليون هم يكى دو نفر سيد و آخوند از نمايندگى من دلتنگ هستند و تحريكات مينمايند و بهم‌جنسهاى خود كه اطراف حجج اسلام نجف اقامت دارند كاغذپرانى ميكنند فقط چند نفر از نمايندگان بىغرض كه اشخاص صالحى هستند و تصور ميكنند داخل شدن من مساعدتى است به پيشرفت مقاصد ملى آنها مرا برفتن بمجلس ترغيب مينمايند ولى من خود صلاح كار را چنان ميدانم كه از اين وكالت صرف‌نظر نمايم خصوصا كه اين ايام بحبوحه كشمكش روحانيان است بدست آقا سيد عبد اللّه و بستگانش با انقلابيون مرا هم سالها است ميدانند بر ضد مداخله هيئت روحانى در امور سياسى هستم و تفكيك اين دو قوه را از يكديگر يكى از سعادتهاى ملت ميشمارم در مجلس هم چنان كه نوشتم اشخاص سيد و آخوندى هستند كه از راه ديانت ميخواهند مرا تهمت بزنند آنها هم كه با من اظهار همعقيدگى مينمايند و بايد بمساعدت آنها مستظهر باشم با من غرض‌رانى ميكنند اين است كه مصمم هستم چون اعتبارنامه بمجلس آمد و تصويب شد استعفاء داده و خاطر خود و جمعى را آسوده\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nكنم مخالفين من در مجلس ميكوشند اعتبارنامه من در كميسيون تصويب نشود ولى موفق نميگردند من هم منتظر هستم به بينم اقدامات مخالفتكارانه آنها بكجا منتهى مىشود در آخر شب يكى از خيرخواهان به من اطلاع ميدهد كه امشب در جلسه خصوصى مركزى انقلابيون باحرارت مفرطى بر ضد نمايندگى شما صحبتها شد جمعى از نمايندگان حزب هم حاضر بودند و بالاخره قرار قطعى بر اين شد كه فردا در مجلس شورايملى چون نام شما برده مىشود راپرت صحت اعتبارنامه را بمجلس بدهند و بخواهند رأى بگيرند يكى از آخوندها كه جزو انقلابيون و از نمايندگان است برخاسته بر ضد نمايندگى شما بهر عنوان كه بخواهد سخن بگويد و البته سيد و آخوندهاى مجلس هم اگرچه از فرقه ديگر باشند او را در اين مسئله تنها نخواهند گذارد و اكثريت با مخالفين خواهد بود رسيدن اين خبر كه تا يك اندازه قراين صحت دارد مرا واميدارد كه پيش از موفق شدن آنها باينكه هياهوئى بر ضد من در مجلس راه بيندازند خود را از هدف تير اغراض آنها دور بگيرم اين است كه صبح زود فرداى آن شب معتمد التجار نماينده آذربايجان را كه از دوستان من و از نمايندگان صالح است طلب كرده استعفانامه خود را بمضمون ذيل بمجلس ميفرستم .\r\nسى سال است عمر خود را صرف خدمت بملت نموده‌ام و البته نمايندگى ملت براى من افتخار است ولى بواسطه عدم استطاعت اداى اين وظيفه ملى تكميل خدمات خود را بملت باستعفاى از نمايندگى مىدهم و اميدوارم در خارج مجلس بهتر بتوانم بخدمات ملى قيام نمايم و بمعتمد التجار دستور مىدهم از مستشار الدوله رئيس مجلس بخواهد چون نام من برده مىشود پيش از آنكه رأى بگيرد استعفانامه مرا بخواند رئيس مجلس هم مسئله را متذكر شده استعفاى مرا ميخواند و يكى از رؤساى انقلابيون صدا مىكند پيش از رأى گرفتن استعفانامه نبايد خوانده شود ولى رئيس اعتنا نكرده كار خود را انجام ميدهد پس از انقضاى آن مجلس بفاصله دو سه ساعت يكى از كاركنان نمايندگان انقلابيون با اظهار پريشانى نزد من آمده ميگويد چرا استعفا داديد و اين چه كارى بود كرديد در واقع خيانت بملت شد كه با وجود اهميت بودن شما در مجلس خود را دور گرفتيد جوابى كه به او مىدهم اين است ايكاش ما چند نفر لااقل\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبه يكديگر راست ميگفتيم از اين جواب احساس مىكند كه من از اقدامات آنها بى خبر نبوده‌ام ساكت شده ميرود نگارنده در مدت اين پنجماه بواسطه عنوان نمايندگى خود را محصور و محدود تصور ميكردم در اين روز خود را در فضاى وسيع آزادى شخصى ميبينم و استعفاى من در انظار خواص حسن اثر مىكند خود نيز دلتنگى ندارم مگر آنكه چرا بايد در اينوقت و اين روزگار باز اينقدر غرض و دوروئى در كارها باشد و درستكاران اسير اغراض شخصى نادرستان بوده باشند و از حقوق خود محروم بمانند بهرحال بعد از فارغ شدن خيال از كار نمايندگى كرمان و اطلاع دادن بموكلين كه فقط عدم مساعدت اوضاع مرا مجبور باستعفاى از كار وكالت نمود در گوشه انزوا نشسته به هيچ كار از كارهاى سياسى دخالت نميكنم و باز بامور معارفى ميپردازم و درصدد ميشوم اگر بتوانم از ايران قطع علاقه كرده در يك گوشه ديگر دنيا اقامت گزيده از دور به وطن خود خدمت معارفى بنمايم و اسباب بيدارى ملت را كه خواب سنگين او تنها علت بدبختيهاى كنونى است بنگارشات سودمند و تربيت اولاد خود و يكعده از اولاد هموطنان كه در خارج تحصيل مينمايند و كسى آنها را سرپرستى نميكند بپردازم اما هنوز نتوانسته‌ام خانواده خود را براى ترك وطن و اقامت در خارج حاضر نمايم بعلاوه كه موفق شدن بانجام اين كار لازمه‌اش فروختن مختصر علاقه ملكى است كه از پدر به من ميراث رسيده است براى امرار حيات در خارج و البته اين كار هم از حزم و احتياط دور است بهر صورت مدتى در اين فكر و خيال ميگذرد و هيچ روشنائى ديده نميشود گاهى متوجه مبدء عالم وجود شده ميگويم بار پروردگارا تو ميدانى كه من براى رضاى تو قدم برداشته‌ام در اين صورت عنايت و حمايت تو كجا است گاهى خود را ملامت كرده ميگويم در ميان مردم بايد مانند يكى از آنها زندگانى كرد باصطلاح نان را بنرخ روز خورد در اين حال فورا متذكر اصول زندگانى شده ميبينم با بدان نبايد سازش كنم و جز براستى و درستى نبايد تكيه بدهم خدمت بنوع هم كه يكى از اصول زندگانى من است رنگ و شكل و جاى مخصوص ندارد و در هركجاى از دنيا بوده باشم اين وظيفه را ميتوانم ادا نمايم بهرحال در بحبوحه تاريكيهاى غم‌انگيز از راهى كه هيچ انتظار نميرود بغتتا يك روشنائى تابش نموده بجانب خود دعوت مينمايد\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو آن مكتوبى است كه از ميرزا مهديخان مشير الملك وزير مختار ايران در لندن ميرسد مشير الملك در سفرى كه بانگلستان نموده‌ام با من آشنا شده پدرش ميرزا محمد - عليخان علاء السلطنه از دوستان پدرم بوده است مشير الملك در اينوقت به من اظهار علاقمندى مىكند و بكميته‌ئى كه در لندن از علماى انگليس و امريكا براى مسائل نژادى تشكيل شده و ميخواهند كنگره در لندن تشكيل داده تمام ملل را در آن شركت بدهند و از هرملت بخواهند يكى از نويسندگان رساله‌ئى راجع بمملكت خود بنويسد و از سفراى دول مختلف عالم كه در لندن هستند استمداد كرده اسامى اشخاصى را كه در هريك از ملل براى شركت در اين كار مناسبت دارند خواسته‌اند سفير ايران هم نام مرا در جزو چند نام ديگر نوشته به آنها داده است و از طرف كميته مزبور متحد المآلى به تمام آن اشخاص در تمام دنيا نوشته شده از جمله در ايران هم بيك عده از اشخاصى كه داراى احساسات بين المللى هستند فرستاده شده يكى هم بنگارنده فرستاده‌اند به شرحى كه در فصل بعد مطالعه مينمائيد رسيدن اين اوراق بضميمه خط خصوصى مشير الملك كه مرا بقبول عضويت كنگره مزبور تشويق نموده است چون وسيله رسيدن بآرزوئى است كه تمام فكر من متوجه آن بوده است بمنزله رحمت آسمانى براى خود دانسته تمام فكر و خيالم متوجه انجام اين كار ميگردد خصوصا كه ميدانم اين يك كار خارجى است و دست اشخاص حسود و مغرض داخلى از دامان اخلال در آن كوتاه است با وجود اين حاسدين ميكوشند نگذارند نگارنده بانجام اين خدمت كامياب گردد در صورتى كه بر سعى و كوشش آنها اثرى مترتب نميگردد .\r\nبهرحال نگارنده يك جهت ميپردازد به كار كنگره نژادى و بالمره از سياست خود را دور گرفته نه بمجلس ميرود و نه با مجلسيان آمدوشد مينمايد و نه بوجهى خود را دخيل امور مملكتى مىكند و چون از اينجا عنان قلم بجانب امور مربوط بكنگره نژادى و مسافرت خود از ايران براى مدت طولانى معطوف ميگردد ضرر ندارد چند سطرى بخصوصيات مجلس دوم شوراى ملى اشاره نمايم و تفاوتى را كه ميان اين مجلس با مجلس اول هست بطور اجمال نوشته از اين مرحله درگذريم دوم مجلس شورايملى به همان اندازه بلكه بيشتر كه مجلس اول در انظار طبقه رجال و اعيان و روحانيان مملكت\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبىاهميت بود مهم و قابل اعتنا شمرده مىشود بواسطه موفقيت مليون بخلع محمد على شاه و برهمزدن بساط سلطنت او از اين جهت تمام مستبدين و متمولين مملكت متوجه مجلس دوم شده ميخواهند بهر وسيله باشد خود يا يكى از بستگان آنها نمايندگى حاصل نموده راهى بمجلس پيدا نمايند .\r\nتوجه رجال و اعيان مملكت به ظاهر چنان به نظر ميرسد كه موجب قوت و قدرت مجلس دوم بوده باشد ولى اينطور نيست و اين بدبختى است كه شامل حال حكومت ملى نورس ما ميگردد زيرا قوت مجلس اول كه با همه كشمكشها با دربار محمد عليشاه موفق شد قوانين اساسى مملكت را وضع نمايد صداى حكومت ملى را به گوش عالميان برساند و بر ضد بدبخت‌كنندگان مملكت قدم بردارد نمايندگى آن مجلس بود از توده ملت و وجود نمايندگان كسبه و تجار و اصناف در مجلس ولى مجلس دوم دارد رنگ اعيانيت به خود ميدهد و پر مىشود از اشراف و متمولين و اعتنائى بانتخاب نمايندگان توده ملت نميشود و بذر اين كار در آن هنگام ريخته شده است كه انتخاب نمايندگان به دو درجه مقرر گشته زيرا كه در انتخاب درجه اول و مستقيم مخصوصا در انتخاب صنفى بيشتر براى داخل شدن تجار و كسبه و طبقه دوم را گشوده بوده ولى در انتخاب عمومى خصوصا دو درجه نه تنها آن راه بسته شده است بلكه براى انتخاب شدن اعيان و اشراف در درجه دوم جولانگاه وسيعى بدست آمده چه راضى كردن يك عده معين اشكالى ندارد و خصوصا كه آن عده اغلب اطمينان دارند كه در درجه دوم انتخاب نميشوند و دوست ميدارند لااقل از انتخاب شدن خود در درجه اول استفاده‌ئى نموده باشند و بعلاوه نمايندگان را هم باميد نفع آجل براى خود نگاهدارند اين است كه مشاهده مىشود در درجه دوم دو ثلث بلكه سه ربع از برگزيدگان از طبقه روحانى و يا از رجال و اعيان و ملاكين مملكت است و مجلس دوم و مجلس سنا بيشتر شباهت دارد تا به مجلس شوراى ملى يا مجلس عوام .\r\nاين نكته مهم در كار هست و يك نكته ديگر هم ضميمه مىشود كه يكباره مجلس و مشروطه آلت دست كسانى ميگردد كه آزاديخواهان مملكت براى كوتاه كردن دست آنها از گريبان امور مملكت بتغيير اساس دولت قيام كرده از هرگونه فداكارى دريغ\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nننموده‌اند و آن نكته اين است كه چنان كه گفته شد نايب السلطنه اول عالم مملكت كوشيد تا اقليت و اكثريت مجلس را معين نمايد و مسلم داشت كه اكثريت با اعتداليون است و انقلابيون كه بعد دمكرات ناميده ميشوند در اقليت هستند برياست محمد وليخان سپهدار اعظم يك حكومت اعتدالى تشكيل داد و اعتداليون در را براى ورود و قبول هروارد بىرعايت سابقه و بىملاحظه صلاحيت بازگذاردند و طولى نكشيد كه حوزه اعتدالى وسعت يافت به حدى كه شامل اشخاصى هم شد كه هرگز تصور نميكردند آنها را بدائره حكومت ملى راه بدهند بهرحال اغلب كسانى كه در دوره اول مجلس طرفدار استبداد بودند در سايه كشمكش اعتدال و انقلاب خود را بحوزه حكومت ملى افكنده مشير و مشار مجلس و مشروطه شدند و باز كلاه آزاديخواهان حقيقى و صاحب عقيده‌گان در پس معركه ماند بهرحال مجلس شوراى ملى اگر بود همان مجلس اول بود كه با همه نواقصى كه داشت احساسات ملى از در و ديوار آن ميباريد و روح مشروطيت در كالبد آن تموج داشت مجلس دوم بر صورت خود افزود و از معنى كاست و بمستبدين حالى كرد كه اگر از آن راه نشد از راه ديگر مىشود عاقبت اين ظاهرسازى بخير باد اينك بازگرديم بشرح حال خود و بيان پيش‌آمد غير منتظرى كه دعوت كنگره نژادى لندن بوده باشد پرداخته در خارج مملكت عواقب كشمكش دو فرقه اعتدال و انقلاب را با هرچه دربر دارد مشاهده نموده حسن عاقبت را براى مملكت و حكومت ملى آن از خدا بخواهيم .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nفصل هفدهم دعوت بكنگره نژادى لندن\r\nدر سال 1328 هجرى مكتوبى از لندن ميرسد بمضمون ذيل :\r\nلندن اول فوريه 1910 آقاى حاج ميرزا يحيى خواهشمندم لطف فرموده ورقهاى چاپى جوف را كه مربوط بانجمن عمومى نژادى است ملاحظه نمائيد و ضمنا شما را دعوت مينمائيم كه خدمات بين المللى نژادى را كه از خدمات بزرگ بعالم انسانيت محسوب است مفتخر ساخته تشويق نمائيد و بما اجازه بدهيد نام شما را جزو اسامى اعضاى افتخارى اين انجمن عمومى محسوب داريم عضويت اين انجمن شامل هيچگونه مسئوليت نيست فارغ از هرگونه غرض و پارتى و محض خدمت بعالم انسانيت است اين هيئت حاجتمند مساعدت شخص شما است اشخاصى كه فعلا عضويت اين انجمن را قبول كردند از قرار ذيل است :\r\nهفتاد نفر از معلمين حقوق بين المللى عده‌ئى از رؤسا و منشيان مجالس بين المللى هفتاد نفر از اعضاى اول و ثانى كنفرانس صلح لاهه ده نفر از رؤساى قديم پارلمانهاى اروپا جمعى از وزراء و سفراى ممالك مختلفه اروپا و رؤسا و منشيان و خزينه‌داران مجلس اتحاد بين پارلمانها اشخاص مذكور عضويت اين انجمن را قبول فرموده‌اند و همچنين عده كثيرى از ساير اشخاص معتبر چهل ملت از ملل مختلف اميدواريم به زودى شما هم بجواب موافقى مفتخرمان سازيد وزير مختار ايران در لندن جناب ميرزا مهديخان كه كمال لطف را به اين انجمن دارند شما را معرفى نموده‌اند و مينويسند رساله‌ئى راجع بايران بايد نوشته شود و تا اواسط سپتامبر 1910 ذى الحجه 1328 بكنگره برسد از وصول اين خط مشعوف شده جواب مساعدى نوشته عضويت كنگره را ميپذيرم و در ضمن آنچه را كه از مقاصد كنگره احساس كرده‌ام درج نموده كاركنان آن را تشويق ميكنم و از اينكه مملكت ما كه مدتهاست دست حوادث گردون آن را از برابر آينه افكار عمومى مردم دنيا دور گرفته اينك\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبوسيله شركت در اين كنگره در مرئى و منظر عالميان ميآيد خوشحال ميگردم .\r\nبديهى است نظير اين مكتوب كه بنگارنده نوشته شده به چند نفر از هموطنان من نيز نوشته شده است بعضى اهميت نداده بىجواب گذارده‌اند و بعضى جواب مختصرى داده‌اند پس از چندى مكتوب دوم كنگره بنگارنده ميرسد حاصل مضمونش آنكه از جواب اوراقى كه بايران فرستاده شد تنها از مكتوب شما معلوم شد به مقصد ما پى برده‌ايد لهذا از شما ميخواهيم رساله راجع بايران را شما بنويسيد و چون تهران از لندن دور است قبول خود را تلگرافا اطلاع بدهيد و اگر نمينويسيد و اميد دارم رد نكنيد باز تلگرافا خبر بدهيد - وصول اين مكتوب مرا بانديشه فرو ميبرد از يكطرف اين تكليف را مشكل ميدانم از بابت اينكه چيزى بتوان نوشت كه در محضر دانشمندان ملل قابل خواندن باشد خاصه كه با اوضاع حاضر مملكت و ملاحظاتى كه هست نوشتن حقايق كار آسانى نيست بر خلاف واقع سخن گفتن و پرده‌پوشى كردن هم جايز نميباشد از طرف ديگر دو انديشه مرا باقدام باينكار تشويق مىكند اول آنكه اگر من رد كنم شايد ديگرى قبول اين خدمت را نكند و موقع از دست برود در صورتى كه در اينوقت ايران بىنهايت محتاج است در برابر افكار دانشمندان ملل مختلف عالم اظهار حيات بنمايد خاصه كه در نظامنامه كنگره از ملل شرقى براى ايران و هند و چين و ژاپون عنوان مخصوص قرار داده‌اند و بر ما لازم است در اين مقام از شركت در اين كنگره و ديگر مجامع بين المللى هركجا منعقد شود استفاده نمائيم دوم آنكه چون از اوضاع حاضر و اغراض نفسانى رفقا بىنهايت افسرده هستم اقدام به اين كار را كه سروكارش با مردمى است كه طرف هيچگونه غرض و مرض با من نيستند براى خود غنيمت دانستم و گفتم شايد به اين وسيله بتوان قدمى رو بسعادت برداشت .\r\nبهرحال تلگراف قبول خود را مخابره كرده در صدد ميشوم مقصد كنگره را انجام بدهم ميرزا مهديخان مشير الملك وزير مقيم ايران هم در لندن مرا در هرپست كتبا تشويق مىكند كه با مطالب كنگره همراهى كنم و محسنات مساعدت ايرانيان را به اين كنگره شرح ميدهد خلاصه از طرف كنگره دستور العمل نگارش رساله‌ئى كه خواسته‌اند رسيد يكى آنكه عده كلماتش از چهار هزار و سيصد كلمه علاوه نباشد ديگر اينكه از\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاستقلال ملى - مسئوليت مدنى - اخلاق و عادات - مذهب - زبان - زنان و مشروطيت شرح داده شود كه وضع هريك از آنها در مملكت ما نسبت بحيات بين المللى چه اثرات جمعى دارد و چه اثرات تفريقى نوشتجات كنگره به زبان انگليسى يا فرانسه است در ترجمه آنها از فرانسه به فارسى و از فارسى بفرانسه يحيى خان قراگوزلو كه جوانى است بسن سى سال و ده سال در پاريس تحصيل كرده زبان فرانسه را نيكو ميداند تربيت شده و داراى اخلاق پسنديده است مرا مدد مىكند پس از اتمام رساله جمعى از وزراء و نمايندگان مجلس شورايملى و از دانشمندان را جمع كرده رساله را براى آنها خوانده نظريات ديگران را هم جلب نموده رساله تكميل ميگردد نسخه فارسى و فرانسه آن بلندن فرستاده شده حسن قبول مييابد و از من ميخواهند تا بتوانم خود را بشخصه در كنگره حاضر گردم بديهى است با پيش‌آمدها پذيرفتن اين تقاضا براى من مطبوع است و ميخواهم هرچه زودتر روانه شوم اما خالى از اشكال نيست چه استطاعت شخصى ندارم دولت هم با اوضاع حاضر مشكل است مساعدتى بنمايد على الخصوص كه ميخواهم پسر ده ساله خود را هم همراه ببرم اگرچه عقيده من اين است اطفال پس از تكميل مقدمات بخارج بروند ولى در مورد طفل خود چون يقين دارم اگر او را نبرم بواسطه نبودن مربى اخلاقش خراب مىشود و در آتيه هرقدر تحصيل كند بىثمر خواهد بود ناچار هستم او را با خود برده بلكه آتيه او را تأمين نمايم عجب اين است كه مادر او با اينكه همين يك پسر را دارد بطيب خاطر ويرا از خود جدا مىكند كه تربيت شود و اين حس در زنان از جمله فضائل عصر حاضر شمرده مىشود بالجمله براى مسافرت باروپا با نائب السلطنه جديد ناصر الملك صحبت ميدارم و قرار مىشود از دولت به من كمك نمايند در اينحال از كنگره مينويسند نمايش عكسى هم در كنگره داده خواهد شد خوب است از ايران هرقدر ممكن شود عكسهاى نيكو همراه بياوريد براى رسيدن به اين مقصد مقرر مىشود در دار الفنون تهران روزى چند ساعت اوقات صرف كرده از هركجا كه ممكن است عكسهاى لازم را جمع نموده براى بردن بكنگره حاضر سازم مدت انجام اين كار صد روز است كه بنام صد روز در دار الفنون ميخواهم رساله‌ئى بنويسم عجالة بطور اختصار باوضاع معارف اشاره مينمايم پس از مراجعت از سفر قهرى كه رفته بودم\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nآرزو داشتم بتوانم خدمت تازه‌ئى بمعارف بنمايم ولى چون از ترتيب اقدامات و گرفتاريهاى مادى و معنوى بسى خسته بودم ديگر طبعم اقبال نداشت به ترتيب پيش بمدارس خصوصى خود بروم يا در معارف عمومى دخالت نمايم پيش‌آمد امور هم اين اقتضا را نميكرد توجه به حال مدارس پول ميخواست كه نداشتم اين بود از وزارت معارف پىدرپى تقاضا مينمودم انجمن معارفى تشكيل بدهند تا من بتوانم با بعضى از معارفخواهان در آن انجمن اقدامى در اصلاح امور معارفى بكنم در اين كار اصرار ميكردم و همه جا ميگفتم كه ما در دوره استبداد انجمن معارف داشتيم چه شده است كه در دوره مشروطيت نداريم اما اين حرفها در گوش آقاى صنيع الدوله وزير علوم اثر نميكرد نه اينكه صنيع الدوله بر ضد شوراى معارف باشد خير بلكه چون او و خانواده‌اش وزارت معارف را اختصاص به خود ميدهند دوست ميدارند در كار معارف آزاد بوده باشند منهم پس از اينكه ديدم شوراى معارفى نخواهد بود خود را آلوده به كار تازه‌ئى در معارف ننمودم و مدارس اختصاصى خود را هم بهرصورت بود بدست مباشرين نگاهدارى كردم تا ببينم عاقبت كار چه خواهد شد صنيع الدوله از وزارت معارف خارج شده وزير ماليه ميگردد و مدتى طول ميكشد كه وزارت معارف بىوزير است بواسطه اينكه از صنيع الدوله ملاحظه دارند صنيع الدوله هم ميل ندارد وزارت معارف از خانواده‌اش خارج بگردد خاصه كه فوايد عامه هم جزو وزارت معارف است و انحصار نمك بتوسط صنيع الدوله جارى شده دوست ميدارد اين اداره جزو كارهاى شخصى او باشد به اين ملاحظات كار معارف مختل و وزارتخانه بىوزير ميماند در باطن خود صنيع الدوله مداخله مىكند و در ظاهر معاون معارف رضا قليخان صورتى را نگاهدارى مىكند مدتى هم امور معارف به اين اهمال ميگذرد مكرر معارف‌خواهان مرا ملامت ميكنند كه چرا اقدام مفيدى نميكنى محذورات را ميگويم بىآنكه دخالتى نموده باشم و بالاخره جمعى از معارف‌پژوهان از وكلاى مجلس و غيره درصدد ميشوند انجمن معارف را تشكيل بدهند و ميرزا محسن امين التجار تبريزى نماينده آذربايجان بيش از ديگران اقدام مينمايد يك هيئت دوازده نفرى حاضر ميشوند از ميان خود يك نفر را وزير كنند و باقى عضو شوراى معارف باشند و قدمى رو باصلاحات معارفى بردارند\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاين اشخاص كه منهم جزو آنها هستم چند مجلس جمع شده براى وزارت معارف ميرزا ابراهيم خان حكيم الملك را در نظر گرفته از مستوفى الممالك رئيس الوزراء تقاضا كرده قبولانده مىشود و انجمن معارفى هم مركب از يازده نفر تشكيل شده شروع به كار مينمائيم نظامنامه شوراى معارف را كه چند سال پيش نوشته بوديم تصحيح كرده طبع ميكنيم حكيم الملك جديت مىكند - اشخاصى هم كه عضو شوراى عالى معارف شده‌اند بالنسبه قابل و اغلب تحصيل‌كرده و بااطلاعند ديگر تا چه اندازه وقت و اسباب موفقيت آنها را بخدمات معارفى اقتضا نمايد در اينموقع كه براى كارهاى كنگره نژادى سه ماه و كسرى بدار الفنون ميروم به خيال ميافتم احصائيه براى معارف ترتيب بدهم اين است كه انجمنى بنام انجمن تحقيقات علم ترتيب داده و چند نفر را مانند ميرزا سيد حسين خان عدالت تبريزى - امير سهام الدين خان كاشانى - منصور السلطنه و غيره جمع كرده در ضمن جمع‌آورى عكسهاى لازم بكسب اطلاع از اوضاع فكرى مملكت ميپردازم اوراقى بطبع رسانيده به همه جا ميفرستم كه خانهاى آن را پر كرده بازبفرستند تا از روى جوابها بشود اطلاعاتى بدست آورد و بمردم بىخبر ولايات كوشزد كرد كه اين مؤسسات را لازم داريد در اين موضوع چه كرديم و چه ديديم و بكجا انجاميد البته شايسته بود نوشته شود ولى عجالة از نگارش آن وقايع در اينجا صرف‌نظر كرده شايد در رساله‌ئى كه وعده داده‌ام بنويسم نگارش يابد و آيندگان بدانند ما چه اندازه در خواب غفلتيم و از غفلت خود هم غافل بالجمله نتيجه‌ئى كه بر اقدامات صد روزه من مترتب شد تهيه چند آلبوم عكس از همه جاى ايران است براى نمايش در كنگره لندن و اين يك خدمت مختصرى بشمار ميرود كه در آتيه ميتواند براى كسانى كه بخواهند از اين راه خدمتى بمعارف كرده باشند اسباب كارى بوده باشد و در ميان همهء ناملايمات كه ميرسد تنها دلخوشى كه دارم اين است كه باز مسافرتى ميكنم و يك چند از اين محنت آباد خارج ميگردم تا بعد چه پيش آيد و مقدرات چه باشد .\r\nو هم در اين ايام ناصر الملك نايب السلطنه از نگارنده ميخواهد رساله‌ئى در موضوع انتخابات مجلس شورايملى بنويسم كه مردم بى خبر از ترتيب گرفتن حقوق ملى از راه مشروطيت آگاه باشند و وظايف خود را بهتر بشناسند لهذا رساله‌ئى بنام رهنماى انتخاب\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nنوشته مىدهم بنايب السلطنه كه طبع و نشر نمايد و بالاخره طبع آن هم به عهده نگارنده مقرر ميگردد رساله مزبور طبع مىشود و نسخ بسيار آن در ميان مردم منتشر ميگردد بىآنكه تأثير مهمى در كار انتخابات كرده باشد .\r\nاينك بنگارش اجمالى از واقعه جانگداز قتل صنيع الدوله كه از پيش وعده داده شده بپردازم چنان كه گفته شد صنيع الدوله يكى از دانشمندترين رجال دولت ايران داراى ملكات برگزيده و اخلاق پسنديده بود صنيع الدوله اگر نقص خود و خانواده پسندى را نداشت ميتوان گفت يكى از فاضلترين و مهذب الاخلاق‌ترين مردم اينمملكت بود صنيع الدوله صاحب كتاب راه نجات ميگفت هزار فرسخ راه‌آهن براى ايران خواهم كشيد تحصيلات اين مرد بزرگ در آلمان بوده است و به اين سبب در سياست خارجى بآلمانها متمايل بود خصوصا كه خود شخص فنى است و مملكت آلمان جايگاه فنون است صنيع الدوله در ميان رجال دولت تنها رقيب علمى ناصر الملك نايب السلطنه است اثر اين رقابت هم در وجود هردو مخصوصا دومى بىظهور نميباشد صنيع الدوله در اينوقت كه روس و انگليس در حقيقت بر ضد نفوذ سياسى و اقتصادى آلمان در آسياى مركزى در هيجان شديدند براى رسيدن بآرزوى ديرينه‌اش كه كشيدن راه‌آهن باشد در صدد وضع ماليات بر قند و چاى و براى رفع احتياجات فورى مملكت در مقام استقراض از آلمانها است و البته اين كار مخالف ميل روس و انگليس مىباشد مخصوصا روسها با وى سخت بديده غضب‌آلود نظر مينمايند .\r\nصنيع الدوله اقدامات خود را علنى نكرده است ولى ظاهر است كه به كارهاى مهمى مشغول مىباشد ولى روزگار بر ضرر يك ملت بدبخت به او فرصت نميدهد در روز دوم ماه صفر يكهزار و سيصد و بيست و هشت 1328 هجرى در موقعى كه صنيع الدوله نزديك ظهر در كالسكه نشسته ميخواهد به خانه خود وارد گردد در زير سردرى كه فاصله ميان جلو خان خانه او و ميدان است دو نفر گرجى روسى مخفى شده به رسيدن كالسكه به زير سردر بر او شليك نموده چند گلوله به بدن او ميرسد صنيع الدوله سر تير كشته نميشود بلكه تا فرداى آن روز زنده است و غالبا گريه مىكند و بديهى است اين گريه بيشتر براى نرسيدن بآرزوهاى ملى است كه او را سخت متأثر دارد بهر صورت\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nصنيع الدوله كشته مىشود و اين يكى از فائتات بزرگ ايران است خاطره‌هاى علاقمندانه كه با تبسمهاى پرعاطفت اين دانشمند بزرگوار آميخته است هيچگاه از خاطر وطنخواهان ايران زائل نميگردد كشندگان صنيع الدوله گرفتار ميشوند ولى چنان كه در پيش اشاره شد دولت روس نميگذارد در ايران آنها بمجازات برسند آنها را گرفته بروسيه ميفرستد و شنيده مىشود كه آزاد شدند .\r\nاينك بشرح حال خود و مسافرت از ايران بازگشته يك مملكت پرآشوب را كه در چنگال سياست‌بازى روس و انگليس در حال اختناق است ترك كرده با يك عالم اندوه بجانب اروپا رهسپار ميگردم .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nفصل هجدهم دومين مسافرت باروپا\r\nدر اينوقت كه نگارنده عازم دومين مسافرت باروپا هستم براى شركت نمودن در كنگره نژادى لندن موقع تاجگذارى ژرژ پنجم پادشاه انگليس است و از طرف دولت ايران ميرزا محمد عليخان علاء السلطنه وزير علوم بنمايندگى از دولت مشروطه و از شخص سلطان احمد شاه بلندن ميرود و هم در اينوقت عليقليخان سردار اسعد كه بواسطه طرفدارى ناصر الملك از رقيب وى محمد وليخان سپهسالار اعظم و تشكيل كابينه اعتدالى و بىميلى ناصر الملك نسبت بانقلابيون كه سردار اسعد با آنها سازش كرده است بعنوان معالجه چشمش كه ضعيف شده باروپا ميرود ما سه نفر يك روز از تهران بجانب اروپا مسافرت مينمائيم و اين روز پنجشنبه 3 شهر جمادى الثانيه 1329 مىباشد اين مسافرت من با مسافرت سه سال پيش كه شرحش را در همين كتاب خوانده‌ايد از چند جهت تفاوت دارد اول آنكه آن سفر قهرى و از طرف حكومت جابر محمد عليشاه قاجار بود و اين سفر اختيارى است دوم آنكه آن سفر را در نهايت خوف از تهران حركت كردم و هيچكس را نگذاردم غير از خانواده خودم از هنگام و ترتيب مسافرت من خبر دارد بگردد و اين سفر را با نهايت اطمينان هستم و جمعى از دوستان من با كمال محبت مرا مشايعت مينمايند سيم آنكه در سفر سابق معلوم نبود آخر عاقبت آن سفر چه خواهد بود و تا چه مدت بايد در خارج اقامت نمايم و هم مقصد و مقصودى در نظر نبود ولى اين سفر ترتيب معين دارد و مقصد معلوم است با اين همه كه البته رو بيك مقصود بزرگ از ايران بانگلستان رفتن و در مجمع نمايندگان ملل مختلف عالم حاضر شدن و خدمت بعالم انسانيت نمودن جاى خوشبختى و خوشوقتى است ولى چون بكنه ضمير خود رجوع ميكنم ميبينم كه آن سفر وطن عزيز را بدست حكومت جابرانه محمد على ميرزا گذاردم و خائفا يترقب خارج شدم اما با يك دنيا اميد از\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nآينده كه روزگار استبداد را بكند و ملت بروز سعادت خود برسد ولى اكنون كه پس از حوادث گذشته حوادثى كه از هزار يكش را نتوانسته‌ام شرح بدهم آيا ميتوانم دلخوش باشم كه وطن من از خطر رسته پايه حيات استقلاليش در محور طبيعى خود افتاده باشد و زيردست اين دايگان از مادر مهربانتر نشو و نما كرده بمقام رشد برسد البته با آنچه از اوضاع دوائر دولتى و خرابى ادارات و جمع شدن يك مشت مردم طماع خائن و يا بيكاره نادان در تمام دوائر دولتى و بجان يكديگر افتادن جمعى از مليون كه مصادر امور جمهورند بنام انقلابى و اعتدالى چگونه صفحه خاطر من ميتواند نورانى بوده باشد و با دل خوش و خاطر آسوده از وطن خارج گردم بهر حال اين مسافرت غيرمنتظر كه با يك اسباب اتفاقى براى من فراهم شده است و محترما از ميان هزار محذور بيرون ميروم بمنزله نعمت آسمانى است پسر ده ساله خود را چنان كه گفته شد با جوان ديگرى از منسوبان ميبرم كه در سويس بمانند و تحصيل نمايند باقى خانواده را در تهران گذارده با توكل به خداوند روانه ميشوم عصر يكشنبه هفتم جمادى الثانيه ( 1329 ه ) با رفقا در كشتى نشسته روانه بادكوبه ميشويم در كشتى اغلب با سردار اسعد صحبت داشته به او ميگويم اگر بتاريخ زندگى من نظر كنيد خواهيد تصديق كرد كه من بر حسب طبع بشرى پس از سالها زحمت و تعب بايد بيش از شما دلتنگ باشم ولى هيچ دلتنگى ندارم و ميدانم كه اگر قوم من ميدانستند اينطور با من رفتار نميكردند و باز تا جان در بدن دارم خدمت به آب و خاك ايران را اولين وظيفه خود ميدانم من و شما هردو ميگذريم و ايران براى اعقاب ما باقى ميماند در اين دو روزه عمر نبايد كارى بكنيم كه نام خود را در تاريخ روزگار لكه‌دار نمائيم شما بايد امروز كه از ايران ميرويد مانند روزى باشد كه براى فتح تهران بايران ميآمديد استقامت خود را در حفظ وطن همانطور كه آنوقت اظهار ميكرديد باز هم بگوئيد و بكنيد و راضى نشويد آنچه در ميان خودمان گذشته و نتيجه اغراض شخصى است بدست اجانب بيفتد دوستان افسرده و دشمنان شاد گردند سردار اسعد بعد از اظهار دلتنگى بسيار به من قول ميدهد كه وصيت مرا رفتار كند و تا يك اندازه هم بوعده خود وفا كرده كمتر حرف نااميدى مىزند روز دوشنبه هشتم وقت ظهر وارد بادكوبه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nميشويم مفتح الملك قنسول ايران با مأمورين دولتى كنار دريا انتظار ورود علاء السلطنه سفير فوق العاده را دارند و مختصر احترامى از او مىشود سردار اسعد خود را در آن پذيرائى داخل نميكند و بالاخره همه بقنسولخانه ايران وارد شده پس از يكروز رفقا ميروند و من يكى دو روز در بادكوبه براى اصلاح پاره‌ئى كارهاى شخصى مانده روز پنجشنبه يازدهم جمادى الثانيه يكهزار و سيصد و بيست و نه ( 1329 ه ) از بادكوبه بجانب وين روانه ميگردم .\r\nاين دفعه دوم است كه وين را تماشا ميكنم دو فرزند روحانى و جسمانى من از ديدن اين شهر قشنگ خوشحال ميگردند پس از دو روز بلوزان سويس ميرسيم جوانان ايرانى كه آنجا تحصيل ميكنند بملاقات من ميآيند و از ديدار آنها بهره ميبرم مخصوصا ميرزا محمد على پسر سيد جمال الدين واعظ كه جوانى زيرك و حساس است و علاوه بر خصوصيتى كه با پدرش داشته‌ام و بعد از كشته شدن او چشمم در محبت او به اين جوان روشن است خودش هم در طفوليت زير نظر من در مدرسه ادب تهران تحصيل مينموده و آثار ترقى در او نمايان است .\r\nشاگردان ايرانى در تمام سويس قريب دويست نفر هستند و در لوزان قريب هفتاد نفر جمعى از اطفال بختيارى هم در لوزان تحصيل ميكنند يا ول ميگردند بهر صورت ديدن اوضاع دلگشاى طبيعى سويس كه بهشت دنيايش ميتوان گفت و وضع اجتماع محصلين ايرانى در آنجا مرا مشغول و مشعوف مىكند دكتر خليل خان اعلم الدوله هم به سمت سرپرستى شاگردان بختيارى و بعنوان قنسولگرى ايران در لوزان با اهل و عيال اقامت دارد باز بعضى از ايرانيان با اهل و عيال در سويس و در فرانسه مانده‌اند و اين اول تاريخ آمدوشد زنان ايران است باروپا البته هرقدر زنان ايرانى اروپا را زيادتر ببينند و از ترتيب زندگانى و تربيت آنها آگاه‌تر شوند براى ايران بهتر خواهد بود .\r\nچون جوانان در دامان مادران تربيت ميشوند پس اول تربيت زنان لازم است تا وسيله نيكو تربيت يافتن زنان و مردان بوده باشد و چون ترديد داشتم كه در سويس بمانم تا نزديك انعقاد كنگره نژادى و يا زودتر بروم بلندن و تاجگذارى ژرژ\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nپادشاه انگلستان را هم كه يكى از جشنهاى بزرگ تاريخى انگلستان است تماشا كنم به اين سبب بميرزا مهديخان مشير الملك وزير مختار ايران در انگلستان نوشته استشاره كردم جواب داد زودتر خود را بلندن برسانيد كه به سمت نمايندگى از معارف و مطبوعات ايران در تاجگذارى پادشاه انگلستان بايد حضور يابيد اين است كه بىدرنك دو جوان را در شهر ووه كه شهر آرامى است موقة گذارده روانه لندن ميشوم و البته در اينوقت كه فرزند خود را از خود جدا كرده در ولايت غربت تنها ميگذارم بر من و او هردو بىنهايت مؤثر است اگر چه من نظر بانسى كه به دختر اول خود داشتم و مرگ ناگهانيش بىنهايت به من اثر كرد عهد كردم با اولاد خود چندان مأنوس نشوم اما از روزى كه از تهران درآمدم براى اينكه اين طفل از مادر جدا مىشود دلتنگ نباشد با او مأنوس شدم او هم در تمام عمر از من اين چنين مهربانى و الفت نديده بود لهذا بينهايت به من انس گرفت و در اينموقع جدائى البته پريشان خاطر است ولى چاره چيست بايد ساخت و تحمل كرد بالجمله تا اين وقت من هيچ تنها سفر نكرده بودم و همه وقت يكنفر لااقل با من بود حالا كه از لوزان حركت ميكنم بسوى لندن تنها هستم كمى فرانسه ميدانم و ميتوانم حاجتهاى عادى را رفع نمايم در موقع حركت از لوزان جمعى از شاگردان ايرانى مرا مشايعت مينمايند و اصرار ميكنند مدتى در سويس بمانم و بوعده مراجعت از لندن خاطر آنها را شاد ميكنم جوانان محصل ايرانى لوزان مجمعى دارند علمى و اخلاقى يك روز هم مرا به آن مجمع مىبرند و در آنجا خطابه‌ئى خوانده تكليفات آتيه آنها را نسبت به وطن خود در آن خطابه بيان ميكنم و احساس مينمايم كه نصيحت هاى من به آنها اثر نموده است خلاصه از پاريس گذشته در گاله بكشتى نشسته بسوى لندن ميروم و اين دفعه سيم است كه از اين دريا عبور مينمايم تلاطم دريا زياد است با صدمه بسيار بدور رسيده براه‌آهن نشسته يك ساعت بغروب مانده وارد لندن ميشوم شهر لندن را مزين ميبينم بانواع بيرقها و آرايشهاى گوناگون چند كرور جمعيت براى تاجگذارى بر جمعيت شهر افزوده شده از شدت جمعيت بومى و مسافر راه عبور در اطراف خيابانها نيست از وفور و تزاحم آلات نقاله مسافت اندك به زمان طولانى طى مىشود با طول مدت و زحمت زياد خود را بسفارت‌خانهء ايران ميرسانم بر سر عمارتهاى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nعالى و هتلها و تآترها و مغازه‌ها بالوان و اشكال مختلف  g r m  يا  j m  با چراغ از هرطرف ديده مىشود ژ علامت ژرژ نام پادشاه كه در لاتين جرجيس بوده است و علامت ركس (  Rex  ) كه بلاتينى بمعنى پادشاه است ام علامت مارى ( مريم ) اسم ملكه اگر چه جمله معترضه است ولى بمناسبت اين اسمها مينويسم پس از شاه شدن ژرژ و ملكه شدن مارى هرچه ژرژ نام در انگليس بوده و هرچه مارى نام براى پادشاه ژرژ و ملكه مارى به اندازه وسعت و استطاعت خود هديه‌ئى فرستاده‌اند بافتخار همنامى با پادشاه و ملكه و انگليسها از اين كارها بسيار دارند خلاصه فرداى اين روز روز تاجگذارى است مشير الملك وزير مختار ما رقعه دعوت وزارت خارجه انگليس را با دو بليط براى دو روز بنام من گرفته است در اين صورت جا و مكان معينى دارم و خوب ميتوانم همه جا را ببينم روز اول در يكى از غرفهاى خيابان و روز دوم در مقابل عمارت سلطنتى در غرفه‌ئى جا دارم اين غرفها را دولت موقة ساخته است از چوب و روى همه شله گلى گرفته‌اند و با پارچه سفيد جاى جلوس هريكنفر را معين كرده نمره گذارده‌اند و هر غرفه از پنج طبقه تا بيست و پنج طبقه ارتفاع دارد و در هرطبقه جاى پنجاه نفر و كمتر يا زيادتر است غرفها را طورى محكم ساخته‌اند كه گويا ابدى است و برچيده نميشود چوبها را تمام تراشيده ساخته‌اند بلى چهار ماه با اسباب و قدرتى كه دارند مشغول ساختن اين مكانها و ترتيب اسباب اين جشن بوده‌اند تا اينطور مهيا شده است خيابانهاى اطراف هايد پارك را كه باغ وسيعى است در وسط شهر لندن از حدود معين دروازه آهن نصب نموده‌اند و از هيچيك از آندرها هيچكس را بدون بليط نميگذارند وارد شود پس اين چند كرور خلق كه شامل تماشا هستند همه بليط و نمره معين و مكان مخصوص دارند و هركس بجاى خود قرار گرفته است اگر چه بعضى از مردم لندن از اين دروازه‌ها و دروازه‌بانى دلتنگ شده ميگويند اينكارها براى يك ملت وحشى است ملت انگليس كه دعوى تمدن و قاعده‌دانى مينمايد لازم نداشت براى حدود تنظيمات او در و دروازه بگذارند ولى گمان ميكنم كه اگر اين درها نبود هرقدر هم ملت تربيت شده و پليس مقتدر بود با اين ازدحام خودى و بيگانه كه گويا دنيا ريخته است در اين شهر دادن اين ترتيب و تنظيم ممكن نميشد بهر حال با لباس ايرانى در مكان\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nخود نشسته مشغول تماشا شدم انگليسها بيش از همه ملل يك مطلب را فهميده‌اند آن اينست كه مردم دنيا عقلشان بچشمشان است و همه ظاهربين هستند از روى اين عقيده آنها هم ظاهرپرست شده فوق العاده ببزرگى جثه هرچيز اهميت ميدهند براى كارها اشخاص تنومند اسبهاى درشت كالسگها و اتومبيلهاى بزرگ قامتهاى بلند با كلاههاى بزرگ انتخاب كرده‌اند و عظمت باطن هرچيز را بعظمت ظاهرش بديده مردم جلوه ميدهند و در اين جشن و نمايش اين نكته بهتر از همه وقت مشهود است خلاصه آنچه ممكن بوده از ترتيبات نظامى و غيره نمايش بدهند ميدهند با جلال و جبروت كامل پادشاه ژرژ از عمارت سلطنتى حركت كرده به كليساى ( وتمينيسترابى )  Wetminster  وارد مىشود اين كليسا را ميگويند متجاوز از هزار سال است بنا شده از آثار قديم انگلستان است و انگليسها اين مقام را بينهايت مقدس ميشمارند قبور سلاطين و بزرگانشان در اين كليسا است حجاريهاى خيلى قديم ممتاز دارد اكنون در اين كليسا تشريفات بسيار بجاى آورده‌اند و چنان كه گفته مىشود براى هفت هزار نفر كه جلوس كنند جا تهيه شده كه همه بتوانند شاه و ملكه را در موقع تاجگذارى ببينند متجاوز از سه ماه طول كشيده تا اين تهيه را در كليساى مزبور ديده‌اند در مقابل محراب كليسا با يك پرده زربفت حجابى آويخته دو در براى آن مكان معين كرده‌اند و پيش روى آن پرده فضائى است براى تاجگذارى كه فرش آن يك تخته قالى بسيار اعلى كار ايران است در وسط يك پارچه سنگ است كه به سنگ يعقوب معروف مىباشد و مقدس شمرده مىشود و صندلى گذارده شده روى يكى از آنها شاه و ديگرى ملكه قرار گرفته دو نفر كشيش بزرگ مراسم دعاخوانى و ترتيبات مذهبى را بجاى آورده پادشاه و ملكه را بحاضرين معرفى ميكنند يعنى از جانب خدا خبر ميدهند و با روغن مقدس سر و دست و سينه پادشاه را چرب نموده شمشير مخصوص را بكمر او ميبندند جبه زربفت خاص را بدوش انداخته انگشتر مخصوص را بانگشت وى مينمايند به اين معنى ملت و پادشاه عقد بستند و ملت خانواده و پادشاه پدر آنها و ملكه مادر آنها مىباشد و شاه قسم مىخورد كه خيانت بملت و مملكت و مذهب ننمايد آنگاه تاج سلطنت را بر سر او و بر سر ملكه ميگذارند و لردهاى مجلس همه تاجهاى كوچك بر سر مينهند يعنى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nآنها شريك سلطنت هستند آنوقت صداى شيپورها و توپهاى سلام بلند مىشود بعد كتاب مقدس را بپادشاه ميدهند كه دعا بخواند مدتى دعا ميخواند و بعد از آن دو تخت قرار داده‌اند يكى از آنها يك پله بلندتر از ديگرى و روى هرتخت يك صندلى نهاده شده يكى بنام شاه و ديگرى بنام ملكه شاه و ملكه به روى آن صندليها قرار ميگيرند وليعهد هم روى صندلى مخصوص خود نزديك پدر و مادر مينشيند در فضاى اطراف كليسا براى نشستن شاهزادگان و لردها و سفراى دول معظم و قضات بزرگ چنان كه گفته شد هفتهزار صندلى مرتب كرده‌اند همه با نمره معين هركس كليساى مزبور را نديده باشد و ترتيب صندلىسازى اطراف آن را از زمين تا سقف كليسا كه چندين طبقه بوده نداند از اين عدد كه نوشتم تعجب مينمايد ولى تعجب ندارد .\r\nبالجمله بعد از ختم كار كليسا و خلاصى شاه و ملكه از دست خودنمائيهاى رؤساى روحانى در چند ساعت شاه از كليسا خارج شده با ملكه در كالسگه بسيار بزرگ مرتفعى سوار و با تمامى دستگاه جلال و جبروت كه عمده آنها ترتيبات نظامى است و بينهايت جالب نظر مىباشد از جوانان يك قد و قامت از لباسهاى فاخر زربفت از اسبهاى يك رنگ در نهايت شكوه و جلال از برابر نظر كرورها تماشائى گذشته بسراى سلطنت وارد ميشوند اعيان دولت وكلاى ملت بزرگان مملكت سفراى دول اجنبى همه در كالسگهاى عالى سوار و بانواع زينتها مزين پشت سر كالسگه شاه و ملكه حركت ميكنند و در زمره عبوركنندگان نظامى يكدسته سوارهاى هندى با صاحبمنصبان آنها ديده مىشود و در كالسگهاى محترمين چند كالسگه راجها كه زنهاى جوان سبزه چهره آنها پيش روى آنها نشسته‌اند آنها هم به ظاهر محترم هستند و مردم براى آنها دست ميزدند اما به چشم من مانند اسير آمدند و يك صفحه سياسى پروحشت و دهشتى پيش چشمم جلوه‌گر شد ولى گمان ندارم هزار يك اين احساسات كه براى من بىاختيار دست داد براى خود آنها حاصل شده باشد و بفهمند چه بوده و چه هستند و اين گردش دادن آنها در جزء جلال و جبروت سلطنت بريطانى عظمى چند هزار مطلب ميگويد و ميفهماند كه هريك از آن مطالب براى عبرت گرفتن جميع ملل و اقوام ضعيف دنيا يك مدرسه بزرگ است اما ديده اعتبار كو .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nخلاصه امروز ميگذرد و فردا باز شاه به همين جلال بلكه بالاتر در شهر گردش خواهد كرد فرداى آن روز جاى مرا در برابر عمارت سلطنتى معين كرده‌اند در اين روز بهتر و خوبتر اوضاع جلال اين دولت و احساسات ملت و مردم را در ديدن دستجات نظامى و پليس لندن كه نمايش ميدهند كمتر از احساساتى كه در ديدن شاه و ملكه بروز ميدهند نميباشد بلى هركس شكل و لباس و قامت و نجابت و سنگينى و متانت و مواظبت و خدمتگذارى پليس لندن را كه متجاوز از سى هزار نفر هستند ديده باشد ميداند معنى پليس چيست و چگونه پليس حافظ و نگاهبان ملت است روز بعد مانور دريائى ميدهند پادشاه و ملكه و سفراى دول و نمايندگان فوق العاده رفته نمايش بحرى را ميبينند كه ما در اين مقام بشرح و تفصيل آنها نميپردازيم فقط مينويسم كه اين تاجگذارى كه تاريخ انگليس مثلش را نشان نميدهد بر ابهت و عظمت انگلستان ميافزايد .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nفصل نوزدهم كنگره نژادى\r\nيك ماه و كسرى بانعقاد كنگره باقى است من بايد اين مدت را در لندن بمانم تا موقع كنگره برسد و مأموريت خود را انجام بدهم دو سه روز كه ميگذرد مسيو - اسپله منشى مخصوص كنگره بملاقات من ميآيد مذاكرات بسيار ميكنم بمنشى مزبور ميگويم ميشنوم اظهار ميل ميكنيد از طرف دول هم نماينده رسمى بكنگره حاضر شود ميگويد بلى ميگويم گمان ميكنم اين كنگره هرقدر از رسميت دور تر باشد بهتر بتواند كار كند در كنگره صلح لاهه اينكه نتيجه مهمى گرفته نشد بواسطه همين بود كه نمايندگان رسمى در آنجا بودند و دول مظهر قهر و غلبه ملل هستند در ميان آنها وقتى صلح قائم مىشود كه ملل با يكديگر در صلح و سازش باشند جواب ميگويد بلى كنگره صلح لاهه كه نتيجه نداد سببش اين بود كه رشته امور بدست نمايندگان دول بود ولى اينجا رشته امور بدست خود كنگره خواهد بود و نمايندگان دول حق مداخله ندارند فقط مستمع هستند كه از مطالب آگاه شوند و ما بتوانيم بتوسط آنها دول را مجبور كنيم با مقاصد صلح‌جويانه ما مساعدت بنمايند ديگر از ترتيب كنگره و خيالات آنها سؤال ميكنم و مطلع ميگردم و در همين مجلس و در ضمن اين مذاكرات تا يك اندازه پى ميبرم كه منظور نظر مؤسسين كنگره نژادى آنطور كه من از روى نوشتجات آنها تصور ميكردم كه فرشتگان آسمانى جمعشده‌اند براى غمخوارى درباره ملل ضعيف عالم كار بكنند خوشبينى بوده است و اين قدرها خوشبين نبايد بود بشر همه چيز ميگويد ولى بهرچه گفته رفتار نميكند بشر فقط نفع خود را ميطلبد و اگر در ضمن نفع خود نفع ديگران هم بود اين از روى حسن اتفاق بوده است بشر ممكن است خود را خادم نوع بخواند اما در عين حال همين لغت را براى استخدام نوع به كار ميبرد بهرصورت هرچه بيشتر در جريان كار كنگره داخل ميشوم ميفهمم انعقاد كنگره\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nنژادى كه مدعى است در سياست مداخله نميكند مگر خطوط اصلى آن از منابع سياست آب مىخورد و از تداركهاى عميق امپراطورى انگلستان است براى جلوگيرى از جنگ محتمل الوقوع كه يكطرف آن آلمان سر تا پا مسلح بقويترين اسلحه‌هاى جنگى جديد الاختراع با يك روح جنگى انتقام‌جو در وجود قشون آن مملكت كه نظيرش كمتر ديده شده است با متحدين او و يكطرف فرانسه در مهد عيش و عشرت استراحت نموده مرعوب از دشمن خود آلمان و مستظهر بمساعدت روس و انگليس و دول كوچك همجوار خود و اگر كارش به سختى كشيد باستمداد از ماوراى اقيانوس و دراز كردن دست التجاء بدامان امريكا بديهى است كه دنياى امروز در زير خاكستر يك آتش سوزان پر شررى مخفى دارد كه ممكن است با وزيدن يك باد سخت شعله‌ور گشته سرتاسر جهان را بسوزاند در اين صورت انگليسيان كه خود را جهانمدار مينامند و در شرق و غرب عالم مستملكات دارند با آن حس پيش‌بينى كه در آن مملكت بيش از ساير ممالك موجود است حق دارند به تمام وسائل براى جلوگيرى از اشتعال نائره آن جنگ توسل بجويند و تشكيل كنگره نژادى هم براى آگاهى از روحيات ملل مختلف همرأى و همصدا نمودن آنهاست در احتراز از رسيدن آن روز پردهشت بدست علماء و دانشمندان ملل و اين عين سياست شمرده مىشود سياستى كه هرقدر هم بخواهند آن را بپوشانند در ميان سطور نوشتجات و از گوشه و كنار نمودار ميگردد خلاصه بعد از چند روز رقعه دعوتى ميرسد كه روز دوشنبه 10 ژويه 1911 دوازدهم رجب 1329 در وستمينستر هتل در خيابان ويكتوريا اول جلسه كنگره مركب از نمايندگانى كه تاكنون حاضر شده‌اند منعقد خواهد شد روز مزبور در ساعت معين حاضر ميشوم جمعى از مردم مختلف الاحوال و الاقوال با رنگها و اشكال مختلف جمعند دم در خانم اسپله پيش آمده كتابچه و مدادى در دست دارد ميگويد نام خود را بنويسيد و داخل شويد و چون وارد ميشوند مسيو اسپله معرفى مىكند و بجاى خود مينشينند جمعى از سياه‌پوستان از آفريقا و هند و امريكا و هايتى آمده‌اند همه صاحب علم و فضل و اشخاص بزرگ لشگرى و كشورى و معلمين عاليمقام نماينده هايتى جنرال ژنرال مسنى است دختر جوان تربيت‌شده‌ئى همراه دارد از خودش سفيدتر اين دختر در مدارس فرانسه تحصيل كرده نماينده تربيت\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nزنان هايتى و مترجم پدر مىباشد غير از اين دختر چند نفر زن در اين حوزه هستند كه از نويسندگان رساله‌ها ميباشند بعد از تعيين رئيس موقتى مجلس يكى از خانمها برخاسته ميگويد شما ميخواهيد اختلاف را از ميان ملل برداريد در صورتى كه اول حرف رنك را ميزنيد و مسئله نژاد سياه و سفيد را بميان مىآوريد اين خود اول اختلاف است پس بهتر اينست حرف نژاد گفته نشود سخن اين خانم مطرح مىشود بعضى با او همراهى ميكنند و بعضى مخالفت مينمايند از جمله كسانى كه مخالفت ميكنند دو نفر سياه‌رنگ از نمايندگان افريقا ميباشند كه ميگويند بايد كلمه نژاد در كار باشد و گرنه اگر بخواهيد قناعت كنيد بلفظ ملل مختلف ما جزو هيچ ملت نيستيم و اگر بخواهيد فقط مسئله شرقى و غربى را بميان بياوريد ما نه اهل شرقيم و نه اهل غرب بر فرض ما در اين اطاق اسم سياه سفيدو نياوريم و فرق نگذاريم چه ثمر خواهد داشت در صورتى كه چندين مليون نفوس در غير اين عقيده هستند و فرق ميگذارند اين مطلب به جائى نميرسد و مقرر ميگردد صورت مطالبى را كه بايد مطرح شود بنمايندگان بدهند در اطراف آنها دقت كنند و در مجلس بعد رأى خود را بگويند و مطالب از اين قرار است آيا كنگره نژادى بايد هرچند سال يك مرتبه تجديد شود يا خير و اگر بايد تجديد شود چند سال يك مرتبه باشد بهتر است و هردفعه در كجا منعقد شود نام و وظيفه و نقش و علامتش چه باشد و آيا لازم است يك كميته دائمى داشته باشد يا خير در ممالك ديگر هم شعبه آن كميته يا كميته مركزى كار بكند يا خير اين سئوالات را از طرف مؤسس كنگره جواب گفته شرح داده‌اند ميخواهند نظر نمايندگان را بنظريات خود جلب نمايند و خلاصه نظريات آنها اينست كه هرچهار سال يك مرتبه تجديد شود و مرتبه دويمش در امريكا بوده باشد كميته دائمى در لندن باشد و اعضايش همه انگليسى باشند در ممالك ديگر كميته‌هائى باشد كه با كميته مركزى كار كنند و راجع بعمليات كنگره كه براى وصول به مقصود خود چه اقدامات بكند مفيدتر خواهد بود افكار جمعى از دانشمندان را نوشته‌اند كه زمينه فكر براى نمايندگان باشد كه در اينجا بشرح آن مطالب نميپردازيم .\r\nمجلس دوم روز جمعه 14 ژويه 1911 - 17 رجب يكهزار و سيصد و بيست و نه - منعقد مىشود در اين مجلس سيد عبد المجيد هندى كه سالهاست در لندن مىباشد\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nو معلم قرآن و شرعيات در مذهب اسلامى است مترجم من است به زبان انگليسى و شرح ذيل را ميگويم .\r\nصورت پيشنهاد من بكميته :\r\nتصديق دارم كنگره بايد مكرر شود اگر سه سال بسه سال بشود بهتر است چهار سال هم زياد نيست بهتر اين است هردفعه در يكى از پنج قطعه عالم باشد به اين ترتيب اول اروپا دوم آسيا سيم امريكا چهارم افريقا پنجم استراليا و اما نامش اين نام نژادى شبهه‌انداز است كه كنگره براى بحث در موضوع نژادها تأسيس شده در صورتى كه اينطور نيست پس اگر به اسمى خوانده شود كه اين شبهه از آن توليد نشود بهتر خواهد بود و بهرصورت مسئله نام چندان اهميت نخواهد داشت .\r\nو اما وظيفه‌اش فراهم آوردن موجبات ازدياد روابط الفت و صميميت ما بين طوايف و اقوام عالم و تشويق حسن موافقت برادرى آنها با يكديگر و اينكه همه باهم رفتار عادلانه بنمايند و هم ترويج يك خط و زبان بين المللى نبايد از نظر محو بگردد .\r\nو اما نقش و علامت همين كه هست خوب است و تغييرش لازم نيست .\r\nدر جلسه دوم نمايندگان عثمانى سليمان بستانى و رضا توفيق فيلسوف كه هردو از فضلاى نامى عثمانيند حاضر ميشوند در اول مجلس پيشنهاد من خوانده مىشود و مسئله انعقاد كنگره در پنج قطعه عالم مطرح ميگردد و مذاكره به طول ميانجامد بيشتر حاضرين با نظريه من موافقت ميكنند و بعضى از بابت استراليا اعتراض ميكنند كه استراليا دور است و جمعيتش كم و اجتماع در آنجا خوش نيست بعضى بحمايت نظريه من جواب ميدهند اگر بنا است كنگره عمومى باشد نميشود استراليا را بالمره از نظر انداخت خود جواب مىدهم من استراليا را آخر گذارده‌ام و در صورتى كه هرچهار سال يك مرتبه كنگره منعقد شود شانزده سال طول ميكشد تا به آنجا برسد و تا آنوقت البته تغييرات در اوضاع آنجا هم حاصل ميگردد بهرحال اين مجلس قسمت عمده‌اش بمذاكرات بر روى پيشنهاد من ختم مىشود و جلسه بعد بروز سه‌شنبه 18 ژويه مقرر ميگردد كه در آن روز كنفرانسى داده شود از طرف پرفسور آدلر نمايندگان هم در مسائل مطرح شده عقايد خود را بگويند و بنويسند نگارنده هم عقايد خود را\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nدر باب عمليات كنگره نوشته براى جلسه سيم حاضر نموده بشرح ذيل خوانده مىشود :\r\nاصول اختلافات ملل چند چيز است : خط و زبان اخلاق و عادات عقايد مذهبى حدود سياسى .\r\nاما خط و زبان البته هيچ قوم ترك خط و زبان خود را نميگويد و به زبان قوم ديگر بگويد و بنويسد . ولى ايجاد يك خط و زبان بين المللى چنان كه پيش از ما هم بخيالش بوده‌اند بهتر چيزى هست كه ميتواند در مقابل اين اختلاف بحسن رابطه ملل خدمت نمايد خاصه كه جزو تعليمات اجبارى مدارس عمومى هم بگردد .\r\nاما اخلاق و عادات - اين اختلاف چون بيشتر از روى اختلاف اوضاع طبيعى مملكتها و تفاوت احتياجات است پس به زودى تغيير و تبديل يافتن آن مشكل مينمايد ولى ميتوان گفت اتحاد اصول تعليم و تربيت در مدارس ابتدائى عمومى شايد بتواند تا يكدرجه اخلاق و عادات متفاوته را هم به يكديگر نزديك نمايد و راهش حسن موافقت دار العلومهاى ملل مختلفه است با مقاصد حسنه كنگره .\r\nاما عقايد مذهبى - من به اين اختلاف اهميت بسيار مىدهم و حسن رابطه ملل از روى اتحاد عقيده مذهبى يكى از امورى است كه نقطه حصولش از نظر بسى دور است و لكن معتقد هستم كه اصول مذاهب حقه به يكديگر نزديك است در اين صورت اگر از يكطرف ارباب مذاهب آثار مذهبى هرقوم را محترم بشمارند و از طرفى دانشمندان ملل سعى كنند مذهب خود را بحسن عمل ترويج نمايند نه بواسطه دعات مذهبى فرستادن در ساير ملل خاصه آن دعاتى كه در زير جامه روحانيت لباس سياست هم در بركرده باشند در اين صورت بتدريج اثرات تفريقى اختلاف عقايد مذهبى هم در عالم حسن رابطه ملل ضعيف ميگردد . و اينجا مناسب ميدانم بيك مطلب خصوصى اشاره كنم و آن اينست كه دين اسلام مقدس ميشمارد پيغمبران گذشته و آثار مقدسه ايشان را پس اگر سائر ملل عموما و ملل مسيحى خصوصا نظر كنند بآئين اسلام به همان نظر كه اسلام باصول مذهب آنها نظر مينمايد شايد بسيارى از بدگمانيهاى مذهبى هم از ميان برود و بيشتر بديده محبت به يكديگر نظر نمايند .\r\nو در ذيل اين مطلب ميگويم كنگره نژادى هرقدر در امور مذهبى كمتر مداخله\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nكند براى پيشرفت مقاصد انسانيت پرورانه‌اش بهتر خواهد بود .\r\nو اما اختلافات سياسى - اين اختلاف هم به ظاهر بزرگ به نظر ميآيد زيرا از يك طرف نماينده مهر و قهر ملتها و وسيله تلافى دشمنيها و دفاع از تجاوزات است و از طرفى ميوه تلخ خون‌آلود شاخه حرص و طمع با وجود اين چون چرخ اين اختلاف غالبا گردش نميكند مگر بواسطه انزجار خاطر ملل از يكديگر پس همين كه سعى شد در مزيد الفت ما بين ملتها و حسن رابطه آنها البته موجبات حصول اختلافات سياسى هم كم مىشود و صلح و صفا در ميان ملل قائم ميگردد .\r\nو بديهى است كه اين ملاحظه درباره ملتهائى كه قوى و همقوه يكديگر هستند كمتر ضرورت دارد و بيشتر رعايتش لازم است درباره ملتهاى قوى نسبت به كسانى كه آنها را ضعيف ميشمارند در اين صورت اگر تابش نور دانش تهذيب اخلاق عمومى دوستداران عالم انسانيت و گوش دادن بنصايح مشفقانه كنگره‌هاى صلح‌طلب يا خود عاقبت‌انديشى قوتمندان را بر آن دارد كه با ديگران رفتار عادلانه كنند و به آنها بديده انصاف نظر نمايند البته چرخ اختلافات سياسى هم كمتر حركت مينمايد و بتدريج صبح اميد صلح‌جويان دميده آفتاب سعادت بشر از افق عالم انسانيت طالع ميگردد اين لايحه به زبان انگليسى در جلسه سيم كنگره خصوصى قرائت و حسن توجه مييابد .\r\nدر اين جلسه يكى از مؤسسين كنگره از معلمين معروف انگليس نطق مفصلى نموده ميگويد كميته دائمى بايد در لندن منعقد باشد و اعضايش همه انگليسى بوده باشند نگارنده مخالفت كرده ميگويم چون كنگره بين المللى عمومى است بهتر اين است اعضاى كميته مركزى دائمى از تمام ملل عضو كنگره و لااقل از ملل شرقى و غربى هردو بوده باشند جمعى از حاضرين با من همراهى مىكنند هيئت اداره كننده مىكوشند نگارنده را از مخالفت بازدارند حتى آنكه منشى عمومى كنگره بر وى پاره كاغذى نوشته بنگارنده ميدهد اگر پيشنهاد خود را تعقيب كنيد بايد براى هميشه از وطن دور بمانيد مرادش اين است كه در كميته مركزى دائمى در اين صورت نگارنده بنمايندگى ايران انتخاب ميشوم و بايد هميشه از وطن خود دور باشم جواب مىدهم چه اهميت دارد من دنيا را وطن مشترك خود ميدانم جلسه به اين مذاكره ميگذرد\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو پيشنهاد مىشود پانزده نفر كه چند نفر از آنها غير انگليسى بوده باشند بنشينند يكصد نفر از ميان تمام ملل عضو كنگره انتخاب كنند هرملت كه ده مليون جمعيت داشته باشد يكنفر و اگر زيادتر دارد دو نفر بعد آن يكصد نفر از ميان خود عده‌ئى را براى كميته دائمى انتخاب نمايند در اطراف اين پيشنهاد مذاكرات بسيار مىشود بىآنكه مختصر نتيجه گرفته شده باشد بالاخره مجبور ميشوند اين موضوع را از دستور خارج كرده در راپرتى كه براى جلسات عمومى كنگره نوشته مىشود يادداشت نمايند مسئله مليت اعضاى كميته مركزى دائمى بواسطه مخالفت نماينده ايران ناتمام مانده بعد از ختم كنگره در يك جلسه خصوصى تمام خواهد شد .\r\nدر اين جلسه رأى ميدهند يك مدرسه و يك مجله بين المللى تأسيس گردد .\r\nيكى از نمايندگان هندوستان از سادات بلگرامى رساله‌ئى در لزوم رفع حجاب زنان اسلامى نوشته تذكر ميدهد كه در جلسات عمومى كنگره خوانده شود ولى هيئت مديره موكول مينمايند بتصويب نمايندگان ممالك اسلامى نمايندگان مزبور كه از عثمانى و ايران و مصرند بهر ملاحظه هست صلاح نميبينند رساله مزبور در كنگره قرائت شود بلكه فقط گفته شود فلان شخص در چنين موضوع رساله‌ئى نوشته است .\r\nنگارش شرح مذاكرات جلسات انجمنهاى خصوصى كه مطالب را براى جلسات عمومى حاضر مينموده‌اند در دفاتر كنگره ضبط است و صورت پيشنهادهاى نمايندگان در انجمنهاى مزبور كتابى جداگانه است كه بانگليسى طبع و نشر شده و شايد بزبانهاى ديگر هم ترجمه شده باشد رساله‌هاى اساسى كه نويسنده هرملت نوشته است در يك كتاب پانصد صفحه‌ئى بفرانسه و انگليسى طبع شده بنام كتاب كنگره نژادى و باغلب زبانهاى عالم آن كتاب ترجمه شده است و هم در دار الانشاى كنگره تمام رساله‌ها مختصر شده هريك به چند سطر و خلاصه‌ها در يك رساله بزبانهاى مختلف طبع و نشر گشته موضوعهاى مطرح شده در كنگره و صورت اعضاى نويسنده و اعضاى عمومى هريك در رساله طبع و نشر شده عكس نويسندگان كتاب بزرگ پانصد صفحه‌ئى بطور كتابچه طبع گشته است نشانهاى طلا و نقره و مس كه روى آنها شكل كره زمين و دو شخص كه كه از شرق و غرب دست اتحاد به يكديگر داده‌اند ديده مىشود ساخته شده و همين\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nعلامت به روى تمام كاغذها و كارت پستهاى كنگره طبع شده است .\r\nو در اين ايام نمايندگان ملل مختلف از اطراف و اكناف عالم پىدرپى وارد شده بر عده اعضاى انجمنهاى خصوصى روزمره افزوده مىشود و اسباب انعقاد جلسه‌هاى عمومى را در طالار بزرگ دار الفنون لندن مهيا ميسازند .\r\nميهمانيهاى عصرانه و شبانه در باغها و خانه‌هاى اعيان و اشراف از مؤسسين و هيئت مديره و نمايندگان ملل شروع مىشود و گاهى مجالس ميهمانى با يكديگر مزاحمت مىكند بطوريكه مجبور ميشوند قسمت شده هرقسمت بيكى از آن مجالس بروند .\r\nتا زمان انعقاد جلسات عمومى كنگره ميرسد و در هشت جلسه چنان كه در فصل بعد ميخوانيد كنگره نژادى برپا مىگردد .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nفصل بيستم اخبار ايران و جلسات عمومى كنگره نژادى\r\nدر اين فصل پيش از نگارش شرح جلسات عمومى كنگره نژادى مختصرى از اخبار ايران كه در جرايد خارجه نشر مىشود بنويسم جرايد مينويسند سالار الدوله عموى شاه كه مدتى در خارجه متوارى بود بسرحدات غربى ايران رسيده به خيال آنكه در لرستان و كردستان و سرحدات غربى آذربايجان نظر بسابقه‌هائى كه در آن حدود دارد لشكرى جمع كرده بتهران حمله نمايد و تخت و تاج را تصرف كند اين خبر در خارج چندان محل اعتنا نميشود در داخله هم كابينه اعتدالى سپهدار اقدام درستى در جلوگيرى نميكند لهذا طولى نميكشد كه جمعى اطراف سالار الدوله جمع ميشوند و بعضى نقاط سرحدى را تصرف ميكنند در خبر ديگر ميرسد كه محمد على ميرزا پادشاه مخلوع هم از سواحل بحر خزر بتوسط كشتيهاى روسى به خاك ايران وارد شده از تركمانان و ايلات ديگر سرحدى جمعى را اطراف خود جمع نموده قصد حمله كردن بتهران را دارد اين خبر در خارج و داخل فوق العاده مؤثر مىشود خاصه كه ما بين دولت ايران و سفارت روس و انگليس در تهران پس از آنكه محمد عليميرزا در هنگام خلع در سفارت روس متحصن شد قراردادى شده است كه محمد على ميرزا نتواند بايران مراجعت نمايد و در سفارت آن قرارداد را امضاء نموده‌اند جرايد خارجه در اين باب دنبال مينمايند ولى انگليسها اعتنائى نكرده روسها هم جواب مهملى ميدهند حاصلش آنكه ما از خيالات محمد عليميرزا بىاطلاع بوده‌ايم و او سرخود اين حركت را نموده است پس از ورود محمد على ميرزا به خاك ايران سالار الدوله هم كه دشمن محمد عليميرزا بود عنوان مىكند من براى پس گرفتن تخت و تاج و تسليم نمودن ببرادرم سعى مينمايم معلوم مىشود دو برادر از دو طرف ايران از روى يك نقشه و براى يك مقصود و البته از روى يك دستور وارد شده‌اند در داخله هم اشرارى از قبيل صمد خان در آذربايجان\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nو رشيد السلطان در مازندران و غيره خود را براى كمك نمودن بمحمد عليميرزا حاضر ميكنند رجال مستبد نيز فرصت يافته در باطن دستيار محمد عليميرزا ميشوند و او را اطمينان ميدهند بطوريكه بيچاره تصور مىكند به همان نقشه كه دو سال پيش مشروطه - طلبان كشيدند و او را خلع كردند ميتواند او تخت و تاج از دست داده را بازپس بگيرد بهر صورت در اينموقع كه كابينه ملايم سپهدار براى جلوگيرى از اين حمله‌ها صلاحيت ندارد و دولتيان بقوه بختيارى محتاج هستند نجفقليخان صمصام السلطنه بختيارى را رئيس الوزراء ميكنند و فرقه دموكرات كه ضديت تمام با فرقه اعتدال و اتفاق و ترقى داشتند با يكديگر ميسازند و متفقا دولتى تشكيل ميدهند .\r\nرؤساى بختيارى قواى خود را در تهران جمع ميكنند اشخاصى را كه متهم بخصوصيت داشتن با محمد عليميرزا هستند از رجال دولت و غيره گرفته توقيف ميكنند و بعضى هم كه در مخاطره‌اند ببعضى سفارتخانها تحصن ميجويند و قواى دولت كه عمده‌اش قوه بختيارى است مصمم دفع محمد عليميرزا و سالار الدوله ميگردد و طولى نميكشد كه يك شاه مخلوع مطرود ياغى شده بر پسر خود كه پادشاه وقت است و يك شاهزاده ديوانه طرد شده ياغى از شرق و غرب مملكت رانده ميشوند .\r\nو بايد دانست كه هيچ قوه محمد على را با اسبابى كه در دست دارد از مساعدين داخلى و استظهار بموافقتهاى خارجى به زودى مغلوب و مأيوس نميكند مانند قانونى كه از مجلس شورايملى مىگذرد و براى آورنده سروى جايزه بزرگ معين مىگردد .\r\nمحمد على از مجلس مرعوب است از يك طرف و از طرف ديگر سست عنصرى و طمعكارى همراهان خود را هم ميداند در اين صورت حق دارد بعد از صدور اين راى از مجلس شورايملى از همراهان و نزديكان پرطمع كم‌عقيده خويش نگران بوده باشد زيرا مبلغى كه قانون بكشنده او ميدهد اضعاف مضاعف آن چيزى است كه قاتل در صورت اقدام نكردن از خود او ميگيرد .\r\nدر اين حال تصور احوال سلطان احمد ميرزا كه از يك طرف سلطنتش بمخاطره افتاده و از طرف ديگر در صورت مغلوب شدن از مفارقت پدر و مادر كه به آنها علاقمند است خلاص مىشود و از طرفى تعيين جائزه بزرگ از طرف مجلس ملى براى كشنده پدرش بامضاى او بايد قانونى بگردد البته بسيار مشكل است و در شنيدن بازگشت\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاو از راهى كه آمده است بايد خوشحال شده باشد و بفراق او بسازد خلاصه اين غائله زود ختم مىشود و شرح واقعه و احوال قسمتهاى شرقى و غربى مملكت در اين اردوكشيها خصوصا در زيردست اردوهاى چريك و تأثيرات اين واقعه نزد اجانب و عمليات آنها در فصل ديگر نگاشته مىشود اين وقايع ايران مقارن انعقاد جلسات عمومى كنگره نژادى در لندن واقع شده در جرايد منتشر ميگردد و تا خبر فتح دولت برسد موجب بسى پريشانى خاطر است اينك بنگارش شمه‌ئى از اوضاع جلسات عمومى كنگره - نژادى ميپردازيم .\r\nاز تاريخ 26 ژويه تا 29 آن ماه كه مطابق است با 28 رجب تا دوم شعبان يكهزار و سيصد و بيست و نه ( 1329 ه ) هشت جلسه عمومى كنگره در تالار دار الفنون لندن صبح و عصر منعقد مىگردد .\r\nفضاى اين تالار بزرگ و متعلقاتش به چند قسمت تقسيم شده يك قسمت در جلو است كه محل آمدورفت و خريد و فروش كتابها و رساله‌ها و دستورها و اوراق راجع بكنگره مىباشد چه از پيش طبع شده و چه آنها كه در اثناى كنگره پىدرپى طبع مىشود و در اين محل مجانا توزيع مىگردد و يا به فروش ميرسد و در حقيقت اين قسمت اختصاص بمطبوعات دارد قسمت دوم براى نمايش عكس است به جهت هريك از ملل عضو كنگره اطاق موقتى ساخته‌اند و نام آن ملت بر سر آن نوشته شده نماينده يا نمايندگان هريك از ملل عكسهائى را كه از مملكت خود آورده‌اند در مكان مخصوص خود چيده و در معرض نمايش گذارده‌اند اطاق ايران هم مزين است بمتجاوز از چهار صد صفحه عكس ايران هريك از ملل بهترين عكسهاى مملكت خود را در اين نمايشگاه نشان ميدهند مخصوصا چينيان يك عده از تابلوهاى تاريخى قديم خود را در كشتى مخصوص حمل كرده بااهميت بسيار كه به آنها ميدهند در مكان خود گذارده نمايش ميدهند .\r\nقسمت سيم محوطه مجلس كنگره است كه اين قسمت باز به دو قسمت شده است يكقسمت جاى هيئت رئيسه است از رئيس افتخارى و رئيس دائمى و نايب رئيسان و هيئت منشيگرى كه شصت و چند نفر نويسندگان رساله‌هاى كنگره و نمايندگان رسمى دول باشند .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو اين قسمت مرتفع‌تر از قسمت ديگر است كرسى خطابه هم پيش روى اين ايوان نهاده شده قسمت دوم جاى اعضاى عمومى كنگره است كه چند صد نفر ميباشند از ملل مختلف عالم زن و مرد و جاى تندنويسان در برابر كرسى خطابه يك طرف قسمت عمومى نرده چوبى نصب شده و در پس آن تماشاچيان متفرقه جاى دارند در فضاى كنگره قسمت ديگر هم هست جاى نطق و خطابه‌هاى خصوصى در غير جلسات عمومى و هم يكقسمت در آخر فضا است كه قهوه‌خانه و ناهارخورى است در جلسات عمومى مطالب مختلف مطرح مىشود و نظريات انجمنهاى فرعى مذاكره ميگردد و قبلا ترتيب جلسات و اينكه در هرجلسه كى صدرنشين ( يا رئيس افتخارى ) است و موضوع مباحثه چه مىباشد طبع و نشر شده ترتيب نطق اعضاى منشيگرى كه جزو هيئت رئيسه هستند يعنى نويسندگان رساله‌ها هريك حق دارند يك ربع ساعت صحبت بدارند در صورتى كه بيكى از چهار زبان رسمى كنگره نطق كنند و اگر خواستند به زبان ديگر بگويند اين وقت تقسيم مىشود ميان ناطق و مترجم او و ساير اعضاء فقط شش دقيقه حق نطق دارند شرح مذاكرات در جلسات عمومى طولانى است و اين كتاب صلاحيت درج آنها را ندارد فقط شرحى را كه پس از ختم جلسات عمومى مخبر روزنامه گنيش قفقاز بروزنامه خود مينويسد در فصل بعد خواهيد خواند و از موضوع نطقها بطور اجمال آگاه ميگرديد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nپيش از انعقاد اول جلسه عمومى نگارنده با كسوت معمولى خود در ايران كه لباس بلند و عمامه است به فضاى كنگره وارد مىشود و من تنها كسى هستم كه بكسوت معمول در مملكت خود ميباشم نمايندگان ملل ديگر كه كسوت مخصوص دارند و عادة لباس اروپائى دربر كرده‌اند مخصوصا نمايندگان عثمانى و مصر همين كه نگارنده را در كسوت خود ميبينند ميروند و هريك كلاه يافينه خود را بر سر گذارده برميگردند مرحوم حاج ميرزا يحيى دولت آبادى « اين عكس از مجله كنگره كه عكس همه نمايندگان ملل را دارد گرفته شده »\r\nو در ميانه نمايندگان البسه مختلف ديده مىشود بعضى از نمايندگان هندوستان هم لباس وطنى خود را پوشيده‌اند\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nجلسه منعقد مىشود ناطقين از رئيس افتخارى يا صدرنشين اجازه خواسته نطق ميكنند و چون مدت آنها تمام مىشود رئيس زنگ مىزند و ناچار هستند نطق خود را پايان دهند بعضى از دول نماينده رسمى بكنگره فرستاده‌اند از جمله دولت ايران هم ميرزا - غفار خان ترك مستشار سفارت لندن را معين نموده است كه در جلسات كنگره حاضر گردد در يكى از جلسات عمومى مشار اليه شرح مختصرى راجع بمجالس ملى در ميان ملل و حسن روابط آنها با يكديگر و تأثير آن حسن رابطه در حيات بين المللى ميخواند .\r\nنگارنده ميبايد روز سيم در جلسه صبح يعنى جلسه پنجم صحبت بدارم و لكن پيش‌آمدى نوبت مرا بجلسه هفتم ميندازد و آن اين است كه يكى از خانمهاى معروف انگليسى كه رئيس صوفيه است و بهندوستان مسافرت كرده خود را شخص انسانيت‌طلب و خيرخواه نوع ميداند در اواسط جلسه پنجم بمجلس كنگره آمده بدون سابقه و بىآنكه عضو كنگره بوده باشد از رئيس اجازه نطق ميطلبد رئيس اجازه نميدهد خانم بر اصرار خود ميفزايد به حدى كه مستمعين از رئيس تقاضا ميكنند به او رخصت بدهد صحبت بدارد خانم مزبور بىرعايت انتظامات مجلس شروع بنطق كرده و با حرارت مفرطى سخن مىگويد و از اينجا شروع مىكند اى نمايندگان ملل مختلف عالم فريب ما انگليسيان را نخوريد كه ما خود را طرفدار عالم انسانيت معرفى ميكنيم برويد بهندوستان ببينيد ما انگليسيان تربيت شده با هنديان بيچاره چه معامله‌ئى ميكنيم كه كسى با حيوانات آن معامله را نميكند و در اين زمينه از عمليات دولت انگليس در خارج مملكت سخت انتقاد مينمايد شش دقيقه مىگذرد صداى زنك رئيس بلند است خانم اعتناء نميكند صداى زنك متصل و طولانى رئيس از يك طرف بگوشها ميرسد و صداى بلند و پرحرارت زن از طرف ديگر بالاخره از طرف مستمعين از رئيس بطور عموم تقاضا مىشود كه دست از زنك برداشته بگذارد خانم آزادانه نطق خود را بپايان برساند بيست دقيقه اين نطق طول ميكشد و از طرف شنوندگان زن و مرد صداى كف‌زدنهاى متوالى از شنيدن نطق او كه به ظاهر بيان حقايق است بلند مىباشد رئيس تاب تحمل نياورده از جاى برخاسته مىگويد پس بهتر آن است كه دو مجلس كنيم در يكى خانم صحبت بدارند و در مجلس ديگر ما كار كنگره را انجام بدهيم در اينحال خانم ساكت است زنى از\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nشنوندگان برخاسته برئيس جواب ميدهد كه اگر دو قسمت در دو وقت باشد چه ضرر دارد ولى اگر در يك وقت باشد راضى نيستيم چونكه ميخواهيم هردو را بشنويم اين تدبير رئيس هم بىنتيجه مانده خانم نطق خود را بآزادى به آخر مىرساند و اين موفقيت براى يك زن انگليسى در مركز مملكت و در ميان نمايندگان ملل مختلف عالم دوست و دشمن قوت قانون و عظمت دموكراسى را در آن مملكت و در ميان آن ملت مىرساند مسلم است اگر خانم ناطق اطمينان نداشت كه اگر نتواند خود بشخصه از رئيس مجلس اجازه نطق بگيرد مساعدت مستمعين كه اكثريت آنها قاطع است او را مدد خواهد كرد نه بىوعده به اين مجلس حاضر ميشد و نه تقاضاى نطق ميكرد زيرا حاضر شدن و تمام نفوس حاضر را متوجه خود ساختن و كامياب نشده بيرون رفتن براى او اثبات سفاهت بود پس قطع داشت كه قانون او را حمايت كرده آبرويش محفوظ خواهد بود .\r\nگويند هنديان ستمكشيده عضو كنگره و يا غير آنها خانم مزبور را وادار و تشويق كرده بلكه تطميع نموده‌اند و هيچيك از اين دو مطلب را نميتوان رد كرد زيرا كه اولا ستمگرى انگليسيان را نسبت بهنديان نميتوان انكار نمود وجود اشخاصى را از هنديان در لندن كه در سايه تعليمات در مدارس انگليس بيدار و بحقوق خود برخوردار شده‌اند نميتوان قائل نبود البته موقعى از اين بهتر بدست آنها نميآمد كه بتوانند ستمكشيدگى خود را به گوش عالميان برسانند آن هم به زبان پاك و بىآلايش يك خانم محترم انگليسى كه خود بهندوستان سفر كرده فجايع معاملات انگليسيان را با هنديان برأى العين ديده است .\r\nو اما مسئله تطميع نمودن آن هم طبيعى است زيرا كه انگلستان قسمتى از دنياست و انگليسيان هم يك قسمت از بشر منفعت‌پرست و بهر صورت گفتن حرف حق با اين جلادت و بيملاحظه در آن مركز و در آن مجمع از آن زن قابل تمجيد است و هرگونه پيرايه كه از طرف اشخاص بىخبر و يا كسانى كه در مظالم مزبور شركت داشته‌اند بر اين حق گوئى بسته شود قابل اعتنا نميباشد .\r\nبعد از گذشتن اين جلسه جرايد بعد از ظهر لندن بصدا درآمده بر جلسه صبح كنگره اعتراض ميكنند حتى بعضى از آنها زبان درازى كرده نسبت ديوانكى به اعضاى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكنگره نژادى ميدهند ولى بيش از نصف روز طول نميكشد كه زبان آنها نه تنها كوتاه مىشود بلكه بپوزش خواستن بازمىگردد شرح واقعه آنكه جمعى از معلمين محترم انگليس كه مؤسس كنگره هستند بجرايد و عنوانات توهين‌آميز سخت اعتراض ميكنند بدين سبب ارباب جرايد سپر انداخته باعتراضات معلمين تسليم شده عذرخواهى مينمايند و اين قسمت از واقعه علو مقام علم و عظمت عالم معلمى را در آن مملكت مىرساند .\r\nو اما نطق نگارنده در جلسه عمومى كنگره من ميخواهم به زبان ملى خود صحبت بدارم ولى ملاحظه دارم كه مبادا تنها بمانم و شريك پيدا نكنم ولى نماينده ژاپون پيش از من بمقام خطابه رفته مىگويد من به هيچ زبان صحبت نميدارم مكر بزبانى كه مرا به اين سن رسانيده است و بژاپونى حرف زده مترجم در نصف مدت كه دارد ترجمه آن را مىگويد و نگرانى من بر طرف مىگردد .\r\nنگارنده يكى از شاگردان ايرانى را براى مترجمى خود در اين جلسه اختيار مىكند و نوشته مىشود نماينده ايران به زبان فارسى حرف خواهد زد و يكى از جوانان ايرانى كه در دار الفنون لندن تحصيل مينمايد نطق او را بانگليسى ترجمه مينمايد شنوندگان كه در ميان آنها از هندى و قفقازى و عثمانى و غيره فارسىدان كم نيست از شنيدن زبان فارسى در چنين مجلس اظهار خرسندى مينمايند نطق نگارنده باقتضاى حال و پريشان حواسى كه از بابت حمله محمد على ميرزا شاه مخلوع و سالار الدوله برادرش بشرق و غرب ايران حاصل است پرحرارت و شكايت‌آميز و اخبار ايران را كه در جرايد همان ايام درج است شاهد آورده انگليس را كه در فجايع ايران از روى عهدنامه 1907 بهرگونه تجاوز روس بامور داخلى مملكت رضا ميدهد شريك جنايتها ميخواند و مىگويد اى نمايندگان ملل مختلف عالم آيا انصاف است در يك مملكت كه مشغول اصلاح داخلى خود مىباشد اينطور اسباب قتل و غارت و اختلال امور آن را فراهم بياورند و اضافه ميكنم كه اگر بيگانگان ايران را به حال خود بگذارند هرگونه مانع كه در راه ترقى و تعالى آن روى دهد مانند برف كه در آفتاب به خودى خود آب مىشود طبعا بر طرف خواهد شد و چون همه متوجه اخبار تاسف‌آميز ايران هستند نطق شكايت‌آميز من در دلها اثر كرده اظهار همدردى ميكنند و مورد تحسين\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nواقع مىگردد .\r\nدر جلسه هشتم صدرنشينى و رياست افتخارى بنام نگارنده است جلسه منعقد مىشود نگارنده قبل از نشستن بر كرسى رياست تشكر مختصرى از هيئت اداره‌كننده كنگره مينمايد و جلسه را به آخر مىرساند در نزديكى ختم جلسه كه كنگره ختم بايد بشود از يكطرف عكاسان در اطراف مشغول برداشتن عكسهاى متحرك هستند و از طرفى فراشان زنكهاى بزرگ را در دست گرفته‌اند كه ختم كنگره را با نواختن زنگها اعلام كنند نگارنده خيال مىكند بايد در ختم مجلس چند كلمه بگويد و كنگره را به آخر برساند لهذا مختصرى نوشته مترجم ترجمه آن را حاضر نموده در موقع ختم كنگره ميگويد مجلس ختم مىگردد و آن اين است :\r\nهيئت اداره‌كننده كنگره نژادى به بهتر وجه تكليف خود را ادا كردند ولى ما نمايندگان ملل مختلف عالم وقتى تكليف خود را ادا شده بايد بدانيم كه مقررات كنگره را كه همه خير و صلاح عالم بشريت است در ملتهاى خود بموقع اجرا بگذاريم .\r\nدفاتر جلسات كنگره نژادى با اين چند كلمه كه نگارش يافت تمام شده بسته مىگردد افسوس كه پريشانى اوضاع داخلى مملكت و كوتاهى افكار بين المللى كاركنان رسمى ما فرصت نميدهد كه در اين ملك هم قدمى رو باجراى مقررات كنگره مزبور برداشته شود مخصوصا در قسمتهاى فكرى و اقتصادى كه قطعا بر نفع مملكت تمام مىگردد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nفصل بيست و يكم بقيه احوال كنگره نژادى\r\nپرفسور آدلر انگليسى كه كليمى متعصبى است ادعا مىكند نخستين فكر تأسيس كنگره نژادى بدماغ وى خلجان كرده است تا چه اندازه اين دعوى صحت داشته باشد بر نگارنده پوشيده است چيزى كه هست اين شخص نفوذش در كنگره مخصوصا در قسمتهاى فنى آن بيشتر از ديگران است و هم مسئله نهضت بنى اسرائيل و خيال وطن جستن آنها در بيت المقدس و حرارتى كه براى استقلال در دماغ كليميان جوان توليد شده و حس ازدياد ثروت كه در وجود عالى و دانى آنها كار خدائى مىكند و پيدا شدن معلمين بزرگ در ميان آنها در اروپا و امريكا و وجود سرمايه‌داران سترك در اين قوم مخصوصا در امريكا و مسائل سياسى و اقتصادى و اجتماعى ديگر ممكن است دليل بوده باشد بر اينكه تأسيس كنگره نژادى و حفظ حقوق بشرى از روى تقسيمات نژادى در دماغ يك معلم كليمى زودتر خلجان كرده باشد تا در دماغ ديگران معلم مزبور در يكى از جلسات خصوصى كنگره نطق طولانى نموده مطلب را بتوسعه معارف عمومى در تمام ملل ميكشاند و مىگويد تا ببينيم نماينده ايران در اينموضوع چه مىگويد نگارنده با برآشفتگى از اين تخصيص كه خيلى ساده به نظر نيامده بعد از نطق او بوى خطاب كرده مىگويد ما در سالهاى آخر در كار معارف كوتاهى نكرده‌ايم و در توسعه معارف اقليتها را هم بهره‌مند ساخته‌ايم شاهد حال وجود آليانسها و مدارس كليمى است در شهرهاى بزرك و كوچك ايران كه روزبروز در ترقى و تكميل است چه براى دختران و چه براى پسران حتى آنكه اطفال غير كليمى هم از آن مدارس استفاده ميكنند در صورتى كه حال و كار ملت شما در مملكت ما از ناتميزى و لااباليگرى ضرب المثل بود اين ترقى سريع و شديد كليميان در ايران كه نسبت برمان كم فوق العاده به نظر ميرسد آيا نميتواند شاهد حسن اقدام ما در توسعه معارف بوده باشد و اضافه ميكنم بيان\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nشمه‌ئى از اوضاع معارف جديد ايران را براى دختران و پسران در سرتاسر مملكت و براى تمام فرق ايرانى .\r\nمعلم مزبور و خانمش از شنيدن اين حرفها اظهار بشاشت كرده از تخصيصى كه در صحبت به من داده‌اند معذرت ميخواهند بعذر اينكه به اين تفصيل از اوضاع معارف جديد ايران خبردار نبوده‌اند اينك براى مزيد اطلاع خوانندگان كتاب خود عين شرحى را كه مخبر يكى از جرائد قفقاز از لندن بروزنامه خود ميفرستد و بمناسبت اينكه بنام نگارنده در آن اشاره كرده سوادش را به من ميدهد درج ميكنم مخبر مزبور مينويسد .\r\n\r\n« كنگره نژادها »\r\nدر روزهاى آخر ژويه سال 1911 در دار الفنون لندن مجمعى بنام كنگره بين المللى مركب از نمايندگان نژادهاى مختلف بشرى تشكيل گرديد .\r\nمرام كنگره مزبور يكى بحث و اسنقصاء در بسط و توسعه دايره علم و دانش و ديگرى بتأمين و تشريح روابط عمومى بشرى و در نتيجه ايجاد اتفاق حقيقى و اتحاد واقعى بين ملل شرق و غرب ميبود نخستين كسى كه خيال تشكيل اين كنگره ارجمند را در دماغ پروراند و براى اجراى اين فكر دامن همت بر كمر زد دكتر فيكلس آدلر -  M Dr Felix adler  پرفسور دار الفنون كلمبيا بود و مهمترين چيزى كه به تشكيل آن كمك نمود اتحاد مجامع اخلاقى بين المللى و تقويت‌هاى انجمنهاى راديكال و و ليبرال انگلستان ميبود .\r\nمحل تشكيل اين كنگره لندن پايتخت كشورى بود كه بقول معروف « هيچگاه آفتاب در آسمان آن غروب نميكند » .\r\nدر روز مزبور نمايندگان نژادهاى مختلف بشرى بدون تفاوت شمائل و رنك براى شركت در كنگره حضور بهمرسانيده بودند .\r\nاعضاى كنگره بر دو قسم بودند بعده 200 نفر اعضاى رسمى و تقريبا 800 نفر اعضاى افتخارى كه فقط حق نوشتن اسم خود را در دفتر كنگره داشتند .\r\nهنگامى كه يك ربع از اعضاى رسمى حاضر بودند لرد وردال  Verdal  بدينطريق كنگره را افتتاح نموده پرده از روى شاهد مقصود برداشت :\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nكنگره بين المللى نژادها عامل مهمى براى بيداركردن توده‌هاى خفته بشرى مىباشد و مانند يك حركت آرامى است كه بر تمام گيتى غالب و مؤثر است .\r\nمرام آن سرنگون ساختن بيرق ظلم و اجحاف افراشتن پرچم عدالت و انصاف ويران نمودن اساس شوم جنك و بيگانگى و نفاق و آباد ساختن كاخ فرخنده صلح و آشنائى و اتفاق مىباشد و پس اين كنگره آنچه را كه در بنيان متين يكرنگى و برادرى بشر رخنه افكند نيست و نابود خواهد ساخت زبان رسمى در كنگره فرانسه و انگليسى و آلمانى و ايطاليائى بود ولى به زبان فارسى و ژاپونى نيز نطقهائى ايراد شد و آنها را بانگليسى ترجمه نمودند و يكى از امريكائيها كه نماينده مليون امريكائى بود سرودى به دو زبان خواند كه يكى از آنها زبان اسپرانتو بود .\r\nرياست افتخارى كنگره به ترتيب به چندين نفر واگذار شد .\r\n1 - بحكيم چينى 2 - به وكيل ژاپونى 3 - بنماينده ملى ايران 4 - ژنرال لحتيم رئيس قديم پارلمان دولت هائيتى 5 - بنايب رئيس پارلمان عثمانى و غيره .\r\nاز دو سال پيش مقدمات تشكيل اين كنگره تهيه شده بود و اگر در دفعه نخستين به تمام مواد پرگرام و مرام خود بنحو اكمل رفتار نشده باشد جاى نگرانى نخواهد بود يقينا در دفعه ثانى اشكالات مقدماتى كمتر بوده و كنگره بيشتر بانجام مرام خويش كامياب خواهد گرديد .\r\nعلت آنكه ايندفعه موفقيت كامل حاصل نشد بواسطه كمى وقت و زيادى موضوعات قابل بحث و تدقيق بوده چه در چهار روز مدت انعقاد كنگره آن هم روزى سه ساعت نميشود در شصت موضوع مختلف با نهايت دقت و موشكافى سخن راند چه رسد باينكه علاوه بر اينها در قضاياى چهارده‌گانه عمومى ديگر از قبيل ( اثر مجامع ) ( تفكيك مذاهب ) و ( مقام حقيقى زن در عالم بشريت ) و بعضى سؤالات مخصوص راجع ببعضى ممالك و ملل از قبيل چين و ژاپون و عثمانى و ايران و مصر و هائيتى و يهوديان و جثه‌هاى آمريكائى و حبشه‌هاى آفريقائى و هندوستانى و برخى مطالب مشتمل بر ترتيب اخلاقى حقوق بين المللى - ثروت - امانت گذاردن - و استقراض و آزادى مهاجرت نيز ميبايست بنوبت خود گفتگو و حقوق بحث شود\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nموضوع نطق ناطقين هم بعضى در روى فشار و ظلم و اجحاف نژادهاى مختلف بشرى به يكديگر و برخى راجع بنامساوى بودن ثروت و دولت افراد انسانى و گروهى متضمن آزادى زنها بود يك خانم چينى نطق مفصلى دائر بر اينكه زنها مىتوانند علاوه بر تنظيم و تنسيق امور خانه كارهاى بزرگ و خطير ديگرى را هم از عهده برآيند ايراد نمود .\r\nمادام آنى بزانت  Mm ani Besant  بالهجه هيجان‌آميزى سخن گفته مشاهدات خود را راجع به وضع زندگانى مردمان هند خاطر نشان ساخته و درباره تربيت اطفال خردسال اصرار و ابرام كرد .\r\nيكى از اعضاى كنفرانس لاهه ميگفت : اميد ما از اين كنگره بيش از اينها است كه انتظار ميرود بايد افتتاح و تشكيل اين كنگره اولين قدم را در راه اتحاد نواميس اخلاقى و صلح عمومى بشر برداشته باشم .\r\nيكنفر اسرائيلى درخواست اعمال عدالت و تشكيل سلطنت و حكومتى براى همكيشان خود نمود .\r\nيكى ديگر از نمايندگان از جنك و آسمان‌پيما سخن راند .\r\nعدهء عقيده داشتند قبول كردن زبان اسپرانتو موجد رابطه معنوى نژادى خواهد گرديد نماينده كوچكترين مملكت اروپ پيشنهاد تشكيل عدالتخانه نمود كه ناظر تهيه و تنظيم احصائيه ( استاتيستيك ) باشد و مخصوصا بترويج و پيشرفت علوم رياضى در مملكت فرانسه و غير آن توجه مخصوصى داشت .\r\nدختر هيجده ساله مسماة به خانم لجيتم (  Legitim  ) از آنچه در حق حبشيها گفته شده بود اظهار تشكر و امتنان نمود .\r\nبالاخره در خاتمه مجلس برهمنى شجاع و بلند قد كه لباس زرد و قرمزى دربر داشت نطق مفصلى نموده در آخر نطق بصداى بلند سرود مملكت خويش را خوانده و قلبا عمليات كنگره را تقديس نمود .\r\nدر پرگرام اسامى ناطقين كنگره در مقابل موضوع اتحاد و دوستى حقيقى ما بين نژادها نام مادموازل دستورنل  Mm Destournelle  و كنتانت و لئون بورجيا -\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n Contantet Leon Bourgeois \r\nنوشته شده بود ولى متأسفانه اين دو ناطق در موقع افتتاح كنگره حضور نداشتند كه در اين خصوص صحبت كنند زيرا كه اولى بآمريك و دومى بايران مسافرت كرده بود .\r\nاما جاى نگرانى نيست زيرا خيالات آنها كاملا موافق بيانات مادام ف ادلر  Mm . F . Adellere  بود زيرا بعقيده همه صلح كل آخرين دواى دردهاى بيشمار بشرى مىباشد\r\nكنگره با وجود نواقصى كه داشت بىنتيجه نماند زيرا عده از فضلا و مطلعين بملاقات يكديگر نائل شدند و از اين تلاقى و تبادل افكار مختلف برقى جستن نمود كه در آتيه روزگار تيره بشرى را بپرتو خود روشن خواهد نمود .\r\nدر كنگره نژادى مردمان مختلف عضويت داشتند و اغلب دول نماينده رسمى بدانجا روانه كرده بودند عده زيادى از ليبرالها و نمايندگان دول غير مشروطه نيز حضور داشتند و جاى ترديد نيست كه در يك چنين مجمع باعظمت و ابهتى سخنها همه در روى اصول منطقى بافايده و استدلالات نيكوى مثمرثمر خواهد بود و مهمتر از اين آزادى نطق و عقيده بود زيرا هركس بدون پروا و هراس منويات خويش را اظهار مينمود در صورتى كه در مجامع نظامى و سياسى ديگر كسى جرئت اداى آن‌گونه سخنان را نداشت .\r\nپرفسور پير روم ج سرجى  G . Sergi  با كمال شجاعت بدون ترس و بيم از ظلمهائى كه در حق ملل ضعيف ( در حق پلنى يا در روسيه ) و درباره مردمان مستملكات اروپائى از طرف دول مستعمراتى ( آلمان بلژيك فرانسه حتى دولت انگليس ) ميرود گله و شكايت نموده مسببين ظلم و عمال جور و ستم را شماتت و ملامت نموده آنها را سرزنش بسيار نمود پرفسور فرسته  Foerster  بدون در نظر گرفتن تعصب ملى و وطنى واضح گفت كه دولت آلمان شب و روز قشون خود را زياد نموده مقدمات فتنه و آشوب گيتى را تهيه ميبيند و چون با صراحت لهجه اين مطلب را ادا نمود مورد تحسين و تمجيد همه واقع گرديد .\r\nهموطن او هم پرفسور م . ف . لوشان  M . F . Luchan  ) بطور آرامى از كلام خود دوش آب سردى بر سر مردم ريخته آغاز سخن نمود و چنين گفت : تا زمانى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكه در روى زمين بجاى فرشته و انسان حقيقى اين بشر دو پا زيست مىكند و در صدد تهيه وسائل زندگانى مىباشد اين اختلافات روزافزون ما بين بشر برقرار خواهد بود كنفرانس لاهه عدالتخانهاى عمومى روزنامه نجات بين المللى هيئت‌هاى صلح عمومى زبان اسپرانتو زبان بين المللى و خيلى چيزهاى ديگر از رفع اين دوئيت و تغاير عاجزند و اين اصول نميتواند از جنك و خونريزى جلوگيرى نمايد .\r\nپرفسور آلمانى كه يكى از مقننين بود اظهار نمود روزى را خواهم ديد كه توپها را بعنوان اشياء تفننى و عتيقه در موزه‌ها بگذارند و گفت رفيق يونانى من با لحن شوخى آميزى ميگويد من مطلب شما را قبول دارم زيرا اختراع تازه باعث مىشود كه مخترعات قديمى به كلى بر طرف شده در موزه‌ها محض نمونه ضبط شود .\r\nعلاوه بر اين مطالب سخنان ديگر نيز راجع بتساوى و برادرى نوع بشر و طريق بر طرف ساختن خيالاتيكه ممكن است باعث شود نژادى خود را عالى دانسته و نژاد ديگرى را پست بشمارد گفته شد .\r\nنماينده دولت عثمانى اقرار نمود كه از به دو مشروطيت تا به حال رفتار بد بسيار شده است و ميگفت بجاى اينكه جان تركها ( جوانان ترك ) اتحاد ملى را محترم داشته با تمام ملت دست برادرى بدهند اتحاد حزبى و مسلكى را پيشه خود قرار داده‌اند .\r\nيكى از ساعات هيجان كنگره هنگامى بود كه مسيو طومانيان كشيش معروف و مشهور كه اغلب نام وى زيب صفحات روزنامجات گرديده بعد از اينكه گفتگوى زيادى راجع به وضع زندگانى و رفتار هموطنانش نمود بدكتر رضا توفيق وكيل ترك دست داده يكديگر را برادرانه در آغوش كشيدند در اين موقع مادام طومانيان هم شروع بسخن نموده دست خود را بدست آقاى حاجى ميرزا يحيى پرفسور محترم تهران گذارد از ديدن اين حركات و شنيدن اين بيانات آواز تحسين و تمجيد از هرطرف بلند شد و به اين چهار نفر كه براى اولين دفعه نمونه و مثال اتحاد و برادرى آينده مردم مشرق زمين شدند تهنيت و تبريك گفته دست زدند نبايد فراموش كرد كه مرام كنگره طورى تنظيم گرديده كه هرطبقه مردم جهان از آن بهره و نصيبى خواهند برد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر خاتمه يك جوان باشهامت از مردم ليتوانى (  Lithuanien  ) اخطار نمود كه اجتماع كنگره سال آينده از براى مردمانى خواهد بود كه نسبت به آنها از طرف دول مقتدر ظلم و اجحافى رفته باشد انتهى » اميدواريم تشكيل اين كنگره كه اول قدم را در جاده سعادت حقيقى بشر گذارده است در آتيه نتايج خوبى دربر داشته باشد .\r\nاينك باز شمه‌ئى از احوال پريشان ايران بنگاريم در اول فصل شانزدهم نوشته شد كه بتحريكات داخلى و خارجى محمد عليشاه مخلوع طرد گشته از مشرق ايران و برادرش سالار الدوله تبعيد شده از مغرب بمملكت وارد شده هريك جمعى مسلح دور خود جمع كرده خواستند بتهران حمله آورده تخت و تاج را تصاحب نمايند و دولت مشروطه ايران كه اكنون بدست بختياريها است اين حمله‌ها را دفع داد و شر آنها را رفع كرد در اين صورت بايد خوشحال بود و بقدرت دولت و بعظمت حكومت ملى باليد ولى دو نكته را نبايد از نظر دور داشت كه هردو موجب بسى تأسف است اول آنكه در اين حمله ها و دفعها بر قصبات و دهات بلكه بر شهرهاى شرقى و غربى مملكت كه محل تهاجم و ميدان مبارزه‌ها بوده و بر مردم بيچاره آنها كه سالها دچار بدبختى بوده‌اند چه وارد شده است خصوصا كه عادت بختياريان اين است جنك را براى غارت ميكنند و در وقت غارت كردن فرق نميگذارند شتر صالح است يا خر دجال در اين صورت بايد بر حال ساكنين نقاطى كه محمد عليشاه و سالار الدوله شكست خورده از آنجاها ميگذرند و بعد از آن اردوى بختيارى آن محلها را تصرف مينمايد بسى رقت نمود و گناه را همه در نامه اعمال مسببين اين قتل و غارتها از عمال داخلى و خارجى نوشت .\r\nگويند يكى از سوارهاى بختيارى از حدود استرآباد رختخوابى را بشتاب جمع كرده بغارت ميبرد بعد از چند روز بوى عفونت از آن بسته بلند مىشود چون ميگشايند طفلى مرده در ميان آن ديده مىشود از اينجا به وضع غارتگرى بختيارى ميتوان پى برد .\r\nبهرحال در اين حمله‌ها و دفعها خسارت مالى و جانى بسيار بمملكت ميرسد و مهمتر از اين خسارتها يك خسارت سياسى است كه بروح مملكت وارد ميگردد و اركان استقلالش را متزلزل ميسازد شرح واقعه آنكه مستر شوستر امريكائى و ديگر\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nامريكائيان از روزيكه بايران آمده‌اند با جديت قابل تقديرى باوضاع بىسروسامان ماليه رونق داده حساب و كتابى بميان آمده ماليه را تا يك اندازه تمركز داده‌اند و اين اول روشنائى است كه در ايران ديده مىشود روشنائى دوم كه باز در سايه انتظام ماليه هويدا است انتظامات ژاندارمرى است كه بدست صاحبمنصبان سوئدى داده شده بديهى است دولت كنونى ايران اگر با ضعف و ناتوانى كه دارد توانست شر محمد على ميرزا و سالار الدوله را دفع كند و توانست ژاندارمرى منظمى داشته باشد بواسطه مرتب بودن امر ماليه است از روز اول دخالت امريكائيان به كار ماليه ايران و روس و انگليس هيچيك باينكار رضايت نداشتند و نميخواستند امريكائيان در ايران نفوذ حاصل كنند در اين وقت كه نقشه روسها در تحريك محمد عليميرزا و سالار الدوله عقيم ميماند و مسلم است بواسطه انتظام امر ماليه است بر ضديت آنها با شستر آمريكائى افزوده شده به حدى كه حاضرند بهر قيمت تمام شود او را از ايران بيرون نمايند و اطمينان دارند اگر انگليسيان در باطن با نقشه آنها در كار محمد على ميرزا موافق نبوده‌اند در كار عزل شستر قطعا موافق خواهند بود و اگر آن نقشه را بواسطه مخالفت باطنى انگليسيان نتوانستند اجراء كنند بكوتاه كردن دست امريكائيان كامياب خواهند شد خصوصا كه روس و انگليس هردو شنيده‌اند شستر گفته است اگر تحريكات روس و انگليس بگذارد براى اصلاحات مملكت پولى قرض شود من اسباب اين استقراض را از سرمايه داران آمريكا فراهم خواهم آورد اينست كه جدا بمخالفت با شستر ميكوشند و كار به دادن اولتيماتوم بدولت ايران ميكشد كه شرح آن در فصل بعد نوشته مىشود اينك بايد راجع به اين مأمور امريكائى گرفتار بدست اغراض داخلى و خارجى چند سطر بنويسم شستر بايران وارد شد بدون اينكه از كشمكش دستجات بنام دمكرات و اعتدالى خبردار بوده باشد و بىآنكه اوضاع مملكت را بشناسد خواست بيطرفانه امور ماليه را منظم نمايد و البته نه صلاح شخص او بود دامان خود را بسياست داخلى و خارجى مملكت آلوده كند و نه صلاح مملكت ولى اشخاصى از حزب دمكرات بمناسبت انگليسىدانى و بودن در جريان امور خود را به او نزديك كرده رفته‌رفته ويرا بجانب دمكراتها كشيده بامور سياسى آلوده‌اش ساختند و تصور كردند اين امريكائى ستون\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمحكمى است كه مىتوانند به او تكيه داده سياست داخلى خود را در مقابل احزاب ديگر مخصوصا اعتداليون و سياست خارجى خود را در ضديت با روس از پيش ببرند و اگر كسى بخواهد بتكيه‌گاه آنها آسيبى برساند صداى توپ كشتيهاى جنگى امريكا در خليج فارس بلند خواهد شد در صورتى كه دولت امريكا هيچگونه تعهد در نگاهدارى شستر در ايران نكرده و او مستخدم ايران است براى انتظام ماليه و حق دخالت در كارهاى سياسى مملكت ندارد بهرحال جمعى از ايرانيان شستر را واداشتند كه خارج از وظيفه خود هم عملياتى داشته باشد اتصال او بدمكراتها هم سبب مىشود كه اعتداليون بر ضد او كارروائى نمايند با اين حال كه اين شخص در ميان مخالفتهاى ظاهرى و باطنى داخلى و خارجى غوطه‌ور است بهانه هم بدست دشمنان خود داده اسباب خلع خود را زودتر فراهم ميآورد و از روى انصاف بار گناه اين كار را سه قسمت بايد كرد يك قسمت را بدوش غرور و تهور شستر و عاقبت نينديشى او گذارد و دو قسمت را بدوش اغراض خصوصى داخلى و خارجى چنان كه نزد دوست و دشمن مسلم است اگر شستر در امور سياسى دخالت نميكرد و از بيطرفى حقيقى نسبت به دو حزب دمكرات و اعتدال خارج نميشد البته بيش از آنكه در مقابل حمله ظاهرى روس و ظاهرى و باطنى انگليس ايستادگى كرد ميتوانست استقامت كند ولى متأسفانه قضاياى داخلى او را ضعيف ساخت و بشدت مسائل خارجى افزوده استقلال مملكت را بموئى آويخته بلكه ريشه آن را متزلزل ساخت چنان كه در فصل 22 خواهيد خواند .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nفصل بيست و دوم اقامت سويس و قضاياى ايران\r\nبعد از تمام شدن كنگره نژادى و متفرق شدن نمايندگان ملل نگارنده عازم مراجعت بسويس و چندى اقامت آنجا ميشوم يك روز پيش از ترك لندن نمودن بتقاضاى منشى عمومى كنگره نژادى مسيو اسپله انجمنى در سفارت ايران شده ميخواهند در موضوع پيشنهاد نگارنده كه اعضاى كميته دائمى بايد مركب از شرقى و غربى بوده باشد و اين موضوع در كنگره عمومى حل نشده است صحبت داشته شود اعضاى اين انجمن مهديخان مشير الملك وزير مختار - مسيو اسپله - ميرزا غفار خان مستشار سفارت و نگارنده است مسيو اسپله عنوان مىكند پيشنهاد فلانى پذيرفته شده است كه اعضاى كميته دائمى شرقى و غربى هردو باشند و مقرر گشته است نه نفر اروپائى و امريكائى و شش نفر آسيائى بوده باشند ولى در تقسيم شش نفر بممالك عمده آسيا بايران و بعثمانى هريك يك نفر نميرسد پس بهتر اين است كه از اين دو مملكت اسلامى يك نماينده در كميته دائمى پذيرفته شود نگارنده بمصلحت در جواب طفره زده ميگويم در اين باب بايد از تهران كسب تكليف نمايم و مجلس بىنتيجه منقضى ميگردد روز هفدهم ماه شعبان يكهزار و سيصد و بيست و نه ( 1329 ه ) مطابق دوازدهم اوت 1911 مسيحى از لندن بپاريس آمده چند روز آنجا ميمانم هواى پاريس در اينوقت بسيار گرم است و موقع ديدن ديدنيهاى آن شهر نيست لهذا زياد توقف نكرده بسويس روانه شده در شهر لوزان طرح اقامت ميافكنم جوانان محصل ايرانى را كه باهم كشمكش و رقابت دارند در چند مجلس جمع كرده با يكديگر الفت مىدهم انجمن دانش‌گستر آنها را كه برهمخورده باز دائر مينمايم در ضمن زبان فرانسه تحصيل ميكنم بمعالجه مزاج ميپردازم بنوشتجات تاريخى خود مراجعه مينمايم بلكه بتوانم آنها را بدست طبع و نشر بدهم چهل روز به اين منوال ميگذرد از ايران هم خبر فتح و فيروزى دولتيان\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو شكست قواى ارتجاعى محمد عليميرزا و سالار الدوله و كشته شدن سرداران محمد - عليميرزا از قبيل ارشد الدوله كه حالا سردار شده و در جلد دوم اين كتاب از او نام برده‌ام و رشيد السلطان ميرسد و موجب خشنودى مىشود ولى من هيچ اطمينان به اين فتح و ظفرها ندارم زيرا قواى دولت بااساس نيست قوه بختيارى تا وقتى به كار دولت مىخورد كه رؤساى آنها ذمه‌دار امور باشند و اگر آنها از كار خارج و يا بر ضد دولت شدند قوه آنها هم مىكند همان كار را كه ياغيان دولت مينمايند و از طرفى اختلافات احزاب سياسى در مركز و ساير ولايات ايران اگرچه موقتا بواسطه حمله ارتجاع به ظاهر با يكديگر مؤتلف شده‌اند شدت دارد و عمر اين ائتلاف كوتاه است وضع دربار هم از شخص اول كه نايب السلطنه است تا به آخر در كمال ضعف و سستى است بعلاوه بنام مشروطه‌خواهى ظلم و تعدى بسيار برعيت مىشود و موجب نفرت قلوب عامه از حكومت حاضر گشته كارهاى اساسى كه بينهايت مهم است همه مختل و بىنگهبان مانده در اين مدت يك قدم صحيح رو به آن كارها برداشته نشده فقط چيزى كه موجب اميدوارى است آمدن مستشارهاى اجنبى است بر سر كار دولت كه از همه آنها بهتر و بىطرف‌تر امريكائيها هستند كه رئيس آنها چنان كه از پيش گفته شد شستر است كه اكنون خزانه‌دار كل ايران مىباشد و طرف دشمنى روس و انگليس است خلاصه بعد از چهل روز توقف در لوزان بملاحظاتى خواستم چندى در منترو بمانم منترو اگرچه شهر كوچكى است ولى بواسطه اينكه محل وقوع آن از بهترين جاهاى سويس است و مسافرين اروپائى و غيره اغلب در آنجا جمع ميشوند خاصه در زمستان كه هواى قشلاقى دارد اين است كه لوزان را ترك كرده در منترو اقامت ميكنم .\r\nدر ايام اقامت منترو اخبار موحش ايران ميرسد كه روسها بهانه بدست آورده دو التيماتوم بدولت داده استقلال ايران را تهديد نموده‌اند و بهانه اين بوده است كه دولت ايران حكم داده هركس با محمد عليميرزا دستيار بوده و يا با او همراهى نموده باشد اموالش ضبط دولت بگردد .\r\nو از جمله آنها است ابو الفتح ميرزا شعاع السلطنه برادر محمد عليميرزا كه در جلد دوم اين كتاب نام برده شده شعاع السلطنه مدتى است از ايران بخارج سفر كرده\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو اخيرا جزو روس مآبان شده بمحمد عليميرزا پيوسته و باهم باتفاق حمله بتاج و تخت ايران نموده‌اند كه اكنون مقهور و مطرود شده دولت ميخواهد دارائى او را ضبط كند سفارت روس در تهران مانع مىشود مامورين ماليه ايران بدستور خزانه‌دار كل مأمورين سفارت را جواب گفته حكم دولت را اجرا ميكنند روسها فورا اولتيماتومى بدولت ايران ميدهند كه اموال شعاع السلطنه نزد بانك ما گرو مىباشد ( در صورتى كه واقعيت نداشت و بلكه شعاع السلطنه پول نقد در بانك روس داشت ) اگر آن اموال را به تصرف ما ندهيد قشون وارد خاك ايران خواهيم كرد و بعد از تصرف دادن آن اموال وزير خارجه هم بايد رسما بيايد بسفارت ما معذرت بخواهد درباريان و مجلس ملى كه درست واقف بمواقف عصر نيستند به اين اولتيماتوم اهميت نداده دفع الوقت ميكنند تا قشون روس وارد سرحد مىشود آنوقت الجاء حكميت اين كار را بانگليس واگذار ميكنند انگليسها هم رأى ميدهند كه برويد معذرت بخواهيد و اموال شعاع السلطنه را هم به تصرف روسها بدهيد دولت ناچار هردو خواهش روس را بجا ميآورد اما روسها ديگر به اين اندازه قانع نشده اولتيماتوم ديگر ميفرستند و در آن سه مطلب ميخواهند اول آنكه شستر از كار خود خلع شود دوم آنكه من بعد در باب مستخدمين خارجه كه دولت ايران ميخواهد نگاهدارد و يا تازه اجير كند نظر روس و انگليس را جلب كرده باشد سيم آنكه خسارت قشون‌كشى بايران را بروس بدهند و 48 ساعت براى اين كار مدت قرار ميدهند عمده مقصود روسها در اين اولتيماتوم خلع شستر است زيرا اين مرد در مقابل تحريكات روس و انگليس سخت ايستادگى كرده آنچه را كه مضر به حال ايران بوده در جرايد نشر ميداده از تجاوزات آنها به قدر امكان جلوگيرى مينموده است اينست كه در باب خلع او انگليسها هم با روسها همفكر هستند بلكه در موارد اولتيماتوم غير از مسئله خسارت دادن كه ميدانند دولت ايران استطاعت مالى ندارد با روسها همرأى ميباشند و اين تحميلات سخت را بر دولت ايران براى استحكام عهدنامه هزار و نهصد - و هفت خود مفيد ميدانند خلاصه اولتيماتوم دوم روس حواس دولت و ملت ايران را پريشان كرده پيش از آنكه جوابى داده شود روسها چند هزار نفر قشون وارد انزلى ميكنند كه بجانب تهران روانه شوند در اينحال مجلس شورايملى هم مدتش منقضى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمىشود و ميخواهند مشغول انتخابات بشوند اين حوادث انتخابات را معوق ميگذارد مجلسيان هم صلاح ميبينند بر مدت وكالت خود بيفزايند و تا مملكت آرام شود بر سر كار باشند اگرچه در اين موضوع مدعى بسيار دارند ولى بعضى تلگرافات از ولايات بدست آورده همانها را بضميمه انقلابات مملكت بهانه كرده وقت خود را طولانى ميكنند در اينوقت صمصام السلطنه بختيارى رئيس الوزراء است و خوانين بختيارى قدرت تام در دوائر دولتى دارند ناصر الملك نايب السلطنه هم كه مكرر استعفاء ميداده و در دفعه آخر جدا خود را از كار اخراج كرده باز به خواهش مردم متصدى امور گشته است در خلق تهران هيجان فوق العاده هويدا شده شاگردان مدارس در كوچه و بازار فرياد يا مرگ يا استقلال ميزنند زنها بهيجان آمده خود را براى مدافعه حاضر ميكنند و همچنين در ايرانيان در همه جا شور و انقلابى حاصل شده افسوس كه بىحاصل است جوانان محصل ايرانى هم در لوزان بهيجان آمده و قصد رفتن بايران را دارند و ميخواهند مرا هم با خود ببرند در اين احوال بملاحظاتى صلاح ميبينم از سويس بپاريس رفته از كارهاى ايران بهتر خبردار شوم و بلكه بتوانم كمكى در اين احوال باستقلال مملكت بنمايم اينست كه شاگردان را آرام نموده وعده مىدهم در پاريس و لندن براى آنها همفكر پيدا كنم و اگر بنا شد بروند يك جمعيت مهمى باشند خلاصه با كمال پريشانى خاطر در دهم ذى الحجه يكهزار و سيصد و بيست و نه 1329 از سويس بپاريس ميروم در گاركه شاگردان بمشايعت من آمده‌اند حبيب اللّه خان شيبانى محصل حقوق كه او را بدخول در نظام تشويق كرده‌ام تقاضا مىكند در پاريس تحقيق كنم اگر او را بسنسير قبول ميكنند خيرخواهى مرا بپذيرد بپاريس ميرسم و از احوال وطن بهتر آگاه ميگردم و بر پريشانى خاطرم بسى افزوده مىشود خواهش حبيب اللّه خان هم انجام شده ميآيد و بسنسير وارد مىشود چون محصل خوبى است شايد روزى به كار مملكت بيايد .\r\nدر پاريس يك سفارتخانه داريم كه سفيرش صمد خان ممتاز السلطنه است صمد - خان از مردم اين زمان است و بيشتر بخودنمائى ميپردازد جمعى از مستبدين ايران اينجا هستند كه غير از عيش‌ونوش فكرى ندارند جمعى محصل هستند كه بيشتر آنها بعياشى وقت ميگذرانند بعضى از آنها هم تحصيل ميكنند پس در ايرانيان پاريس كسى كه براى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاستقلال وطن خود كار كند بسيار كم ديده مىشود ميرزا محمد بن عبد الوهاب قزوينى چنان كه در پيش نوشته شد شخص ايرانى بافضلى است چند سال است در فرانسه و گاهى در انگلستان اقامت دارد و در جمع‌آورى كتب ادبى قديم ايران با پرفسور ادوارد براون انگليسى كه بيشتر اوقات خود را صرف نشر ادبيات فارسى و عربى مينمايد بسيار زحمت كشيده اين شخص با من سابقه الفت داشته است بتوسط او مجمع مختصرى از چند نفر ايرانى غيرتمند تشكيل داده كه اگر بنام ملت ايران در پاريس كارى بايد بشود آن مجمع عهده‌دار گردد و هم محصلين ايرانى را تشويق ميكنم تا مجمعى براى خود تشكيل داده از حال و كار يكديگر خبردار باشند و همديگر را بشناسند و مشكلات كار يكديگر را بدانند و با محصلين ايرانى در نقاط ديگر خارجه روابط حاصل كنند در اينوقت وزير خارجه روس ( سازانوف ) بپاريس آمده است ممتاز السلطنه او را ملاقات كرده در باب اولتيماتوم روس كه بايران داده شده صحبت داشته است و او هم نظر به آب و هواى فرانسه ملايمت نموده وعده همراهى داده ولى معلوم است رشته كار بدست سفارت روس در تهران مىباشد و آب‌وهواى ايران در وقتى كه چند هزار قشون روس در شمال مملكت در هرنقطه اقامت دارد غير از آب‌وهواى پاريس است پس اقدامات خارج چندان اثرى ندارد و ميبايد بتهران نگاه كنيم ببينيم آنجا چه ميكنند در اينوقت كابينه تهران متزلزل بلكه منحل شده و كشمكش دو فرقهء اعتدالى و دموكرات نميگذارد كابينه جديد تشكيل شود زيرا هرفرقه ميخواهند از خود كابينه تشكيل بدهند تحريكات خارجى هم غير مستقيم اين كشمكش را امتداد ميدهد كه مقاصد خود را جارى كند اگر بخواهم شرح حال دربار و مجلس و مجلسيان و فرقه‌هاى سياسى را در اين حال خطرناك بنويسم كه چگونه براى امور جزئى وقتى را كه ما بازايش استقلال ايران است ميگذرانند و چه اقدامات بيفايده ميكنند از حوصله اين كتاب بيش است همينقدر مينويسم اگر كسى تاريخ بىشائبه آن ايام را بخواند و بر كارها و اقدامات كاركنان وقت كه بيشتر از روى اغراض شخصى و دائره كوته‌نظرى است نظر كند آنها را ببازى ساده كودكان بداخلاق بيشتر تشبيه مىكند تا برفتار يك دولت و ملت داراى اساس مشروطه در مقابل اولتيماتوم چهل و هشت ساعته دشمن قوىپنجه روس و در مقابل چند هزار قشون اجنبى كه وارد\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nخاك او شده و پىدرپى زياد گشته رو بمركز ميروند خلاصه مدت اولتيماتوم ميگذرد و در تهران دل خود را خوش دارند كه قشون روس در قزوين مانده وارد تهران نميشود در صورتى كه توقف قشون در قزوين اولا صلاح خود روسها است و شايد انگليسيان رأى نداده‌اند كه قشون بتهران وارد گردد بهرصورت روسها مجددا اطلاع ميدهند كه اگر فورا جواب ندهيد ما در آذربايجان و گيلان و قزوين مداخله خواهيم كرد دولتيان از يكطرف نميخواهند شستر را معزول كنند مشروطه‌خواهان هم بعزل او راضى نميشوند و از طرفى تقاضاى دوم را كه نظارت بامر مستخدمين خارجه باشد بيشتر از عزل شستر مضر باستقلال مملكت ميبينند و احتمال ميدهند اگر شستر را عزل كنند روسها در باب شرط دوم ملايمت نموده با يك ظاهرسازى مردم را راضى كنند كه لطمه‌ئى باستقلالشان نخورده است خلاصه هرچه بيشتر معطل ميكنند كار سخت‌تر مىشود بالاخره دولتيان ميبينند با وجود اختلافات فرقه‌بازى در مجلس ممكن نيست بتوانند جوابى بروس بدهند ناچار نايب السلطنه مجلس را منفصل كرده حكومت را در تهران نظامى مينمايد و در يك وقت بسيار تنگ كه تا يك اندازه روسها شروع بمداخله كردن در تبريز و رشت كرده‌اند جواب اولتيماتوم را داده تمام فصول آن را ميپذيرند و استقلال چند هزار ساله ايران قربانى غرضهاى شخصى چند نفر وكيل و وزير جاهل مغرض از هرفرقه مىشود خوب آيا بعد از اين قربانى عظيم كه تا ابد از خاطر هيچ ايرانى ايرانى - نژاد محو نخواهد شد روسها آرام گرفتند و قشون خود را پس كشيدند و دست از مداخله برداشتند نه بلكه برفتن شستر فى الجمله انتظامى هم كه در امر ماليه بود برهم خورد نفوذ روس در دوائر دولتى زيادتر شد بقبول شرط دوم مستخدمين اجنبى كه از قديم بوده‌اند و تازه آمده‌اند همه حساب كار خود را كردند و دانستند بايد مطيع كجا باشيد اين حال دربار شكست خورده حالا نظر كنيم بشمال مملكت روسها در اوايل محرم يكهزار و سيصد و سى 1330 در رشت و تبريز مداخله كرده اسلحه را از دست مجاهدين و قشون دولت ميگيرند در رشت يك مصادمه مختصرى مىشود و ايرانيان تسليم ميگردند ولى در تبريز مجاهدين غيور ايستادگى كرده عاقبت كار وخيم مىشود .\r\nاينجا بايد مختصرى از اوضاع عمومى آذربايجان در اين ايام بنويسم\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبايد دانست آن قشونى كه از روس مدت كمى پيش از خلع محمد عليميرزا بعنوان درآوردن شهر تبريز از محاصره دولت و رساندن آذوقه بآذربايجان وارد شد ديگر بازگشت نكرد و در واقع از ابتداى دولت جديد آذربايجان بلكه خراسان و گيلان هم تا يك اندازه چنان كه از پيش گفته شد بقشون روس مشغول بود در موقع ورود ناصر - الملك بتهران و استقرار او بكرسى نيابت سلطنت روسها صلاح ديدند اظهار خصوصيتى موقتا با دولت ايران بكنند اين بود قشونى كه در قزوين ساخلو داشتند بردند و روزنامهاى زبان دربار روس نوشتند ما قشون خود را از قزوين برديم ولى اگر ايرانيان به تكليف خود رفتار نكردند دولت روس ديگر نميتواند للگى از يك طفل هزار ساله بكند از اين عنوان معلوم بود روسها در يك خيال بزرگترى هستند و اين اقدام جزئى را بمصلحت كرده‌اند خلاصه تبريز مدتى آرام بود مهديقليخان مخبر السلطنه والى آذربايجان بملايمت و استقامت رفتار ميكرد در موقع ياغيگرى رحيم خان چليپانلو و شاهسونها و فتنه اردبيل كه بيشتر بتحريك روس بود چون دولت قدرت بخرج داده آن فتنه‌ها را چنان كه نوشته شد خوابانيد اشرار آن طرف را مجازات داده جمعى از خوانين آنها را بتهران آورده محبوس ساخت آذربايجان ظاهرا آرام شد ولى حق دولت بود كه يك قشون ساخلوى قابلى بعد اين فتح مقيم آن سامان كند و نكرد اين بود كه ماده‌هاى فساد دوباره در آنجا جمع شده رحيمخان كه به خاك روسيه پناه برده بود برگشت و بناى ياغيگرى را گذارد صمد خان سركشى كرد شاهسونها بهيجان آمدند هواخواهان محمد عليميرزا يعنى مستبدين قديم كه رئيس روحانى آنها حاج ميرزا حسن مجتهد تبريز بود منفور ملت شده در پناه روسها زندگانى سخت و مخفيانه ميكرده سر بر آوردند روسها هم دائما مشغول تحريكات بودند و بحكومت مخبر السلطنه رضايت نداشتند و از دولت عزل او را تقاضا ميكردند ولى مردم آذربايجان مخبر السلطنه را ميخواستند و راضى نميشدند او معزول شود دولت هم ملاحظه رضاى مردم را ميكرد اين كار هم مخالف ميل روسها و مستبدين بود در خلال اين احوال بازى اعتدال و انقلاب هم در آذربايجان قوت گرفت و ملتيان آنجا مانند تهران بجان يكديگر افتادند يكدسته با مخبر السلطنه شدند و يكدسته بر ضد او و اين اختلاف كلمه بهترين وسيله‌ئى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبود براى اجراى مقاصد مستبدين و روسها و تكميل شد اختلافات ملى باينكه آقا سيد حسن تقىزاده به شرحى كه سابق نوشته‌ايم از تهران خارج شده در تبريز اقامت كرد و بعضى از وكلاى تبريز كه با او همرأى بودند از قبيل شيخ اسماعيل نوبرى نيز تهران را ترك گفته بتبريز رفته مشغول دسته‌بندى شدند اين كار هم بر ضعف ملتيان افزود در اين احوال حكومت يكى از مستبدين معروف ( رشيد الملك ) را بتدبير گرفته در حبس نگاهداشت روسها ديدند حيف است يك دست قوى آنها در حبس بماند خودسرانه بدار الحكومه ريخته او را خلاص كرده آزاد نمودند و اين اول دفعه است كه قشون روس مستقيما در كار حكومت دخالت مينمايد صمد خان هم بعد از اين واقعه جدا بضديت با ملت قيام كرد دولت هم مخبر السلطنه را معزول كرد و ديگر نتوانست والى بجاى او بفرستد چونكه اختلافات فرقه در تبريز و تهران نميگذارد حاكم براى آذربايجان تعيين شود و هرفرقه ميخواهند حاكمى كه با آنها همراه باشد داشته باشند فرقه دموكرات نظر بموافقتى كه با عين الدوله عبد الحميد ميرزا كرده بودند با وجود سابقه‌هاى تاريك كه در محاصره تبريز از طرف دولت محمد عليميرزا داشت ميخواستند او را بحكومت آذربايجان انتخاب كنند يك دسته بزرگ از مردم راضى نبودند روسها هم نميخواستند چون از طرف فرقه دموكرات تصويب شده بود يك فرقه عبد الحسين ميرزاى فرمانفرما را در نظر داشتند و دموكراتها با اين نظر ضديت مينمودند بهر صورت ششماه در اين كشمكشها مملكت آذربايجان بىوالى ماند گاهى نامزد عين الدوله ميشد ولى امروز و فردا ميكرد و نميرفت گاهى نامزد فرمانفرما ميشد و بالاخره او رفت اما در نواحى قزوين مانده خود را بآذربايجان نرسانيد چونكه خبرهاى موحش آذربايجان از تصرفات روس و مستبدين به او اجازه نميداد كه بىاستعداد كافى روانه شود دولت هم استعدادى نداشت به او بدهد و نميتوانست با روسها ضديت نمايد در اين مدت شاهزاده امان اللّه ميرزا كه يك وقت در قزاقخانه صاحبمنصب بود و بعد از آن اداره خارج شده از طرف دولت رئيس قشون آذربايجان گرديد كار حكومت را مينمود انجمن ملى دائر و در زير فشار اختلاف دو فرقه امرار وقت ميكرد در اين حال صمد خان بتحريك روسها جمعيت خود را نزديك تبريز آورد و مكرر به شهر حمله كرد مجاهدين جلوگيرى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكرده نگذاردند وارد شود او هم در قتل و غارت اطراف كوتاهى نميكرد و همه وقت شهر را تهديد مينمود قصه تأخير جواب اولتيماتوم روس در تهران بهانه بروسها داده چند هزار قشون وارد آذربايجان كرده بر عده آنها كه آنجا بودند ميافزايند البته مأمورين روس در تبريز خوب ميدانند اشخاص مخالف با آنها كيانند و سردسته آنها چه كسان قشون روس كه بتبريز رسيد بناى مداخله را گذارد و خواست صمد خان را وارد شهر و مجاهدين را مقهور او كند يعنى خواست مشروطه‌خواهان تبريز را تسليم مستبدين نمايد مجاهدين تمكين نكردند و ما بين آنها و قشون روس جنك در گرفت چون قشون روس در اين شهر سابقه تاريخى موحشى دارد كه در آن تاريخ چون داخل تبريز شدند مردم در كشتن و مفقود كردن آنها بهر وسيله بود كوتاهى نكردند در اينموقع يا مردم در نظر داشتند آن قصه تاريخى را تجديد نمايند و يا آنكه روسها ترس داشتند آن قصه تجديد شود اين بود كه سخت ايستادگى كردند چند روز جنك درگير بود از طرفين جمعى كشته شدند يك دفعه هم بروسها شكست وارد ساختند ولى معلوم است يكعده مجاهد در جنك با چند هزار قشون مرتب قوى روس تا يك اندازه تاب مقاومت دارد از آن اندازه كه گذشت مجاهدين متفرق ميشوند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nفصل بيست و سوم وقايع جانگداز تبريز و اقدامات در خارج\r\nاواسط دهه عاشورا يكهزار و سيصد و سى ( 1330 ه ) قشون وحشى روس وارد تبريز شده بناى قتل و غارت را ميگذارد حتى از كشتن زن و بچه هم دريغ نميكند قشون روس در تبريز انواع وحشيگرى را نموده ميگويند قشون امپراطورى غضبناك شده است بالاخره عنوان ميكنند ما در اين حادثه دولت ايران را مسئول نميدانيم و خودمان مؤسسين و مظنونين را محاكمه نظامى كرده مجازات ميدهيم بديهى است در اينحال اينك قشون روس مستبدين همان شهر خواهند بود كه چند سال است از طرف ملتيان در فشار بوده آواره و مخذول بوده‌اند در اين صورت مؤسسين و مظنونين وطنخواهان و اشخاص باوجدان ميشوند مجلس محاكمه مشئوم روس در تبريز پس از كشتار بسيار كه كردند دائر شد و جمعى از بزرگان و رؤساى مشروطه‌خواه را از روحانيان و از جوانان تحصيل كرده باوجدان و از صاحبان افكار جديد بدار زدند و به خيال خود چراغ احساسات تازه را در آذربايجان خاموش كردند . قشون روس در روز عاشورا دهم محرم يكهزار و سيصد و سى 1330 بزرگترين اشخاص و وطن‌دوست‌ترين روحانيان تبريز ثقة الاسلام را جزو مقصرين بدار زد و خواست قدرت خود را بملت ايران نشان داده بگويد در بزرگتر روز مذهبى و ميان متعصب‌ترين مردم ايران مىشود بزرگترين روحانيان را علنا كشت و كسى نتواند نفس بكشد بلى كردند آنچه خواستند و در حقيقت اين اشخاص بدست مستبدين داخلى كشته شدند كه چون اندك پر و بال يافتند خواستند تلافى كرده باشند آنچه را مشروطه‌خواهان بعد از فتح تهران كردند كه شيخ فضل اللّه نورى و ميرهاشم تبريزى و غيره را كشتند بهرصورت بعد از اين روز باز جمعى از مشروطه‌خواهان را گرفتند و كشتند و شهر تبريز بلكه آذربايجان و بلكه تمام شمال ايران تا اطراف تهران در زير اشغال قشون روس در آمد در اينوقت كه من اين شرح\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nحال را مينويسم دوازده هزار قشون روس در نقاط شمالى ايران اقامت دارد انگليسيان هم يكعده سوار هندى بجنوب ايران فرستاده‌اند ولى كمتر مداخله ميكنند و مقصودشان به ظاهر حفظ راهها و قنسولخانها و تجارتخانهاى خودشان و مخصوصا نفت است و اينكه بر حسب قراردادى كه با روس دارند چون قشون روس در شمال وارد شده ميخواهند آنها هم صورتى بجا آورده باشند .\r\nسياست خارجى انگليس در اين وقت كه بوزارت خارجه ادوارد گرى است باندازه‌ئى ميدان مداخله در ايران بروس داده كه نه تنها بسياست و تجارت خودش ضرر زده بلكه از شأن و مقام انگليس در ايران و در تمام مشرق كاسته است در جلد دوم اين كتاب نوشتيم كه حاكم ما بين روس و انگليس در وسط آسيا عهدنامه 1907 است و در آن عهدنامه منطقه نفوذ تجارتى هريك معين گشته و مقرر است هيچيك از آنها مداخله پولتيكى در ايران نكنند و نگذارند ديگرى هم مداخله نمايد اما روسها بفصول عهدنامه وفا نكرده تصرفات مالكانه در شمال مملكت ميكنند حكومت انگليس هم نگاه مىكند و ساكت ميماند .\r\nيكى از مطالب عمده ايران مسئله راه‌آهن است كه روسها از ناصر الدين شاه امتياز آن را به مدت معينى گرفته نگاهداشتند تا ديگرى امتياز نگيرد و خودشان هم نساختند حالا آن مدت تمام شده و ممكن است دولت ايران اين امتياز را بآلمان بدهد لهذا هم روس و هم انگليس از اين بابت نگرانند على الخصوص كه آلمان راه‌آهن بغداد را ممكن است به زودى بسرحد ايران برساند و مذاكره هست كه تقاضاى راه خانقين و تهران را خواهد كرد اگرچه روس بواسطه قراردادى كه در ملاقات دو پادشاه در پوتسدام رويداده و قرارى كه با آلمان داده تا يك اندازه خيالش آسوده است و ميداند آلمان در شمال ايران مزاحم او نخواهد بود ولى انگليس بينهايت نگران است و البته نخواهد گذارد آلمان بواسطه راه‌آهن بغداد در خليج فارس پروبالى باز كند در اين صورت در باب راه‌آهن ايران با روس موافقت مىكند كه برضاى يكديگر فيصل يابد در اين حال در راه سياست خارجى ايران تا وقتى كه تكليف قطعى راه‌آهن معين نشده باشد هرقدم برداشته شود مسئله راه‌آهن را بايد پيش پاى خود ديد و در\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nهر نظريه سياسى كه در زير پرده نازكى انگليس راجع بايران بروس بدهد روح مسئله را جلوگيرى از راه‌آهن بغداد و اطمينان يافتن از عدم موفقيت آلمان بگرفتن امتياز راه‌آهن در ايران بايد ديد در اين صورت پس از آنكه انگليسها ديدند روسها پىدرپى بر تجاوزات خود در ايران ميافزايند و پاى بست عهدنامه 1907 نميشوند به خيال ميفتند جلوگيرى اساسى كرده باشند خاصه كه صحبت كشيدن راه‌آهن ايران هم از جانب روسها مىشود يكنفر از اعضاى دوماى روس براى اين كار بلندن ميرود و مأيوس برميگردد اين است كه از روى عاقبت‌انديشى انگليسيان يك عهدنامه مخفى با روس ميبندند و چنان كه مستشرق معروف پرفسور ادوارد براون انگليسى دوست ايران اين مطلب را حدس زده عهدنامه مزبور بايستى ما بين 24 نوامبر 1911 و 14 دسامبر اينسال بسته شده باشد چه در ميان اين دو تاريخ دو مرتبه در پارلمان انگليس از وزير خارجه پرسش شده است عهدنامه مخفى با كسى داريد يا نه در تاريخ اول جواب منفى داده و در تاريخ دوم مثبت مستشرق سابق الذكر ميگويد چه دور باشد كه در ميان اين دو تاريخ عهدنامه مخفى ما بين انگليس با روس راجع بايران بسته شده باشد و بديهى است در اين عهدنامه ايران به تمام معنى ميان روس و انگليس تقسيم شده است ديگر تا دست حوادث روزگار چه قدرت‌نمائى بروز بدهد خلاصه نگارنده ميرود بپاريس و پس از ورود شرحى بتقىزاده مينويسد ( تقىزاده بعد از مدتى كه در تبريز بود باسلامبول رفته آنجا اقامت گزيده و اين ايام بمناسبتى بپاريس آمده و بلندن رفته است ) كه اگر در لندن توقف داريد آنجا شما را خواهم ديد و اگر مراجعت بپاريس ميكنيد زودتر بيائيد كه همديگر را ملاقات نمائيم مرادم اينست بدانم او بچه خيال باروپا آمده و در چه راه سير مىكند و ببينم آيا حوادث واقعه و دور شدن از ايران و بىنتيجه ماندن خيالات او و رفقايش و متزلزل شدن استقلال ايران آنقدر به او اثر كرده است كه حالا حرفهاى بىغرضانه مرا كه در تهران ميگفتم تصديق كند و من بعد راهى را كه بايد پيمود بپيمايد بلكه بتوانيم راه صحيحى پيش پاى فرقه دموكرات ايران بگذاريم كه وظيفه امروز خود را بشناسد و به آن رفتار كند تقىزاده بعد از سه روز بپاريس ميآيد و مرا ملاقات مىكند در ملاقات اول ميبينم تغيير كلى در حال او پيدا شده\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو شايد تا يك اندازه از بعضى ترتيبات گذشته پشيمانى داشته باشد اين است كه مكرر در مجالس خصوصى و در مجمع ايرانيان باهم نشسته گفتگو ميكنيم كه كارهاى حاضر ايران نتيجه مقدمات گذشته است و امروز براى تغيير اوضاع حاضر از دست ما در اروپا كارى ساخته نيست اما ميتوانيم از امروز ترتيب مقدماتى بدهيم كه براى فرداى ايران مفيد باشد ميتوانيم تشكيلات صحيح بدهيم ميتوانيم ايرانيان محصل را كه در خارجه هستند تشويق كنيم كه بتوانند پس از ختم تحصيلات در يك فكر و خيال بايران برگردند ميتوانيم افكار اروپا را بتوسط روزنامجات بسوى ايران بيشتر از اينكه هست متوجه سازيم ميتوانيم اختلافات شخصى را كه بنام فرقه روزگار مملكت را سياه كرده بهروسيله باشد مبدل بالفت و آميزش كنيم خاصه كه دولت هم همراهى كند و از بابت مخارج نگران نباشيم ما بايد بدانيم بعد از اين تكليفات ما در راه خدمت به وطن مضاعف شده و بر هرايرانى واجب است دقيقه‌ئى آرام نگيرد تا مطمئن شود وطن مستقل دارد از اين قبيل حرفها مىزنيم و همه تصديق ميكنند و بالاخره با بعضى قراردادها تقىزاده هم حاضر مىشود با ما كار كند و از پاريس باسلامبول ميرود كه آنجا بوظائف خود رفتار نمايد ديگران هم هركدام بتكليفات خود ميپردازند و پس از يك ماه خطى از تقىزاده بنگارنده و بيكى ديگر از اعضاى هيئت ميرسد كه ما را برفتن باستانبول و شركت نمودن در اجراى نقشه‌ئى كه تازه در آنجا كشيده‌اند ترغيب مينمايد بىآنكه بدانيم نقشه چيست و نقشه‌كشان كيانند ما پذيرفتن يا نپذيرفتن دعوت را موكول بدانستن نقشه ميكنيم بىآنكه آگاهى تازه‌ئى در اين موضوع دست بدهد و حدس زده مىشود كه ميخواهند بانقلاب تازه‌ئى در ايران شروع نمايند در اينوقت خبر ميرسد جمعى از انگليسيان كه بنام كميته ايران در لندن مجمعى دارند ميخواهند ميتينگى بدهند بر ضد اقدامات روس در ايران و از لندن حسن‌طلب مىشود كه در اينموقع من هم آنجا باشم اين است كه روز يازدهم ژانويه 1912 از پاريس روانه لندن ميشوم .\r\nكميتهء سياسى انگليس و ايران كه پرفسور براوون و مستر لنج از اعضاى آن بايران و ايرانيان از ديگر اعضاء نزديكتر ميباشند و براى منافع مشترك ايران و انگليس كار ميكنند در يكى از بزرگترين طالارهاى عمومى لندن ميتينگى ميدهد چند هزار نفر\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاز طبقات مختلف آنجا جمع ميشوند و از تجاوزات روس در ايران شكايت ميكنند و در نتيجه از دولت خود ميخواهند اقدام كند قشون روس از ايران خارج گردد و دولت روس بعهد و پيمانى كه در موضوع رعايت استقلال ايران با انگليسيان بسته است وفا نمايد .\r\nو البته مضرتهاى خصوصى تجاوزات روس را در ايران براى هند در ضمن مذاكرات خاطرنشان ملت خود مينمايند چنان كه نقشه بسيار بزرگ ايران را بر ديوار آويخته كلمه اصفهان را با خط درشت از گوش تا گوش نقشه كه چند متر است نوشته گويندگان بحاضرين نشان داد و ميگويند اگر پاى روس بكنار زاينده‌رود رسيد او را در هندوستان بايد ديد و مردم را با اين صحبتها بهيجان ميآورند .\r\nناطقين اين مجلس اعضاى كميته هستند پروفسور براوون و مستر لنج بيشتر از ديگران صحبت ميدارند و رامزى ماكدونالد رئيس عمله‌ها و كارگران از همه پرحرارت‌تر صحبت ميدارد و ميگويد دولت ما بهروسيله هست گرچه بوسيله جنگ بايد از تجاوزات روس در ايران جلوگيرى نمايد در نقشه ايران كه اينجا ديده مىشود سه منطقه بطور وضوح مشاهده ميگردد منطقه بيطرف در وسط منطقه نفوذ انگليس در جنوب و منطقه نفوذ روس در شمال كه بيش از نصف ايران را شامل مىباشد بموجب معاهده 1907 روس و انگليس .\r\nدر اين مجلس اول قرار بوده است يك ايرانى هم صحبت بدارد و نگارنده را براى اين كار بلندن خواسته‌اند ولى بعد بهتر ديده‌اند كه گويندگان همه انگليسى بوده باشند از اين جهت نطقى را كه نگارنده بايد بكند نوشته در روزنامه تيمس درج مىشود .\r\nاين ميتينگ هياهوى شديدى در انگلستان و مخصوصا در لندن و منچستر كه ميتينگ مزبور در آنجا تجديد مىشود مستمسك بدست دولت ميدهد كه با روسها تجديد مذاكره نموده از تجاوزات و عمليات ستمكارانه خود در ايران دست بكشند و البته تا حدى هم بىاثر نميماند بىآنكه قشون روس از وطن ما خارج بشود و شايد برفتن قسمت مهمى از قشون روس كه در شمال است به اصفهان چنان كه بنا بوده است برود بواسطه همين ميتينگ و اقدامات تازه دولت انگليس بوده باشد در ضمن نطق ناطقين هم واضح بود كه به اين نكته نظر مخصوص دارند و شايد انعقاد اين مجلس براى همين بوده است كه با رفتن قشون روس بكنار زاينده‌رود بمصالح سياسى و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nتجارتى انگليس جلوگيرى شود ايران هم در اين نفع شركت داشته است .\r\nپرفسور ادوارد براوون\r\nبهرحال پس از اتمام كار ميتينگ مزبور نگارنده بدعوت پرفسور براوون\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبكامبريج رفته چند روز در خانه استاد زبانهاى شرقى در دار الفنون كامبريج و دوست صميمى ايران ميمانم و يكى دو مرتبه با استاد مزبور بدار الفنون رفته كتابخانه آنجا و مخصوصا قسمت شرقى آن را كه بسعى او وسعت و عظمت يافته است ميبينم و شاگردان فارسى و عربىخوان را بتقاضاى استادشان امتحان ميكنم پرفسور براوون زن فرانسوى دارد و بسيار به او علاقمند است كتابخانه شخصى استاد مزبور مشتمل است بر انواع كتب ادبى و تاريخى و غيره ايران .\r\nدر اين ايام شستر امريكائى از ايران اخراج شده وارد لندن مىشود او را ملاقات ميكنم و تذكر مىدهم كه در تهران به او توصيه كردم در كارهاى سياسى بهيچوجه دخالت نكند ميگويد خواستم دخالت نكنم ولى بعضى از هموطنان شما كارى كردند كه سياست در من دخالت كرد از احوال ايران و سياست خارجى آن ميپرسم ميگويد مگر جنگ بزرگى پيش بيايد كه در اثر آن ايران نجات بيابد و گرنه خلاص آن بسيار مشكل است شستر كتابى راجع بايران نوشته است كه بسيارى از حقايق آن عهد را دربر دارد و بهر صورت او در خدمتگزارى نسبت به وطن ما كوتاهى نكرد و سعيش مشكور است .\r\nاوائل ماه صفر يكهزار و سيصد و سى 1330 از لندن بپاريس آمده ميبينم وزير مختار ايران نه تنها انجمن سياسى را برهم زده بلكه شاگردان را هم از داشتن مجمعى كه هيچ مربوط بسياست نبوده است منع نموده از اين بابت دلتنگ شده بى آنكه او را ملاقات كنم بجانب سويس رهسپار ميگردم و بانتظار پيش آمدن روزهاى بهترى در شهر مونترو اقامت ميگزينم چون پس از حوادث اخير ايران لازم ميدانم اقامت خود را در خارج طولانى كنم تا ببينم عاقبت كارها چه مىشود .\r\nدر اين ايام شرحى بنايب السلطنه ايران نوشته از او تكليف ميخواهم و جواب مطالب سابق را مطالبه ميكنم و هم شرح مفصلى بتقىزاده نوشته باستانبول فرستاده او و رفقايش را منع ميكنم كه در اين حال بىرويه مداخله‌ئى در كارهاى ايران بشود و مينويسم امروز هراقدام انقلاب‌آميز مضر است و چون دولت ضعيف است ناچار توسل بقوه اجنبى ميجويد و مداخله بيگانگان بيشتر ميگردد پس همان بهتر كه مليون\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nهر كجا هستند با يكديگر اتفاق كنند و در موقع خود با استعداد كافى بوظيفه وقت رفتار نمايند از گذشته عبرت بايد گرفت اين مكتوب ميرود و جوابى نميآيد و معلوم مىشود كه آنها نقشه‌ئى را بعجله تعقيب مينمايند و بعد شنيده مىشود كه توسط يار محمد - خان ( يار محمد خان جوان باحرارتى است از كاركنان حزب دموكرات با عده‌ئى از مجاهدين در خدمت دولت و براى دفع سالار الدوله در ايالت كردستان و لرستان در تحت فرمان عبد الحسين ميرزاى فرمانفرما كار مىكند ) ميخواهند بر ضد حكومت حاضر تهران قيام نمايند اين است كه يار محمد خان با فرمانفرما مخالفت كرده باتفاق مجاهدين كه تحت امر او هستند بمخالفت با دولت قيام مىكند بعنوان مشروطه‌خواهى و مطالبه افتتاح مجلس شورايملى كار از او پيشرفت نميكرده ناچار با سالار الدوله كه پس از جنگهاى متعدد با دولت بالاخره شكست خورده در اطراف لرستان و كردستان متوارى بود پيوند كرده بعبارت ديگر سالار الدوله هم با حزب دموكرات عهد و پيمان نموده باتفاق مجاهدين حمله بكرمانشاهان مينمايند و با خسارت بسيار كه بر جان و مال مردم وارد مىشود آن شهر را تصرف ميكنند پس از چندى فرمانفرما كه در كردستان است بعزم پس گرفتن كرمانشاهان حركت مىكند همين كه نزديك ميرسد سالار الدوله و يار محمد خان كرمانشاهان را بىجنگ به او واگذار نموده ميروند فرمانفرما از اين موفقيت بىزحمت و بىخسارت بسى شادمان مىشود ولى يكى دو روز عمر اين شادمانى بيشتر نيست چه سالار الدوله پس از ترك كرمانشاهان كردستان را كه از حكومت و استعداد خالى است تصرف كرده آنجا را مركز خود قرار ميدهد و پس از ديدن تدارك قابل يار محمد خان را براى گرفتن كرمانشاهان از دست فرمانفرما ميفرستد يار محمد خان در پشت شهر كرمانشاهان شبانه با قشون دولت جنك كرده در آن جنك كشته مىشود و يارانش متفرق ميگردند و نقشه‌ئى كه بنا بوده است بدست او جارى شود از ميان ميرود در اين ايام بقدرى هم و غم بر من احاطه كرده است كه كمتر در عمر خود اين حال را در خود ديده‌ام از همه جا و همه كس دارم نااميد ميشوم در اين حال بعضى از جوانان ايرانى محصل از لوزان به مونترو آمده از من درخواست ميكنند محل اقامت خود را در لوزان قرار داده از آنها سرپرستى نمايم و در تاريخ و ادبيات و اخلاق و غيره\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nگاهى براى آنها مذاكره نمايم چون از تنهائى در مونترو خسته شده‌ام و اين كار را هم خدمتى بمعارف ميدانم اجابت نموده بلوزان ميروم در ربيع الاول يكهزار و سيصد و سى 1330 و هم در اين ماه از لندن مكتوبى ميرسد از دفتر كنگره نژادى حاصلش آنكه ما قبول كرديم در كميته مركزى دائمى كنگره نژادى يكنفر نماينده اختصاص بايران داشته باشد به شرط آنكه آن نماينده شما بوده باشيد و با تشويقى كه از سفارت لندن مىشود عضويت كميته دائمى مركزى را كه چهار سال بايد دوام يابد ميپذيرم و چون حالت مزاجى من اجازه نميدهد بلندن مسافرت كنم شرح ذيل را در جواب كنگره نوشته با ترجمه انگليسى آن بلندن ميفرستم .\r\n4 ربيع الثانى يكهزار و سيصد و سى 1330 مطابق 24 مارس 1912 از لوزان بكميته مركزى كنگره نژادى - ملل مختلفه را آگاه نمودن از اخلاق و عادات يكديگر لغو نمودن مدخليت رنگ و ديگر ما به الامتيازهاى نژادى مختلف را در ميدان علم و تربيت - كوشش كردن در اتحاد اصول تربيت و تعليم در دار العلومهاى ملل مختلف - ترويج نمودن از خط و زبان سهل التناول بين المللى - واداشتن هريك از ملل را برعايت احترامات ملل ديگر و محترم شمردن هريك مقدسات مذهبى و ملى ديگران را گرچه به آن معتقد نباشد - نفوذ دادن معلومات عاليمرتبه امروز را در اقوامى كه بواسطه نامساعدتى اسباب از قافله ترقى عقب افتاده‌اند - اقدام نمودن به آنچه وسيله الفت و آميزش ملل و بر طرف شدن موجبات جنگ و جدل است - و بالجمله استفاده نمودن از روشنائى ترقيات محير العقول عالم در قرن بيستم كه اينها است يگانه مقصد كنگره نژادى عالم حسنش غير قابل انكار است .\r\nبلكه حقيقت انسانيت بسراسر هستى خود اين انديشه عالى را تقديس مىكند و پيروانش را بهزار زبان تبريك ميگويد .\r\nولى آنچه شايان دقت است اين است كه در مقابل طمعكارى جمعى سرمايه - داران بيمروت و حريصان بكشورستانى كه در تجاوز بحقوق و حدود ديگران افتخار مينمايند و ريخته شدن خون اولاد بشر را در راه رسيدن بمقصدهاى نامشروع خود مباح ميدانند و از كتاب حقوق ملل بملتهاى ضعيف هيچگونه بهره نميدهند آيا اقدامات\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nانسانيت‌پرورانه كنگره نژادى و ديگر كنگره‌هاى صلح‌پرور تا چه اندازه قابل تأثير خواهد بود .\r\nدر صورتى كه كرسيهاى دوائر رسمى كه مصدر خير و شر امور است بيشتر بوجود خودپسندانى مشغول است كه گوش آنها بشنيدن نصيحت عادت ننموده چنان كه ديديم در چند ماه فاصله ما بين ژويه و مارس يا ما بين افتتاح كنگره نژادى و شروع بتأسيس كميته مركزيش از جانب دولتهائى كه ميخواهند سرمشق ديگران باشند چه تجاوزات بحدود ملكى و سياسى و مذهبى اقوام ديگر شد كه همه موجب نااميدى شرقيان است عموما و مسلمانان خصوصا از اينكه بتوانند باور كنند خوشبختى مختصرى را مىتوانند از جانب غربيان دريافت نمايند با وجود اين من از كسانى هستم كه از پيروى مقاصد انسانيت‌پرورانه به زودى مأيوس نميشوم و معتقد هستم كه هردر بسته را باستقامت بكوبى گشوده خواهد شد على الخصوص كه دست با قدرت حقيقت هم همراه آن باشد .\r\nو با اين عقيده راسخ در تشكيل كميته مركزى كنگره نژادى عالم بنام ملت خود شركت مينمايم و ميدانم كه اگر بانصاف در صفحه احوال ملل حاضر نظر نمائيم و بخواهيم باسباب بدبختيهاى گوناگون بعضى از آنها پى ببريم خواهيم ديد كه بدبختيهاى مزبور بضعف قواى علمى و عملى ايشان بيشتر مستند است تا بتجاوزات تجاوزكنندگان بحقوق و حدودشان در اين صورت بهترين راهى كه اقوام مزبور را براى سعادت رسيدن بآمال خود هست همين راه است كه كنگره نژادى بايشان مينماياند ( و همه دانشمندان عالم همه گفته‌اند ) زيرا خوى گرگى را از صفحه روزگار نميتوان محو كرد ولى خفتگان را به قوت دانش ميتوان بيدار كرد و ضعيفان را بقدرت پرورش ميتوان قوى ساخت كه بحقوق خويشتن دانا و بنگاهداريش توانا گردند و بدانند كس نخارد پشتشان جز ناخن انگشتشان و چون در اين وقت احوال مزاجى من اجازت نميدهد كه مجددا بلندن آمده در جلسات كميته مركزى حاضر گردم لهذا بوسيله اين مكتوب تشكرات صميمى خود را بنام ملت ايران تقديم مينمايم و افسوس ميخورم كه حوادث مهم اسفناك اخير ايران كه يك صفحه از تاريخ وسيع اين ملت قديم را تاريك كرد و با اينكه حقانيت ايشان بر عالميان آشكار شد هنوز گريبانشان از دست بدبختيها رهائى نيافته طورى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nخاطر دولت و ملتى را پريشان كرد كه براى اجراى مقررات كنگره نژادى هنوز هيچگونه فرصت و فراغتى بدست نياورده‌اند و با بيقرارى رسيدن بروزهاى بهتر را اميدوارند بلكه بتوانند آنچه را فوت نموده‌اند تدارك بنمايند .\r\nو تجديد ميكنم احترامات فائقه خود را و موفقيت كنگره محترم را در اجراى مقاصد انسانيت پرورانه‌اش و سعادت ملت خود را در مساعدت با آن مقاصد حسنه از خدا خواهانيم .\r\nافسوس كه حوادث ايران و بىاعتنائى اولياى امور نگذارده است تاكنون هيچگونه اقدام از طرف ايرانيان در همراهى با مقاصد كنگره نژادى شده باشد و در كنگره دوم كه هرقوم اقدامات خود را بميدان خواهند آورد ما دست خالى نبوده باشيم كميته مركزى كنگره مزبور پس از انعقاد درصدد شد كه در جميع ممالك كه شركت در كنگره نموده‌اند كميته محلى تشكيل داده با آنها كار كند و بتوسط نگارنده اقدامات مجدانه شد كه در تهران چند تن از دانشمندان انجمن كرده كميته محلى را تشكيل دهند نه وزارت معارف كه مرجع اين كار بود اقدام كرد و نه دانشمندانى كه از وجدان آنها درخواست خصوصى كرده بودم مساعدت نمودند بلكه همه جواب يأس دادند . خلاصه با مأيوسى از همه جا و همه كس مدتى در لوزان اقامت ميكنم با دست تنگى شديد از بابت معاش از تهران نوشتند اكنون كه زحمت سرپرستى محصلين را تحمل مينمائى چه بهتر كه اين كار از طرف دولت رجوع شود و معاشى هم بدهند ناصر الملك نايب السلطنه هم تصديقى در اين باب مىكند اما صورت حصول نمييابد بواسطه اغراض شخصى معاندين من . خلاصه طولى نميكشد كه ناصر الملك باروپا سفر مىكند و اينجا لازم است علت مسافرت ناصر الملك را باروپا زان پس حوادث بعد را بنويسم .\r\nبايد قدمى چند برگشته چنان كه از پيش اشارت رفت بگوئيم چون ناصر الملك نايب السلطنه شد و بتهران رسيد و سپهدار را رئيس الوزراء نمود سردار اسعد بختيارى دلتنك شد بواسطه رقابتى كه با او داشت در صورتى كه اصلا با نيابت سلطنت ناصر الملك همراه نبود و طرفدار مستوفى الممالك بود اين بود كه از اول بناى ناسازگارى را گذارد و هرقدر\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nناصر الملك ميخواست او را با خود رام كند نميشد على الخصوص كه بواسطه وقايع فارس كه حكومت نظام السلطنه در آنجا بر خلاف ميل سردار اسعد جارى ميشد بينهايت افسرده بود چه يكى از خيالات عالى او ضديت نمودن باصولة الدوله رئيس قشقائى است كه موافقت نمودن با اولاد قوام الملك شيرازى و حكومت نظام السلطنه نتيجه به عكس داده اولاد قوام مقهور و يكى از آنها مقتول گشته و صولة الدوله مسلط و مقتدرتر شده و بالجمله سردار اسعد با كمال دلتنگى از تهران باروپا حركت مينمايد بعد از حركت سردار اسعد و داخل شدن محمد على ميرزا به خاك ايران به قصد رسيدن بتخت و تاج و حمله سالار الدوله از طرف مغرب ناصر الملك بىاندازه متوحش شده چاره‌ئى براى خود نديده مگر اينكه بختياريها را روى كار آورده از قوت آنها استفاده نمايد اين است كه صمصام السلطنه نجفقليخان بختيارى را رئيس الوزراء و سردار محتشم - بختيارى را وزير جنگ مينمايد و مكتوبى بسردار اسعد باروپا نوشته از او دلجوئى مىكند و او را دعوت مينمايد كه بايران برگردد و مينويسد كه بعد از آمدن شما من براى استراحت باروپا خواهم رفت يعنى اگر صمصام السلطنه را كه رتبه شما را ندارد رئيس الوزراء كردم شما هم بجاى من نائب السلطنه خواهيد شد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nفصل بيست و چهارم حكومت بختيارى در ايران\r\nرياست رؤساى بختيارى بر دولت كه هرگز تصور اين مقام را براى خود نميكردند آنها را وادار مىكند كه جدا در مقابل حملات محمد على ميرزا و سالار - الدوله ايستادگى نمايند على الخصوص كه قوه ارامنه و مجاهدين هم كه در تحت رياست يپرم خان رئيس كل نظميه ايران تشكيل وسيعى دارد با آنها همراه است اين است كه محمد عليميرزا را دفع ميدهند و سالار الدوله را مكرر شكست داده متوارى ميسازند رياست بختيارى و پيشرفت كار آنها در ايران بسردار اسعد در اروپا قوت داده او را براى مراجعت بايران حاضر مىكند او هم بفكر خود ميخواهد اسباب قوتى در خارج براى خود فراهم كند كه ديگر تزلزلى در كار بختيارى نباشد و رياست براى او باقى بماند و بلكه خود را بتخت و تاج ايران هم نزديك نمايند سردار اسعد تصور رسيدن به آن مقام را هم مىكند و اگر مانع خارجى نداشته باشد در داخل مملكت براى اين كار اشكالى ديده نميشود اين است كه بعضى بندوبست‌ها در خارج كرده با سعد الدوله كه بعد از توپ بستن مجلس رئيس الوزراى محمد عليميرزا شد و بعد از غلبه نمودن ملتيان از ايران خارج شده در سويس متوقف است قراردادى مىكند كه او را بايران برگرداند و در اين كار شايد قصدش تراشيدن يك شخص سياسى در مقابل ناصر الملك است و هم در پاريس با اشخاصى ملاقات مىكند و عازم مىشود باتفاق مخبر السلطنه كه بعد از معزول شدن از حكومت آذربايجان باروپا آمده است روانه ايران گردد و سردار اسعد در ورود بتهران خود را مشير و مشار كل ميداند صمصام السلطنه رئيس الوزراء مجبور است از او تا يك اندازه حرف‌شنوى داشته باشد مردم بى خبر هم تصور ميكنند هركس باروپا رفت و برگشت از تمام سياست خبردار ميگردد اين است كه در باب اقدامات روس و تحكمات او از وى رأى ميخواهند سردار اسعد نظر به قراردادى كه در خارج داشته يا\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاز روى فكر خودش كه غالبا عمقى ندارد ميگويد بايد هرچه روس ميخواهد به او داد معلوم است اين سخن در اين موقع اگر احساسات ضعيفى هم در ملت هست خاموش مىكند .\r\nولى چيزى كه ميتوان گفت اين است در اينوقت كه قوه دولت تقريبا منحصر است بقوه بختيارى و رشته امور مملكت هم بدست آنها است بطريق مستقيم يا بتوسط توصيه انگليسيان بروسها كه با بختياريها ضديت نكنند آنها شروع به كار ميكنند .\r\nو بعد از پيشرفت كردن مقاصد روس در آذربايجان و نقاط شمالى و بلكه در مركز و متزلزل شدن استقلال ايران ناصر الملك ميخواهد مجلس شورايملى را دائر كند ولى پيشرفت نميكند چونكه سردار اسعد با دائر كردن مجلس همراه نيست و اظهار مىكند بودن مجلس مخل به كار حكومت مقتدرى است كه امروز لازم است و خارجه هم آن را ميخواهد و از يك طرف بقاى حكومت بختيارى را در دائر نبودن مجلس ميداند و همچنين بودن مجلس را اسباب قوت كار ناصر الملك ميشناسد كه آن را طالب نيست روسها هم با دائر شدن مجلس همراه نيستند و دليلش واضح است در اين صورت كار ناصر الملك سست شده و سردار اسعد بىعنوان مشغول كار نيابت سلطنت ميگردد چند ماه هم به اين ترتيب ميگذرد و كار باينصورت در ميآيد كه ميان صمصام السلطنه و سردار اسعد در باطن بر هم مىخورد چه صمصام السلطنه ميخواهد مقام رياست خود را حفظ كرده باشد و سردار اسعد ميخواهد او تابع صرف از آراء وى بوده باشد و اين اختلاف سبب مىشود كه صمصام السلطنه بناصر الملك نزديكتر شده ناصر الملك هرچه ميتواند با او همراهى مىكند و مكرر ميخواهند صمصام السلطنه را وادارند استعفاء بدهد ولى او جواب ميدهد چون مجلس شورايملى در زمان رياست من بسته شده و مرا مجلس پذيرفته است لهذا تا مجلس را دائر نكنم استعفاء نخواهم داد و لكن قوت مجلس‌نخواهان بر مجلس‌خواهان غلبه دارد و مجلس دائر نميشود تا در ماه رجب يكهزار و سيصد و سى 1330 كه ناصر الملك بعنوان تغيير آب و هوا و سفر دو سه ماهه از تهران با اهل و عيال باروپا حركت مىكند و كار دولت يك جهت در كف اختيار سردار اسعد ميفتد .\r\nو بايد دانست كه بعد از وقايع جانگداز آذربايجان سپهدار را حكومت آذربايجان\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدادند به اين خيال كه او با روسها سازش دارد و آنها حكومت او را قبول خواهند كرد و به اين عنوان اسمى از برقرار بودن حكومت ايرانى در آنجا خواهد بود سپهدار در صورتى كه بهيچوجه حاضر نبود از طرف دولتى كه رئيسش بختيارى باشد بحكومت آذربايجان برود ولى ناصر الملك او را راضى مىكند و ميفرستد سپهدار بدفع الوقت بعد از زمان طولانى خود را نزديك تبريز مىرساند ولى صمد خان كه از طرف روسها حكمران آذربايجان است تا مدتى او را نپذيرفته بالاخره بتوسط مأمورين روس به او نصيحت داده مىشود و ميپذيرد در صورتى كه رسم حكومت با خودش باشد و اسم با سپهدار .\r\nسپهدار هم با كمال كدورت در تبريز مانده منتظر است بهروسيله باشد دست مداخله بختياريها را از دامان دولت كوتاه نمايد و حركت ناصر الملك از تهران و قوت يافتن كار سردار اسعد هم مخالف رضاى اوست در اين احوال منتشر شد كه سپهدار حاضر شده است محمد عليميرزا را بآذربايجان وارد نموده از آنجا بتهران بفرستد اين خبر طورى نشر يافت كه نزديك بحصول تصور ميشد اين بود كه بختياريها بدست و پا افتادند چه ميدانستند اين دفعه به اين ترتيب و با بودن چندين هزار نفر قشون روس در داخل مملكت و همراهى سپهدار و نبودن ناصر الملك در مركز ديگر مانعى در كار محمد عليميرزا نخواهد بود و آنها هم اگر روس بخواهد او بتهران برسد مخالفت نميتوانند بكنند بهرصورت چنان صلاح ديدند با ناصر الملك از در خصوصيت در آيند و او را بتهران برگردانند كه به اين وسيله از آمدن محمد عليميرزا جلوگيرى شده باشد و بهانه بىرئيس بودن دولت از دست خارجه گرفته شود اين بود كه سردار اسعد پسر خود سردار بهادر را كه براى گردش باروپا آمده بود مأمور كرد ناصر الملك را ديده او را از سردار اسعد اطمينان بدهد و بگويد من اگر از شما اطمينان حاصل كنم و شما نخواهيد كابينه بختيارى برقرار باشد صمصام السلطنه و سردار محتشم را از كابينه بيرون خواهم كرد و از طرف ديگر معتمد خاقان كه اكنون قوام الدوله است باروپا آمده بناصر الملك اظهار مىكند صمصام - السلطنه و سردار محتشم اگر از شما اطمينان حاصل كنند و شما برگرديد و نخواهيد سردار اسعد در تهران باشد او را باروپا بفرستند و شايد براى همين كار او را باروپا\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nفرستاده باشند .\r\nاز طرف كابينه تهران تلگراف بناصر الملك مىشود كه زود برويد بلندن و كارها را تمام كنيد و بايران برگرديد چه در اين ايام وزير خارجه روس سازانف بلندن مسافرت نموده است كه با دولت انگليس راجع به كار بالكان و عثمانى و ايران صحبت بدارد و قرار قطعى بگذارد و كار تقسيم ايران را با يكديگر تمام نمايند اين مطلب هم اسباب وحشت زياد در تهران شده است .\r\nكابينه تهران ميخواهد ناصر الملك برود بلندن و در مذاكرات آنها شركت نمايد يعنى از خيالات ايشان جلوگيرى كند .\r\nو هم در اين ايام قصه راه‌آهن و استقراض براى ايران در پاريس مطرح گشته كمپانى انگليس و فرانسه و روس ميخواهد امتياز راه‌آهن تمام ايران را گرفته قرضى هم بدهد در تهران كار بىپولى به سختى كشيده است اصرار دارند زودتر اين كار تمام شود كه پولى بدست آورده باشند در صورتى كه بموجب قانون اساسى وزراء حق دادن اين گونه امتيازات را در موقع انفصال مجلس ندارند ناصر الملك در جواب تأكيدات تهران اظهار داشته كه چون من بموجب قانون اساسى انتخاب شده‌ام و همان قانون مرا غير مسئول قرار داده پس بايد مجلس را دائر كنيد كه قانونا بتواند در اين كارهاى مهم رأى بدهد و اگر نميشود به زودى دائر كرد يك مجلس موقتى از طبقات خلق دائر كنيد كه رأى آنها قائم مقام رأى مجلس شورايملى باشد و هم يك وزير مسئول از طرف دولت بيايد همراه من برويم داخل مذاكرات بشويم ميان كابينه تهران و ناصر الملك اين مذاكره به طول انجاميد و در اين مدت ناصر الملك گاهى در اويان سرحد فرانسه در كنار لاك لمان بود و گاهى در سويس در شهر موننرو در تهران بملاحظات شخصى و غيره نميتوانستند وزير مسئولى انتخاب نموده بفرستند ناصر الملك هم بىبودن وزير مسئول اقدام نميكرد كه بلندن برود يا داخل مذاكره بشود كم‌كم وقت تنگ شد و وزير خارجه روس بلندن رسيد آنوقت از تهران تلگرافا صمد خان ممتاز السلطنه را در پاريس وزير مسئول كردند و مأمور نمودند كه بيايد بسويس نايب السلطنه را بلندن حركت دهد و خودش از جانب دولت داخل مذاكره گردد و طولى نكشيد معلوم شد\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكه صمد خان از پاريس براى اين كار اقدام ميكرده و بدست برادرش ميرزا اسماعيل خان ممتاز الدوله كه اكنون جزو كابينه تهران است اسبابچينى مينموده است كه اين خدمت را به او رجوع نمايند و عمده مقصودش در اين كار داخل شدن در كار استقراض و بردن كميسيون آن بوده است و بايد دانست كه در اولين قرضى كه دولت از روس كرد بتوسط امين السلطان و ارفع الدوله ، ممتاز السلطنه هم سمت كوچكى داشت و فائده مختصرى برد و در اين مقام منتظر بوده است فائده بزرگ قسمت او بوده باشد .\r\nخلاصه ممتاز السلطنه از طرف دولت وزير علوم شد كه در پاريس اين خدمت را انجام بدهد و معلوم است اين كار مخالف ميل ناصر الملك بود چه اولا به او اطمينان نداشت و ثانيا ميخواست يكى از كسانى كه در تهران گرفتار كارها و مردم هستند بيايد مسئول اين كارها بشود كه بر شخص او ايرادى وارد نگردد مداخله ممتاز السلطنه وزير مختار ايران در پاريس چه ثمرى براى آن مقصد دارد اين است كه چون ممتاز - السلطنه در مونترو نايب السلطنه را ملاقات مىكند و نميتواند او را راضى كند كه او به اين ترتيب اقدام نمايد ناچار مأيوسانه برميگردد اتفاقا در يكى از مجالس مذاكره نايب السلطنه و وزير مختار يا وزير علوم مصلحتى موقتى نگارنده در مونترو حاضر بودم و حس ميكردم كه ناصر الملك از اين اتفاق و از آمدن ممتاز السلطنه بسويس بسيار دلتنك است و با كمال ملايمت كه دارد در جواب اصرارهاى او تندى و سخت‌گوئى نموده بالاخره ميگويد بسيار خوب شما وزير علوم وزير مسئول شده‌ايد براى رفتن بلندن برويد چرا معطليد و مىرساند كه او نخواهد به اين ترتيب اقدام كرد خلاصه در خلال اين كشمكشها گفتگوى دو وزير خارجه روس و انگليس هم در لندن تمام شده معلوم مىشود اگر مقصد روس در اين ملاقات عمده اتمام كار ايران بود انگليسيان همراهى نكرده رضا ندادند كه بر خلاف عهدنامه 1907 اقدامى در كار ايران بشود و بالاخره كه از طرف وزير روس اصرار مىشود وزير انگليس اتمام گفتگو را موكول برأى پادشاه مينمايد و مسئله بحضور پادشاه ژرژ عرض شده او رأى نميدهد صورت ظاهر استقلال ايران را برهم بزنند قرار ميدهند دولت مقتدرى در ايران تشكيل بدهند و هردو نظر كنند كه كار او به صحت جارى گرد خوانندگان اين مطلب آيا چه تصور ميكنند مملكت كهن سال ايران را كه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nچندان عهدى نگذشته است دولت انگليس روزى پانصد باجغلى باج به او ميداد تا بتواند يك بيرق در آن برافرازد و در راه حفظ و استقلالش چه شمشيرها زده و چه خونها ريخته شده است و خون هزارها از جوانانش در سالهاى آخر مثل اين است كه هنوز خشك نشده باشد در زير سايه غرض‌رانى و طمعكارى و نادانى اولياى امور كارش باينجا رسيده باشد آيا موجب خشنودى يا ملالت خواهد بود بلى هربدى در برابر بدتر البته بهتر است و خشنود بايد بود كه نگاهدارى صورت استقلال ايران با منافع دولت انگليس موافقت داشته است .\r\nاينجا اگرچه بما مربوط نيست مينويسم ملاقات دو وزير در لندن براى يكطرف نمودن كار بالكان يا عثمانى مدخليت بزرگ داشت و طولى نكشيد كه دولتهاى بالكان با يكديگر اتحاد كرده بدولت عثمانى حمله آورده جمع كثير از دو طرف كشته شدند و قسمت بزرگى از خاك عثمانى اروپا بدست دول بالكان افتاد و محرك بالكانيان عمده دولت روس است كه ميخواهد عثمانى را مضمحل كرده بغازداردانل را به روى كشتيهاى درياى سياه خود باز كند كه اگر سياست اتحاد آلمان و اطريش و ايطاليا و اتفاق روس و انگليس و فرانسه و جلوگيرى انگليس از يك طرف و آلمان و اطريش از طرف ديگر نبود در اين حمله بالكانيان بعثمانى شهر استانبول به تصرف آنها درآمده و كار عثمانى در اروپا بالمره تمام شده بود و روس به مقصد ديرينه خود ميرسيد ولى باز اختلافات سياسى دول بزرگ بفرياد عثمانى رسيده استانبول محفوظ ماند و دست او از قسمت اروپايش بالمره كوتاه نشد .\r\nبالجمله ناصر الملك بپاريس رفته آنجا اقامت كرد بىآنكه از نيابت سلطنت استعفاء داده باشد كابينه تهران بتصويب سردار اسعد بر او سخت گرفت كه يا استعفا بدهد و يا مراجعت نمايد دو وزير مختار خود را هم در پاريس و لندن مأمور كردند جواب جدى از او بگيرند اما او نه قبول رفتن كرد و نه استعفاء داد و تا اين وقت كه من اين شرح حال را مينويسم ( غره ربيع الثانى يكهزار و سيصد و سى و يك مارس 1913 ) در پاريس متوقف است و كار نيابت سلطنت را با مكتوب و تلگراف مىكند . مجلسى هم در تهران برياست سردار اسعد تشكيل شده بعنوان نظر نمودن در نظامنامه انتخابات كه هيچ رنگ\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمليت در آن ديده نميشود و معين است براى پيشرفت اغراض اشخاص است .\r\nسردار اسعد پس از يأس از ناصر الملك اسباب فراهم آورد كه سعد الدوله ميرزا جواد خان را كه پيش از اين مكرر نام برده شده است از ژنو بايران برده او را نايب - السلطنه نمايد و به اين وسيله باز خودش مشير و مشار بوده باشد و دست ناصر الملك را به كلى كوتاه كند اين بود كه تلگرافا سعد الدوله را بتهران خواست و هم صمصام السلطنه را وادار كرد از جانب هيئت دولت او را احضار كند سعد الدوله هم بروابطى كه با روسها داشت از همراهى آنها اطمينان حاصل كرده بىدرنگ مهياى رفتن بايران شد و با غرور فوق العاده حركت كرده باسبابچينى مفخم الدوله وزير مختار ايران در سن‌پطرزبورغ كه نسبتى با سعد الدوله دارد اسباب پذيرائى در راه روسيه از طرف دولت روس براى او فراهم شد نشستن در قطار مخصوص دولتى هم بر غرور افزوده خود را نائب السلطنه دانسته وارد تهران شد .\r\nبختياريها اگرچه او را براى اسباب كار خود خواسته بودند و سردار اسعد نهايت همراهى را داشت ولى باز دانستند كه خطا كردند و سعد الدوله اگر مسلط شود دست آنها را به كلى كوتاه خواهد كرد اين بود كه روزى چند گذشت و صمصام السلطنه تمكين نكرد او را مداخله به كار بدهد و مسئله نيابت سلطنت او هم سر نگرفت زيرا جمعى از مردم زير بار برهمزدن نيابت سلطنت قانونى ناصر الملك نميرفتند بالاخره تدبيرى كه سعد الدوله كرد اين بود كه عنوان نمايد سلطان احمد شاه بر حسب قانون شرع اسلام كبير است گرچه بقانون اساسى هنوز بالغ نيست و در اين صورت ميتواند خود مداخله در كارهايش بنمايد و صدر اعظم انتخاب كند و خواستند به اين عنوان هم كابينه صمصام السلطنه را بر هم بزنند و هم نيابت سلطنت ناصر الملك را و بالاخره قانون اساسى را لغو نمايند اين كار را هم ناصر الملك ضديت كرد و نگذارد جارى شود اين بود كه سعد الدوله را مقصد حاصل نگشته در ظاهر بجاى خود نشست .\r\nدر آن ايام كه سعد الدوله از ژنو عازم ايران بود روزى فيروز ميرزاى نصرة الدوله از منزل او باز آمد و مرا كه اتفاقا بژنو رفته بودم ملاقات كرده گفت سعد الدوله را ديدم از علت مسافرت او پرسيدم تلگرافى از صمصام السلطنه و ديگرى از سردار اسعد\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nارائه داد كه او را احضار بتهران كرده بودند و ميگفت با اين وصف آيا مىشود نرفت ؟\r\nچون باز مصمم بود وى را ببيند گفتم مخصوصا ميخواهم او را ملاقات كرده از جانب من بگوئيد حكايت مىشود و نميشود نيست بلكه بايست و نبايست است به اين معنى كه اگر ميخواهيد به ايران رفته از آن قوه خارجى كه تصور مينمائيد شما را تقويت مينمايد استعمال كرده حشاشه‌ئى هم كه از استقلال ما بعنوان مشروطه و قانون اساسى باقى است آن را محو نمائيد نبايست برويد و اگر ميرويد بواسطه حسن‌ظنى كه رجال خارج بشما دارند آنها را سرگرم كرده از تجاوزاتشان بحسن تدبير جلوگيرى كرده ضمنا قوه ضعيف شده دولت و ملت را تقويت نموده اساس استقلال ايران را بتدريج محكم كنيد بايد برويد اين است حقيقت امر ديگر خود دانيد و بالاخره بايد بدانيد كه پيش پاى شما براى رسيدن بهر مقصد كه داشته باشيد صاف و روشن نيست بلى اگر با ناصر الملك سازش كنيد و دست بدست يكديگر داده قدم در راه خدمتگذارى برداريد دور نباشد بتوانيد خدمتى بنمائيد و قدمى رو بسعادت ايران برداريد شنيدم كه پيغام من بسعد الدوله رسيد و ليكن ديدم كه بىاثر ماند و نتيجه را او خود ديد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nفصل بيست و پنجم ناصر الملك در اويان كنار درياچه لمان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدر ماه رمضان يكهزار و سيصد و سى ( 1330 ه ) نائب السلطنه ناصر الملك باويان آمد براى تغيير آب و هوا و استفاده از آبهاى معدنى آن شهر فاصله اين مكان از شهر لوزان با كشتى بيش از نيم ساعت نيست و با اين نزديكى من مردد بودم از او ملاقات بكنم يا خير تا اينكه از طرف او حسن طلب شد و روزى او را ملاقات كردم .\r\nدر اين ديدار غير از اظهار ملالت از اوضاع دربارى تهران و نفاق رجال دولت و طمعكارى روحانيان چيزى از او نشنيدم و در آخر مجلس باز حسن طلب كرد كه ديگر بار او را ببينم .\r\nملاقات دوم در شب بيست و يكم همان ماه در هتل اسپلانديد اويان بود چند ساعت با او صحبت داشتم گرچه مطالب هم زياد بود اما عادت ناصر الملك است مجالس خصوصيش را طولانى مىكند و ميخواهد بحسن بيان و قوت منطق حقانيت خود را در رفتارى كه مىكند ثابت نمايد .\r\nبهرصورت گفتم مسلم است آن احساسات ملى كه در دوره سلطنت قاجاريه ( در زير فشارهاى سخت كه بر ايرانيان از طرف رجال دولت و روحانىنمايان وارد ميشد ) توليد شده بود و نتيجه‌اش برهمزدن اساس سلطنت استبدادى شد بواسطه اداره شدن حكومت ملى از ميان رفت اكنون حال ملك و ملت اين است كه ديده مىشود و من كه يكتن از آن مردم هستم ميخواهم از شما نه به سمت نيابت سلطنت بلكه به سمت يكنفر ايرانى دانشمند آگاه باحوال ايران بودن پرسش نمايم راه اصلاح حال اين مملكت چيست و در صورتى كه شما نايب السلطنه هستيد چرا زودتر برنميگرديد و اگر مأيوس هستيد از اينكه بتوانيد تكليف مقام خود را ادا كرده باشيد چرا استعفاء نميدهيد كه لااقل خود را در تاريخ بيش از اين مقصر ننمائيد ناصر الملك در جواب سئوالات من شرح ذيل را گفت كه عينا درج مىشود چه تقاضا كرد هرچه ميگويد بنويسم و اين عين آن چيزى است كه نوشته‌ام .\r\nاول اساس دولت بايد معلوم باشد كه اختيار و مسئوليت با كيست اگر مشروطه است با هيئت وزراء است و نائب السلطنه بايد از حملات آسوده باشد و اگر مشروطه نيست و چنان كه حالا زمزمه مىشود كه زمام امر بايد بدست يك شخص باشد بايد صريح\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nگفت و همه بدانند و آشكار و علنى باشد كه مشروطه نيست .\r\nو اگر كسى بگويد كه صورت و عنوان مشروطه باشد ولى دولت مقتدرى كار را از پيش ببرد اگرچه مخالف اساس مشروطه يا بعضى از فصول قانون اساسى حاليه بشود اين هم برأى يكنفر نميشود و بايد علنا گفته شود و براى حفظ صورت مشروطه بايد جمعى از وطن‌خواهان و تجددپروران به صورت تشكيل شده و نظام يافته با اين مقصد همراه باشند كه اگر جمعى از تندروان ضديت كنند و دولت با آنها طرف شود از ملت جمعى با دولت باشند كه كار صورت استبداد حاصل نكند نائب السلطنه حاضر بعد از حملات ناحق كه به او شده اگر بايد مطابق همان قانون اساسى كه او منتخب شده رفتار كند بايد بىمسئوليتى او را رعايت كرده او را محترم داشت و اگر بر خلاف اساسى كه انتخاب شده متوقعيد كه زمام امور را بدست بگيرد بايد اولا اين عقيده را علنى كرد كه همه كس بداند از مشروطه ميگذريم و بعد از او پرسيد كه آيا حاضر هست اين تقبل را بكند يا خير و اگر شق سيم را اختيار كرديم و خواستيم دولتى مقتدر باشد و نائب السلطنه هم با آن دولت همراهى كند بايد اين را به ترتيب صحيح علنى كرد و معلوم نمود جمعيت ملى نظام يافته كه با اين دولت و نيابت سلطنت همراه است كيانند .\r\nو اگر هيچ در فكر اساس دولت نيستيم و تجددخواهان تفننا اين نائب السلطنه را نميخواهند در صورتى كه خود نائب السلطنه با اين خيال آنها مسلما همراهى خواهد كرد اين قدر اسبابچينى لازم نيست كه موجب تزلزل مملكت بگردد صريحا با انسانيت با خود نائب السلطنه مذاكره كرده اين مسئله را ختم نموده همه آسوده گردند .\r\nمسائل محل ابتلاء - اول رابطه خارجه - اول چيزى كه خارجه ميخواهد و بايد آرزوى خودمان هم باشد استقرار نظم و امنيت است كه باينواسطه تجاوزات خارجه بالضروره كم مىشود و بعد از آن بواسطه اشتباهات كه در گذشته كرده‌ايم و شرح لازم ندارد بعض مسائل تازه پيش آمده كه اگر خودمان در موقع بفكر افتاده بوديم كار به اين سختى نميكشيد اول مسئله راه‌آهن است اين مسئله يكى مسئله راه‌آهن ماوراء ايران است كه ما بين سه دولت است ( روس و انگريز و فرانسه ) و مسئله استقراض هم كاملا به آن مربوط است تكليف هم كردند كه داخل مذاكره بشويم چاره جز اين\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nنيست كه دولت مصالح مملكت را در نظر گرفته با كمال جرئت تصميم نمايد اگر به كلى رد خواهد كرد بايد ببيند كه از پيش ميرود يا خير و نتايج بعدش چه خواهد بود و اگر قبول مىكند بايد طرحى در نظر داشته باشد كه تا چه اندازه ميتواند قبول كند شرايط را و اگر در مقابل تكاليف بىانصافى بشود اقلا افكار عمومى اروپا حق را بجانب دولت ايران بدهند كه او براى ترقى مملكت حاضر شد ولى تكاليف شاقه آن طرف او را محروم كرد فرض كنيم كه بشرايط معقولانه اين كار صورت گرفت البته اسباب ترقى و آبادى خواهد شد ولى به چند شرط اول اينكه دولت مقتدر باشد و امنيت كامل حاصل شود كه اگر نشد معلوم است دول متبوع سرمايه‌داران خودشان مجبور خواهند بود كه راه‌آهن را حفظ نمايند .\r\nدوم اين همه سرمايه كه در ايران ريخته مىشود موجب حصول دعاوى بسيار خواهد شد اگر دولت ايران دستگاه صحيح منصفانه براى قطع دعاوى نداشته باشد لابد قطع و فصل آنها بدست خارجه خواهد شد .\r\nاما استقراض - تا كنون در مشروطه و استبداد هرچه قرض شده هباء شده و بندى بر بندهاى دولت افزوده گرديده و مسلم است كه اين آخرين استقراض است اگر بقاعده خرج شد نجى و الا هلك .\r\nپس بايد در اين استقراض زياد دقت كرد كه اولا چقدر پول لازم است چطور ضمانت ميكنند كه اصل و منفعت مرتب رد شود كه موجب دخالت خارجه نشود و بر اعتبار دولت بيفزايد .\r\nو اما مراجعت نائب السلطنه با اينكه هيچ تغيير وضعى در داخله و خارجه نشده ( در داخله گرفتار همان حملات و پيش نرفتن كارها مسائل خارجه هم لا ينحل مانده ) هيچ فائده ندارد بلكه مضر است .\r\nاگر كسى با شخص نائب السلطنه غرض دارد و در بند مملكت نيست با او حرفى نداريم و اگر كسى در فكر مملكت است بايد اين مسئله بديهى را بداند كه اولا در داخله تغيير وضعى داده شود و ثانيا از بودن او در فرنگستان خواه او را بخواهند و خواه نخواهند در اينموقع استفاده كنند كه اگر او باشد يا ديگرى براى مملكت نافع باشد\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nو در اين كار تأخير جائز نيست .\r\nطريق عمل - اگر استبداد ميخواهند زود رئيس استبداد را اعلان كنند و اگر مشروطه ميخواهند اول تشكيل آن جماعت بشود كه با دولت همراه باشند و بعد افتتاح مجلس و انتخاب صحيح كه اشخاص لايق انتخاب شوند و بعد حضور نائب السلطنه براى همراهى با مطالب صحيح و تا اينها صورت بگيرد چون كارهاى خارجه معوق ميماند تعيين يك نفر وزير مسئول با دستورالعملهاى لازم و مسائل مهمه كه مطرح مذاكره است كه با همراهى نائب السلطنه داخل مذاكرات شود و براى اين كار بايد اولياى دولت نظريات خود را آشكار بگويند كه همه كس بداند و اگر جرئت ندارند مجمعى از دانشمندان وطن‌پرست حاضر كرده با خود شريك نموده داخل مذاكره شوند و فكر اين مطلب را هم بكنند كه مسائل بزرگ مانند راه‌آهن و استقراض منوط بتصويب مجلس مىباشد بعد از آنكه مذاكرات به جائى قرار گرفت در قبول و اجراى آن چه خواهند كرد گرچه مذاكرات نائب السلطنه به ظاهر منطقى و صحيح است و لكن مرا قانع نميكند و ميگويم آيا با اطلاع بر احوال حاضر ايران ضميرهاى جمع مذكر غائب را بكجا بايد برگردانيد شما اگر بخواهيد خود را بالمره بىطرف گرفته منتظر باشيد كه مردمى در تهران مصدر امور دولت و انجام دهنده اين مطالب بوجه صحت باشند و شما را در مقام قدس بىمسئوليتى محفوظ بدارند از آنچه هست بسى دور است نائب السلطنه ميگويد من هم تكليف خود را نميدانم از حدودى كه قانون اساسى براى من تعيين كرده تجاوز نمايم مذاكرات نائب السلطنه بپايان رسيد و من از بيانات او فهميدم اگر از تغيير وضع در داخله مأيوس شود بايران بازگشت نخواهد كرد .\r\nنائب السلطنه مدتى در سويس اقامت مىكند و بعد بپاريس رفته قريب يكسال آنجا ميماند و در اين مدت امور دولت ايران گاهى بتوسط كابينه صمصام السلطنه بختيارى و گاهى بتوسط كابينه كه ميرزا محمد عليخان علاء السلطنه بر آن رياست مينمايد ميگذرد و تشكيل كابينه دوم از آن رو شده كه بواسطه اغتشاش فوق العاده امور داخلى نزديك بود رشته امور ايران به كلى از هم گسسته شود لهذا چنان صلاح ديده شده بود وزير داخله مقتدرى انتخاب شود عين الدوله را براى اين كار در نظر داشتند كه رئيس الوزراء و وزير\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nداخله باشد ولى بواسطه مخالفت بختياريان رئيس الوزرائى او سر نميگيرد ناچار شخص محترم آبرومندى را نامزد رياست وزراء ميكنند و عين الدوله بملاحظه استعداد شخصى وزير داخله و مستوفى الممالك را بملاحظه درستكارى و طرف توجه فرقه دموكرات بودن وزير جنگ مينمايند و كابينهء بامضاى تلگرافى ناصر الملك با اشخاص بالنسبه بهتر تشكيل شده در انتظام داخلى ميكوشند و تا يك درجه موفق ميشوند خصوصا كه رشته انتظام در اين ايام بدست اداره ژاندارمرى است كه صاحبمنصبان سوئدى آن را اداره ميكنند و ژنرال يالمارسون رئيس آنها است و نيكو از عهده خدمت برآمده صاحبمنصبان سوئدى اگرچه تكيه آنها باطنا بانگليسيان است و قوه آنها در مقابل قوه قزاق كه روسها به آن قوه مستظهر ميباشند قوى شمرده مىشود ولى چون رؤساى آنها با عقل و تجربه هستند با روسها هم در ظاهر ضديت نميكنند و بهانه بدست آنها نميدهند جنوب ايران بدست ژاندارمرى و همراهى باطنى انگليسيان امن شده و در شمال هم نفوذ كرده و در مقابل قشون روس كه در نقاط شمالى همه جا هست انتظامات ژاندارمرى بسرعت پيش ميرود و دور نباشد اگر مداومت كند و امور مركزى هم حسن جريان يابد مداخلات روس در شمال محدود بگردد .\r\nبالجمله بعد از رفتن ناصر الملك از سويس بپاريس و اقدام نمودن او در اينكه سرپرستى محصلين ايرانى در اروپا و لااقل در سويس از طرف دولت به من واگذار شود يعنى اين كار را كه اكنون از روى وظيفه وجدانى ميكنم بطور رسمى شده باشد كاركنان دولت در تهران بعضى از روى نارضايتى از نائب السلطنه و برخى از روى بىمهرى به من نه تنها موافقت نكرده بلكه اخلال ميكنند خبر به من ميرسد و بر ملالت خاطرم افزوده مىشود چه ميبينم غرضهاى خصوصى پادرميانى كرده پس از يكعمر زحمت و فداكارى كه امروز من ضرورة حاضر شده‌ام در ازاى خدمت معلوم اجرتى گرفته مدد معاش نمايم اين اندازه مساعدت را هم روا نميدارند اين است كه با كمال يأس از اينكه بتوانم شركت مستقيمى در كارهاى عمومى بكنم شرحى بنائب السلطنه مينويسم و از او تقاضا ميكنم ديگر اين موضوع را تعقيب ننمايد .\r\nناصر الملك از اين مكتوب جواب مهرآميزى ميدهد و مينويسد هروقت به ياد\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nشما ميافتم پريشانى احوال خود را فراموش ميكنم و لكن بديهى است اين مذاكرات در مقابل بىتكليفى من نميتواند منشاء اثرى بوده باشد پس از اين واقعه خيالم يك جهت مىشود اهل و عيال خود را باروپا آورده دامنه اقامت خويش را طولانى نمايم و در اروپا براى خود راه معاشى بدست بياورم .\r\nاگر افسوس بر گذشته خوردن سودى داشت شايد افسوس ميخوردم كه در هنگام فرصت با اينكه ميسر بود از راه مشروع تهيه‌ئى براى اين روز خود ديده باشم نديدم و فكر امروز و فردا را نكردم بلكه هرچه بدست آوردم در راه احساسات برايگان از دست دادم و بايد دانست كه خرابى اوضاع وطن و كشمكشهائى كه پدرم با مردم زمان داشت و حسدها و دشمنيها كه مردم با وى داشتند على الخصوص با لباس روحانيت كه در قامت پدر و اولادش بود بضميمه بىاعتنائى كه من شخصا بجمع مال دنيا داشتم و هرگز اين كار نقطه‌نظر توجه من نبود اين روزگار را پيش آورد كه بعد از پنجاه و يك سال كه از عمرم رفته و گذشتن آنچه بر من گذشته هنوز نميدانم كجاى دنيا بايد زندگانى كنم از چه ممر معاش نمايم كارم چيست مساعد و مددكارم كيست راستى جاى تأسف است ولى بالاتر از اين هم فكرى هست كه آن فكر نميگذارد بر گذشته تأسف بخورم و همان فكر است كه مرا زنده و دلخوش نگاهداشته و ميدارد .\r\nخلاصه مدتى به خيال بودم مختصر ملكى را كه از ميراث پدر برايم در ايران باقيمانده است فروخته براى زندگانى تازه سرمايه تهيه نمايم و بهر حال خيالم قوت ميگيرد خانواده خود را باروپا بياورم و در ضمن اين كار چند فائده ببرم .\r\nاول رفع نگرانى دوم تغيير دادن در وضع نامعلوم زندگانى سيم صرفه‌جوئى چهارم از خيال انداختن اشخاصى را كه در اين حال باز بر من حسد مىبرند و تصور ميكنند من ميخواهم مخل مقاصد شخصى آنها باشم پنجم اينكه خانواده من كه در ايران نشو و نما كرده محتاجند بديدن عمليات زندگانى جديد از اين مسافرت بهره‌مند بشوند و براى آتيه آنها مفيد بوده باشد چه اگر بديده حقيقت نظر نمائيم خواهيم ديد بزرگتر سبب بدبختيهاى امروز ملت ما بىدانشى زنان ما است كه اگر دختران امروز زنان فردا و مادران و دايگان پس‌فردا واقف بمواقف عصر و باخبر از وظايف خويش\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nباشند تربيت‌يافتگان در دامان آنها مردان و زنانى بهتر از مردم امروز ميشوند و ناموس ملك و ملت خود را از اين بهتر محافظت مينمايند .\r\nدر دو قرن اخير بسيارى از مردان و جوانان ايران باروپا سفر كردند ماندند و ديدند و برگرديدند بىآنكه تأثيرى در وجود آنها كرده باشد يا آنكه ارمغانى كه در سعادت آتيه وطن مدخليت داشته باشد به وطن خود برده باشند بلى اغلب آنها بردند آنچه براى اروپائيان نيز سعادت شمرده نميشد چه رسد كه براى تقليدكنندگان آنها سعادتى شمرده شود و نبردند آنچه را كه ميتوانست براى ما روح حيات بوده باشد و دنياى خراب ما را هم برنگ دنياى آباد بسازد و اگر بجاى يك قسمت از آن مردان و زنان ترقى - خواه مسافرت كرده اوضاع تازه زندگانى خانه و شوهردارى اولادپرورانى و هرچه در حسن جريان امور خانوادگى مدخليت بزرگ دارد ديده و فراگرفته و برگرديده بودند البته ما هم از قافله پيشقدمان عقب نميمانديم و بيشتر چيزى كه خار اين راه بود مسئله حجاب زنان و ملاحظه عادات مذهبى بود در صورتى كه اگر بنقطه منظور شارع مقدس پى ببريم و بمتن اسلام بنگريم خواهيم ديد حكم حجاب به صورتى نيست كه بتواند مانع ترقى و تربيت زنان بوده باشد و آنچه از عزت اسلام و مسلمانى محل توجه بوده اهميتش هزار مرتبه افزون‌تر از پيرايهاى افزوده شده يا فروع زايد بر اصل است و لكن نه عنصر صالح ملت ما را اين حس بود و نه سران و سروران قوم على الخصوص قائدين روحانى كه نفوذ تام در افكار قوم داشتند توانستند از دائره اوهام قدم بيرون نهاده و از ملامت جهال قوم انديشه نكنند و خير و صلاح حقيقى ملت را كه بازنماندن از قافله ترقى بود خاطرنشان او نموده راه عزت حقيقى را كه بىاحتياجى و تعالى عالم اسلاميت بود پيش پاى ملت بگذارند و رعايت مقتضاى وقت را بر هرملاحظه مقدم بدارند و لكن نكردند و ندانستند كه در اين تكاهل و تسامح و همراهى با افكار جهال آنچه از دست ملت ميرود و آنچه از عالم اسلاميت ميكاهد هزار مرتبه مهم‌تر است تا آنچه موقتا محفوظ ميماند افسوس ! !\r\nبالجمله سخن در اين بود كه مسافرت زنان مشرق به مغرب براى آموزگارى و ديدن عمليات زندگانى جديد و بازگشتن آنها با حسن علم و عمل براى سعادت ملل\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبازمانده از قافله ترقى مدخليت عظيم دارد . نظر به اين نكته من از هيچ ملامت انديشه نكرد خانواده خود را باروپا مسافرت دادم گرچه در سالهاى آخرين بعضى زنان از خانواده‌هاى محترم باروپا سفر كرده‌اند و لكن همه از طبقه اعيان و خوانين بوده‌اند و و از خانوادهاى روحانيان كسى به اين كار اقدام نكرده است از اين سبب البته بايد تحمل ملامتها را نموده انديشه نكرد .\r\nاينك بازگرديم باصل مطلب چون ترتيب مسافرت براى زنان خالى از اشكال نيست اگر سفر در داخله باشد كه اسباب مسافرت بسيار لازم دارند و بىهمراه و محرم ممكن نيست بتوانند سفر نمايند نه اخلاق عمومى هنوز مقتضى است كه زنى بتواند تنها مسافرت كند و نه عادات مملكتى اين اجازت را ميدهد و اگر مسافرت بخارج است گرچه اسبابش فراهم‌تر و كم‌زحمت‌تر است على الخصوص بعد از خارج شدن از ايران و لكن براى زنان سفر نكرده و بىخبر از اوضاع دنيا و بىزبان البته بىهمراه مسافرت كردن ممكن نيست خانواده من هم كه عبارت بودند از يك زن و دو دختر - شش ساله و دو ساله محتاج بودند بهمراه از اين جهت مجبور شدم تا سرحد ايران رفته آنها را با خود بياورم همين كه خبردار شدم آنها در شرف حركت از تهرانند با كمال تعجيل اسباب مسافرت خود را فراهم كرده با اطمينان كامل از اطلاع بر ترتيب مسافرت در اروپا و به اين خيال كه چنان كه در شهرهاى سويس به آسانى مسافرت ميكنم از لوزان ببادكوبه هم بىنگرانى و معطلى ميروم و برميگردم نه خسته ميشوم و نه زحمت ميبينم نه محتاج بهمراه هستم و نه از كسى كمك ميخواهم در صورتى كه غرور در هيچ حال نميبايد حجاب عقل و عاقبت‌انديشى بگردد\r\nخلاصه بىدرنگ سويس را ترك كرده باطريش ميروم كه از آنجا روانه بادكوبه بگردم در اثر موفقيت به مسافرت ناگهانى از لازمترين كارهاى خود كه رسانيدن تذكره باشد بامضاى قنسولگرى روس در لوزان يا در وين به كلى غافل ماندم .\r\nدر نزديكى سرحد روس و اطريش بخاطر من خطور كرد مبادا تذكره من ناتمامى داشته باشد كه نتوانم داخل خاك روسيه بشوم بىآنكه اثرى بر اين خاطره مترتب كرده باشم تا بسرحد ميرسيم آنجا بايد ترن را عوض كرد و با ترنهاى روس راه\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nقفقاز را طى نمود در موقع ديدن تذكره‌ها تذكره من رد شد و مرا با همان ترن اطريشى به پدوليچيگا كه شرحش را ميخوانيد برگردانيدند از يكطرف نه زبان روسى ميدانم و نه زبان آلمانى و از طرف ديگر تصور ميكنم خانواده من در بادكوبه سرگردانند ولى چه ميتوان كرد بايد رفت به شهر لمبرك آنجا كار تذكره را تمام كرد و برگشت و تصور مىشود دو روز وقت براى انجام اين كار لازم باشد در اين حال جوان محصل يهودى را كه در سويس تحصيل ميكرده و اكنون ميخواسته است با تذكره‌هاى ديگرى داخل خاك روسيه بشود ميبينم مانند من برگردانيده شده است بىآنكه اميد كاميابى به مقصد خود را داشته باشد او را تسلى مىدهم و او كار مترجمى براى من مينمايد در پدوليچيگا ميمانم و تذكره را به شهر لمبرك ميفرستم كه فردا برگردانند اما همان شب سيل عظيم برخاسته راهها چنان كه در فصل بعد نوشته مىشود از هرطرف ويران مىشود و چند روز بايد در بدترين احوال آنجا اقامت كرد اين بود نتيجه يك غفلت ناشى از غرور كه موجب خسارت و گذرانيدن ايامى ببدترين احوال گشت .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nفصل بيست و ششم بقيه مسافرت و توقف در لوزان\r\nپدولچيگا شهر كثيفى است تقريبا داراى ششهزار سكنه كه دو قسمت آنها يهودى و يك قسمت نصارى هستند و بواسطه غلبه يهود و اينكه رشته تجارت و كسب بدست آنها است مسيحيان مجبورند از آنها ملاحظه داشته باشند .\r\nبا اينكه يهوديهاى اين شهر بالنسبه تميزتر از بعضى شهرهاى ديگرند باز آثار كثافت از در و ديوار و زمين و هواى آنها ظاهر است بواسطه محل عبور و مرور واقع شدن اين شهر و حاجتمندى مسافرين بتبديل پول در اين محل يهوديهاى متمول در آنجا يافت ميشوند و اغلب متكبر و خودپسندند چون مسافرين مگر براى حادثه‌ئى كه روى داده باشد آنجا زيست نميكنند اگر احيانا غريبى آنجا بماند پىدرپى از حال و كار او تحقيق مينمايند و همديگر را خبردار ميكنند .\r\nدر دو محل غالبا اجتماع دارند يكى سرگار راه‌آهن كه در ساعتهاى ورود هر قطار جمعى كثير از زن و مرد و كوچك و بزرگ جمع ميشوند و در يك قسمت از فضاى گار كه براى تماشاچيان آزاد است مسافرين را تماشا ميكنند و اين تفرج بزرگى است براى آنها و هرنوبت كه بگار ميايند و بيرون ميروند كثافت هواى گار و زمين آن براى غريب تحمل ناكردنى است ديگر در يك ميدان كوچكى كه دارند همه روزه بعد از ظهر جمع شده دادوستد مينمايند .\r\nاغلب غير از زبان خود زبان روسى و آلمانى هردو را ميدانند .\r\nيهوديان در هركجاى دنيا هستند ميخواهند از راه دولتمندى خود را عزيز كنند و خلق را به خود محتاج نمايند به اين ملاحظه در انواع و اقسام تجارتهاى كوچك و بزرگ دست انداخته‌اند و اگر بخواهيم درست احصاء نمائيم خواهيم ديد كه قسمت بزرگ تجارت دنيا امروز بدست يهود است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدر قرنهاى اخير كه كارخانجات علمى بالا گرفت اين قوم دانستند كه اين در به روى آنها بسته خواهد شد اگر نورسان خود را دانش نياموزند اين بود كه در هر كجا بافتتاح مدارس خصوصى و يا بشركت نمودن در مدارس عمومى اطفال خود را به تحصيل واداشتند تا اينوقت كه معلمين بزرگ نويسندگان نامى طبيبان ماهر مهندسين قابل و انواع مردان كارآمد در آنها پيدا شده است .\r\nولى نبايد غفلت كرد كه با اين همه در برابر ملل ديگر خود را آهسته بيهودى بودن معرفى مينمايند و اين نيست مگر بواسطه نداشتن دولت مستقل كه اگر اينقوم داراى دولت مستقلى بودند و مملكت مخصوصى داشتند از هيچ جهت كمترى از بسيارى از ملت‌هاى موجود نداشتند عقيده جوانان يهود اين است كه بايد پول جمع‌آورى نموده زمين‌هاى فلسطين ( بيت المقدس ) را خريده كم‌كم بمالكيت حقيقى آنجا را مركز قرار داده تشكيل دولت و سلطنتى داد و تجديد شرافتى براى خود نمود و اين عقيده را سيونيست  Sioniste  مينامند بمناسبت ملت يهود در فلسطين كه سيون  Sion  ناميده ميشوند .\r\nجوانان يهود در ترويج عقيده سيونيست اقدام كرده‌اند و تا يك اندازه ميتوان گفت موفقيت هم حاصل نموده‌اند و به مقصد هم نزديك شده‌اند چيزى كه آنها را از زود رسيدن به اين مقصد بازداشته اين است كه كهنه‌پرستانشان با اين خيال همراهى ندارند و ميگويند مقصود ما دولتمندى و آسايش است كه داريم و در زير لواى هردولت كه باشيم بنيروى مكنت و تجارت روز خود را براحت شام مىنمائيم چه داعى داريم كه خود را به زحمت انداخته اين گونه خيالات دور و دراز را تعقيب نمائيم پول عزيز موجود خود را بخيالاتيكه معلوم نيست چه منفعت براى ما خواهد داشت صرف نمائيم بعبارت ديگر ميگويند قوميت و شرف و مليت الفاظ است اگر دارائى و آسايش است همه چيز داريم و اگر نيست اين الفاظ چه ثمر خواهد داشت آنها كه در ممالك روسيه ساكنند در تحت شدت و فشار دولت هستند و تساوى حقوق با ارتدكسها ندارند اطفال آنها مخصوصا دختران در مدارس روس در تحصيل آزاد نيستند نمره درسهاى آنها هرقدر هم كه نيكو باشد با اطفال روسى مطابق نيست به اين معنى كه يك طفل يهودى نميتواند\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدر مكتب داراى نمره اعلائيكه يك طفل روسى ميگيرد بوده باشد و بيشتر افكار سيونيستى از جوانان تحصيل‌كرده در مدارس روسى توليد مىشود كه خفت و خوارى خود را در برابر اطفال ديگر مشاهده ميكنند و احساس مىنمايند كه اگر آنها هم شرف قوميت و مليت داشتند يعنى اگر وطن داشتند دچار اين ذلت نبودند بمناسبت مطلب كلمه‌ئى چند درباره يهود ايران بنويسيم .\r\nيهود ايران يادگارهاى بدى در زندگانى خود در ايران دارند منزلهاى آن‌ها پست‌ترين و كثيف‌ترين منازل بوده زندگانى آنها در ميان مسلمانان ايران ضرب المثل زندگانى ناپسند نمودن بوده مشاغل آنها پست‌ترين شغلها و دائما از دست مسلمانان مخصوصا از دست اطفال آزار و اذيت ميديدند كار به جائى رسيده بود كه در بعض شهرهاى ايران مانند اصفهان و كاشان و همدان و غيره يكى از تفننات اطفال در بازى كردن در كوچها سر بسر يهوديان گذاردن بود كه بشغلهاى كثيف ميپرداختند فقط گاهى طبيبى در ميان آن‌ها پيدا ميشد كه ترقى ميكرد و محل حاجت مسلمانان ميشد و به ظاهر احترامى مييافت ولى باز نبض هرمسلمانى را كه ميگرفت در برابر خودش يا در پشت‌سر مسلمان دست خود را تطهير ميكرد ديگر شغل زرگرى و صرافى بود كه براى آنها افتخارى داشت اگر بدست مىآوردند ديگر شراب‌فروشى بود در خفا بمسلمانهاى باده‌خوار و علنى به غير مسلمان و مكرر اتفاق ميافتاد كه سر آن‌ها فاش ميشد و دچار مؤاخذه حكومت ميشدند يا آنكه خانهاى آنها بغارت ميرفت .\r\nهرچه از مأكولات مخصوصا از بقولات كه گنده ميشد براى فروش بمحله يهود ميرفت و هرچه كثافت بود در محله آنها ديده ميشد از خواندن و نوشتن محروم بودند مگر بندرت در هرشهر يكى دو تن ملا داشتند براى ذبح كردن\r\nاين زندگانى براى آنها مداومت كرد تا سالهاى آخرين كه معارف جديد در ايران تأسيس شد و بيهود و نصارا و زرتشتيان هم اجازه داده شد مدارس مخصوص داشته باشند و بعلاوه يهوديان سرپرست خارجى پيدا كردند و براى اطفال آنها در اغلب شهرهاى ايران مدارس خوب گشوده از اين راه بروزگار بدبختى آن‌ها خاتمت داده شد كه اكنون با كمال آسايش در ايران زندگانى ميكنند و تربيت‌يافتگان آنها\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nخصوصا دختران كه بواسطه آزادى در اروپا تحصيلات خود را تكميل كرده بازگشت مىنمايند و در ايران در مدارس دختران و غيره تدريس ميكنند و آثار ترقى بسيار در آنها هويدا است و بواسطه يادآورى بدبختيهاى پيش خود دو اسبه رو بخوشبختى ميتازند استطاعت و مكنت هم آنها را مدد مينمايد .\r\nسخن در يهود پدوليچيگا بود - قيافه آنها بيهود ايران شبيه است روى لباس خود جبه سياهى دربر ميكنند برسم اروپا شاپو سر ميگذارند ولى در مجالس آن را برنمىدارند بد مىپوشند و خوب مىخورند هركدام اندك مكنت دارند بيش از آن تكبر مىفروشند .\r\nدر هتلى كه منزل داشتم بيشتر از متكبرين آن‌ها براى صرف شام و ناهار به آنجا مراوده ميكردند من نه زبان آن‌ها را ميدانستم و نه هيچگونه رابطه الفتى با آن‌ها داشتم بعلاوه پريشان حواسى كه بواسطه توقف نابهنگام آنجا مرا بود نگرانى بى - اندازه از طرف خانواده خود علاوه بر كسالت مزاجى كه رويداده بود چنان مرا مشغول به خود داشت كه به ديگران نمىپرداختم تذكره مرا بردند بلئوپن  Ieopone  كه بفاصله يك روز برگردانند اتفاقا بارندگى شديد شد سيل عظيم برخاست و از هرطرف خصوصا در فاصله ما بين لئوپن و پدوليچيگا راه‌آهن ويران گشت آمدورفت قطارها مختل ماند من مجبور بتوقف شدم .\r\nيكى دو روز چنان كه از پيش گفته شد همزبان و مترجم من جوان يهودى محصل روسى بود و پس از رفتن او به كلى بىزبان ماندم عرصه بر من تنگ شد يكى از يهوديان كه بحاجتى بدكان وى رفته بودم مرا به خانه خود برد كه با دختر تحصيل كرده فرانسه دان او صحبت بدارم دخترى در نهايت حسن و جمال و تا يك حد باكمال مرا پذيرائى كرد دو سه روز روزى يكى دو ساعت با من صحبت ميداشت يك روز در ضمن صحبت گفت من به زودى شوهر ميكنم به اين مناسبت مرا بخاطر آمد كه طايفه‌ئى از يهود را عادت مذهبى اين است دختران آنها در شب زفاف گيسوان خود را از بن مىبرند و گيسوى عاريت ميگذارند و اين اندوه بزرگى است براى آنها كه لذت شوهر نمودن را بكام ايشان تلخ مينمايد از دختر جوان مىپرسم كه آيا راست است كه در ميان\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nشما طايفه‌ئى هستند كه دختران آن‌ها براى زفاف گيسوان خود را چيده گيس عاريه مى - گذارند جواب ميدهد متأسفانه مائيم آن طايفه ميگويم در اين صورت شما به زودى گيسوان بلند خود را فداى عادت مذهبى خواهيد كرد جواب مىدهد من ترجيح مىدهم دختر پير مردن را بر پيروى خرافات دينى كردن من شرط كرده‌ام در بجا آوردن اين عادت آزاد بوده باشم بديهى است بكامى كه شهد علم و تربيت رسيد ديگر خرافات در آن كام طعمى نخواهد داشت خلاصه پس از شش روز كه با زحمت در ميان يهوديان ميمانم وسيله مسافرت فراهم شده بجانب بادكوبه روانه ميشوم و در راه مشكلات ديگر از قبيل از دست دادن ترن و ابتلاى بدست دزدان و غيره روى مىدهد كه هريك براى من درس عبرتى ميگردد .\r\nبالجمله بعد از دوازده روز كه از لوزان درآمده خود را ببادكوبه ميرسانم و اتفاقا در همان ساعت خانواده من از ايران ميرسند و بديدار آنها بهره‌مند ميگردم عجبا دختر كوچكى دارم كه بعد از حركت من از تهران به دنيا آمده مرا نديده است بمحض ديدار خود را در آغوش پدر افكنده مثل اينكه در اين آغوش نشو و نما كرده باشد بالجمله زن و دو فرزند خود را برداشته از راهى كه آمده‌ام بسويس بازگشت مىنمايم بديهى است زن و فرزند اروپا نديده بيزبان و نامأنوس باحوال اروپا تا مدتى كه آشنا باوضاع گردند و زبان فراگيرند و بتوانند احتياجات خود را بر طرف سازند زحمت دارد و اگر از جهاتى آسايش خيالى حاصل شده است از جهات ديگر خصوصا با نداشتن معاش معين و موفق نشدن به ترتيب تحصيل معاش در خارج بواسطه فقدان سرمايه در زحمتم و بهرصورت متوكلا على اللّه در لوزان طرح زندگانى مختصرى ريخته اطفال را كه قابل تحصيلند به تحصيل واداشته مادر آن‌ها را سرپرستى مىكند و پدر به تحصيل معاش مىپردازد بهر صورت كه بتواند تا عاقبت كار بكجا انجامد .\r\nبعد از بازگشتن بسويس يعنى در ماه رمضان يكهزار و سيصد و سى و يك ( 1331 ه ) خبردار ميشوم ناصر الملك نائب السلطنه باويان آمده به زودى بجانب ايران روانه خواهد شد نظر بملاحظات سابق و وفور افسردگى نخواستم و نتوانستم به زودى از او ملاقات كنم روزى يكى از دوستان گفت كه او خود در فكر ملاقات من\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبوده است از اين جهت مختصرى بوى نوشته ميفرستم بمضمون ذيل :\r\nكسالت حال و گرفتارى باهل و عيال مرا از اداى مراسم بازداشته اميدوارم قصور مرا در شرفيابى حمل بر فتور در ارادت نفرمائيد و السلام جواب رسيد به اين مضمون :\r\nبعد از ورود اينجا مكرر جويا شدم و يك روز بلوزان رفته بودم تحقيق كردم آدرس حاليه شما را نتوانستم بدست آورم بسيار مشتاق درك مسرت ملاقات شريف هستم و بدون درك اين مسرت رفتن بايران را براى خود شكون نميدانم امروز وصول مراسله عالى معلوم است چه اثر بخشيد از يادآورى و ملاطفت عالى قرين امتنان گرديدم هرگاه زحمتى براى وجود عالى نباشد فردا كه دوشنبه است ناهار را در اينجا صرف فرمائيد درك مسرت ملاقات بشود و الا قبل از حركت اگر توانستم يك روز به بلوزان بيايم در آنجا تلاقى بشود ابو القاسم .\r\nپس از رسيدن اين مكتوب بملاقات وى رفتم ساعتى چند با يكديگر از هر در صحبت داشتيم يك قسمت مذاكرات ما راجع باحوال ايران بود و قسمت ديگر راجع به كار شخصى من اما راجع باحوال ايران نائب السلطنه شرح اقدامات خود را در پاريس و لندن و سن‌پطرزبورغ تقريبا به صورت ذيل نقل كرد .\r\nسال گذشته در موقعى كه وزير خارجه روس سازانف بلندن رفت به من اصرار داشتند كه بروم اگر راجع بايران صحبتى بشود خود را دخيل كنم ديديد كه اگر رفته بودم چگونه خبط و خطا بود زيرا كه مسبوق بسابقه نبود و شايد براى ايران خوشنما نميشد بعلاوه معلوم شد كه درباره ايران ما بين دو وزير خارجه صحبت مهمى نشده است فقط مذاكره كردند كه حكومت مقتدرى را در ايران حمايت كنند كه بتواند از عهده انتظامات داخلى برآيد وزير خارجه روس بوزير خارجه انگليس پيشنهاد كرد سعد الدوله را از ژنو بايران بفرستند بلكه بتواند آن حكومت مقتدر را تشكيل بدهد وزير خارجه انگليس هم اين رأى را رد ننموده است اين بود كه سعد الدوله را بردند و او ندانست چكند و كار را به جائى رسانيد كه سفراى دو دولت از تهران بمراكز خود اطلاع دادند ترتيب اقدامات سعد الدوله موجب مزيد اغتشاش است در\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nايران و به اين سيب از او صرفنظر كردند ما هم موفق شديم بتشكيل كابينه حاليه كه بالنسبه بهتر از سابق است و وسائل امنيت را فراهم كرده در اين حال لازم ديدم تعقيب نمايم مسافرت وزير مسئولى را كه با من باشد و بتوانم داخل مذاكره با همسايگان شده در باب كارهاى حال و استقبال و استحكام روابط خارجه خود اقدامى كرده باشيم اين بود كه بتهران نوشتم و تأكيد كردم كه هرچه زودتر يكى از وزراى مسئول بيايند باروپا ولى آنجا اقدامى نشد بلكه از راه ديگر اقدامات كردند كه من از آن ترتيبات خشنود نبودم نتيجه آن اقدامات اينكه يك روز وزير مختار روس و انگليس از من در پاريس وقت خواستند ملاقات كردند و گفتند ما از طرف دولت‌هاى متبوع خود مأموريم از شما بپرسيم خيال شما درباره مراجعت بايران چيست ؟ و چرا مراجعت نمينمائيد در جواب گفتم ترتيبات داخلى ما طورى بوده است كه صلاح ديدم قدرى در خارج بمانم از يكطرف هم روابط خارجى ما آنطور كه بايد باشد نيست خيال كرده‌ايم يك نفر وزير مسئول بيايد با هم بلندن و سن‌پطرزبورغ مسافرتى كرده روابط خود را با دو دولت همجوار محكم نمائيم و بعد از آن البته بايران خواهم برگشت .\r\nدو سفير از اين جواب خشنود شدند و گفتند اين مسافرت كى خواهد شد تا ما بدربارهاى خود اطلاع بدهيم منهم تعيين وقت كرده آنها دلخوش رفتند بتهران تأكيد كردم كه هرچه زودتر وزير مسئول برسد پس از جواب و سئوالها مساعد و - نامساعد بسيار كه شد بالاخره پذيرفتند كه وزيرى بيايد .\r\nيكروز باز دو سفير روس و انگليس آمدند و اظهار كردند وزير مسئول شما حركت كرده ديگر موقع مسافرت شما بلندن و سن‌پطرزبورغ نزديك شد در صورتى كه من خود هيچ از اين مسئله خبردار نبودم گفتند بلى وثوق الدوله وزير خارجه ببادكوبه رسيده است حيرت كردم چه شده است به من اطلاع نداده‌اند ولى به روى خود نياورده جواب دادم روز موعود حتما حركت خواهم كرد و از آن طرف از تهران پرسيدم چرا آمدن وثوق الدوله را به من اطلاع نداديد جواب دادند وثوق الدوله مأمور اين كار نيست و خود براى گردش نمودن مسافرت كرده است مستوفى الممالك وزير جنك مأمور اين مسافرت است و به زودى خواهد آمد بالاخره وعده مسافرت من نزديك شد وزير مسئول\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nنرسيد من هم چاره نديدم جز آنكه خود تنها رفته باشم و رفتم اولا در لندن در مراكز رسمى ملاقات دوستانه شد و در اصل مطالب مذاكرات كرديم و نتيجه اين شد كه وزير خارجه انگليس در پارلمان اظهار كرد نائب السلطنه ايران آمد بلندن و با رضايت يكديگر مذاكرات ما به آخر رسيد پس از آن بسن‌پطرزبورغ حركت كرده در آنجا نيز با وزارت خارجه مذاكرات لازمه را نموده وعده دادند كه همراهى كنند و مأمورين خود را در ايران از مداخلات ممنوع دارند و بالاخره در باب دائر شدن مجلس شورايملى تهران و بازگشتن قشون روس از نقاط شمالى و در مسئله استقراض و غيرها دوستانه مذاكره و اظهار رضايت شد و پس از مراجعت بپاريس مستوفى الممالك هم رسيد و اينك قصد دارم بروم بايران و ترتيباتى كه در نظر است از دائر شدن مجلس شورايملى و مجلس سنا مجرى گردد و اگر احوال داخلى اقتضا كند و بدانيم چگونه رفتار كنيم شايد موانع خارجى در كار نباشد يا اگر باشد نتواند مانعيت نمايد - پس از آن در باب تاجگذارى سلطان احمد شاه در آخر اين سال كه بموجب قانون اساسى موقع آن ميرسد صحبت داشتم و نائب السلطنه مذاكرات خود را در اين موضوع در لندن و - سن‌پطرزبورغ نقل كرد و دلائل لزوم اين كار را بيان نمود و همه را تصديق كردم خصوصا كه اين كار اجراى فعلى قانون اساسى است در اين زمينه صحبت بسيار داشتيم و من خيالات خود را در اين كار از مقدماتى كه بايد ترتيب داد و نتايجى كه بايد گرفت كه همه موجب مزيد تمركز دادن دولت و جلب قلوب معاريف مملكت است بجانب دولت مشروطه و موجب جبران شدن از بسيارى از كسور وارده در داخله و خارجه همه را بيان كردم و نائب السلطنه تصديق كرد بعد از اين مذاكرات در خصوص مراجعت من بايران صحبت داشت و ترغيب بمراجعت نمودن كرد گفتم با اوضاع حاضر ايران همراه نبودم و صلاح خود را در دورى ميديدم ولى اكنون كه باز عنوان حكومت ملى است براى مراجعت نمودن و به قدر استطاعت خويش همراهى كردن حاضر هستم فقط يك محذور در كار من هست و آن اين است كه من در تمام عمر در هركار دخالت كرده‌ام از روى وظيفه وجدانى بوده است و من آنچه كرده‌ام بدون اجرت دنيائى بوده در اين وقت احوال روحى و دماغى و اوضاع زندگانى من اجازت نميدهد كه بازگردم بايران\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nو بلا تكليف بمانم و روز و شب زحمت بكشم بىآنكه بدانم نتيجه‌اش بكى عايد ميگردد على الخصوص كه زندگانى ايران خود را اضطرارا برهم زده خود و خانواده‌ام در گوشه لوزان مانند مرغ در يك قفس ساكن شده در كمال سختى زندگانى ميكنيم و پرداخته‌ام بكارهائى كه شايد براى فرداى وطن ثمرى داشته باشد و در اين صورت اگر كار مفيدترى در نظر باشد كه وجود من در آنجا منشاء اثرى گردد البته مراجعت را بر اقامت ترجيح مىدهم در صورتى كه براى تربيت نمودن اولاد خود و با تمام رسانيدن كارهاى ناتمامى كه در دست دارم دوست ميدارم باز چندى دامنه اقامت خود را در خارج طولانى كنم به شرط فراهم شدن مدد معاشى كه بتوانم بآسايش خاطر مقاصد خود را انجام داده باشم ناصر الملك شايد تصور كرد كلمه سختى زندگانى كه در خلال مذاكره از زبان من درآمد و بضميمه جمله فراهم شدن مدد معاش تقاضاى مساعدت مادى نمودن را از او دربر دارد در صورتى كه من هرگز اهل اين گونه تقاضاها نبوده‌ام اين بود كه كلام مرا قطع كرده گفت اما مسئله سختى در زندگانى را كه خوب حس ميكنم چه ميفرمائيد چون خودم به اين درد مبتلا هستم اين دفع دخل موهوم نائب السلطنه مرا متأثر ساخته اجازه خواستم در اين موضوع چند كلمه صحبت داشته بعد رشته سخنى را كه داشتيم تعقيب نمائيم گفتم استدعا ميكنم اين جمله را به گوش ناصر الملكى بشنويد زيرا نميخواهم بمقام نيابت سلطنت جسارتى كرده باشم آقاى ناصر الملك در نظر داريد چند سال پيش خانواده ما يكى از خانوادهاى دولتمند بود و داراى همه چيز بوديم و من سهم خود را از آن دارائى به مصرف خدمت بمملكت رسانيدم و امروز خود دچار اين عسرت گرديده‌ام شما هم آن روز خود را فراموش نكرده‌ايد و امروز هم مشاهده مىشود ماهى دوازده هزار تومان مواجب نيابت سلطنت ميگيريد و سالى صد هزار تومان شايد عايدى ملك داريد و چون بىنوائى از راه سوزش قلب كلمه سختى - زندگانى را به خود نسبت داد راضى نميشويد در اين نسبت هم شركت نداشته باشيد آقاى ناصر الملك چه چيز شما به من شباهت دارد و چه چيز من بشما .\r\nناصر الملك به ظاهر متأثر گشت و در مقام دلجوئى از من برآمد و بالاخره پس از مذاكرات بسيار نتيجه اين شد كه نائب السلطنه روانه ايران شود و پس از مداخله نمودن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nدر امور اگر وجود مرا براى كارى مناسب ديد مرا طلب نمايد و اگر نشد بهروسيله كه باشد در ازاى خدمتى كه بمحصلين ايرانى ميكنم يا در مقابل مأموريت تازه‌ئى در خارج مدد معاشى برساند و اين مجلس گذشت و من بعد از آنكه تقريبا از وطن و هموطنان درباره خود مأيوس شده بودم باز هم بشبهه افتادم كه شايد وسيله‌ئى براى خدمت مستقيم يا اسبابى براى آسايش خاطر و انجام خدمات غير مستقيم بدست آيد و در اين حال كه درهاى اميدوارى از هرجهت بسته شده است فتح بابى بگردد .\r\nنائب السلطنه بجانب ايران روانه گشت و صداى ترتيبات جديد و افتتاح مجلس شورايملى و تنظيمات تازه در ايران بلند شد و اگر بخواهيم در اينوقت مقايسه نمائيم كليه احوال ايران را با ايام گذشته و ببينيم چه آثار سعادتى داريم كه نداشتيم و چه محذوراتى نداريم كه داشتيم و به اين سبب قدرى اميدوار گرديم در وجود مقتضى هيچ نتوان گفت مگر پيشرفت اداره ژاندارمرى كه در مركز و نقاط جنوبى بيشتر و در نقاط شرقى و غربى كمتر و در شمال هنوز تقريبا هيچ خودنمائى مىكند فوائد ديگر هم نموده كه از وسعت يافتن و مزيد نفوذ اداره قزاقخانه كه بزرگتر اسباب دست روسها است جلوگيرى كرده و دور نباشد كه نفوذ آنها بنقاط شمالى ايران هم اثر كند و از تجاوزات روس هم جلوگيرى كند به شرط آنكه اين قوه را كافى ندانيم و بفكر ايجاد قشون باشيم قشونى كه روز بيچارگى به درد ما بخورد قشونى كه استقلال ما را محافظت نمايد و و و\r\nو اما مسئله رفع موانع چيزى كه قابل توجه است همان تغييراتى است كه در سياست خارجى شده و انگليسيان عقب افتادن سياست خود را در ايران خوب حس كرده‌اند و اكنون باز مسئله رقابت ميان آنها و روسها خودنمائى مىكند و با ملاحظه حفظ ظاهر عهدنامه 1907 باز ضديت دو دولت با يكديگر از نزديك ديده مىشود و در اين صورت البته مقاصد روس به كلى در ايران مثل سابق جريان نخواهد داشت و از نفوذ او كاسته شده و مىشود و اين يكى از اسباب اميدوارى است كه ما اگر بوظيفه خود رفتار كنيم در عين نااميدى ميتوانيم راه نجاتى بيابيم .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nفصل بيست و هفتم روح جوان و مناسبت با جوانان\r\nپيكر عالم پير بدل ما يتحلل ميگيرد از قوه روح جوان روح جوان است كه در هرعصر و زمان عالم را ترقى ميدهد كه رامه مىكند و به را بهتر ميگرداند روح جوان است كه با حرارت شديد الاثر خويش چرخ عالم كون و فساد را با سرعت هرچه تمامتر گردش ميدهد روح جوان است كه در برابر حوادث گردون خوددارى نموده بار سعادت بشر را به منزل مىرساند روح جوان است كه در تاريكيهاى متراكم زندگانى سعادت حيات نهانى را تأمين مىكند و بالجمله هرچه هست از روح و در روح جوان است على الخصوص كه روح منور بنور دانش و پرورش باشد كه منشاء شرافت است و كيمياى سعادت .\r\nكدام مملكت از همه ممالك برتر و كدام ملت از سائر ملل بالاتر است آنكه روح جوانش منورتر است بدبخت و بىسعادت قومى كه روح جوانش در مشيمه طبيعت حيوانى نشو و نما يافته در تيه جهالت سرگردان بماند .\r\nروح جوان ملت ما در چه حال است و چه مىكند ؟ چه بدبختى از اين بالاتر كه چون دقت كنيم ميبينيم ضعف ما ذلت درماندگى و بيچارگى ما نيست مگر بواسطه تاريكى افق روح جوان ما .\r\nروح جوان ديروز بود كه در ظلمات جهالت امرار حيات كرده پير امروز گشت و - پير فردا هم روح امروز جوان است كه خدا داند بچه صورت خودنمائى كرده چه كشته‌ئى درو نمايد چه حاصل امروز از بذر ديروز است و فردا را قياس كار از امروز بايد گرفت حاصل آنكه روح جوان ما است كه قاصر است و مقصر و اين جامه براى قامت سعادت ما نارسا است .\r\nبا اين وصف سرآمد بدبختيها آنكه معدودى هم اگر راه شرافت بپيمايند در\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمرحله‌هاى اولى زندگانى بچنگال مرگ گرفتار گشته باركان سعادت ما خلل ميرسد .\r\nچنان كه در مدت اقامت من در سويس چند تن از بهترين و حساسترين جوانان ايرانى بدرود زندگانى گفتند و بر تأثرات خاطر من افزوده شد .\r\nچون سخن باينجا رسيد ببدبختى ديگر اشاره نمايم و آن اين است كه با روزگار امروز كه ما بينهايت حاجتمند روح جوان دانشمند پرورش يافته‌ايم از ده يك جوانانى كه در ممالك اروپا بنام تحصيل و تربيت اقامت نموده‌اند بوظيفه تحصيلى خويش رفتار نميكنند و آنان كه اندك اداى وظيفه تحصيلى مينمايند بواسطه فساد اخلاقى كه در آنها رسوخ يافته و طبيعت دوم شده پرورشى را كه بتواند با قوت دانش كليد درهاى بسته بوده باشد دارا نميباشند بلكه اغلب تحصيلات ناقص آنها در پيش پاى بدى تربيت هاى اولى ايشان چراغى مىشود و گفته‌اند چو دزدى با چراغ آيد گزيده‌تر برد كالا .\r\nما در خارج مملكت اكنون سه جور محصل داريم يكى كودكان خردسالند كه هيچگونه بصيرت از احوال وطن خود ندارند از معلومات ادبى و تاريخى و غيره خود به كلى بىخبرند مدتى عمر خود را صرف آموختن زبان بيگانه ميكنند پس از آن تحصيل نموده مانند يكى از اطفال ملت اجنبى تربيت ميشوند كار اين گونه اطفال در صورتى كه حسن موقع يافته باشند از جهتى نيكوست كه از تربيت‌هاى اولى با اولياء خود كه اغلب فاسد است برخوردار نميشوند و از جهتى نارواست زيرا كه چون به حد رشد ميرسند از اخلاق و عادات خوب و فضائل ملكى و ملى خود به كلى بيخبرند و چون بازگشت به وطن كنند اگر بخواهند مصدر خدمتى گردند ناچارند روزگارى باز عمر خود را صرف تحصيل اطلاعات داخلى نمايند در صورتى كه اغلب بغرورى كه دارند اعتنا نكرده از فضايل وطن بى خبر ميمانند و به اين سبب نميتوانند سرمايه تحصيلات خارجى خود را نيكو به كار برده خدمت لايقى به وطن خويش بنمايند .\r\nدوم اشخاصى هستند كه در وطن خود مدتى تحصيل كرده و مختصر اطلاعى از اوضاع داخلى دارند و سن آنها مقتضى تحصيل نمودن در خارج هست اين قبيل محصلين اگر تربيت اولى آنها صحيح باشد و در خارج و در مدرسه‌هاى در بسته يا در زير ديده سرپرست لايقى تحصيل نمايند بهره‌مند ميگردند و سرمايه سعادت براى آتيه وطن\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nميشوند و اگر تربيت اولى آنها نيكو نباشد على الخصوص كه در خارج هم خودسر بمانند وقت و مال عزيز را باطل نموده نكبت تازه‌ئى سربار نكبتهاى وطن ميگردد .\r\nسيم اشخاصى هستند كه چشم و گوش آنها در وطن بعيش و عشرت گشوده شده در بحبوحه شباب با هزارگونه هوا و هوس اولياء خود را فريب داده بعنوان تحصيل و تربيت رخت بخارج ميكشند سالى چند سرمايه جوانى را با هرچه بدست آورند صرف عشرت‌رانى نموده از وطن و خانواده و هرچه مايه شرافت آن‌ها باشد بيزارى جسته كتابى چند از قصه‌هاى هوسناك ميخوانند و ماليخولياى جوانى را شدت داده از فضائل داخلى بىبهره از اكتسابات نيكوى خارجى بىنصيب بالاخره عادتهاى پست ناپسند ديگران را با يك عالم فساد اخلاق به وطن ارمغان مىبرند قبايح اعمال خارجيان را بنام تمدن و تربيت بديده دنيا نديده ملت ساده ميكشند اجنبى را پرستش ميكنند وطن و هموطنان را تحقير مينمايند اگر مصدر كارى شدند وطن‌فروشى را شعار خود ميسازند و نامش را سياست ميگذارند و بالجمله براى مهيا شدن اسباب هوسرانى و يا به رسيدن بآرزوى رياست و جمع مال از هيچگونه بىشرفى و بىناموسى دريغ نميدارند خود را دانشمند و تربيت يافته قلم ميدهند بىخبران هم كه بىخبرانند مركز عقل آنها گوش آنها است و بس آنچه بر آنها معلوم است اينست كه اين شخص باروپا رفته و بر گشته اما آنجا چه كرده و چه بازآورده است براى بىخبران مجهول و براستى اگر نيكو نظر كنيم خواهيم ديد در قرن آخر فسادى كه از اين قسمت از روح جوان باساس استقلال ما رسيده است مضرتش افزون بوده است از آنچه در قرنها بدست پيران تحصيل ناكرده خارجه ناديده تربيت نايافته جارى شده است و چيزى كه ما را در گرداب تأسف فرو ميبرد اين است كه در قرن بيستم با همه اقدامات كه براى توسعه معارف و ترقى دادن ملت شد هنوز در روح جوان ما قسمت سيم بر قسمتهاى ديگر غلبه دارد و وسائل بدبختى از اين راه براى وطن بيش از پيش مهيا ميگردد گفتم پيش از پيش بلى چه عده اين اشخاص اكنون از پيش افزون است و بعلاوه وسائل به كار افتادن سموم فساد اخلاق ايشان بواسطه غلبه نفوذ اجانب و حاجتمندى آن‌ها بداشتن دست - هاى داخلى كه بمنزله آستين براى دست ايشان بوده باشد بيش از پيش است افسوس\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nهزار افسوس\r\nدر اين صورت كه از فرستادن جوانان بخارج نفع كم و ضرر بسيار ميبريم همان بهتر كه دائره مسافرت جوانان را محدود ساخته اسباب تحصيل و تربيت آنها را در داخل مملكت فراهم آوريم به اين ترتيب كه كودكستانهاى مخصوص براى تربيت پسران و دختران از سه سال تا شش سال تأسيس نمائيم و مربيه‌هائى از زنان تربيت شده خارج جلب شوند كه اين كودكستانها را اداره كنند و مربيه‌هاى داخلى كم‌كم زير دست آنها حسن عمل آموزند و بوظايف علمى و عملى و اخلاقى خود برخوردار گردند .\r\nو اگر بتوانيم اين گونه تربيت خانها را شبانه‌روزى كنيم البته مفيدتر خواهد بود ديگر مدارس ابتدائى عمومى داراى چهار كلاس براى چهار يا پنج سال كه از هفت سالگى شروع كنند و در دوازده سالگى ختم نمايند و اين درجه تحصيل براى پسران و دختران اجبارى بوده باشد و دولت در هرشهر و هرقصبه و هرده به قدر لازم از اين مدارس بيك دستور با رعايت شهر و ده و نقاط مختلف مملكت از حيث احتياجات دائر نمايد و عايدات اوقاف مملكت را براى اين مدارس محل قرار بدهد و براى اين كار قبلا بايد دار المعلمين و دار المعلمات ابتدائى متعدد در مملكت تأسيس شود معلم و معلمه نخست حاضر گردد كتابهاى مفيد تهيه شود و بعد از آن شروع به عمل نمايند و ديگر مدارس متوسطه در هرشهر به قدر ضرورت با تمام اسباب تأسيس گردد و در چند نقطه مملكت دار الفنون‌هاى كامل يكى بعد از ديگرى با دقت كامل در حسن انتخاب اعضاء و اجزاء و با معلمين قابل كه بهر قيمت هست از خارج جلب شوند و معلمين داخلى چند سال زيردست آنها مانده عمل فراگيرند با اين ترتيب بتدريج روح جوان مملكت را وسائل تحصيلى داخلى فراهم گردد و هرسال يك عده از جوانانيكه دوره تحصيلات داخلى را طى كرده يكى دو سال براى تكميل نظريات و عمليات و حصول تخصص بخارج مسافرت كنند در تحت نظارت دولت و چون دائره معارف ما به اين ترتيب بگردد طولى نميكشد كه گريبان حيات استقلالى ايران از چنگال مرگ خلاصى يافته با روح جوان دانشمند پرورش يافته خود شروع بزندگانى جديد مينمايد .\r\nاينك مناسب است بشمه‌ئى از مناسبات خود با جوانان محصل ايرانى كه در\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمملكت سويس اقامت دارند اشاره نمايم .\r\nدر سنه يكهزار و سيصد و سى ( 1330 ه ) كه توقف سويس را براى يك مدت اختيار كرده نخست شهر مونترو را براى اقامت برگزيدم بعضى از محصلين ايرانى كه از علاقمندى من بروح جوان ملت باخبر بودند مرا در اقامت در شهرى كه از هموطنان خالى باشد ملامت نموده درخواست كردند اقامت خود را در لوزان كه محل اجتماع محصلين ايرانى است قرار داده به آنها نزديك شده از روى وظيفه وجدانى بر آنها سرپرستى نمايم با اينكه تجارب گذشته كه در اين قبيل مواقع مكرر حاصل شده ميبايستى مرا از پذيرفتن اين درخواست منع نمايد ولى با خود انديشه كردم بعد از هرخيال راهى كه من براى خدمت نمودن به وطن اختيار كرده‌ام همين است كه اكنون مرا به آن ميخوانند يعنى بيدار كردن روح جوان ملت و روشن نمودن دماغ آنها خصوصا كه بسيارى از اين جمع كه اكنون در لوزان اقامت دارند با اولياء آنها آشنائى و بلكه روابط خصوصى داشته و دارم و بعلاوه بعضى از آنها در مدارس ابتدائى تهران در تحت نظارت من تحصيل مقدماتى كرده‌اند در اين حال كه مرا از جهات ديگر فراغت بال است چه بهتر كه اين حسن‌طلب را غنيمت شمرده بفرزندان روحانى خويش نزديك گردم آنها را براى آتيه نزديك مهيا سازم بيشتر در اين راه سعى كنم كه علاوه بر تحصيلات خارجى كه ميكنند اطلاعات ادبى و تاريخى داخلى هم حاصل نموده از گذشتهاى نزديك كه مدخليت تام در احوال حاضر و آينده دارد تا هركجا بشود خبردار گردند حس وطن‌پرستى آنها تكميل شود و بالجمله تا آنجا كه ممكن شود مقصود ديرينه خود را در خدمت بروح جوان مملكت انجام بدهم اين خيالات مرا از مونترو بلوزان آورد و با عزم جزم با مذاكرات خصوصى و عمومى اختلافاتى كه ميان آنها بواسطه جوانى و بىتجربگى بود بر طرف كرده همه را با يكديگر برادر نموده از هرگونه مساعدت در اين راه دريغ نداشتم و از موفق شدن بانجام اين خدمت شعفى در خاطر خود احساس ميكردم و ميگفتم اگر از وطن دور گشتم و از هموطنان مهجور اما بقسمتى از روح جوان ملت كه همه فرزندان روحانى من هستند و چراغ فردا بوجود اينها بايد روشن گردد نزديك شده بآمال ديرينه خود در اين گوشه از دنيا رسيده يادگارى از خويش باقى ميگذارم\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nاين بود كه اوقات خود را تقسيم كرده قسمتى را بنگارش اوراق تاريخ پرداخته قسمتى را صرف لوازم ضرورى زندگانى و باقى را در راه خدمت بروح جوان ملت مصروف ساختم و چيزى را كه در آن انديشه ميكردم بىانتظامى امر معاش من بود گاهى به خيال تجارت ميافتادم اقدام مختصرى ميكردم بر حسن جريان نميافت يكى بواسطه اينكه تحصيل اين كار را نكرده‌ام و ديگر آنكه سرمايه‌ئى در دست ندارم گاهى منتظر ميماندم كه دولتيان بوعده‌هاى عرقوبى خود وفا كرده در مقابل خدمتى كه ميكنم مساعدتى با من بنمايند هيچ اثر پديدار نميگرديد و بالاخره بهر زحمت بود امرار حيات كرده از خدمتيكه بيك قسمت از روح جوان ملت ميكردم دلخوش بودم و بيشتر صرف همت مىنمودم كه جوانان محصل با يكديگر الفت حاصل كرده راه محبت وطن را بپاى اتحاد و اتفاق بپيمايند از اين نقطه‌نظر مجمع آنها را كه موسوم بانجمن دانشگستر بود تقويت نموده براى فراهم بودن اسباب اطلاعات داخلى و فضائل وطنى به خيال تأسيس يك كتابخانه فارسى و عربى كوچك در لوزان افتادم و از هردر تصور ميكردم بتوان قدمى رو به اين مقصود برداشت وارد شدم بالاخره يكى از دوستان من ميرزا محمد عليخان نصرة السلطنه كه از فضلاء و آزاديخواهان است و در جلد دوم اين كتاب نام برده شده براى گردش روزى چند به اين شهر آمد از خيال من آگاه شد او را در مجمع جوانان برده ترغيب كردم كه در اين خيال با من همراهى كند دوست عزيز من دريغ نكرده با شوق ذاتى كه در اقدام باينگونه كارهاى سودمند خصوصا در راه معارف دارد بتهران بازگشت نموده دولتيان را تشويق كرد و ملتيان را وادار نمود مقدارى كتاب از كتب مفيد كه خواسته بودم فرستادند و تنها شرطى كه كردند اين بود كه از حيف و ميل شدن آنها اطمينان حاصل گردد .\r\nبالجمله كتابخانه را تشكيل داده در اوقات فراغت محصلين در آن را به روى عموم باز گذارده مجمع دانش‌گستر را در آنجا منعقد ساخته غالبا خود در كتابخانه اقامت ميكنم و باصلاح امور محصلين ميپردازم در هفته يك مرتبه كنفرانس ادبى براى آنها مىدهم و موضوعاتى طرح ميكنم شاگردان مينويسند و آنها را تصحيح مينمايم بىآنكه هيچگونه استفاده مادى براى من داشته باشد ضمنا قراردادى با كتابخانه لوزان داده\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمىشود كه اگر روزى اين كتابخانه كوچك ايرانى بواسطه نبودن محصلين ايرانى در سويس بىنگهدار شد اين كتابخانه دار الفنون لوزان تا چند سال آنها را برسم امانت نگهدارى كند اگر در بين اين مدت از طرف دولت ايران تكليف آنها معين شد تسليم نماينده دولت شود و اگر مدت منقضى شد و تكليف آنها معين نشد ضبط كتابخانه مزبور گردد .\r\nدر خلال اين احوال آثار دوئيت و نفاقى در ميان جوانان محصل پديد آمده بر سر رياست انجمن دانش‌گستر و كتابخانه لوزان بجان يكديگر ميفتند بطوريكه نصيحتهاى شديد من هم در وجود آنها اثر نميكند معدودى از صالحترين آنها كه از رفتار ديگران رنجيده خاطر بودند خود را به من نزديك نگاهداشته مرا در بر طرف نمودن مفسده اخلاقى و عملى يكعده جوان هوسناك بىتجربه مساعدت ميكردند همين حسن توجه آنها هم موجب حسادت ديگران شده از تجاوز نمودن بحقوق و حدود شخصى كه جز احسان و محبت درباره آنها كارى نكرده دريغ نميكنند بالاخره مجبور ميشوم براى حفظ آبروى خود كمتر به كار آنها دخالت كرده خود را از تيررس بىاحترامى جهال دور نگاهدارم .\r\nحدوث اين حادثه در يك مملكت بيگانه بدست جوانانى كه تمام اميدوارى من در حسن جريان امور آتيه وطن بوجود آنهاست و توقع حقشناسى از فردفرد ايشان داشته‌ام بديهى است چه اندازه مرا آزرده خاطر ميسازد .\r\nيك روز در خيابان لوزان به طرف گار راه‌آهن كه با بناى عالى تازه ساخته شده است ميروم از دور در نزديك گار جمعيتى ديده مىشود كه با هورا و هياهو ميآيند نزديك ميشوند ميبينم شخصى را در كالسكه مزينى سوار كرده دوازده نفر جوان محصل بلغارى كه بعضى از آنها را ميشناختم با لباسهاى مشكى و دستكشهاى سفيد از هرطرف شش نفر شش نفر بجاى اسب طناب كالسكه را بگردنهاى خود بسته ميكشند و جمعى از دختران و پسران محصل بلغارى با دسته‌هاى گل عقب سر كالسكه هورا ميكشند و ميآيند حيرت كردم اين شخص كيست و اين چه حكايتى است ميپرسم و جواب ميشنوم اين شخص يكى از ادباى بلغار است كه بلوزان آمده محصلين بلغارى او را استقبال نموده\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبا اين صورت او را بهتل مىبرند مردم شهر هم باحترام اديب مزبور و بتشويق جوانان حق‌شناس قدردان دست ميزنند و در اين استقبال روح‌بخش شركت مينمايند .\r\nديدن اين رفتار از جوانان محصل يك ملت تازه قدم به راه ترقى نهاده به حدى بر تأثر خاطر من از فساد اخلاق جوانان حق‌ناشناس وطن خود ميافزايد كه وصف كردنى نيست مدتى مبهوت در كنار خيابان ايستاده بر حال وطن و هموطنان افسوس ميخورم .\r\nگفتم يك ملت تازه قدم به راه ترقى نهاده بلى ملت بلغار جوان است و ملت ايران پير ملت پير بمنزله درخت كهنى است كه داراى روح نشو و نما نبوده باشد و براى تجديد زندگانى نباتى چنين درخت راه شخص بفرد اين است كه شاخه‌هاى خشك نشده اگر داشته باشد بريده در زمين قابلى غرس نمايند تا تجديد حيات نمايد و يا آن شاخه‌ها را بدرخت جوانى پيوند زده به اين وسيله قابل نشو و نما گردد ملت ما كه مانند كنده درخت سالخورده پر از حيوانات موذى و مملو از كثافت و رذالت است جز بدست انقلاب شديد ريشه‌كن شدن و زمين آن را تا آنجا كه احتمال داده شود ريشه از درخت كهن در زواياى آن دوانيده شده باشد زير و رو نمودن و شاخه‌هاى تازه روئيده‌اش را در زمين علم و تربيت نيكو پرورش دادن بىآنكه اندك تماس با قسمتهاى فاسد شده حاصل نمايد چاره ندارد كسانى كه تصور ميكنند اين ملت با سير تكاملى ميتواند تجديد حيات نمايد بعقيده نگارنده راه خطا ميروند از اوضاع اجتماعى بىخبرند و با آنكه ملت خود را درست نميشناسند انقلابات سياسى اخير ما سرمشق بزرگى بما داد و فهمانيد كه ميان اين ملت و سرمنزل سعادتش فاصله بسيار است زيرا ديديم در اين تغيير اساس با فدا شدن جمعى از حساسترين افراد ملت يك قدم هم بجانب ترقى حقيقى بر نداشتيم يك ريشه از ريشه‌هاى استبداد كنده نشد بلكه زقوم استبداد كه از يكى دو سرچشمه سياه تاريك جريان داشت در آنجا فرو رفت و از هزار سرچشمه با فشار سختى بنام قانون سر درآورد ديديم ريشه كهنى را كنديم و بجاى آن از طبقات پائين ملت شاخه گرفته بجاى آن غرس كرديم همان خار و خسها را بار آورد كه از آن ريشه‌هاى كهن بار آمده بود .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nديديم نورسان بىآلايش را در مدرسه‌هاى خود نه تنها بلكه در مدرسه هاى خارج تربيت كرديم و بشغل و كار رسانديم سيه‌كاريها از آنها سرزد كه هزار يكش از پيران سالخورده بيسواد سرنميزد .\r\nپس بايد اعتراف كرد كه روح راستى و درستى از پيكر كهن سال اين زال سيه‌روز كار مفارقت نموده و براى اصلاح اين جامعه كه به مرض شقاقلوص مبتلا شده چاره جز قطع نيست .\r\nافسوس كه سياست اين مملكت بواسطه سوء سياست داخلى در قرن اخير و بىلياقتى زمام‌داران امورش آميخته شده است با سياستهاى پيچ‌درپيچ خارجى كه هردست خيانتكاريرا بخواهى قطع نمائى زير آندست يك يا چند دست قوى بيگانه ديده مىشود كه نه ملت مرعوب را جرئت قطع نمودن آنهاست و نه وسائل قطع آنها بواسطه فقدان زر و زور كافى مهياست و همه برميگردد بنبودن مرد يك مرد داناى توانا كه قد علم نموده پيش از هركار قواى صالح فكرى را در وجود علاقه‌مندان باصلاحات اساسى هرقدر هم ضعيف باشد تمركز داده بتشكيل قوه نظامى مختصرى طرق و شوارع را امن نموده راه بهانه‌جوئى را به روى بيگانگان ببندد در سياست خارجى بيطرفى حقيقى اختيار كند و وسايل اصلاحات اساسى مملكت را بوجود چند صد نفر معلم كامل وطن‌دوست فراهم آورد نه معلم طبابت بلكه معلم جراحى براى دريدن و دوختن و بيرون كردن خون فاسد از بدن اين مريض محتضر .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nفصل بيست و هشتم عاقبت احوال در اروپا و مقدمه كنگره دوم نژادى\r\nبعد از صدمات روحانى كه بدست پاره‌ئى از محصل‌نماهاى ايرانى بر من وارد شد و با آگاهى بر فساد اخلاق آنان هوائى كه مرا در خدمت بمعارف از اين راه در آن شهر بر سر بود از سر بدر رفته به خيال ميافتم اقامتگاه خود را تغيير داده خود را از تيررس اغراض بىخردان دور بگيرم براى انجام اين مقصد در ماه جمادى الثانيه ( 1332 ه ) مسافرتى بانگلستان كرده با دوستان لندن تجديد عهد ملاقات نموده بعضى محافل مخفى و آشكارا را ميبينم از جمله محفل زنان حقوق‌طلب بود ( سوفراژت ) .\r\nحوزه زنان حقوق‌طلب سالهاست در انگلستان تأسيس شده زنان با مردان تساوى حقوق ميخواهند حق انتخاب وكيل پارلمان ميطلبند هواى رسيدن بمشاغل عالى را در سر دارند باحرارتى فوق العاده با عزم و استقامتى كه مخصوص انگليسيان است از هيچگونه فداكارى دريغ نميدارند ساير زنان دنيا را بهمدردى با خود خوانده اما هنوز ناله آنها در دل ديگران اثرى كه بايد بكند نكرده است فقط از امريكا بيشتر و از فرانسه كمتر جواب مساعدى دريافته‌اند رئيس آنها  Pankhurst  زنى است كه بحقيقت استحقاق رياست اين حوزه را دارد و مكرر بحبس رفته و ايام طولانى در محبس مانده و بالاخره بواسطه امساك در خوراك در شرف مرك رفته و به اين واسطه نجات يافته است .\r\nبسيارى از اين زنان زمانهاى طولانى در حبس مانده‌اند و اكنون هم حكومت انگلستان در مواقعيكه از آنها حمله‌هاى سخت بحكومت مىشود از اقدامات مسلح برضد اجتماعات آنها و دستگيرى ايشان دريغ نميدارد نه اين است كه اين جمع از رجال بزرگ انگلستان حمايت كننده نداشته باشند و لكن قوت آنان كه برضد ايشانند افزون است و به اين سبب اكثريت رجال آن مملكت حكومت را بر ضديت با افكار\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nايشان ترغيب مينمايد .\r\nبا اين همه تا كنون بعضى از حقوق را كه نداشته‌اند دارا شده‌اند و البته بتدريج بمقاصد خود خواهند رسيد خصوصا كه شايد علم و تربيت هم در قرن بيستم همصدا براى آنها از ملل ديگر زياد كند و البته خواهد كرد .\r\nدر اين اواخر مشهور شد زنان حقوق‌طلب براى مجبور كردن حكومت بقبول مطالب ايشان اقدامات مضر بلكه جنايتكارانه مينمايند از آسيب رسانيدن بعمارتهاى بزرگانى كه بر ضد آنها هستند بواسطه ديناميت و ارتكاب قتل و غيره و لكن تصور مينمايم اين سخنان يا به كلى بىاساس است و يا آميخته است باغراق‌گوئى و مقصد نشر دهندگان بدنام كردن آنهاست چه اعضاى اين حوزه از قراريكه ديدم و شنيدم حق مشروع خود را بوسائل نامشروع نميطلبند خلاصه ترقى زنان در انگلستان از احساسات سوفراژتها هويدا ميگردد در ضمن مذاكرات طولانى كه با كاركنان مركزى آنها نمودم گفتم شما بآرزوى خود ميرسيد اما بمرور زمان يكى از آنها بپاسخ گفت ما براى رسيدن به مقصود خود صبر و شكيب نداريم .\r\nسخن از قوت و ضعف مردان و زنان بميان آمد يكى از ايشان گفت بعضى تصور مينمايند كارگرى و قوت مردان از زنان افزون است در صورتى كه ميبينيم در پاره از مملكتها چنان كه در سويس ديده‌ايد زنان اگر از مردان بيشتر كارگر نباشند كمتر نيستند و بالاخره استشهاد كرد بر بلندى همت زنان باينكه مردان چون گرو مينمايند دست از كسب و كار كشيده استراحت ميكنند در صورتى كه زنان حقوق‌طلب وقتى گرو ميكنند نميخورند و نميآشامند تا خود را تسليم مرگ نمايند خلاصه آگاهى بر احوال زنان حقوق‌طلب انگلستان بر اميدوارى من بترقى و تعالى عالم نسوان در همه جا افزود گرچه شعاع اين نور بزنان مملكت ما بسبب دور بودن آنها از اين قافله دير برسد ولى باز جاى اين انتظار هست كه دير يا زود برسد و آنها هم به مقصد و مقصودى كه طبيعت بامر خالق در خلقت آنها داشته است برسند .\r\nبعد از توقف چند روز در لندن و تجديد ملاقات با دوستان انگليسى مخصوصا معلم مستشرق ايران‌دوست ادوارد براون و معلمه شرق‌دوست ميس‌فراى و بدست\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nآوردن وجهى از راه استقراض از بانك ايران و انگليس و گرو گذاردن مختصر علاقه ملكى خود بتوسط سفارت ايران در بانك مزبور بسوئيس بازگشت نموده قصد دارم در يكى از شهرهاى سويس غير از لوزان كه مركز جوانان است اقامت نمايم و يا در يكى ديگر از ممالك اروپا در اين حال تاجگذارى سلطان احمد شاه در ايران نزديك مىشود و دوستان من در تهران ناصر الملك نايب السلطنه را واميدارند شرحى به من نوشته مرا بعنوان شركت در جشن تاجگذارى احمد شاه بايران دعوت نمايد .\r\nاگرچه ناصر الملك به دو ملاحظه يكى آنكه اگر كار من در مراجعت بايران صورتى نگرفت كه بتوانم بمانم زبان اعتراض به او نداشته باشم كه چرا مرا دعوت كرديد و ديگر بملاحظه بدخواهان من كه دورى مرا از وطن ميپسنديدند و ممكن بود زبان اعتراض در اين دعوت به او بگشايند دعوتنامه را به صورتى مينويسد كه معلوم باشد اين اقدام بر حسب خواهش ديگران است در اين صورت من نميبايد فريب اين دعوتنامه را خورده مختصر زندگانى اروپائى خود را كه به زحمت مرتب نموده‌ام برهم زده بايران برگردم ولى به چند ملاحظه اين دعوتنامه را بهانه قرار داده خود را براى مراجعت بايران حاضر ميسازم .\r\nاول بىانتظامى امر معاش و كافى نبودن عايدات مختصر خود براى زندگانى يك خانواده در اروپا دوم كسالت مزاج عيالم كه آثار سل در او هويدا گشته و طبيبان مراجعت بايران را پيش از آنكه مرض شدت بيابد لازم ميشمارند سيم دلسردى كه از اخلاق جوانان در سويس حاصل نموده و مرا به تبديل اقامتگاه ناچار ميسازد چهارم نگرانى كه از عاقبت مأموريت خود در كنگره نژادى دارم و بيش از يك سال بكنگره دوم باقى نمانده است و در ايران يك قدم در راه اجراى مقاصد كنگره برداشته نشده است و اگر به همين وضع بگذرد و در كنگره دوم بنا باشد من حاضر گردم جز سرافكندگى چيزى نخواهم داشت پس بهتر اين است بروم بايران ترتيبى براى آنكار داده ضمنا معاش خود را هم تأمين كرده بعد از چند ماه مراجعت نمايم به اين ملاحظات دعوت دولت را قبول كرده مصمم مراجعت بايران ميشوم و عازم ميگردم فرزند خود مجد الدين را در يكى از مدارس شبانه‌روزى سويس سپرده موقتا با عيال\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو دو دختر كوچك خود بايران برگشته آنها را در وطن بگذارم و مقاصد ديگر را انجام داده مراجعت نمايم تهيه و تدارك خود را ديده خانه و زندگانيرا برهم زده ميخواهم بعد از يك هفته روانه شوم كه دعوتنامه‌ئى از پاريس ميرسد دعوتنامه از طرف انجمن تشكيل دومين كنگره نژادى است كه از حالا شروع به كار كرده مقدمات تشكيل مزبور را براى سال آينده صورت ميدهند كه در پاريس منعقد گردد و مرا هم بعضويت آن انجمن خوانده‌اند و هم انجمن مزبور بافتخار رئيس كل معارف نيويورك كه بپاريس آمده مهمانى ميدهد نگارنده را نيز بمهمانى و شركت در مهماندارى دعوت مينمايند در صورتى كه من با زحمت وسائل مسافرت خود را بايران فراهم كرده در شرف حركت هستم ناچار از سفارت ايران در لندن تكليف ميخواهم و از آنجا تأكيد مىشود كه اين دعوت را اجابت كرده پايه عضويت در كنگره دوم را براى ايران مستحكم نموده بعد مسافرت نمايم اين است كه در وقت تنگ و با پريشانى حواس بپاريس رفته بمهمانى مزبور حاضر ميشوم در اين مجلس كه مركب از هفتاد و چند نفر اشخاص دانشمند فرانسوى و غيره است و در تحت رياست مسيو لوبه رئيس جمهور سابق فرانسه منعقد مىشود دوستان و آشنايان تازه‌ئى يافته اطلاعات جديدى تحصيل مىشود و ضمنا معلوم ميگردد كه فرانسويان بىنهايت خود را از هرجهت محتاج مساعدت امريكائيان ميدانند و در تحصيل رضاى ايشان دقيقه‌ئى فروگذار نميكنند چنان كه در اين مجلس از طرف رئيس و از جانب بعضى از وزراء فرانسه مخصوصا وزير علوم و از طرف علما و خطباى بزرگ آنها باندازه‌ئى مزاج‌گوئى و خصوصيت نسبت بمهمان تازه وارد خود رئيس معارف شهر نيويورك بظهور رسيد كه او صد يك آن را هم انتظار نداشت و بالاخره مقام نايب رئيس از انجمن مقدماتى كنگره نژادى را به او دادند و روز بعد از اين مجلس انجمن مزبور در تحت رياست يكى از بزرگان فرانسه و نائب رئيسى رئيس معارف مزبور مسيو نيكلا و پرنس بناپارت تشكيل شد در اين مجلس جمعى از فرانسويان كه بعد از اين عضو كنگره دوم خواهند بود حضور داشتند و نمايندگان بعضى از ملل در كنگره اول كه اكنون در اروپا هستند مذاكرات اين مجلس بر روى دستور كنگره دوم است كه عينا نگاشته مىشود .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nپروگرام دومين كنگره نژادى\r\nدر پاريس در 1915 ميلادى مصوبه 8 ماه مه 1914 كميسيون تشكيلات دومين كنگره نژادى\r\n\r\n I  مقدمات افتتاح و جشن افتتاحيه\r\nبيان مساعى مبذوله كنگره‌هاى نژادى در آتيه و نتايج كنگره اول كه در سال 1911 ميلادى در لندن تشكيل گرديد .\r\nبيان خصايص و طرز كار كردن دومين كنگره .\r\n\r\n II  طرحهاى علمى\r\nالف - قسمت علم حيات‌شناسى .\r\n1 - تاريخ طبيعى انسان - معناى علمى لفظ نژاد و طرز تعبير و تحويل آن و مورد استعمال آن در عمليات آتيه كنگره - مسائل اختلات دو نژاد و دو خون مختلف از نظر علم حيات‌شناسى - استعداد نژادى و قابليت عملى نژادها .\r\n2 - علم وظايف الاعضاء - خون نژادها - عكس العمل گلبولها و سرم‌هاى خون در نژادهاى مختلف .\r\n3 - علم امراض - قوه مقاومت نژادها در مقابل امراض در مسكن اصلى خود و حالت آنها در ساير مناطق - علل تغيير و تنزل نژادها .\r\nب - قسمت معرفة النفس .\r\nتشخيص دادن وجوه مشابهت و نيز اختلافات كه در ميان دستجات مختلقه انسانى در حالت فعاليت و شناسائى آنها كاملا مشهود و نمايان است و بيان نتايجى كه در شناسائى اقوام مختلفه از نظر مسائل ذيل بدست ميآيد :\r\n1 - قابليت و استعداد فطرى - طرز تربيت - مؤسسات اجتماعى - ميل و رغبت بمعارف و استعداد اعمال حياتى اقوام مختلفه - استعداد و هوش و فهم به ميزان قدرت تجربه و تصميم و طريقه استدلال و قدرت منطقى اقوام .\r\n2 - سليقه‌ها تناسب اشكال و رنگها و طعم‌ها و اصوات و اوزان موسقى در نزد\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاقوام طرز و اصول و شرايط زندگى مانند طرز غذا و مسكن و تزيينات و صنايع و مشاغل آنها .\r\n3 - خصايص و سجايا - خصايص ارثى - عواطف و احساسات - عشق و محبت قدرت آزادى با قوه تحمل در مقابل درد و سختى - قابليت اغوا و وسوسه - قوه تسلط و استيلاى بر كارها\r\n4 - تحقيق در معرفة النفس و معرفة الروح كليه اقوام و نژادهاى مختلفه دنيا .\r\nج - علم اجتماع - بيان و شرح حرام و حلال در نزد اقوام مختلفه - نفوذ آداب و مقررات تمدن مشرق زمين در اقوام مغرب و تشريح تأثيرات افكار و عمليات مشرق و شرق اقصى در جوامع اروپائى - اثر اصطكاك تمدن دول مستعمراتى و عكس - العمل آنها در يكديگر - تحقيق كامل در نظامات مدنى و اجتماعى و سياسى ملل تابعه طرح و ايجاد يك مجمع بين المللى نژادشناسى كه اصول و قوانين موضوعه را تمركز دهد .\r\n\r\n III  طرحهاى اخلاقى و قضائى\r\nالف - تجربه و امتحان طرق گوناگون براى نژادهاى مختلف :\r\n1 - طرز اداره و رفتار دهقانان يك مملكت و مردمان آزاد و مستقل آن مملكت .\r\n2 - درك علل عمومى خصومت و تصادم ملل و نژادها و تحقيق موانع اصلى اتحاد ملل وجود نفرت طبيعى در ميان اقوام بواسطه اختلاف در اصل و منشأ و مذهب و تاريخ و غيره رقابت اقتصادى ( نتيجه‌اش مهاجرتهاست كه مشاهده مىشود ) انحطاط اخلاقى و رجعت به عادات و اخلاق وحشيانه در مواقع جنگ .\r\nب - جستجو و تحقيق وسايل تسكين خصومت اقوام و مرتفع ساختن موانع ذيل - اقدام مجدانه بر ضد اختلافات نژادى از حيث رنگ و غيره - جديت براى تعليم و تعلم اقوام و ايجاد فكر اغماض و شكيبائى در دماغ آنها توسعه و عموميت دادن محبت و عشق در دنيا - شناختن مراتب نژادها - بسط دادن اصول صلح و آشتى با درنظر گرفتن شرايطى كه ملل غير محارب مىتوانند بملل محارب تحميل نمايند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nج - برانگيختن اقوام متمدن براى دفاع و جلوگيرى از علل مخرب زندگانى مانند استعمال الكل و مواد مخدره و افيون و ترياك اقدام بر عليه مسئله بردگى و بالاخره تحقيق در علل مخصوصه تنزل و انحطاط اخلاقى نژادها\r\nد - طرز اداره و رفتار نسبت بملل تابعه و نسبت بمردمان بومى تحقيق وسايل و طرز عمليات مختلفه كه در تسخير بلاد و طرز حكومت و اداره مملكت و استعمار دول نابغه به كار برده شده است - انتشار اداره اخلاقى و اعزام ميسيونها براى اينكه بملل مترقى كمك نموده و با مساعدت مادى و معنوى و راهنمائيهاى اخلاقى نژادهاى پست و غير متمدن را نيز بشاهراه ترقى وارد كنند - انتشار تعليم و تعلم در ميان بوميان - اقدام و تجليل بآداب و عادات ملل تابعه با دورى كردن از هرگونه تشبثات و دخالتهاى فريبنده در قوانين زندگانى بومى احترام به اشخاص و دارائى آنها .\r\nحتى الامكان سعى كردن در تشكيل مجامعى از بوميان براى مشورت در مسائل و طرحهاى بومى و طرز اجراى آنها تأسيس مدارس و تشكيل مؤسسات ملى مانند اطاق تجارت و جوامع فلاحتى و غيره تشويق كردن بوميان بشركت و معاضدت با ميسونها و اشخاصى كه از خارج بمملكت آنها داخل ميشوند تهيه مقررات و نظاماتى كه بتواند منافع بوميان را حفظ نمايد .\r\nشناساندن بوميان بمخاطرات و بدبختىهائيكه از دادوستد و معامله مواد الكل و افيون ممكن است براى آنها روى دهد و بازداشتن آنان از اين گونه معاملات هرقدر هم كه سود و منفعت داشته باشد - دقت و تفكر در يافتن تدابير لازمه براى جلوگيرى از اين مخاطرات\r\n\r\nوسايل ايجاد اتحاد\r\nب 1 - پروگرام تعليمى\r\nتبليغ كردن بوسيله تعليم و بهر نحو ديگر كه ممكن باشد\r\n( براى مثال مشروحه هيئت مركزى اولين كنگره لندن كه بوزراى معارف ممالك مختلفه نوشته شده است كافى است ) .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nتربيت و تعليم اشخاصى كه بعناوين مختلف بممالك تابعه رفته مشغول تبليغ شوند و تهيه لوازم و احتياجات آنها .\r\nبسط و توسعه تحقيقات دستجات نژادشناسى و تهيه ميسيون‌ها و مهمات مسافرت تأليف و اشاعه رساله‌ئى كه فقط در موضوع نژادها بحث نمايد\r\n2 - رعايت منافع عمومى و عموميت دادن تمدن عالى در دنيا .\r\n3 - شركت كردن در تشكيلاتى كه بتواند رشته محبت و دوستى را در ميان نژادها تحكيم نمايد دعوت كردن از جامعه‌هاى مختلف و كميته‌ها براى توسعه رشته موافقت و صلح و اتحاد - دعوت كردن از ملل براى تشكيل يك مجمع علمى بين المللى كه وسايل تشييد مبانى اتحاد را پيدا كرده و عمليات خود را با مقررات كنگره لندن تطبيق نمايند اجراى اتحاد پارلمانى و تشكيل يكمجمع قانونى رسمى بين المللى .\r\nج - كنگره نژادى همانطور كه در ممالك مختلف حقوق بشرى را مورد بحث و تحقيق قرار ميدهد ميتواند نكات مهم تكاليف بشرى را نيز گوشزد عموم نمايد - بعد از ختم اين مجلس نظر بعضويت من در كميته مركزى نژادى تقاضاى مرخصى هشت ماهه ميكنم كه بايران رفته كارهاى شخصى خود را انجام داده براى كنگره دوم حاضر شوم اين تقاضا پذيرفته مىشود و بسويس مراجعت نموده بىفاصله با خانواده خويش به غير از پسرم كه در سويس ميماند از راه برلن حركت كرده چند روز در برلن مانده دوستان ايرانى و آلمانى را تجديد ملاقات نموده به طرف ايران رهسپار ميگردم .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nفصل بيست و نهم احساسات من در مراجعت بايران\r\nبعد از سه سال و كسرى اقامت اروپا به وطن بازگشت نموده در تاريخ هفتم شعبان يكهزار و سيصد و سى و دو بتهران ميرسم احساسات من در ديدار وطن فوق العاده ملال‌انگيز است .\r\nاين ملالت بىاندازه آيا تنها بواسطه محرومى از آزادى اروپا و مفارقت دوستان مهربان آن سامان است يا بسبب انسى است كه در مدت طولانى باقامت در شهرهاى آباد داشته‌ام و اكنون جز خرابه چيزى نميبينم البته همه مدخليت دارد ولى بيشتر بواسطه ديدن اوضاع ناگوار وطن است كه خرابى صورى و معنويش بمراتب بيشتر از پيش شده غبار غربت و بيكسى بر در و ديوارش نشسته است .\r\nاز رسيدن بانزلى تا ورود بتهران هرچه ميبينم نامطبوع هرچه ميشنوم ناملائم هرچه احساس ميكنم غم افزاست على الخصوص كه دختر سه ساله‌ئى دارم حساس و شيرين زبان نامش فخر الزمان اين طفل در مدت يكسال اقامت سويس زبان فرانسه حرف مىزند و فارسى را فراموش نموده و از اوضاع وطن چيزى در خاطرش نمانده بدان ميماند كه تازه در اين عالم قدم ميگذارد هرچه مشاهده مىكند همه مخالف است با آنچه با آنها انس داشته اظهار وحشت مىكند و از روى حيرت بزبانى كه دارد پىدرپى ميپرسد اينجا كجاست ؟ اينجا چرا اينطور است برويم خانه خودمان ديگر نميداند اينجا خانه خودمان است اين ويرانه وطن عزيز ماست كه بىصاحبى آن را باينصورت و به اين روز سياه افكنده ميپرسد ديوارها چرا خراب است زمين‌ها چرا پر از خاك و كثافت است مردم براى چه پا برهنه‌اند ( مراد مردم گيلانند ) پرسشهاى حيرت‌آميز اين طفل تازه زبان گشوده بيشتر خاطر مرا مشوش ميدارد على الخصوص كه احوال پريشان فقراء و عجزه بيچاره را كه در هرگذرگاه بر مسافرين هجوم آورده\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nدر كمال سماجت تكدى مينمايند مشاهده مينمايم كه بمراتب از پيش افزون شده بر پريشانى خاطرم افزوده ميگردد گاهى تصور ميكنم چگونه مىشود اين ملت روى سعادت ببيند و از اين بدبختى كه دارد نجات يابد كى مىشود امور ملك و ملت ما رو باصلاح بگذارد و آثار آن در ناصيه بيچارگان هويدا گردد از يكطرف پس از چند سال در راههاى اروپا به آسانى و استراحت سفر كرده اكنون طى نمودن راه انزلى تا تهران در صورتى كه از بهترين راههاى مملكت ماست با زحمت زياد كه دارد بر من ناگوار است چيزى كه در اينوقت و در اين راه جالب نظر من گشته و مزيتى است كه در اين سفر تصور ميكنم حاصل شده است سكوت و آرامى است كه در همه جا ديده مىشود نميدانم اين سكوت اين آرامى بواسطه انتظام امور دولت و حسن جريان اداره حكومت است يا بواسطه رعبى است كه از قوه اجنبى در دلها جايگرفته يا اينكه مملكت به صورت قبرستانى درآمده و از مردگان آوازى شنيده نميشود در اثناى راه چون از منجيل ميگذرم محاذى قهوه‌خانه‌ئى اطراق مختصرى مىشود اداره كوچكى به نظر ميآيد كه بيرق شير و خورشيد بر آن نصب است بحيرت بر آن اداره نظر ميكنم كه اينجا كجاست در اين حال دو تن از جوانان در لباس ژاندارمرى بفرم تازه كه نديده بودم مرا استقبال كرده با خوشروئى و ادب بحجره خويش خواندند و تشريفاتى بجا آوردند از حال و كار آنها پرسش ميكنم معلوم مىشود ادارهء ژاندارمرى است كه در تحت رياست صاحبمنصبان سوئدى مرتب گشته و تنها قوه‌ايست كه در ازاى تمام قواى محو شده دولت ايجاد شده و هنوز در تمام مملكت مخصوصا در نقاط شمالى بواسطه ضديت مأمورين روس نفوذ نيافته و اين آخر نقطه‌ايست كه از اين طرف پيش آمده‌اند تا كى بتوانند خود را بسرحدات شمالى برسانند از ديدن اين مركز كوچك كه بنام قوه ايرانى است مشعوف ميگردم خصوصا كه معلوم مىشود اظهار خصوصيت جوانان بواسطه سابقه شناسائى است كه نسبت به من دارند چه آنها از تربيت‌يافتگان مدرسه ادب تهران بوده‌اند و حق تعليم مرا درباره خود فراموش نكرده‌اند ديگر از آنچه ميبينم و مسرت ميافزايد خالى بودن جاى عساكر روس است در گيلان و قزوين كه زمان كمى پيش از اين بروسيه بازگشت نموده‌اند و غير از معدودى بنام حراست قنسولخانه‌ها باقى نمانده است بالجمله بتهران ميرسم گرچه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبايستى پس از عهد بعيد دورى از وطن بديدار دوستان و عزيزان دلشاد گردم ولى هروقت ميخواهم احساس اين خوشبختى را بنمايم پريشانى حواس از بابت اختلال امور شخصى از يك طرف و پىبردن بر احوال پريشان وطن و هموطنان از طرف ديگر شهد آن را بكامم تلخ مينمايد خصوصا كه هرچه بيشتر مردم را ديده سخنان ايشان را ميشنوم بيشتر حس ميكنم كه روح حيات از پيكر اين قوم بيرون رفته احساسات ملى بالمره محو و نابود شده گويا مرغ مرگ بر سر همگى نشسته يأس و نااميدى سرتاسر مملكت را فرا گرفته است جمعى از ستمكاران سران و سروران قوم شده به يغماگرى پرداخته‌اند دو قوه فاسد كه قرنها بزرگتر بدبختى ايران را تشكيل ميداده يعنى قوه دولتيان ستمگر و روحانى نمايان طمعكار بعد از آن همه انقلاب بعد از آنهمه فداكارى بعد از همه قتل نفوس و هتك اعراض و نهب اموال كه در راه آزادى ملت واقع شده بعد از همه سعى جميل كه در راه كوتاه كردن دست اين دو قوه فاسد به كار رفته به صورتى قبيح‌تر از تمام صورتهاى گذشته حكم‌روائى مينمايد .\r\nگفتم به صورتى قبيح‌تر بلى چه پيش از اين تسلط بر زيردستان از طرف دولتيان بود و گاهى از طرف روحانىنمايان و اكنون قوه اجنبى اسباب دست ستمگران شده هركجا درمانده شوند هركجا رسيدن بآرزوهاى خود را مشكل تصور نمايند به زبان مأمورين اجنبى مقاصد نامشروع خود را بر دوش ملت بار مينمايند ملت بىخبر ملت بيچاره هم چاه را از راه نشناخته متنفذين در وجود خود را كه همه گرگان در لباس ميشند تقويت نموده بدست خود اسباب بدبختى خود را فراهم ميآورد چون سخن از دو قوه فاسد بميان آمد بهتر چنان ميدانم اين رشته را تعقيب نموده حالت حاليه مملكت را از بابت اين دو قوه با پيش از انقلاب ايران مقايسه نمايم تا بر خوانندگان معيار ترقى و تنزل مملكت اشكار گردد .\r\nدر ازمنه سابق چنان كه در مجلدات ديگر اين كتاب نواشته‌ام ( مخصوصا در اوائل جلد اول ) اين دو قوه ناشى ميشد از يك سلطنت مقتدر كه پادشاهش مالك الرقاب گفته ميشد وزرا و امرايش مردم سالخورده دنياديده تجربه آموخته و اغلب گرچه به ظاهر بود ديانت شعار بودند قواى دولت براى ابهت سلطنت و انتظامات داخلى كافى بود حكامش از مركز كمال ملاحظه را داشتند درباريانش اغلب دو دسته بودند بر ضد يكديگر كه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاگر از طرف يك دسته به كسى ستم ميشد ستمكشيده به دسته ديگر متوسل گشته او را حمايت ميكردند .\r\nقوه ديگر ناشى بود از روحانيان خداپرست كه در هرشهر و ديار ايران و عراق عرب متعدد موجود بودند و از جمعى روحانىنمايان شركاء ستمكاران - خداپرستان آنها وجودشان بركت بود و موجوديتشان گرچه در گوشهاى انزوا بود موجب هزار گونه ملاحظه و در واقع پشت و پناه حقيقى ملت و دولت بودند .\r\nروحانىنمايان آن عهد و زمان نيز اغلب مردم آبرومند و داراى حيثيات شخصى بودند كه حيثيات مزبور ميتوانست از بسيارى از تجاوزات آنها جلوگيرى نمايد و سدى در برابر هوسناكيهاى ايشان بوده باشد بعلاوه از روحانيان حقيقى انديشه داشتند اين بود كه راه چاره براى ستمديدگان از طرف آنها هم بسته نبود و مضرت وجودشان اغلب چاره‌پذير بود .\r\nاما در اين عهد و مخصوصا در سنوات اخير در مبادى اين دو قوه عكس تمام آنچه در ازمنه سابق بود ديده مىشود و هيچيك به صورت و معنائى كه از پيش بوده باقى نمانده است و اما قوه دولت بعد از خلع محمد عليشاه اين قوه از سلطان احمد شاه نابالغ ناشى بود كه مدت چهار سال در انتظار تاج‌گذارى ميگذرانيد و اكنون دارد بآرزوى خود ميرسد بى آنكه بداند سلطنت چيست و مملكت كدام است و از نيابت سلطنت كسانى كه بدست صاحبان هوا و هوسهاى گوناگون اسير بوده مانند عضد الملك شخص معقول مؤدب مذهبى سياست ناشناس و يا مانند ناصر الملك عالم سياست‌شناسى كه نميتوانسته است صلاح ملك و ملت را بر ملاحظه حيثيت و دارائى خود مقدم بدارد و از وزرائى كه اغلب با يكديگر ضد و ناسازگار بوده‌اند با وجود اينكه اهليت داشتن بسيارى از آنها هم براى آنمقام محرز نبوده است بلكه مكرر اشخاص نااهل بشغل وزارت ميرسيدند بعلاوه معارضين تخت و تاج چه از خانواده سلطنت و چه از چپاولان داخلى در نقاط مختلف مكرر حمله كرده قوه مستقيمى براى دولت در دفع آنها موجود نبوده است و مجبور بوده‌اند زمام امور را بدست رؤساى بختيارى بدهند كه قوه شخصى آنها قائم مقام قوه دولت بوده باشد و بديهى است حكومت ايلاتى در مملكتى مانند ايران با اوضاع ايلات ديگر و رقابتى كه در آنها هست چه اثر مىكند\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو هم در حكومتى كه قوه ايلاتى او محتاج اليه دولت باشد چه در مركز و چه در ولايات و آن قوه جلب نفع رايگانه مقصد خويش بشمارد حال زيردستان او پيداست بكجا ميكشد اين بود كه كار ستمكارى در تمام مملكت مخصوصا در نقاطى كه حكومت ايلاتى بود شديدتر از دوره‌هاى استبدادى شد و مردم ناچار ميشدند بقواى اجنبى متوسل گردند سياست اجنبى هم همين آرزو را داشت و حسن استقبال ميكرد بلكه خود وسائل آن را نيز فراهم ميآورد .\r\nعلى الخصوص كه بواسطه پذيرفته شدن اولتيماتوم روس و انگليس و قبولانيدن مواد عهدنامه 1907 كه ما بين آن دو دولت راجع باسياى وسطى بسته شده بدولت وقت قنسولهاى دو دولت در جنوب و شمال رشته امور سياست داخلى و خارجى را از دست حكومت ايرانى گرفته كار به جائى رسيده است كه از بدخواهان و خيانتكاران گرفته تا سران و سروران قوم همه ديده باطن و ظاهر را بجانب دربار پطرسبورغ و لندن افكنده منتظرند مقدرات آنها از آن دو ناحيه بروز كرده در داخل مجرى گردد قوه نظامى دولت هم صفر شده دو قوه قزاق و ژاندارمرى هم در واقع مستند است بروس و انگليس و قوه اجنبى شمرده مىشود گرچه ژاندارمرى بايرانى بودن نزديكتر است تا قزاق .\r\nو اما قوه روحانى - رؤساى بزرگ مذهب و مجتهدين محترم از ميان رفته‌اند باقى ماندگان ايشان در عراق عرب و ايران از كميابى در حكم معدومند و جمعى از روحانى نمايان كه بوراثت در اين كسوت باقى مانده‌اند در انقلابات اخير و خلط و مزج دولت و ملت شريك المصلحه دولتيان شده‌اند و جمعى از آنها اسباب دست خيانتكاران گشته بعبارت ديگر حجة الاسلامهاى بىسواد طماع خود را بميدان انداخته بدست يارى مردم طماع بيكار اشخاصى را بوزارت و حكومت و وكالت و غيره ميرسانند و در امور دولت و ملت دخالت نموده استفاده ميكنند نااميدى سرتاسر مملكت را فروگرفته با هركس سخنى از اصلاحات ملكى گفته شود به غير از نميشود و كار گذشته يعنى تقدير امور از دست داخله خارج است جوابى شنيده نميشود چيزى كه در اينوقت نويددهنده و موجب سرگرمى مردم شده حكايت تاجگذارى سلطان احمد شاه است كه در بيست و هفتم شعبان هزار و سيصد و سى دو 1332 مقرر گشته است انجام يابد مردم بى خبر تصور ميكنند بتاجگذارى احمد شاه اوضاع و احوال رو ببهبود ميگذارد در صورتى كه شايد از\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاينكه هست بدتر شود چه تعجيل نايب السلطنه در انجام اين كار تنها برعايت صلاح مملكت نيست بلكه براى خلاص نمودن جان خويش و رفتن باروپا و آسايش خيال است و بهر حال مردم بى خبر از اين پيش‌آمد خوشحالند و خوشحالانرا مقصدهاى مختلف است يك طايفه منافع خود را در اين ميدانند كه سلطان احمد شاه خود متصدى امر سلطنت باشد طايفه ديگر انقضاى مدت نيابت سلطنت ناصر الملك را خواهانند يا براى منافع خويش و يا از روى وطن‌خواهى چه تصور ميكنند سياست ناصر الملك گرچه به صورت در حمايت حكومت ملى است در واقع سياست محافظه‌كارانه است و ميگويند رياست ناصر الملك روح تجددخواهى ملت را مانع نمو و هيجان است .\r\nبعلاوه نفوذ اجانب در مدت رياست او نيز زياد گشته بواسطه جبنى كه وى از آنها دارد و بواسطه همراهى كه با مستخدمين اجنبى مينمايد و شاهد ميآورند اداره خزانه‌دارى را كه بيك اجنبى طماع سپرده شده و مبلغ هنگفت خرج او و اداره اوست اين شخص زمام امور ماليه مملكت در دست گرفته از هيچگونه خيانت مادى و معنوى دريغ نميدارد باطمينان همراهى ناصر الملك .\r\nميگويند در رياست ناصر الملك پاى روحانىنمايان طماع بيش از پيش بدربار دولت بازگشته و دست آنها بدامان شركت در كارهاى دولتى افزون‌تر رسيده است و از اين گونه تعرضات بنيابت سلطنت ناصر الملك بسيار دارند و اعتراض‌كنندگان بيشتر اشخاصى هستند كه مسلك ناصر الملك كاملا بر ضد آنهاست و به همين ملاحظه حزبى بعنوان دمكرات اخيرا نفوذ يافته بود بتدبيرات عملى ناصر الملك از كار بازمانده در شرف انحلال است .\r\nدر اين صورت بديهى است هواخواهان ناصر الملك معتدلينى ميشوند كه خود را مشروطه‌خواه معرفى مينمايند در صورتى كه در آنها اشخاصى هستند كه از ترويج نمودن مرتجعين هم مضايقت ندارند آب و هواى سياسى مملكت هم با مزاج آنها مساعد است سياست اجنبى نيز از ايشان احترازى ندارد بلكه در مواقعى شايد بتواند غير مستقيم از آنها استفاده هم بنمايد پس تندروان از تجددخواهان و مستبدين عموما دشمنان ناصر الملك هستند و متوسطين ما بين ساكت و مداح نسبت به او .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nاما در محاكمه تاريخى گرچه نيابت سلطنت ناصر الملك موكول ببقاى مشروطيت بوده است و او بايستى ظاهرا آن را محافظت نمايد ولى همين كه او با ضديت مستبدين و تندروان در داخل و اختلاف نظرها در سياست خارجى توانست مدت چهار سال را بگذراند و تاج سلطنت مشروطه را بر سر سلطان احمد شاه قاجار بگذارد قابل تمجيد است و اما آنچه اعتراض‌كنندگان بوى نسبت ميدهند نميتوان همه را تصديق كرد تنها چيزى كه ميتوان گفت اين است كه ناصر الملك هم مانند اغلب دانشمندان ايران طبيعت او بر دانشش غلبه دارد بهرحال تشريفات تاج‌گذارى در سرتاسر مملكت فراهم آمد و در اين حال كه ملت بواسطه شدت تجاوزات مأمورين روس مخصوصا در نقاط شمالى در هيجان است بمناسبت تاجگذارى دولتيان به خيال افتادند درخواستى از دربار روسيه بنمايند بلكه براى تجاوزات مزبور حدى قرار داده شود درخواست مزبور راجع بود به تغيير حكومت آذربايجان و خلع صمد خان مراغه كه پس از حوادث محرم يكهزار و سيصد و سى از طرف روسها حكومت يافته و هنوز بجاى خود باقى است و از هرگونه ستمگرى نسبت بمردم مخصوصا كسانى كه دم از مشروطه خواهى ميزده‌اند خوددارى ندارد و ديگر راجع بمهاجرين روس كه در خاك ايران علاقه‌دار ميشوند بر خلاف عهدنامه تركمانچاى و هم راجع بمداخله قنسولات روس در ماليه املاك كسانى كه در منطقه نفوذ آنها واقعند و بحمايت ايشان استظهار دارند .\r\nدولت روس به آن درخواست وقعى نگذارده تنها در مسئله اول كه اهميتى نداشت روى مساعدت نموده باقى را رد كرده ولى در چند روزه تاجگذارى مستور كرده پس از آن اشاعه داد رسيدن جواب نامساعد مزبور در اينموقع در افكار عامه سوء اثر نموده حسنخان وثوق الدوله را كه متهم برابطه خصوصى داشتن با سفارت روس است و اكنون وزير خارجه مىباشد مقصر ميشمارند .\r\nبالجمله اگرچه در ظاهر بواسطه هيجان موقتى كه در مردم براى تاجگذارى حاصل شده در چشم كوته‌نظران سراب اميدى از دور به نظر ميآيد ولى نبايد شعر سعدى را فراموش كرد كه گفت :\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n خانه از پايبند ويران است * خواجه در بند نقش ايوان است \r\nزمامداران امور همانها هستند كه بودند خالى بودن خزانه همان است كه بود نه دولت را قوتى است و نه ملت را اتفاق و همتى و بالجمله نه زر داريم و نه زور و در دست اجانب مقهور مگر دستى از غيب برون آيد و كارى بكند .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nفصل سىام جنگ اروپا و تبدل احوال\r\nچون تبدل احوال ايران را بخواهم بنويسم ناچار بايد علت آن را بيان نمايم بعد از جنگ 1870 مسيحى ما بين فرانسه و آلمان جمهورى فرانسه دائما مترصد تلافى نمودن از حريف ستيزه خود بود و در فراهم آوردن اسباب از استحكامات نظامى و تهيه آلات جنگ برى و بحرى و ترتيب روابط سياسى با دول كوچك و بزرگ اروپا سعى ميكرد و از جمله روابط خود را با روس زياد كرده از هرگونه مساعدت مادى و معنوى با آن دولت قوى جثه دريغ نميداشت و كار به جائى رسيد كه روس براى اداى منافع قروض فرانسه متوسل ميشد به قرض جديد از فرانسه بعبارت ديگر مملكت فرانسه بانگ روس شمرده ميشد و از اين رو فرانسويان مجبور بودند رضاى خاطر روسها را در هرحال منظور دارند و از حقوق روس براى منافع خويش دفاع كنند و دل خود را خوش ميكردند كه اگر روزى بخواهند از آلمان تلافى نمايند موافقت روس با آنها بزرگتر وسيله موفقيت ايشان خواهد بود على الخصوص كه با دولت كوچك بلژيك هم اتحاد كرده او را در فاصله ما بين خود و آلمان مختصر سدى تصور مينمودند و از طرفى با انگليسيان ائتلاف كردند و در عالم رقابت انگليس با آلمان اين اتحاد براى فرانسه و انگليس هردو سودمند به نظر ميايد فرانسه در ميانه اين ائتلاف مثلث حقوق و حدود خود را محفوظ بلكه دست تطاول به تصرف الجزيره و تونس و مراكش و ديگر متصرفات تازه هم دراز كرد و با اطمينان و آسايش خاطر بعيش و نوش و تفننات زندگانى پرداخت و تصور ميكرد شهر پير پاريس ميتواند هميشه عروس دنيا باشد و انسانيت‌ستائى و تمدن‌نمائى در ميدان مبارزه كشورستانى تاب مقاومت خواهد داشت .\r\nاما دولت آلمان يكدم غافل نگشته همه وقت نقشه خيالات فرانسه و افكار\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nعميق انگليس و آرزوهاى دور و دراز روس را در برابر نظر اعتبار گذارده در ترقى دادن قواى حربيبه خود و ايجاد آلات و ادوات محير العقول سر او علنا دقيقه‌ئى فروگذار نميكرد و از طرفى با دو دولت اطريش و ايطالى عقد اتحاد بست و عثمانيانرا بال‌وپر ميداد و قشون ايشان را پرورش آلمانى مينمود و بالجمله روزگارى سياست اروپا كه كنهش رقابت انگليس و آلمان بود در دو كفه ترازوى اين اتحاد و آن ائتلاف موازنه ميشد و چربيدن يكى از اين دو كفه بر ديگرى در انظار اروپائيان برهم خوردن عالم تمدن و غير ممكن الوقوع تصور ميشد .\r\nعلى الخصوص كه ائتلاف مثلث ناتوانى خود را در مقابل تهيه نظامى فوق العاده آلمان حس كرده علاوه بر تهيه وسائل مدافعه بوسائل معنوى هم متوسل شده صلح طلبى و ترك جنك و ريختن آلات حرب را بوسيله مطبوعات و بواسطه كنگره‌ها و كنفرانسهاى صلح‌پرور ترويج مينمود و در سالهاى آخرين اين اقدامات بر زيادت شده چون ميبينند ترقيات قشونى و تهيه‌هاى حربى آلمان روزافزون و موجب اضطراب خاطر حريفان گشته به حدى كه فرانسويان به خيال افتاده‌اند مدت مشق نظامى اجباريرا كه دو سال بود سه سال نمايند مدتى اين مسئله مطرح مذاكرات پارلمانى فرانسه بود و موجب نارضائى مردم مخصوصا سوسياليست‌ها نميخواستند زير بار اين صرف وقت و مال رفته باشند و بالاخره دولت روس فرانسويان را مجبور كرد مشق سه ساله را بپذيرند بلكه بر قواى مؤتلف افزوده گردد اين كار موجب هيجان شديد در افكار آلمانيان گشته آنها را به خيال انداخت زودتر شروع بعمليات كرده از موفقيت حاصل نمودن دول مؤتلف در تزييد قواى خود جلوگيرى نمايند على الخصوص كه روسها در سالهاى آخرين نشو و نماى زياد ميكردند يعنى پس از شكست خوردن از ژاپون در سنه 1305 ه و مأيوس شدن از شرق اقصى هم خود را مصروف پيشرفت در وسط آسيا كردند و بهترين شاهد اين مطلب تجاوزات آنهاست به وطن عزيز ما در اين حال خطر روس بآلمان و اطريش و از آنها بيشتر بعثمانى روزمره نزديك ميشد خصوصا بعد از مداخله‌هاى مسلح او در شمال ايران كه تهديد فعلى بعثمانيان بود اين از يكطرف و از طرفى تحريكاتى كه او بدول كوچك بالكان بر ضد عثمانى ميكرد\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nو بالاخره منجر بجنك هزار و نهصد و سيزده 1913 مسيحى گرديد و جنك بالكان افكار دور را نزديك و حوادث منتظر را قريب الوقوع ساخت .\r\nعثمانيان هم بعد از شكست خوردن دول متحد بالكان به خود آمدند و با جديت فوق العاده روابط خويش را با آلمان محكم ساخته بجبران كردن خرابيهاى گذشته پرداختند اسباب هم مساعد شد و رشته حكومت تركى بدست جمعيت اتحاد و ترقى افتاد كه داراى جوانان عالم عامل وطن‌پرست بودند و متحد با آلمان .\r\nبالجمله آلمانيها هم از روى هم ريختن اسلحه و تحت سلاح نگاهداشتن ميليونها نفوس و خرج گزاف اين كار بجان آمدند و صلاح خود را نديدند بيش از اين وقت و مرد و مال را معطل نگاهدارند و كار امروز را بفردا بيندازند اين بود كه منتظر فرصت بودند تا دست قضا وسيله انفجار اين ماده خونين آتش‌بار را فراهم آورده در ماه رمضان هزار و سيصد و سى و دو ( 1332 ه ) وليعهد اطريش با زنش در وين كشته شدند و معلوم شد دست صربيان در اين كار بوده است اطريش درصدد تلافى با صرب برآمد روس بحمايت صرب قشون در سرحدات اطريش جمع كرد آلمان بحمايت اطريش قدم بميدان نهاد انگليس و فرانسه بحمايت روس در آمدند جنك اطريش و صرب درگرفته داهيه عظيم اروپا از اينجا شروع شد نهم رمضان هزار و سيصد و سى و دو ( 1332 ه ) اطريش بصرب اعلان جنك داد دو روز بعد آلمان به روس سه روز بعد آلمان به بلژيك همان روز آلمان بفرانسه همان روز انگليس بآلمان سه روز بعد اطريش بروس يك روز بعد قره‌طاغ باطريش سه روز بعد فرانسه باطريش دو روز بعد انگليس باطريش يك روز بعد قره‌طاغ بآلمان همان روز ژاپون بآلمان و چند روز بعد اطريش با ژاپون قطع مناسبات كرد .\r\nرشته انتظام محير العقول اروپا يك مرتبه برهم خورده روزگار آسايش و امنيت آباد ترين قطعات كره زمين سپرى گشته از بر و بحر زمين و آسمان آتش روئيد و باريد صحرا هاى پر از گل و لاله زير جسد كشتگان مستور گشت عمارتهاى بزرك اروپا در شهرهاى بزرك و كوچك بيشتر خراب يا به صورت مريضخانه درآمد بهترين جوانان و حساسترين مردان اروپا در بر و بحر به خاك هلاك افتادند يا خوراك جانوران دريا گشتند .\r\nو بالجمله بزرگتر شديدتر هولناك‌تر بدبختى كه براى نوع بشر تصور شود چون\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبلاى ناگهانى بر سر خوشبخت‌ترين خلق عالم باريدن گرفت بهشت دنيا به صورت جهنم مهيبى نمودار گشت و تا اين تاريخ كه نيمه ذى القعده هزار و سيصد و سى و دو ( 1332 ه ) است آتش جنك در نهايت شدت در اشتعال است شهرهاى قشنك ميسوزد عمارتهاى عالى خراب مىشود بدنهاى از برك گل لطيف‌تر مجروح و ناتوان شكسته و سوخته در دست جراحان گرفتار فرياد سوگوارى و دربدرى و گرسنگى از زمين اروپا به آسمان بلند است و تا كنون حسن اسلحه و رشادت ذاتى و جديت آلمانها و اتحاد تام ملت با دولت در تمام جنك‌ها فتح را نصيب آلمان نموده است و خدا داند بكجا منجر و نقشه سياست تازه دنيا بعد از اين جنك مهيب بچه صورت جلوه‌گر بگردد .\r\nاكنون باوضاع درونى بنگريم و ببينيم اثرات اين جنك تا كنون در مملكت ما چه بوده است و تبدل كه احوالى ما را حاصل گشته كدام است پس از تاجگذارى سلطان احمد شاه ناصر الملك نايب السلطنه بجانب اروپا روانه شد پادشاه جوان رياست وزراء را بميرزا حسنخان مستوفى الممالك واگذار كرد مستوفى الممالك بواسطه كم‌طمعى و حسن سلوكى كه دارد محبوبيتى در ملت حاصل نموده است .\r\nكابينه تازه تشكيل شد كابينه قديم كه در آن اشخاصى طرفدار روس شناخته شده بودند برهم خورد شروع بجنك كه شد روسها مجبور شدند قواى مادى و معنوى خود را متوجه اطريش و آلمان و اخيرا متوجه عثمانى نمايند كه به زودى محتمل است اعلان جنك او هم بروس داده شود .\r\nبه اين سبب افكار دولت و ملت از زير فشار تحكمات روس اندكى بيرون آمد انگليسيان نيز به خود پرداخته سياست آنها در ايران بلكه در همه جاى آسيا ضعيف شد و هرچه بر ضعف دو قوه اجنبى افزوده شد پيش پاى افكار ايرانيان بازتر گشت و از مرعوبيت درآمدند فتوحات پىدرپى آلمان و شكست دول مؤتلف ابهت سياست جنوب و شمال را از دل ايرانيان برد نفوس منجمد شده بجنبش آمدند دولت تازه هم بالضروره تا چند صباح از تازگى خود استفاده خوشنامى كرد خاصه كه حكومت آذربايجان را كه در تصرف صمد خان بود از او گرفتند و مرناد بلژيكى را از رياست خزانه‌دارى انداختند و اين در موقعى بود كه آلمان مملكت بلژيك را تصاحب كرد و قدرت بلژيكيان محو شد از تغيير حكومت دست نشانده\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nروس در آذربايجان آثار حياتى از دولت ظاهر گشت و از تغيير خزانه‌دارى راه مداخله براى دولت در ماليه خود بازگشت اكنون موقع كار است كه با فعاليت فوق العاده از اوضاع حاضر داخلى و انقلابات خارجى استفاده نموده اگر براى پيدا كردن گم كرده‌هاى خود در سالهاى آخرين لياقت نداريم لااقل نگذاريم مملكت ما بيش از اين در گرداب هلاكت فرو برود .\r\nولى افسوس كه اين كار در عهده مردان كارآگاه وطن‌پرست فعال است كه در مملكت ما نايابند و اگر بيش و كمى يافت شوند دست آنها بدامان امور دولت نميرسد در اين صورت وقت عزيزى از دست دولت و ملت ميرود و وقت از دست رفته هرگز بدست نميآيد .\r\nپس از بروز انقلابات خارجى و پيش‌آمد احوال داخلى با همه نااميدى كه مرا بود با پريشانى احوال شخصى و مهيا نبودن وسائل آسايش خيال باز بخاطر آوردم افكار كاركنان دولت را بهيجان بياورم بلكه روح حياتى در كالبد آنان پديد آيد و قدمى رو باصلاحات بردارند اين بود كه سرا و علنا با هريك از ايشان گفتگوى بسيار كردم بلكه جمعى از جوانان تحصيل كرده تربيت يافته كه با يكديگر عقد الفتى داشته باشند دخيل امور دولت شده بوجود آنها پايه امور در محور طبيعى خود جارى گردد و از ستمكارى بسيار كه در تمام مملكت جارى است اندكى جلوگيرى شود .\r\nو هم طرحى ريخته شد كه در اين حال فلاكت دولت بعنوان خزانه خاص يك استقراض داخلى بشود و به اين وسيله از استقراض خارجى بىنياز گرديم چه استقراض خارجى بواسطه شرطى كه در قرضه روس و انگليس شده ( تا وقتى كه آن قرض ادا نشده باشد نتوانيم از دولت ديگر قرض كنيم ) براى ما خطرناك است اگر بخواهيم از خارج استقراض كنيم ناچار بايد از روس و انگليس باشد با شرايط وطن بر باد ده و بالاخره بعد از مذاكرات بسيار كار قرضه داخلى هم صورت نگرفت .\r\nگامى بخاطر ميآورم پرده را از روى كار برچيده اشكارا بميدان آمده جمعى را با خود همراه نموده بر ضد زمام‌داران امور يا تنبلان طماع قيام كرده نااهلان را بجاى خود نشانيده رشته امور را بدست اشخاص بهتر بسپاريم در اين حال وفور حاسدين و بدخواهان خود را از يكطرف و خالى بودن كيسه خويش و رفيقان را از\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nطرف ديگر و ناموافقتى عناصر صالح ملت را با يكديگر ملاحظه نموده صبر را پيشه نموده انتظار پيش‌آمدهاى بهتر را ميكشم و روزبروز آشكارتر مىشود كه زمامداران امور امروز هم از جنس مردم ديروز هستند اگر در موانع خارجى كه از روى فقدان رجال با جرئت كاراگاه توليد و دوام يافته بود سستى رويداده باشد اما اثر رعب آن هنوز در وجود زمامداران امور باقى است و بعلاوه اغراض طمعكارانه اشخاص رسمى و غير رسمى در هرلباس كه مقتضيات بدبختيهاى گوناگون را تشكيل ميداده بجاى خود است و خلقى انبوه از بيكاران مملكتند كه راه معاشى بجز از وسائل نامشروع ندارند و تا در اصلاحات اساسى از جانب دولت مقتدرى به وضع و اجراى قوانين سودمند اقدامات جدى نشود و هواى مملكت روشن نگردد روى صلاح و اصلاحى ديده نخواهد شد اما كجاست آن دولت و كدام است آن قوانين و كيست آنكه صلاح مملكت را بداند و نفع نوع را بر منافع شخصى مقدم بدارد .\r\nدولت عثمانى در ماه شوال 1332 ( يكهزار و سيصد و سى و دو ه ) از جنك اروپا استفاده بزرك كرد در سايه اتحاد با آلمان و استفاده مادى و معنوى از او موضوع بزرك حق محاكمه قنسولات ( كاپيتولاسيون ) را كه سالها در قيد اسارت آن بود لغو كرد آلمان و اطريش اختيارا پذيرفتند و دول مؤتلف اضطرارا و اين بزرگتر فائده‌ئى بود . كه يك دولت مقهور در دست سياست اروپائيان ميتوانست در اينموقع برده باشد .\r\nدولت ايران خود را بيطرف معرفى نموده در صورتى كه از هرطرف به بيطرفى او خلل ميرسد مخصوصا از سرحدات روس و عثمانى و نميخواهند از بىطرفى خود دفاع نمايد در صورتى كه اگر بخواهد بواسطه قواى رسمى و غير رسمى ميتواند ولى مردى كه پا بميدان بگذارد كيست ؟ باز شمه‌ئى از احوال خود بنويسم در اين بازگشت بايران گاهى خيال ميكردم در دائره معارف عمومى بشغل رسمى بپردازم تا هم راه تحصيل معاش بوده باشد و هم بهتر بتوانم خيالات ديرينه خود را در راه معارف مجرى سازم اما پيش از برپا شدن جنگ اروپا تصور ميكردم پس از چند ماه توقف در ايران براى حضور در دوم كنگره نژادى باروپا برخواهم گشت اين بود كه در قبول كار رسمى مسامحه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nميكردم و با خود ميگفتم اگر با اوضاع سياست بازى اجانب و احوال ناهنجار داخلى براى من موفقيت حاصل نشد كه بتوانم خدمت مستقيمى به وطن بنمايم در موقع مسافرت باروپا براى كنگره دوم يكجهت قطع علاقه ظاهرى كرده با يك دنيا افسوس در خارج مملكت بهرصورت كه بتوانم امرار حيات مينمايم اما جنك اروپا اين انديشه را از سر بدر كرد و با وجود جنك موجود كنگره‌ئى برپا نخواهد شد از اين جهت مصمم اقامت در تهران و اقدام به تحصيل شغل و كار گشتم بلكه بتوانم بقيه عمر را بخدمات سودمندتر از گذشته به وطن و هموطنان بگذرانم .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nفصل سى و يكم اميدوارى و بدبختى\r\nبايد دانست تا اين وقت از عمر مرا شغلى كه در ازاى آن اجرتى داشته باشم نبوده است و به اين واسطه همه وقت در عسرت زندگانى بوده‌ام بيست سال پيش از اينكه به دنيا و خلق آن نزديك شدم و در خير و شر امور شركت و با خوب و بد مردم معاشرت نمودم بيشتر اوقات در انقلابات فكرى و سياسى مملكت داخل بودم و لكن شخصا تصدى كار رسمى نميكردم زيرا اوضاع مملكت و اخلاق مردم اقتضا نداشت كه من در كسوت روحانى موروثى كه بودم بمشاغل دولتى بپردازم .\r\nولى پس از اين مسافرت هم اوضاع وطن تغيير يافته و محذوراتى كه بوده كم شده است و هم اختلال احوال شخصى مرا مجبور مىكند شغل رسمى تحصيل نمايم و بيشتر نظرم متوجه معارف است و ميخواهم در آن دائره خدمت نمايم .\r\nخصوصا كه در سالهاى آخرين بواسطه انقلاب احوال ملكى و تشتت خيالات شخصى و مسافرت‌هاى پىدرپى طولانى نتوانستم بدائره معارف نظرى كرده باشم در اين سنوات گرچه به ظاهر در دائره معارف ما وسعتى حاصل شده مدارس پسران و - دختران در تهران و ولايات زياد گشته تعليم‌دهندگان بالنسبه افزونتر و اسباب تعليم و تعلم فراهم‌تر شده دار الفنون تهران نظر بحاجت مدارس ابتدائى بوجود مدرسه متوسطه و بالاتر حاجت خود را باصلاحات داخلى احساس نموده و اصلاحاتى هم در آن شده است\r\nو لكن بواسطه اغراض شخصى و طمعكارى اشخاص و نبودن حكومت مقتدر مطاع و نقصان اسباب كار دائره معارف ما بىنهايت حاجتمند اصلاحات است مخصوصا راجع بمعلم و كتاب از طرفى حوادث گذشته سياسى و غيره طورى افكار عمومى را منجمد نموده است كه حس حياتى پديدار نيست و چون انقلابات سياسى ما را سودى نداده است انقلاب مذهبى هم در ملت ما صورت‌پذير نمينمايد پس محتاجيم بانقلاب فكرى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبلى انقلاب فكرى است كه ميتواند در ميان نااميديها روشنائى اميدى نمودار سازد و در سعادتى به روى ملت بگشايد انقلاب فكرى است كه سرچشمهاى بسته را باز مىكند و افكار خسته را روح حيات ميبخشد انقلاب فكرى است كه ميتواند خفتگان را بيدار و بيهشان را هشيار نمايد .\r\nملت فرانسه چه ميداشت اگر قرن هفدهم را نميداشت و قرن اعظم فرانسه چه بود اگر نويسندگان بزرگ و گويندگان سترك در آن نميبودند .\r\nبالجمله ملت ما مملكت ما در اين حال محتاج است بانقلاب فكرى و ادبى محتاج است به تنقيه نمودن سرچشمهاى افكار محتاج است بتشويق ارباب قلم و بترغيب گويندگان و نويسندگان و ديگر آنكه زبان شيرين ما كه بدبختانه كمتر روز خوشى در عمر طولانى خويش ديده است گاهى در فشار ستمكارى تركى تاتارى ميزيسته گاهى در لگدكوب حمله تازى استخوانهايش درهم شكسته اينك روزگارى است كه دستخوش لغات و اصلاحات زبانهاى غربى گشته روزبروز زحمت تازه سربار دوش ناتوان او ميگردد جمعى از نورسان اروپا ديده باظهار فضيلت بىاساس بوى ستم مينمايند و جمعى از ارباب قلم تيغ جفا به روى آن ميكشند و بالجمله زبان ما عليل و ناتوان بدست صاحب‌غرضان گرفتار بىطبيب و بىدوا و بىپرستار مانده است .\r\nبديهى است در اين حال حاجتمندى بيك مجلس علمى و ادبى كه بتواند به زبان ما خدمت نمايد بتواند وسائل انقلاب فكرى و ادبى را فراهم آورد بتواند درهاى بسته افكار قوم را بگشايد از مسلمات به نظر ميآيد .\r\nاين بود كه درصدد تأسيس چنين مجلسى برآمدم كه از روى اساس آكادميهاى ملتهاى مترقى با رعايت عادات و اخلاق ملكى تأسيس گردد و تصور ميكنم تأسيس مزبور اهميتش از تأسيس مكاتب جديد كمتر نباشد .\r\nخلاصهء در اين راه كوشش نمودم تا پس از تاجگذارى كه دولت تازه تشكيل شد و وزارت معارف نامزد ميرزا نظام الدين خان مهندس الممالك كاشانى گشت « 1 »\r\n\r\n\r\n","description":"","footnote":"\r\n( 1 ) مهندس الممالك مردى تحصيل كرده و دنيا ديده است كتاب مهمى در هندسه عالى تأليف نموده اكنون كه وزارت معارف را دريافته ميخواهد نام نيكى در اين رهگذر بگذارد .\r\n","page_name":" 276 ","page_number":276},
  {"content":"\r\n\r\nو پسر تحصيل‌كرده‌ئى دارد كه چند سال است در دائره معارف خدمت مينمايد و ميخواهد حقوق مرا در معارف رعايت كند لهذا پدرش را بمساعدت با خيالات من ترغيب مينمايد .\r\nمهندس الممالك ميپذيرد كه بدست من مجلس علمى برقرار گردد و تصور مىكند بتواند از نظريات من در اصلاحات معارفى استفاده كند اين است كه براى مجلس علمى در بودجه معارف مبلغى مينويسد و شروع به كار نزديك ميگردد .\r\nبديهى است انجام اين مقصد براى من سعادت شمرده مىشود و ميبايد تصور نمايم كه پس از سالها سرگردانى خيال من براى تكليف بقيه عمر آسوده مىشود اوضاع زمان هم بما اجازت ميدهد قدمهاى خود را رو باصلاحات معارفى و اساسى سريعتر برداريم اين است كه با اميدوارى بسيار با سر پرشور بميدان خدمت قدم گذارده خود را بر مركب آرزوها سوار تصور مينمودم غافل از آنكه دست كجروى دهر نرده تازه‌ئى خواهد باخت و بشيشه آمال من سنك گرانى خواهد زد كه روزگارم را تيره و تار مىكند و دنيا را بچشمم خوار و زار ميسازد .\r\nتوضيح غم تازه آنكه تلگراف اروپا مرك نابهنگام پسر ناكامم را مىرساند شادمانى بغم و اندوه مبدل گشته آرزوهاى دور و دراز و خيالات گوناگون همه با شيشه دل غمناكم درهم ميشكند جوان ناكامم در مرحله چهاردهم زندگانى با يك عالم هوش و ذكاء و قابليت و استعداد بحادثه مختصرى در شهر ووه سويس دار فانى را وداع گفته رخت بعالم ديگر ميكشد بديهى است آثار قهرى اين حادثه براى من دست و دلى يا پا و سرى باقى نميگذارد و ثابت مىكند كه نصيب من از اين عالم جز محنت و غم نبوده و نيست فصبر جميل و اللّه المستعان على ما تصفون .\r\nدر اين مقام ميخواهم سرگذشت مختصرى از فرزند خود مجد الدين بنويسم شايد عبرت خوانندگان بگردد در هنگام مسافرت باروپا مصمم بودم طفل خود را براى تحصيل در سويس بگذارم ولى نميدانستم در كدام شهر بماند بهتر خواهد بود يكى از دوستان كه بگفته او اعتماد داشتم گفت شهر ووه از هرجهت مناسب است به اين جهت در هنگام ورود بسويس كه مصمم رفتن بلندن براى تاجگذارى پادشاه انگلستان و براى شركت در كنگره نژادى بودم او را با رفيق خويش مصطفى خان صارم به آن شهر برده در خانه شخص معلمى از مذهبيان سپردم و رفتم اين طفل به زودى زبان فرانسه را طورى فراگرفت\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nكه در محاوره با اطفال سويس تميز داده نميشد اجنبى بوده باشد بعد از بازگشتن من از سفر انگلستان بسويس و اقامت در شهر لوزان او را هم بلوزان آورده امتحان ميدهد و بمدرسه علمى لوزان وارد ميگردد در لوزان ميماند و چيزى كه تصور نميشود اين است كه او دوباره به شهر ووه بازگشت نمايد اما در موقعى كه ميخواهيم بايران برگرديم اتفاقا اسبابى فراهم مىشود كه مجبور ميشويم باز او را به آن شهر برده در يك مدرسه شبانه‌روزى كه در بالاى ووه است بسپارم روزى كه او را به آن محل ميبرم از كنار قبرستان ووه ميگذريم بىاختيار آهى كشيده ميگويد چه قبرستان غمناكى است اين سخن او در اين حال در قلب من تأثير شديد مينمايد به حدى كه ميخواهم از خيال سپردن او به آن مدرسه منصرف گردم ولى باز قوت قلب خويش را از دست نميدهم و خيال خود را تعقيب مينمايم روزى چند پيش از حركت ما به طرف ايران او براى سنجيدن جا و مكان خود در ووه ميماند و ما در لوزان در اين حال يكى از آشنايان كه او خود مرا بسپردن طفل خويش در آن مكان راه‌نمائى كرده بود خطى ميرسد و مينويسد تحقيقاتى شده است اين مدرسه براى طفل شما بدعاقبت است او را از آنجا درآوريد چون ميدانستم ميان او و صاحب آن مدرسه كدورتى حاصل شده اين سخن را حمل بر غرض نموده اعتنا به آن خيرخواهى نكردم خصوصا در شرف مسافرت بوديم و وقت براى تغيير مكان او نبود تنها از پسرم پرسيدم آيا رفتار ناپسندى در آن خانه ديده مىشود گفت نه و من از بودن در اين محل خشنودم يك ماه به مسافرت ما مانده است در روزنامه خوانده مىشود زن ايتاليائى بلوزان آمده پيش‌گوئى مىكند و بهركس هرچه گفته مطابق واقع شده خانم عيال من اصرار مىكند برويم اين زن را ببينيم در ملاقات آن زن و در ضمن مذاكراتى كه مىشود ميگويد بعد از سه ماه مصيبتى بخانواده شما ميرسد عيال من مضطرب مىشود ولى او را آرام ميكنم و ميگذرد در روز حركت از گارلوزان به طرف برلن كه فرزند من مجد الدين بمشايعت ما آمده است و در اين گار آخرين ملاقات ما حاصل شده او به طرف منزل خود ميرود و ما بجانب برلن از ديدن حال حزن‌انگيز او و جدائى كه به ظاهر براى چند ماه بيش نيست ملامت شديدى كه نظيرش را در تمام عمر نديده‌ام در قلب خود احساس مينمايم و همه را حمل بر انس و علاقه ميكنم گاهى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبخاطرم خطور مىكند او را هم بايران ببرم اما مادرش راضى نميشود كه بتعليم و تربيت وى خللى وارد شود بهرحال او را ميگذاريم و ميرويم بديهى است اگر در سويس يا در آلمان با وجود چند روز اقامت آنجا و ملاقات بعضى از بزرگان آن مملكت تصور شده بود كه به زودى جنك عمومى برپا خواهد شد و اوضاع اروپا بلكه دنيا دگرگون مىشود و چند سال مدت اين انقلاب طول خواهد كشيد قطعا راضى نميشدم طفل خود را در خارج گذارده روانه شويم ولى كلمه‌ئى از جنك و حتمى الوقوع بودن آن به گوش ما نرسيد زيرا آتش جنك يك مرتبه شعله‌ور گشت و ممكن نبود پيش از حادثه قتل وليعهد اطريش پيش‌بينى شده باشد در ماه رمضان جنك شروع مىشود و بيش از يك ماه از شروع بجنك نميگذرد كه خبر وفات فرزند عزيز من بتهران ميرسد بديهى است اگر اين خبر در غير اين وقت بما رسيده بود شنيدنش ناگوارتر بود كه در اين وقت رسيده چه در بحبوحه شنيدن خبر قتل چندين هزار جوان تحصيل‌كرده اروپائى در ميدانهاى جنك از تمام ملل جنگجو و تصور حال پدران و مادران آنها در شنيدن آن خبرها گوش و قلب مرا از استماع خبر وفات ناگهانى فرزند خود ملايمت داده بود و در مقايسه حال خود با احوال پدران و مادران آن جوانان كه نه علاقه آنها به فرزند ايشان كمتر از علاقه ما بوده است و نه فرزند ما لايقتر و عزيزتر از فرزندان آنها اندك تسلى بقلب ما ميداد .\r\nخلاصه اوائل شوال يكهزار و سيصد و سى و سه ( 1333 ه ) خبر مرك اين جوان بما ميرسد و معلوم مىشود در ضمن بازى ژيمناستيك از طناب‌بازى به زمين افتاده و جراحتى به پايش رسيده است و چون در آن مكان حيوانات اهلى براى زراعت نگاه ميداشته‌اند و وسائل توليد ماده كزاز موجود بود زخم اين طفل كزاز گرفته دو سه روز فاصله وفات مىكند عجبا مكرر از او شنيده شد كه ميگفت در موضوع مرض  Tetanos  يعنى كزاز معلم ما بما تأكيد مىكند كه بايد از اين مرض در موقع رسيدن جراحتى بر بدن كاملا احتراز كرد و ميگفت من از اين مرض بسيار انديشه دارم و آن كشنده است و شايد در آن موقع كه فهميده است مرضش اين است وحشتناكى از مرض هم ممد خود باختن و تلف شدن او شده باشد بهر صورت فرزند عزيز ما در غربت در راه تحصيل علم بمرضى كه بيش از هرمرض از آن ميترسيد از دنيا ميرود و در قبرستانى كه\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاز پيش غمناكى آن را خود حس كرده بود به خاك سپرده در جام شراب زندگانى خانواده‌اش براى مدت عمر زهرى ريخته مىشود كه تلخى آن در كام آنها بوسيله هيچ شيرينى بر طرف نميگردد و ديگر هيچگونه شادى كه آميخته بغم نبوده باشد در زندگانى خود نميبينند .\r\nبالجمله وقوع اين حادثه ناگهانى و حصول جنك اروپا مرا از خيال مراجعت باروپا منصرف ساخته در وطن مقيم گشتم و چنان كه اشاره رفت در وزارت معارف بتأسيس شعبه ادبى مجلس علمى پرداخته به دادن كنفرانسهاى علمى و ادبى و شروع بتأليف يك فرهنك فارسى به فارسى بسبك فرهنگهاى خارج پرداخته بشنيدن اخبار وحشتناك جنك و تأثرات سوء آن در مملكت بيكس و بيچاره و پريشان ما روزى بشب برده شبى با هزار اندوه و غم بروز ميآوريم تا كى اين روز بشام آيد و اين شيشه بسنك .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nفصل سى و دوم يكسال وقت گم شده\r\nپس از تاجگذارى سلطان احمد شاه يا ابتداى شروع جنك اروپا اوضاع سياست خارجى و داخلى ايران دچار بحران شديد گشت بدلائل ذيل :\r\n1 - سلطان احمد شاه هفده ساله سنش مقتضى نبود زمام امور مملكت را كاملا بدست خود بگيرد و از طرفى از مجلس شورايملى و مشروطيت انديشه داشت و نميخواست كارى كه بوى استبداد از آن بيايد از وى صادر گردد اين بود كه در برابر مجلس و وزراى مشروطه تسليم صرف بود .\r\n2 - مجلس دائر شد با نمايندگانى كه بيشتر آنها لياقت براى آن مقام نداشتند و نظامنامه انتخابات آنها را به قوت ملاكى و رعيت‌دارى يا بنفوذ روحانيت انتخاب كرده بود و يا آنكه طرفداران اجانب چه از مأمورين جزء كه زيردست مستخدمين - بلژيكى كار ميكردند و خود را هواخواه روس و انگليس ميدانستند و چه غير آنها بتحريكات اجانب بكرسى نمايندگى نشستند .\r\nبديهى است از چنين مجلس با اختلافات دستجات مختلف كه اغلب از روى غرضهاى خصوصى تشكيل شده و اساس درستى ندارد اميد خير و صلاحى نميتوان داشت مخصوصا كه جمعى منتظر الوزراه در ميان نمايندگان بودند كه براى رسيدن بمقام وزارت راضى نميشدند كابينه‌ئى كه آنها در آن نباشند تشكيل شود يا دوامى داشته باشد .\r\n3 - مردان باكفايتى هم كه بتوانند كرسيهاى وزارت را اشغال نمايند و بوظيفه امروز ايران رفتار كنند موجود نبودند و اگر بودند هم نزديك به كار نبودند تنها معدودى از شاهزادگان و رجال كهنه از كارافتاده مرعوب اجانب و يا نورسان طماع خائن و متمايل باجانب پيش قدم براى تصدى وزارت بودند در صورتى كه همين معدود هم\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبا يكديگر اتحاد و يگانگى نداشتند و هرچند تن از آنان كه روى كار ميآمدند مابقى بر ضد آنها برخاسته آنقدر كارشكنى ميكردند كه آنها را از كار بيندازند و به اين سبب در ظرف يكسال پنج مرتبه كابينه وزراء تغيير كرد و هردفعه مدتى بحرانش به طول انجاميد و باينواسطه رشته امور از هم گسسته شد و شيرازه كارها پاره‌پاره گشت .\r\n4 - اثرات جنك بين المللى اروپا در ايران ظاهر شد و مأمورين سياسى دو دسته بجان يكديگر افتادند و بتحريكات داخلى از هرطرف پرداختند و بملاحظه فتوحات محير العقول آلمان كه قهرا جالب توجه ملل بىطرف است و بملاحظه دلتنگى ايرانيان از تجاوزات روس و انگليس و از بودن قشون روس در شمال مملكت از روى حس انتقام افكار عمومى متمايل بآلمان گرديد على الخصوص كه دولت هم مذهب همسايه ما عثمانى هم داخل جنك شد و بر ضد روس و انگليس و فرانسه قيام نمود و از مركز خلافت عثمانى حكم بجهاد مقدس صادر گشت و روحانيان شيعه مذهب مخصوصا مجاورين عتبات عاليات هم از آنها پيروى كرده حكم جهاد دادند گرچه اين حكم بواسطه اينكه دولت سياست بىطرفيرا اختيار نموده بود و هم بواسطه مهيا نبودن اسباب بموقع اجرا گذارده نشد ولى بر تمايل ملت بجانب آلمان و عثمانى افزود و نفرت از روس و انگليس را بر زيادت كرد خصوصا كه در جنك اعراب باتفاق قشون عثمانى بر ضد انگليسيان در حدود شط العرب جمعى از روحانيان شيعه تبعه ايران و از مجاهدين ايرانى هم شركت نمودند و هم در حدود آذربايجان در جنك عثمانيان با روس ايرانيان مشاركت و فداكارى كردند .\r\n5 - نظر باعلان بىطرفى كه دولت داده بود مجبور بود حدود آن را رعايت نمايد يعنى به طرفين متخاصم بيك نظر نگاه كند در صورتى كه آلمان و عثمانى در ايران استعدادى نداشتند ولى روس و انگليس بواسطه قشون روس در شمال كه تا پشت دروازه تهران را اشغال داشت و بواسطه نفوذى كه در دولت و ملت داشتند و بواسطه مسائل ماليه و غيره خود را مقتدرتر از رقيبان دانسته اولى به تصرف در جميع امور تصور ميكردند و نميخواستند مغلوبيت آنها از آلمان در اروپا اثرش در ايران ظاهر گردد و بافكار عمومى كه بر ضد آنها بود و به تهيه‌هائى كه آلمانها و عثمانيان بر ضد آنها ميگرفتند اهميت\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنميدادند و از سختى رفتار خود با دولت نميكاستند دولت هم بين المحذورين شديد واقع بود و چارهء جز تحمل نمودن براى خود تصور نميكرد زيرا گمان مينمود اگر بخواهد بهمراهى افكار عمومى متمايل بآلمان و عثمانى گردد روس و انگليس فورا مركز را با قشونى كه در قزوين دارند اشغال خواهند كرد و او را محو ميكنند و اگر بخواهد بجانب روس و انگليس برود از مخالفت ملت ميترسيد و از ننگين شدن در عالم اسلاميت انديشه ميكرد لهذا هيچ اقدام از هيچ طرف جرئت نمينمود .\r\n6 - قواى دولت عبارت بود از دو قوه ضد يكديگر يعنى قوه قزاق كه كاملا در دست روس بود و يكقسمت از قشون اجنبى شمرده ميشد گرچه در ميان قزاقان اشخاص ايرانى وطن‌پرست هم يافت ميشدند ولى همه مقهور دست فرماندهان روسى بودند و از قوه ژاندارمرى كه صاحبمنصبان سوئدى آن قوه را اداره ميكردند و پيش از جنك اروپا انگليسها آنها را به خود جلب نموده در عين ائتلاف با روس در مقابل قزاقخانه حامى خود قرار داده بودند و بعد از جنك آلمانها آنها را بجانب خود كشيدند و در مقابل قزاق واداشتند بلكه حفظ و حراست خود را هم به آنها سپردند و از هيچگونه مساعدت معنوى با آنها دريغ نداشتند اختلاف كلمه ما بين اين دو قوه به جائى كشيد كه يك قزاق و يك ژاندارم در يك رهگذر كه بهم برميخوردند مثل دو نفر جنگجو به يكديگر نگاه ميكردند و ميگذشتند و بديهى است كه اين اختلاف كلمه از دو قوه نظامى چه اثرات سوء در بحران مملكت دارد .\r\n7 - متعرض شدن روس و انگليس در شمال و جنوب بمأمورين سياسى آلمان و اطريش و عثمانى و گرفتن و تبعيد نمودن آنها و بمخاطره انداختن اتباع دول مزبور را در نقاط مختلف مملكت مخصوصا در شمال و جنوب چنان كه در تبريز و بوشهر و غيره شد ببهانه آنكه آنها مردم را بر ضد ايشان تحريك مينمايند و بديهى است اين اقدامات در يك مملكت بيطرف تا چه اندازه موجب اختلال امر حكومت و اغتشاش مملكت ميگردد خصوصا كه طرف مقابل هم خود را فاتح در جنگ بداند و نتواند اين تجاوزات را كه در يك مملكت بيطرف از دشمنان خود نسبت بتبعه خويش مىشود تحمل كند ناچار است ايرانيان را بهيجان آورده وسيله دفاع از تعديات دشمنان را بدست ايرانيان\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nفراهم سازد .\r\n8 - اغتشاش ماليه كه كاملا در تحت نفوذ بلژيكيان رفته گرچه سروصورتى باداره نمودن آن داده‌اند ولى با چند كرور خرج كه در حقيقت فرع زياده بر اصل مىباشد و اين اختيارات را قانونى كه موسوم است بقانون 23 جوزا و در مجلس شورايملى بواسطه اعتمادى كه بشوستر آمريكائى خزانه‌دار ايران داشته‌اند وضع شده و پس از انفصال قهرى او بدست بلژيكيان افتاده و در تحت نفوذ روس و انگليس درآمده از مصرف نمودن وجوه خزانه دولت در راههائى كه با سياست آنها منافى است مانند خرج قشون و راه بردن اداره ژاندارمرى خوددارى نموده بمسامحه ميگذرانند و اين يكى از اسباب هيجان افكار است كه ميخواهند دست بلژيكيان را از تصرف در ماليه مملكت كوتاه نموده ماليه را بمصارف الزم برسانند .\r\n9 - رقابت ايلات با يكديگر و ترويج اين رقابت بواسطه تحريكات اجانب و تعليمات مختلف كه به آنها داده مىشود و كمك‌هاى مادى و معنوى هردسته از متخاصمين از ايلاتى كه متمايل به آنها است و تأثيرات حكم جهاد در ايلات مخصوصا ايلات سرحدات عثمانى و حدود غربى و هم اختلاف دو دسته كه بنام حزب سياسى مداخله در امور ميكردند و هريك اقدامات ديگرى و هردو اقدامات دولت را بىاثر ميگذارند بملاحظات شخصى بنام حزب دموكرات و اعتدال .\r\nو بالجمله بواسطه اين اسباب كه بعضى از آنها نوظهور و از عوارض جنگ اروپا است و بعضى نتيجه مقدماتى است كه در دوره‌هاى گذشته چيده شده مخصوصا در چهار سال فاصله ما بين خلع محمد على شاه و تاجگذارى سلطان احمد شاه مملكت دچار بحران شديد شده است در كابينه‌هائى كه تشكيل ميشد اوائل امر تنها ملاحظه‌ئى كه بود اين بود كه از هواخواهان روس و انگليس هردو تشكيل شده باشد كه موجب دلتنگى آن دو رقيب كه اكنون با يكديگر به ظاهر دست اتحاد داده‌اند نباشد ولى بعد از ظهور فتوحات آلمان و عثمانى ملاحظه رضايت آنها هم جزو ملاحظات آمده تكليف تشكيل كابينه مشكل‌تر گشته است .\r\nميرزا محمد على خان علاء السلطنه در وقت تاجگذارى رئيس الوزراء بود و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمتمايل بانگليسيان پس از تاجگذارى ميرزا حسن خان مستوفى الممالك زمامدار امور گشت و خواست رشته بيطرفى را بدست گرفته جانب همه را رعايت كرده باشد و تا مجلس شورايملى دائر نشده بود با مختصر استقامتى كارش پيشرفت كرده بنام پادشاه تازه و دولت جديد صورت انتظامى بامور داد ضعفى هم كه در كار روس و انگليس در جنك ظاهر شد و از فشار خود بدولت ايران كاستند او را مدد كرد مستوفى الممالك موفق شد محمد حسن ميرزاى وليعهد را بفرمانفرمائى آذربايجان بفرستد و در عين كشمكش روسها با عثمانيان در آذربايجان اين كار را انجام داد و از نفوذ تام روس در آن ناحيه كه حكومت سابق دست‌نشانده آنها بود اندكى كاسته شد مستوفى الممالك خبطى كه كرد و دولت و ملت را دچار رحمت نمود و از استفاده نمودن از جنك اروپا دور انداخت اين بود كه اعلان بيطرفى را بىعوض داد در صورتى كه ميتوانست از هردو - طرف عوض بگيرد .\r\nبعد از رسمى شدن مجلس كابينه مستوفى الممالك دچار زحمت گشت بواسطه آنچه در ماده دوم و نهم بدان اشاره شد و بالاخره منفصل گرديده ميرزا حسن خان مشير الدوله كابينه را مركب از اشخاصى متناسب با يكديگر تشكيل داد مشير الدوله از اشخاص تحصيل كرده تربيت‌شده اين عصر است در جلد اول اين كتاب بمناسبت انقلاب ادبى ايران و در جلد دوم بمناسبت انقلاب سياسى مكرر نام برده شده مشير الدوله مرد كارآگاه و اداره كننده است و لكن جرئت و جسارتش به قدر كافى نيست يا آنكه احتياط و محافظه‌كاريش زياد است بهرصورت مشير الدوله بچابكى كابينه خود را تشكيل داد اما اين كابينه جوان در ابتداى تشكيل تصادف كرد با فشار تازه‌ئى از طرف روسها كه قشون جديدى بسرحد انزلى وارد كردند و به تجاوزى كه از طرف مغرب از عثمانيان شده عده‌ئى قشون بقصر شيرين فرستادند و اولين دفعه است در سالهاى آخرين كه عثمانيان از راه خانقين قشون بايران فرستادند كابينه مشير الدوله سعى كرد عثمانيان را برگرداند اما آنها به قصد برگشتن نيامده بودند بلكه قصدشان اين بود مددى بقوه آلمانى عثمانى كه در ايران تشكيل مىشود داده بالاخره ميدان وسيع ايران را براى دشمنان خود بىمعارض نگذارند اين بود كه بازگشت خود را بخالى شدن جنوب و شمال ايران\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاز عساكر روس و انگليس موكول نمودند روس و انگليس هم اطمينان نداشتند اگر ايران را تخليه نمايند ايرانيان خود بتوانند مقامات خويش را نگاهداشته مملكت جايگاه دشمنان آنها نگردد بهرصورت تجاوز عساكر عثمانى از اين سرحد و اقدامات او در آذربايجان و موافقت ايرانيان با عثمانيان مخصوصا روحانيان در عراق عرب و اقدامات جدى كاركنان آلمانى در نقاط مختلف ايران و در مركز و فتوحات پىدرپى آلمان در ميدان‌هاى جنگ مخصوصا در جنگ با روس و موفق نشدن قواى انگليس و فرانسه بگشودن راه داردانل با سعى عظيم و خسارت كلى بضميمه حس انتقامى از روس و انگليس كه در دماغ جوانان ايرانى توليد شده روزبروز بر نفوذ آلمان در ايران افزوده ولى در دربار بواسطه سبقت مقام روس و انگليس تأثير شديدى نكرد مشير الدوله اول ميخواست از بروز اين افكار در ملت و از عاقبت‌انديشى انگليسها يعنى از ضديت معنوى انگليسها با روس استفاده كرده بدست انگليسيان وسيله استفاده‌ئى از اوضاع حاضر براى ايران فراهم آورد اقساط قروض دولت را به اين دو همسايه در مدت جنگ نپردازد و از اين راه تدارك مشير الدوله\r\nقشونى بگيرد ولى روس و انگليس كه قشون ايرانرا منحل شده تصور ميكردند با اين خيال همراهى نكردند سفير كبير عثمانى هم كه داراى سياست نيكوئى نميباشد و بواسطه غيبت وزير مختار آلمان زمامدار سياست آلمان هم هست با مشير الدوله در اينموضوع\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nموافقت نكرد و دو طرف از او ناراضى ماندند مجلس هم با كمال اظهار اعتمادى كه بوى داشت آنطور كه بايد با او همراهى كند نكرد بملاحظه دموكراتها كم‌جرئتى خودش هم دخالت كرد و مشير الدوله بعد از دو ماه استعفاء داده بكنار رفت .\r\nبعد از مشير الدوله ميرزا جواد خان سعد الدوله كه مكرر نام او برده شده است و يكى از هواخواهان روس و انگليس است به خيال رياست دولت افتاد وزير مختار روس و انگليس هم حامى او بودند و بشاه جوان اصرار ميكردند او را انتخاب نمايد و مسلم بود كه بانتخاب او اساس مجلس متزلزل و قوه ژاندارمرى ضعيف يا منحل ميگردد و بر حيات تازه ايرانى فشار سختى وارد مىشود و بالاخره مقاصد روس و انگليس از مقاصد دشمنان ايشان در ايران پيش ميفتد اين بود كه قواى ملى از مجلس و احزاب و غيره و قواى اجنبى ضد روس و انگليس دست اتفاق داده دوره رياست وزرائى سعد الدوله را نگذاردند از يك شبانه‌روز تجاوز كند و چون كسى در ميدان نبود براى تصدى اين كار كه بتوانند او را بپذيرند مگر شاهزاده عين الدوله عبد المجيد ميرزا اين بود كه برياست او راضى شدند و شاه سعد الدوله را بدل به عين الدوله نمود عين الدوله رئيس الوزراء شد و مجلس ملى رياست او را باتفاق پذيرفت براى اينكه پاى سعد الدوله در ميان نيايد در صورتى كه دموكرات‌ها طرفدار رياست مستوفى الممالك بودند .\r\nخلاصه عين الدوله رئيس الوزراء شد و پيش از هركار فرمانفرما عبد الحسين ميرزا را كه از دوستان روس بود براى وزارت داخله انتخاب كرد فرمانفرما مورد بدگمانى مليون تندرو بود و رضايت بوزارت او نداشتند ولى دست روس و انگليس كه در ساختن كابينه عين الدوله دخالت داشت از افكار تندروان ملاحظه نكرد اعتداليون هم كه نميخواستند مستوفى الممالك رئيس گردد تا دموكراتها قوت نگيرند با عين الدوله موافقت كردند با فرمانفرما هم دم‌خور بودند و او خود را از اعتداليون ميدانست بهرصورت اضطراب‌خاطرها از سعد الدوله و رياست او به حدى بود كه نه تنها عين الدوله را كه مورد هزار انتقاد ملى بود پذيرفتند بلكه بكابينه متمايل بروس و انگليس هم كه تشكيل داد بناچارى رضا دادند عين الدوله خبط بزرگ كرد كه فرمانفرا را در كابينه خود پذيرفت زيرا سياست فرمانفرما مقتضى طرف شدن ايران با عثمانى بود و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nدر اجراى خيال خود جد و جهد داشت و مسلم بود بيش از يكى دو ماه طول نميكشد كه مليون با فرمانفرما مدعى شده عين الدوله ناچار خواهد بود خود را با ملت طرف نمايد و بالاخره از كار بيفتد اما فرمانفرما آرام نگرفت تا اسباب طرف شدن قواى مجتمع شده در كرمانشاهان و كرند را با قوه‌ئى از عثمانيان كه برياست حسين رؤف بيك داخل خاك ايران شده بود فراهم آورد در كرند جنگى كردند و خسارت كلى به دو طرف رسيد و بالاخره با قراردادى قشون عثمانى بسرحد مراجعت نمود پس از اين واقعه حزب دموكرات كه براى از كار انداختن فرمانفرما منتظر فرصت بود موقع بدست آورده او را در مجلس شوراى ملى تحت استيضاح كشيده مقصرش نمودند عين الدوله مجبور شد براى نگاهدارى فرمانفرما در صورتى كه باطنا هم از وى دلتنگ بود رئيس الوزرائى خود را كه بسيار به او علاقه داشت فدا نمايد و شايد فرمانفرما براى تنها از كابينه عين الدوله بيرون نرفتن برفقاى اجنبى خود هم متوسل شده باشد و آنها هم عين الدوله را مجبور كرده باشند يا خودش هم استعفاء بدهد يا فرمانفرما را نگاهدارد .\r\nكار دولت باز دچار بحران گشت روس و انگليس و حزب اعتدال ميكوشيدند مجددا عين الدوله بر سر كار بيايد و دموكراتها سعى ميكردند مستوفى الممالك رئيس گردد آلمان و عثمانى هم به اين كار مايل بودند مستوفى الممالك هم نظر باشكالات بسيار كه در كار بود زير بار رياست نميرفت بالاخره همه راضى شدند كه باز مشير الدوله كابينه را تشكيل نمايد مشير الدوله از حزب دموكرات ناراضى بود و تصور ميكرد در ايام رياست او با او همراهى نكرده بلكه كارشكنى كرده‌اند و هم از طرف روس و انگليس نگرانى داشت اين بود كه دخول خود را در كار موكول ميكرد بشركت مستوفى الممالك و عين الدوله كه بواسطه بودن مستوفى الممالك از تعرض دموكراتها محفوظ باشد و بواسطه بودن عين الدوله روس و انگليس آرام بگيرند و روس و انگليس‌پرستان هم بجاى خود بنشينند ولى اين كار صورت نگرفت و بالاخره مشير الدوله هم كه تشكيل كابينه را پذيرفته بود استعفاء داد و مدتى در اين احوال خطرناك مملكت بىوزير مسئول بود و خاطر شاه بىنهايت مكدر عاقبت مستوفى الممالك بميدان آمده تشكيل كابينه را به عهده گرفت و دو سه نفر از اشخاص ملت‌خواه را داخل كرد و مجبور شد\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nدو سه تن از دوستان روس و انگليس را هم شريك نمايد بهرحال كابينه مستوفى الممالك وقتى تشكيل شد كه كار بىپولى دولت بانتها رسيده بود اداره سلطنتى براى مخارج يوميه‌اش معطل بود ادارت هريك شش هفت برج طلبكار و اغلب در حال تعطيل بودند تمام امور مختل و معطل بود و سياست خارجى در اشتعال فوق العاده مخصوصا از طرف روس و انگليس كه نگرانى شديد حاصل نموده بودند .\r\nروس و انگليس از رياست مستوفى الممالك و خصوصا كه وزارت داخله را هم به عهده خود گرفته و معاونت خود را در آن وزارتخانه بميرزا سليمان كه از كاركنان حزب دموكرات بود و اختيار ژاندارمرى هم با وزارت داخله است نگران مانده دولت را در حال تمايل بمخالفين خود دانسته خصوصا در اثر فتوحات آلمان و اطريش راه برلن باسلامبول و بممالك شرقى بواسطه بر طرف شدن دولت صرب از وسط بالكان باز و وسائل رسيدن قشون و اسلحه بايران از طرف آلمانها فراهم شده تحريكات آلمانى در جنوب و غرب روزمره بر ضد روس و انگليس در افزايش است كميته دموكرات ايرانى كه در برلن برياست آقا سيد حسن تقىزاده با آلمانيها به ظاهر بست‌وبند كرده اشخاصى را بايران فرستاده مشغول تحريكات بر ضد روس و انگليس ميباشند در اين صورت البته آنها هم آرام نميگيرند و درصدد هستند بر قواى خود در ايران بيافزايند اين بود كه بتدريج شروع بعمليات نمودند .\r\nاز طرف ديگر مستوفى الممالك با عثمانى و آلمان و اطريش داخل پاره‌ئى مذاكرات شد و از روس و انگليس تقاضا كرد اقساط قرض خود را در مدت جنگ نگيرند و خواست خطائيرا كه در موقع دادن اعلان بىطرفى نموده جبران نمايد بلكه به اين وسيله گشايشى در كار دولت شده از عسرت شديد كه بود درآيد از طرف ديگر شاه را ترسانيدند كه روس و انگليس ميخواهند ( اگر شاه با آنها موافقت ننمايد ) شعاع السلطنه پسر مظفر الدين شاه را كه از دوستان آنها است بجاى او بسلطنت برسانند به اين واسطه شاه هم به طرف آلمان و عثمانى متمايل شد و فتوحات پىدرپى آلمان هم اين افكار مخالف روس و انگليس را در دولت و ملت قوت داد بر اضطراب خاطر آنها افزود ولى كار هنوز بىپرده نشده بود و معلوم نبود بچه صورت اين معما حل خواهد گشت\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nدر اين احوال مستوفى الممالك و كسانى كه در كابينه او محرم بودند يعنى ميرزا صادق خان مستشار الدوله وزير پست و تلگراف ميرزا ابراهيم خان حكيم الملك وزير علوم ميرزا حسن خان محتشم السلطنه وزير خارجه‌سرا درصدد بستن قراردادى با آلمانها شدند اما به زودى روس و انگليس پى بردند و آن كار ناتمام بماند چيزى كه روس و انگليس را منع ميكرد بر ضد كابينه مستوفى الممالك اقدامات علنى بنمايند همانا مأيوسى آنها از طرف شاه بود كه او بهيچوجه براى تغيير دادن مستوفى الممالك حاضر نبود و ناچار بودند مدارا نمايند ولى عين الدوله و فرمان‌فرما دقيقه‌ئى آرام نميگرفتند و از طرف دوستان خارجى خود هم تحريك ميشدند مخصوصا فرمان‌فرما\r\nوزراى روس و انگليس‌پرست كابينه هم كه دانستند پاره‌ئى مذاكرات سرى در كار است كه بىاطلاع آنها مىشود دلتنگ شده بناى كارشكنى را از رياست مستوفى - الممالك گذاردند اين بود كه دولت بىنهايت مشوش گشت و هرساعت ترصد يك انقلاب شديد ميرفت - خصوصا كه پىدرپى بر قواى روس در رشت و انزلى افزوده بقزوين سوق داده ميگشت و از ولايات غربى و جنوبى از علماء و اعيان و از رؤساء ايلات و عشائر تلگرافات لا ينقطع بدولت ميرسيد كه تكليف آخرين را معين نمايند و تصميم دولت معلوم گردد و همه انتظار داشتند دولت بىطرفى را بطرفدارى از آلمان و متحدين او مبدل نمايد اين حال دوام كرد تا محرم يكهزار و سيصد و سى و چهار 1334 دررسيد و اوضاع دگرگون گشت .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nفصل سى و سوم انقلاب سريع و مسافرت فورى\r\nمحرم يكهزار و سيصد و سى و چهار 1334 دررسيد و هلال اين ماه براى تهرانيان بلكه عموم ايرانيان وحشتناك پديدار - قشون روس از قزوين رو بتهران آمد قشون تازه از روسيه پىدرپى در انزلى پياده و رو بقزوين روانه شد مذاكرات سياسى دولت ناتوان ايران در گوش سنگين نمايندگان روس و انگليس بىنتيجه ماند و مصمم شدند اين دفعه بدون ترديد قشون بتهران وارد كرده دولت را مجبور نمايند مقاصد آنها را جارى كند چه بعد از باز شدن راه صرب باستانبول و موفق شدن آلمان و متحدين او برساندن قشون و اسلحه بممالك شرقى و بالجمله باز شدن راه هندوستان به روى آلمان انگليسيان سخت مضطرب گشتند اقدامات آلمان و عثمانى هم در جنوب و مغرب ايران در برانگيختن و مسلح كردن ايرانيان بر ضد روس و انگليس يكى از اسباب اضطراب آنها بود شكستهاى فاحش قشون انگليس در بنادر فارس بدست تنگستانيهاى ايرانى و مجروح شدن قنسول انگليس در اصفهان بدست مجاهدين و ترك نمودن كليه تبعه روس و انگليس شهر اصفهان را بتحريكات آلمانها و كشته شدن نائب قنسول انگليس در فارس و افتادن راه خانقين بدست آلمانها بوسيله ژاندارمرى ايرانى و صاحبمنصبان سوئدى اينها همه سبب مزيد اضطراب خاطر انگليسيان شد و بعلاوه احساسات ايرانيان جوان را بر ضد خود و بر مساعدت با آلمان ميديدند اشخاصى از رجال دولت هم كه نميخواستند مستوفى الممالك بر سر كار باشد و جايگاه او را آرزو داشتند آتش اضطراب خاطر روس و انگليس را دامن ميزدند در اين حال رسيدن ايام عاشورا را بهانه كرده به آنها وانمود كردند در اين ايام قواى ملى ايرانيان كه خود را در تهران تمركز ميداد اهميت پيدا نموده در ايام عاشورا بسفارتخانهاى آنها و متفقينشان حمله خواهد آورد و آنها را بتلافى آنچه روس و انگليس در جنوب\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nو شمال با مأمورين آلمانى و عثمانى كردند دستگير خواهند نمود اين تحريكات در افكار مضطرب روس و انگليس سبب شد كه قشون زيادى بايران و بتهران وارد كرده سفارتخانهاى خود را محافظت نمايند و به اين وسيله دولت را مرعوب سازند كه از تحريكات آلمانى و عثمانى و از بروز احساسات ايرانى بر ضد آنها جلوگيرى نمايد در صورتى كه دولت نه استطاعت اين كار را داشت و نه حاضر بود اين اقدام را بكند زيرا شاه از تجاوزات روس و انگليس بجان آمده بروز احساسات ايرانيان جوان بر ضد آنها و اقدامات جنگجويانه فارسيان و نقاط ديگر هم او را اندكى از مرعوبيت كه داشت در آورده بعلاوه مستوفى الممالك هم از مساعدت آلمان و عثمانى او را تا يك حد اميدوار كرده است در اين صورت بديهى است بر ضد آلمان و عثمانى يعنى بر ضد احساسات ملت اقدامى نميكرد و اگر ميكرد هم با زمينه‌هائى كه در جنوب و مغرب مملكت حاضر شده بود نتيجه نداشت از طرف ديگر اقساط قرض روس و انگليس را كه دولت به آنها قبولانيده در مدت جنگ اروپا معاف باشد و آنچه را هم كه از ابتداى جنگ تا كنون گرفته‌اند رد نمايند قسط اولش را دادند به شرط اينكه دولت از تحريكات آلمان و عثمانى جلوگيرى نمايد دولت هم كه بىنهايت محتاج گرفتن وجه بود اين شرط غير مقدور را قبول كرد و بهانه بدست روس و انگليس داد براى گرفتار كردن اشخاصى كه در تهران بر ضد افكار آنها كار ميكردند چه از ايرانيان وطن‌پرست كه اداى وظيفه ميكردند و چه كسانى كه بتحريك آلمان و عثمانى اقدامات مينمودند .\r\nتهرانيان هم كه واقعه قائله عاشوراى يكهزار و سيصد و سى ( 1330 ه ) تبريز را بواسطه ورود قشون روس بدان شهر فراموش نكرده بودند از نزديك شدن قشون روس بتهران در اضطراب شديد افتادند شخص پادشاه جوان هم كه ميدانست اشخاصى در خانواده خودش هستند كه با روسها همدست ميباشند و شايد در اين انقلاب آنها بطمع تخت و تاج بيفتند از مقام سلطنت خود نگران ماند ولى با استقامتى كه زياده از استعداد سن او بود خوددارى ميكرد و گاهى سخنان درشت هم بنمايندگان روس و انگليس ميگفت مستوفى الممالك هم هرچه ميتوانست او را قوت قلب ميداد .\r\nاول محرم كه قشون روس از قزوين بجانب تهران حركت كرد آثار اضطراب در مردم\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nهويدا گشت نمايندگان عثمانى و آلمان و اطريش سفارتخانهاى خود را خالى كرده بيرق دولتهاى بىطرف را بر سر عمارتهاى سفارتخانه‌ها نصب كردند و با يك قرارداد سرى كه با شاه و مستوفى الممالك دادند و ديگرى خبردار نبود مصمم شدند تهران را ترك كرده به شهر ديگر بروند دولت هم پايتخت خود را باصفهان تبديل نمايد .\r\nمستوفى الممالك كه ميدانست اگر قشون روس وارد تهران شود با اشخاص وطن‌پرست بعنوان جلوگيرى از تحريكات آلمانها تعرض خواهد كرد و شايد واقعه خونين تبريز در تهران تجديد گردد و به كلى رشته امور منفصل شود اين بود كه روز اول محرم محرمانه جمعى را واداشت از تهران خارج شده در قم اقامت كرده آنجا بعنوان دفاع ملى قوه جمع‌آورى نمايند ميرزا سليمان خان معاون وزارت داخله كه بستگى تام بمستوفى الممالك دارد و اداره ژاندارمرى هم به او سپرده است بعلاوه با آلمانها هم روابط سرى دارد از آن اشخاص بود كه حركت كرد .\r\nكميته مركزى فرقه دموكرات هم كه مورد بدگمانى روسها بود تهران را ترك نمود بعد از ظهر روز اول محرم از طرف رئيس الوزراء بطور خصوصى بنگارنده پيغامى رسيد كه تكليف خود را بعد از رسيدن آن پيغام چنان دانستم بىدرنگ از تهران حركت نمايم اين بود بدون هيچگونه تهيه حتى كتابها و نوشتجات روى ميز تحرير خود را جمع نكرده مهياى حركت شدم و روز دوم محرم بعد از ظهر با اهل و عيال از تهران خارج شده بجانب قم روانه گشتم .\r\nگرچه عنوان مسافرت اين بود كه براى زيارت عاشورا بقم ميروم ولى باخبران ميدانستند سفر اضطرارى است كه من به آن اقدام كرده‌ام بهرصورت در راه قم جمعى از دوستان را ديدم كه مانند من ترك يار و ديار كرده بجانب قم ميروند روز سيم محرم وارد قم شده بانتظار حوادث تهران نشستم و پىدرپى دوستان و آشنايان وارد گشتند .\r\nو اما در تهران شب دوم محرم كه از طرف دولت مكرر بسفارت روس و انگليس پيغام رفت و از علت اين حمله قشون روس بپايتخت استفسار شد جواب دادند بواسطه انقلاب شهر در ايام عاشورا احتمال ميرود تعرضى بسفارتخانه‌هاى ما بشود از اين سبب قشونى در نزديكى تهران حاضر نگاهميداريم كه وسيله امنيت بوده باشد و قشون مزبور\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nازينگى امام كه نيمه راه قزوين بتهران است تجاوز نخواهد كرد پاره‌ئى از دولتيان كوته‌نظر اين سخن را باور كرده مردميرا كه پىدرپى در دربار جمع شده تكليف ميطلبيدند آرام نمودند اما اين اغفال بيش از چهار روز طول نكشيد و روز پنجم مقدمه قشون ازينگى امام بجانب كرج و شاه‌آباد كه چهار فرسخى تهران است حركت كرد .\r\nروز هفتم محرم يكهزار و سيصد و سى و چهار ( 1334 ه ) يكى از روزهاى بزرگ تاريخى ايران شد روز مزبور روز مبارزه سياسى دولت جوان ايران با دولتين روس و انگليس و متفقين آنها شد اثاثيه سلطنتى براى نقل و تحويل دادن پايتخت جمع‌آورى شد از طرف شاه بدربار لندن و پطروگراد تلگراف شد كه چون بدون ملاحظه و بدون هيچ جهت قشون روس به طرف پايتخت من ميآيد لازم دانستم پايتخت خود را تغيير بدهم منبعد هراتفاقى بيفتد دولت ايران مسئول نخواهد بود سفراى دول آلمان و اطريش و عثمانى از تهران خارج شدند جمع كثيرى از رجال دولت و ملت تا آنجا كه توانستند و وسائل حمل و نقل فراهم بود تهران را ترك نمودند انقلاب شديد در شهر هويدا گشت اداره ژاندارمرى بجانب قم روانه شد ژاندارم و پليس از دم ارك همايون تا بدروازه حضرت عبد العظيم صف كشيدند كالسكه سوارى شاه را حاضر كردند بوسيله تلگراف ببلاد ايران خبر داده شد كه شاه پايتخت خود را عوض مينمايد انقلاب به تمام مملكت سرايت كرد خلق در تلگرافخانه‌ها جمع شدند و بانهايت بىاختيارى انتظار خبر مركز را ميكشيدند .\r\nمردم تهران كه قطع داشتند بمحض خارج شدن شاه از تهران قشون روس از از شاه‌آباد وارد شهر شده اشرار شهرى با آنها همدست گشته از هيچگونه بىانتظامى فروگذار نخواهد شد بينهايت در وحشت و اضطراب بودند .\r\nو بهرصورت بعد از ظهر روز هفتم شاه صمصام السلطنه بختيارى و محمد وليخان سپهدار را كه دومى نام وزارت جنگ دارد مأمور كرد بسفارتخانه روس و انگليس بروند و رسما اطلاع بدهند كه پايتخت دولت تبديل باصفهان مىشود و از تلگرافى كه بدربار لندن و پطروگراد شده آنها را خبردار نمايند .\r\nدو فرستاده دولت كه رسالت خود را انجام دادند موجب اضطراب خاطر و\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنماينده روس و انگليس شده خواهش كردند شاه حركت خود را بتعويق اندازد تا آنها شرفياب گردند و بىفاصله خود را بدربار رسانيده خواستند حضور شاه بروند بار - نيافتند بالاخره سپهدار بالتماس شاه را راضى كرد كه مجلسى بشود با دو سفير گفتگو نمايند و شاه حركت خود را تعويق بيندازد اين بود كه مجلسى مركب از مستوفى الممالك مشير الدوله مؤتمن الملك عين الدوله سپهدار تشكيل نتيجه اين شد كه شاه حركت نكند و قشون روس به ينگى امام برگردد و دولت با دو سفير داخل مذاكره بشوند و تعهدات آنها را سفارت امريكا ضمانت كند جمعى از وزراء و رجال دولت كه طرفدار سياست روس و انگليس هستند از عجز و لابه و گريه و زارى هم نزد شاه براى انصراف خاطر او از مسافرت كوتاهى نكردند و بالجمله پيش خانه شاه را كه حركت كرده بود برگردانيدند و جمعى از رجال كه به حضرت عبد العظيم رسيده بودند بازگشت نمودند سفير روس و انگليس در همين حال عضويت رسمى عين الدوله و فرمانفرما را در كابينه از دولت درخواست كردند مستوفى الممالك هم كه صلاح را در امرار وقت ميدانست بفرمانفرما وزارت داخله را كه خود اداره ميكرد واگذار نمود و لكن اسم بىرسم زيرا فرمانفرما راجع بممالك جنوب و غرب نميتواند امرى صادر نمايد و در شمال هم حكومت تابع سياست روس است پس وزارت داخله او معنى ندارد و عين الدوله را هم عضو مشاور كابينه قرار داده .\r\nو بالجمله در اين انقلاب يكقسمت مهم از نمايندگان مجلس ملى كه به نصف بالغ ميشد بقم و به نقاط ديگر مسافرت كردند مجلس ملى تعطيل قهرى شد سياست باطنى دولت يعنى شخص شاه و مستوفى الممالك به كلى مستور ماند .\r\nدر صورت ظاهر با نمايندگان روس و انگليس مماشات ميكردند با اصرار باينكه قشون روس بقزوين لااقل مراجعت نمايد ولى نمايندگان مزبور بوعده خود كه قشون از كرج به ينگى امام بازگشت كند هم وفا نكردند گاهى عده ميرفتند و باز برميگشتند و دائما بر ازدياد قواى خود ميافزودند در اين حادثه رؤساى ايل بختيارى كه در تهران بودند از همه بهتر مهياى خدمت بدولت شده ضديت خود را با دشمنان دولت آشكار كردند جمعى از تجار و كسبه و از اشخاص مختلف از مردم تهران هم بقم آمدند پارهء\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nبواسطه اينكه خود را در مخاطره ميديدند و پاره‌ئى براى اينكه خويشتن را در انظار مردم مخالف روس و انگليس قلمداد كنند گرچه واقعيت نداشته باشد پاره‌ئى هم براى جاسوسى حركت كردند .\r\nباز در تهران روز هفتم محرم ابلاغيه‌ئى از طرف سفارت روس طبع و نشر شد بمضمون ذيل :\r\nسفارت امپراطورى به اطلاع عموم مىرساند اينكه دولت امپراطورى روس اقدام باعزام قشون كثير بايران نموده فقط محض جلوگيرى از دسايس محركين آلمانى و اطريشى و عثمانى است كه در اين اواخر باندازهء تحريكات آنها از حد افزون شده كه امنيت و سكونت ايران را فوق العاده تهديد مينمايد .\r\nمقصود دشمنان ما در ايران از اين تحريكات اين است كه مناسبات واديه و روابط دوستانه كه از قديم الايام فيما بين دولتين روس و ايران برقرار بوده محو و نابود سازند .\r\nچون هرگونه تشبثات و تدابير براى حصول اتحاد كامل با دولت شاهنشاهى و جلوگيرى از اقدامات فريب‌آميز طلاى آلمانى ابدا فائدهء نكرد و نتيجه نبخشيد و همچنين دولت امپراطورى نخواست مقابله به مثل نموده به همان وسائلى كه دشمنان ما از قبيل رشوه دادن و تحريكات كه بالاخره طبعا مملكت را به حال ناامنى و اغتشاش سوق ميداد اتخاذ نمودند اقدام نمايد لذا دولت امپراطورى مجبورا با تحمل مخارج بدينوسيله توسل جست كه به اين تحريكات مخربه آلمانيها و اطريشيها و عثمانيها خاتمه بدهد .\r\nدولت امپراطورى اميدوار است كه بوسيله اين اقدام امنيت در ايران برقرار و روابط حسنه ما بين دولتين روس و ايران را مستحكم كرده آسايش و منافع هردو مملكت را تأمين نموده موجبات دوام سلطنت خوشبختانه اعليحضرت شاهنشاهى را فراهم آورد .\r\nبا خط جلى\r\nتمام ايرانيان دوست ما بدانند اسلحه قشون روس بر ضد آنها و خانواده‌شان و منازل آنها و ساير دارائى ايشان استعمال نشده و از قشون روس كه در واقع اسباب و وسيله امنيت ايران كه بواسطه تحريكات در حال اضطراب است مىباشد هيچگونه خطرى مخصوصا نسبت بمردم صلح‌طلب نخواهد بود و در هرموقع قشون ما براى خريد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nآذوقه لازم نقدا قيمت آن را خواهند پرداخت .\r\nبه خط ريز\r\nقشون روس فقط براى محركين آلمانى و اطريشى و عثمانى و اشخاصى كه براى جلب منافع غيرمشروع با دشمنان ما متحد شده و اين فقره مدلل ميدارد كه بر ضد دولت امپراطورى روس و متحدين او قيام كرده‌اند مخوف و هولناك مىباشد .\r\nپيش از اينكه اين بيان‌نامه را نشر بدهند بيان‌نامه‌ئى نزديك به اين مضمون فرستادند شاه دستخط نموده از طرف دولت نشر گردد ولى شاه آن ورقه را بدور انداخته امضاء نكرد اين بود كه سفارت روس خود اين بياننامه را نشر داد و سوء تأثير كرد چه افكار عمومى كاملا بر ضد روس و انگليس است و اين بياننامه بعد از تجاوزات استقلال‌شكنانه كه در سالهاى آخر از دولتين روس و انگليس در ايران شد و خلف وعده‌هائى كه از آنها ديده شد جاى شبهه براى كسى باقى نماند كه روابط حسنه آنها با ما روابط حسنه گرگ با ميش است و ايرانيان ديگر فريب اين دسيسه‌ها را نبايد بخورند اين بياننامه براى آسايش خاطر معدودى از روس و انگليس‌پرستان مفيد است كه بدانند دوستى آنها با روس و انگليس در اينموقع آنها را از خطر نگاهدارى خواهد كرد و بالجمله از اين بياننامه نيكو هويدا مىشود كه روسها بملت و دولت ايران با چه نظر حقارت‌آميز مينگرند .\r\nاينك نظرى باوضاع قم - مهاجرين تهران كه بقم رسيدند رؤساى فرقه دموكرات كه قوه ژاندارمرى را در دست خود ميديدند و روابطى با سفارت آلمان و عثمانى احراز كرده بودند بىدرنگ كميته‌ئى بنام كميته دفاع ملى تشكيل داده اوراقى منتشر ساختند و اشخاصى را بولايات فرستاده باقدامات لازم قيام كردند در صورتى كه مردم كاردان كار كن در ميان آنها بسيار كم بود از طرف ديگر جمعى از رؤساى اعتداليون و فرقهاى ديگر و اشخاص منفرد هم براى اينكه از مليون عقب نمانند يا از روى وطن‌پرستى در قم جمع شدند و چون ديدند رشته امور بدست فرقه دموكرات است و به ديگران رخنه نميدهند دلتنگ شده رقابتى كه بنام اختلاف حزبى در تهران بود در قم بروز كرد اما خيرخواهان بميان افتاده نگذاردند چندان اثر بر اين اختلاف مترتب گردد و نمايندگان مجلس شورايملى هم كه در قم بودند هيئتى تشكيل داده از ميان خود كميته چهار نفرى مركب از نمايندگان دستجات\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمختلف انتخاب كردند و اين كميته تا يك اندازه در كارها با كميته مركزى دموكرات شركت يافت و به همين سبب از اختلاف جلوگيرى شد ولى باز اساس محكمى پيدا نكرد .\r\nروز هفتم محرم همين كه از تهران خبر عزم حركت شاه بقم رسيد مهاجرين كه انتظار اين خبر را داشتند بگرفتن تهيه ورود شاه پرداختند حاكم قم كه شاهزاده معتمد الدوله نواده عباس ميرزاى نايب السلطنه قاجار است و از پيروان حزب دموكرات به كار افتاده جمعى از رؤساى قم را بدار الحكومه دعوت كرد متوليباشى قم هم كه اول شخص متمول با نفوذ آن شهر است بترغيب بعضى از مليون در آن مجلس حاضر شد پس از مذاكرات تهييج‌آميز حاضرين بهيئت اجتماع بصحن آمدند روحانيان قم همه از طرف حكومت در صحن مقدس دعوت شده حاضر گشتند مجلس بزرگى منعقد شد يكى از روحانيان قم ابتداء بمنبر رفته عزم شاه را در تغيير پايتخت بمردم خبر داده مردم را بجهاد در راه دين و حفظ بيضه اسلام ترغيب نمود و بالاخره نگارنده بمنبر رفته وظيفه خود را در چنين مقام ادا نموده حاضرين اين مجلس كه جمعى كثير از مردم قم و جم غفير از زوار متفرقه بودند از وقايع تهران باخبر گشتند و هيجان شديدى در خلق پديدار گشت غافل از اينكه نقشه در تهران تغيير يافته و كميته دفاع ملى ديگر رابطه‌ئى با دولت مركزى نخواهد داشت با وصف اين كميته مزبور مشغول كار خود شد و هيئتى براى جمع‌آورى اعانه و تدارك دفاع ملى منعقد نمود اما بواسطه اغراض خصوصى بعضى از مردم قم و پاره‌ئى از مهاجرين كه از اقدامات دموكراتها دلخوش نبودند از آن هيئت كارى ساخته نشد و اعتداليون اشتهار دادند كه روحانيان قم مساعدت با اين اقدامات ندارند چونكه اين اقدامات بتوسط دموكراتها مىشود و به صحت عمل آنها اعتمادى نيست بهرصورت از قم كارى ساخته نشد و نبايد هم ساخته شود زيرا مردم قم بواسطه مزار مقدس عادت باستفاده كردن نموده‌اند و از آنها توقع فائده رسانيدن نبايد داشت .\r\nاما در ولايات - در ولايات جنوبى و غربى كه نفوذ روس و انگليس كم يا معدوم بود هيجانى بروز كرد در همه جا بجمع‌آورى قواى ملى شروع نمودند اما نه چندان كه بتوان بر آن اقدامات تكيه داد دموكراتها انتشار ميدادند تغيير پايتخت و نقشه مخالف روس و انگليس و حركت شاه موقتا تأخير شده و بر عكس آنها اعتداليون\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nشهرت ميدادند نقشه به كلى عوض شد و عمليات دموكراتها مخالف نظر دولت مىباشد و بهرصورت تشتت آراء و افكار زياد شد .\r\nدر اين حال نگارنده مصمم شدم از قم به شهر ديگر بروم در ميان بلاد غربى بروجرد را انتخاب كردم چونكه تصور ميكردم تحصيل قوه در آن ناحيه بواسطه ايلات فراهم‌تر از ديگر بلاد است و هم بواسطه آنكه اقارب عيال من در بروجرد اقامت دارند عزم كردم عيال و اولاد خود را به آن شهر برده زمستان را در آنجا آسوده باشند و خيال من از طرف آنها راحت باشد اين بود كه روز بيستم محرم يكهزار و سيصد و سى و چهار 1334 از قم با خانواده بجانب عراق و بروجرد روانه گشتم .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nفصل سى و چهارم مسافرت و حوادث جنگى\r\nدر اين روز كه من از قم بجانب عراق ميروم پرنس ريس وزير مختار آلمان هم كه از تهران بقم آمده است بجانب كرمانشاه روانه مىشود وزير مختار مزبور يكى از شاهزادگان محترم آلمان است حركت او از قم براى اين بود كه در تهران بعد از تغيير نقشه مذاكره بوده است يكى از وزراء بقم آمده او را بتهران برگرداند گرچه اين كار شدنى نيست و لكن تا بدولت اطمينان بدهد كه با بودن قشون روس در حوالى تهران ممكن نيست او در تهران بماند از قم هم دور تر شد و ديگر آنكه شهرت يافت كه روس و انگليس يادداشتى بدولت داده‌اند كه چون قنسولهاى ما را از همدان بيرون كرده‌اند ما ناچاريم همدان را خراب كنيم و يك اردوئى در عراق نگاهداريم وزير مختار آلمان احتياط كرد مبادا قشون روس از طرف قزوين بعراق برسد و براى او مخاطره‌ئى پيش آيد و بهر حال عقب‌نشينى وزير مختار مزبور براى مليون يأس‌آور بود خصوصا كه از اظهار نااميدى كردن از دولتيان هم خوددارى نداشت . در ايستگاههاى راه عراق چون سابقه آشنائى با پرنس ريس داشتم راجع به كارهاى ايران گاهى با هم صحبت ميداشتيم بسيار دلتنگ بود و ميگفت جنبش ايرانيان براى مدافعه ملى بايد بهتر از اين كه هست بوده باشد گفتمش سالها است ايرانيان را اغفال كرده احساسات سلحشورى آنها را محو نموده‌اند و تا از تحت مرعوبيت در آيند وقت لازم خواهد بود از اوضاع جنگ اروپا و فتوحات محير العقول آلمانها و اينكه مهمات جنگى بسيار بايران خواهند فرستاد پرسيدم تا چه اندازه حقيقت دارد گفت اغراق‌آميز است بهرصورت پرنس ريس از تغيير يافتن نقشه در تهران خبردار بود و مأيوسانه بجانب كرمانشاهان و بلكه به طرف بغداد ميرفت و بعد معلوم شد كه از ايران خارج خواهد شد يعنى معزول مىشود و ديگرى بجاى او ميآيد چون عمليات سياسى او بىنتيجه مانده است و اما مسئله همدان\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nو بيرون كردن قنسولهاى روس و انگليس و علت آن .\r\nدر اين مقام ناچاريم چند ماه زمان را برگردانيم و مسئله كرمانشاهان را كه در فصل پيش اشاره كرديم مفصل بنگاريم تا مسئله همدان را بتوان درست فهميد .\r\nمسلم است جنوب و مغرب ايران داخل نقشه جنگ اروپاست بملاحظه راه آهن بغداد كه ميخواهد خود را از راه خانقين بتهران رسانيده بالاخره قشون آلمان از راه ايران بافغانستان و هندوستان برسد .\r\nدر ابتداى شروع بعمليات در ايران لازم دانستند راه خانقين و كرمانشاه را بدست خود بگيرند چه اگر غير از اين باشد ممكن است محصور گردند .\r\nبهرصورت از چند ماه پيش كه آلمانها كار اصفهان را ساختند و قنسول روس و انگليس را هم از كرمانشاه بيرون كردند و با كمال قدرت باستظهار قشون عثمانى كه از سرحد خانقين وارد شده تا نزديكى كرمانشاهان رسيده بود كرمانشاه را در تصرف خود نگاه داشتند و مصمم شدند بهر قيمت تمام شود نگذارند آن نقطه از دست آنها برود قنسولهاى روس و انگليس از كرمانشاه فرارى شدند و در همدان اقامت كردند مدتى در همدان ماندند و بمساعدت دولت و قواى متفرقه كه استخدام نمودند بازگشت كردند .\r\nقنسول آلمان مسيو شونمان در كرمانشاه از قصد آنها غافل نبود و استعدادى از ايلات اطراف براى خود جمع كرده چون قنسولها بكنگاور رسيدند آنها را احاطه كرده جنگ مختصرى نموده چند تن از همراهان آنها كشته شدند و عاقبت از شونمان امنيه طلبيده بهمدان بازگشت نمودند در اين حال در تهران روس و انگليس دولت را ترغيب كردند استعداد وافى از قزاق و ژاندارم و غيره بهمدان بفرستند قنسولها را قهرا بكرمانشاهان برگردانند ولى مستوفى الممالك اقدام نكرد وطن‌خواهان هم او را از عاقبت وخيم اين اقدام ترسانيدند و جواب روس و انگليس در اصرار كردن بدولت كه بايد حتما قنسول‌هاى ما بكرمانشاهان بروند اين بود كه ابتداء نقض بيطرفى از شما شد كه متعرض قنسول آلمان و عثمانى در تبريز و گيلان و بوشهر شديد اكنون اگر بايد قنسولهاى شما برگردند آنها هم كه شما گرفته و تبعيد كرده‌ايد بايد بمواقع خود بازگشت نمايند بهرحال دولت بر ضد واقعه كنگاور اقدامى نكرد ولى روس و انگليس\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nخود اقدام كرده يكدسته قزاق ايرانى را كه صاحبمنصب آنها روسى بود و در كردستان اقامت داشتند بىاذن دولت بهمدان فرستادند سالار لشگر پسر فرمانفرما هم كه حاكم همدان بود و هواخواه روس شخصا استعدادى حاضر كرد كه در موقع رفتن قنسولها بكرمانشاه آنها را كمك نمايند .\r\nو بالجمله روس و انگليس و دوستان آنها در همدان قشونى حاضر كردند براى اجراى مقاصد خويش از آنطرف آلمانها نيز آرام ننشستند و در اطراف كرمانشاهان استعدادى جمع كرده قواى خود را در اطراف همدان تمركز دادند و روابط خود را با قوه ژاندارمرى ايرانى محكم كردند روسها هم چند هزار قشون در انزلى پياده كرده بقزوين رسانيدند كه در موقع خود باستعدادى كه قنسولهاى آنها در همدان تهيه ديده‌اند ملحق نمايند .\r\nدر اينموقع كه قشون روس در قزوين تمركز يافت از يك طرف قصد حمله كردن بتهران را داشتند و از طرفى قصدشان اين بود كار همدان را تمام كرده از طرف آنجا خاطر خود را آسوده كنند روسها تصور ميكردند با سيصد نفر قزاق ايرانى كه در همدان دارند مصلى را كه مشرف بر شهر و در تصرف آنهاست مىتوانند نگاهدارند ولى مليون پيش‌دستى كرده بدست ژاندارمرى و قواى متفرقه از مجاهد و غيره در شب دوازدهم محرم يكهزار و سيصد و سى و چهار ( 1334 ه ) شبيخون به آن سيصد نفر قزاق زده آنها را از مصلى فرود آوردند و كار را بر آنها تنك نمودند جمعى از قزاقان سر از اطاعت صاحب - منصبان روسى پيچيده بژاندارمرى ملحق گشتند و باقى فرار كردند به اين ترتيب همدان بدست مليون افتاد بانك انگليسى را تصرف كردند مأمورين رسمى روس و انگليس فرارا بقزوين رفتند .\r\nبعضى را عقيده اين است طرفيت ژاندارمرى با قزاق در همدان و گرفتن مصلى زود واقع شد زيرا هنوز مليون استعداد قابلى ندارند كه بتواند حمله قوه روس را كه در قزوين هست دفع نمايد و بعبارت ديگر به تصرف آوردن مصلاى همدان آسان بود و لكن نگاهدارى آن در مقابل قوه دشمن مشكل و لكن كارى است گذشته .\r\nپس از واقعه همدان روسها سخت بدست‌وپا افتاده چهار هزار نفر از بهترين قواى خود را براى تصرف نمودن همدان مهيا و روانه ساختند قوه ژاندارمرى هم\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبجلوگيرى پرداخت دسته پيش جنك آنها بفرماندهى نصر اللّه خان سلطان بدستجات پيش قراول روسها برخورده آنها را شكست داده عقب نشانيدند خبر اين فتح در هنگام ورود براه‌جرد كه ميان قم و سلطان‌آباد واقع است به من رسيد .\r\nحبيب اللّه خان معتضد نظام كه از دوستان من است همه وقت درصدد بود اگر جنگى با دشمنان پيش آيد او هم بواسطه استعدادى كه خود و برادرانش در خلجستان دارند يكى از پيشقدمان آن جنك بوده باشد و لكن در قم با كميته دفاع ملى سازش نكرد و بالاخره بواسطه سابقه‌ئى كه با سفارت آلمان داشت وزير مختار آلمان را به خانه خود در خلجستان برد و بهمراهى او تا راه‌جرد آمد و از آنجا ترغيب شد كه بعراق آمده با شعبه كميته دفاع ملى بست‌وبند نموده به خدمت بپردازد و تصور ميشد در عراق استعداد قابلى تهيه ديده شده است ولى چون بسلطان‌آباد رسيديم نديديم آنچه را كه از دور ميشنيديم و اين از عادتهاى مذموم ماست كه در كارها اغراق‌گوئى نموده حقيقت را مستور ميداريم و تصور ميكنيم گفتار ميتواند كار كردار را بكند .\r\nبهرصورت قوه‌ئى كه در عراق بود يك عده ژاندارم يك عده مجاهد معدودى تفنگچى سوار و پياده كه در كار آراستن آنها بودند و يك عده سوار متفرقه بختيارى و غيره و مجموع آنها به دو هزار نفر نميرسيد در صورتى كه وانمود ميكردند شش هزار نفر در عراق حاضر خدمت هستند رؤساى شهر هم كه اغلب مردم متمول و با استعداد ميباشند بهمراهى زبانى اكتفا كرده از اقدامات عملى احتراز داشتند و بهانه آنها اين بود كه دولت رسما داخل جنك نشده لهذا ما تكليف خود را نميدانيم اقدامى بنمائيم .\r\nاز طرف ديگر كار دفاع ملى بواسطه مداخله آلمانها و صاحبمنصبان سوئدى صورت مليت نداشت و نضجى نميگرفت روحانيان عراق كه منور الفكرترين آنها آقا نور الدين و ميرزا محمد على خان بودند مساعدت مختصرى با مدافعين داشتند و لكن حاضر براى اقدامات عملى نبودند در اين ايام بواسطه ورود مهاجرين قم و تحريكاتى كه شد دو نفر رئيس روحانى مزبور حاضر شدند كه خود از شهر حركت نموده موجبات ترغيب و تحريص جنگجويان را فراهم آورند اعلان حركت آنها در شهر موجب هيجان شد رجال متمول عراق از قبيل سهم الملك و صمصام الملك و غيره براى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمساعدت به ظاهر حاضر گشتند و جمعى از مردم شهر خود را آماده كارزار كردند و عنوان دفاع ملى فى الجمله قوت گرفت .\r\nاگرچه بديهى است از اين گونه قوا در مقابل قشون منظم روس كارى ساخته نيست و لكن اقدام روحانيان در اين كار براى تهييج قواى ايلات و عشائر و براى اينكه دشمنان دين و دولت هيجان ايرانيان را تنها مستند بتحريكات آلمانها و عثمانيان ندانند اثر نيكو داشت .\r\nبالجمله شش روز در عراق مانده زان پس بجانب ملاير روانه گشتم كه از آنجا خود را ببروجرد برسانم در ملاير مانند عراق كار دفاع ملى بىترتيب بود حكومت شهر نظامى و در تحت قدرت ژاندارمرى حاكم هم مجبور بود از حكومت نظامى ژاندارمرى اطاعت نمايد روحانيان آن شهر هم مثل بيشتر شهرها دو دسته بودند اتحاد نميكردند وطن‌پرستان آنجا ورود مرا براى رفع اختلافات مغتنم شمرده تعطيل عمومى كردند و در مسجد جامع بواسطه يك نطق طولانى كه شد اختلافات آنها به ظاهر بر طرف شده كميسيون اعانه دائر گرديد و بترويج دفاع ملى پرداختند در اين وقت كه مردم در مسجد جامع جمعند پرنس ريس وزيرمختار آلمان از خلجستان برگشته وارد ملاير مىشود علت تعطيل عمومى را ميپرسد و از واقعه آگاه شده از نگارنده تقاضاى ملاقات مىكند در اين ملاقات بعد از اظهار بشاشت از دادن كنفرانس و تهييج خلق ميپرسد نظام السلطنه چگونه آدمى است آيا وطن‌پرست و آزاديخواه و درست‌كار است يا خير نگارنده كه نميتواند جواب مثبت قطعى بدهد سكوت اختيار مينمايد پرنس ريس ملتفت مىشود كه جواب مثبت ندارم ميگويد عجبا پس كنت كانيتز « 1 » چگونه از او تعريف مىكند و بگفته او اعتماد كرده قراردادى با او بسته است اظهار بىخبرى ميكنم بعد از اين مجلس بىفاصله روانه بروجرد ميگردم سالها بود بواسطه مناسبت سببى كه رشته‌اش به بروجرد و خانواده مظفر الملك منتهى ميشد ميخواستم\r\n\r\n\r\n","description":"","footnote":"\r\n( 1 ) كنت كانيتز نماينده نظامى آلمان است در ايران شخص فعال عصبانى مىباشد مدتى است در جنوب و غرب ايران براى تهيه يك قوه نظامى ملى كار مىكند و اينك در بروجرد و لرستان است .\r\n","page_name":" 304 ","page_number":304},
  {"content":"\r\n\r\nاين شهر را ديده باشم و اسباب فراهم نميشد در اينوقت كه با پريشانى حواس به اين شهر ميروم چندان نظرى بملاحظات و خصوصيات سابق ندارم تمام حواسم مشغول است كه خدمتى در آنجا به مقصد اصلى كه دفاع از دشمنان است نموده باشم و ضمنا اهل و عيال خود را هم چنان كه از پيش گفته شد در اين آغاز زمستان بآرامگاهى برسانم با اين تفصيل و با وجود اينكه باقتضاى فصل از طراوت جلگه بروجرد چيزى نميتوان فهميد ولى باز آثار پديداست كه در بهار اين جلگه يكى از جلگهاى باصفاى ايران است و بعلاوه اوضاع طبيعتش شگفت‌انگيز است .\r\nبروجرد در جلگه واقع است كه اطراف آن را كوههاى بلند مانند قلعه احاطه كرده است و دست طبيعت در آرايش اطراف شهر كوتاهى نكرده ولى موجبات بدبختى از جهات مختلف براى مردم آنجا فراهم است يكى آنكه اين شهر از محل عبور و مرور دور افتاده و باينواسطه از تجدد و تمدن دنيا به كلى بىخبر است ديگر آنكه از قديم الايام سلسله سادات محترمى در اين شهر زندگانى كرده بر مردم برترى داشته‌اند و بمرور زمان جمعيت زياد يافته آقايان متعدد كه هريك داعيه رياست و سرورى دارند و املاك اطراف شهر اغلب متعلق است به آنها در گوشه و كنار اين شهر ساكن و با رقابت و همچشمى عوام را در تحت اختيارات نامحدود خود نگاهداشته پيرايهاى بسيار برسم قديم بر خود ميبندند و ديگر وضعيت طوائف الوار است در اطراف اين شهر كه مهم ترين آنها طايفه بيرانه‌وند است طايفه بيرانه‌وند در تابستان در دامنه كوهى كه در جنوب شهر بروجرد واقع است سكنى دارند مردم بروجرد همه وقت از اين طايفه انديشه دارند زيرا قوت و قدرت كامل در آنها هست و از هرگونه قتل و غارت در موقع لزوم مضايقه ندارند به اين واسطه ملاكين شهر مجبورند با رؤساى اين طايفه و طوايف ديگر از قبيل حسنوند و سكوند و غيره وصلت و آميزش كنند تا از تجاوزات آنها محفوظ بمانند اين اسباب كه گفتيم سبب شده است كه احوال روحى مردم بروجرد در يك دائره تنگى از معلومات تازه و از تجددخواهى دور مىزند .\r\nشهر بروجرد بواسطه كهنگى و كوچهاى باريك پيچ‌درپيچ و قبرستانهاى كثيف مخروبه متعدد كه در وسط شهر و اطراف آن هست حزن‌انگيز و بسيار بد منظر است\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاگر نبود اوضاع طبيعى اين جلگه شهر بروجرد ديدنى نبود على الخصوص در اين سال كه طايفه بيرانه‌وند بواسطه جنك مليون با روس و انگليس به خيال شركت نمودن در اين جنك از رفتن قشلاق صرف‌نظر كرده قسمتى از آنها در محل ييلاقى خود اقامت نموده‌اند و اگر اسباب رضايت خاطر آنها فراهم نشود دور نباشد ناامنى شديدى در بروجرد و اطراف آن روى دهد چنان كه در اول ورود من به اين شهر يكى دو شب بعضى از الوار خانهاى اطراف شهر را غارت كردند و تا صبح از صداى تفنك و از فرياد و داد غارت‌شدگان كمتر كسى خواب كرد اين شهر بلكه صفحه لرستان هميشه ناامن بوده است ديرگاهى است كه اداره ژاندارمرى اينجا تأسيس شده با فداكارى بسيار اين ناحيه را امن نموده است در اين ايام كه پستهاى ژاندارمرى بواسطه اشتغال آنها بجنك با روس جمع شده و در بروجرد قوه از آنها باقى نمانده باز اغتشاش شروع شده است تا عاقبت چه باشد .\r\nچيزى كه اسباب اميدوارى است حكومت نظام السلطنه است در اين ناحيه كه مردم بروجرد و لرستان و مخصوصا رؤساى الوار از او ملاحظه دارند .\r\nنظام السلطنه ما فى شخصى متمول و مقتدر است حكومتهاى مهم در ايران نموده مرجع خدمتهاى بزرگ در دولت بوده است با عزم و پردل و در هركار باثبات قدم مىباشد ايرادى كه بر او ميگيرند اين است كه در جمع مال اصرار دارد و بسط يدى كه لازمه مقام او است ندارد و بهر صورت نظام السلطنه يكى از رجال بزرك ايران امروز بشمار ميرود پيش از اين روابط سياسى خارجه اين شخص با انگليسيان بوده است و انگليسها او را يكى از هواخواهان خود ميشمرده‌اند ولى از وقتى كه آلمانها در جنوب و غرب ايران نفوذ يافته‌اند و مردم را بر ضد روس و انگليس برميانگيزانند و از وقتى كه قواى ايلات و عشاير براى دفاع ملى حاضر ميشوند و ناچار يك تن از رجال معروف دولت بايد اين قوا را جمع‌آورى كند و فرمانده كل گردد آلمانها نظام السلطنه را براى انجام اين خدمت بهر وسيله بوده حاضر كرده‌اند نظام السلطنه هم رضايت قلبى شاه را در طرف شدن با روس احراز كرده براى انجام اين خدمت حاضر شده و قوه زيادى از الوار سكوند و حسنوند و غيره جمع‌آورى نموده كه داخل كارزار شود اين عقيده طرفداران\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاو بعضى هم احتمال ميدهند نظام السلطنه روابط باطنى خود را با انگليسيها قطع نكرده است و داخل شدن او در اين كار از روى مصلحت بوده كه ظاهرا دشمنان آنها را محدود نگاهدارد و عمليات آنها را خنثى كند تا پيش‌آمدها پرده را از روى حقيقت احوال بردارد هنگام ورود من ببروجرد نظام السلطنه در الشتر شهر دوم لرستان بوده و بجمع آورى قواى الوار ميپرداخت در اين صورت دفاع ملى در بروجرد و لرستان در تحت قدرت و دائر مدار اقدامات نظام السلطنه بود پس من كه ظاهرا براى تهييج ملت به تهيه قوه ملى ديدن ببروجرد رفته بودم بواسطه اين اوضاع و بىاعتمادى كه بعمليات نظام السلطنه داشتم به حال يأس افتادم ولى بناچارى دو سه هفته انتظار ورود نظام السلطنه و ديدن نتيجه اقدامات او را كشيدم و هرچه توانستم كتبا او را ترغيب و تحريص بتعجيل نمودن در عمليات كردم نظام السلطنه دو پسر تحصيل‌كرده دارد كه در ايام اقامت من در سويس آنجا تحصيل مينمودند و با من رابطه داشتند در اينوقت كه نظام السلطنه با صاحبمنصبان سوئدى كه ژاندارمرى را اداره ميكنند و صاحبمنصبان آلمانى كه بطور فوق العاده بايران آمده‌اند براى مساعدت نمودن به اين جنك مراوده و مخالطه مينمايد وجود دو فرزند تحصيل‌كرده براى او نعمت بزرگ شمرده مىشود .\r\nاكنون نظرى بميدانهاى جنك بيندازيم قواى جنگى تا امروز مركب است از ژاندارمرى كه از هرجهت ده هزار نفر ميشوند و نصف آنها مىتوانند بميدان جنگ حاضر گردند ديگر قوه مجاهدين كه آنها هم در همه جا به دو هزار نفر ميرسد ديگر سوارى كه آلمانها اجير كرده‌اند آنها هم يكهزار نفر هستند از بختيارى و كاشانى و غيره هم دو هزار نفر ميتوان بشمار آورد يكى دو فوج هم از سربازان قديم در تحت رياست رؤساى ژاندارمرى حاضر خدمت شده‌اند اين قوه ده دوازده هزار نفرى متفرق است يكقسمت در همدان يكقسمت در ساوه يكقسمت در عراق يكقسمت در ملاير و نهاوند و تويسركان و بروجرد يكقسمت در كرمانشاهان و كردستان و هرقسمت مركب است از ژاندارمرى و غيره اين قسمت كه در همدان بودند چنان كه گفته شد گردنه آوج را تصرف كرده به خيال خود راه قزوين بهمدان را گرفته بودند ولى غافل از اينكه روسها از راه بيراهه بسروقت آنها خواهند آمد قشون روس بعد از شكست خوردن از ژاندارمرى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nو قواى ملى در راه همدان بجمع‌آورى خود در قزوين پرداخته در غره صفر يكهزار و سيصد و سى و چهار ( 1334 ه ) بهمدان حمله كردند قسمت كوچكى از آنها از راه معمول آمده پستهاى ژاندارمرى را كه در راه بود عقب راندند و قسمت مهمى كه چهار هزار - نفر ميشدند از راه سر درود بجانب همدان آمدند ماژر دوماره سوئدى كه رئيس اردوى همدان بود در حالتى كه مجاهدين با روسها طرف شده ميجنگيدند نگاهدارى همدان را غيرممكن دانسته است و فشنك تيراندازان را غيركافى اين بود كه همدان را تخليه كرده به پل شكسته دو فرسخى همدان اردوى خود را فرود آورد و روسها شهر همدان را بدون جنگى كه در داخل شهر شده باشد تصرف نموده در مصلى كه پيش اشاره كرديم استحكامات بنا كردند مردم حساس وطن‌پرست همدان كه مورد مخاطره بودند همگى فرار كرده بنهاوند و ملاير و بالاخره بكرمانشاهان خود را رسانيدند امير افخم همدانى كشنده سيد جمال الدين واعظ كه از اشخاص پست‌فطرت روس‌پرست است با روسها همدست شده آنها را باحترام وارد همدان كرد و حكومت همدان را هم به عهده خود گرفت .\r\nروسها به تصرف نمودن همدان قناعت نكرده بجانب اردوى ژاندارمرى حمله كردند اردوى ماژر دوماره با عده بختيارى كه به آنها ملحق شده پس از دو سه جنك سخت و تلفات زياد كه بر دشمن وارد شد بجانب ملاير عقب نشست و روسها تا زمان‌آباد كه ميان همدان و ملاير است آنها را تعاقب نمودند كاركنان ملاير از مليون و نظاميان بجانب نهاوند رهسپار گرديدند .\r\nدر آن وقت كه قشون روس بجانب ملاير ميآمد و احتمال ميرفت قسمتى از آنها ببروجرد بيايد موجب اضطراب شد بطوريكه اشخاص خطرناك مصمم حركت از آنجا شدند و هم اداره ژاندارمرى و صاحبمنصبان آلمانى در شرف ترك نمودن بروجرد بودند ولى طولى نكشيد كه بواسطه حكم كنت كانيتز كه از بروجرد بماژر دوماره داد كه ملاير را تخليه ننمايد و بواسطه رسيدن قوه بختيارى كه در تحت رياست يد اللّه خان - بختيارى بود ملاير نگاهدارى شد خاطر مردم بروجرد تا يك اندازه آسوده گشت اما تخليه همدان و احتمال حمله كردن روسها بملاير و عراق جمعيتى را كه با روحانيان\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nعراق حركت كرده بودند متفرق ساخت و بلكه كاركنان ملت هم در عراق نتوانستند اقامت نمايند و هريك خود را بمأمنى كشانيدند و لكن روسها بعراق نرفتند بلكه هم خود را پس از گرفتن همدان مصروف ساوه كردند كه از آن راه شهر قم را بدست آورند امير حشمت با اردوى مجاهدين در رباطكريم جنك خونينى با روسها نموده بالاخره بواسطه بد بودن اسلحه و نارسائى تفنگها و كم بودن فشنك مليون شكست خورده جمعى كشته و اسير دادند و جمعى مجروح گشتند كه عاقبت از تهران براى پرستارى آنها طبيب و مريضخانه و غيره ترتيب داده شد و روسها اسراى اين جنك را كشتند اين شكست تأثير شديد در قم و در تمام اردوهاى ملى كرد .\r\nاز طرف ديگر ما شاء اللّه خان كاشانى و حسن‌زاده و غيره كه هريك با استعداد مختصرى رو بقزوين ميرفتند و شكستهاى كوچكى گاهى بروسها ميدادند بالاخره مجبور به عقب نشستن شدند و روسها بجانب قم رهسپار گشتند و مركز كميته دفاع ملى بكاشان نقل شده قم در تصرف روسها درآمد مليون انتظار داشتند اسلحه و لوازم جنك از طرف دولت آلمان به آنها داده شود آلمانها هم فرستاده بودند ولى عثمانيان در جنك بغداد كه با انگليسيان نمودند آنها را تصرف كرده نگذاردند بايران برسد اكنون كه راه صرب باز شده و دولت آلمان ميتواند لوازم جنك را از برلن باستانبول مستقيما برساند انتظار ميرود كه اسلحه و لوازم به قدر كفاف براى مجاهدين و مدافعين ايران بدهد در صورتى كه عثمانيان بگذارند بايران برسد .\r\nخلاصه اين شكست‌ها و تصرف همدان و قم علاوه بر اينكه روابط تلگرافى و پستى ولايات غرب و جنوب را با مركز قطع كرد در تهران و در ولايات هم اثرات سوء بخشيد در تهران مستوفى الممالك مجبورا استعفا داد و عبد الحسين ميرزاى فرمانفرما را روسها برياست وزرائى رسانيدند حكومت تهران نظامى و سپرده بقزاقخانه گشت شاه از شهر خارج شده در فرح‌آباد اقامت گزيد و روابط كميته مركزى با شعباتش قطع شد بهت شديدى كاركنان ملت را فراگرفت و روسها در دهات اطراف راه هركجا صداى تيرى شنيدند يا بهانه ديگر بدست آوردند از كشتن مردها و شكم دريدن زنها و سر بريدن اطفال و انواع بىرحمى دريغ نداشتند ولى با اين\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nهمه مليون دست از كار نكشيدند و مساعدين آلمانى هم وسائل جمع‌آورى قواء و موجبات حمله نمودن بروسها و استرداد آنچه را از دست داده‌اند تا يك اندازه فراهم آوردند و باز دريچه‌ئى از اميدوارى گشوده شد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nفصل سى و پنجم كنت كانيتز آلمانى و گمشدن او\r\nخبر پيش‌آمدهاى مزبور در فصل گذشته كه رسيد صاحبمنصبان آلمانى كه رئيس آنها كنت كانيتز است ( كنت كانيتز جوانى بلند قامت باريك اندام داراى قيافه نيكو است در سن چهل سالگى ) سعى كردند نظام السلطنه زودتر قواى جمع كرده خود را بميدان كارزار برساند و نگذارد رشته‌هائى كه به زحمت پيوسته شده گسسته گردد .\r\nنظام السلطنه بگفته خود ميخواست در اين گيرودار قرارى با آلمانها داده ضمانت نامه از آنها براى استقلال ايران و تماميت خاك آن گرفته بعد داخل ميدان كارزار بگردد و اين مسئله را با كنت كانيتز بميان نهاده در گفتگو هستند .\r\nاين قرارداد بنا بوده در تهران با مأمورين سياسى آلمان و بامضاى دولت شده باشد و نشده شرح آن اين است كه پس از تشكيل كابينه مستوفى الممالك اخيرا اوضاع داخله و خارجه چنان اقتضا كرد كه مستوفى الممالك در باطن روى خوشى بآلمانها و عثمانيان نشان بدهد كه اگر نتوانست بىطرفى را به آخر برساند راهى براى خلاصى از چنك روس و انگليس داشته باشد على الخصوص با فتوحات آلمان در ميدانهاى اروپا و آسيا و على الخصوص با نفوذ تام آلمانها در جنوب و غرب ايران كه محو نمودن آن غير ممكن تصور ميشده مستوفى الممالك شاه را هم با خود همراه كرد و چنان كه نوشته شد با سه نفر از وزراى خود همخيال شد و مستوفى الممالك كه خود وزارت داخله داشت با اين وزراء اكثريت كابينه را دارا بود و بىاطلاع ساير وزراء در اين موضوع اقدام ميكرد در صورتى كه دو تن از سه نفر وزراء ديگر يعنى سپهدار وزير جنك و وثوق الدوله وزير ماليه هردو با روسها پيوند محكم داشتند .\r\nمستوفى الممالك با وزير مختار آلمان و عثمانى و اطريش سرا مذاكره قراردادى را در خصوص ضمانت استقلال سياسى و اقتصادى ايران با شرايطى كه از آن جمله بود\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nلغو شدن تمام معاهداتى كه از پيش با روس و انگليس بسته شده در ميان آورد و صورتى نوشته شد ولى از ترس روس و انگليس يا روس و انگليس‌پرستان جرئت نكردند به زودى آن را امضاء نمايند بلكه انتظار ميكشيدند وسائل نفوذ آلمان در جنوب و غرب فراهم‌تر شود و اسلحه و مهمات جنگى از آلمان به خاك ايران برسد كه اگر خواستند شروع بعمليات بر ضد روس و انگليس بنمايند اسباب فراهم بوده باشد و بالاخره روسها پى بردند و سبقت جسته فرصت ندادند خيالات مستوفى الممالك صورت خارجى حاصل نمايد و چون آن قرارداد كه در ميان دربار ايران با دربارهاى آلمان و عثمانى و اطريش ميگذشت صورت نگرفت لهذا نظام السلطنه داخل شدن خود را در كار جنك مشروط قرارداد بضمانت نامه‌ئى كه از آلمانها بگيرد و از طرف استقلال آتيه مملكت و تماميت خاك آن و از بابت مساعدت مالى و اسلحه آنها براى بپايان رسانيدن كار جنگ اطمينان داشته باشد و هم از آتيه خويش بهرحال در عشر آخر ماه صفر يكهزار و سيصد و سى چهار 1334 نظام السلطنه از لرستان با جمعى از سرداران لرستانى و تبعه آنها بجانب بروجرد آمد كه اهل و عيال خود را از بروجرد بعراق عرب بفرستد و خود يك اردوگاه عمومى تشكيل داده داخل كارزار بگردد چنان كه گفته شد رؤساى طايفه بيرانه‌وند بملاحظه اينكه خود را براى جنگ حاضر نمايند امسال بقشلاق نرفته با يك عده سوار و پياده از راه مراجعت نموده در صفحه سيلاخور كه اقامتگاه تابستانى آنها است بماندند به اين خيال با ژاندارمرى كه خونى بودند صلح كنند و با حكومت نظام السلطنه سازش نموده داخل خدمت گردند .\r\nاداره ژاندارمرى آنها را تأمين داد حكومت هم از تقصير گذشته آنها درگذشت ولى براى تأمين آنها از طرف دولت و تأمين دولت و ملت از آنها قرارداد و ضمانتى لازم بود و بخصوصيتى ما بين نظام السلطنه و اداره ژاندارمرى در اين موضوع اختلاف كلمه حاصل ميشد و ما بين خوانين دهكردى و خوانين ياراحمدى كه اتحاد آنها در اصلاح كار بيرانه‌وند مدخليت داشت دشمنى بود نگارنده از بروجرد بسيلاخور رفته آنها را با يكديگر صلح دادم و مقارن اين احوال نظام السلطنه ببروجرد وارد شده يكهفته اقامت كرد كار اصلاح بيرانه‌وند را به صورتى كه چندان رضايت‌بخش نبود تمام\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nكرد و به خيال خود كار ضمانت‌نامه را هم با آلمانها انجام داده خاطر خود را از اين رهگذر آسوده نمود ولى من نميتوانم باطمينان بنويسم كه قرارداد نظام السلطنه با آلمانها براى حفظ استقلال ايران كافى بوده باشد خصوصا كه عثمانيان رضايت ندارند كه ما مستقيما روابط سياسى خود را با آلمان محكم نمائيم و دوست ميدارند در اينوقت روابط ما با آلمان بتوسط آنها بوده باشد چنان كه آلمانها هم ميخواهند با ما رابطه مستقيم داشته باشند نه بتوسط عثمانيان و اكنون درصدد نگارش اين مطلب و سببهاى آن نميباشم زيرا موقع نگارش آن در آتيه خواهد رسيد و بعلاوه امضاى يك مأمور جزء نظامى آن هم در ايام جنك در يك مملكت اجنبى در صورت فاتح بودن آندولت چه اثر خواهد داشت كه در حال شكست خوردن او داشته باشد .\r\nبهر صورت نظام السلطنه يك نوشته ضمانت‌نامه از آلمانها بتوسط كنت كانيتز گرفت كه تا مدت بيست سال استقلال سياسى و اقتصادى ايران را ضمانت داشته باشند و هم قراردادى در باب پول و اسلحه با آنها داد و تدارك كار خود را گرفته مصمم شد روز - بيست و نهم ماه صفر يكهزار و سيصد و سى و چهار ( 1334 ه ) از بروجرد بجانب صحنه حركت نموده آنجا را اردوگاه عمومى قرار دهد و به زودى علت اختيار نمودن صحنه را براى اين كار خواهيد خواند نگارنده هم تكليف خود را ندانستم كه بعد از حركت نظام السلطنه ديگر در بروجرد بمانم چيزى كه حواس مرا مشوش دارد اين است كه پول من تمام شده و دسترس به هيچ كجا ندارم اين مسافرت هم محتاج است بوسائلى از زاد و راحله كه هيچيك آماده نيست در مجلسى نظام السلطنه و كنت كانيتز اصرار ميكنند كه نگارنده با اردو حركت نمايم بناچارى ميگويم وسائل حركت فراهم نيست كنت كانيتز حيرت مىكند و نظام السلطنه ميگويد هرقدر پول بخواهيد حاضر است ميگويم از اين پول‌ها هرگز نخواهم گرفت نظام السلطنه سعى مىكند نماينده نظامى آلمان نفهمد من چه گفتم ميگويد از حاصل املاك شخصى خود بشما مىدهم ميگويم از شما پول نميگيرم مگر بعنوان قرض اين مجلس ميگذرد و بالاخره با استقراض جزئى وجه راحله خريده وسائل حركت را بطور اختصار فراهم ميآورم در حالتى كه بيش از چند تومان ندارم كه مخارج بخانواده خود بدهم و يا با خود بردارم خانواده\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nخود را متوكلا على اللّه در توده‌زن دو فرسخى بروجرد كه قلعه محكمى دارد و منسوبان خانواده من در آنجا اقامت دارند گذارده از آنجا با يك ملازم هريك بر مركبى سوار بنهاوند رفته باردوى نظامى ملحق ميگردم .\r\nنهاوند گرچه شهريتى ندارد كه قابل ديدن باشد و لكن از آنجا كه يكى از شهرهاى تاريخى است مخصوصا در حوادث جنگى اول اسلام جاى آن را داشت كه شايق ديدار آن باشم و لكن بواسطه احوال روحى خودم و پيش‌آمد اوضاع وطن و مهيا نبودن اسباب جنك در اينوقت كه ما مجبور بمدافعه شده‌ايم نهاوند را هم مانند يكى از دهات سر راه مينگرم و تمام حواسم صرف پيشرفت مقصدى است كه دارم على الخصوص كه خبر ميرسد دشمن بما نزديك شده و راه مستقيم از نهاوند بكنگاور و صحنه خطرناك گشته است .\r\nبالجمله دو روز در نهاوند ميمانم و كوشش بسيار من در بدست آوردن پول مشروعى براى فرستادن بخانواده و همراه داشتن بىثمر ميماند و روز سيم با حال پريشان در قفاى اردوى نظامى از راه خزل بجانب صحنه روانه ميگردم در اين روز در حالتى كه بارندگى شديد است راه دور نهاوند و شهرك را ميپيمايم و چون من از اردو عقب مانده‌ام ميكوشم پيش از آنكه شب در رسد باردو برسم و لكن نميرسم و بناچارى در يكى از دهات كه تا شهرك مسافت كمى فاصله داشت قصد ماندن نمودم در نزديكى آن آبادى شترهاى قورخانه را ديدم در گل‌ولاى مانده بعضى افتاده و برخى شكسته و بارها در آب‌وگل افتاده سعى و كوشش ساربانان در خلاص نمودن آنها بيهوده مانده در اينحال بخاطر آوردم قطارهاى راه‌آهن آلمان را كه با چه سرعت و قدرت ذخيره و مهمات لشگريان را مىرساند و اگر نزديكتر نظر كنيم در چند فرسخى آن محل قورخانهاى اردوى روس در گاريها و اتومبيلها بسرعت حمل و نقل مىشود و ما نتوانسته‌ايم مختصر قورخانه خود را لااقل بدوش اسب و استر بگذاريم كه شب در ميان صحرا و در آب و گل نماند بلى اين است نتيجه غفلت گذشتگان اين است ثمره خيانتكارى پيشينيان اين است اثر كشمكش‌هاى حيدرى و نعمتى كاركنان امروز ما و اين است نتيجه بىلياقتى ذمه‌داران امور ما كه وزر و وبالش دامنگير وطن ما شده است بالجمله خود\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nرا بآبادى رسانيده در حالتى كه خانهاى رعيت‌ها پر است از سوار و پياده و كسى را راه نميدهند . هوا تاريك شده باران بشدت مىبارد و در خانه‌ئى را گشوده ديدم بدهليز مسقف آن از باران پناه بردم در اين حال پيرمردى از اهل آبادى از خانه درآمده گفت در اين خانه منزل يافت نميشود اصرار كردم كه آنجا بمانم چون صداى مرا شنيد پيش آمد نگاهى به صورت من كرد و سلام و تعارف آشنائى نمود و گفت من شما را ميشناسم و در قم شما را ديده‌ام كه نطق ميكرديد با من بيائيد تا براى شما منزلى پيدا نمايم سخنان مرد پير مرا خوشحال كرده از خانه بيرون رفتم قدمى چند كه دور شديم بيك خانه اشاره كرد و گفت آنجا منزل هست اين بگفت و بسرعت برگشته در را روى ما بست در صورتى كه در آن خانه هم منزلى يافت نميشد رفتار حيله‌آميز پيرمرد مزبور بيشتر موجب پريشانى حال من شده ناچار به خيال افتادم صاحبمنصب سواران را پيدا كرده بتوسط او اسباب آسايشى فراهم نمايم يكى از مردم ده مرا از ديوارى بالا كشيده بخانه‌ئى وارد كرد كه سرهنگ سواران در آن خانه بود اتفاقا سرهنك مزبور عبد اللّه خان خيابانى با من آشنا بود از ورود من خوشحال شد و بپذيرائى پرداخت گفتم پيش از پذيرائى من قافله در راه مانده را بايد به منزل رسانيد و قورخانه در صحرا ريخته را جمع‌آورى كرد عبد اللّه خان جوانان خود را مأمور انجام اين خدمت كرد همين كه جوانان رفتند و خيال من راحت شد قصه حيله‌بازى پيرمرد را براى سرهنك نقل كردم در حالتى كه دو مرد پير در كنار كرسى نشسته بودند و من غافل بودم كه اين خانه همان خانه است كه از آنجا بيرون شدم و پيرمردى كه در مقابل من نشسته است همان است كه مرا از خانه بحيله بيرون كرد همين كه شروع بنقل كردن حكايت كردم ديدم پيرمرد دست خود را مقابل صورت گرفت از اين كار حدس زدم شايد اين همان مرد باشد بالاخره ديد مطلب پوشيده نميماند بمعذرت خواستن درآمد و گفت من همان سگ روسياه هستم صاحب اين خانه هم نيستم بلكه امشب اينجا مهمانم تقصير مرا ببخشيد بخشيده شد و چون پاسى از شب برفت جوانان در حالتى كه قورخانه را با دوش خود از مسافت دور بآبادى رسانيده بودند بازگشتند و آن شب گذشت فرداى آن روز از شهرك گذشته بجانب ماران كه آبادى است در خاك خزل روانه شدم اردوى نظام السلطنه را از اول\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nتا آخر بدقت مشاهده كردم از ژاندارم و سرباز و سوار چريك و مجاهد و غيره بيش از سه هزار نفر نبود و يك قسمت اين جمعيت خانواده نظام السلطنه بود كه بعراق عرب ميرفتند در صورتى كه نظام السلطنه با كنت كانيتز قرار داده بود چهار هزار نفر سوار كارى همراه خود داشته باشد اردوى مزبور آنمقدار كه سوار لرستانى بود بيك جمع غارتگر شبيه‌تر بودند تا بمدافعين از وطن مهم‌تر قسمت اين سوار از طايفه حسنوند بودند در تحت رياست سردار امجد حسنوند مرد طماع غارتگر سوار مزبور ميريخت بدهات اطراف و از هرگونه ستمگرى درباره بيچارگان مكرر غارت شده دريغ نميكرد قسمت ديگرش سرباز سيلاخورى بود كه نمونه از كار آنها را به زودى خواهيد خواند باقيماند يكقسمت كه براى جنگ ميرفتند و آن قسمت ژاندارمرى بود .\r\nبهرحال اين روز را با كمال افسوس از آگاه شدن بر كميت و كيفيت اردوئى كه در مقابل قشون روس بايد بجنگد به آخر رسانيده در حيرت شديد فرو رفته راه طى ميكردم چون منزل نزديك شد شتاب كردم زودتر به منزل رسيده جايگاهى بدست آورم در اين حال سربازى از مردم سيلاخور به من برخورده بمناسبتى آغاز گفتگو كرد جوانى چابك و طرار بود افسردگى زياد مرا بر آن داشت كه رشته صحبت را با او نگسلم خصوصا كه هرقدر تندتر سير ميكردم بچابكى در پاى ركاب من ميآمد و چون بآبادى رسيديم از رفيقان خود در گذشته بخدمتگذارى من پرداخت ملازم من كه كمكى براى انجام وظايف خود ديد فرصتى بدست آورده بار خدمت را بدوش وى گذارد سرباز مزبور بفوريت هيزم جمع كرده تنورى بر افروخت قدحى خمير آماده از خانه كدام بينوا بياورد مرغى گرفت واريت كرده نان و كبابى حاضر نموده و نصيحت مرا كه تجاوز بمال مردم نكند نپذيرفت و چون من و نوكرم از خوردن نان و بريان نا مشروع امتناع كرديم همه را خود بخورد اين جوان از دزدان ماهر و از چپاولان عيار بود چه از همان خانه چون كه متعلق به پيره زالى كور بود چيزى كه قابل ربودن بود در ربود اما بملاحظه نمك‌خوارگى دستبردى بمختصر اسباب زندگانى ما نزد و اين از غرائب بود .\r\nبهرحال فرداى آن از ماران بجانب صحنه روانه شديم چون بنزديك بيد سرخ رسيديم آثار استحكامات نظامى در دو طرف گردنه هويدا گشت خندقهاى متعدد به طرز\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nتازه كه هنوز در ايران ديده نشده بود كنده شده اطاقهاى بسيار در زير زمين براى صاحبمنصبان و تابين‌ها در اطراف خندق قرار داده توپهاى سنگين را بقله كوهها كشيده در پشت گردنه لوازم اردو و از مريضخانه غيره مهيا نموده‌اند استحكامات مزبور طورى بديده من جلوه كرد كه تصور نميشد دشمن هرقدر قوت داشته باشد بتواند از آنجا بگذرد و اين بود علت انتخاب نمودن صحنه براى اردوگاه عمومى شدن خلاصه پس از تماشاى استحكامات بيد سرخ بصحنه آمدم قصبه صحنه بديهى است با يك اردوى چند هزار نفرى آن هم مركب از مردمى كه بنمونه آنها اشاره شد بچه روز ميفتد در ساعت اول ورود صداى فرياد و داد مردم از تعديات واردين بلند شد و فريادرسى ديده نميشد رؤساى الوار از حقوقى كه گرفته بودند و ميگرفتند بافراد كمتر ميدادند يا هيچ نميدادند در اين صورت آنها هم چاره‌ئى نداشتند مگر آنكه لوازم زندگانى راكب و مركوب را بر مردم بيچاره تحميل نمايند .\r\nكنت كانيتز پس از ورود اردوى نظام السلطنه بصحنه و اطمينان از راههاى ديگر كه براى تجاوز دشمن بود و بعبارت ديگر پس از تشكيل و استحكام حدود مدافعه به خيال حمله نمودن بهمدان افتاد در اينوقت ملاير و تويسركان و نهاوند و كنگاور و توابع آنها در دست ما بود در اين صورت محل توجه همدان بود و تصور ميكرد اگر همدان را از دست دشمن باز پس گرفت تهرانرا تهديد كرده دشمن در تهران نخواهد ماند و اين جا يك نكته مهم است كه ميبايد قبلا به آن اشاره نمود و آن اين است كه سياست نظامى كنت كانيتز اقتضا ميكرد كار اين جنك را بفكر و پول آلمانى و بدست ايرانى انجام داده باشد بىآنكه بعثمانيان رخنه‌ئى در اين كار بدهد و به همين سبب ميانه او و مأمورين نظامى عثمانى كه خود را شريك ميدانستند اختلاف باطنى حاصل شده از يكديگر ملول شده بودند كنت كانيتز تصور ميكرد قوه ژاندارمرى و قوه‌ئى كه با نظام السلطنه آمده است براى دفع دشمن و تصرف همدان و بلكه قزوين و تهران كافى است و محتاج نخواهد بود استمدادى از قواى عثمانى بنمايد كنت كانيتز تصور ميكرد به زودى مهمات جنگى چنان كه در فصل پيش اشاره شد از برلن از راه عثمانى بايران خواهد آمد و هرقدر لازم داشته باشد از جوانان ايرانى را مسلح خواهد كرد غافل از اينكه عثمانيان در صورتى كه\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nراضى از كار او نباشند نخواهند گذارد مهمات از خاك آنها عبور نمايد على الخصوص كه قشون انگليس تا نزديكى بغداد آمده و عثمانيان نهايت حاجت را بمهمات براى نگاهدارى بغداد دارند نه تنها آنها نخواهند گذارد مهمات از آنجا بگذرد بلكه صاحبمنصبان نظامى آلمان مأمور عراق كه رئيس كل آنها مارشال كلتز پاشا مىباشد هم ضرورت نگاهدارى بغداد را از كمك رسانيدن بكنت كانيتر بيشتر ميداند اين بود كه رسيدن مهمات آلمانى باردوى ايرانى به طول انجاميد و كنت كانيتز نتوانست بوعده‌هاى خود وفا نمايد و از طرف ديگر پرنس ريس وزير مختار آلمان مستعفى يا معزول شده بديار خود بازگشت نمود و بجاى وى دكتر واسل كه مدتى در مراكش مأموريت سياسى داشته و مرد خوش خلق متواضع ملايمى است بصحنه وارد شد وزير مختار جديد آلمان دكتر واسل از طرف دولت خود مأمور بود باصفهان رفته كابينه وطن‌پرستى از ايرانيان موقتا در آنجا تشكيل شده با عده‌ئى از نمايندگان ملت كه از تهران مهاجرت نموده يك دولت ملى بر ضد كابينه فرمانفرما تشكيل داده با آن دولت موقتى قراردادهاى لازم را در ترتيب كار مملكت بدهد و دولت آلمان و متحدين او بر ضد روس و انگليس و فرانسه اين دولت موقتى را بشناسند و سلطان احمد شاه را در محاصره روس و انگليس دانسته قرار داد مزبور را بعد از آزاد شدن شاه بمعاهده رسمى مبدل نمايند .\r\nدكتر واسل به اين عزم بصحنه آمد كه به زودى خود را باصفهان برساند ولى بواسطه بعضى از پيش‌آمدها از عزم مسافرت باصفهان در گذشت و در صحنه مدتى اقامت نمود .\r\nدكتر واسل وقتى اين مأموريت را يافته بود كه مركز كميته دفاع ملى در قم يا اصفهان بود و نظام السلطنه بنام رئيس قوه مجريه بر سر كار نيامده بود در اينوقت كه بواسطه نزديك شدن روسها و تصرف نمودن اطراف ملاير و كنگاور و غيره راه اصفهان بمخاطره افتاده و نظام السلطنه هم اعضاى كميته و نمايندگان را بصحنه طلبيده است ديگر رفتن وزير مختار آلمان باصفهان لزومى نداشت اين بود كه قرار دادند كاريرا كه در اصفهان بايد بشود در كرمانشاهان انجام دهند .\r\nورود وزير مختار آلمان بالضروره بتصرفات تام كه كنت كانيتز در غياب او داشت\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nلطمه‌ئى وارد آورد بعلاوه كه كنت مزبور مأموريت يافت كه در تحت فرمان‌بردارى از يك صاحبمنصب بزرگتر از خود كه از طرف مارشال سابق الذكر آلمانى مأمور ايران شده موسوم بكلنل بپ بوده باشد كلنل مزبور از صاحبمنصبان معروف آلمان است و در جنگهاى آلمان با فرانسه خدمات شايان نموده معلوم است ورود اين صاحبمنصب اختيارات كنت كانيتز را محدود بلكه دست و پاى او را به كلى بست خصوصا كه كلنل تصورات كنت كانيتز را در اينكه بىشركت دادن بقشون عثمانى در ايران بشود در مقابل قشون روس كارى كرد تعقيب ننمود و به زودى دانست كه از قواى ايلاتى جمع شده بتوسط نظام السلطنه هم كارى ساخته نيست و بهتر شاهد اين مسئله قضيه رفتار سردار امجد - حسنوند بود كه چنان كه گذشت با هشتصد سوار بتوسط نظام السلطنه بميدان آمده بود و مبلغ گزاف ميگرفت بىآنكه خدمتى كرده باشد و از صحنه بواسطه نارضائى از نظام السلطنه و انجام نشدن مقصد شخصى او به محل خويش بازگشت كرد با چاپيدن هرچه در راه او بود و هم بعضى ديگر از سوارهاى عشايرى متفرق شدند و آنان كه در كار بودند مانند كلهرها كه برياست عباس خان سردار اقبال پسر جوانمير خان كلهر در كنگاور بودند و در يكى دو ميدان مختصر جنگى با روسها كردند و آنها را عقب نشانيدند بالاخره بواسطه نداشتن فشنگ يا از روى اغراض اشخاص و تحريكات بيگانگان و بيگانه‌پرستان و بواسطه نگرانى او از عموى خود سليمان امير اعظم كه در اين خدمت شركت نكرده بود كنگاور را بىقوه گذارده بكرمانشاهان مراجعت نمودند و كنگاور به تصرف روسها در آمد نظام السلطنه بترغيب كنت كانيتز به خيال پس‌گرفتن كنگاور افتاد و باز هم او ملتفت نشد كه نظام السلطنه باطنا با او همراه نيست كنت كانيتز خود بشخصه فرماندهى يكعده از قشون مركب از نظامى ترك و ژاندارم و ايلاتى را به عهده گرفته بميدان كارزار حاضر شد ولى هنوز با دشمن روبرو نشده بود كه از طرف كلنل بپ فرمان بازگشت به او رسيد و كلنل مزبور چرا اين فرمان را داد علتش بر من پوشيده است چيزى كه مسلم است اين است كه نافرمانى قواى ايلاتى در اين كار مدخليت داشته و نارضائى باطنى نظام - السلطنه هم بىدخالت نبوده است بهر صورت نتيجه اين بازگشت ناپديد شدن كنت كانيتز گشت كانيتز در قريه قراكونلوميانه كنگاور و قزوينه نوكرهاى خود را جواب داده\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمكتوبى بتوسط مترجم خويش بكلنل بپ فرستاد و هم مكتوبى بتوسط گماشته خويش بدكتر ايلبرك  iIedergue  رئيس مريضخانه دولتى در تهران كه اينك رئيس مريضخانه هلال احمر است نوشت مضمون مكتوب اول نامعلوم ولى مكتوب دوم اشاره داشت كه قصد خودكشى دارد و هم مكتوبى در لف خط كلنل بعنوان مادر خويش كه در آلمان است نوشت كه مضمونش معلوم نگشت و حدس زدند وداعنامه ابدى بوده است .\r\nكنت كانيتز بعد از اين واقعه ناپديد شد اسب او را از آن ده باردوگاه عمومى آوردند و گفته شد كه كنت اسب صاحبخانه خود را سوار شده تفنگ و فشنگى برداشته از آبادى بيرون رفته است و هم گفتند كه وى پياده رفته است و بالجمله ديگر كسى از او خبر نيافت و اين واقعه روز يكشنبه دهم ربيع الاول يكهزار و سيصد و سى و چهار - ( 1334 ه ) بود .\r\nفرداى آن روز قسمتى از اردوى ترك با يكدسته ژاندارم و جمعى از سوارهاى متفرقه بكنگاور حمله كردند و كنگاور را بعد از يازده ساعت جنگ از چنگ روسها درآورند نظام السلطنه هم در عقب اين اردو بكنگاور رفت و برگشت ولى افسوس كه دو روز بيشتر طول نكشيد كنگاور را تخليه كردند و روسها دوباره بدانجا بازگشتند چه براى اين طرف نگاهدارى كنگاور بواسطه موقعش ممكن نبود و اين اقدام تنها براى اظهار وجود بود و چون اين فصل كتاب من بنام سپاسگذارى بعنوان يك جوان غيرتمند آلمانى آغاز گشت ميخواهم كه هم بنام وى پايان يابد .\r\nكنت كانيتز نسبت بايران و ايرانيان خوش گمان بود و در دربار برلن از ايرانيان دفاع ميكرد كنت كانيتز نقشه‌ئى در نظر گرفته بود كه اگر روزگار با او مساعدت كرده بانجام آن موفقيت حاصل ميكرد ايرانيان وطن‌پرست بآرزوى خود رسيده بودند كنت كانيتز در مدت اقامت من در بروجرد كه مكرر بدان شهر آمدورفت كرد با من طرح الفت ريخت و بمهربانى رفتار كرد تذكرهائى كه به او ميدادم مغتنم ميشمرد يك روز در ضمن صحبت گفت ما براى اينكه ايرانيان بهتر حاضر خدمت شوند دخالت يكنفر از رجال معظم دولت را در كار جنگ براى نمايندگى از طرف دولت ايران لازم دانستيم اول خيال كرديم مخبر السلطنه را براى اين كار حاضر نمائيم كه به او دسترسى نيافتيم اينك\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nنظام السلطنه را حاضر كرده‌ايم و هرگونه مساعدت و تأمينى كه خواسته به او داده‌ايم و خواهشهاى او را برآورده‌ايم ميترسم اين شخص آن طور كه بايد بوعده‌هاى خود كه بما داده است وفا نكند جواب دادم نظام السلطنه عاقبت‌انديش است اگر احتمال ميداد نتواند بوعده‌هاى خود وفا كند چگونه اقدام بچنين كارى ميكرد و بالاخره چون نظام السلطنه از آلشتر به بروجرد آمد و كنت كانيتز از او جدا نميشد تا او را حركت بدهد دو سه روزى كنت مزبور به زحمت شديد گرفتار شده بود كه آن گرفتارى بواقع براى يك تن هرقدر هم كاركن و كاردان باشد زياد بود و مكرر شكوه‌كنان ميگفت من از دست اين مرد عصبانى شده‌ام و با وجود اين دقيقه‌ئى از وقت را فوت نميكرد .\r\nيك روز در اطاق كار خود كه اطاق كوچك زيرزمينى بود در باغ بشير الممالك اقامتگاه وى در بروجرد مرا پذيرفت در حالتى كه مشغول نگارش قرارنامه‌ئى بود كه ميخواست بنظام السلطنه بدهد و فوق العاده حواسش مشغول آن كار بود و پىدرپى كارهاى مهم وارد ميشد و از او تكليف ميخواستند و ناچار بود همه را رسيدگى كند با وجود اين با كمال مهربانى و خوشروئى مدتى با من صحبت داشت و ابدا اظهار گرفتارى و پريشان‌حواسى ننمود كنت كانيتز در اين ملاقات بنگارنده اظهار كرد كه بيست و پنجهزار ليره طلا است و اشاره كرد بصندوقى كه در كنار حجره بود اين مبلغ بايستى در كاشان بشونمان كه نماينده ماست برسد براى مصارف جلوگيرى از رفتن قشون روس باصفهان چون راه‌ها ناامن است من اين پول را بشما مىدهم با اجازه اينكه پنجهزار ليره آن را خرج رسانيدن باقى آن بكاشان بنمائيد جواب دادم شما نماينده قوه نظامى آلمان هستيد و تمام قوه ژاندارمرى ايران هم امروز در دست شما است با اين قدرت از رسانيدن اين مبلغ بكاشان اظهار ناتوانى ميكنيد من كه هيچ قوه در دست ندارم چگونه ميتوانم اين كار را انجام دهم خير اگر بيست هزار ليره به من بدهيد براى رسانيدن پنجهزار ديگر قبول نخواهم كرد اگرچه ميبايد دلتنگ شده باشد ولى با كمال خوشروئى مرا تصديق كرد و گذشت و هم در اين ملاقات به او گفتم شايسته است بعد از اين از مصارف بيهوده كردن و پول پاشيدن بىترتيب جلوگيرى نمائيد ما خود صندوق ماليه موقتى دائر بولاياتى كه در تصرف ما است تأسيس مينمائيم\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو عايدات ولايات مزبور را در آنجا تمركز ميدهيم شما هم مبلغى بعنوان قرض دولتى در آن صندوق بگذاريد و كليه مصارف جنگ را از آن صندوق بپردازيم و بودجه موقتى براى ادارات موقتى كه تشكيل ميدهيم ترتيب داده شود كه هم ماليه ما حيف و ميل نشود و هم مصارفى كه شما ميكنيد كمتر و بهتر بوده باشد كنت كانيتز تمجيد كرد اينخيال را و يادداشت نمود كه با نظام السلطنه مذاكره نمايد ولى پيش‌آمد احوال فرصت نداد كه اين كار انجام يابد .\r\nو بالاخره اگر بخواهيم تا آنجا كه ممكن است به علت فقدان كنت مزبور پى ببريم و تصوراتى كه او را پيش آمده و او را از زندگانى نااميد كرده حدس بزنيم بايد بگوئيم كه كنت كانيتز اقدام به هلاكت خود نبايد كرده باشد مگر در مقابل يك نااميدى و يك ترس شديد بىاندازه اما نااميدى از اينكه بتواند بواسطه قوائى كه در دست داشت با وجود نرسيدن مهمات و ضديت عثمانيان با او مقصود خود را انجام داده باشد و اما ترس بلى كنت كانيتز اگر بانجام خدمتى كه به عهده گرفته بود موفق ميشد دور نبود در دربار برلن آن آبرومندى را ميداشت كه بتواند بوعده‌هائيكه بنظام السلطنه و غيره داده است وفا نمايد ولى در صورتى كه از رسيدن به مقصد مأيوس بود حق داشت كه در مقابل يك مسئوليت بزرگى خود را ببيند كه براستى وحشت‌انگيز بوده باشد و از قوه تحمل آن خود را عاجز ديده باشد بهر صورت ايرانيان راست كه نسبت به او حق‌شناس باشند خصوصا كه فقدان او بجاى پاى حرفى براى يك صفحه بدبختى ما است كه بىفاصله خواهيد خواند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nفصل سى و ششم كرمانشاهان و بدبختى\r\nدر ابتداى اقامت صحنه از اوضاع سياسى كرمانشاهان خبرهاى بد ميرسيد ميگفتند اقبال الدوله غفارى كاشانى حاكم آنشهر بر ضد نظام السلطنه كارروائى مىكند و او را ياغى بدولت ميخواند ميگفتند كميته دفاع ملى كرمانشاهان كه مركب بود از نمايندگان دو فرقه دمكرات و اعتدال بمانند يك انجمن ولايتى به كارهاى شهرى مشغول و ضمنا در كار وساطت ما بين رؤساى عشائر شهرى ( تا بتوانند قوه مهيا نمايند ) و نمايندگان آلمانى دخالت مينمايد در صورتى كه اعضاى كميته از يكديگر اطمينان ندارند و يك دسته دسته ديگر را خيانت‌كار ميشمارند ميگفتند عثمانيان در كرمانشاهان نفوذ مخصوص دارند و جمعى از اعيان شهريرا بنام هواخواهى اتحاد اسلام بر ضد اقدامات آلمانيان همراه نموده‌اند و بالجمله اخبار كرمانشاه حواس نظام السلطنه را پريشان كرده لازم ديد اقبال الدوله را از آنجا حركت داده يكى از كسان خود را بحكومت كرمانشاهان بگمارد كه از عقب سر خويش اطمينان داشته باشد و بعلاوه آن شهر را براى انجام مقاصد سياسى و نظامى مركز قرار داده اقامتگاه خود نمايد از روى اين خيالات تصور كرد لازم است براى مهيا كردن افكار مردم و فراهم آوردن اسباب تسويه امور كرمانشاهان يكى دو تن را بدانجا بفرستد اين بود كه نگارنده بتقاضاى نظام السلطنه روز دوازدهم ربيع الاول يكهزار و سيصد و سى و چهار ( 1334 ه ) از صحنه بكرمانشاهان رفته بجلوگيرى از فتنه قريب الوقوع ميپردازم كرمانشاهان چون سر راه عراق عرب واقع است و بواسطه مركزيت آن نسبت بعشائر كرد يكى از شهرهاى مهم مملكت ما بشمار ميرود ولى در سالهاى آخرين دچار بدبختيها گشته شرح آمدن سالار الدوله قجر به اين شهر براى جمع - آورى قشون و حمله بتخت و تاج سلطنت در چند سال پيش و حكايت يار محمد خان كرد و انقلابات پىدرپى كه واقع شده و بالاخره واقعه آمدن قشون ترك برياست\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nحسين رؤف بيك در سال پيش بنواحى اين شهر و جنگى كه ميان عشائر با قشون مزبور واقع شد و از پيش بپاره‌ئى از اين حوادث اشاره رفته احوال روحى مردم اين شهر را دگرگون كرده همه را وحشت فراگرفته است بزرگان شهر اغلب از يكديگر بدگمان شده‌اند و براى مزيد فساد اخلاق اين مردم طمعى هم پادرميانى نموده كه شرح آن اين است :\r\nنمايندگان آلمان در اين شهر براى موفقيت بكوتاه كردن دست سياست روس و انگليس از ناحيه غرب ايران در صورتى كه قوه در دست نداشته چاره خود را منحصر ديده‌اند مردم را بطمع بيندازند پول زيادى بهر عنوان بوده ريخته چشم مردم سالها رنگ طلا نديده را بليره‌هاى زرد خود آشنا نموده‌اند از شهر و ايلات سوار گرفته‌اند مواجب گزاف به سوار و سركردگان داده‌اند اشخاص طماعى هم بميان افتاده وسيله دخلى براى خود مهيا ساخته و بالجمله افراط و تفريط بسيار در ظرف مدت چند ماه آخر در اين كار شده حتى آنكه اغلب بزرگان شهرى از هرطبقه بعضى براى موافقت كردن و برخى براى مخالفت نكردن در اين كار شركت جسته دادن يكعده سوار را به عهده گرفته‌اند به شرط آنكه آنها بميدان جنگ نروند و باصطلاح سياهى لشگر يا وسيله دخل رؤساى خويش باشند آنگاه كسان و بستگان خود را ماهى يكى دو مرتبه بر اسبهاى شخصى سوار و براى نقد نمودن حقوق ماهيانه بآلمانها سان ميدادند در صورتى كه اغلب همان اشخاص شهريه مستقيم و بىبهانه هم از آلمانها داشته‌اند و بيشتر سبب ايجاد اين وضع ناپسند ايرانيان بستگان آلمانها بوده‌اند كه از اين انقلاب و از بىخبرى آلمانها از تقلبات آنها استفاده مينموده‌اند بهرصورت آلمانها براى برانگيختن مردم غرب ايران بر ضد روس و انگليس و كوتاه كردن دست مأمورين آنها از مداخله در امور در يك دست طلاى مسكوك و در دست ديگر شلاق سختى گرفته پيش ميروند تا بكجا برسند و نتيجه‌اش براى ايران چه باشد اما براى آلمان و عثمانى نتيجه دارد چه در ازاى اين پوليكه ميريزند بىآنكه مجبور بلشگركشى و مخارج فوق العاده شده باشند و بدون آنكه جوانان خود را در اين راه بكشتن بدهند از حمله روس به خاك عثمانى جلوگيرى و يك قسمت از قواى روس را كه اگر در حدود ديگر با آلمان و عثمانى روبرو ميشد خسارت مدافعه آن بيشتر از مخارجى بود كه در ايران كرده و ميكنند در ايران معطل و مشغول\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبدارند كارهاى كرمانشاهان اكنون در تحت اوامر آلمانها و عثمانيان جارى است و روس و انگليس راهى بدين شهر ندارند مگر غير مستقيم گفتم غير مستقيم بلى روس و انگليس غير مستقيم در اين شهر نفوذ دارند چونكه عبد الحسين ميرزاى فرمانفرما در سالهاى آخرين مدت طولانى در اين ناحيه حكومت داشته و بيشتر بزرگان شهرى با وى روابط خصوصى دارند بعلاوه يك مسئله حزبى هم پادرميانى كرده است كه به زودى خواهيد خواند اكنون كه فرمان‌فرما رئيس الوزراء شده و بنام دولت ايران مقاصد روس و انگليس را اجرا مينمايد دوستان او در كرمانشاه و نواحى آن هرقدر هم به ظاهر فريفته پول آلمانها شده يا با عثمانيان از در اتحاد اسلام درآمده باشند باز رابطه باطنى آنها با فرمان‌فرما مستحكم است دوست روس و انگليس غير مستقيم كار روائى مينمايد .\r\nو اما مسئله حزبى در كرمانشاهان هم داستان حيدرى و نعمتى كه اكنون بدبختانه بعنوان اختلاف مسلك سياسى در تمام بلاد ايران جارى است جريان دارد فرمانفرما در ايام حكومت خود در اين ناحيه چون عادتش اين است براى پيشرفت مقاصد خود بجميع وسائل متوسل ميگردد اكنون كه مسئله اختلاف مسلك و دسته‌بندى حزبى رونقى دارد او هم خود را بحزب اعتدال بسته است و در ايام حكومت خود مردم را تشويق بعضويت اين حزب مينموده به اين سبب حزب اعتدال در كرمانشاهان و توابعش قوت گرفته از يكطرف جمعيت زيادى بر ضد اين مردم كه بنام اعتدال دسته‌بندى نموده‌اند جزو حزب دمكرات شده‌اند و اين دسته‌بندى در كرمانشاهان نسبت ببلاد ديگر اهميت دارد بواسطه ايلات و عشائر كه رؤساى آنها بخصوصيات شخصى بيكى از اين دو دسته داخل شده‌اند و رقابتهاى شديد توليد گشته است بهرصورت مردم مسلحى كه بيشتر آنها از اوضاع روزگار به كلى بىخبرند از روى طمع و يا بملاحظه‌ها و خصوصيتها در يكى از اين دو دسته داخل گشته بجان يكديگر افتاده‌اند . اگرچه پس از كوتاه شدن دست كاركنان روس و انگليس به ظاهر و معزول شدن فرمانفرما از حكومت غرب حزب اعتدال از اعتبارى كه داشته است بيفتاده خصوصا كه آلمانها هم با دمكراتها كار ميكنند و از اعتداليون اطمينان ندارند ولى باز ميتوان مسئله حزبى را در كرمانشاهان يكى از مسائل مهم دانست .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nپس از آنكه كميته دفاع ملى قم صورت اتحادى با اعتداليون بجاى آورد و به همه جا اطلاع داد كه اين دو حزب بايد با يكديگر اتحاد كنند در كرمانشاه هم صورت اتحادى بجاى آورده چند نفر از رؤساى شهرى بنام نمايندگى از اعتداليون با چند تن از رؤساى دمكرات گرد آمده انجمنى بنام كميته دفاع ملى كرمانشاهان تشكيل داده كشمكشهاى حزبى تا يك اندازه از ميان برداشته شده ولى در باطن بواسطه اينكه روابط آلمانها در واقع با دمكراتها است و اگر با اعتداليون اظهار مهرى بكنند ظاهرسازى است اعتداليون افسرده‌خاطر هستند دوست ميداشته‌اند در عين آنكه رؤساى آنها با روس و انگليس مربوطند از استفاده نمودن آلمانها هم محروم نبوده باشند على الخصوص كه ميبايد بر ضد فرمانفرما كار كنند در صورتى كه انتظار داشته‌اند در ايام رياست او بر دولت تحصيل مقامات نموده بآرزوى خود رسيده باشند .\r\nدر ميان دو فرقه دو تن از رؤسا معمم هستند در دمكراتها از خانواده آقا محمد على مجتهد معروف قوام العلماء كه شخص زيركى است و خود را به بىطمعى معرفى نموده و از اعتداليون سيد حسن خلف سيد اسماعيل اجاق است كه مردم عشايرى و شهرى به پدر وى ارادتى دارند و سيد حسن خود گرچه فضيلتى ندارد و لكن در خانه باز و سفره گسترده‌ئى دارد و اين موجب اعتبار و احترام او شده سيد حسن از دوستان فرمانفرما است و در همين سال هم كه برائت‌جوئى از فرمانفرما جزو احساسات ملى شمرده مىشود او دوستى خود را با وى علنا اظهار مينمايد از اعيان شهرى در فرقه اعتدال زياد هستند قدرت و مكنت با آنها است و در دمكراتها از اين طبقه مردم كمتر ميباشند كسى كه از طبقه مزبور خود را دمكرات معرفى كرده و در حقيقت هم عملش شهادت بصدق دعوايش ميدهد شاهزاده محمد باقر ميرزا خسروى نوه مرحوم عماد الدوله است اين شخص اديب سالخورده ميان مردم احترامى دارد بمختصر شغل ديوانى و معاش كمى قناعت نموده با زندگانى ساده گذران مينمايد و از هرخدمتى كه بتواند به وطن خود بنمايد دريغ نميكند در اين وقت كه من وارد كرمانشاهان شدم اقبال الدوله كاشانى حاكم شهر در ارك مانند محبوس محترمى زندگانى ميكرد بىآنكه هيچ دخالت در كارى داشته باشد كميته دفاع ملى كرمانشاهان با هشت نفر اعضاى مركب\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nاز دو حزب بكارها ميرسيد و به قوت و قدرت آلمانها كار روائى مينمود ادارات دولتى هم اسمى بىمسمى بود و چرخ كارها چه راجع بقشون و چه راجع به كارهاى مملكتى بدستور و به پول آلمانها ميگشت حتى حكومت منزوى هم حق السكوتى از آنها ميگرفت و امرار حيات ميكرد چيزى كه در اين شهر از همه جا بيشتر ديده ميشد اختلاف كلمه ما بين عثمانيان و آلمانها بود كه علت آن را در فصل پيش از اين فصل خوانده‌ايد و بمناسبت نزديكى اين شهر بسرحد عثمانى و نفوذى كه عثمانيان در اين جا دارند و بواسطه تكيه دادن اعتداليون اين شهر برغم دمكراتها بعثمانيان بهواخواهى اتحاد اسلام يا بر ضد سياست طرفدارى آلمان بروز اختلاف مزبور در اين شهر شديدتر از بلاد ديگر است .\r\nپس از اقدامات عملى كنت كانيتز بىشركت عثمانيان فوزى بيك آتاشه سفير عثمانى از تهران ببروجرد آمد كه از اقدامات كنت مزبور باخبر گردد و بلكه با نظام السلطنه الفتى حاصل كند عبد الحميد خان يمين نظام كه اكنون سردار مقتدر لقب دارد و بمناسبت اينكه در استانبول تحصيل نظام كرده با عثمانيان مربوط است از تهران با فوزى بيك حركت كرده مشوق خيالات اوست در بروجرد روى خوشى از نظام السلطنه نديده‌اند كنت كانيتز هم آنها را خشنود نكرده بكرمانشاهان آمده‌اند كه در اينجا بر ضد مداخله آلمانها اقدامات بنمايند و از جمله كارها كه كرده‌اند اين است كه يمين نظام با روابط خصوصى كه با اقبال الدوله داشته او را با عثمانيان همراه كرده است اقبال الدوله هم بواسطه ضديت با نظام السلطنه و مخصوصا بسبب اتحاد او با آلمانها باظهار اتحاد با عثمانيان دل خوش داشته است و آنها را براى خود تكيه گاهى قرار داده كه از تعرض نظام السلطنه و دمكراتها محفوظ بماند عثمانيان هم اقبال الدوله را در دست نگاهداشته‌اند كه نظام السلطنه را به او تهديد نموده مقاصد خود را انجام بدهند و كار صورت غريبى به خود گرفته است .\r\nاعتداليون كرمانشاهان بلكه تمام اشخاص متنفذ متمايل بروس و انگليس با اقبال الدوله در باطن همراهى مينمايند و نميخواهند بگذارند او روانه شود از طرف ديگر نظام السلطنه با كمال اصرار بيرون كردن اقبال الدوله را از كميته دفاع ملى تقاضا ميكرد و حوادثى كه بر خلاف انتظار واقع ميشد از قبيل بىنظمىها و آدم\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nكشتيها كه مخصوصا در آن ايام شدت نموده هرروز صدائى از يكطرف شهر بلند ميشد و موجب اغتشاش خيال مردم بود همه را مستند بتحريكات اقبال الدوله ميكرد و ميگفت تا اقبال الدوله در شهر است محال است آن شهر روى امنيت ببيند - من نميتوانم بنويسم تمام اين نسبتها باقبال الدوله صحيح بود زيرا او را داراى اين لياقت هم نميديدم كه بتواند در سياست داخلى و خارجى اين درجه نفوذ داشته باشد نه اينكه ذاتا اين لياقت را ندارد نه بلكه زيادى سن او كه ميان هفتاد و هشتاد است و راحت‌طلبيش اقتضا نداشت خود را داخل اين معركه نموده باشد و همانطور كه اشاره شد مانند محبوس محترمى امرار حيات ميكرد بلى نفاق باطنى عده‌ئى از مردم كرمانشاهان و طمعكارى آنها در مقابل پول بىحسابيكه آلمانها ريخته بودند و اختلاف كلمه عثمانيان با آلمانها چنان كه اشاره شد و تحريكات باطنى طرفداران روس و انگليس اوضاع حاضر را ايجاب كرده بود بالجمله بعضى از جوانان وطن‌دوست براى تأسيس يك روزنامه و حاضر نمودن افكار از طرف كميته ملى ايرانى برلن و استانبول بسرمايه كه از آلمان ميگيرند بكرمانشاهان آمده روزنامه‌ئى بنام رستخيز دائر كرده‌اند پورداود گيلانى كه جوان تحصيل كرده حساسى است مدير آن روزنامه است از آنجا كه با من از پيش آشنا و مألوف بود در اينوقت از ديگران به من نزديكتر شد و بفاصله دو سه روز بتوسط او و ديگر جوانان بر كيفيت كارهاى جارى آن شهر و اخلاق و عادات كاركنان آلمانى و عثمانى و احزاب سياسى آگاه گشتم و شرح اقدامات نظام السلطنه را با سمتى كه دارد از رياست بر اردوهاى ملى و اينكه مأمورين آلمانى و عثمانى در تحت رياست او هستند و از آنچه در بروجرد و صحنه گذشته خاطر كاركنان را مسبوق كرده توجه آنها را بجانب نظام السلطنه و اردوى صحنه جلب و از پيروى خيالات خصوصى آلمانها و عثمانيان كه مخصوصا عثمانيان اسباب اغتشاش حواس مردم را فراهم كرده بودند منع نمودم مذاكرات مفيد شده كاركنان كرمانشاهان حاضر شدند اقبال الدوله را از شهر بيرون كرده حاكمى از طرف نظام السلطنه بپذيرند و اعتنائى بمخالفت عثمانيان ننمايند اقبال الدوله هم خود را ناچار ديد كرمانشاهان را ترك نمايد در اينحال روزى برفيق بيك شهبندر عثمانى گفتم اقبال الدوله خود براى ترك نمودن كرمانشاهان حاضر شده است شهبندر از شنيدن اين سخن پريشان شده گفت حيف است اين مرد از دست\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nما برود چونكه او هواخواه اتحاد اسلام است گفتم من خود نيز معتقدم كه اسلاميان بايد باهم اتفاق كنند ولى امروز كه استقلال ما در مخاطره است مسائلى از مسئله اتحاد اسلام مهمتر در كار داريم بعلاوه جوانان ما كه استقلال خود را بر مذهب ترجيح ميدهند از كلمه اتحاد اسلام سوء تفاهم نموده تصور ميكنند در ضمن اين كلمه وحدت خلافت اسلامى مضمر بوده باشد اين است كه پيش از تعيين حدود قطعى سياسى و اقتصادى ميان دو مملكت اقدامات براى اتحاد اسلام در ايران حسن اثر نميكند شهبندر دانست من كوركورانه فريفته لغت اتحاد اسلام نيستم سكوت كرده شرح اين مجلس را بفوزى بيك كه مردى متعصب است گفت و اسباب تكدر خاطر وى فراهم شد فوزى بيك بدست و پا افتاد كه نگذارد اقبال الدوله از دست او برود پيش از آنكه از نظام السلطنه اطمينان حاصل كرده باشد كه او را در كارها شركت خواهد داد و هرقدر هم دواعى فوزى براى اين اقدامات نقصان داشت دوست و همسفر او سردار مقتدر كاشانى آتش ويرا تند ميكرد چون با اقبال الدوله همولايتى خود مربوط و از نظام السلطنه دلتنگ بود بالاخره قرار دادند فوزى بيك بصحنه رفته با نظام السلطنه ملاقات نمايد بلكه باهم برآيند و اقبال الدوله هم بانتظار اقدامات فوزى بماند .\r\nدر اين حال مجلسى مىشود كه با فوزى بيك صحبت داشته او را قانع نمائيم از اقبال الدوله دست بردارد در اين مجلس بواسطه سوء اخلاق نماينده نظامى مزبور و تندمزاجى من كار بمشاجره كشيد فوزى بيك سخنان مرا كه بشهبندر گفته بودم با شاخ و برگ بسيار كه بر آن نهاده عنوان و چنان وانمود كه من گفته‌ام ايرانيان براى اتحاد - اسلام حاضر نميباشند و اقبال الدوله را ستود كه هواخواه اتحاد اسلام است گفتم شبهه‌ئى نيست كه ما بر ضد اتحاد اسلام نميباشيم ولى از اتحاد اسلامى كه اقبال الدوله‌هاى مملكت هواخواه آن باشند ناچاريم بيزارى بجوئيم در ختم مجلس صورت صلحى بجا آمد و از طرف ديگر ترتيبى داده شد كه وزير مختار آلمان در صحنه پيش از ملاقات فوزى بيك نظام السلطنه را ملاقات كند نظام السلطنه از وقايع مسبوق شده فوزى بيك را راضى نمود از اقبال الدوله دست كشيده او را به حال خود بگذارد هركجا ميخواهد برود .\r\nاقبال الدوله عازم رفتن شد وضع كرمانشاهان رو به بهبود گذارد و مردم خود را\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمجبور ديدند از نظام السلطنه يعنى از حكومت ملى تمكين نمايند در اين حال من در كميته كرمانشاهان باصرار كميته و بانتخاب هيئت مهاجرين عضويت يافتم و رشته كارها تا يك اندازه بدست من افتاد روزى چند اوقات صرف رفع نواقص كارهاى كميته و پيشرفت مقاصد آن شد كميته كرمانشاهان در اينوقت نسبت بولايات غربى مركزيت و در عشاير نفوذ داشت كميته كرمانشاهان كار بدى كه كرده بود صندوقى براى خود تشكيل نداده بلكه در تمام مصارف جزئى و كلى بايد بنمايندگان آلمانى رجوع نمايد آنها هم هركدام را صلاح ديدند بپردازند از جمله انتظاماتى كه در كميته داده شد تشكيل صندوق ماليه بود با محاسبات مرتب در محل ثابت كه تا آنوقت نداشت و ديگر آنكه حكومت شهر نظامى بود برياست ميرسيد حسين خان رئيس ژاندارمرى مقيم كرمانشاهان كلنل بپ آلمانى از او ظنين شده كه با روسها رابطه معنوى دارد او را معزول كرده رياست حكومت نظامى را بكلنل محمد تقى خان آذربايجانى كه يكى از صاحبمنصبان تحصيل كرده رشيد وطن‌دوست ژاندارمرى است و در اينوقت در نزديكى كرمانشاهان بعنوان مرخصى اقامت دارد سپرده حكمى بامضاى خودش براى او فرستاد .\r\nكميته دفاع ملى اين رفتار را نپسنديد و با اينكه صلاحيت كلنل محمد تقيخان از هرجهت براى اين رياست بيشتر و از هرجهت طرف اطمينان همه بود ولى باز انجمن دفاع ملى بر كلنل بپ اعتراض كرد كه اين كار بايد بدست نظام السلطنه كه رئيس قوه مجريه است انجام گرفته باشد و شما حق نداشته‌ايد مستقيما در اين كار دخالت كرده باشيد كلنل بپ تصديق كرد كه بىرويه اقدام شده خصوصا كه ديد كلنل محمد تقيخان حكم مزبور را رد كرد و گفت اگر من بايد مصدر اين خدمت باشم بايستى از مجراى خود يعنى از كميته دفاع ملى و رئيس قوه مجريه ايرانى به من ارجاع شود اين بود كه كلنل بپ حكم را پس گرفته از نظام السلطنه تقاضا كرد ماژر سيد حسين خان را معزول كرده كلنل محمد تقيخان را بجاى او منصوب نمايد و اين كار صورت گرفته موجب امنيت شهر و اطراف شد .\r\nكميته مركزى دفاع ملى كه در اصفهان بود به طرف كرمانشاهان حركت كرد قسمت\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nعمده آن از نمايندگان مجلس ملى و غيره وارد شدند كميته كرمانشاهان استقبال شايانى كه بيش از دو هزار نفر سوار مسلح ملى را شامل بود از مهمانهاى خود نمود و در همين روز اقبال الدوله از شهر بعماديه نقل مكان ميكرد رؤساى فرقه اعتدال كرمانشاهان كه خود عضو كميته بودند در اين روز در حالتى كه مردم باستقبال واردين ميرفتند آنها بمشايعت اقبال الدوله از شهر بيرون رفته شركتى در استقبال واردين نكردند و ثابت شد كه با پيش‌آمد موافقت حقيقى ندارند .\r\nبهرصورت اقبال الدوله در عماديه كه نزديك شهر است توقف كرد تا تكليف بيرون رفتن او از حدود جنگ معلوم شود چه بعضى رضايت نداشتند او بتهران برود يا آنكه داخل حدوديكه در تصرف روسها است شده باشد و بالاخره مأمورينى معين كردند كه او را تحت الحفظ در اردوگاه عمومى صحنه نگاهدارند .\r\nدو روز بعد از حركت اقبال الدوله نظام السلطنه وارد كرمانشاهان شده برتق و فتق امور پرداخت يك قسمت از كار كميته كرمانشاهان رفت در دار الحكومه نظام السلطنه و قسمت ديگر هم صورت بىمعنى شد بواسطه ورود نمايندگان و اعضاى كميته مركزى بلى نمايندگان مجلس شوراى ملى كه آقا سيد محمد رضا مساوات نماينده تهران و ميرزا عبد الحسين خان وحيد الملك نماينده تهران و ميرزا محمد عليخان كلوپ نماينده همدان و مشار الدوله شيرازى نماينده فارس و سيد حسين كزازى با عز الممالك دو - نماينده كرمانشاه و ميرزا احمد خان قزوينى نماينده يزد و شيخ رضا ده‌خارقانى نماينده تهران بودند در ورود بكرمانشاهان طورى مغرور شدند كه به كلى از اداى وظيفه خود بازماندند زيرا اهم وظايف آنها اين بود كميته محلى را در دست گرفته اجتماعات خود دا در همان مكان كه براى آنها تهيه ديده شده بنمايند و در كارهائى كه بدست كميته محلى جارى بوده است دخالت نكرده به كارهاى اساسى كه ما بين نظام السلطنه و نمايندگان سياسى آلمان و عثمانى در جريان است و انتظار ورود نمايندگان را دارند شركت نمايند ولى نمايندگان مزبور دو سه روز وقت خود را مشغول پذيرائى واردين كردند و بكميته محلى اعتنائى ننموده درصدد تشكيل محل و مكان جداگانه براى خود شدند و بعلاوه در كارهاى نظامى و غيره دخالت كرده كميته محلى را دلسرد نموده از كار انداختند نصيحت نصيحت‌كنندگان\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nهم در وجود آنها اثرى نكرد و اين مفسده را نمايندگان كرمانشاهان كه خود را اولى به تصرف در كارهاى آن شهر ميدانستند بيشتر سبب شدند بهرحال رشته كارى كه بدست كميته كرمانشاهان بود چه از بابت انتظامات شهرى و چه از بابت كار دفاع ملى گسسته شد و بجاى آن هم اساسى گذارده نشد در اين حال من از عضويت كميته استعفاء داده به كلى از كارها خود را دور گرفته در گوشه خانه خود نشسته بدبختى بزرگيرا احساس ميكردم كه به زودى شامل حال ما خواهد شد .\r\nو هم در اين ايام قسمت دوم از نمايندگان مجلس شورايملى كه اعتداليون بودند و آقاى سيد محمد طباطبائى پيرمرد روحانى مشروطه‌خواه هم همراه آنها بود وارد كرمانشاهان شدند برادر من حاج ميرزا على محمد هم كه از رؤساى حزب اعتدال است از اصفهان با اين جمع حركت نموده وارد شد در ورود اين جمع بواسطه وجود حاج شيخ اسمعيل گيلانى نماينده گيلان سيد فاضل كاشانى نماينده شاهرود ناصر الاسلام گيلانى نماينده گيلان و نواب التوليه نماينده يزد بر عده نمايندگان مجلس شورا در كرمانشاهان افزود نمايندگان دمكرات هم بگرمى آنها را پذيرفتند و از اكثريت داشتن خود خوشحال بودند در صورتى كه وجود يك عده از نمايندگان مجلس شورايملى در غير محل خود بر فرض كه نسبت بكل نمايندگان هم اكثريت داشته باشند چه رسميت دارد كه اكثريت يك عده قليل از آنها رسميت داشته باشد خلاصه نمايندگان مجمعى تشكيل داده آقا سيد محمد طباطبائى را احتراما برياست برگزيده رياست قوه مجريه را بنظام السلطنه تفويض كردند باينمعنى كه رياست او را تصديق نمودند و ديگر دو مسئله را موضوع مذاكره قرار دادند يكى حقوق معاش نمايندگان چه مبلغ باشد و بچه ترتيب از نظام السلطنه يا از صندوق آلمان بتوسط نظام السلطنه دريافت نمايند و ضمنا براى مهاجرينى كه از همدان و ولايات ديگر در كرمانشاهان بىمعاش مانده ترتيب معاش بدهند موضوع دوم تشكيل يك كابينه موقتى برياست نظام السلطنه براى داخل شدن در كارهاى اساسى كه در تهران ناتمام مانده بوده است در اين حال كشمكش دمكراتها با اعتداليون شروع شد و همان بدبختى كه در تهران بواسطه همين كشمكش در انتخاب كابينه‌ها بروز داشت در شهر كوچك كرمانشاهان و در حكومت موقتى موهوم هويدا\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nگرديد در ميان نمايندگان دموكرات اشخاص بالنسبه لايقتر براى عضويت در هيئت مجريه موجود بود اعتداليون كمتر از اين گونه اشخاص در نمايندگان خود داشتند لهذا دست توسل بدامان رؤساى اعتدالى كرمانشاهان زدند بلكه از آنها كسى را بعنوان نمايندگى اعتدال داخل هيئت مجريه نمايند تا تعادل قوا بگفته خودشان برهم نخورده باشد اين كشمكش موجب تعويق تشكيل هيئت شد و سبب ديگر تاخير كار آنكه يك قسمت مهم از نمايندگان و از رؤساى كميته دفاع ملى مركزى در بروجرد مانده نتوانسته بودند خود را تا اين تاريخ بكرمانشاهان برسانند و شرح عقب ماندن آنها را در فصل قصر شيرين به زودى خواهيد خواند شاهزاده سليمان ميرزا ليدر حزب دموكرات و رئيس كميته دفاع ملى و آقا ميرزا محمد صادق طباطبائى ليدر حزب اعتدال شامل آنجمع بودند و در تشكيل دولت موقتى ميخواستند آنها را هم عضو نمايند و مذاكرات به طول انجاميده ملاحظات شخصى و مراعتهاى حزبى و مسائلى كه در برابر مصالح ملكى و در مقابل لزوم فوريت اتمام كارهاى اساسى قابل هيچ اعتنا نبود نگذاشت از وقت پرقيمت استفاده شده باشد گرچه تقصير بر نمايندگان دو حزب و رؤساى آنها بود ولى اگر نظام السلطنه شخص وطن‌پرست با جرئتى بود ميتوانست از اغراض خصوصى اشخاص در مقابل مصالح وقت جلوگيرى كند اما نبود و نكرد و وقت بسى پرقيمت بباطل گذشت بالاخره بهر زحمت بود هيئتى تشكيل دادند به اين ترتيب كه سليمان ميرزا و طباطبائى غايب وزير داخله و عدليه اين هيئت موقتى باشند و دو تن از حاضرين از آنها نيابت كنند تا آنها برسند و ميرزا محمد على خان معروف بكلوپ وزير ماليه باشد محمد على خان ما فى پسر نظام السلطنه وزير خارجه و حاج شيخ اسمعيل گيلانى بعنوان نمايندگى از هيئت علميه يعنى روحانيان از نمايندگان مجلس وزير معارف و نظام السلطنه با وزارت جنگ بر اين هيئت رياست نمايد ولى حوادث واقعه و عمليات دشمن كه در هنگام كشمكش آقايان بر سر پست موهوم بر ضد آنها خود را آماده ميساخت نگذارد اثرى بر اين ترتيبات مترتب گردد و پيش از يك مجلس نظام السلطنه اعضاى كابينه خود را به صورت اجتماع ملاقات نكرده كرمانشاهان از\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدست رفت و اوضاع دگرگون شد براى خاتمت يافتن كار كرمانشاهان ناچار بايد يكى دو هفته زمان را بازگشت داده بصحنه و گردنه بيدسرخ و قروه و قزوينه و ساير مواقع مدافعه و بلكه بنهاوند و اطراف آن هم نظر افكند .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nفصل سى و هفتم ميدانهاى جنگ و بينوائى\r\nاستحكامات گردنه بيدسرخ كه پيش از اين نوشتيم طورى اطمينان‌بخش بود كه قشون روس از آنجا گذشتنش با هراستعداد بدون خسارت جانى و مالى بسيار ممكن نميشد ولى بعد از تصرف نهاوند براى روسها راههاى ديگر باز شد كه كرمانشاهان را تهديد مينمود و استحكامات گردنه بيدسرخ بيهوده گشت و كرمانشاهان بمخاطره افتاد و بايد دانست كه حركت نظام السلطنه از صحنه بكرمانشاهان و دور شدن او از مواقع مدافعه و مشغول شدن او به كارهاى متفرقه شهرى و نقل مكان كردن وزير مختار آلمان و كلنل بپ از صحنه بكرمانشاهان نبودن وسائل حمل و نقل كافى نبودن روابط تلگرافى و تلفنى از نقاط دفاعى بمركز دخالت نمودن نظام السلطنه در امر ماليه قشون ايلاتى كه از صندوق آلمانها ميگرفتند بعنوان جلوگيرى از زيادرويها كه شده بود و مفسده‌ئى كه در ميان ژاندارمرى بروز كرد و بعضى از صاحبمنصبان سوئدى و ايرانى مخالفت كرده دسته‌ئى از ژاندارمها فرارى شدند چونكه صاحبمنصبان حقوق آنها را مرتب نميرساندند و لوازم معاش از خوراك و پوشاك براى آنها درست فراهم نبود همه در مسئله شكست كرمانشاهان بضميمه احوال روحى شهريهاى مخالف مدخليت داشت .\r\nنظام السلطنه و سران مهاجرين حواسشان مشغول تشكيل دولت موقتى شد مثل اينكه دشمنى پشت سر ندارند اين حال كشوريان و اما لشگريان .\r\nژاندارمرى كه عمده قوه ما را تشكيل ميداد دچار خودسرى صاحبمنصبان سوئدى شد چنان كه ماژردوماره كه حفظ نهاوند در عهده او بوده براى مذاكره باردوگاه عمومى احضار شد ماژر مزبور كه استعمال الكل او را اغلب از حال طبيعى بيرون ميداشت بىآنكه بسردستهاى قشون خود اطلاع بدهد كه او احضار شده و بىآنكه كسى را قائمقام خود در اردو قرار دهد شبانه بجانب كرمانشاهان حركت كرد اين طرز حركت ماژر\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nدوماره بفاصله چند ساعت اردوى او را متفرق ساخت كلنل بپ آلمانى از بودن ژاندارمرى تحت رياست اين گونه صاحبمنصبان جوان بىتجربه كه در ميان آنها اشخاص طماع عياش هم يافت ميشد نهايت نگرانى را داشت و بيكى دو فوج قشون عثمانى هم كه بمدد ما آمده بمواقع مدافعه از بيد سرخ و قزوينه و غيره فرستاده شده بودند اعتمادى نداشت سوارهاى چريك هم براى گرفتن حقوق معوقه هركجا بودند بكرمانشاهان آمده اطراف نقاط مدافعه را خالى گذاردند چنان كه كمتر روزى بود يكعده سوار بختيارى كاشانى اصفهانى ملايرى عراقى و غيره بدون اينكه كسى آنها را احضار كرده باشد بكرمانشاهان وارد نشوند و با نظام السلطنه در كشمكش حقوق عقب افتاده نبوده باشند از هركس ميپرسيديم چرا آمديد ميگفت براى پول چرا نميرويد فشنك نداريم .\r\nاما پول بواسطه زيادرويهاى پيش و مصارف بيهوده بيحساب و طمعكارى دلالان سواربده كه كم‌كم تقلب آنها آشكار شده بود از طرف آلمانها جلوگيرى ميشد بعلاوه نظام السلطنه خود را ميان صندوق آلمان و ارباب حقوق واسطه گذارده هرچه ميخواست ميگرفت و هرچه ميخواست ميداد اما فشنك اولا بواسطه خلف وعده‌هاى آلمان‌ها يا جلوگيرى عثمانيان از رسيدن مهمات جنگى بايران كار فشنك سخت شده بود و اگر كم و بيشى هم صاحبمنصبان آلمانى در محل جمع‌آورى كرده بودند به خيال اينكه مبادا فشنك‌ها را بدست عشائر بدهند از ميان برود در دادن آن امساك ميكردند بعلاوه كه براى تفنگهاى ناجورى كه بدست سوار عشائرى و غيره بود فشنگهاى مختلف يافت نميشد بلى در ميان رؤساى عشاير تنها سرداران ايل سنجابى پسران شير خان صمصام الممالك بودند كه استعداد قابلى بميدان آورده براستى و درستى رفتار ميكردند سرداران سنجابى از اداره نظامى فشنك نميگرفتند و ذخيره اردوى آنها بدست مأمورين آلمانى بود كه هركجا هرچند لازم ميداشتند ميگرفتند سنجابيها در اين كار نام نيكى از خود گذاشتند سردار ناصر پسر بزرك شير خان اگرچه شخصى درستكار و رئيس آينده طايفه است ولى على اكبر خان سردار مقتدر برادر كوچكترش در سياستمدارى و تدبير و رأى بر او برترى دارد و يكى از مردان با كفايت ايران بشمار است در اينوقت سرحد قروه به او سپرده بود و مكرر شكايت مينوشت بكميته كرمانشاهان و بنظام السلطنه كه مرا در اين\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nسرحد چرا معطل گذارده‌ايد روس از اين راه حمله نخواهد كرد ولى كسى گوش به حرف او نداد بهرصورت كار فشنك هم در كرمانشاهان تنك شد و بهانه بدست سواران عشائرى آمد كه از ميدانهاى جنك بمركز بازگشت نمايند و البته اگر شخصى با كفايت‌تر از نظام السلطنه و يا جدىتر در كار مدافعه ملى رئيس اين كار بوده نواقص مزبور را بر طرف و موجبات پيشرفت كارها را فراهم ميآورد و لكن از نظام السلطنه و عقيده باطنى او كه بدفع الوقت كننده شبيه‌تر بود تا بيك مدافع جدى بيش از اين كار ساخته نبود در اين ايام بهت غريبى در كرمانشاهان همه را فرا گرفته بود مگر آنان را كه در سر خيال وزارت موهوم يا غرور وكالت و نمايندگى بود و با خيالات خام خوش بودند .\r\nدر اين حال معلوم شد آلمانها بعضى از مهمات خود را بكرند ميفرستند و هم از مركز صحنه بعضى مهمات را بكرمانشاهان ميآورند و تصور ميكنند اوضاع مواقع مدافعه طورى نيست كه با اين استعداد محفوظ بماند و مذاكره ميشد اگر يك حمله سخت از طرف روسها بشود لابد يكى از گردنه‌ها را به روى خود باز خواهند كرد و هم خبر ميرسيد كه بيشتر متوجه گردنه قزوينه هستند اگرچه در اين ايام امر داده شد نظاميان شهرك را در خاك حنزل بدست آورند و ابو القاسم خان بختيارى با سواران خود و يك عده از ژاندارمرى در آن حدود مكرر با روسها جنك كردند و شهرك را به تصرف آوردند ولى كار بىاساس بود و بالاخره تا پشت گردنه بيد سرخ هرچه بود به تصرف روسها درآمد اما يك خط مدافعه كه قريب بيست فرسخ امتداد داشت از طرف مليون در جلو كرمانشاهان كشيده شده بود روسها بعد از اينكه مكانهاى پشت خطوط مدافعه را به تصرف آوردند به خيال گرفتن تپه‌ئى كه مشرف است بر سنگرگاه قزوينه افتادند در آن تپه استعداد كمى بود تپه را بدست آوردند ولى يكعده از ژاندارمرى مأمور گرفتن تپه مزبور شده با فداكارى يك جوان غيرتمند از صاحبمنصبان ژاندارمرى يحيى خان نام كه حمله‌هاى از جان گذشته او و تشويقات پىدرپى كه از تابعين خود ميكرد تپه مزبور از دست روسها پس گرفته شد و يحيى خان در آنمحل كشته شده تپه را بنام وى ناميدند بعد از گرفتن تپه از روسها ژاندارمها آنجا را بدسته‌ئى از قشون عثمانى سپرده خود به محل ديگر مأمور شدند در صورتى كه روسها تمام همشان اين بود اين تپه را بدست آورده استحكامات قزوينه\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nرا بمباران نموده از اين‌جا راه خود را بكرمانشاهان باز كنند روز پانزدهم ربيع الثانى يكهزار و سيصد و سى و چهار ( 1334 ه ) از صبح جنگ سخت شروع شد تا شب طول كشيد و چون شب دررسيد نائره جنگ خاموش شد روز شانزدهم روسها شديدترين حمله خود را به گردنه بيدسرخ و بقزوينه آوردند اگرچه مأيوس بودند از گردنه بيدسرخ بتوانند عبور نمايند ولى براى پريشان كردن حواس و اينكه از بيدسرخ مددى بقزوينه نرسد از صبح تا بشام و بلكه تا نصف شب استحكامات بيدسرخ را بمباران كردند و در قزوينه تمام قوت و قدرت خود را بخرج دادند و بالاخره يكعده از قشون عثمانى كه مستحفظ تپه مشرف بر استحكامات قزوينه بود با تلفات زياد تپه را از دست دادند از ژاندارم و غيره تلفات زياد داده شد در نصف شب روسها موفق شدند از قزوينه عبور نمايند .\r\nمسلم است اگر كمكى بمأمورين راه قزوينه ميرسيد شايد چند روز ديگر هم ميتوانستند آنجا را نگاهدارى نمايند و در صورتى كه چند هزار نفر سوار و پياده در كرمانشاهان جمع بود چرا آنها را بقزوينه نفرستادند و در اين موقع براى چه اعظم السلطنه كاكاوند را با چهارصد نفر سوار از هرسين بكرمانشاهان طلبيده آنجا بدون جهت معطل گذاردند و چرا بالتماسهاى سردار مقتدر سنجابى كه ميخواست خود را بميدان جنگ نزديك كند و نميخواست در قروه معطل مانده باشد جواب مساعد داده نميشد جواب اين سئوالات عجالتا نامعلوم است چيزى كه معلوم است اين است كه نظام السلطنه ميگويد من روزيكه از صحنه بكرمانشاهان آمدم يقين داشتم كرمانشاهان از دست ما خواهد رفت و باز چيزى كه معلوم است اين است كه آلمانها زمامدار اين جنگ هستند از چند روز پيش براى تخليه كردن كرمانشاهان تهيه ميديدند و معلوم بود از نگاهدارى كرمانشاهان مأيوس هستند و يا اينكه ميخواهند قشون روس را پيشتر ببرند و بيشتر در ايران معطل نمايند چنان كه بعضى حدس ميزنند گرچه براى ايران مضر بوده باشد بهرصورت صبح روز هفدهم ربيع الثانى قشون روس از گردنه قزوينه وارد شده به طرف كرمانشاهان رهسپار گشت و مختصر استعدادى كه از مليون در بيستون بود اندكى جلوگيرى كرد كه آنها زود بكرمانشاهان وارد نشوند تا بتوان شهر را خالى كرد پيش از هركس نمايندگان سياسى و نظامى آلمان از شهر خارج شدند قواى نظامى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nكه در شهر بود از ژاندارم و سوار نادرى و غيره بجانب كرند روانه گشتند مريضهاى نظامى را در يك خانه جمع كرده بيرق آمريك را بر سر آن زدند كه محفوظ باشد استعداد بيدسرخ و بيستون هم روز هيجدهم بكرمانشاهان وارد شدند و بيدرنگ بجانب ماهىدشت روانه شدند چونكه صداى توپ روسها از پل قرسو در شهر شنيده مىشود و شرح احوال اين اردوى شكست خورده را به زودى خواهيد خواند .\r\nاينك وضع رؤساى قوم را بيان كنم رؤساى اروپائى هرچه توانستند از مخلفات خود را حمل كرده با خود بردند و هرچه را نتوانستند جا گذارده بدست يغماى مردم افتاد و همچنين از مهمات جنگى از ملبوس سوار و سرباز از فشنك و تفنك و غيره زياد بجا ماند در صورتى كه اگر اشخاص دلسوزى اداره كننده بودند با وجود كمى اسباب حمل‌ونقل و خرابى راه كرمانشاهان بماهىدشت كه بواسطه شدت بارندگى و آمدوشد بسيار صعب العبور است باز ممكن بود كمتر از اين مهمات عسگرى بجا مانده باشد در صورتى كه كمال حاجت را به آنها داشتند .\r\nبهرحال صبح روز هفدهم يكى از محترمين كرمانشاهان بر من وارد شده پرسيد از جنگ چه خبر داريد گفتم تا ديشب خبر دارم كه شديدا تنوره‌اش مشتعل بود ولى از خاتمه آن بىخبرم گفت سوء خاتمه يافت و امروز شهر را تخليه ميكنند كم‌كم روز بلند شد و خبر منتشر گشت و همه به تهيه فرار پرداختند در صورتى كه براى من اسباب حركت فراهم نبود بعد از ظهر اين روز هركس توانست رفت انقلاب شديد در شهر نمودار شد بيشتر مردم بازارى اجناس خود را بخانها بردند از شدت آمدورفت مردم مسافر و مقيم در كوچه و بازار رفت‌وآمد دشوار بود ساعتى بعد از ظهر رفتم ببينم نظام السلطنه در چه حال است ديدم اوضاع دار الحكومه مختل از مهاجر و بومى كسى آنجا ديده نميشود سوارهاى ايلاتى كه جمع كثير در شهر متفرق و رؤساى آنها اغلب در ديوانخانه جمع بودند بخانهاى خود برگشته و برميگردند نظام السلطنه و اجزاى شخص او در عمارت حكومتى مشغول تهيه فرارند اگرچه ميگفت من دو سه روز در شهر خواهم ماند تا هركس رفتنى است برود ولى اين هم حرفى بود كه واقعيت نداشت نظام السلطنه صبح هيجدهم حركت كرد و عصر همان روز قشون روس وارد شهر شد نگارنده هم بهرصورت بود پيش از ورود\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nقشون روس خود را از شهر خارج كرده به طرف ماهىدشت روانه شدم رؤساى دموكرات كرمانشاهان فرار را بر قرار برگزيدند و چاره غير از اين نداشتند و اما رؤساى اعتدال ساكن كرمانشاهان كه مهمتر آنها در لباس ديوانيان سردار اجلال زنگنه و در عمامه بسرها سيد حسن اجاق بودند نظر بسوابق دوستى با فرمانفرما و شايد با يك راه باطنى كه با روسها هم داشته‌اند ( اگر صحت داشته باشد ) در شهر مانده از روسها استقبال كردند و تأمين دادن آنها بهركس تأمين روس بود رئيس اردوى روس فرمانده نظامى شهر شد و قشون روس بعد از دو سه روز از كرمانشاهان گذشته ماهىدشت و هارون‌آباد را هم تصرف نمودند .\r\nدر اينجا دو كلمه از حال اقبال الدوله بنويسم و بگذريم اقبال الدوله را بعد از ورود نظام السلطنه بكرمانشاهان با مأمور مخصوص از عماديه بردند بصحنه آنجا نگاهداشتند بعد از شكست خوردن و تخليه شدن كرمانشاهان مأمور اقبال الدوله كه شكوه همايون آذربايجانى بود او را از صحنه حركت داد و به شهر وارد نكرده تا نزديكى ماهىدشت رسانيد به خيال آنكه بكرند بياورد و تكليف او معلوم شود در صورتى كه بعد از تخليه كرمانشاهان و برهم خوردن اوضاع ديگر نگاهدارى او ثمرى نداشت اما بماهىدشت نرسيده يكدسته از دوستان كرمانشاهى اقبال الدوله براى استخلاص وى خود را رسانيده و چنان كه گفتند سيد حسن اجاق پيشواى آنها بوده است بهرحال اقبال الدوله را گرفته بكرمانشاهان بردند و بدار الحكومه وارد نموده از طرف روسها حاكم شد بنائب الحكومه بودن سردار اجلال اينجا دو مسئله را بايد شرح داد اول كيفيت رفتن رئيس و مرئوس اردوى شكست خورده از كرمانشاهان بقصر شيرين و دوم ترتيب جلوگيرى از اردوى روس .\r\nرؤساى اردو شكست خورده از ايرانى نظام السلطنه بود و جمعى از نمايندگان مجلس شورايملى و رؤساى مهاجرين كه همه در كرند جمع شدند و از خارجه‌ها نماينده سياسى دولت آلمان دكتر واسل و نماينده نظامى آلمان كلنل بپ و صاحبمنصبان آلمانى و سوئدى و نماينده نظامى عثمانى فوزى بيك و نمايندگان سياسى عثمانى صفا بيك مستشار سفارت عثمانى در تهران و رفيق بيك شهبندر عثمانى در كرمانشاهان .\r\nاين جمع نيز بكرند آمدند و اما مرئوسين قسمتى از ژاندارمرى و سوار نادرى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nكه در كرمانشاهان بودند قسمتى از ژاندارمرى كه از بيد سرخ آمدند سوارهاى كلهر برياست عباسخان امير معظم سوارهاى نظام السلطنه كه مركب از لر و غيره است بضميمه يكهزار و كسرى از قشون عثمانى كه از ميدان جنگ جان بدر برده بودند .\r\nكلنل بپ باقى مانده قشون عثمانى را در ميانه هارون آباد و كرند توقيف كرد براى جمع‌آورى قوه در مقابل روسها و يك مقدار از مهمات ژاندارمرى را هم به آنها سپرد ولى نتوانستند آنجا خوددارى كنند بواسطه اينكه احوال روحى آنها بسيار بد بود و آذوقه هم به قدر كفايت نداشتند بالاخره آنها هم بكرند آمدند و بتدريج در ظرف دو سه روز عقب‌ماندگان از قشون باشكال مختلف و باحوال رقت‌انگيز خود را بكرند رسانيدند .\r\nتصور ميشد ممكن است چند روزى در كرند اقامت نمود تا احوال روحى و جسمى اردو قوت بگيرد و لكن اين كار صورت نگرفت يكى بواسطه انكه بعد از جنگ چند ماه پيش حسين رؤف بيك عثمانى با مردم كرند و غارت شدن آنها به كلى خلق آنجا پريشان روزگار و در عسرت شديد هستند و آذوقه پيدا نميشود ديگر آنكه عليمراد خان احتشام الملك پيرمرد هشتاد ساله برادر ملك نياز خان كه ما در جلد اول اين كتاب بنام او اشاره نموده‌ايم اكنون حاكم كرند و شخصى بدخلق و كم ادراك است از نظام السلطنه هم دلخوش ندارد عليمراد خان نميخواست واردين را به شهر كرند راه بدهد ولى نتوانست جلوگيرى كند و خانهاى شهر كوچك كرند پر شد از چند هزار سوار و پياده آذوقه ناياب شد و قيمت هرچه بود چند برابر معمول ترقى كرد و بعلاوه دو روز بيشتر طول نكشيد كه روسها بكرند نزديك شدند و كار اقامت مشكل شد روز بيست و دوم ربيع الثانى همه مصمم كوچ گشتيم از صبح كه معلوم شد بناى حركت است مردم شهر و سوارهاى ايلاتى شروع بتير انداختن نمودند صداى تيرها در كوه محيط بكرند انعكاس مييافت و تصور ميشد ميدان جنگ است هياهوى شديد برپا شد هركه هرچه به دستش ميآمد از هركس باك نداشت بربايد مخصوصا شهريها نسبت بفراريان و هم از تعرض نمودن بعقب‌ماندگان نظامى و غيره امنيت نبود كه از طرف بعضى از خلق كرند صورت نپذيرد بهرصورت تا عصر آن روز كرند به كلى تخليه شد و مردم آنجا بانتظار ورود\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاردوى روس نشستند اردوى عثمانى هم از كرند عقب نشست و در سرخه ديزه اقامت نمود روسها از كرند بالاتر نيامدند در صورتى كه اگر ميآمدند هم اردوى عثمانى نميتوانست از آنها جلوگيرى كند زيرا استعداد روسها زيادتر بود و از قوه ژاندارمرى و غيره هم ممكن نبود امدادى بقشون عثمانى برسد چونكه روحيات همه بسيار بد بود و خستگى و شكستگى آنها از عثمانيان بمراتب افزون بعلاوه بواسطه اختلاف كلمه كه ما بين صاحبمنصبان سوئدى ژاندارمرى و رؤساى آلمانى حاصل شده بود رؤساى آلمانى تحكمى بر آنها نداشتند در اين صورت ژاندارمرى و سوار و پياده نادرى با فلاكت تصور ناكردنى با اسبهاى مجروح و پيادگان با پاهاى برهنه و شكمهاى گرسنه افتان و خيزان خود را بقصر شيرين رسانيدند و جمعى از آنها در راه بفلاكت جان سپردند بالجمله اقامتگاه عمومى قصر شيرين شد كه شرح آن را در فصل مخصوص خواهيد خواند .\r\nاينجا بايد بنويسم چرا روسها از كرند تجاوز نكردند و مقصود مهم آنها چه بود اما اينكه چرا تجاوز نكردند به دو دليل اول آنكه اردوى سنجابى كه مركب بود از سوار سنجابى و گوران در تحت رياست سرداران رشيد سنجابى و رشيد السلطنه گوران و غيره با يك قسمت از ژاندارمرى كه با مهمات كافى در تحت رياست كاپيتان سن‌سن آلمانى مأمور قروه بودند بعد از شكست كرمانشاهان با استقامت عاقلانه بدون اينكه هيچگونه آسيبى به آنها برسد يا وظيفه‌ئى را فروگذار نمايند عقب نشسته خود را بماهيدشت كه خاك سنجابى است رسانيده براى مدافعه با روسها حاضر گشتند روسها از بودن اين اردوى دو سه هزار نفرى آن هم سوار سنجابى بىنهايت نگران ماندند و نميتوانستند يك همچو اردوئى را در پشت سر گذارده از كرند بالاتر بروند و بايد تصديق داشت كه هرچيزى بعد از اين جلوگيرى از قشون روس در اين ميدان مبارزه شده باشد افتخارش براى سرداران سنجابى است و اگر اين قسمت از ژاندارم با سنجابيها نبودند آنها خود جرئت اين استقامت را در مقابل قشون معظم روس نميكردند اگر اين اردو هم مثل باقى اردوها متفرق شده بود روسها مانعى براى اجراى مقصد مهم خود نداشتند .\r\nو اما علت دوم پيشتر نيامدن اردوى روسى اين بود كه يك اردوى سه هزار نفرى از قشون عثمانى كه در داردانل جنگ آزموده شده فتوحات كرده بودند با استعداد كافى\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nبايران فرستاده شده در اين حال از بغداد حركت نموده بسرعت بجانب كرند ميآيد و اگر عثمانيان اين عده قشون را پانزده روز زودتر بگردنه بيد سرخ و قزوينه رسانيده بودند كرمانشاهان شكست نميخورد و لكن جنگ كوت العماره عثمانى با انگليس طورى حواس عثمانيان و آلمانهاى مأمور عراق عرب را پريشان كرده بود كه چندان بفكر ايران نبودند خلاصه اين اردوى منظم عثمانى رسيد و بسرخه‌ويزه فرستاده شده قابل ملاحظه روسها گشت كه به زودى بجانب قصر شيرين حركت ننمايند و اما مقصد مهم روسها كه بواسطه اين پيش‌آمدها از آن بازماندند اين بود كه اردوى خود را باردوى انگليس كه در كوت العماره محصور شده رسانيده آنها را از محاصره درآورند و دست بدست يكديگر داده بغداد را بگيرند چنان كه شنيده شد رئيس اردوى روس اين نويد را با تلگراف بىسيم باردوى محصور انگليس در كوت العماره ميداده است تفصيل آن را در شرح ذيل ميخوانيد .\r\nقشون انگليس در كوت العماره مدتى است محصور است و سخت خوددارى مىكند در اين ايام به نظر ميآيد كه تسليم شوند ولى انگليسها با طياره به آنها امر رسانيدند كه چند روز خوددارى كنيد مدد بشما خواهد رسيد و در بالكان تلگراف بىسيمى از اردوى كرمانشاهان روس خطاب بمحصورين كوت العماره گرفته بفرمانده كل قشون عراق عرب اطلاع داده شد مضمونش اينكه خوددارى كنيد به زودى با يك اردوى قوى از كرمانشاهان بكمك شما خواهم آمد معلوم شد قصد روسها اتصال دادن اردوى خود باردوى انگليس است و لكن جلوگيرىها كه در ايران از آنها شد و پيشرفت كار جنگ در حدود آذربايجان بر مرام آلمان و متفقين او كه قشون عثمانى خود را بميان دو آب و ساوجبلاغ رسانيده و قسمتى از اردوى روس در حدود همدان بجانب خمسه و آذربايجان رفت و بواسطه بىاطمينانى روسها از شهر كرمانشاهان كه خالى از انقلاب باطنى بر ضد آنها نبود نتوانستند بسرعت رو به اين مقصود بروند و مجالى بدست كاركنان اردوى قصر شيرين آمد كه دوباره قواى خود را جمع‌آورى نموده بميدان كارزار بفرستند .\r\nو بايد دانست كه آلمانها بواسطه دورى راه غرب ايران بمراكز مهم خود و بواسطه نامساعدتى مأمورين عثمانى در رسانيدن قشون و مهمات بايران خيال كرده‌اند استعدادى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nبصفحه آذربايجان بفرستند و از آنجا بخمسه و طالش و از آنجا راه روس را بايران قطع نمايند و تصور ميكنند از آن راه زودتر به مقصد ميرسند تا از راه عراق عرب و كرمانشاهان بهرحال آلمانها سى نفر صاحبمنصب قابل با مقدارى مهمات بايران فرستادند صاحبمنصبان مزبور مدتى در راه بودند مقارن شكست كرمانشاهان جمعى از آنها بسرحد ايران رسيدند و بجانب كرند آمدند كلنل بپ ورود آنها را مغتنم شمرده كه بتواند بدست آنها قوه ژاندارمرى ما را منظم كند و از خودسريهاى سوئديهاى جوان سرمست جلوگيرى نمايد .\r\nكلنل بپ مركز اقامت خود را قصر شيرين قرار داد و مركز اردوى عثمانيرا در در سرحد و درصدد بود كرند را به زودى از روسها پس بگيرد و ميخواست كلهرها را حاضر كرده طرف چپ راه روسها را بگيرد طرف راست هم كه بواسطه سنجابيها گرفته بود وسط را هم اردوى عثمانى نگاهميداشت بهرصورت شكست كرمانشاهان طورى موهن و موحش بود كه كسى باور نميكرد براى ما ديگر قوه‌ئى مانده باشد كه بتواند از اردوى فاتح روس جلوگيرى كند و پيش‌آمد اوضاع كرند هم اين خيالات را قوت ميداد ولى طولى نكشيد كه اين خيالات از سر روسها و ديگران خارج شد و دانستند هنوز قوه اين طرف محو نشده ميتواند خود را جمع‌آورى كند .\r\nدر اينجا برفتار دكتر واسل وزير مختار آلمان اشاره نمايم كه راه كرمانشاهان را تا بقصرشيرين چگونه ميپيمود وزير مختار مزبور كاروانى تشكيل داده خود نيز سواره با كاروان حركت ميكرد و منزل‌بمنزل با مهاجرين بود و چون در كرمانشاهان رؤساى مهاجرين را شناخته بود در راه كه اغلب به آنها برميخورد يك‌يك آنها را دلدارى ميداد و ميگفت جنگ است فتح و شكست هردو را دارد ما نبايد نااميد باشيم بلكه بايد اميدوار بود كه به زودى از همين راه بكرمانشاهان مراجعت نمائيم و لكن پيدا بود كه از روى مهاجرين خجلت دارد زيرا خودش تصديق داشت كه سابقين او بوعده‌هائيكه بايرانيان داده‌اند وفا ننموده‌اند و ايرانيان مجاهد تا يك درجه فريب وعده‌هاى آلمانها را خورده‌اند و اگر عثمانيان در اين كار اخلالى كرده باشند هم نميتواند ذمه وعده‌كنندگان آلمانى را برى كرده باشد .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبهرصورت وزير مختار در راه برؤساى مهاجرين و بنمايندگان مجلس شورايملى ميگفت توقف اشخاص غير نظامى در قصر شيرين لازم نيست بهتر اين است بعراق عرب رفته هركدام در هرنقطه كه بتوانند استراحت نمايند تا قوه نظامى با حواس جمع بتواند در قصر شيرين شكست و بستگيهاى خود را ترميم نمايد و خود را مهياى جلو رفتن كند .\r\nاين مذاكرات وزير مختار در نفوس راحت طلب اثر كرده مهيا شده بودند در قصر نمانده بعراق عرب بروند على الخصوص روحانيان از نمايندگان كه مناسباتى هم با عراق عرب داشتند و لكن با احساسات وطن‌پرستانه بعضى از مهاجرين منافات داشت و دوست نميداشتند از سرحد ايران در اينوقت خارج گردند گرچه كارى هم از دست آنها ساخته نباشد .\r\nبهرصورت باستثناى اردوى عثمانى كه از بيد سرخ مراجعت نموده در سرخه ديزه اقامت كرد باقى مهاجرين كرمانشاهان كه مهاجرين همه جا بودند بضميمه يكعده از مهاجرين شهر كرمانشاهان بقصر شيرين وارد شدند و بديهى است قصرشيرين براى اين جمعيت بسى كوچك است خصوصا كه رؤساى آلمانى و عثمانى نظامى و سياسى هم همه داخل همين جمعيت هستند و در اين محوطه كوچك بايد مدتى اقامت نمايند اينك احوال قصر شيرين و حوادث آن را مينويسم .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nفصل سى و هشتم قصرشيرين و احوال اسف‌بار\r\nاساس استوار خرابه‌هاى قصر شيرين پس از قرنها كه بر آن ميگذرد سلطنت باعظمت خسرو پرويز را بخاطر آورده بنام خسرو شيرين شمامه عشق و محبت بمشام اهل دل مىرساند و سنگهاى باعظمتى كه ديوارهاى اطراف عمارتهاى عالى را بالا برده و در طول مدت هنوز بجاى خود باقى است همت بلند ايرانيان را در آن زمان هويدا ميسازد .\r\nقصر شيرين در اين وقت مركز اردوى ملى گشت اما با يك عالم حزن و با يكدنيا اندوه زيرا از خاك وطن ما بعد از قصر شيرين ديگر باقى نيست مگر چند ميل مسافت و از آن پس بسرحد عثمانى ميرسد تا در كرمانشاهان بوديم مركزيت آن شهر براى ما يگانه وسيله اميدوارى بود كه قسمتى از لرستان و تمام كردستان در تصرف ما است قسمت مهم قسمت حاصل و لشگرخيز قسمت مملو از ايلات و عشائر شهر كرمانشاهان داراى انواع نعمتها و شامل لوازم زندگانى اميدوار بوديم كه پس از رسيدن فصل بهار و آب شدن برفها و باز شدن طرق و شوارع وسائل تهيه استعداد در مقابل دشمن بهتر فراهم خواهد گشت و كرمانشاهان به زودى خود را بتهران متصل خواهد ساخت اكنون اين راه اميد هم بسته شده در گوشه قصر شيرين بايد انتظار كشيد كه اردوى عثمانى بحمايت ما بيايد و ما را دوباره بكرمانشاهان برساند .\r\nهيهات هيهات ! ! قصبه كوچك قصر شيرين حكومتش با شير خان صمصام الممالك سنجابى است شير خان مردى است هفتاد ساله با قيافه نيكو موى سر و رويش سفيد پيشانى گشاده چشم و ابرو درشت آثار راستى و صداقت آميخته با مختصر مهابت از چهره‌اش هويدا لباس كردى در بر كلاه نمد بر سر كلاخى ابريشمى سياه و سفيدى بر آن پيچيده در قصر كوچكى كه ضميمه قلعه مسعودى و از بناهاى جوانمير احمدوند است منزل دارد و بر اين قصبه و ايل نجيب سنجابى رياست مىكند شير خان مردى عاقل و با تدبير و تا يك\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nدرجه واقف بمواقف عصر است و تجربه بسيار او چنان مينماياند كه جاى اطلاعات علمى براى او كار روائى مينمايد .\r\nشير خان چنان كه در فصل پيش بيان كرديم چند پسر قابل دارد قاسمخان سردار ناصر پسر بزرگ اوست كمال شباهت را به پدر دارد به غير از جوانى و پيرى سياهى موى و سفيدى پسر دوم على اكبر خان سردار مقتدر است كه بعقل و تدبير و شهامت در ايلات و عشائر سرحدى بلكه در ناحيه غرب معروف است پسر سيم او حسين خان سالار ظفر مىباشد حسين خان جوانى خوش قيافه است و آثار شجاعت و كياست از صورتش نمايان است .\r\nشير خان اموال خود را ميان اولادش تقسيم كرده ميگويد چنين كردم تا ببينم وارث من چگونه بعد از من ارث مرا خواهند خورد اگر نيكو بخورند آنها را دعا كنم و از رفتارشان خوشدل باشم اگر بد بخورند آنها را نصيحت و تأديب نمايم .\r\nشير خان برعكس على مردان خان كرندى واردين قصر را با روى گشاده و آغوش فراخ پذيرائى كرد و قسمتى از خانه خود را براى مركز رياست اردو و اقامتگاه نظام - السلطنه معين نمود و جمعيت زياد مهاجرين و نظاميان را در خانهاى كوچك قصبه قصر بهرصورت بود منزل داد و با اينكه در چند روز اول ورود خوردنى براى انسان و حيوان يافت نميشد و همه دچار زحمت شديد بودند به زودى اسباب فراوانى ارزاق را بهر وسيله بود فراهم آورد و بالجمله اين مرد سالخورده ايلاتى ايرانى دقيقه‌ئى در وظايف خود كوتاهى نكرد و از ريختن چند هزار نفر مردم متفرقه كه در ميان آنها امير و سفير و وزير و محترمين خارجه و نمايندگان ملت و سركردگان ايلاتى و شهرى و محترمين بسيار بودند تنگ حوصله نشد و از هرگونه همراهى كه توانست فروگذار نكرد .\r\nاكنون شمه‌ئى از حال واردين بگوئيم واردين غير نظامى تا يكدرجه وضعيتشان محفوظ بود و در ظاهر آثار بدبختى از آنها هويدا نميگشت و اما نظاميهاى شكست خورده كه از گردنه بيدسرخ و غيره در واقع يكسره راه قصرشيرين را پيموده بودند و هفت منزل راه را پياده و اغلب با پاى برهنه و با شكم گرسنه طى نموده بديهى است بچه صورت وارد قصرشيرين ميشوند راستى ديدن حال اين فلاكت‌زدگان مخصوصا پيادگان ژاندارم و نادرى رقت‌انگيز بود بلى رقت‌انگيز بود زيرا كه جوانان قوى بنيه\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nبا بدن سالم از شدت زحمت و گرسنگى چنان كه از پيش اشارت رفت مانند مردگان متحرك به روى زمين افتان و خيزان بجانب قصر يا اردوگاه عمومى ميآمدند و چگونه قلم بنويسد كه نامردان كرندى در هنگام عبور اين فلكزدگان از خاك كرند از برهنه كردن و كشتن و بردن تفنگ و اسباب آنها دريغ نكردند بلى بىلياقتى عليمراد خان و بدنيتى او اثرش در مردم پديدار گشته اين بدبختى را براى جانفشانان وطن فراهم آورده و علاوه بر اين از رفتار بدى كه با شكست‌خوردگان از عساگر عثمانى كردند لكه زشت تاريخى به روى خود برنهادند و منشاء اين بدبختيها باز راجع نميشود مگر بخيانتكاران دربارى كه زمينه اين كار را از پيش براى امروز تهيه نموده‌اند .\r\nبهرصورت اردوى شكست‌خورده ما بتدريج از سنگرهاى اطراف كرمانشاهان با اين حال زار خود را بقصرشيرين مىرساند اگرچه جمعيت زيادى از قواى جمع شده در كرمانشاهان و حدود جنگ از ژاندارم و غيره مخصوصا از سوار و پياده ايلاتى كه مقاصد آنها برآورده نشده بود بعد از شكست كرمانشاهان متفرق گشتند ولى باز از سوار و پياده پنج شش هزار نفر باقيمانده كه يكقسمت چنان كه نوشتيم در خاك ماهيدشت با سنجابيان ماندند و باقى خود را بقصرشيرين رسانيدند .\r\nالبته خوانندگان كتاب من تصور ميكنند رؤساى ايرانى و آلمانى و عثمانى اين اردو عموما و شخص نظام السلطنه خصوصا بمحض ورود بقصر با تمام قوا به تهيه مكان و مأكول و ملبوس براى ماتم‌زدگان برآمدند كه از آنها پس از آن همه بدبختى دلجوئى نموده باشند نه اين كار نشد و حتى آنكه يك قهوه‌خانه عمومى هم تأسيس ننمودند كه چون اين زبانهاى در كامها خشكيده به آنجا رسيدند آب گرمى بكام آنها ريخته شود نه اين است كه بنظام السلطنه تذكر داده نشد بلكه شد و هيچ اثر ننمود در صورتى كه زندگانى او و خانواده و بستگانش برفاه بود چيزى كه در اين حال افاقه كرد رسيدن اول بهار بود كه عشائر اطراف از گاو و گوسفند خود شير و ماستى باردوى قصر رسانيدند و گوسفند فراوان بياوردند و كم‌كم گندم و جو هم از اطراف رسيد شكمها سير شد و ارزاق فراوان گشت .\r\nدر اينجا بايد يكى راجع بنظاميان و ترتيبى كه در كار آنها داده شد بنويسيم و ديگر راجع به اشخاص سياسى و سائر مهاجرين و از سياست خارجى نظام السلطنه و عاقبت\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nكار خود در قصرشيرين\r\nاگرچه شرح ورود اردوى سرگردان را ( اردوى سرگردان اردوئى است مركب از چند هزار نفر شامل بر قسمت مهم نظامى و قسمت سياسى و غيره كه از اصفهان حركت كرده و از راه خرم‌آباد آمده از پيش كوه گذشته بقصرشيرين وارد شده ) بقصر مناسب بود در اين فصل بنويسم ولى نظر باهميت آن و لزوم مقدمه براى بيان آنمطلب لهذا در فصل مخصوص بيان خواهد شد .\r\nاكنون راجع بعموم نظاميان در قصر مينويسيم - نظاميان ما كه بقصر رسيدند عبارت بودند از قسمت‌هاى مختلف ژاندارمرى برياست صاحبمنصبان سوئدى و صاحب - منصبان ايرانى يك عده سوار و پياده نادرى برياست شاهزاده اكبر ميرزا در تحت حكم رؤساى ژاندارمرى - يك عده سوار لر و يكعده پياده از فوج سيلاخور برياست خصوصى نظام السلطنه - جمعى سوار كلهر برياست عباسخان امير معظم يكعده سوار بختيارى برياست يد اللّه خان بختيارى نجل امير مفخم و سالار مسعود پسر سردار ظفر و بعضى ديگر از رؤساى بختيارى - سوار ملايرى و تويسركانى و نهاوندى برياست حسن خان زند سالار ناصر و سالار همايون و غيره - سوار كاشانى برياست نايب حسين و پسرش ما شاء اللّه خان كه خود را سردار جنگ ميخواند سردار اصفهانى برياست شكر اللّه خان جوزانى - دستجات كوچك مجاهدين آذربايجانى يكعده قزاق منفصل از قزاقخانه تهران برياست دو تن از صاحبمنصبان قديم قزاقخانه - عده‌ئى از سوار كرمانشاهانى برياست ايلخانى .\r\nرياست تمام اين قوا با كلنل بپ بود اگرچه نظام السلطنه رئيس كل گفته ميشد .\r\nو لكن براى او هم بيرون از اختيار آلمانيها اختيارى نبود على الخصوص كه مصارف اين اردو از صندوق آلمانى و بدست مباشرين آنها داده ميشد بتوسط نظام السلطنه .\r\nتصرفات كلنل بپ بعد از ورود بقصر بشرح ذيل بود اولا بورود قصر تمام صاحب منصبان سوئدى را از كار خارج كرد و چند نفر صاحبمنصب آلمانى را كه تازه آمده بودند بر سر كار آورد و يكى از آنها را با يكعده قشون بهمراهى عباسخان امير معظم بكلهر فرستاد كه از آمدن روسها از آن راه جلوگيرى نمايند و ديگرى را برياست كل ژاندارمرى برگماشت و ماژر محمد تقيخان را كه يكى از بهترين صاحبمنصبان ژاندارمرى است\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nرئيس ايرانى آنها كرد رژيمهانهاى مختلف ژاندارمرى را برهم زد و همه را يك رژيمان ساخت صاحبمنصبان ايرانى كه در ژاندارمرى با سوئديها مربوط بودند و نميخواستند آنها از كار خارج شوند آنها را از كار خارج كرد و چند تن از ايشان را بدون محاكمه از خاك ايران تبعيد و بموصل فرستاد ماژر سيد حسين خان را كه رئيس ژاندارمرى كرمانشاهان بود بجرم اينكه بروسها در خفا خدمت ميكرده است ببغداد تبعيد كرد اداره نظامى ايرانى را منحصر ساخت باداره ژاندارمرى كه قشون نادرى برياست شاهزاده اكبر ميرزا و عده‌ئى از سواران بختيارى هم برياست ابو القاسم خان بختيارى ملحق به آن اداره شده بودند نواقص اين قسمت را بر طرف نمود و براى فرستادن بميدان جنگ حاضر ساخت .\r\nكلنل بپ بورود قصر صندوق ماليه را خالى وانمود كرد و شايد هم بىحقيقت نبود و بهرصورت پرداخت حقوق قشون عثمانى و اداره ژاندارمرى را از واجبات ميشمرد و اردوى سنجابيرا هم لازم ميدانست حقوق بدهد و هم بكلهرها يك مختصر مساعدتى ميكرد ولى باقى دستجات كه شمرديم آنها را زيادى ميدانست و براى پرداخت حقوق عقب افتاده آنها حاضر نبود و هركدام ميخواستند متفرق شوند فورا اجازه ميداد و بايد هم تصديق كرد كه يكقسمت از اين سوار متفرقه كه فقط بطمع پول آلمانها جمع شده بودند وجود آنها بىثمر تنگ‌كننده جا و كم‌كننده ارزاق و زياد كننده بودجه بود و لكن بواسطه ناشناسى آلمانها و بىكفايتى نظام السلطنه سودمند و زيان بخش بهم آميخته بودند كم‌كم صداى مردم بلند شد دو سه هزار نفر مرد و مركب بىمعاش ماندند نظام السلطنه هم كه مسئول اين احوال بود حقوق خود و سوار و پياده شخصى خود را به صورتى كه قلمداد ميكرد و ميگرفت و نسبت به باقى قواى متفرقه بيك دلالى كه واسطه باشد ميان آنها و كلنل بپ و چانه زدن به حدى كه طرف مجبور باستعفا و كناره‌گيرى گردد شباهتش بيشتر بود تا بيك رئيس اردوى دلسوزى كه براى وطن خود خدمت نمايد بلى پس از آن پول بىحساب كه آلمانها در مدت چند ماه در ميان ايلات و عشاير ريختند و در ولايات براى برانگيختن مردم و قيام بجنگ پاشيدند حالا اين سختى و اين يك مرتبه جلوگيرى بديهى است چه تأثيرات بدى مينمايد گرچه مردم همه را از نظام السلطنه ميدانستند\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nو لكن اينطور نيست و نظام السلطنه هم بدست آلمانها بواسطه منفعت‌پرستى خود مقهور بود و بالجمله آلمانها در اينوقت كه ميخواستند تنها خطوط مدافعه با روسها را محافظه كرده باشند و مضايقه ندارند از قصر هم بالاتر رفته روسها را بيشتر مشغول نمايند خود را محتاج بقواى متفرقه نميديدند و ميخواستند هرطور باشد آنها را از سر خود باز كنند اما نميخواستند صريح جواب داده باشند در اين صورت از خدمت‌گذاران آنها ملاحظه كردن و يا آنكه مصلحتهاى خصوصى حال و استقبال را راجع بمنافع ايران درباره بعضى از آنها رعايت نمودن مطالبى است كه نميبايستى از آلمانهاى نظامى متوقع بود خلاصه كشمكش ما بين رؤساى قواى متفرقه با نظام السلطنه و كلنل بپ درگير شد و اسباب رنجش خاطر آنها فراهم آمد جمعى از آنها با كمال نارضائى متفرق شدند و هركدام نرفتند نتوانستند رفته باشند ناچار با قوت لا يموتى كه بهزار زحمت بدست ميآورند ساخته اغلب اسب و تفنگ ميفروختند و گذران ميكردند مكرر در اينمسائل اشخاص خيرخواه با نظام السلطنه صحبت ميداشتند و بدى عاقبت اين ترتيب را به او خاطرنشان ميكردند ولى نظام السلطنه بعذر اينكه صندوق آلمانها خالى است و بعنواناتى كه هيچيك براى راكب و مركوب خوراك و عليق نميشد امرار وقت ميكرد و حق را بآلمانيان ميداد و شكايت ايرانيان را بيموقع ميشمرد و يا آنكه تحصيل رضاى مأمورين آلمانى را بر رضايت خاطر هموطنان مقدم ميداشت عمدا و يا از روى بيچارگى .\r\nبهرحال طولى نكشيد كه قواى بختيارى كه بودن آنها اهميت سياسى داشت با كمال نارضائى از راه كلهر برگشته و جمعى از نظاميان را هم با خود بردند و همچنين از دستجات كوچك هركدام توانستند و راهى پيدا كردند بازگشت نمودند و باقى - ماندگان بعضى بقوه سنجابى ملحق شدند و بعضى بكمك كلهرها رفتند و پاره‌ئى در قصرشيرين ماندند .\r\nبالاخره پيش از رسيدن اردوى سرگردان از لرستان و يك اردوى شكست‌خورده از بيجار كردستان بقصرشيرين از تمام قواى نظامى ايرانى از ژاندارم و نادرى و قواى عشائرى و مجاهدين بيش از سه هزار نفر باقى نمانده بود و احوال روحى آنها به زحمت بسيار اندكى داشت رو ببهود ميرفت از طرف عثمانيان هم قريب پنجهزار نفر پياده و سواره\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبا چند عراده توپ بقصر رسيد قسمتى بجانب كرند رفت و قسمتى در قصر اقامت نمود عثمانيان ميخواستند زيادتر كمك بما بدهند ولى گرفتارى آنها در كوت العماره و محصور بودن قوه مهمى از انگليسيان در آنجا و حمله‌هاى شديدى كه از انگليس براى استخلاص محصورين ميشد آنها را مجبور ميداشت هرچه بتوانند قواى خود را بكوت العماره و فلاحيه بفرستند حتى آنكه از همين مختصر قوه كه در قصرشيرين ذخيره داشتند و از چند عراده توپ كه بكرند فرستاده بودند هم نتوانستند صرف‌نظر كرده بجاى خود باقى بگذارند و قسمتى از آنها را هم برگردانيده به جاهاى ديگر فرستاده‌اند خلاصه آنكه عثمانيان هم از فرستادن استعداد وافى در آنوقت عاجز بودند و اين مختصر هم كه بود كاملا تحت رياست كلنل بپ بود و نماينده نظامى عثمانى فوزى بيك كه در كرمانشاهان با آلمانها رقابت داشت و نظام السلطنه را نميشناخت مگر حاكم بروجرد ياغى شده بدولت خود در قصرشيرين از ارگان حزب كلنل بپ شمرده ميشد و از حاشيه‌نشينان مجلس نظام السلطنه تنها در ميان قوه نظامى عثمانى شوكت بيك كه رياست اردوى كرند را داشت شخص حساس با تهورى بود و محل توجه ايرانيان و آلمانيان گشت .\r\nو اما اشخاص سياسى - پيش از ورود اردوى سرگردان بقصر نمايندگان ملت كه بيش از چهارده نفر نبودند مجتمع شده من و برادرم را هم بحوزه خود خوانده درصدد چاره‌جوئى برآمدند گرچه پريشانى امر معاش آنها و ديگر مهاجرين به حدى بود كه كمتر فرصت و حال براى مذاكرات مملكتى داشتند بالاخره بعد از گفتگوى زياد كه ما بين خود كردند نظام السلطنه را حاضر نمودند مبلغى باسم معاش مهاجرين از صندوق ماليه آلمانها دريافت نموده ما بين آنها تقسيم كند اين بود كه بودجه مختصرى تشكيل داده خاطر نمايندگان را از اين بابت تا يك اندازه آسوده كردند .\r\nعثمانيان هم مضايقه نداشتند كه هريك از مهاجرين بعراق عرب رفتند بتوسط آنها امر معاشى ايشان منظم گردد ولى از طرف نمايندگان ملت و نظام السلطنه اقدام نشد و گرفتن از صندوق عمومى را كه براى جنگ حاضر شده بود ترجيح دادند بهرصورت براى هريك از نمايندگان و مهاجرين معاش مختصرى مقرر شد بعضى بعراق - عرب رفتند و بعضى در قصرشيرين بماندند نمايندگان پس از آسايش خيال از طرف\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nمعاش به خيال افتادند داخل مذاكرات سياسى گردند اما نماينده دولت آلمان به كلى از اين كار تحاشى كرده گفت قصبه كوچك قصرشيرين با اين احوال اسفناك صلاحيت ندارد ميدان سياست واقع گردد .\r\nدكتر واسل وزير مختار آلمان چنان كه در پيش نوشته شد از كرمانشاهان كه حركت كرد در راه بهر يك از رؤساى مهاجرين و نمايندگان ملت كه برميخورد اظهار ميكرد توقف قصر براى غير نظامى ضرورت ندارد بلكه زيان‌بخش است چه بواسطه تنگى ارزاق و نبودن جا و مكان عرصه بر نظاميان تنگ ميگردد در اين صورت بهتر ان است همگى حتى نمايندگان مجلس شورا بروند بعراق عرب هركس بطور انفرادى خود را اداره نموده منتظر اقدامات نظاميان بوده باشند چنان كه در جواب اظهارات نمايندگان كه از او تكليف خواستند همين مطلب را گفت و حق بجانب او بود زيرا بودن يك عده غير نظامى كه هريك هرروز حاجتى دارد و اغلب ميخواهند در كارها دخالت كنند به كار جنگ و قشون‌كشى زيان‌بخش بود و لكن در اينجا يك اختلاف نظرى ما بين نظام السلطنه و وزير مختار مزبور رويداد و آن اين بود كه نظام السلطنه براى مصلحت كار نوعى يا براى مصالح شخصى خود يا بهر دو ملاحظه نميخواست تنها بماند و نمايندگان مجلس شورايملى هم بروند اما ساير مهاجرين را بىميل نبود بعراق عرب رفته عرصه را بر نظاميان تنگ نكنند اين تفكيك هم صورت نگرفت و از مهاجرين عده كمى روانه شده باقى در قصرشيرين بماندند و در آن تنگى مكان و ارزاق و گرمى هوا و وفور هوام روزگارى در نهايت سختى ميگذرانيدند خصوصا بعد از ورود اردوى سرگردان كه جمعيت قصر زياد گشت و زير هرسقفى بيش از گنجايش فضا جمعى آرميدند .\r\nنمايندگان مجمعى داشتند در تحت رياست حاج شيخ اسمعيل گيلانى روزها جمع ميشدند و غير از صحبتهاى متفرقه كردن و وقت گذرانيدن از آن جلسات كارى ساخته نبود زيرا نه كار سياسى بود و نه قانون‌گذارى مگر آنكه گاهى نظام السلطنه با آنها در پاره‌ئى از اقدامات نسبت بايلات و عشاير يا راجع بمذاكراتى كه با عثمانيان و آلمانها داشت مشورتى مينمود آنها هم با نهايت دلتنگى و بىتكليفى روزى بشب ميبردند .\r\nفقط يكى دو تن از نمايندگان دموكرات و بعضى از جوانان كه دخيل كار كميته\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nدفاع ملى بودند بعنوان كميته پاره‌ئى اقدامات ميكردند و آن اقدامات در باطن بر ضد نظام السلطنه بود از جمله خيالات آنها يكى اين بود كه حيدر خان عمو اقلى را كه سابقا در جزو مجاهدين دموكرات بود و اينك در بغداد است و شخصى متهور و كاركن به نظر ميآيد از بغداد طلبيده او را دخيل كارهاى نظامى كنند و بالاخره او را بجاى نظام السلطنه بگذارند در اين رشته با نگارنده نيز صحبت داشتند كه نظام السلطنه را ترغيب نمايم او را احضار كند در صورتى كه تنها احضار او را نميخواستند بلكه ميخواستند حيدر خان در بغداد اختيارات و استعدادى از طرف فندر كلتز پاشا مأمور نظامى عالى آلمان تحصيل كند و با آن اختيارات و استعداد نظامى بايران آمده بدفاع ملى روح و معنى بدهد و بى ظاهرسازى و ملاحظه از روس و انگليس يعنى برعكس رويه نظام السلطنه رفتار نمايد بديهى است نظام السلطنه با وجود نگرانى كه از طرف دموكراتها دارد هرگز بچنين كار اقدام نخواهد كرد و بلكه تا بتواند اخلال مينمايد نگارنده مضرات اين اقدام را بآقايانى كه در اين صدد بودند حالى كردم و لكن انصراف حاصل نكردند و بى خبر از من درخواستى نوشته به فندر كلتز پاشا فرستادند بامضاى چهار نفر صمصام الممالك سنجابى ابو القاسم خان بختيارى محمد تقى خان سرهنگ ژاندارمرى اكبر ميرزا سلطان سوار نادرى كه با آنها روابط خصوصى داشتند و درخواست مزبور را دادند بكلنل بپ كه براى فندر كلتز پاشا بفرستد كلنل بپ هم بىدرنگ ورقه را بنزد نظام السلطنه فرستاد نظام السلطنه از اين اقدام بىاندازه مكدر و مضطرب شده از مباشرين اين عمل نگران گشت خصوصا كه چون از صمصام الممالك بازخواست نمود چرا آن ورقه را امضاء نموده است او جواب داد بعضى از نمايندگان از او درخواست نموده‌اند و نظام السلطنه دانست آقا سيد محمد رضا مساوات كه در كميته دفاع ملى و حزب دموكرات پيش از ورود اردوى سرگردان بر ديگران تقدم داشت دخيل اين كار بوده است .\r\nو بايد دانست يكى از قواى سرى كه در اوائل اقامت قصر در زير يك پرده نازك كار ميكرد همين قوه ناشى از عنوان كميته دفاع ملى و كميته مركزى فرقه دموكرات بود و چون اكثريت هيئت نمايندگان حاضر هم از دموكرات حاصل مىشود پس قوه نمايندگان هم در معنى مربوط به همين قوه بود و اين رشته طول كشيد تا اردوى سرگردان\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nبقصرشيرين رسيد .\r\nو اما سياست نظام السلطنه نسبت باجانب در قصرشيرين - نظام السلطنه چون بقصر رسيد و دانست بعد از اين سر و كار با اردوهاى نظامى عثمانى خواهد بود و ميدانى براى جولان نمودن صاحبمنصبان آلمانى باقى نمانده است فوزى بيك مأمور نظامى عثمانى را بهر وسيله بود جلب نموده او را در عمارت خويش منزل داد و بر سر سفره خود مهمان نمود و با او بست‌وبند محكمى كرده در حقيقت از كنار آلمانها برخاست و در دامن عثمانيان نشست .\r\nفوزى بيك هم از يكطرف از نظام السلطنه خوشحال بود و از طرفى بخرج دولت خود ميداد كه من نظام السلطنه را از آغوش آلمانها درآورده به زير دست خود گرفتم اگرچه نتيجه مطلب همين بود ولى اين كار را پيش‌آمد اوضاع جنگ كرد و گرنه بسعى و كوشش فوزى بيك و امثال او ممكن نبود نظام السلطنه خود را از آلمانها دور نموده بعثمانيان نزديك نمايد .\r\nبهرصورت نظام السلطنه يكجهت با عثمانيان ساخت و از آلمانها دست كشيد خصوصا كه در اين ايام فندر كلتز پاشا مأمور عالى آلمان در بغداد مرد و اختيار كل قشون عثمانى در بين النهرين و در ايران بدست خليل پاشا والى بغداد افتاد خليل پاشا از منسوبان انور وزير جنگ و قهرمان لشگرى ترك است شخص بىاستعدادى نيست اما بايد ديد آيا هزار يك كارى كه از ژنرال بزرگ آلمانى ساخته ميشده از اين شخص هم ساخته مىشود يا خير معلوم نيست .\r\nبهر حال رفتن نظام السلطنه يكجهت به طرف عثمانيان موجب رنجش باطنى رؤساى سياسى و نظامى آلمان در قصرشيرين شد ولى طولى نكشيد كه بعد از فوت كلتز پاشا اداره لشگرى آلمان مداخله مستقيم خود را در كار غرب ايران ترك نموده كار آنجا را بعثمانيان واگذار كرد كلنل بپ معزول شد و تمام مأمورين لشگرى آلمانى از ايران رفتند و ميدان براى مداخله عثمانيان بازماند و فوزى بيك نماينده نظامى آنها كه غالبا در حال مخمورى بود و مردى طماع و بيكاره به نظر ميآمد و در عين حال بسيار متعصب صاحب اختيار ته‌مانده قوه ژاندارمرى و ديگر قواى متفرقه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nايرانى و يكعده قشون ترك كه بايران فرستاده شده بودند شد نه بنظام السلطنه اعتنا ميكرد مگر براى سورچرانى و نه بيكى دو تن مأمور كشورى عثمانى كه در قصرشيرين مانده بودند .\r\nفوزى بيك در قصرشيرين ميخواهد كار كلنل بپ آلمانى را بكند و بديهى است از عهده برنميآيد ولى در قسمت ژاندارمرى ايرانى دو نفر صاحبمنصب قابل هست كه آن قسمت را اداره ميكنند و طبعا فوزى هم از اين كار استفاده مينمايد يكى كلنل - محمد تقيخان و ديگرى ماژر حبيب اللّه خان شيبانى .\r\nو اما ميدان جنگ روسها دارند بقصرشيرين نزديك ميشوند به خيال رفتن بكمك قشون محصور انگليس حال قصر و قصرنشينان از لشگرى و كشورى پريشان است و چنان مينمايد كه به زودى آنها بايد اين چند فرسخ راه را هم طى كرده از خاك وطن بيرون بروند ولى رسيدن اردوى سرگردان چنان كه در فصل بعد ميخوانيد هياهوى بىاساس تازه‌ئى در هردو قسمت لشگرى و كشورى ايرانى برپا كرد و تازه‌رسيدگان غافل بودند كه به زودى بايد از قصر هم دور تر بروند بتشكيل كابينه براى نظام السلطنه و سرگرم كردن يكعده خود را بنام وزارت موهوم و يكعده بيست و يكنفرى از نمايندگان مجلس شورايملى بنام وكالت مجلس ساختن و نشستن و رأى دادن در حقوق اشخاص غير نظامى از وزير و وكيل و غيره از صندوق ماليه نظامى آلمان و عثمانى در صورتى كه در آن صندوق پولى نبود و اگر مختصرى هم بود براى لشگريان بود نه كشوريان و بالجمله چند روزى نظام السلطنه و وزراء و وكلاى او مشغول دولت‌سازى و سفير فوق العاده باستانبول و ببرلن فرستادن بودند و عمليات آنها در نظر اشخاص از آنها كم هوا و هوستر راستى خنده‌آور و تأسف‌انگيز بود .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nفصل سى و نهم اردوى سرگردان\r\nاردوى سرگردان عبارت است از يكقسمت از نمايندگان مجلس شورايملى از فرقه دمكرات كه رئيس آنها سليمان ميرزاى محسن است كه در عين حال رئيس كميته دفاع ملى ايرانى هم مىباشد و از اين جمعند سيد حسن مدرس اصفهانى نماينده تهران شيخ حسين استرآبادى نماينده استرآباد ميرزا محمد صادق طباطبائى نماينده تهران ميرزا قاسمخان تبريزى نماينده آذربايجان نظام الدين حكمت نماينده فارس و از يك عده از اشخاص ملى مهاجر كه معروفين آنها ميرزا سليمان خان معاون وزارت داخله سردار سعيد افشار عبد الحسين خان سردار محيى گيلانى ميرزا كريم خان گيلانى و غيره بودند .\r\nو يكقسمت مهم از ژاندارمرى كه شايد در موقع خود از بهترين قسمتهاى اين قوه ايرانى محسوب ميشد و از عده زيادى مجاهد از هركجا برياست چند نفر از قبيل امير حشمت تبريزى و حسين‌زاده و غيره .\r\nجمعى از صاحبمنصبان آلمانى و سوئدى هم با اين اردو هستند كه بنام بعضى ضمنا اشاره خواهد شد :\r\nاين اردو از اصفهان حركت نموده است بعنوان يك اردوى نظامى كه بتواند با دشمن در يك نقطه مقابله كند ولى كم‌كم اخبار غلبه روسها آنها را مرعوب ساخته همين كه ببروجرد رسيده اخبار نزديك شدن قشون روس را بنهاوند شنيده جرئت نكرده است از راه خزل كه تا چند روز بعد هم در تحت اشغال روس در نيامده بوده خود را باردوگاه عمومى برساند شاهزاده سليمان ميرزا كه خود را رئيس كشورى اين اردو ميدانست با عده‌ئى ( در موقعى كه در بروجرد اختلاف كلمه حاصل مىشود در اينكه از كدام راه مىتوانند بكرمانشاهان بروند ) مصمم ميشوند از راه نهاوند و خزل روانه\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nشوند و تا اشترنيان هم ميروند ولى به زودى از نزديك بودن قشون روس ترسناك شده به بروجرد بازگشت مينمايند بالاخره بعضى را عقيده اين مىشود اردو باصفهان برگردد بعضى معتقد ميشوند در نواحى بروجرد اقامت كند بعضى رأى ميدهند از بروجرد بخرم‌آباد رفته از راه لرستان از آب سيمره عبور نموده بكرمانشاهان وارد گردند و بالجمله رأيها براههاى دور داده مىشود اما كسى جرئت نميكند راه نزديك حنزل را بپيمايد و يا آنكه از راه هرسين خود را بكرمانشاهان برساند و بيشتر مربوط بتركيب اردوست از نظامى و غير نظامى .\r\nبديهى است اگر اين اردو و با آن اسباب جمعى كه در ورود ببروجرد داشت خود را باردوگاه عمومى رسانيده بود از قسمت نظاميش استفاده ميشد و بر استحكامات بيد سرخ و قزوينه و غيره افزوده ميگشت و به همين وسيله شايد تا اول فروردين ممكن ميشد استحكامات مزبور نگاهدارى شود و اردوهاى عثمانى هم تا آنوقت ميرسيدند و كرمانشاهان از دست نميرفت و هم از قسمت سياسيش در كرمانشاهان استفاده ميشد زيرا آلمانها حاضر بودند با يك حكومت موقتى كه در آنجا تشكيل داده شود كارهاى اساسى را تمام كرده باشند و بواسطه حاضر نبودن رؤساى فرقهاى سياسى كه در اين اردو عقب مانده بودند سه چهار هفته وقت تضييع شده كارى انجام نگرفت چنان كه نوشته شد بهرصورت مضرتهاى زود نرسيدن اين اردو باردوگاه عمومى بسيار بود و از طرف ديگر علاوه بر متفرق شدن بسيارى از آنها بر باقىماندگان كه خود را بقصر رسانيدند زحمت و تعب شديد وارد شد و خسارت بسيار از فقدان توپ و تفنگ و غيره ديدند اين اردو از اصفهان كه حركت كرد ميان سه و چهار هزار نفر بود اما بيش از يكهزار و پانصد نفر آن بقصر - شيرين نرسيد هركس بر احوال طوايف لرستان آگاه باشد ميداند بر يك اردوئى كه از ترس دشمن از آن راه دور و دراز و از آن مواقع خطرناك بخواهد بگذرد با نبودن ارزاق با وفور برف و باران و با وجود اسب و اسلحه‌هاى نيكو كه لرها بىاندازه عاشق آنها هستند در اين راه بر آن اردوى بيچاره سرگردان چه گذشته است .\r\nبهرصورت چيزى كه بجان اين اردو رسيد و يكقسمت از آن را با هرفلاكت و پريشانى بود بقصرشيرين رسانيد تنها همت نظر عليخان سردار نصرت بود . نظر عليخان\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nاز سركردگان معروف لرستان است و خود را والى پيشكوه ميخواند و ميخواهد هم - چشمى با والى پشتكوه نمايد اگرچه شخصا كفايت و درايت و شجاعتش از غلامرضا خان والى پشتكوه افزون است ولى دولت و دستگاه او را ندارد و دشمن بسيار دارد اين است كه اغلب بخويشتن‌دارى مشغول است على الخصوص اين ايام كه بواسطه جنگ سابق لرستان با ژاندارمرى ميان او و نظام السلطنه كدورت سخت واقع شده و او به ظاهر مردود دولت است اما در اين موقع مردانگى كرده خود را بخرم‌آباد رسانيده اردوى مزبور را از مهلكه‌ها رهانيده است و ملتيان از او خشنود هستند نظام السلطنه هم با كمال رنجشى كه از او دارد مجبور است به ظاهر اظهار مهربانى كند ولى مهربانى او از حدود الفاظ تجاوز نميكند سردار نصرت خود بقصرشيرين نيامد و منتظر بود مهمانهاى او بعد از ورود بقصر كار او را اصلاح كرده او را هم از پولى كه آلمانها برؤساى عشائر ميدادند بهره‌مند سازند ولى اوضاع اردوى مزبور و احوال قصر و پيش‌آمدها نگذاشت كسى بفكر تلافى از اين سردار لر بيفتد بلكه يكى از بستگان او هم كه با اردو بقصر آمده بود بدلتنگى بدون هيچ آرزوى برآورده شدئى بازگشت نمود .\r\nورود اردوى مزبور بقصرشيرين و آگاه شدن از داستان آنها و اختلافاتى كه در راه ما بين رؤساى ايشان شده بود تاثيرات بدى در افكار نظاميان و غيره بخشيد كه بشمه‌ئى از آنها اشاره مىشود از آن پس بشرح اقدام مهمى كه بدبختانه بىنتيجه ماند يا نتيجه به عكس بخشيد ميپردازيم .\r\nاما تأثير ورود اردو در سياست - قسمتى از نمايندگان مجلس شورايملى كه در اين اردو بودند ضميمه هيئت نمايندگان شورايملى در قصر شيرين شدند در صورتى كه در ميان آنها اشخاصى خودپسند بودند و تصور ميكردند هرچه در غياب آنها شده لغو بوده و هرچه بىدخالت آنها من بعد بشود باز همين صفت را خواهد داشت و هم راضى نميشدند اشخاص غير نماينده هرقدر هم تجربه و وطن‌پرستى آنها بر زيادت باشد شركتى در كار داشته باشند قصبه كوچك قصر را پايتخت دولت ايران تصور مينمودند و اطاق سياه مخروبه‌ئى را كه در آنجا بيست و چند نفر نماينده جمع ميشد باغ بهارستان ميديدند على الخصوص كه بدماغ فيل صفت ايشان بوئى رسيده و يا آنكه ديوانه هوئى شنيده\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nبود يعنى شنيده بودند كه در كرمانشاهان مذاكره تشكيل حكومت موقتى بدست نظام السلطنه ميشده و جمعى از نمايندگان هم در آن دائره عضويت داشته‌اند و اگر آن كار در قصر صورت بگيرد سر آنها هم از آن نمد شايد كلاهى بيايد يعنى وزير بشوند از طرف ديگر رفقاى زودتر رسيده آنها براى خود بودجه‌ئى ساخته معاشى تحصيل كرده بودند و تازه واردشدگان هنوز بهره‌ئى ندارند ديگر آنكه پيشترآمدگان با مأمورين تازه آلمان از سياسى و نظامى روابطى داشتند تازه‌رسيدگان هم كه خود را مهمتر از پيش‌آمدگان ميدانند ميخواهند رابطه بلكه روابط خصوصى حاصل كرده بنام رياست فرقهاى سياسى استفاده‌ئى بنمايند و يا بگفته خود خدمتى كرده باشند بهرحال دائره سياسى قصرشيرين صورت مضحكى به خود گرفت همه چيز در آن ديده ميشد مگر اين انديشه كه دو فرسنگ افزون از خاك وطن در دست ما نيست ناچار اين چند ميل مسافت هم به زودى از دست خواهد رفت و ما ناگزير از داخل شدن به خاك اجنبى خواهيم شد و خدا داند كه عاقبت كار ما بكجا منجر گردد و بالاخره مسئوليت وجدانى نمايندگى ملت را بچه صورت ادا كرده و ميكنيم و براى مملكت چه كرده و چه خواهيم كرد .\r\nو اما احوال نظاميان اردوى سرگردان - صاحبمنصبان نظامى اين اردو صاحبمنصبان سوئدى بودند در قسمت ژاندارمرى و در تحت رياست آنها جمعى از صاحبمنصبان ايرانى قسمت ديگر نظاميان اردو مجاهدين بودند در تحت رياست مير حشمت تبريزى و حسين‌زاده و ميان اين دو نفر باز خلف شديد بود به حدى كه حسين - اده كشته شدن پسر جوان خود را در خرم‌آباد بتحريك امير حشمت نسبت ميداد معلوم است تابينهاى آنها هم بتبعيت رؤساء با يكديگر خصومت ميورزيدند .\r\nشونمان آلمانى كه پيش از اين در قضيه بيرون كردن قنسولهاى روس و انگليس از كرمانشاهان و جنگ كنگاور نام برده شده است نماينده نظامى و سياسى آلمان بوده است در مركز كميته دفاع ملى همراه اين اردو همه جا حركت كرده و صندوق ماليه هم دست او بوده معلوم است در اين صورت او رئيس حقيقى اين اردو بوده است اما خبر دارد كه در ورود بقصر بر او چه خواهد گذشت در صورتى كه رفيق موافق او كنت كانيتز\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nدر مقابل سياست نظامى كلنل بپ و در برابر پيش‌آمد ناگوار احوال سياسى و نظامى آلمانى و عثمانى و ايرانى تاب مقاومت نياورده گفته مىشود خودكشى كرده است .\r\nشخص مزبور بمحض ورود بقصر و ديدن احوال استعفا داده بچابكى خود را ببغداد انداخت يكى بملاحظه خلاصى از گرفتاريهاى قصر و ديگر به خيال اينكه با فندر كلتز پاشا رئيس كل قواى آلمانى در عراق عرب و ايران ملاقات كند بلكه مقام از دست رفته خود را بدست آورد .\r\nبديهى است خارج شدن شونومان از كار خروج ديگر صاحبمنصبان آلمانى را هم كه تابع نقشه‌هاى قديم كنت كانيتز بودند مستلزم خواهد بود بلكه صاحبمنصبان سوئدى هم كه چند سال در ايران زحمت كشيده در حقيقت تهور بعضى از آنها در طرف شدن با قشون روس و انگليس در شمال و جنوب ايران مدخليت داشت بواسطه دخالت تام صاحبمنصبان آلمانى از كار خارج شدند و همگى خاك ايران را وداع گفته بخانهاى خود رفتند و البته صاحبمنصبان مزبور روابط خصوصى دوستى و دشمنى با صاحبمنصبان ايرانى كه ژاندارمرى را راه ميبردند داشتند بعضى بحمايت آنها در آمده و برخى بر ضد آنها سعايت كرده از اين رو هم اختلاف مهمى در ميان صاحبمنصبان ايرانى ژاندارمرى هويدا گشت و در اين كار دست تحريك رؤساى كميته دفاع ملى هم كه بعضى از صاحبمنصبان مزبور را با خود موافق و بعضى را مخالف ميديدند دخالت داشت .\r\nنظام السلطنه هم كلية صفائى با اداره ژاندارمرى نداشت و بىميل نبود گوشمالى بصاحبمنصبان آنها داده شود در اين وقت ميدانى بدست آورده به آتش اقدامات مخالفت كارانه دامن زد و نتيجه اين شد كه چند نفر از معروفين صاحبمنصبان را دستگير كرده بجانب بغداد فرستادند و تنها براى تحصيل رضاى فرقه دموكرات و كميته دفاع ملى يكى دو تن از صاحبمنصبان را كه با آنها مربوط بودند در زيردست صاحبمنصبان آلمانى در سر كار گذارده ترفيع رتبه دادند .\r\nو بالجمله اداره ژاندارمرى اردوى سرگردان منحل شد و از تمام قسمت‌هاى ژاندارمرى كه مليونها پول صرف تشكيل آن شده بود و بالغ بر ده هزار نفر بودند چيزى كه در قصرشيرين باقى ماند دو سه هزار نفر سوار و پياده بود در تحت رياست\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nكلنل بپ آلمانى و تابينهاى او قواى مجاهدين را هم متفرق كردند و بفاصله كمى از آنها كسى باقى نماند مگر يكعده مختصر كه آنها را با حسين‌زاده بجانب سليمانيه فرستادند و از اين حوزه خارج شدند .\r\nقواى عشيرتى را هم كه همراه اردوى سرگردان بود از قبيل بختيارى و غيره به نرسانيدن حقوق آنها و بدرفتارى با رؤساى ايشان همه را دلسرد كرده هريك از راهى بخانهاى خود بازگشت نمودند رفته‌رفته دائره قواى ايرانى كوچك و ضعيف شد ورود چند فوج قشون عثمانى هم بقصر با مهمات و لوازم كافى و توجه آلمانها بقشون مزبور بضعف قواى ايرانى افزود . دو اردوى كوچك ايرانى هم در خلال اين احوال بقصر وارد شد يكى يكعده سوار خلج بود كه در تحت رياست امير ناصر خلج از راه بروجرد و لرستان به زحمت بسيار خود را بقصر رسانيد و در حقيقت حس وطن‌پرستى آنها را به اين اقدام وادار كرده بود دوم اردوى شكست خورده بيجار بود كه جمعى از مجاهدين با يك قسمت از ژاندارمرى با صاحبمنصبان آلمانى و سوئدى مأمور بيجار كردستان بودند و بىلياقتى رؤساى اروپائى و ايرانى اين اردو آنها را به صورت اسفناكى از بيجار فرار داده بقصرشيرين رسانيد و براى اثبات اين مدعى كافى است كه قشون روس داخل بيجار شده و قسمتى از شهر را تصرف كرده و هنوز رئيس صاحبمنصبان آلمانى اين اردو برهنه در رختخواب خود خميازه مستى و عيش و نوش شب را ميكشيد و با همان صورت از بام خانه خود را بكوچه انداخته با بعضى از هم مشربهاى شب خود فرار كرد عشقى شاعر جوان هم بعنوان مصاحبت و منادمت با آن صاحبمنصب بود و با وضع از هرجهت پريشان خود را بقصر رسانيدند اين اردوى اسير و كشته داده متفرق شده هم آخرين قوه ايرانى بود كه بقصرشيرين رسيد و هرقسمتش منحل شد بنوع خود و از ميان رفت و اما آن اقدام مهم كه بنا بود بشود در ابتداى ورود اردوى سرگردان بقصر نگارنده كمال حيرت را در كار خود داشتم از يكطرف پريشانى احوال عمومى از طرفى اغتشاش احوال شخصى و معلوم نبودن سرانجام كار طورى مرا پريشان خاطر ساخته بود كه وصف كردنى نيست و هرچه ميخواستم يك روشنائى پديد آيد كه بتواند مرا از آن ظلمات حيرت نجات بدهد بدست نميآمد اتفاقا جزو اردوى سرگردان يكى از آشنايان كه با وى الفت\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمختصرى از پيش داشتم و مدتى از هم دور شده بوديم بقصرشيرين آمد و آن ميرزا كريم خان گيلانى بود ( ميرزا كريم خان جوانى است بسن سى و چند سال از خانواده‌هاى محترم گيلان شخصى حساس و خوش قريحه در هنگام انقلاب ايران و خلع محمد عليشاه خدماتى بملت نموده است در اينوقت هم با برادر بزرگتر خود عبد الحسين خان سردار محيى از تهران حركت و باصفهان رفته و با اردوى سرگردان بقصر رسيده است . )\r\nميرزا كريم خان در ابتداى ورود بقصرشيرين با من رشته الفت قديم خود را را محكم كرد من هم ميگشتم كسى را پيدا كنم كه علاوه بر فكر و تدبير داشتن از يكطرف دستش آلوده بگرفتن پول از آلمانها و غيره نشده باشد و از طرفى مقهور عضويت دو فرقه دموكرات و اعتدال و كشمكشهاى شخصى آنها نباشد اين شخص را داراى اين صفات دانسته باهم قرار داديم در راه خاتمه دادن به آن اوضاع ناهنجار و تمركز دادن بقوا در اين آخر نقطه خاك ايران قدمى برداريم ميرزا كريم خان براى مساعدت و همراهى با خيالات من صميمانه حاضر شد و مقررات ما اين گشت .\r\n1 - مسئله فرقه بازيرا از ميان همسفران به كلى لغو نمائيم يعنى عنوان دموكرات و اعتدالى تا آخر جنگ در ميان نباشد .\r\n2 - كميته دفاع ملى لغو شود .\r\n3 - جمعيتى بنام مدافعين وطن تشكيل گردد .\r\n4 - نظام السلطنه را مجبور نمائيم از آن جمعيت يعنى از هيئت منتخبه آنها حرف شنوى نمايد و به اين وسيله نواهاى مختلف را يكى نمائيم و قوه مجريه را به كار اندازيم و بىفاصله شروع باقدام كرديم محمد صفا بيك مستشار سفارت عثمانى در تهران كه اكنون جزو متوقفين قصر است و نژاد ايرانى است با ما همخيال شده ما را مساعدت كرد ( صفا بيك پسر فيضى افندى معلم فارسى مكتب سلطانى اسلامبول است فيضى - افندى از اشخاص وطن‌پرست ايران بود كه سالها در استانبول اقامت داشت و در دائره معارف عثمانيان خدمت ميكرد در سفر اول من باستانبول معلم مزبور با من الفت يافت اينك چند سال است از دنيا رفته صفا بيك جوان تحصيل كرده تربيت شده دوستدار وطن اصلى خويش است در اينوقت كه سروكار ما با عثمانيان زياد مىشود وجود او را در ميانه\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nبا رسميتى كه دارد مغتنم ميشماريم ) .\r\nبفاصله چند روز رفيق چابك تازه من ميرزا كريم خان كاريرا كه به عهده گرفته بود انجام داد منهم وظايف خود را ادا كردم و هريك جمعى را با خود همراه كرده ترتيب كار برهم خوردن تشكيلات سابق و صورت تشكيل جديد معين گشت نظام السلطنه هم كه باور نميكرد از زير فشار زد و خورد فرقه‌ها و از مداخله سرى كميته دفاع ملى در كارها خلاص گردد از شنيدن اين انديشه خوشحال شد و وعده داد با تشكيل تازه همراهى كند .\r\nميرزا كريم خان در اعتداليون نفوذ داشت دمكراتها هم با نگارنده دمخور بودند و تصور ميشد در اين حال زار كه همه دارند و در اين نااميدى كه بر همه مستولى است بتوان روح اتفاق و اتحادى توليد كرد و از آخرين مراحل خاك وطن بيرون نرفت از اينرو قراردادى بشرح ذيل نوشته شد .\r\nبسمه تعالى - چون از تجارب گذشته ثابت گرديده است كه با حالت كنونى از تشكيلات حزبى كه قهرا موجب تقسيم و تجزيه قواى ملى است استفاده و انتفاعى حاصل نشد و براى تأمين و پيشرفت امور لازم است قواى ملى مجتمع و مركزيت حاصل كرده مشتركا و متفقا در راه مصالح و منافع عمومى صرف شود لهذا بعون اللّه تعالى و حسن تائيد امضاكنندگان ذيل كه رؤساء و ليدرهاى دو فرقه اجتماعيون اعتداليون و دموكرات ايران و سائر دستهاى سياسى هستند نظر بمصالح عمومى و منافع مملكتى عازم و مصمم گرديده‌اند مادام كه جنگ برپا و خاك ايران دستخوش تجاوزات دشمن است تشكيلات اختصاصى حزبى را در هرنقطه از نقاط مملكت به كلى الغاء و منسوخ داشته و دو اسم دموكرات ايران و اعتداليون را متروك گذاشته همه عناصر ملى در تحت لواى يگانگى و اتحاد و برادرى و صميميت مجتمع گرديده بنام جمعيت مدافعين وطن با يكديگر مختلط و متصل شده متفقا باداى وظيفه ملى و وطنى خود قيام نمايند و براى انجام اين مقصد مقدس و حفظ ادامه آن تصميم و عهد بشهادت خداوند متعال و رسول اكرم و اولياى اطهار سلام اللّه عليهم اجمعين بديانت و شرافت خود سوگند ياد كرده بشرح مواد ذيل متعهد و متفق ميشوند .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nماده اول - مقصد اين اتحاد مقدس حفظ استقلال سياسى و اقتصادى ايران و قطع نفوذ و استيلاء و تجاوز دشمنان از خاك وطن مىباشد .\r\nماده دوم - مدت دوام اين معاهده تا ششماه پس از اختتام جنگ عمومى و استخلاص خاك ايران از دست دشمن خواهد بود و با موافقت امضاءكنندگان ممكن است مدت معاهده امتداد حاصل كند .\r\nماده سيم - از تاريخ امضاى اين ورقه تا انقضاى مدت اين معاهده تشكيلات فرقتين اجتماعيون اعتداليون و دموكرات ايران متروك و تأسيس هرقسم فرقه و كميته بهر اسم و عنوان از طرف آنها ممنوع بوده همچنين جمعيت‌ها و كميته‌هائيكه سابقا تشكيل يافته است منحل شده تمام اعضاى اين دو فرقه و سائر دسته‌هاى متفرق آنها بنام جمعيت ( مدافعين وطن ) مجتمع و تشكيل خواهد شد .\r\nماده چهارم - غير از اعضاى دو فرقه دموكرات ايران و اجتماعيون و اعتداليون از سائر دسته‌هاى ملى و عناصر صالح مملكت هم هركس داوطلب باشد بعضويت اين جمعيت پذيرفته خواهد شد .\r\nماده پنجم - هيئت مركزى جمعيت مدافعين وطن كه با اكثريت دو ثلث از امضا كنندگان ذيل انتخاب ميشوند اداره جمعيت را مرتب كرده قوانين و نظامنامهاى تشكيلات و تنظيمات جمعيت مدافعين وطن را هيئت مركزى ترتيب داده بموقع اجرا خواهد گذاشت .\r\nماده ششم - هركس از افراد جمعيت بر ضد اين معاهده مقدس قيام و اقدام نمايد يا از مواد معاهده تخلف نمايد پس از محاكمه و ثبوت تخلف خيانت او بعالم اسلاميت و ايرانيت بوسيله جرائد و غيره انتشار داده خواهد شد 21 جمادى الاولى يكهزار و سيصد و سى و چهار ( 1334 ه ) در قصرشيرين .\r\nچون در مجلس نمايندگان مجلس شورايملى اين ورقه عنوان شد كه امضاء گردد بعضى از خودپرستان نادان گفتند امضاء اين ورقه تنها در عهده نمايندگان بوده باشد به اين ملاحظه كه چون هيئت مركزى مدافعين وطن از طرف امضاءكنندگان تعيين مىشود و اگر غير نمايندگان مجلس شوراى ملى در امضاء نمودن آن شركت نمايند شايد\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nاشخاصى را انتخاب ميكنند كه موافق مصالح مملكت نبوده باشد و بالجمله به اين قصد يا بمقاصد ديگر هم كه بود مانع شدند از اينكه كار صورت نوعى حاصل كند و از همه قواى موجود استفاده شود شخصيتها درهم شكسته گردد و دست خدا كه با جماعت است كار روائى نمايد .\r\nاين عنوان كه از مجلس نمايندگان بيرون آمد كاركنانى كه قوت و صلاحيت آنها از اغلب نمايندگان افزون بود خود را دور گرفته هريك ببهانه‌ئى از كار كناره گرفتند و از طرف ديگر نظام السلطنه از من و ميرزا كريم خان بدگمان شد كه شايد اين نقشه براى كوتاه كردن دست او از كار كشيده شده باشد اطرافيان خودپرست او و بعضى از نمايندگان اعتدالى و دمكرات هم كه در اجراى اين نقشه اخلال كرده بودند به آتش بدگمانى او از ما دو نفر دامن زدند و ما مجبور شديم از آخرين امتحان خود هم مأيوس گشته كناره‌گيرى اختيار نمائيم .\r\nضرورة يك عده از اشخاص صالح سياسى و نظامى كه ما در اين انديشه مقدس موافقت كرده تصور مينمودند با اين آخر الدواء مىشود اين محتضر را روح حيات بخشيد همه دلتنگ و نااميد گشته هريك گوشه‌ئى نشستند و بهت شديدى همه را فرا گرفت و هيچكس تكليف خود را نميدانست بماند چگونه بماند برود كجا و چگونه برود .\r\nدر خلال اين احوال ورقه‌ئى بطور شبنامه منتشر گشت كه بعد معلوم شد از طرف مجاهدين آذربايجانى بوده است به صورت ذيل و عاقبت معلوم شد بقلم اسماعيل يكانى نوشته شده است .\r\n\r\nحرفهاى حسابى\r\nبخاطر كه و براى چه ؟ مشتى مردم بدبخت فلكزده از ايرانيان مدتى بود كه آرزوى رسيدن موقع انتقامى از دشمنان ديرين و فرصت فكرى براى آتيه مملكت خودشان مينمودند جنگ فرنك شروع شد سر دشمنان تا اندازه‌ئى كه ميبايست مشغول گرديد آلمانها و اطريشىها و عثمانيها درصدد استفاده از هرشخصى هيئتى ملتى دولتى برآمدند اين مردم صاف و صميمى و ساده‌لوح و بدبخت هم خود را بميان انداخته خيال كردند كه به مجرد هياهوئى ، اغتشاشى ، انقلابى ، اختلالى دشمنان قوى پنجه‌شان مغلوب\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nگريبانشان خلاص و آتيه مملكتشان تأمين خواهد شد بدبختانه گول خورده اشتباه كرده غلط رفته بودند چند دسته ژاندارمرى كه با هزاران خون دلها تأسيس شده بود به روى دولت ياغى شد طاغى شد منحل گرديد مقدارى تفنك و فشنك و توپ شنيدر و غيره كه داشتند بغارت رفت و چپاول گرديد و در گرو ماند و بدست دزدان و يغماگران و قطاع الطريق افتاد و تلف گشت .\r\nجان جوانهاى باحس و حرارت و فعال و رشيد در درياهاى ريك در دشتهاى پر از برف يا در زير دانهاى شرنبل دشمن بىهيچ خدمت حقيقى بملك و ملت خود و بمحض هدر از ميان رفت بقية السيفشان با هزاران زحمت تحمل ناكردنى كه نه سالدات روس در باطلاقهاى ( مازورى ) و نه عسكر عثمانى در شبه جزيره ( سينا ) امثال آن مشقتها را ديده خود را بحدود مملكت خويش رسانيده با يك حالت اسفناك فلاكت‌آميزى بانقراض ملك و ملت خود مبهوتانه تماشا مينمايند دولتشان ضعيف بوده از پا درآمد ملتشان فلاكت زده بود به هلاكت رسيد از تهران تا كاشان و اصفهان از قزوين تا همدان و كرمانشاهان از سلطان‌آباد عراق تا بروجرد و خرم‌آباد از شيراز تا كرمان و سيستان اول پايمال خودى بعد لگدكوب بيگانه گرديد براى چه و بخاطر كه .\r\nهمه اين گروه بدبخت فلكزده گول خورده خانه خراب شده ويلان و سرگردان مانده حق همچه سئواليرا دارند از بداخلاقترين مجاهدين تا منزه‌ترين تربيت‌شدگان از وحشىترين كرد تا متمدنترين عالم از بىخبرترين دهاتى تا متمولترين اعيان و اشراف مملكت حتى تا اطفال نابالغ و زنهاى خانه‌نشين حق اين سئوال را دارند كه براى چه و بخاطر كه ؟ راحت ما برهم خورد امنيت ما سلب شد حال ما منقلب استقبال ما تيره و تاريك گرديد وضع زندگانى ما بد بود بدتر شد مليت ما در معرض تهديد بود دچار خطر گرديد اساس استقبال ما متزلزل بود زيروزبر شد دولت ما در مخاطره بود مستأصل و منقرض گرديد براى چه و بخاطر كه ؟\r\nاين همه فلاكتها بدبختيها بر سر ما آمد چرا ؟ ويلان شديم چرا ؟ سرگردان شديم چرا ؟ بىخانمان شديم چرا ؟ محروم و مأيوس بخرابهاى قصر پناه آورديم از مليت چندين هزار ساله جز اسمى و از ممالك محروسه جز رسمى باقى نماند آن هم با وضعى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمشوش با آتيه تاريك و بالجمله با هرفلاكت و سفالت طاقت‌شكن .\r\nهيچ قوه قاهره هيچ پنجه آهنين هيچ قدرت شدادى هيچ استبداد فرعونى نميتواند حق اين سئوال مشروع را از ايرانيها سلب نمايد موقع آن نيست كه ايرانيان منتظر تفنن حضرت اشرف‌ها - ريا و تدليس حجة الاسلام‌نماها . خودستائى امرا و سردارهاى دروغى حقه‌بازى شارلاتانها ، منفعت‌پرستى اراذل ، رجاله‌بازى اوباش ، سست عنصرى جوانهاى جبون كم‌جرئت خاكنشين مذلت گزين بىهمه نوع حقيقت و اخلاق و جسارت بنشينند تا كى آلت دست اين و آن بايد شد تا چند بگاو سالهاى سامرى بايد پرستش كرد و آنها را بمقام معبوديت رسانيد براى چه بخاطر كه ؟\r\nهيچ ملت را همچو فلاكت رخ نداده كه از حالت طبيعى درنيايد ديوانه نشود همه ملاحظات را پشت سر نيندازد گاو سالهاى سامرى ، رؤساى ناقابل ، پيشوايان دروغى را زير پاى خود ننهد اين موقع است كه حكميت با مشتى پا برهنه است اينموقع است كه محكوميت نصيب حكام خودبين منفعت‌پرست وجدان‌فروش است در اين موقع كه ملتها سلاطين خود را از اورنگ برمياندازند وزراى خود را از مسند برميدارند وكلاى خود را كشتار ميكنند بر همه كس و بر همه چيز پشت پا ميزنند و آنوقت گوشه گليم خود را گرفته از آب درميآورند ايرانيان حق دارند و بايد بپرسند براى چه و بخاطر كه بدين روز سياه افتاديم آيا براى سلامت مملكت و استقلال قوميت خودمان كو ؟\r\nبموجب كدام معاهده ؟ آيا باميد مدافعه از تجاوزات دشمن كو ؟ بموجب كدام كمك معاونت مادى و معنوى ؟ آيا بآرزوى حفظ تماميت ملكى وطن كو ؟ بتأمين كدام ضمانت رسمى . . . آيا بخاطر آلمانها و عثمانيها باز براى چه ؟ كدامين معاهده را با دولت ما بستند كدامين قواى رسمى را با هيتهاى منتخبه ما گذاردند ؟ كدامين وعده‌ها را دادند و وفا كردند ؟ كدامين حرف را زدند و از عهده‌اش برآمدند ؟ با عين الدوله كدام قرار را دادند ؟ با مستوفى الممالك كدام ؟ با كميته دفاع ملى كدام ؟ با هيئت ايكس كدام ؟ كمك ماليشان كو صاحبمنصبان كافى مقتدر توپهاى شنيدر و ماكزيم مليونها پول وافر آنها كه وعده ميدادند كو و كجاست ؟ سيزده هزار تفنگشان كه شهرت دروغى در پنج ماه قبل بكرمانشاهان رسيده بود كجا شد افراد ژاندارمها چرا لخت و عور و گرسنه و بىفشنگ\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nهستند چرا اسبهاى ژاندارمها از بىنعلى چلاق شده چرا اغلب از ژاندارمها بىاسلحه هستند چرا داوطلبها كه داخل نظام شده‌اند بواسطه نبودن اسلحه و اسباب جاى اينكه بميدان جنگ بروند خاكروبه منزل كلنل بپ آلمانيرا پاك ميكنند و سنگريزهاى روى راه قصر را برميچينند چرا ؟ چرا ؟ چرا ؟ باز براى چه و بخاطر كه ؟ موقع آن است كه ايرانيان بيست و پنج نفر از نمايندگان مجلس را كه در قصر جمعند و هيئت مشاوره را كه انتخاب كرده‌اند مجبور كنند اين سئوالات را از مراجع لازمه بپرسند اگرچه جواب همه منفى است و حتما منفى است ولى در نتيجه تكليف آخرى آنها معين خواهد شد و اگر چنانچه خدمتى بملك و ملت خودشان نميتوانند بكنند لااقل براى پر كردن جيب دو سه نفر منفعت‌پرست بيش از اين آلت دست اجانب نشده و زياده بر اين متحمل اينهمه زحمتها و مشقتها و فلاكتها سفالتها نشوند .\r\nنظام السلطنه از انتشار اين شبنامه بينهايت نگران شد و چون در تعاقب اقدامات ما و بىنتيجه ماندن آنها بود تصور و اظهار كرد اين شبنامه بدستور من نوشته شده است در صورتى كه من مطالب خود را گرچه از اينها سختتر بود حضور او علنا ميگفتم حاجت نبود بشبنامه اظهار نمايم بهر حال از اين پيش‌آمد بعلاوه بر يأسى كه از اقدامات اساسى حاصل شده بود توقف قصر شيرين را ديگر بر خود روا نديده با نهايت افسردگى روانه خانقين گشتيم .\r\nاينجا جلد سيم كتاب خود را خاتمه داده بنگارش جلد چهارم ميپردازم\r\n\r\n","description":"","footnote":"","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n\r\n\r\nفهرست اعلام ( جلد سوم )\r\n\r\n","description":"","footnote":"","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\nفهرست اعلام\r\n\r\nآ\r\nآدلر ( مادام ) 189\r\nآدلر ( پروفسور ) 171 ، 185 ، 186\r\n\r\nالف\r\nابو الهدى ( شيخ ) 44\r\nاجاق ، سيد اسماعيل 326\r\nاجاق ، سيد حسن 326 ، 340\r\nاحتشام السلطنه 101\r\nاحتشام الملك ، على مراد خان 341\r\nاحمد رضا بيك 75 ، 79 ، 80 ، 81 ، 82 ، 103\r\nاحمد شاه 128 ، 160 ، 177 ، 221 ، 240 ، 254 ، 263 ، 264 ، 265 ، 266 ، 271 ، 281 ، 284 ، 318\r\nاحمدوند ، جوانمير 346\r\nارسلان 80\r\nارشد الدوله 195\r\nارفع الدوله ، ميرزا رضا خان 24 ، 27 ، 29 ، 50 ، 52 ، 69 ، 70 ، 71 ، 72 ، 109 ، 219\r\nاسپله ( مسيو ) 168 ، 169 ، 194\r\nاسترآبادى ، شيخ حسن 357\r\nاسدآبادى ، سيد جمال الدين 41\r\nاسعد پاشا 89 ، 90\r\nاسمعيل خان 73\r\nاصفهانى ، ميرزا حبيب 108\r\nاصفهانى ، ميرزا حسن خان 12\r\nاعظم السلطنه كاكاوند 338\r\nاعظم الدوله ، دكتر خليل خان 162\r\nاقبال الدوله غفارى كاشانى 323 ، 326 ، 327 ، 328 ، 329 ، 331 ، 340\r\nاكبر ميرزا 349 ، 350 ، 354\r\nامام جمعه ، حاج ميرزا ابو القاسم 43\r\nامان اللّه ( ميرزا ) 201\r\nامير اعظم ، سليمان 140 ، 319\r\nامير افخم 308\r\nامير بهادر 43 ، 94 ، 95\r\nامير حشمت 309 ، 357 ، 360\r\nامير معظم ، عباس خان 341 ، 349\r\nامير مفخم 107 ، 349\r\nامين التجار تبريزى ، ميرزا محسن 156\r\nامين الدوله ، ميرزا على خان 57\r\nامين السلطان ، ميرزا على اصغر خان 11 ، 57 ، 58 ، 114 ، 219\r\nامين الملك ، حسن خان 130 ، 137\r\nامين فتوى 88\r\nانور بيك 82\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nايزدى ، ميرزا سليم خان 13\r\nايلبرگ 320\r\nايلخانى 349\r\n\r\nب\r\nباقر خان 103 ، 133 ، 135 ، 136 ، 139\r\nبپ ( كلنل ) 319 ، 320 ، 330 ، 335 ، 336 ، 340 ، 341 ، 344 ، 349 ، 350 ، 351 ، 352 ، 354 ، 355 ، 356 ، 361 ، 362 ، 369\r\nبحر العلوم 95\r\nبختيارى ، ابو القاسم خان 337 ، 350 ، 354\r\nبختيارى ، يد الله خان 308 ، 349\r\nبراون ، ادوارد 112 ، 198 ، 205 ، 206 ، 207 ، 208 ، 209 ، 253\r\nبرهان الدين ( پرنس ) 52\r\nبزانت ، آنى 188\r\nبستانى ، سليمان 171\r\nبشير الممالك 321\r\nبناپارت ( پرنس ) 255\r\nبناپارت ، ناپلئون 120\r\nبهبهانى ، سيد عبد اللّه 102 ، 116 ، 126 ، 128 ، 129 ، 135 ، 136 ، 137 ، 147\r\nبهمن ، ميرزا على اكبر خان 15 ، 115\r\n\r\nت\r\nتبريزى ، حاج ميرزا ابراهيم 41\r\nتبريزى ، شيخ اسد الله 69\r\nتبريزى ، ميرزا قاسم خان 357\r\nتبريزى ، مير هاشم 203\r\nتربيت ، ميرزا محمد على خان 101\r\nتقى اف ، حاج زين العابدين 15 ، 117\r\nتقىزاده ، سيد حسن 35 ، 115 ، 119 ، 120 ، 121 ، 135 ، 136 ، 137 ، 145 ، 201 ، 205 ، 206 ، 209 ، 289\r\nتوفيق پاشا 81 ، 85\r\nتوفيق ، دكتر رضا 171 ، 190\r\nتهرانى ، حاج ميرزا خليل 55\r\nتهرانى ، على خان 112\r\n\r\nث\r\nثقة الاسلام 203\r\n\r\nج\r\nجاهد ، حسين 77 ، 80 ، 82\r\nجواد بيك 52 ، 81 ، 89\r\nجوزانى ، شكر اللّه خان 349\r\n\r\nچ\r\nچليپانلو ، رحيم خان 72 ، 124 ، 125 ، 132 ، 200\r\nچنارى ، عباس خان 107\r\n\r\nح\r\nحسن ( حاج ميرزا ) 200\r\nحسن‌زاده 309\r\nحسين خان 29\r\nحسين خان ( مير سيد ) 330 ، 350\r\nحسين‌زاده 357 ، 360 ، 362\r\nحسين‌زاده ، على بيك 15\r\nحكيم الملك ، ميرزا ابراهيم خان 120 ، 157 ، 290\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nحكمت ، نظام الدين 357\r\nحلمى پاشا ، حسين 79 ، 81\r\n\r\nخ\r\nخراسانى ، آخوند ملا محمد كاظم 32 49 ، 55 ، 56 ، 103\r\nخسروى ، محمد باقر ميرزا 326\r\nخطيب الممالك 52\r\nخلج ، امير ناصر 362\r\nخليل پاشا 355\r\nخيابانى ، عبد اللّه خان 315\r\n\r\nد\r\nدامغانى ، شيخ محمود 15\r\nدانش ، حسين خان 28 ، 76\r\nدستورنل 188\r\nدولت‌آبادى ، ميرزا احمد 51\r\nدولت‌آبادى ، حاج ميرزا على محمد 120 ، 332\r\nدولت‌آبادى ، فخر الزمان 260\r\nدولت‌آبادى ، مجد الدين 254 ، 277 ، 278\r\nدولت آبادى ، حاج ميرزا هادى 50 ، 62\r\nدولت آبادى ، حاج ميرزا يحيى 153 ، 180\r\nدوماره ( ماژور ) 308 ، 335 ، 336\r\nدهخوارقانى ، شيخ رضا 331\r\nدهخدا ، ميرزا على اكبر خان 101 ، 111\r\n\r\nر\r\nربيع‌زاده ، هاشم آقا 99\r\nرزن ( دكتر ) 112\r\nرشاد خان ، سلطان محمد 90\r\nرشيد السلطان 177 ، 195\r\nرشيد الملك 201\r\nرضا پاشا 80\r\nرضا خان ( دكتر ) 68 ، 69\r\nرضا خان ( ميرزا ) 12\r\nرضا قلى خان ( حاج ) 108\r\nرفعت پاشا 63 ، 103\r\nرفيق بيك ( شهبندر ) 328 ، 329 ، 340\r\nرؤف بيك ، حسين 288 ، 324 ، 341\r\nريس ( پرنس ) 300 ، 304 ، 318\r\n\r\nز\r\nزند ، حسن خان 349\r\nزنگنه ، سردار اجلال 340\r\n\r\nژ\r\nژرژ پنجم 160 ، 162 ، 164 ، 165 ، 219\r\n\r\nس\r\nسازانوف 198 ، 238\r\nسالار الدوله 176 ، 177 ، 183 ، 191 ، 192 ، 195 ، 210 ، 214 ، 215 ، 323\r\nسالار حشمت ، فريدون 105\r\nسالار ظفر ، حسين خان 347\r\nسالار لشگر 302\r\nسالار مسعود 349\r\nسالار ناصر 349\r\nسالار همايون 349\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nسپهدار اعظم ، محمد ولى خان 110 ، 115 ، 120 ، 121 ، 122 ، 123 ، 124 ، 125 ، 126 ، 127 ، 128 ، 129 ، 130 ، 131 ، 133 ، 134 ، 135 ، 136 ، 137 ، 138 ، 139 ، 140 ، 141 ، 143 ، 146 ، 152 ، 160 ، 176 ، 177 ، 213 ، 216 ، 217 ، 294 ، 295 ، 311\r\nستار خان 93 ، 103 ، 125 ، 133 ، 135 138 ، 139\r\nسرجى 189\r\nسردار اسعد ، اسفنديار خان 107\r\nسردار اسعد ، حاج على قلى خان بختيارى 104 ، 105 ، 106 ، 110 ، 120 ، 121 ، 122 ، 123 ، 125 ، 126 ، 127 ، 129 ، 131 ، 132 ، 133 ، 134 ، 135 ، 136 ، 137 ، 138 ، 139 ، 140 ، 160 ، 161 ، 162 ، 213 ، 214 ، 215 ، 216 ، 217 ، 220 ، 221\r\nسردار افخم ، آقا بالا خان 14 ، 15 ، 68 ، 118\r\nسردار اقبال ، عباس خان 319\r\nسردار امجد حسن‌وند 316 ، 319\r\nسردار بهادر ، جعفر قلى خان 132 ، 217\r\nسردار سعيد افشار 357\r\nسردار ظفر 349\r\nسردار محتشم ، غلامحسين خان 104 ، 107 ، 214 ، 217\r\nسردار محيى - معز السلطان\r\nسردار مقتدر ، على اكبر خان سنجابى 336 ، 338 ، 347\r\nسردار منصور 129 ، 132 ، 134\r\nسردار ناصر ، قاسم خان 336 ، 347\r\nسردار نصرت ، نظر على خان 358 ، 359\r\nسردار همايون 118\r\nسعد الدوله ، ميرزا جواد خان 69 ، 70 ، 71 ، 72 ، 96 ، 98 ، 104 ، 107 ، 215 ، 221 ، 222 ، 238 ، 287 ،\r\nسعد السلطنه ، باقر 11 ، 12\r\nسعدى 266\r\nسعيد پاشا 75\r\nسلماس ، سعيد 41 ، 72\r\nسليمان ( ميرزا ) 289 ، 293 ، 357\r\nسليمان ميرزا - محسن\r\nسن‌سن 342\r\nسهم الملك 303\r\n\r\nش\r\nشجاع الدوله ، صمد خان 72 ، 75 ، 176 ، 200 ، 217 ، 266 ، 271\r\nشريف العلما 18\r\nشريف‌زاده ، ميرزا محمد 18\r\nشعاع السلطنه ، ابو الفتح ميرزا 195 ، 196 ، 289\r\nشكوه همايون 340\r\nشوستر ( مستر ) 191 ، 192 ، 193 ، 196 ، 199 ، 209 ، 284\r\nشوكت بيك 352\r\nشونمان ( مسيو ) 301 ، 360 ، 361\r\nشيبانى ، حبيب الله خان 197 ، 356\r\nشيخ الاسلام ، شيخ جمال الدين 53 ، 54 ، 55 ، 56 ، 57 ، 62 ، 63 ، 64 ، 67 ، 78\r\nشيخ الاسلام ، ضياء الدين افندى 78 ،\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n81 ، 88 ، 89\r\nشيخ الاسلام ، ميرزا مسعود 95\r\n\r\nص\r\nصادق اف ، محمد تقى 17\r\nصارم ، مصطفى خان 277\r\nصباح الدين ( پرنس ) 38 ، 41 ، 42 ، 45 ، 77 ، 90\r\nصدر العلماء 64\r\nصفا بيك ، محمد 340 ، 363\r\nصمصام السلطنه ، نجفقليخان 104 ، 139 ، 177 ، 197 ، 201 ، 202 ، 214 ، 215 ، 216 ، 217 ، 221 ، 227 ، 294\r\nصمصام الملك 303\r\nصمصام الممالك ، شير خان 336 ، 346 ، 347 ، 354\r\nصنيع الدوله ، مرتضى قلى خان 131 ، 136 ، 137 ، 141 ، 142 ، 146 ، 156 ، 158 ، 159\r\nصور اسرافيل ، ميرزا جهانگير خان 42\r\nصولت الدوله ، اسمعيل خان 126 ، 214\r\n\r\nض\r\nضرغام السلطنه بختيارى 134 ، 135 ، 139\r\nضياء السلطان 105\r\n\r\nط\r\nطالب اف ، ملا عبد الرحيم 113 ، 114 ، 124\r\nطباطبائى ، سيد عبد العظيم خان 107\r\nطباطبائى ، سيد محمد 332\r\nطباطبائى ، ميرزا محمد صادق 68 ، 69 ، 71 ، 120 ، 333 ، 357\r\nطلعت بيك 63 ، 68 ، 75 ، 82 ، 103 ، 110\r\nطومانيان ( مسيو ) 190\r\n\r\nع\r\nعباس خان 142\r\nعباس ( شاه ) 21 ، 39\r\nعباس ميرزا 94 ، 298\r\nعبد الجليل ( شيخ ) 12\r\nعبد الحميد ثانى ( سلطان ) 25 ، 38 ، 47 ، 51 ، 53 ، 55 ، 56 ، 65 ، 79 ، 82 ، 83 ، 84 ، 88 ، 89 ، 90 ، 91 ، 92 ، 98 ، 108 ، 109 ، 111 ، 144\r\nعبد الحميد ( ميرزا ) 201\r\nعبد الرحيم 89\r\nعبد العزيز ( سلطان ) 44 - 52\r\nعبد القادر ( شيخ ) 111\r\nعبده ، شيخ محمد 54\r\nعبيد الله ( شيخ ) 111\r\nعدالت تبريزى ، ميرزا سيد حسين خان 157\r\nعز الممالك 331\r\nعشقى 362\r\nعضد الملك ، على رضا خان 110 ، 128 ، 134 ، 136 ، 140 ، 152 ، 263\r\nعظيم‌زاده 132\r\nعلاء الدوله 98\r\nعلاء السلطنه ، ميرزا محمد على خان 150 ، 160 ، 162 ، 227 ، 284\r\nعليرضا پاشا 78 ، 80\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nعماد الدوله 326\r\nعمو اوغلى ، حيدر خان 124 ، 354\r\nعين الدوله ، عبد المجيد ميرزا 23 ، 29 ، 72 ، 75 ، 92 ، 95 ، 99 ، 201 ، 227 ، 228 ، 287 ، 288 ، 290 ، 295 ، 368\r\n\r\nغ\r\nغفار خان ( ميرزا ) 181 ، 194\r\nغلامرضا خان 359\r\n\r\nف\r\nفتحى بيك 90\r\nفراى 253\r\nفرسته ( پروفسور ) 189\r\nفرمانفرما ، عبد الحسين خان 96 ، 127 ، 137 ، 201 ، 210 ، 287 ، 288 ، 290 ، 295 ، 302 ، 309 ، 318 ، 325 ، 326 ، 340\r\nفوزى بيك 327 ، 329 ، 340 ، 352 ، 355 ، 356\r\nفهمى بيك ، حسن 79\r\nفيضى افندى 363\r\n\r\nق\r\nقراگوزلو ، يحيى خان 155\r\nقربانعلى ( ملا ) 132\r\nقريپت ( مسيو ) 42\r\nقزوينى ، ميرزا احمد خان 331\r\nقزوينى ، ميرزا محمد بن عبد الوهاب 112 ، 198\r\nقوام الدوله 217\r\nقوام السلطنه ، ميرزا احمد خان 136 ، 137\r\nقوام العلماء ، آقا محمد على 326\r\nقوام الملك شيرازى 214\r\n\r\nك\r\nكاشانى ، امير سهام الدين خان 157\r\nكاشانى ، سيد فاضل 332\r\nكاشى ، ماشا الله خان 309 ، 349\r\nكاشى ، نائب حسين 133 ، 140 ، 349\r\nكاظم آقا 95\r\nكامل پاشا 52 ، 78 ، 79 ، 81\r\nكانيتز ( كنت ) 304 ، 308 ، 311 ، 313 ، 316 ، 317 ، 318 ، 319 ، 320 ، 321 ، 322 ، 327 ، 360 ، 361\r\nكردستانى ، اسد الله خان 120\r\nكرمانى ، ميرزا آقا خان 28 ، 41 ، 108\r\nكرندى ، على مردان خان 347 ، 348\r\nكريم خان ( ميرزا ) 118\r\nكزازى ، سيد حسين 331\r\nكلتز پاشا 318 ، 354 ، 355 ، 361\r\nكلوپ ، ميرزا محمد على خان 331 ، 333\r\nكلهر ، جوانمير خان 319\r\nكمال ، على 77\r\n\r\nگ\r\nگرى ، ادوارد 204\r\nگوران ، رشيد السلطنه 342\r\nگيلانى ، حاج شيخ اسمعيل 332 ، 333 ، 353\r\nگيلانى ، پور داود 328\r\nگيلانى ، ميرزا كريم خان 357 ، 363 ، 364 ، 366\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nل\r\nلارى ، آقا سيد عبد الحسين 72\r\nلجيتم 188\r\nلحتيم ( ژنرال ) 187\r\nلنج ( مستر ) 206 ، 207\r\nلوبه ( مسيو ) 255\r\nلوشان ( پرفسور ) 189\r\n\r\nم\r\nمارى ( ملكه انگليس ) 164\r\nمازندرانى ، شيخ عبد اللّه 32 ، 49 ، 56\r\nما فى ، محمد على خان 333\r\nما فى - نظام السلطنه\r\nماكدونالد ، رامزى 207\r\nمجتهد رشتى ، حاجى ميرزا محمد رضا 14\r\nمجدى افندى 75\r\nمحتشم السلطنه ، ميرزا حسن خان 290\r\nمحسن ، سليمان ميرزا 120 ، 333 ، 357\r\nمحمد تقى خان آذربايجانى ( كلنل ماژر ) 330 ، 349 ، 354 ، 356\r\nمحمد توفيق پاشا 108\r\nمحمد حسن ميرزا ( وليعهد ) 128 ، 285\r\nمحمد حسين ، ميرزا خليل 32\r\nمحمد خامس ( سلطان عثمانى ) 90 ، 97\r\nمحمد على بيك ( شهبندر ) 103\r\nمحمد على خان ( ميرزا ) 303\r\nمحمد على شاه 58 ، 59 ، 68 ، 75 ، 83 ، 92 ، 102 ، 103 ، 105 ، 109 ، 110 ، 111 ، 119 ، 126 ، 130 ، 151 ، 160 ، 176 ، 177 ، 183 ، 191 ، 192 ، 195 ، 196 ، 200 ، 201 ، 214 ، 215 ، 217 ، 263 ، 284 ، 363\r\nمحمد هاشم 28\r\nمحمود پاشا 38 ، 44 ، 45 ، 46\r\nمحمودزاده همدانى ، ابو القاسم خان 12\r\nمحمود شوكت پاشا 82 ، 85 ، 88 ، 97 ، 98\r\nمخبر السلطنه ، مهديقلى خان 35 ، 101 ، 110 ، 111 ، 125 ، 200 ، 201 ، 215 ، 320\r\nمدحت پاشا 44 ، 45\r\nمدحت ، ميرزا تقى خان 10\r\nمدرس ، سيد حسن 357\r\nمراغه‌اى ، حاج زين العابدين 33 ، 36 ، 37 ، 52 ، 69\r\nمرتضى قلى خان 105\r\nمرنا ( بلژيكى ) 271\r\nمساوات ، سيد محمد رضا 120 ، 331 ، 354\r\nمستشار الدوله ، ميرزا صادق خان 128 ، 141 ، 148 ، 290\r\nمستوفى الممالك 96 ، 136 ، 137 ، 140 ، 141 ، 157 ، 213 ، 228 ، 239 ، 240 ، 271 ، 285 ، 287 ، 288 ، 289 ، 290 ، 291 ، 292 ، 293 ، 295 ، 301 ، 309 ، 311 ، 312 ، 368\r\nمشار الدوله شيرازى 331\r\nمشير ادهم پاشا 81\r\nمشير الدوله ، ميرزا حسن خان 17 ، 96 ، 108 ، 285 ، 286 ، 287 ، 288 ، 295\r\nمشير السلطنه 29 ، 30 ، 42 ، 95\r\nمشير الملك ، ميرزا مهدى خان 112 ،\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n150 ، 153 ، 154 ، 163 ، 164 ، 194\r\nمظفر الدينشاه 57 ، 58 ، 59 ، 75 ، 114 ، 289\r\nمظفر الملك 304\r\nمعاضد السلطنه ، ابو الحسن خان 74 ، 101 ، 111 ، 120\r\nمعتضد نظام خلج ، حبيب اللّه خان 107 ، 303\r\nمعتمد التجار ، حسين خان 15\r\nمعتمد التجار ، ميرزا محسن ، 17 ، 148\r\nمعتمد الدوله 298\r\nمعتمد خاقان ، شكر الله خان 106 ، 107 ، 142 ، 145 ، 217\r\nمعز السلطان ، ميرزا عبد الحسين خان ( سردار محيى ) 68 ، 95 ، 118 ، 120 ، 121 ، 124 ، 125 ، 126 ، 129 ، 133 ، 134 ، 135 ، 137 ، 138 ، 139 ، 357 ، 363\r\nمعظم الملك 107\r\nمفتح الملك 162\r\nمفخم الدوله 221\r\nملك المتكلمين 41\r\nملك نياز خان 341\r\nممتاز الدوله ، ميرزا اسمعيل خان 34 ، 141 ، 219\r\nممتاز السلطنه ، صمد خان 197 ، 198 ، 218 ، 219\r\nممتحن السلطنه 19 ، 20\r\nمنتظم الدوله ، هژير السلطنه 105\r\nمنصور السلطنه 157\r\nمؤتمن الملك ، ميرزا حسين خان 96 ، 295\r\nموقر السلطنه 130\r\nمهندس الممالك كاشانى ، ميرزا نظام - الدين خان 96 ، 276 ، 277\r\nمير عماد 12\r\n\r\nن\r\nنادر شاه 31\r\nناصر الاسلام گيلانى 120 ، 332\r\nناصر الدينشاه 41 ، 57 ، 114 ، 204\r\nناصر الملك ، ميرزا ابو القاسم خان 96 ، 124 ، 127 ، 136 ، 140 ، 141 ، 143 ، 146 ، 155 ، 157 ، 158 ، 160 ، 197 ، 199 ، 200 ، 209 ، 213 ، 214 ، 215 ، 216 ، 217 ، 218 ، 219 ، 220 ، 221 ، 222 ، 223 ، 224 ، 225 ، 226 ، 227 ، 228 ، 237 ، 238 ، 240 ، 241 ، 242 ، 254 ، 263 ، 265 ، 266 ، 271\r\nناظم السلطنه 130\r\nناظم پاشا 78 ، 79 ، 80\r\nنائب السلطنه ، كامران ميرزا ، 95 ، 96\r\nنديم باشى ، ميرزا ضياء الدين 15\r\nنصر الله خان 303\r\nنصرة الدوله ، فيروز ميرزا 221\r\nنصرة السلطنه ، ميرزا محمد على خان 248\r\nنظام السلطنه ما فى 214 ، 304 ، 306 ، 307 ، 311 ، 312 ، 313 ، 315 ، 316 ، 317 ، 318 ، 319 ، 320 ، 321 ، 322 ، 323 ، 327 ، 328 ، 329 ، 330 ، 331 ، 332 ، 333 ، 335 ، 336 ، 337 ، 338 ، 339 ، 340 ، 341 ، 347 ، 348 ، 349 ، 350 ، 351 ، 352 ، 353 ، 354 ،\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n355 ، 356 ، 359 ، 360 ، 361 ، 363 ، 364 ، 366 ، 369\r\nنظيف ، سليمان 76\r\nنواب التوليه 332\r\nنواب ، حسين قلى خان 120 ، 137\r\nنويرى ، شيخ اسماعيل 201\r\nنور الدين ( آقا ) 303\r\nنورى ، ميرزا ابو القاسم خان 95\r\nنورى ، شيخ فضل الله 43 ، 111 ، 129 ، 203\r\nنيكلا ( مسيو ) 255\r\n\r\nو\r\nواسل ( دكتر ) 318 ، 340 ، 344 ، 353\r\nواعظ ، سيد جمال الدين 41 ، 162 ، 308\r\nواعظ ، ميرزا محمد على 162\r\nوثوق الدوله ، حسن خان 131 ، 136 ، 239 ، 266 ، 311\r\nوحيد الملك ، ميرزا عبد الحسين خان 120 ، 331\r\nوردال ( لرد ) 186\r\nوزيرزاده ، ميرزا على محمد خان 120 ، 137\r\nو لئون بورجيا ، كنتانت 188\r\nويلهلم 141\r\n\r\nه\r\nهمدانى ، امير نظام 96\r\nهمدانى ، ميرزا عبد الرزاق خان 137\r\nهندى ، سيد عبد المجيد 170\r\n\r\nى\r\nيار محمد خان 210 ، 323\r\nيالمارسون ( ژنرال ) 228\r\nيپرم خان 132 ، 137 ، 139 ، 215\r\nيحيى ( حاج ميرزا ) 190\r\nيحيى خان 337\r\nيزدى ، آقا سيد كاظم 32\r\nيكانى ، اسماعيل 366\r\nيمين الاسلام كردستانى ، حاج شيخ حسن 54\r\nيمين نظام ، عبد الحميد خان ( سردار مقتدر ) كاشانى 327 ، 329\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n\r\n","description":"","footnote":"","page_name":" 382 ","page_number":382}
  ]