[
  {"content":"\r\n\r\nجلد دوم\r\nكتاب\r\nتذكرة الأولياء\r\nمن تصنيف\r\nالشيخ أبى حامد محمد بن أبى بكر ابراهيم الشهير بفريد الدين\r\nعطار النيسابورى\r\nكه در قرن سابع هجرى نوشته شد\r\nو حالا بتاريخ 1225 هجرى مطابق 7 : 19 ميلادى\r\nبسعى و اهتمام و تصحيح\r\nاقل عباد\r\nرنولد الن نيكلسون\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nتذكرة الاولياء\r\nنوشته فريدالدين عطار نيشابورى\r\nمصحح رنولد نيكلسون\r\nدنياى كتاب\r\nچاپ دوم\r\nتيراژ 3000 نسخه\r\nچاپخانه دو هزار\r\nحق چاپ محفوظ است\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\n[ القسم الثاني 
  ]\r\n\r\n41 ذكر احمد بن عاصم انطاكى ، رحمة اللّه عليه\r\nآن امام صاحب صدر ، آن همام بسيار قدر ، آن مبارز جدّ و جهد ، آن مجاهد اهل عهد ، آن مقدّس عالم پاكى ، احمد بن عاصم الانطاكى - رحمة اللّه عليه - از قدماء مشايخ و از كبار اوليا بود . و عالم بود به انواع علوم ظاهر و باطن . مجاهده‌يى تمام داشت ، و عمرى دراز يافت و اتباع تابعين را يافته بود و مريد محاسبى بود و بشر و سرّى و فضيل را يافته . و ابو سليمان دارائى او را « جاسوس القلوب » خواندى از تيزفراستى او . و او را كلماتى عالى است و اشارتى بديع لطيف ، چنان كه از او پرسيدند كه : « تو مشتاق خدايى ؟ » . گفت : « نه » . گفتند : « چرا ؟ » . گفت : « به جهت آن كه شوق به غايب بود امّا چون غايب حاضر شود ، كجا شوق بود ؟ » .\r\nگفتند : « معرفت چيست ؟ » . گفت : « مدارج آن سه است : به درجهء اوّل اثبات وحدانيّت واحد قهّار و درجهء دوّم بريده كردن دل از ما سوى اللّه ، درجهء سيّوم آن كه هيچ‌كس را از عبارت كردن آن راه نيست . و من لم يجعل اللّه له نورا فما له من نور » .\r\nگفتند : « علامت محبّت چيست ؟ » . گفت : « آن كه عبارت او اندك بود و تفكّر او دايم و خلوت او بسيار و خاموشى او پيوسته . چون به دو درنگرند ، او نبيند و چون بخوانند ، نشنود و چون مصيبتى رسد ، اندوهگين نشود و چون صوابى روى در او نهد ، شاد نگردد و از هيچ‌كس نترسد و به هيچ‌كس اوميد ندارد » .\r\nگفتند : « خوف و رجا چيست ؟ و علامت هر دو كدام است ؟ » . گفت : « علامت خوف گريز است و علامت رجا طلب است و هر كه صاحب رجاست و طلب ندارد دروغ زن است و هر كه صاحب خوف است و گريز ندارد ، كذّاب است » . و گفت :\r\n« راجىترين مردمان به نجات ، كسى را ديدم كه ترسناك‌تر بود بر نفس خويش [ كه 
  ] نبايد كه نجات نيابد ، و ترسناك‌تر خلق به هلاك كسى را\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nيافتم كه امين‌تر بود بر نفس خود . آن نديدى كه يونس - عليه السّلام - چون چنان گمان برد كه حق - تعالى - عتاب نكند ، چگونه عقوبت روى در وى نهاد ؟ » . و گفت : « كمترين يقين آن است كه چون به دل رسد ، دل را پرنور [ كند 
  ] و پاك كند از وى هرجا كه شكّى است ، تا از دل شكر و خوف خداى - تعالى - پديد آيد ؛ و يقين ، معرفت عظمت خداى - تعالى - بود ، و بر قدر عظمت خداى تواند بود ، و عظمت معرفت عظمت خداى بود » .\r\nو گفت : « چون با اهل جدّ نشينيد ، به صدق نشينيد كه جاسوس دلهااند . در دلهاى شما روند و بيرون آيند » . و گفت : « نشان رجا آن است كه چون نيكويى به دو رسد ، او را الهام شكر دهند با اوميد تمام نعمت از خداى - تعالى - و تمامى عفو در آخرت » . و گفت : « نشان زهد چهار است : اعتماد بر حق و بيزارى از خلق و اخلاص از براى خداى عزّ و جلّ - و احتمال ظلم از جهت كرامت دين » . و گفت : « نشان اندكى معرفت بنده به نفس خويش ، اندكى حيا بود و اندكى خوف » . و گفت : « هر كه به خدا عارف‌تر ، از وى ترسان‌تر » . و گفت : « چون صلاح دلجويى يارى خواه بر وى به نگه داشت زبان » . و گفت : « نافع‌ترين فقرى آن بود كه تو بدان متحمّل و راضى باشى و نافع‌ترين عقلى آن بود كه تو را شناسا گرداند تا نعمت خداى - عزّ و جلّ - بر خود بشناسى و يارى دهد تو را بر شكر آن و برخيزد به خلاف هوا » . و گفت : « نافع‌ترين اخلاص آن بود كه دور كند از تو ريا و تصنّع و تزيّن » . و گفت : « بزرگترين تواضع آن بود كه دور كند از تو كبر ، و خشم را در تو بميراند » . و گفت : « زيان‌كارترين معاصى آن بود كه طاعت كنى بر جهل ، كه ضرر آن بر تو بيش از آن بود كه معصيت كنى بر جهل » .\r\nو گفت : « هر كه اندكى را آسان شمرد و خرد گيرد ، زود بود كه در بسيار افتد » و گفت : « خواصّ غوّاصى مىكنند در درياى فكرت ، و عوامّ سرگشته و گمراه مىگردند در\r\nبيابان غفلت » . و گفت : « امام جملهء عمل‌ها علم است و امام جملهء علم‌ها عنايت » . و گفت : « يقين نورى است كه حق - تعالى -\r\n\r\n","description":"","footnote":"","page_name":" 2 ","page_number":4},
  {"content":"\r\n\r\nدر دل بنده پديد آرد تا بدان جملهء انوار آخرت مشاهده كند » . و گفت : « اخلاص آن است كه چون عمل كنى ، دوست ندارى كه تو را بدان ياد كنند و تو را بزرگ دارند از سبب عمل تو ، و طلب نكنى ثواب عمل خويش از هيچ‌كس مگر از حق ، تعالى . اين اخلاص عمل بود » . و گفت : « عمل كن و چنان عمل كن كه هيچ‌كس نيست در روى زمين به جز تو و هيچ‌كس نيست در آسمان و زمين به جز او » . و گفت : « اين روزى چند كه مانده است ، آن را غنيمتى بزرگ شمر ، و اين قدر عمر كه در پيش دارى در صلاح گذار ، تا بيامرزند آنچه از پيش گذشته است » .\r\nو گفت : « دواء دل پنج چيز است : هم‌نشينى اهل صلاح ، و خواندن قرآن ، و تهى داشتن شكم ، و نماز شب ، و زارى كردن در وقت سحر » . و گفت : « عدل دو قسم است :\r\nعدلى است ظاهر ميان تو و ميان خلق ، و عدلى است باطن ميان تو و حق - تعالى - و طريق عدل استقامت است و طريق فضل طريق فضيلت » . و گفت : « موافق اهل صلاحيم در اعمال جوارح ، و مخالف ايشانيم به همّتها » . و گفت : « خداى - عزّ و جلّ - مىفرمايد :  أَنَّما أَمْوالُكُمْ وَ أَوْلادُكُمْ فِتْنَةٌ *  ، و ما فتنه زياد مىكنيم » .\r\nنقل است كه شبى سى و اند كس از ياران او جمع شدند و سفره نهادند ، نان اندك بود . شيخ پاره پاره كرد و چراغ برگرفت . چون چراغ بازآوردند ، همهء پاره‌ها بر جاى خود بود ، كه كس نخورده بود از طريق ايثار . مريدان را چنين تربيت كرده بود .\r\n\r\n42 ذكر عبد اللّه خبيق ، رحمة اللّه عليه\r\nآن غوّاص درياى دين ، آن درّ درياى يقين ، آن قطب مكنت ، آن ركن سنّت ، آن امام اهل جذبه و سبيق ، عبد اللّه بن خبيق - رحمة اللّه عليه - از زهّاد و عبّاد و متصوّفه بود و از متورّعان و از متوكّلان بود . و در حلال خوردن\r\n\r\n","description":"","footnote":"","page_name":" 3 ","page_number":5},
  {"content":"\r\n\r\nمبالغتى تمام داشت و با يوسف اسباط صحبت داشته بود . در اصل كوفى بود و در انطاكيّه نشستى . و مذهب سفيان [ بن سعيد 
  ] ثورى داشت در فقه و معاملت و حقيقت ، و اصحاب او را ديده بود ، و كلماتى رفيع داشت .\r\nفتح موصلى گويد كه : اوّل كه او را ديدم ، مرا گفت : « يا خراسانى ! اعضاء چهار بيش نيست : چشم و زبان و دل و هوا . به چشم در جايى منگر كه نشايد ، و به زبان چيزى مگو كه خداى - تعالى - در دل [ تو 
  ] به خلاف آن داند و دل نگاه دار از خيانت و كبر بر مسلمانان ، و هوا نگه دار در سر و هيچ مگوى . اگر اين چهار بدين صفت نباشد ، خاكستر بر سر مىبايد كرد . كه در آن شقاوت تو بود » .\r\nو گفت : « خداوند - تعالى - دل‌ها را موضع ذكر آفريد . چون با نفس صحبت داشتند ، موضع شهوت شد ، و شهوات از دل بيرون نرود مگر از خوفى بىقراركننده يا شوقى بىآرام‌كننده » . و گفت : « هر كه خواهد كه در زندگانى خويش زنده باشد ، گو : دل را بستهء طمع مدار تا از كلّ آزاد شوى » . و گفت : « اندوه مدار مگر از براى چيزى كه فردا تو را از آن مضرّت بود ، و شاد مباش الّا به چيزى كه فردا تو را شاد كند » . و گفت :\r\n« رميده‌ترين بندگان خداى آن بود كه به دل وحشىتر بود . اگر ايشان را انسى بود با خداى - تعالى - همه چيز را با ايشان انس بود » . و گفت : « نافع‌ترين خوفها آن بود كه تو را از معصيت بازدارد » . و گفت : « نافع‌ترين اميدها آن بود كه كار بر تو آسان گرداند » . و گفت : « هر كه باطل بسيار شنود ، حلاوت طاعت از دل او برود » . و گفت : « نافع‌ترين خوف آن بود كه اندوه تو را دايم گرداند بر آنچه فوت شده است از عمر در غفلت ، و فكرت را لازم تو گرداند در بقيّت عمر تو » . و گفت : « رجا سه گونه است : مردى بود كه نيكى كند و اميد دارد كه قبول كنند ، و يكى بود كه زشتى كند و توبه كند و اميد دارد كه خداى - تعالى - او را بيامرزد . و يكى رجاء كاذب بود كه پيوسته گناه مىكند و اميد مىدارد كه خداى تعالى او را بيامرزد و هر كه بدكردار بود ، خوف او بايد\r\n\r\n","description":"","footnote":"","page_name":" 4 ","page_number":6},
  {"content":"\r\n\r\nكه بر رجا غالب بود » . و گفت : « اخلاص در عمل سخت‌تر از عمل ، و عمل خود چنان است كه عاجز مىآيند از گزاردن آن ، تا به اخلاص چه رسد » . و گفت : « مستغنى نتواند بود - به هيچ حال از جملهء احوال - [ از صدق ، و صدق مستغنى است از جملهء احوال 
  ] و هر كه به صدق بود [ در آنچه 
  ] ميان او و ميان خداى - تعالى - به حقيقت هست ، مطّلع گردد بر خزاين غيب ، و امين گردد در آسمانها و زمين‌ها . و اگر خواهى كه هيچ‌كس بر تو سبق نگيرد ، در كار خداوند چنان كن كه سبقت گيرى ، و تا توانى بر خداى خود هيچ مگزين كه او تو را از همهء چيزها بهتر » .\r\n\r\n43 ذكر جنيد بغدادى ، رحمة اللّه عليه\r\nآن شيخ على الاطلاق ، آن قطب به استحقاق ، آن منبع اسرار ، آن مرتع انوار ، آن سبق برده به استادى ، سلطان طريقت جنيد بغدادى - رحمة اللّه عليه - شيخ المشايخ عالم بود و امام الائمّهء جهان ، و در فنون علم كامل و در اصول و فروغ مفتى ، و در معاملات و رياضات و كرامات و كلمات لطيف و اشارات عالى بر جمله سبقت داشت و از اوّل حال تا آخر روزگار پسنديده بود و مقبول ، و محبوب همه فرقت بود و جمله بر امامت او متّفق بودند ، و سخن او در طريقت حجّت است و به همهء زبانها ستوده . و هيچ‌كس به ظاهر و باطن او انگشت نتوانست نهاد به خلاف سنّت ، و اعتراض نتوانست كرد مگر كوران . و مقتداى اهل تصوّف بود و او را سيّد الطّائفه و لسان القوم خواندند و اعبد المشايخ نوشتند و طاوس العلماء و سلطان المحقّقين .\r\nو در شريعت و حقيقت به اقصىالغايه بود ، و در زهد و عشق بىنظير و در طريقت مجتهد ، و بيشتر مشايخ بغداد در عصر او و بعد از وى مذهب او داشته‌اند . و طريق او طريق صحو است به خلاف طيفوريان كه اصحاب بايزيداند . و معروف‌تر طريقى در طريقت و مشهورترين مذهبى مذهب جنيد است ، و در وقت او مرجع مشايخ ، او بود و او را تصانيف عالى است در اشارات و حقايق و معانى .\r\n\r\n","description":"","footnote":"","page_name":" 5 ","page_number":7},
  {"content":"\r\n\r\nو اوّل كسى كه علم اشارت منتشر كرد ، او بود و با چنين روزگارى بارها دشمنان و حاسدان به كفر و زندقهء او گواهى دادند . و صحبت محاسبى يافته و خواهرزادهء سرى بود و مريد وى .\r\nروزى از سرى پرسيدند كه : « هيچ مريد را درجه از درجهء پير بلندتر باشد ؟ » .\r\nگفت : « باشد ، و برهان آن ظاهر است : جنيد را درجه بالاى درجهء من است » . و جنيد همه درد و شوق بود و در شيوهء معرفت و كشف توحيد شأنى رفيع داشت و در مجاهده و مشاهده و فقر آيتى بود ، تا از او نقل است كه با آن عظمت كه سهل تسترى داشت ، جنيد گفت : « سهل صاحب آيات و سبّاق غايات بود و لكن دل نداشته است ملك صفت بوده است ، ملك صفت [ نبوده است 
  ] . چنان كه آدم - عليه السّلام - كه همه درد و عبادت بود » . يعنى : دردمندى كارى ديگر است و ايشان دانند كه چه گويند ، ما را كار با نقل است و ما را نرسد كسى را از ايشان بر ديگرى تفضيل نهادن .\r\nو ابتداى حال او آن بود كه از كودكى باز درد زده بود و طلب كار و با ادب و بافراست و فكرت ، و تيزفهمى عجب بود . يك روز از دبيرستان بازخانه آمد . پدر را ديد گريان . گفت : « چه بوده است ؟ » . گفت : « امروز چيزى از زكات مال پيش خال تو - يعنى :\r\nسرى - بردم ، قبول نكرد . مىگريم كه عمر خود در اين پنج درم صرف كردم و هيچ دوستى از دوستان خداى را نمىشايد » . جنيد گفت : « به من ده تا ببرم ، كه بستاند » .\r\nبستد و روانه شد و در خانهء خال بزد . گفت : « كى است ؟ » . گفت : « منم جنيد » . درش نگشادند . گفت : « اين قراضه بستان » . سرى گفت : « نمىستانم » . گفت : « بدان خداى كه با تو اين فضل و با پدرم اين عدل كرده است كه بستانى » . سرى گفت : « اى جنيد ! با من چه فضل و با او چه عدل كرده است ؟ » . جنيد گفت : « با تو اين فضل كرد كه درويشى داد و با پدرم آن عدل كرد كه او را به دنيا مشغول گردانيد . تو اگر خواهى قبول كنى و اگر خواهى ردّ كنى . و او اگر خواهد و اگر نه ، زكات مال به مستحق بايد رسانيد » . سرى را اين سخن خوش آمد . گفت : « اى پسر ! پيش از آن كه اين\r\n\r\n","description":"","footnote":"","page_name":" 6 ","page_number":8},
  {"content":"\r\n\r\nزكات قبول كنم ، تو را قبول كردم » . و در بگشاد و آن زر بستد و او را در دل خود جاى داد .\r\nو جنيد هفت‌ساله بود كه سرى او را به حج برد و در مسجد الحرام مسئلهء شكر مىرفت در ميان چهارصد پير ، و چهارصد قول بگفتند در شرح و بيان شكر ، هر كسى\r\nقولى . سرى ، جنيد را گفت ! « تو نيز چيزى گو » . جنيد گفت : « شكر آن است كه نعمتى كه خداى - عزّ و جلّ - تو را داده است ، بدان نعمت در وى عاصى نشوى و نعمت او را سرمايهء معصيت نسازى » . چون جنيد اين بگفت ، هر چهارصد گفتند : « احسنت يا قرّة عين الصّدّيقين » . و همه اتّفاق كردند كه بهتر از اين نتوان گفت . [ تا سرى گفت 
  ] : « يا غلام ! زود باشد كه حظّ تو از خداى [ زبان تو بود 
  ] » . جنيد گفت : « من بدين مىنگرستم كه سرى گفت . پس شيخ گفت : اين از كجا آوردى ؟ گفتم : از مجالس تو » .\r\nپس باز بغداد آمد و آبگينه‌فروشى كردى و هر روز به دكان شدى و پرده فروگذاشتى و چهارصد ركعت نماز كردى . مدّتى بر اين بگذشت . پس دكان رها كرد . و خانه‌يى بود در دهليز خانهء سرى . در آنجا نشست و به پاسبانى دل مشغول گشت و سجاده در عين مراقب بازكشيد تا هيچ‌چيز دون حق بر خاطر او گذر نكرد و چهل سال همچنين بنشست ، چنان كه سى سال نماز خفتن بگزاردى و بر پاى ايستادى و تا صبح « اللّه » مىگفتى و هم بدان وضو نماز صبح بگزاردى . گفت : چون چهل سال برآمد ، مرا گمان افتاد كه به مقصود رسيدم . در ساعت هاتفى آواز داد كه : « يا جنيد ! گاه آن آمد كه زنّارگوشه‌يى به تو وانماييم » . چون اين بشنيدم ، گفتم : « خداوندا ! جنيد چه گناه كرده است كه چنين است ؟ » . ندايى شنيدم كه : « گناهى بيش از اين مىخواهى كه تو ، هستى » .\r\nآه كرد و سر دركشيد و گفت : « من لم يكن للوصال اهلا ، فكلّ احسانه ذنوب » .\r\nپس جنيد در آن خانه بنشست و همه‌شب « اللّه ، اللّه » مىگفت . زبان در كار او دراز كردند و حكايت او با خليفه گفتند . خليفه گفت : « او را بىحجّتى منع نتوان كرد » .\r\nگفتند : « خلق به سخن او در فتنه مىافتند » . خليفه كنيزكى داشت و به سه هزار دينار خريده بود و به جمال او كسى نبود و خليفه عاشق او بود . فرمود تا او را به لباس فاخر و جواهر نفيس بياراستند و او را گفتند : « پيش\r\n\r\n","description":"","footnote":"","page_name":" 7 ","page_number":9},
  {"content":"\r\n\r\nجنيد رو و روى بگشاى و خود را و جامه را و جواهر را بر او عرضه كن و بگو كه : من مال بسيار دارم و دلم از كار جهان گرفته است .\r\nآمدم تا مرا بخواهى تا در صحبت تو روى در طاعت آرم ، كه دلم با هيچ‌كس قرار نمىگيرد . و خود را بر وى عرضه كن و حجاب بردار و در اين باب جدّى بليغ نماى » .\r\nپس خادمى با وى روان كرد . كنيزك با خادم پيش شيخ آمدند و آنچه تقرير كرده بود ، به اضعاف آن به جاى آوردند . جنيد را بىاختيار چشم بر وى افتاد . خاموش شد و هيچ جواب نداد . و كنيزك آن حكايت مكرّر مىكرد و جنيد سر در پيش افگنده ، ناگاه سر بر آورد و گفت : « آه » و در آن كنيزك دميد ، در حال بيفتاد و بمرد . خادم برفت و با خليفه حال بازگفت . خليفه را آتش در جان افتاد و پشيمان شد و گفت : « هر كه با مردان آن كند كه نبايد كرد ، آن بيند كه نبايد ديد » . برخاست و پيش جنيد رفت و گفت : « چنين كس را به خدمت بايد رفت » . پس جنيد را گفت : « اى شيخ ! آخر دلت داد كه چنان صورت را بسوزى ؟ » . جنيد گفت : « اى امير المؤمنين ! تو را شفقت بر مؤمنان اين است كه خواستى تا رياضت و بىخوابى و جان كندن چهل سالهء مرا به باد دهى ؟ من خود در ميانه كىام ؟\r\nامّا مكن تا نكنند » .\r\nبعد از آن كار جنيد بالا گرفت و آوازهء او به عالم رسيد و در هر چه او را امتحان كردند ، هزار چندان آمد . و در سخن آمد . تا وقتى گفت كه : « با مردمان سخن نگفتم تا سى كس از ابدال اشارت نكردند كه : شايد كه تو خلق را به خدا خوانى » . و گفت :\r\n« دويست پير را خدمت كردم كه بيش از هفت از ايشان اقتدا را نشايست » . و گفت : « ما اين تصوّف به قيل و قال نگرفتيم و به جنگ و كارزار به دست نياورده‌ايم ، امّا از گرسنگى و بىخوابى يافته‌ايم و دست داشتن از دنيا و بريدن از آنچه دوست داشته‌ايم و در چشم آراسته » . و گفت : « اين راه كسى رود كه كتاب خداى - عزّ و جلّ - بر دست راست گرفته باشد و سنّت مصطفى - عليه السّلام - بر دست چپ گرفته ، و به روشنايى اين دو شمع مىرود تا نه در\r\n\r\n","description":"","footnote":"","page_name":" 8 ","page_number":10},
  {"content":"\r\n\r\nمغاك شبهت افتد و نه در ظلمت بدعت » . و گفت : « شيخ ما در اصول و فروع و بلا كشيدن ، امير المؤمنين علىّ [ مرتضى 
  ] است - عليه السّلام - مرتضى را در گزاردن حربها ، از او چيزها حكايت كردند كه كس طاقت شنيدن آن ندارد ، كه او اميرى بود كه خداوند - تعالى - او را چندان علم و حكمت كرامت كرده بود » .\r\nو گفت : « اگر مرتضى يك سخن به كرامت نگفتى ، اصحاب طريقت چه كردندى ؟ » . و\r\nاين سخن آن است كه از مرتضى سؤال كردند كه : « خداى - عزّ و جلّ - را به چه شناختى ؟ » ، گفت : « بدان كه شناسا گردانيد مرا به خود ، كه او خداوندى است كه او را شبه نيست و او را در نتوان يافت به هيچ وجهى و او را قياس نتوان كرد به هيچ خلقى ، كه او نزديك است در دورى خويش و دور در نزديكى خويش ، بالاى همهء چيزهاست و نتوان گفت كه تحت او چيزى هست . و او نيست از چيزى و نيست چون چيزى و نيست در چيزى [ و نيست به چيزى 
  ] . سبحان آن خدايى كه او چنين است ، و چنين نيست هيچ‌چيز از غير او » - و اگر شرح اين سخن دهد به مجلّدها برآيد ، فهم من فهم - و گفت :\r\n« ده هزار مريد صادق را با جنيد در نهج صدق كشيدند و در معرفت همه را به درياى قهر فرومىبردند تا ابو القاسم جنيد را بر سر آوردند و از وى خورشيد فلك ارادت ساختند » .\r\nو گفت : « اگر من هزار سال بزيم ، از اعمال يك‌ذرّهء كم نكنم مگر كه مرا از آن بازدارند » . و گفت : « به گناه اوّلين و آخرين من مأخوذم كه ابو القاسم را از عهدهء نقير و قطمير بيرون مىبايد آمد » - و اين نشان آمدن كلّيت بود . چون كسى خود را كلّ بيند و خلايق را به مثابت اعضاء خود بيند و به مقام المؤمنون كنفس واحدة برسد ، سخنش اين بود ، كه ما اوذى نبى مثل ما أوذيت - و گفت : « روزگار چنان گذاشتم كه اهل آسمان و زمين بر من گريستند ، باز چنان شدم كه [ من 
  ] بر عيب ايشان گريستم . اكنون چنان شدم كه نه از ايشان خبر دارم و نه از خود » . و گفت : « ده سال بر در دل نشستم و به پاسبانى دل را نگه داشتم تا ده سال دل من [ مرا 
  ] نگه داشت ، اكنون بيست سال است كه نه [ من 
  ] از دل خبر دارم و\r\n\r\n","description":"","footnote":"","page_name":" 9 ","page_number":11},
  {"content":"\r\n\r\nنه دل از من خبر دارد » . و گفت : « خداى - تعالى - سى سال به زبان جنيد سخن گفت با خلق و جنيد در ميانه نه و خلق را خبر نه » . و گفت : « بيست سال بر حواشى اين علم سخن گفتم ، امّا آنچه غوامض آن بود نگفتم ، كه زبانها را از گفتن آن منع كرده‌اند و دل را از ادراك محروم » . و گفت : « خوف مرا منقبض مىگرداند و رجا منبسط مىكند . پس هرگاه كه منقبض شوم به خوف ، آنجا فنا شوم و هرگه كه منبسط شوم\r\nبه رجا ، مرا به من بازدهند » . و گفت : « اگر فردا خداى - تعالى - مرا گويد كه : مرا ببين ، نبينم . گويم : چشم در دوستى غير بود و بيگانه ، و غيرت مرا از ديدار بازمىدارد . كه در دنيا بىواسطهء چشم مىديدم » . و گفت : « تا بدانستم كه انّ الكلام لفى الفؤاد ، سىساله نماز را قضا كردم » . و گفت : « بيست سال تكبير اوّل از من فوت نشد ، چنان كه اگر در نمازى مرا انديشهء دنياوى درآمدى ، آن نماز را قضا كردمى ، و اگر انديشهء آخرت و بهشت درآمدى ، سجدهء سهو كردمى » . يك روز اصحاب را گفت : « اگر دانمى كه نمازى بيرون فريضه ، فاضل‌تر از نشستن با شما بودى ، هرگز با شما ننشستمى » .\r\nنقل است كه جنيد پيوسته روزه داشتى ، چون ياران درآمدندى ، با ايشان روزه گشادى ، و گفتى : « فضل مساعدت با برادران كم از فضل روزه نبود » .\r\nنقل است كه ميان جنيد و ابو بكر كتّانى هزار مسئله مراسلت بودى . چون كتّانى وفات كرد ، فرمود كه : « اين مسايل به دست كس مدهيد و با من در خاك نهيد » . جنيد گفت : « من چنان دوست مىداشتم كه آن مسايل به دست كس نيفتد » .\r\nنقل است كه جنيد جامه به رسم علما پوشيدى . اصحاب گفتند : « اى پير طريقت ! چه باشد اگر براى خاطر اصحاب مرقّع درپوشى ؟ » . گفت : « اگر دانمى كه به مرقّع كارى برآمدى ، از آهن و آتش لباسى ساختمى و درپوشيدمى . لكن هر ساعت در باطن ندا مىكنند كه : ليس الاعتبار بالخرقة ، انّما الاعتبار بالحرقة » .\r\nچون جنيد را سخن بلند شد ، سرى سقطى گفت : « تو را وعظ بايد گفت » . جنيد متردّد خاطر شد و رغبت نمىكرد و مى\r\n\r\n","description":"","footnote":"","page_name":" 10 ","page_number":12},
  {"content":"\r\n\r\nگفت : « با وجود شيخ ادب نباشد سخن گفتن » . تا شبى مصطفى را - عليه الصّلاة و السّلام - به خواب ديد كه گفت : « سخن گوى » . بامداد برخاست تا با سرى گويد . سرى را ديد بر در ايستاده . گفت : « در بند آن بودى كه ديگران تو را گويند : سخن گوى ؟ اكنون بايد گفت ، كه سخن تو را سبب نجات عالميان گردانيده‌اند . چون به گفتار مريدان نگفتى و به شفاعت مشايخ بغداد نگفتى و من گفتم و نگفتى ، اكنون چون پيغمبر - عليه الصّلاة و السّلام - فرمود ، ببايد گفت » . جنيد اجابت كرد و استغفار كرد . سرى را گفت : « تو چه دانى كه من پيغمبر [ را 
  ] - عليه السّلام - به خواب ديدم ؟ » . سرى گفت : « من خداى - عزّ و جلّ - را به خواب ديدم و فرمود كه : رسول را فرستادم تا جنيد را بگويد تا بر منبر سخن گويد » . گفت : « بگويم به شرط آن كه از چهل تن زيادت نباشند » . روزى مجلس گفت . چهل تن حاضر بودند ، هجده تن جان بدادند و بيست و دو بىهوش شدند و ايشان را بر گردن نهادند و بازخانه‌ها بردند .\r\nروزى در جامع مجلس گفت . غلامى ترسا درآمد - چنان كه [ كس 
  ] ندانست كه او ترساست - و گفت : « ايّها الشّيخ ! قول پيغمبر است كه : اتّقوا فراسة المؤمن ، فانّه ينظر بنور اللّه » - بپرهيزيد از فراست مؤمن كه او به نور خداى عزّ و جلّ مىنگرد - جنيد گفت :\r\n« قول آن است كه مسلمان شوى و زنّار ببرى كه وقت مسلمانى است » . در حال مسلمان شد . خلق غلوّ كردند . چون مدّتى مجلس گفت ، ترك كرد و در خانه متوارى شد . هر چند درخواست كردند ، اجابت نكرد . گفت : « مرا خوش مىآيد . خود را هلاك نتوانم كرد » .\r\nبعد از آن به مدّتى ديگر به منبر شد و سخن آغاز كرد ، بىآن كه گفتند . پس از آن از او سؤال كردند كه : « در اين چه حكمت بود ؟ » . گفت : « در حديث يافتم كه رسول - عليه الصّلاة و السّلام - فرموده است كه : در آخر زمان زعيم قوم آن‌كس بود كه بترين ايشان بود و ايشان را وعظ گويد . و من خود را بترين خلق مىدانم . براى سخن پيغمبر - عليه السّلام - سخن مىگويم تا سخن او را خلاف نكرده باشم » .\r\nو از او پرسيدند كه : « بدين درجه به چه رسيدى ؟ » . گفت : « بدان كه چهل سال بر آستانهء او به قدم مجاهده ايستاده بودم » . يعنى [ بر 
  ] آستانهء\r\n\r\n","description":"","footnote":"","page_name":" 11 ","page_number":13},
  {"content":"\r\n\r\nسرى .\r\nنقل است كه گفت : « يك روز دلم گم شده بود . گفتم : الهى ! دل من بازده . ندايى شنيدم كه : يا جنيد ! ما دل بدان ربوده‌ايم كه با ما بمانى . تو باز مىخواهى تا با غير ما بمانى ؟ » .\r\nنقل است كه چون حسين بن منصور - رحمه اللّه - در غلبهء حالات از عمرو بن عثمان مكّى تبرّا كرد و پيش جنيد آمد ، جنيد گفت : « به چه آمده‌اى ؟ چنان نبايد كه با سهل تسترى و عمرو عثمان كردى » . حسين گفت : « صحو و سكر دو صفت‌اند بنده را ، و پيوسته بنده از خداوند خود [ محجوب تا 
  ] اوصاف وى فانى شود » . جنيد گفت : « اى ابن منصور ! خطا كردى . در صحو و سكر از آن خلاف نيست ، كه صحو ، عبارت است از\r\nصحّت حال با حق ، و اين در تحت صفت و اكتساب خلق نيايد ، و من اى پسر منصور ! در كلام تو فضول بسيار مىبينم و عبارات بىمعنى » .\r\nنقل است كه جنيد گفت : جوانى را ديدم [ در باديه 
  ] زير درخت مغيلانى . گفتم :\r\n« چه نشانده است تو را ؟ » . گفت : « حالى داشتم . اينجا گم شد . ملازمت كرده‌ام تا بازيابم » .\r\nجنيد گفت : به حج رفتم . چون بازگشتم ، هم چنان نشسته بود . گفتم : « سبب ملازمت چيست ؟ » . گفت : « آنچه مىجستم ، اينجا يافتم . لاجرم اينجا ملازمت مىنمايم » .\r\nجنيد گفت : « ندانم كه كدام شريف‌تر از اين دو حال : ملازمت در طلب يا ملازمت دريافت حال ؟ » .\r\nنقل است كه شبلى گفت : « اگر حق - تعالى - در قيامت مرا مخيّر كند ميان بهشت و دوزخ ، من دوزخ اختيار كنم . از آن كه بهشت مراد من است و دوزخ مراد دوست . هر كه اختيار خود بر اختيار دوست نگزيند ، نشان محبّت باشد » . جنيد را از اين سخن خبر دادند . گفت : « شبلى كودكى مىكند ، كه اگر مرا مخيّر كنند ، من اختيار نكنم . گويم : بنده را به اختيار چه كار ؟ هرجا كه فرستى بروم و هرجا كه بدارى بباشم . مرا اختيار آن باشد كه تو خواهى » .\r\nنقل است كه يك روز كسى پيش جنيد آمد و گفت : « ساعتى حاضر باش تا سخنى گويم » . جنيد گفت : « اى عزيز ! تو از من چيزى مىطلبى كه مدّتى است تا من مىطلبم ، و مىخواهم كه يك نفس با حق - تعالى - حاضر شوم ، نيافتم . اين ساعت به تو حاضر چون توانم شد ؟ » .\r\nنقل است كه رويم گفت : در باديه رفتم .\r\n\r\n","description":"","footnote":"","page_name":" 12 ","page_number":14},
  {"content":"\r\n\r\nعجوزى را ديدم عصا در دست و ميان بسته . گفت : « چون به بغداد رسى ، جنيد را بگوى كه : شرم ندارى كه حديث او كنى در پيش عوامّ ؟ » . چون رسالت گزاردم ، جنيد گفت : « معاذ اللّه كه ما حديث او مىكنيم ، كه از او حديث نتوان كرد » .\r\nنقل است كه يكى از بزرگان رسول را - عليه الصّلاة و السّلام - به خواب ديد نشسته و جنيد حاضر ، كسى فتوى درآورد . پيغمبر - عليه الصّلاة و السّلام - فرمود كه :\r\n« به جنيد ده تا جواب گويد » . گفت : « يا رسول اللّه ! در حضور تو چگونه كسى جواب فتوى دهد ؟ » . گفت : « چندان كه همهء انبيا را به همهء امّت خود مباهات است ، مرا به جنيد مباهات است » .\r\nجعفر بن نصير گفت كه : جنيد درمى به من داد كه : « انجير وزيرى و زيت بستان » . بخريدم . نماز شام چون روزه گشاد ، يك انجير در دهان نهاد . پس بينداخت و بگريست و مرا گفت : « بردار » . گفتم : « چه بود ؟ » . گفت : « هاتفى آواز داد كه : شرم ندارى كه چيزى كه براى ما بر خود حرام كرده‌اى ، باز گرد آن مىگردى ؟ » . و اين بيت برخواند :\r\n نون الهوان من الهوى مسروقة * و صريع كلّ هوى صريع هوان \r\nنقل است كه يك‌بار رنجور شد و گفت : « اللّهمّ اشفنى » . هاتفى آواز داد كه : « اى جنيد ! ميان بنده و خداى چه كار دارى ؟ تو در ميان ميا و بدانچه تو را فرموده‌اند مشغول باش و بدانچه مبتلا كرده‌اند ، صبر كن . تو را به اختيار چه كار ؟ » .\r\nنقل است كه يك‌بار به عيادت درويشى رفت و درويش مىناليد . گفت : « از كه مىنالى ؟ » . درويش خاموش شد . گفت : « اين صبر با كه مىكنى ؟ » . درويش فرياد برآورد و گفت : « نه سامان ناليدن است و نه قوّت صبر كردن » .\r\nنقل است كه يك‌بار جنيد را پاى درد كرد . فاتحه خواند و بر پاى دميد . هاتفى آواز داد كه : « شرم ندارى كه كلام ما در حقّ خود صرف كنى ؟ » .\r\nنقل است كه يك‌بار چشمش درد كرد . طبيب گفت : « اگر چشمت به كار است ، آب مرسان » . چون طبيب برفت ، وضو ساخت و نماز كرد و به خواب فروشد چون\r\n\r\n","description":"","footnote":"","page_name":" 13 ","page_number":15},
  {"content":"\r\n\r\nبيدار شد ، چشمش نيك شده بود . آوازى شنيد كه : « يا جنيد ! در رضاى ما ترك چشم كردى ، اگر بدين عزم دوزخيان را از ما خواستى ، اجابت افتادى » . چون طبيب بازآمد ، چشم او نيك ديد . گفت : [ « چه كردى ؟ » . گفت 
  ] : « وضو و نماز » . طبيب ترسا بود . در حال ايمان آورد و گفت : « اين علاج خالق است نه علاج مخلوق . و درد چشم مرا بود نه تو را و طبيب تو بودى نه من » .\r\nنقل است كه بزرگى پيش جنيد مىآمد ، ابليس را ديد كه از پيش او مىگريخت .\r\nچون پيش جنيد آمد ، او را ديد كه گرم شده و خشم در وى پيدا ، و يكى را مىرنجانيد .\r\nگفت : « يا شيخ ! من شنيدم كه ابليس را بيشتر در آن وقت دست بود بر فرزند آدم كه او در خشم بود ، و تو اين ساعت در خشمى ، و ابليس را ديدم كه از تو مىگريخت ! » . جنيد گفت : « نشنيده‌اى و ندانسته‌اى كه ما به خود در خشم نشويم ؟ بلكه به حق در خشم شويم . لاجرم ابليس هيچ‌وقت از ما چنان نگريزد كه آن وقت كه خشم گيريم . خشم ديگران به حظّ نفس خود بود و اگر نه آن بودى كه حق - تعالى - فرموده است كه :\r\nاعوذ باللّه من الشّيطان الرّجيم گويند ، من هرگز استعاذت نخواستمى » .\r\nنقل است كه گفت : خواستم تا ابليس را ببينم . در مسجد ايستاده بودم . پيرى را ديدم كه از دور مىآمد . چون او را بديدم ، وحشتى در من پيدا شد . گفتم : « تو كيستى ؟ » .\r\nگفت : « من ، آرزوى تو » . گفتم : « اى ملعون ! چه چيز تو را از سجدهء آدم بازداشت ؟ » .\r\nگفت : « يا جنيد ! تو را چه صورت بندد كه من غير او را سجده كنم ؟ » . جنيد گفت : « من متحيّر ماندم در سخن او . به سرّ من ندا آمد كه بگوى كه : دروغ مىگويى ، كه اگر تو بنده بودى ، امر او را منقاد بودى و از امر او بيرون نيامدى و به نهى او تقرّب نكردى » . ابليس چون اين بشنيد ، بانگى كرد و گفت : « باللّه كه مرا سوختى » و ناپديد شد .\r\nنقل است كه شبلى روزى گفت : « لا حول و لا قوة الّا باللّه » . جنيد گفت : « اين گفتار تنگ دلان است و تنگ‌دلى از دست داشتن رضا بود به قضا » .\r\nيكى پيش جنيد آمد و گفت : « از مريدان خود كسى را دلالت كن كه صحبت را بشايد » . جنيد گفت : « اگر كسى مىطلبى كه مئونت تو كشد ، عزيز است و\r\n\r\n","description":"","footnote":"","page_name":" 14 ","page_number":16},
  {"content":"\r\n\r\nاگر كسى مىخواهى كه تو مئونت او كشى ، از اين جنس برادران بسيارند پيش من » .\r\nنقل است كه شبى با مريدى در راه مىرفت . سگى بانگ كرد . جنيد گفت :\r\n« لبّيك ! لبّيك ! » . مريد گفت : « اين چه حال است ؟ » . گفت : « قوّه و دمدمهء سگ از قهر حق تعالى - ديدم و آواز او از قدرت حق - تعالى - شنيدم و سگ را در ميانه نديدم . لاجرم لبّيك جواب دادم » . و يك روز زار مىگريست . سؤال كردند كه : « موجب گريه چيست ؟ » . گفت : « اگر بلا اژدهايى گردد ، اوّل كسى من باشم كه خود را لقمهء او سازم و با\r\nاين همه عمرى گذاشتم در طلب بلا ، و هنوز با من مىگويند كه : تو را چندان بندگى [ نيست كه 
  ] به بلاى ما ارزد » .\r\nگفتند : « ابو سعيد خرّاز را در وقت نزع تواجد بسيار بود » . جنيد گفت : « عجب نبود اگر از شوق جان او بپريدى » . گفتند : « اين چه مقام بود ؟ » . گفت : « غايت محبّت ، و اين مقامى عزيز است كه جملهء عقول را مستغرق گرداند و جملهء نفوس را فراموش كند و اين عالىترين مقامى است در معرفت ، و علم و معرفت را در اين وقت مقامى نبود ، كه بنده به جايى برسد كه داند كه خداى - تعالى - او را دوست مىدارد . لاجرم اين بنده گويد كه : به حقّ من بر تو ، و به جاه من نزديك تو . و نيز گويد : به دوستى تو مرا » . پس گفت : « اين قومى باشند كه بر خداى - عزّ و جلّ - ناز كنند و انس به دو گيرند و ميان ايشان و خداى - عزّ و جلّ - حشمت برخاسته بود . ايشان سخنان گويند كه نزديك عامّه شنيع باشد » . و جنيد گفت : « شبى در خواب ديدم كه به حضرت خداى - عزّ و جلّ - ايستاده بودم . مرا فرمود كه : از كجا مىگويى اين سخن ؟ گفتم : آن چه مىگويم ، حق مىگويم .\r\nفرمود كه صدقت : راست مىگويى » .\r\nنقل است كه ابن سريج به مجلس جنيد بگذشت . گفتند : « آنچه جنيد مىگويد ، به علم بازمىخواند ؟ » . گفت : « آن نمىدانم و لكن اين مىدانم كه سخن او را صولتى است كه گويى حق مىراند بر زبان او » . چنان كه نقل است كه جنيد چون در توحيد سخن گفتى ، هر بار به عبارتى دگر آغاز كردى كه كس را فهم بدان نرسيدى . روزى شبلى در مجلس جنيد گفت : « اللّه » . جنيد گفت : « اگر خداى غايب است ، ذكر غايب غيبت است و غيبت حرام\r\n\r\n","description":"","footnote":"","page_name":" 15 ","page_number":17},
  {"content":"\r\n\r\nاست ، و اگر حاضر است ، در مشاهدهء حاضر نام او بردن ترك حرمت است » .\r\nو روزى سخن مىگفت ، يكى برخاست و گفت : « در فهم آن نمىرسم » . گفت : « طاعت هفتادساله در زير پاى نه » . گفت : « نهادم و نمىرسم » . گفت : « سر زير پاى نه . اگر نرسى ، جرم از من دان » . و يكى در مجلس ، جنيد را بسى مدح گفت . جنيد گفت : « اين كه تو مىگويى ، مرا هيچ نيست . تو ذكر خداى مىكنى و ثنا او را مىگويى » .\r\nنقل است كه يكى در مجلس او برخاست و گفت : « دل كدام وقت خوش بود ؟ » .\r\nگفت : « آن وقت كه او دل بود » . و يكى پانصد دينار پيش جنيد آورد . گفت : « به غير از اين چيزى ديگر دارى ؟ » . گفت : « بسيار » . گفت : « ديگرت مىبايد ؟ » . گفت : « بايد » . گفت :\r\n« بردار كه تو بدين اولاترى ، كه من هيچ ندارم و مرا نمىبايد » .\r\nنقل است كه جنيد از جامع بيرون مىآمد بعد از نماز ، و خلق بسيار ديد . جنيد روى به اصحاب كرد و گفت : « اين همه حشو بهشت‌اند . امّا همنشينى حق را قومى ديگراند » .\r\nنقل است كه مردى در مجلس جنيد برخاست و سؤال كرد . جنيد را در خاطر آمد كه : اين مرد تندرست است و كسب تواند كرد . سؤال چرا مىكند ؟ و اين مذلّت بر خود چرا مىنهد ؟ آن شب در خواب ديد كه طبقى سر پوشيده در پيش او نهادند و او را گفتند :\r\n« بخور » . چون سرپوش برداشت ، سائل را ديد مرده و بر آن طبق نهاده . گفت : « من گوشت مرده نخورم » . گفتند : « پس چرا دى مىخوردى در مسجد ؟ » . جنيد دانست كه غيبت كرده است به دل ، و او را به خاطرى بگيرند . گفت : « از هيبت آن بيدار شدم و طهارت كردم و دو ركعت نماز گزاردم و به طلب درويش رفتم . او را ديدم بر لب دجله و از آن تره ريزه‌ها كه شسته بودند از سر آب مىگرفت و مىخورد . سر برآورد و مرا ديد كه پيش او رفتم . گفت : اى جنيد توبه نكردى از آنچه در حقّ ما انديشيدى ؟ گفتم : كردم .\r\nگفت : اكنون برو ، و هو الّذى يقبل التّوبة عن عباده ، و اين توبهء خاطر نگه دار » .\r\nنقل است كه گفت : اخلاص از حجّامى آموختم . وقتى به مكّه بودم . حجّامى موى خواجه‌يى راست مىكرد . گفتم : « از براى خداى موى من توانى\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nستردن ؟ » . گفت : « توانم » و چشم پرآب كرد و خواجه را بازگذاشت تمام ناشده . گفت : « برخيز كه چون حديث خداى آمد ، همه در باقى شد » . مرا بنشاند و بوسه بر سرم مىداد . و موى باز كرد . پس كاغذى به من داد . در آنجا قراضه‌اى چند بود . و گفت : « اين را به حاجت خود صرف كن » . با خود نيّت كردم كه اوّل فتوحى كه مرا باشد ، به جاى او مروّت كنم . بسى بر نيامد كه از بصره صرّه‌يى زر برسيد . پيش او بردم . گفت : « چيست ؟ » . گفتم : « نيّت كرده بودم\r\nكه هر فتوحى كه اوّل مرا رسد ، به تو دهم . اين آمده است » . گفت : « اى مرد ! از خداى شرم ندارى ؟ كه مرا گفتى : از براى خدا مويم باز كن ، و پس مرا چيزى مىدهى . كه را ديدى كه از براى خدا كارى كرد و بدان مزد گرفت ؟ » .\r\nو گفت : وقتى در شب به نماز مشغول شدم . هر چند جهد كردم ، نفس در يك سجده با من موافقت نكرد و هيچ تفكّر نيز نتوانستم كرد . دل تنگ شدم . خواستم كه از خانه بيرون آيم . چون در بگشادم ، جوانى را ديدم گليمى پوشيده و بر در سراى سر در گليم كشيده . چون مرا ديد ، گفت : « تا اين ساعت در انتظار تو بودم » . گفتم : « پس تو بوده‌اى كه مرا بىقرار كردى ؟ » . گفت : « آرى . مسئله مرا جواب ده : چه گويى در نفس كه هرگز درد او داروى او گردد ؟ » . گفتم : « گردد ، چون مخالفت هواى خود كند » . چون اين بگفتم ، به گريبان فرونگريست و گفت : « اى نفس ! چندين بار همين جواب از من شنيدى ، اكنون از جنيد بشنو » . برخاست و برفت و ندانستم كه از كجا آمده بود و به كجا شد ؟ .\r\nجنيد گفت : « يونس چندان بگريست كه نابينا شد و چندان در نماز بايستاد كه پشتش دو تا گشت » . و گفت : « به عزّت تو ، كه اگر ميان من و خدمت تو دريايى آتش بود و راه بر آنجا باشد ، من درآيم از غايت شوق كه به حضرت تو دارم » .\r\nنقل است كه علىّ سهل - رحمه اللّه - نامه‌يى نوشت به جنيد كه : « خواب غفلت است و قرار ، چنان بايد كه محبّ را خواب و قرار نباشد . اگر بخسبد ، از مقصود بازماند و از خود و وقت خود غافل شود ، چنان كه حق - تعالى - به داود عليه السّلام وحى فرستاد كه : دروغ گفت آن كه\r\n\r\n","description":"","footnote":"","page_name":" 17 ","page_number":19},
  {"content":"\r\n\r\nدعوى محبّت ما كرد و چون شب درآمد بخفت و از دوستى من بپرداخت » . جنيد جواب نوشت كه : « بيدارى ما معاملت ماست در راه حق ، و خواب ما فعل حقّ است بر ما ؛ پس آنچه بىاختيار ما بود از حق به ما ، بهتر از آن بود كه به اختيار ما بود از ما به حق . و النّوم موهبة من اللّه على المحبّين آن عطايى بود از حق - تعالى - بر دوستان » . و عجب از جنيد آن است كه او صاحب صحو بود و در اين نامه تربيت اهل\r\nسكر مىكند . تواند بود كه آنجا معنى اين حديث مىخواهد كه : نوم العالم عبادة ، يا آن مىخواهد كه : تنام عيناى و لا ينام قلبى .\r\nنقل است كه در بغداد دزدى را آويخته بودند . جنيد برفت و پاى او را بوسه داد .\r\nاو را سؤال كردند ، گفت : « هزار رحمت بر وى باد كه در كار خود مرد بوده است و چنان اين كار را به كمال رسانيده است كه سر در سر آن كرد » .\r\nنقل است كه شبى دزدى به خانهء جنيد رفت . جز پيرهنى نيافت . برداشت و برفت . روز ديگر در بازار مىگذشت . پيراهن خود به دست دلّالى ديد كه مىفروخت ، و خريدار آشنا مىطلبيد و گواه ، تا يقين شود كه از آن اوست ، تا بخرد . جنيد نزديك رفت و گفت : « من گواهى دهم كه : از آن اوست » ، تا بخريد .\r\nنقل است كه پيرزنى پيش جنيد آمد و گفت : « پسرم غايب است . دعايى كن تا بازآيد » . گفت : « صبر كن » . پيرزن برفت و روزى چند صبر كرد . شيخ گفت : « صبر كن » .\r\nتا چند نوبت بگذشت . روزى پيرزن بيامد و گفت : « هيچ صبرم نمانده است . [ خداى را دعايى كن » . جنيد گفت : « اگر راست مىگويى ، پسرت بازآمده است 
  ] كه حق - تعالى - مىفرمايد :  أَمَّنْ يُجِيبُ الْمُضْطَرَّ إِذا دَعاهُ  » . پس دعا كرد . پيرزن گفت : « چون بازخانه رفتم ، پسرم آمده بود » .\r\nنقل است كه يكى پيش جنيد حكايت مىكرد از گرسنگى و برهنگى . جنيد گفت :\r\n« برو و ايمن باش ، كه او گرسنگى و برهنگى به كسى ندهد كه تشنيع زند و جهان را پر از شكايت كند . و به صدّيقان و دوستان خود دهد . تو شكايت مكن » .\r\nنقل است كه جنيد با اصحاب نشسته بود . دنيادارى درآمد و درويشى را بخواند و با خود ببرد . بعد از ساعتى بيامد ، زنبيلى بر سر درويش نهاده ،\r\n\r\n","description":"","footnote":"","page_name":" 18 ","page_number":20},
  {"content":"\r\n\r\nدر وى انواع طعام . جنيد چون آن بديد ، غيرت كرد . فرمود تا آن زنبيل بر روى آن دنيادار باززدند . گفت :\r\n« درويشى مىبايست تا حمّالى كند ؟ » . آن‌گه گفت : « اگر درويشان را نعمت نيست ، همت هست و اگر دنيا نيست آخرت هست » .\r\nنقل است كه يكى از توانگران صدقهء خويش جز به صوفيان ندادى . گفتى :\r\n« ايشان قومىاند كه هيچ همّت ندارند جز خداى - تعالى - ايشان را چون حاجتى بود ، همّت ايشان پراگنده شود و از حق - تعالى - بازمانند ، و من چون يكدل به حضرت خداى - عزّ و جلّ - بازبرم ، دوست‌تر دارم از هزار دل كه همّت او دنيا بود » . اين سخن با جنيد گفتند . گفت : « اين سخن دوستى است از دوستان خدا » . پس اتفاق چنان افتاد كه آن مرد مفلس شد ، به سبب آن كه هر چه درويشان خريدندى ، بها نگرفتى . جنيد مالى چند به دو داد و گفت : « چون تو مرد را تجارت زيان ندارد » .\r\nنقل است كه مريدى بسيار مال داشت و همه در راه شيخ درباخته بود و او را هيچ نمانده بود ، الّا خانه‌يى . گفت : « يا شيخ ! چه كنم ؟ » . گفت : « به فروش و زر بياور تا كارت انجام گيرد » . برفت و بفروخت . شيخ گفت : « آن زر در دجله انداز » . برفت و در دجله انداخت و به خدمت شيخ شد . شيخ او را براند و خود را بيگانه ساخت و گفت : « از من بازگرد » . هر چند مىآمد ، مىراند - يعنى : تا خودبينى نكند كه من چندين زر درباخته‌ام تا آن‌گه كه راهش انجام گرفت .\r\nنقل است كه جوانى را در مجلس جنيد حالتى ظاهر شد . توبه كرد و هر چه داشت به غارت داد و حقّ ديگران بداد و هزار دينار برداشت تا به خدمت جنيد برد . گفتند :\r\n« حضرت او حضرت دنيا نيست . آن حضرت را آلوده نتوان كرد » . بر لب دجله نشست و يك‌يك دينار را در آب مىانداخت تا هيچ نماند . پس برخاست و به خانقاه رفت . جنيد چون او را بديد ، گفت : « قدمى كه يك‌بار بايد نهاد ، تو به هزار بار مىنهى ؟ برو كه ما را نشايى . از دلت نيامد كه به يك‌بار انداختى . در اين راه نيز اگر همچنين حساب خواهى كرد ، برو كه به هيچ جا نرسى . بازگرد و باز بازار شو ، كه حساب و صرفه ديدن در بازار راست آيد » .\r\nنقل است كه مريدى را صورت بست كه : « به درجهء كمال رسيدم و\r\n\r\n","description":"","footnote":"","page_name":" 19 ","page_number":21},
  {"content":"\r\n\r\nتنها بودن مرا بهتر » . به گوشه‌يى رفت و مدّتى بنشست تا چنان شد كه هر شب شترى بياوردندى و گفتندى كه : « تو را به بهشت مىبريم » . او بر آن شتر نشستى و مىرفتى تا به جايى خوش و خرّم رسيدى و قومى با صورت زيبا و طعامهاى پاكيزه و آب‌روان . و تا سحر آنجا\r\nبودى . آن‌گه به خواب درشدى . خود را در صومعه يافتى . تا رعونت در وى ظاهر شد و پندارى عظيم در وى سر برزد و به دعوى پديد آمد ، و گفت : « هر شبى مرا به بهشت مىبرند » . اين سخن به جنيد رسيد . برخاست و به صومعهء او شد . او را ديد با تكبّرى تمام . حال پرسيد . همه با شيخ بازگفت . شيخ گفت : « امشب چون تو را آنجا برند ، سه بار بگوى : لا حول و لا قوّة الّا باللّه العلىّ العظيم » . چون شب درآمد و او را مىبردند ، او به دل انكار شيخ مىكرد . چون بدان موضع رسيد ، تجربه را لا حول گفت . آن قوم به جملگى بخروشيدند [ و برفتند 
  ] و او خود را در مزبله‌يى يافت استخوان مرده در پيش نهاده ، و بر خطاى خود واقف شد و توبه كرد و به صحبت شيخ پيوست و بدانست كه مريد را تنها بودن زهر است .\r\nنقل است كه جنيد سخن مىگفت . مريدى نعره‌يى بزد . شيخ او را از آن منع كرد و گفت : « اگر يك‌بار ديگر نعره زنى تو را مهجور گردانم » . پس شيخ با سر سخن شد . آن مرد خود را نگه مىداشت تا حال به جايى رسيد كه طاقتش نماند و هلاك شد . برفتند و او را ديدند ، ميان دلق خاكستر شده .\r\nنقل است كه از مريدى مگر ترك ادبى در وجود آمد . سفر كرد و به مسجد شونيزيه بنشست . جنيد را روزى گذر بر آنجا افتاد . در وى نگريست . آن مريد در حال از هيبت شيخ بيفتاد و سرش بشكست و خون روان شد و از هر قطره‌يى نقش « اللّه » پديد مىآمد . جنيد گفت : « جلوه‌گرى مىكنى يعنى : به مقام ذكر رسيدم ؟ كه همهء كودكان با تو در ذكر برابرند . مرد مىبايد كه به مذكور رسد » . اين سخن بر جان او آمد و در حال وفات كرد . بعد از مدّتى او را به خواب ديدند ، پرسيدند كه : « چون يافتى خود را ؟ » . گفت :\r\n« سالها [ ى 
  ] دراز است تا مىروم اكنون به سر كفر خود رسيدم و كفر و دين خود را ديدم .\r\nدور دور است . آن همه\r\n\r\n","description":"","footnote":"","page_name":" 20 ","page_number":22},
  {"content":"\r\n\r\nمكر بود » .\r\nنقل است كه جنيد را در بصره مريدى بود . در خلوت مگر روزى انديشهء گناهى كرد . در آينه نگه كرد و روى خود سياه ديد . متحيّر شد . هر حيلت كه كرد ، سودى\r\nنداشت . از شرم روى به كس ننمود تا سه روز برآمد . پاره پاره آن سياهى كم مىشد . ناگاه يكى در بزد . گفت : « كى است ؟ » . گفت : « نامه‌يى آورده‌ام از جنيد » . نامه برخواند . نبشته بود كه : « چرا در حضرت عزّت به ادب نباشى ؟ كه سه شبانروز است تا مرا گازرى مىبايد كرد تا سياهى رويت به سپيدى بدل شود » .\r\nنقل است كه جنيد را مريدى بود . مگر روزى نكته‌يى بر وى گرفتند از خجالت برفت و باز خانقاه نيامد . تا يك روز جنيد با اصحاب در بازار مىگذشتند . نظر شيخ بر آن مريد افتاد . مريد از شرم بگريخت . جنيد اصحاب را بازگردانيد و گفت : « ما را مرغى از دام نفور شده ، و بر عقب او برفت . مريد بازنگريست شيخ را ديد كه مىرفت . گام گرم كرد و مىرفت تا به جايى رسيد كه راه نبود . روى به ديوار بازنهاد از شرم شيخ . ناگاه شيخ به دو رسيد . مريد گفت : « كجا مىآيى ؟ » . شيخ گفت : « جايى كه مريد را پيشانى به ديوار آيد ، شيخ آنجا به كار بايد » . پس او را باز خانقاه برد و مريد در قدم شيخ افتاد و استغفار كرد . چون خلق اين حال بديدند ، رقّتى در خلق بازديد آمد . و بسيار توبه كردند .\r\nنقل است كه جنيد با مريدى به باديه فروشد ، و گوشهء جيب مريد دريده بود .\r\nآفتاب در او مىتافت تا بسوخت و خون از وى روان شد . به زبان مريد برفت كه « امروز روزى گرم است » . شيخ به هيبت در وى نگريست و گفت : « برو كه تو اهل صحبت نيستى » . و او را مهجور گردانيد .\r\nنقل است كه مريدى داشت كه او را از همه عزيزتر داشتى . ديگران را غيرت آمد .\r\nشيخ به فراست بدانست . گفت : « ادب و فهم او از همه زيادت‌تر است . ما را نظر در آن است . امتحان كنيم تا شما را معلوم گردد » . فرمود تا بيست مرغ آوردند و گفت : « هر مريدى يكى برداريد و جايى كه كس شما را نبيند ، بكشيد و بياريد » . همه برفتند و بكشتند و بازآمدند ، الّا آن مريد كه مرغ زنده بازآورد . شيخ پرسيد كه : « چرا نكشتى ؟ » .\r\nگفت : « از آن كه\r\n\r\n","description":"","footnote":"","page_name":" 21 ","page_number":23},
  {"content":"\r\n\r\nشيخ فرموده بود كه : جايى بايد كه كسى نبيند . و من هرجا كه مىرفتم حق - تعالى - مىديدم » . شيخ گفت : « ديديد كه فهم او چگونه است و از آن ديگران\r\nچون ؟ » . بعد از آن استغفار كردند .\r\nنقل است كه او را هشت مريد بود كه از خواصّ او بودند ، كه هر انديشه‌يى كه بودى ، ايشان كفايت كردندى . ايشان را در خاطر آمد كه به جهاد مىبايد رفت . ديگر روز جنيد خادم را فرمود كه : « ساختگى جهاد كن » . پس شيخ با هر هشت به جهاد رفتند به روم . چون صف بركشيدند ، مبارزى درآمد از كفّار و هر هشت را شهيد كرد . جنيد نگاه كرد . گفت : در هوا نه هودج ديدم ايستاده . روح هريك را كه شهيد مىشد از آن مريدان ، در آن هودج مىنهادند . پس يك هودج تهى بماند . من گفتم كه : « شايد كه آن از آن من باشد » . در صفّ كارزار شدم . آن مبارز كه اصحاب را كشته بود ، درآمد و گفت : « اى ابو القاسم ! آن هودج نهم از آن من است . تو به بغداد بازرو ، و پير قوم باش . و ايمان بر من عرضه كن » . پس مسلمان شد و به همان تيغ كه ايشان را كشته بود هشت كافر را بكشت . پس شهادت يافت . جنيد گفت : « جان او را نيز در آن هودج نهادند و ناپديد شدند » .\r\nنقل است كه جنيد را گفتند : « سى سال است تا فلان كس سر از زانو بر نگرفته است و طعام و شراب نخورده و جمّندگان در وى افتاده و او را از آن خبر نه . چه گويى در چنين كسى ؟ او در جمع جمع باشد يا نه ؟ » . گفت : « بشود ، ان شاء اللّه » .\r\nنقل است كه سيّدى بود كه او را ناصرى گفتندى . قصد حج كرد . چون به بغداد رسيد ، به زيارت جنيد رفت و سلام كرد . جنيد پرسيد كه : « سيّد از كجاست ؟ » . گفت : « از گيلان » گفت : « از فرزندان كيستى ؟ » . گفت : « از فرزندان امير المؤمنين على » . گفت : « پدر تو دو شمشير مىزد : يكى با كافران و يكى با نفس . اى سيّد كه فرزند اويى ، از اين دو كدام را كار فرمايى ؟ » . سيّد چون اين بشنيد ، بسيار بگريست و پيش جنيد مىغلطيد .\r\nگفت : « اى شيخ ! حجّ من اينجا بود . مرا به خداى ره نماى » . گفت : « اين سينهء تو حرم خاصّ خدا است . تا توانى هيچ نامحرم را در حرم خاصّ راه\r\n\r\n","description":"","footnote":"","page_name":" 22 ","page_number":24},
  {"content":"\r\n\r\nمده » . [ گفت : « تمام شد » .\r\nو جنيد را كلمات عالى است 
  ] . گفت : « فتوّت به شام است و فصاحت به عراق و\r\nدق به خراسان » . و گفت : « در اين راه قاطعان بسيارند و در راه سه گونه دام مىاندازند : دام مكر و استدراج ، و دام قهر ، و دام لطف ، و اين را نهايت نيست . اكنون مريدى بايد تا فرق كند ميان دامها » . و گفت : « نفس رحمانى چون از سرّ بازديد آيد ، نفس سينه و دل بميراند و بر هيچ نگذرد الّا كه آن چيز را بسوزد و اگر همه خود عرش بود » . و گفت : « چون قدرت معاينه گردد ، صاحب آن ، نفس به كراهيّت تواند زد و چون عظمت معاينه شود ، از نفس زدن منع كنند و چون هيبت معاينه شود ، آنجا هر كه نفس زند كافر شود » . و گفت : « نفسى كه به اضطرار از مرد برآيد ، جملهء حجابها و گناه‌ها كه ميان بنده و خداى - تعالى - است ، بسوزد » . و گفت : « صاحب تعظيم را نفس زدن تواند بود و آن نفس زدن از او گناه نبود [ و نتواند كه از او بازايستد . و صاحب هيبت صاحب حمد است و اين نزديك او گناه بود 
  ] و نتواند كه آنجا نفس زند » . و گفت : « خنك كسى كه او را در همهء عمر يك ساعت حضور بوده است » . و گفت : « لحظت ، كفران است و خطرت ايمان و اشارت غفران » - يعنى لحظت اختيار بود - و گفت : « بندگان دو قسم‌اند : [ بندگان حق‌ّاند و بندگان حقيقت . امّا بندگان حق آنجااند كه اعوذ برضاك من سخطك ، و امّا 
  ] بندگان حقيقت آنجااند كه اعوذ بك منك » . و گفت : « خداى - عزّ و جلّ - از بندگان دو علم مىخواهد : يكى شناخت علم عبوديّت ، دوّم شناخت علم ربوبيت و هر چه جز اين است ، حظّ نفس است » . و گفت : « شريف‌ترين نشست‌ها و بلندترين نشستى اين است كه با فكرت بود در ميدان توحيد » . و گفت : « همهء راه‌ها بر خلق بسته است مگر كه بر راه محمّد - عليه الصّلاة و السّلام - رود . كه هر كه حافظ قرآن نباشد و حديث پيغمبر - عليه الصّلاة و السّلام - ننوشته باشد ، به وى اقتدا مكنيد زيرا كه علم به كتاب و سنّت بازبسته است » . و گفت : « ميان بنده و حق - [ تعالى 
  ] - چهار درياست كه تا بنده آن را قطع نكند ، به حق نرسد : يكى دنيا و كشتى او\r\n\r\n","description":"","footnote":"","page_name":" 23 ","page_number":25},
  {"content":"\r\n\r\nزهد است ، و يكى آدميان و كشتى او دور بودن است از ايشان و يكى ابليس و كشتى او بغض است ، و يكى\r\nهوا و كشتى او مخالفت است » . و گفت : « ميان هواجس نفسانى و وسواس شيطانى فرق آن است كه نفس [ به 
  ] چيزى الحاح كند و تو منع مىكنى و او معاودت مىكند اگر چه بعد از مدّتى بود ، تا وقتى كه به مراد خود رسد . امّا شيطان چون دعوت كند به چيزى ، اگر خلاف آن كنى ، او ترك آن دعوت كند » . و گفت : « اين نفس ، بدى فرماينده است ، به هلاك خواند و يارى دشمنان كند و متابع هوا بود و به همهء بدىها متّهم بود » . و گفت :\r\n« ابليس مشاهده نيافت در طاعتش ، و آدم مشاهده كم نكرد در زلّتش » . و گفت : « طاعت علّت [ نيست 
  ] بدانچه در ازل رفته است و لكن بشارت مىدهد بر آن كه در آن كار كه رفته است در حقّ طاعت‌كننده ، نيكو رفته است » . و گفت : « مرد به سيرت نيكو مرد آيد ، نه به صورت » .\r\nو گفت : « دل دوستان خداى ، جاى سرّ خدا است و خداى - عزّ و جلّ - سرّ خود در دلى ننهد كه در وى دوستى دنيا بود » . و گفت : « اساس آن است كه قيام نكند به مراد نفس » . و گفت : « غافل بودن از خداى - عزّ و جلّ - سخت‌تر از آن كه در آتش شدن » . و گفت : « به حقيقت آزادى نرسى تا از عبوديّت هيچ بر تو باقى مانده بود » . و گفت : « نفس هرگز با حق - تعالى - الفت نگيرد » . و گفت : « هر كه نفس خود را بشناسد ، عبوديت بر وى آسان گردد » . و گفت : « هر كه نيكو بود رعايت او ، دايم بود ولايت او » . و گفت : « هر كه را معاملت بر خلاف اشارت بود ، او مدّعى و كذّاب است » . و گفت : « هر كه گويد : اللّه - بىمشاهده - اين كس دروغ‌زن است » . و گفت : « هر كه نشناخت خداى را ، هرگز شاد نبود » . و گفت :\r\n« هر كه خواهد كه دين او به سلامت باشد و تن او آسوده و دل او به عافيت ، گو : از مردمان جدا باش كه اين زمانهء وحشت است و خردمند آن است كه تنهايى اختيار كند » . و گفت :\r\n« هر كه را علم به يقين نرسيده است و يقين به خوف ، و خوف به عمل و عمل به ورع ، و ورع به اخلاص ، و اخلاص به مشاهده ، او از هالكين است » . و گفت :\r\n\r\n","description":"","footnote":"","page_name":" 24 ","page_number":26},
  {"content":"\r\n\r\n« مردانى بوده‌اند كه به يقين بر آب مىرفتند و آن مردان كه از تشنگى مىمردند ، يقين ايشان فاضل‌تر » . و گفت : « به رعايت حقوق نتوان رسيد مگر به حراست قلوب » . و گفت : « اگر جملهء دنيا يك كس را بود ، زيانش ندارد و اگر سرّش شره يك دانه خرما كند ، زيانش دارد » . و\r\nگفت : « اگر توانى كه اوانى خانهء تو جز سفال نباشد ، بكن » . و گفت : « بنده آن است كه با هيچ‌كس شكايت نكند و ترك تقصير كند در خدمت ، و تقصير در تدبير است » .\r\nو گفت : « هرگه كه برادران و ياران حاضر شوند ، نافله بيفتد » . و گفت : « مريد صادق بىنياز بود از علم عالميان » . و گفت : « به درستى كه حق - تعالى - معامله‌اى [ كه 
  ] در آخر با بندگان خواهد كرد ، به اندازهء آن بود كه بندگان در اول با او كرده باشند » . و گفت : « به درستى كه خداى - تعالى - بر دل بندگان نزديك شود ، بر اندازهء آن كه بنده را به خويش قرب بيند » . و گفت : « اگر از تو تحقيق بدانند ، راه بر تو آسان گردانند . و اگر مردانه باشى در اوّل مصايب ، بر تو روشن شود بسى چيز از لطايف و عجايب . و الصّبر عند الصّدمة الاولى » . و گفت : « در جمله دليل بذل مجهود است و نبود كسى كه خداى - تعالى - را طلب كند به بذل مجهود ، چون كسى كه او را طلب كند از طريق جود » . و گفت :\r\n« جملهء علم علما به دو حرف بازرسيده است : تصحيح ملّت و تجريد خدمت » . و گفت :\r\n« حيات هر كه به نفس خود بود ، موت او به رفتن جان بود . و حيات هر كه به خداى بود ، او نقل كند از حيات طبع به حيات اصل ، و حيات بر حقيقت اين است و هر چشمى كه به عبرت حق - تعالى - مشغول نبود ، نابينا به ، و هر زبان كه به ذكر او مستغرق نيست ، گنگ به ؛ و هر گوش كه به حق شنيدن مترصّد نيست ، كر به ؛ و هر تنى كه به خدمت خداى - عزّ و جلّ - در كار نبود ، مرده به » . و گفت : « هر كه دست در عمل خود زند ، قدمش از جاى برود و هر كه دست در مال زند ، در اندكى افتد ، و هر كه دست در خداى زند ، جليل و بزرگوار شود » . و گفت : « چون حق - تعالى - به مريدى نيكى خواسته است ، او را پيش صوفيان اندازد و از قرّايان\r\n\r\n","description":"","footnote":"","page_name":" 25 ","page_number":27},
  {"content":"\r\n\r\nبازدارد » . و گفت : « نشايد كه مريدان چيزى آموزند ، مگر آن چه در نماز بدان محتاج باشند و فاتحه و قل هو اللّه احد . و هر مريدى كه زن كند و علم نويسد ، از او هيچ نيايد » . و گفت : « هر كه ميان خود و حضرت خداى توبره‌يى پرطعام نهاده است ، آن‌گه خواهد كه لذّت مناجات يابد ، اين هرگز نبود » . و گفت : « دنيا در دل مريدان تلخ‌تر از صبر است . چون معرفت به دل ايشان رسد ، اين صبر شيرين‌تر از عسل گردد » . و گفت : « شما را كه درويشان‌ايد ، به خدا شناسند و از براى او اكرام كنند .\r\nبنگريد تا در خلا با وى چگونه‌ايد ؟ » . و گفت : « زمين درخشان است از متعبّدان چنان كه آسمان درخشان است به ستارگان » . و گفت : « فاضل‌ترين اعمال ، علم اوقات آموختن است و آن علم آن است كه نگهدارندهء نفس باشى و نگهدارندهء دل و نگهدارندهء دين » . و گفت : « خاطرها چهار است : خاطرى است از حق كه بنده را دعوت كند به حق ؛ و خاطرى است از ملك كه بنده را دعوت كند به طاعت ؛ و خاطرى است از نفس كه دعوت كند به آرايش نفس و تنعّم به دنيا ؛ و خاطرى است از شيطان كه دعوت كند به حقد و حسد و عداوت » . و گفت : « بلا چراغ عارفان است و بيداركنندهء مريدان و هلاك‌كنندهء غافلان » . و گفت : « همّت اشارت خداى است و ارادت اشارت فريشته و خاطر اشارت معرفت و زينت تن اشارت شيطان و شهوات اشارت نفس و لهو اشارت كفر » . و گفت :\r\n« خداى - تعالى - هرگز صاحب همّت را عقوبت نكند ، اگر چه معصيت رود بر وى » . و گفت : « هر كه را همّت است ، او بيناست و هر كه را ارادت است ، او نابيناست » . و گفت :\r\n« هيچ شخصى بر هيچ شخصى سبقت نگيرد و هيچ عمل [ را 
  ] بر هيچ عمل پيشى نبود ، و لكن پيشى آن بود كه صاحب همّت بر همّتهاى ديگر سبقت گيرد و همّتها از اعمال غيرى در پيش شود » . و گفت : « اجماع چهار هزار پير طريقت است كه : نهايت رياضت اين است كه هرگه كه دل خود طلبى ، ملازم حق بينى » . و گفت : « هر كه در موافقت به حقيقت رسيده باشد ، از آن ترسد كه حظّ او از\r\n\r\n","description":"","footnote":"","page_name":" 26 ","page_number":28},
  {"content":"\r\n\r\nخداى - عزّ و جلّ - فوت شود به چيزى ديگر » . و گفت : « مقامات به شواهد است ، هر كه را مشاهدهء احوال است ، او رفيق است و هر كه را مشاهدهء صفات است ، او امير است . كه رنج آنجا رسد كه خودى بر جاى بود ، در شبانروزى هزار بارش ببايد مرد . چون او فانى شد و شهود حق - تعالى - حاصل گشت ، امير شد » .\r\nو گفت : « سخن انبيا خبر باشد از حضور ؛ و كلام صدّيقان اشارت است از مشاهده » . و گفت : « اوّل چيزى كه ظاهر شود از احوال اهل احوال ، خالص شدن افعال ايشان بود . هر كه را سرّ خالص نبود ، هيچ فعل او صافى نبود » . و گفت : « صوفى چون زمين بود كه همه پليدى در وى افگنند و همه نيكويى از وى بيرون آرند » . و گفت :\r\n« تصوّف ذكرى است به اجتماع و وجدى است به استماع و عملى به اتّباع » . و گفت :\r\n« تصوّف از اصطفاست ( ! ) هر كه گزيده شود از ماسوى اللّه ، او صوفى است » . و گفت :\r\n« صوفى آن است كه دل او چون دل ابراهيم سلامت يافته بود از دوستى دنيا ؛ و به جاى آرندهء فرمان خداى بود ؛ و تسليم او تسليم اسماعيل بود ؛ و اندوه او اندوه داود ؛ و فقر او فقر عيسى ؛ و صبر او صبر ايّوب ؛ و شوق او شوق موسى در وقت مناجات ، و اخلاص او اخلاص محمّد ، عليهم الصّلاة و السّلام » .\r\nو گفت : « تصوّف نعتى است كه اقامت بنده در آن است » . گفتند : « نعت حق است يا نعت خلق ؟ » . گفت : « حقيقتش نعت حق است و اسمش نعت خلق » . و گفت : « تصوّف آن است كه تو را خداى - عزّ و جلّ - از تو بميراند و به خود زنده كند » . و گفت : « تصوّف آن است كه با خداى - عزّ و جلّ - باشى بىعلاقه [ يى 
  ] » . و گفت : « تصوّف ذكرى است ، پس وجدى ، پس نه اين است و نه آن ، تا نمايد ، چنان كه نبود » . پرسيدند از ذات تصوّف .\r\nگفت : « بر تو باد كه ظاهرش بگيرى و از حقيقتش نپرسى ، كه ستم كردن بود بر وى » .\r\nو گفت : « صوفيان آن‌اند كه قيام ايشان به خداوند است . از آنجا كه نداند الّا او » چنان كه : جوانى در ميان اصحاب جنيد افتاد و چند روز سر بر نياورد مگر به نماز ، پس برفت .\r\nجنيد مريدى را در عقب او بفرستاد\r\n\r\n","description":"","footnote":"","page_name":" 27 ","page_number":29},
  {"content":"\r\n\r\nكه : « از او سؤال كن كه : صوفيى كه به صفا موصوف بود ، چگونه دريابد چيزى كه او را وصف نيست ؟ » . مريد برفت و از آن درويش سؤال كرد . جواب داد كه : « كن بلا وصف ، حتّى تدرك ما لا وصف له » - بىوصف باش تا بىوصف را دريابى - جنيد چون اين بشنيد ، چند روز در عظمت اين سخن فروشد و گفت : « دريغا كه مرغى عظيم بود و من قدر او ندانستم » .\r\nو گفت : « عارف را هفتاد مقام است : يكى از آن نايافت مراد است از مرادات اين جهان » . و گفت : « عارف را حالى از حالى بازندارد و منزلتى از منزلتى بازندارد » . و گفت : « عارف آن است كه حق - تعالى - او را آن منزلت دهد كه از سرّ او سخن گويد و او خاموش باشد » . و گفت : « عارف آن است كه در درجات مىگردد ، چنان كه هيچ‌چيز او را حجاب نكند و بازندارد » . و گفت معرفت دو قسم است : معرفت تعرّف است و معرفت تعريف . معرفت تعرّف آن است كه خود را با ايشان آشنا گرداند و معرفت تعريف آن\r\nاست كه ايشان را بشناسد » .\r\nو گفت : « معرفت مشغولى است به خداى ، تعالى » . و گفت : « معرفت مكر خداى - تعالى - [ است 
  ] » - يعنى هر كه پندارد كه عارف است ، ممكور است - و گفت : « معرفت وجود جهل است در وقت حصول علم تو » . گفتند : « زيادت كن » . گفت : « عارف و معروف اوست » . و گفت : « علم چيزى است محيط و معرفت چيزى است محيط . پس خداى - عزّ و جلّ - كجاست و بنده كجا ؟ » - يعنى علم خداى راست و معرفت بنده را و هر دو محيط است و اين محيط از آن است كه عكس آن است . چون اين محيط در آن محيط فروشود ، شرك نماند . و تا تو خداى و بنده مىگويى ، شرك مىنشيند . بلكه عارف و معروف يكى است ، چنان كه گفته‌اند : در حقيقت اوست . آنجا خداى و بنده كجاست ؟ يعنى همه خداى است - و گفت : « اوّل علم است ، پس معرفت است به آن كار ، پس جحود به انكار ، پس نفى است ، پس غرق است ، پس هلاك . و چون پرده برخيزد ، همه خداوند حجاب‌اند » .\r\n\r\n","description":"","footnote":"","page_name":" 28 ","page_number":30},
  {"content":"\r\n\r\nو گفت : « علم آن است كه قدر خويش بدانى » . و گفت : « اثبات مكر است و علم به اثبات مكر ، و حركات غدر است و آنچه موجود است در داخل ، مكر و غدر است » .\r\nو گفت : « علم توحيد خداى است از وجود او و وجود او مفارق علم است به دو » .\r\nو گفت : « بيست سال است تا علم توحيد را در نوشته‌اند و مردمان در حواشى آن سخن مىگويند » . و گفت : « توحيد خداى ، دانستن قدم او بود از حدث » - يعنى دانى كه :\r\nاگر سيل به دريا باشد ، امّا نه دريا باشد - و گفت : « غايت توحيد انكار توحيد است » .\r\nيعنى هر توحيد كه بدانى انكار كنى ، كه : اين توحيد نيست .\r\nو گفت : « محبّت امانت خداست » . و گفت : « هر محبّت كه به عوض بود ، چون عوض برخيزد محبّت برخيزد » . و گفت : « محبّت درست نشود مگر در ميان دو تن كه يكى ديگرى را گويد كه : اى من ! » و گفت : « چون محبّت درست گردد ، شرط ادب بيفتد » . و گفت : « حق - تعالى - حرام گردانيده است محبّت بر صاحب علاقت » . و گفت :\r\n« محبّت افراط ميل است بىميل » . و گفت : « به محبّت خداى به خداى نتوان رسيد ، تا به جان در راه او سخاوت نكنى » . و گفت : « انس يافتن به وعده‌ها و اعتماد كردن بر آن خلل است در سخاوت » . و گفت : « اهل انس در خلوت و مناجات چيزها گويند كه نزديك عامّ كفر نمايد و اگر عامّ آن را بشنوند ، ايشان را تكفير كنند ، و ايشان در احوال خويش بر آن مزيد يابند ، و هر چه گويند از ايشان احتمال كنند ، و لايق ايشان اين بود » .\r\nو گفت : « مشاهده غرق است و وجد هلاك » . و گفت : « وجد زنده‌كنندهء همه است و مشاهده ميرانندهء همه » . و گفت : « مشاهده اقامت ربوبيّت است و ازالت عبوديّت ، به شرط آن كه تو در ميانه هيچ نبينى » . و گفت : « معاينه شدن چيزى با نايافت ذات آن چيز مشاهده است » . و گفت : « وجد هلاك وجد است » . و گفت : « وجد انقطاع اوصاف است در ظهور ذات ، در سرور » - يعنى آن چه اوصاف تويى توست ، منقطع گردد و آن چه ذات توست درون عيب ، برون روى نمايد - و گفت : « قرب به وجد ، جمع است و غيبت او در\r\n\r\n","description":"","footnote":"","page_name":" 29 ","page_number":31},
  {"content":"\r\n\r\nبشريت تفرقه » .\r\nگفت : « مراقبه آن بود كه ترسنده باشد بر فوت شده » . پرسيدند كه : « فرق چيست ميان مراقبت و حيا ؟ » . گفت : « مراقبت انتظار غايب است و حيا خجلت از حاضر مشاهده » . و گفت : « وقت چون فوت شود ، هرگز باز نتوان يافت و هيچ‌چيز عزيزتر از وقت نيست » . و گفت : « اگر صادقى هزار سال روى به حقّ آرد پس يك لحظه از حقّ اعراض كند ، آنچه در آن لحظه از او فوت شده باشد بيش از آن بود كه در آن هزار سال حاصل [ كرده بود » - يعنى در آن يك لحظه حاصل توانستى كرد آنچه در آن هزار سال حاصل 
  ] كردى . ديگر معنى آن است كه ماتم ، مضرّت ضايع شدن حضور آن يك لحظه [ است 
  ] كه از خداى عزّ و جلّ اعراض كرده باشد ، و به هزارساله طاعت و حضور ، جبر آن بىادبى نتوان كرد - و گفت : « هيچ‌چيز بر اوليا سخت‌تر از نگاهداشت انفاس در اوقات نيست » . و گفت : « عبوديّت دو خصلت است : صدق افتقار به خداى - عزّ و جلّ - در نهان و آشكارا ، و نيكى اقتدا به رسول خداى ، تعالى » . و گفت : « عبوديّت ترك\r\nمشغله‌هاست و مشغول بودن بر آنچه اصل فراغت است » . و گفت : « عبوديّت ترك كردن اين دو نسبت است : يكى ساكن شدن در لذّت ، دوّم اعتماد كردن بر حركت . چون اين هر دو از تو كم شد ، آنجا حقّ عبوديّت گزارده آمد » .\r\nو گفت : « شكر آن است كه نفس خود را از اهل نعمت نشمرد » . و گفت : « شكر را علّتى است و آن ، آن است كه نفس خود را مريد بدان مطالبت كند و با خداى - عزّ و جلّ - ايستاده باشد به حظّ نفس » . و گفت : « حدّ زهد تهى بودن است ، و خالى بودن از مشغلهء آن » . و گفت : « حقيقت صدق آن است كه راست گويى در مهم‌ّترين كارى كه از او نجات نيايى مگر به دروغ » . و گفت : « هيچ‌كس نيست كه طلب صدق كند و نيابد . و اگر نيابد ، بعضى بيابد » و گفت : « صادق روزى چهل بار از حال به حال بگردد و مرائى چهل سال بر يك حال بماند » . و گفت : « علامت فقراى صادق آن است كه سؤال نكنند و معارضه نكنند ، و اگر كسى با ايشان\r\n\r\n","description":"","footnote":"","page_name":" 30 ","page_number":32},
  {"content":"\r\n\r\nمعارضه كند ، خاموش شوند » . و گفت : « تصديق زيادت شود و نقصان نگيرد ؛ و اقرار زبان نه زيادت شود و نه نقصان [ پذيرد 
  ] و عمل اركان زيادت و نقصان پذيرد » .\r\nو گفت : « صبر بازداشتن نفس است با خداى - تعالى - بىآن كه جزع كند » . و گفت : غايت صبر توكّل است ، قال اللّه تعالى :  الَّذِينَ صَبَرُوا ، وَ عَلى رَبِّهِمْ يَتَوَكَّلُونَ *  » . و گفت : « صبر فروخوردن تلخ‌هاست و روى ترش ناكردن » . و گفت : « توكّل خوردن بىطعام است » - يعنى طعام در ميانه نبيند - و گفت : « توكّل آن است كه خداى را باشى ، چنان كه پيش از اين كه نبودى ، خداى را بودى » . و گفت : « پيش از اين توكّل حقيقت بود ، امروز علم است » . و گفت : « توكّل نه كسب كردن است و نه ناكردن . لكن سكون دل است به وعدهء حق ، تعالى » . و گفت : « يقين قرار گرفتن علمى بود در دل كه به هيچ حال نگردد و از دل خالى نبود » . و گفت : « يقين آن است كه عزم رزق نكنى و اندوه رزق نخورى ، و اين از تو كفايت آيد . و آن است كه به عملى كه در گردن تو كرده‌اند مشغول شوى ، كه به يقين او رزق تو برساند » .\r\nو گفت : « فتوّت آن است كه با درويشان نقار و با توانگران معارضه نكنى » . و گفت : « جوانمردى آن است كه بار خلق بكشى و آنچه دارى بذل كنى » . و گفت : « تواضع آن است كه تكبّر نكنى بر اهل هر دو سراى و مستغنى باشى به حق ، تعالى » . و گفت :\r\n« خلق چهار چيز است : سخاوت و الفت و نصيحت و شفقت » . و گفت : « صحبت با فاسقان نيكوخوى دوست‌تر دارم از آن كه با قرّاء بدخوى » . و گفت : حيا ديدن آلاء است و ديدن تقصير . پس از اين هر دو حال حالتى زايد كه آن را حيا گويند » . و گفت : « عنايت پيش از آب‌وگل بوده است » ، و گفت : « حال چيزى است كه به دل فروآيد امّا دايم نبود » . و گفت : « رضا رفع اختيار است » و گفت : « رضا آن است كه بلا را نعمت شمرى » . و گفت : « فقر درياى بلاست » . و گفت : « فقر خالى شدن دل است از اشكال » . و گفت : « خوف آن است كه بيرون كنى حرام از جوف و ترك عمل گيرى به عسى و سوف » . و گفت : « صوم\r\n\r\n","description":"","footnote":"","page_name":" 31 ","page_number":33},
  {"content":"\r\n\r\nنصفى از طريقت است » . و گفت : « توبه را سه معنى است : اوّل ندامت ، دوّم عزم بر ترك معاودت ، سيّوم خود را پاك كردن از مظالم و خصومت » . و گفت : « حقيقت ذكر ، فانى شدن ذاكر است در ذكر و ذكر در مشاهدهء مذكور » . و گفت :\r\n« مكر آن است كه كسى بر آب مىرود و در هوا مىرود ، و وهم او را در اين تصديق مىكند و اشارات او را در اين تصحيح مىكند . اين همه مكر بود كسى را كه داند » . و گفت : « ايمن بودن مريد از مكر از كباير بود و ايمن بودن و اصل از مكر كفر بود » .\r\nپرسيدند كه : « چه حال است كه مرد آرميده است ، چون سماع شنود اضطراب در وى پديد آيد ؟ » . گفت : « حق - تعالى - ذريّت آدم را در ميثاق خطاب كرد كه : الست بربّكم ؟ همهء ارواح مستغرق لذّت آن خطاب شدند . چون در اين عالم سماع شنوند ، در حركت و اضطراب آيند » . و گفت : « تصوّف صافى كردن دل است از مراجعت خلقت ، و مفارقت از اخلاق طبيعت ، و فروميرانيدن صفات بشريّت ، و دور بودن از دواعى نفسانى و فروآمدن بر صفات روحانى و بلند شدن به علوم حقيقى و به كار داشتن آنچه اولاتر است الى الابد ، و نصيحت كردن جملهء امّت و وفا به جاى آوردن بر حقيقت و متابعت پيغمبر - عليه الصّلاة و السّلام - در شريعت » . و [ بازپرسيدند 
  ] از تصوّف . گفت : « بر تو باد\r\nكه دور باشى از سخن تصوّف . به ظاهر مىگير و از ذات سؤال مكن » . پس رويم الحاح كرد ، گفت : « صوفيان قومىاند قايم به خداوند ، چنان كه ايشان را نداند الّا خداى ، تعالى » . و پرسيدند كه : « از همهء زشتىها صوفى را چه زشت‌تر ؟ » . گفت : « بخل » .\r\nو از توحيد سؤال كردند . گفت : « معنى آن است كه ناچيز گردد در وى رسوم و ناپيدا شود در وى علوم ، و خداى - تعالى - بود چنان كه بود هميشه و باشد ، [ فنا و نقص گردش راه نيابد 
  ] . بازگفتند : « توحيد چيست ؟ » . گفت : « صفت بندگى همه ذلّ است و عجز و ضعف و استكانت ، و صفت خداوند همه عزّ و قدرت . هر كه اين جدا تواند كرد ، با آن كه گم\r\n\r\n","description":"","footnote":"","page_name":" 32 ","page_number":34},
  {"content":"\r\n\r\nشده است ، موحّد است » . باز پرسيدند از توحيد . گفت : « يقين است » . گفتند :\r\n« چگونه ؟ » . گفت : « آن كه بشناسى كه حركات و سكنات خلق فعل خداست - عزّ و جلّ - و كسى را با او شركت نيست . چون اين به جاى آوردى ، شرط توحيد به جاى آوردى » .\r\nسؤال كردند از فنا و بقا . گفت : « بقا حق راست و فنا ما دون او را » .\r\nگفتند : تجريد چيست ؟ . گفت : « آن كه ظاهر او مجرّد بود از اعراض و باطن او از اعتراض » . سؤال كردند از محبّت . گفت : « آن كه صفات محبوب بدل صفات محبّ نشيند .\r\nقال النّبىّ - صلى للّه عليه و على آله و سلّم - فاذا احببته كنت له سمعا و بصرا » . سؤال كردند از انس . گفت : « آن بود كه حشمت برخيزد » . سؤال كردند از تفكّر . گفت : « در اين چند وجه است : تفكّرى است در آيات خدايى و علامتش آن بود كه از او معرفت زايد ؛ و تفكّرى است در آلاء و نعماء خداى - تعالى - كه از او محبّت زايد ، و تفكّرى است در وعدهء خداى و عذاب او . و از او هيبت زايد ؛ و تفكّرى است در صفات نفس و در احسان خداى - عزّ و جلّ - با نفس ، و از او حيا زايد از خداى ، تعالى » . و اگر كسى گويد : چرا از فكرت در وعده هيبت زايد ؟ گوييم : از اعتماد بر كرم خداى - عزّ و جلّ - از خداى - عزّ و جل - بگريزد و به معصيت مشغول شود .\r\nسؤال كردند از تحقيق بنده در عبوديّت . گفت : « چون بنده جملهء اشيا را ملك خداى عزّ و جلّ بيند و پديد آمدن جمله از خداى بيند و قيام جمله به خداى بيند ، و مرجع جمله به خداى بيند ، چنان كه خداى - تعالى - فرموده است :  فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ  ، و اين همه او را محقّق بود ، به صفوت عبوديّت رسيده بود » .\r\nسؤال كردند از حقيقت مراقبت . گفت : « حالى است كه مراقبت را انتظار مىكنند آنچه از وقوع او ترسند . لاجرم خلقى بود چنان كه كسى از شبيخون ترسد ، نخسبد . قال اللّه تعالى :  فَارْتَقِبْ *  يعنى فانتظر » . سؤال كردند از صادق و صدّيق و صدق . گفت : « صدق صفت صادق است و صادق آن است كه چون او را بينى چنان بينى كه شنوده باشى . خبر او چون معاينه بود ، بل كه خبر او\r\n\r\n","description":"","footnote":"","page_name":" 33 ","page_number":35},
  {"content":"\r\n\r\nاگر يك‌بار به تو رسيده باشد ، همهء عمرش هم چنان يا بى ، و صدّيق آن است كه پيوسته بود صدق او در افعال و اقوال و احوال » .\r\nپرسيدند از اخلاص . گفت : « فرض فى فرض و نقل فى نقل » - گفت : اخلاص فريضه است در هر چه فريضه بود چون نماز و غير آن ، و نماز كه فريضه است ، فرض است در سنّت به اخلاص بودن . و به اخلاص بودن مغز نماز بود و نماز مغز سنّت » . و هم از اخلاص پرسيدند . گفت : « فناء توست از فعل خويش و برداشتن فعل خويش و ديدن از پيش » . و گفت : « اخلاص آن است كه بيرون آرى خلق را از معاملهء خداى و نفس » - يعنى نفس دعوى ربوبيّت مىكند - سؤال كردند از خوف . گفت : « چشم داشتن عقوبت است در هر نفسى » . گفتند : « بلاى او چه كار كند ؟ » . گفت : « بوتهء توست ، كه مرد را بپالايد . هر كه در اين بوته پالوده گشت ، هرگز او را بلا ننمايد » . سؤال كردند از شفقت بر خلق . گفت : « شفقت بر خلق آن است كه به طوع به ايشان دهى آنچه طلب مىكنند و بارى بر ايشان ننهى كه طاقت آن ندارند و سخنى نگويى كه ندانند » .\r\nگفتند . « تنها بودن كى درست آيد ؟ » . گفت : « وقتى كه از نفس خويش عزلت گيرى ، و آنچه تو را دى نوشته‌اند ، امروز درس تو شود » . گفتند : « عزيزترين خلق كى است ؟ » : گفت : « درويش راضى » . گفتند : « صحبت با كه داريم ؟ » . گفت : « با كسى كه هر نيكى كه با تو كرده باشد ، بر وى فراموش شود و آنچه بر وى بود مىگزارد » . گفتند :\r\n« هيچ‌چيز فاضل‌تر از گريستن نيست » گفت : « گريستن بر گريستن » . گفتند : « بنده كى است ؟ » گفت : « آن كه از بندگى كسان ديگر آزاد بود » . گفتند : « مريد و مراد كى است ؟ » .\r\nگفت : « مريد در سياست بود از علم و عمل ، و مراد در رعايت حق بود . زيرا كه مريد\r\nدونده بود و مراد پرنده . دونده در پرنده كى رسد ؟ » . گفتند : « راه به خداى - تعالى - چگونه است ؟ » . گفت : « دنيا را ترك گير و يافتى و خلاف هوا كن كه به حق پيوستى » .\r\nگفتند : « تواضع چيست ؟ » . گفت : « سر فروداشتن و پهلو به زير داشتن » . گفتند :\r\n« مىگويى كه حجاب سه است : نفس و خلق و دنيا » . گفت : « اين سه عامّ است ، و حجاب خاصّ\r\n\r\n","description":"","footnote":"","page_name":" 34 ","page_number":36},
  {"content":"\r\n\r\nسه است : ديد طاعت و ديد ثواب و ديد كرامت » . و گفت : « زلّت عالم ميل است از حلال به حرام ، و زلّت زاهد ميل است از بقا به فنا ، و زلّت عارف ميل است از كريم به كرامت » .\r\nگفتند : « فرق ميان دل مؤمن و منافق چيست ؟ » . گفت : « دل مؤمن در ساعتى هفتاد بار بگردد و دل منافق هفتاد سال بر يك حال بماند » . و گفت : « يا ربّ مرا فرداى قيامت نابيناانگيزان » . گفتند : « اين چه دعاست ؟ » . گفت : « از آن كه چون تو را بيند ، كسى ديگر نبايد ديد » .\r\nچون وفاتش نزديك آمد ، گفت : « خوان را بكشند و سفره را بنهند ، تا به مجمجهء خوردن اصحاب جان بدهم » . چون كارش نيك تنگ درآمد ، گفت : « مرا وضو دهيد » .\r\nمگر تخليل فراموش كردند . فرمود تا خلال به جاى آوردند . پس در سجود افتاد و مىگريست . گفتند : « اى سيّد طريقت ! با اين همه طاعت و عبادت كه از پيش فرستاده‌اى ، چه وقت سجود است ؟ » . گفت : « هيچ‌وقت جنيد محتاج‌تر از اين ساعت نيست » . و حالى قرآن خواندن آغاز كرد و مىخواند . مريدى گفت : « قرآن مىخوانى ؟ » .\r\nگفت : « اولىتر از من در اين ساعت بر من كه خواهد بود ؟ كه اين ساعت صحيفهء عمر من در خواهند نورديد و هفتادساله طاعت و عبادت خود را مىبينم ، در هوا به يك موى آويخته . و بادى درآمده و آن را مىجنباند . نمىدانم كه باد قطعيت است يا باد وصلت ، و بر يك جانب صراط و بر يك جانب ملك‌الموت ؛ و قاضى كه عدل صفت اوست ميل نكند ؛ و راهى در پيش من نهاده ، و نمىدانم كه مرا به كدام راه خواهند برد ! » . پس [ از 
  ] سورة البقرة هفتاد آيت برخواند و كارش تنگ درآمد . گفتند : « بگوى : اللّه » . گفت :\r\n« فراموش نكرده‌ام » . پس در تسبيح انگشت عقد مىكرد . تا چهار انگشت عقد گرفت و انگشت مسبّحه را فروگذاشت و با عظمتى تمام گفت : « بسم اللّه الرّحمن الرّحيم » و ديده\r\nفراز كرد و جان بداد . غسّال در وقت غسل كردن خواست تا آبى به چشم او رساند .\r\nهاتفى آواز داد كه : « دست از ديدهء دوست ما بدار . كه چشمى كه به نام ما بسته شد جز به لقاء ما نگشايد » . پس خواست تا انگشت كه عقد كرده بود باز كند .\r\n\r\n","description":"","footnote":"","page_name":" 35 ","page_number":37},
  {"content":"\r\n\r\nآواز آمد كه :\r\n« انگشتى كه به نام ما عقد كرده شد ، جز به فرمان ما گشاده نكردد » . و چون جنازهء او برداشتند ، كبوترى سپيد بر گوشهء جنازهء او نشست . هر چند كه مىراندند ، نمىرفت تا آواز داد كه : « خود را و مرا رنجه مداريد كه چنگ من به مسمار عشق بر گوشهء جنازه دوخته‌اند . من از بهر اين نشسته‌ام كه امروز قالب او نصيب كرّوبيان است . كه اگر غوغاء شما نبودى ، قالب او چون بازى سپيد در هوا پرواز كردى » .\r\nيكى او را به خواب ديد و گفت : « جواب منكر و نكير چون دادى ؟ » . گفت : « چون آن دو مقرّب از درگاه عزّت با آن هيبت بيامدند و گفتند : من ربّك ؟ من در ايشان نگرستم و بخنديدم و گفتم : آن روز كه پرسنده او بود از من كه : الست بربّكم ؟ من جواب دادم كه : بلى . اكنون شما آمده‌ايد كه : خداى تو كى است ؟ كسى كه جواب سلطان داده باشد ، از غلام كى انديشد ؟ هم امروز به زبان او مىگويم : الّذي خلقنى فهو يهدين . به حرمت از پيش من برفتند و گفتند : او هنوز در سكر محبّت است » .\r\nديگرى او را به خواب ديد . گفت : « كار خود را چون ديدى ؟ » . گفت : « كار غير از آن بود كه ما دانستيم . كه صد و اند هزار نقطهء نبوّت سرافگنده و خاموش‌اند . ما نيز خاموش شده‌ايم تا كار چگونه آيد ؟ » .\r\nجريرى گفت : جنيد را به خواب ديدم . گفتم : « خداى - عزّ و جلّ - با تو چه كرد ؟ » .\r\nگفت : « رحمت كرد ، و آن همه اشارات و عبارات باد بود ، مگر آن دو سه ركعت نماز كه در نيم شبان مىكردم » .\r\nنقل است كه شبلى يك روز بر سر خاك جنيد ايستاده بود . يكى از وى مسئله‌يى پرسيد . جواب نداد و گفت : « و انّى استحييته - و التّرب بيننا - كما كنت استحييته و هو يراني » . بزرگان را حال حيات و ممات يكى است . من شرم دارم كه پيش خاك او جواب مسئله گويم چنان كه [ در حال حيات شرم داشتم 
  ] » .\r\n\r\n44 ذكر عمرو بن عثمان مكّى ، رحمة اللّه عليه\r\nآن شيخ الشّيوخ طريقت ، آن اصل اصول به حقيقت ، آن شيخ عالم ، آن چراغ حرم ،\r\n\r\n","description":"","footnote":"","page_name":" 36 ","page_number":38},
  {"content":"\r\n\r\nآن انسان ملكى ، عمرو بن عثمان مكّى - رحمه اللّه - از بزرگان طريقت و سادات اين قوم بود ، و از محتشمان و معتبران اين طايفه ، و همه منقاد او بودند و سخن او پيش همه مقبول بود ، و به رياضت و ورع مخصوص [ بود 
  ] و به حقايق و لطايف موصوف ، و روزگارى ستوده داشت و هرگز سكر را به خود دست نداد و در صحو رفت . و تصانيف لطيف دارد در اين طريق و كلماتى عالى دارد . و ارادت او به جنيد بود ، بعد از آن كه ابو سعيد خرّاز را ديده بود . و پير حرم بود ، و سالهاى دراز آنجا معتكف بود .\r\nنقل است كه حسين بن منصور حلّاج را ديد كه چيزى مىنوشت . گفت : « چه مىنويسى ؟ » . گفت : « چيزى مىنويسم كه با قرآن مقابله كنم » . پس عمرو او را دعاى بد كرد ، و از پيش خود مهجور كرد . پيران گفتند : « هر چه بر حسين آمد [ از بلاها 
  ] از دعاى او آمد » .\r\nنقل است كه روزى ترجمهء گنج‌نامه‌يى بر كاغذى نوشته بود و در زير سجّاده نهاده بود ، و به طهارت رفته . در متوضّا او را باز ياد آمد . خادم را گفت تا آن جزو را بردار .\r\nچون خادم بيامد ، هيچ نيافت . با شيخ گفت : شيخ گفت : « برد و رفت » . پس گفت : « آن مرد كه آن گنج‌نامه برد ، زود باشد كه دستهاش ببرند و پايهاش جدا كنند و بر دارش كنند و بسوزند و خاكسترش بر باد دهند . او را به سر گنج مىبايد رسيد . او گنج‌نامه مىدزدد ؟ » . و [ آن 
  ] گنج‌نامه اين بود كه گفت : « آن وقت كه جان در قالب آدم - عليه السّلام - آمد ، جملهء فريشتگان را سجود او فرمودند . همه سر بر خاك نهادند . ابليس گفت : من سجده نكنم و جان ببازم تا سرّ ببينم . كه شايد لعنتم كنند و طاغى و مرائى و فاسق خوانند . سجده نكرد تا سرّ آدم را بديد و بدانست . لاجرم به جز ابليس هيچ‌كس را بر سرّ آدمى وقوف نيست و كسى سرّ ابليس ندانست مگر آدمى . پس ابليس بر سرّ آدمى وقوف يافت از آن كه سجده نكرد تا سرّ بديد [ كه به سرّ ديدن مشغول بود 
  ] و ابليس آن مردود بود كه بر ديدهء او گنج نهاده بودند و گفتند : ما گنجى در خاك نهاديم و شرط گنج آن است كه يك‌تن بيند امّا سرش ببرّند تا غمّازى نكند . پس ابليس فرياد برآورد كه : اندر اين مهلتم ده و مرا مكش . و لكن من مرد گنجم .\r\n\r\n","description":"","footnote":"","page_name":" 37 ","page_number":39},
  {"content":"\r\n\r\nگنج بر ديدهء من نهادند و اين ديده به سلامت نرود . صمصام لا ابالى فرمود كه : انّك من المنظرين . تو را مهلت داديم و لكن متّهمت گردانيديم تا اگر هلاك نكنيم ، متّهم و دروغ زن باشى و هيچ‌كس تو را راست گوى نداند ، تا گويند : كان من الجنّ ففسق عن امر ربّه . و شيطان راست از كجا گويد ؟ لاجرم ملعون است و مطرود و مخذول و مجهول » . گنج نامهء عمرو [ بن 
  ] عثمان مكّى اين بود و هم او در كتاب محبّت گفته است كه : « حق - تعالى - دلها را بيافريد پيش از جانها به هفت هزار سال ، و در روضهء انس بداشت . سرّها را پيش از جانها به هفت هزار سال ، و در درجهء وصل بداشت و هر روز سيصد و شست نظر كرامت فرمود و كلمهء محبّت ، جانها را مىشنوانيد و سيصد و شست لطيفهء انس بر دلها ظاهر كرد و سيصد و شست بار كشف جمال بر سرّ تجلىّ كرد . تا جمله در كون نگاه كردند و از خود گرامين‌تر كس نديدند . زهوى و فخرى در ميان ايشان پديد آمد . حق - تعالى - بر ايشان رحمت كرد . سرّ را در جان به زندان كرد ، جان را در دل محبوس گردانيد و دل را در تن بازداشت . آن‌گه عقل را در ايشان مركّب گردانيد و انبيا را فرستاد و فرمانها بداد . آن‌گه هر كسى از اهل آن ، مقام خود را جويان شدند . و حق - تعالى - نمازشان فرمود ، تا : تن در نماز شد ، دل در محبّت پيوست ، جان به قربت رسيد سرّ به وصلت قرار گرفت » .\r\nنقل است كه از حرم به عراق نامه‌يى نوشت ، به جنيد و جريرى و شبلى كه :\r\n« بدانيد شما كه عزيزان و پيران عراق‌ايد كه : هر كه را زمين حجاز و جمال كعبه بايد ، گويند : لم تكونوا بالغيه الّا بشقّ الانفس . و هر كه را بساط قرب و درگاه عزّت بايد ، با وى گويند : لم تكونوا بالغيه الّا بشقّ الارواح » . و در آخر نامه نوشت كه : « اين نامه‌يى است از عمرو بن عثمان و از پيران حجاز كه همه با خودند و در خودند و بر خودند ؛ و اگر از شما كسى هست كه همّت بلند دارد ، گو : درآى در اين راه كه در وى دو هزار كوه آتشين است و دو هزار درياى مغرق مهلك . و اگر اين پايگاه نداريد ، دعوى مكنيد كه به دعوى هيچ نمى\r\n\r\n","description":"","footnote":"","page_name":" 38 ","page_number":40},
  {"content":"\r\n\r\nدهند » . چون نامه به جنيد رسيد ، پيران عراق را جمع كرد و نامه بر ايشان خواند . آنگاه جنيد گفت : « بياييد و بگوييد كه زين كوهها چه خواسته است ؟ » .\r\nگفتند كه : « از اين كوهها مراد ، نيستى است . تا مرد هزار بار نيست نگردد و هزار بار هست نگردد ، به درگاه عزّت نرسد » . پس جنيد گفت : « من از هزار كوه آتشين يكى بيش به سر نبرده‌ام » . جريرى گفت : « دولت تو را كه آخر يكى بريدى ، كه من هنوز سه قدم نبريده‌ام » . شبلى به هاىهاى بگريست و گفت : « خنك تو را كه سه قدم بريدى ، كه من هنوز گرد آن از دور نديده‌ام » .\r\nنقل است كه چون عمرو بن عثمان به اصفهان آمد به جهت جوانى كه به صحبت او پيوسته بود ، پس آن جوان بيمار شد و مدّتى بكشيد . روزى جمعى به عيادت او آمدند . شيخ [ را 
  ] اشارت كرد [ كه 
  ] : « قوّال را [ بگوى 
  ] تا چيزى گويد » . عمرو قوّال را گفت تا اين بيت گويد : شعر :\r\n ما لى مرضت فلم يعدنى عائد * منكم ، و يمرض عبدكم فاعود \r\nبيمار چون اين بشنيد ، در حال صحّت يافت و يكى از بزرگان طريقت شد .\r\nپرسيدند از معنى أ فمن شرح اللّه صدره للاسلام ؟ گفت : « معنى آن است كه : چون نظر بنده بر عظمت علم وحدانيّت [ و 
  ] جلال ربوبيّت افتاد ، نابينا شود از هر چه نظر بر او افتد » . و گفت : « بر تو باد كه پرهيز كنى از تفكّر كردن در چيزى از عظمت خداى ، يا در چيزى از صفات خدا ، كه تفكّر در خداى - تعالى - معصيت است و كفر » و گفت : « جمع\r\nآن است كه حق - تعالى - خطاب كرد بندگان را در ميثاق . و تفرقه آن است كه عبارت مىكند از او با وجود به هم » . و گفت : « عبارت بر كيفيّت وجد دوستان نيفتد ، از آن كه آن سرّ حق است نزديك مؤمنان » . و گفت : « اوّل مشاهده قربت است و معرفت به علم اليقين و حقايق آن » . و گفت : « اوّل مشاهده زوايد يقين است و اوّل يقين آخر حقيقت است » .\r\nو گفت : « محبّت داخل است در رضا ، و رضا نيز در\r\n\r\n","description":"","footnote":"","page_name":" 39 ","page_number":41},
  {"content":"\r\n\r\nمحبت . از جهت آن كه دوست ندارى مگر آن كه بدان راضى باشى و راضى نباشى مگر [ بد 
  ] آنچه دوست دارى » . و گفت : « تصوّف آن است كه بنده به هر وقتى مشغول به چيزى بود كه در آن وقت اولاتر بود » . و گفت : « صبر بر ايستادن بود با خداى و گرفتن بلا به خوشى و آسانى » .\r\n\r\n45 ذكر ابو سعيد خرّاز ، رحمة اللّه عليه\r\nآن پختهء جهان قدس ، آن سوختهء مقام انس ، آن قدوهء طارم طريقت ، آن غرقهء قلزم حقيقت ، آن معظّم عالم اعزاز ، قطب وقت ابو سعيد خرّاز - رحمه اللّه - از مشايخ كبار و از قدماء ايشان بود ، و اشرافى عظيم داشت ، و در ورع و رياضت به غايت بود و به كرامت مخصوص بود ، و در حقايق و دقايق به كمال و در همه فنّ بر سر آمده ، و در مريد پروردن آيتى بود ، و او را « لسان التصوّف » گفتندى و اين لقب از بهر آن دادند كه در اين امّت كس را زبان حقيقت چنان نبود كه او را . و در اين علم او را چهارصد كتب تصنيف است . و در تجريد و انقطاع بىهمتا بود .\r\nو اصل او از بغداد بود و ذو النّون را ديده و با بشر و سرى صحبت داشته بود و در طريقت مجتهد بود . و ابتداء عبارت از حالت بقا و فنا او كرد و طريقت خود را در اين دو عبارت متضمّن گردانيد . و در دقايق علوم ، بعضى از علماى ظاهر بر او انكار كردند و او را به كفر منسوب كردند به بعضى الفاظ كه در تصانيف او ديدند - و آن كتاب را « كتاب السّرّ » نام كرده بود - و مفتيان معنى آن را فهم نكردند . يكى اين بود از سخنهاى او : « انّ عبدا رجع [ الى 
  ] اللّه و تعلّق باللّه و سكن فى قرب اللّه ، قد نسى نفسه و ماسوى اللّه . فلو قلت له : من اين انت ؟ و ايش تريد ؟ لم يكن له جواب غير : اللّه » - گفت : چون بنده به خداى - تعالى - رجوع كند و تعلّق به خداى كند [ و 
  ] در قرب خدا ساكن شود ، هم نفس خويش و هم ماسوى اللّه فراموش كند . اگر او را گويند : تو از كجايى ؟ و چه خواهى ؟ او را هيچ جواب خوب‌تر از آن نباشد كه گويد : « اللّه » . و در صفت\r\n\r\n","description":"","footnote":"","page_name":" 40 ","page_number":42},
  {"content":"\r\n\r\nاين قوم كه او مىگويد ، اين است كه بعضى از اين قوم را گويند كه : « تو چه خواهى ؟ » . گويد : « اللّه » . اگر چنان بود كه اندامهاى او در تن به سخن آمدى ، همه گويند :\r\n« اللّه » ؛ كه اعضا و مفاصل پر برآمده بود از نور اللّه ؛ كه مجذوب است در وى . پس در قرب به غايتى رسد كه هيچ‌كس نتواند كه پيش او گويد : « اللّه » . از جهت آن كه آنجا هر چه رود ، از حقيقت رود بر حقيقت ، و از خدا بر خدا . چون آنجا هيچ [ از 
  ] اللّه به سرّ نيامده بود ، چگونه كسى گويد : اللّه ؟ جملهء عقل عقلا آنجا برسد و در حيرت بماند . تمام شد اين سخن - و گفت : « سالها با صوفيان صحبت داشتم كه هرگز ميان من و ايشان مخالفت نبود . از آن كه هم با ايشان بودم و هم با خود » و گفت : « اگر همه را مخيّر كنند ميان قرب و بعد ، من بعد اختيار كردم ، كه مرا طاقت قرب نبود » - چنان كه لقمان - عليه السّلام - گفت : « مرا مخيّر گردانيدند ميان حكمت و نبوّت . من حكمت اختيار كردم ، كه طاقت تحمّل بار نبوّت نبود » - و گفت : « شبى در خواب ديدم كه دو فرشته از آسمان بيامدند و مرا گفتند : صدق چيست ؟ . گفتم : الوفاء بالعهود . گفتند : صدقت . و هر دو بر آسمان رفتند » . و گفت : « شبى رسول را - عليه الصّلاة و السّلام - به خواب ديدم . فرمود كه مرا دوست دارى ؟ گفتم : معذور فرماى كه دوستى خدا [ ى 
  ] - تعالى - مرا از دوستى تو مشغول كرده است . گفت هر كه خداى را دوست دارد مرا دوست داشته بود » .\r\nو گفت : ابليس را به خواب ديدم . عصا برگرفتم تا او را بزنم . هاتفى آواز داد كه :\r\n« او از عصا نترسد ، از نورى ترسد كه در دل باشد » . گفتم : « بيا ! » . گفت : « شما را چه كنم ؟\r\nكه شما انداخته‌ايد آنچه من مردمان را بدان مىفريبم » . گفتم : « آن چيست ؟ » . گفت :\r\n« دنيا » . چون از من درگذشت . بازنگريد و گفت : « مرا در شما لطيفه‌يى است كه بدان مراد خود بيابم » . گفتم : « آن چيست ؟ » . گفت : « با كودكان نشستن » .\r\nو گفت : به دمشق بودم . رسول را - عليه الصّلاة و السّلام - به خواب ديدم كه مىآمد و بر ابو بكر و عمر - رضى اللّه عنهما - تكيه زده بود ، و من بيتى با خود مىگفتم و انگشتى بر سينه مىزدم . رسول - عليه الصّلاة و السّلام - فرمود كه : « شرّ اين از خير اين بيشتر است » . يعنى سماع .\r\nنقل است كه ابو سعيد\r\n\r\n","description":"","footnote":"","page_name":" 41 ","page_number":43},
  {"content":"\r\n\r\nخرّاز را دو پسر بود . يكى پيش از وى وفات كرد . شبى او را به خواب ديد . گفت : « اى پسر ! خداى - عزّ و جلّ - با تو چه كرد ؟ » . گفت : « مرا در جوار خود فرودآورد و گرامى كرد » . گفتم : « اى پسر ! مرا وصيّتى كن » گفت : اى پدر ! به بددلى با خداى - تعالى - معامله مكن » . گفتم : « از خداى - تعالى - يارى خواهم » . گفت :\r\n« اى پدر ! ميان خود و حق تعالى - يك پيرهن مگذار » . و سى سال بعد از آن بزيست كه هرگز پيراهنى ديگر نپوشيد .\r\nو گفت : « وقتى نفسم بر آن داشت كه از خداى - تعالى - چيزى خواهم . هاتفى آواز داد كه : « به جز خدا چيزى ديگر مىخواهى ؟ » . لاجرم گفت : « از خداى - تعالى - شرم دارم كه براى روزى چيزى جمع كنم ، بعد از آن كه او ضمان كرده است » .\r\nو گفت : وقتى در باديه مىرفتم . گرسنگى غلبه كرد و نفس مطالبهء چيزى كرد تا از خداى - تعالى - طعام خواهم . گفتم : « طعام خواستن كار متوكّلان نيست » . هيچ نگفتم .\r\nچون نفس نااميد شد ، مكرى ديگر ساخت . گفت : « طعام نمىخواهى ، بارى صبر خواه » . قصد كردم تا صبر خواهم . عصمت حق مرا دريافت . آوازى شنيدم كه كسى مىگويد كه : « اين دوست ما مىگويد كه : ما به دو نزديكيم . و مقرّر است كه ما آن‌كس را كه سوى ما آيد ضايع نگذاريم تا از ما قوت و صبر مىخواهد ، و عجز و ضعف خويش پيش مىآرد ، و پندارد كه نه او ما را ديده است و نه ما او را » . يعنى به طعام خواستن محجوب گشتى ، از آن كه طعام غير ما بود ، و به صبر خواستن هم محجوب شدى كه صبر هم غير ماست .\r\nو گفت : وقتى در باديه شدم بىزاد ، و مرا فاقه رسيد . چشم من به منزلى افتاد . شاد شدم . نفس گفت : « سكون يافتم » . سوگند خوردم كه : در آن منزل فرونيايم . گورى بكندم و در آنجا شدم . آوازى شنيدم كه : « اى مردمان در فلان منزل يكى از اولياء خداى خود را بازداشته است در ميان ريگ . او را دريابيد » . جماعتى بيامدند و مرا برگرفتند و به منزل بردند .\r\nو گفت : يك‌چند هر سه روز طعام خوردمى . در باديه رفتم و سه روز چيزى\r\nنيافتم . چهارم روز ضعفى در من پيدا آمد . طبع به عادت خود\r\n\r\n","description":"","footnote":"","page_name":" 42 ","page_number":44},
  {"content":"\r\n\r\nطعام خواست . بر جايى بنشستم . هاتفى آواز داد كه : « اختيار كن كه سببى خواهى دفع سستى را ، يا طعام خواهى سكونت نفس را ؟ » . گفتم : « الهى ! سببى » . پس قوّتى در من بازديد آمد و دوازده منزل ديگر برفتم بىطعام و شراب .\r\nو گفت : يك روز بر كرانهء دريا جوانى را ديدم مرقّع پوشيده و محبره‌يى آويخته .\r\nگفتم : « سيماى او عيان است و معاملتش نه چنان است . چون در وى مىنگرم ، گويم از رسيدگان است ، و چون در محبره مىنگرم ، گويم از طالب علمان است . بيا تا از او بپرسم تا از كدام است ؟ » . گفتم : « اى جوان ! راه به خداى چگونه است ؟ » . گفت : « راه به خداى دو است : راه خواصّ و راه عوام . تو را از راه خواصّ هيچ خبرى نيست . امّا راه عوام اين است كه تو مىسپرى و معاملت خود را علّت وصول به حق مىنهى ، و محبره را آلت حجاب مىشمرى » .\r\nو گفت : « روزى به صحرا رفتم . ده سگ درندهء شبانان روى در من نهادند . چون نزديك من آمدند ، من روى به مراقبت آوردم . سگى سپيد در آن ميان بود . بر ايشان حمله كرد و همه را از من دور كرد و از من جدا نشد تا وقتى كه از آن سگان دور شدم » .\r\nنقل است كه روزى سخن مىگفت در ورع . عبّاس بن المهتدى بگذشت . گفت :\r\n« يا ابو سعيد ! شرم ندارى كه در زيربناى دوانقى نشينى و از حوض زبيده آب خورى ، آنگاه در ورع سخن گويى ! » . در حال تسليم شد كه : « چنين است كه تو مىگويى » .\r\nو سخن اوست كه : « آفرينش دلها بر دوستى آن‌كس است كه با او نيكى كند » . و گفت : « عجبا ! آن كه در همهء عالم خداى - عزّ و جلّ - را محسن نداند ، چگونه دل به كليّت به دو سپارد ، » و گفت : « دشمنى فقرا ، بعضى با بعضى ، از غيرت حق بود كه با يكديگر آرام نتوانند گرفت » . و گفت : « حق - تعالى - مطالبت كند اعمال را از اولياء خود ، چون او را برگزيده‌اند و اختيار كرده ، كه روا ندارد ايشان را كه ميان او و ميان ايشان در آينده بود ؛ و احتمال نكند كه ايشان را در هيچ كارى راحتى بود الّا به دو » .\r\nو گفت : « چون حق - تعالى - خواهد كه دوست گيرد بنده‌يى از بندگان خود را ، در ذكر بر وى گشاده گرداند .\r\n\r\n","description":"","footnote":"","page_name":" 43 ","page_number":45},
  {"content":"\r\n\r\n[ پس هرگاه كه از ذكر لذّت يافت در فتوّت بر وى گشاده گرداند 
  ] . پس او را در سراى فردانيّت فرودآرد و محلّ جلال و عظمت بر وى مكشوف گرداند ، پس هرگاه كه چشم او بر جلال و عظمت او افتد ، باقى ماند ، و اويى او در حفظ خداى افتد » . و گفت : « اوّل مقامات اهل معرفت تحيّر است با افتقار ، پس سرور با اتصال ، پس فنا است با انتباه ، پس بقا است با انتظار . و نرسد هيچ مخلوقى بالاى اين » .\r\nو اگر كسى گويد : « پيغمبر - عليه الصّلاة و السّلام - نرسيد ؟ » . گوييم : رسيد . امّا در خور خويش ، چنان كه همه را حق - تعالى - متجلّى شود ، و ابو بكر را - رضى اللّه عنه - يك‌بار متجلّى شود در خور او ، و هر يكى را در خور آن‌كس .\r\nو گفت : « هر كه گمان برد كه به جهد به وصال حق رسد ، خود را در رنج بىنهايت افگند » . و گفت : « خلق در قبضهء خداى - عزّ و جلّ - اند و در ملك او . هرگاه كه مشاهده حاصل شود ميان بنده و حقّ ، در سرّ بنده و در فهم بنده جز خداى هيچ نماند » . و گفت :\r\n« وقت عزيز خود را جز به عزيزترين چيزها مشغول مكن و عزيزترين چيزها شغلى بود بين الماضى و المستقبل » - يعنى وقت نگه دار - و گفت : « هر كه به نور فراست نگرد ، به نور حق نگرسته باشد و مادّهء علم وى از حق بود . وى را سهو و غفلت نباشد . بل كه حكم حق بود كه زبان بنده را بدان گويا گرداند » .\r\nو گفت : « از بندگان حق قومىاند كه ايشان را خشيت خداى - تعالى - خاموش گردانيده است و ايشان فصحا و بلغااند در نطق ، به دو » . و گفت : « هر كه را معرفتى در دل قرار گرفت ، درست آن است كه در هر دو سراى نبيند جز او و نشنود جز از او و مشغول نبود جز به دو » . و گفت : « فنا در فناء بنده باشد از رؤيت بندگى ، و بقا ، بقاء بنده باشد در حضور الهى » . و گفت : « فنا متلاشى شدن است به حق و بقا حضور است با حق » . و گفت :\r\n« حقيقت قرب پاكى دل است از همهء چيزها و آرام دل با حق ، تعالى » . و گفت : « هر باطن كه ظاهر وى به خلاف او بود ، باطل بود » . و گفت : « ذكر سه وجه است : ذكرى\r\n\r\n","description":"","footnote":"","page_name":" 44 ","page_number":46},
  {"content":"\r\n\r\nاست به زبان و دل از آن غافل ، و اين ذكر عادت بود ؛ و ذكرى است به زبان و دل حاضر ، اين ذكر\r\nطلب ثواب بود ؛ و ذكرى است كه دل را بگرداند و زبان را گنگ كند ، قدر اين ذكر كس نداند جز خداى ، تعالى » .\r\nو گفت : « اوّل توحيد فانى شدن است همه چيزها از دل مرد ، و به خداى - عزّ و جلّ - بازگشتن به جملگى » . و گفت : « عارف تا نرسيده است ، يارى مىخواهد از همه چيز . [ چون برسد ، مستغنى گردد به خداى از همه چيز 
  ] و به دو محتاج گردد همه چيز » و گفت : « حقيقت قرب آن است كه به دل احتباس هيچ‌چيز نتوانى كرد و به وجود هيچ‌چيز حبس نتوانى يافت » . و گفت : « علم آن است كه در عمل آرد تو را ، و يقين آن است كه برگيرد تو را » . و گفت : « تصوّف تمكين است از وقت » . پرسيدند از تصوّف .\r\nگفت : « آن است كه صافى بود از خداوند خويش ، و پر بود از انوار ، و در عين لذّت بود از ذكر » . و هم از تصوّف پرسيدند . گفت : « چيست گمان تو به قومى كه بدهند تا گشايش يابند و منع كنند تا نيابند . پس ندا مىكنند به اسرار كه بگرييد بر ما ؟ » .\r\nپرسيدند كه : « عارف را گريه بود ؟ » . گفت : « گريهء او چندان بود كه در راه باشد .\r\nچون به حقايق قرب رسيد و طعم وصال چشيد ، گريه زايل شود » . و گفت : « عيش زاهد خوش نبود كه به خود مشغول بود » . و گفت : خلق عظيم آن بود كه او را هيچ همّت نبود جز خداى » . و گفت : « توكّل اعتماد دل است بر خداى » . و گفت : « توكّل اضطرابى است بىسكون و سكونى بىاضطراب » - يعنى صاحب توكّل بايد كه چنان مضطرب شود در نايافت ، كه سكونش نبود هرگز ، تا چنان سكونش بود در قرب يافت ، كه هرگزش حركت نبود » . و گفت : « هر كه تحكم نتواند كرد در آنچه ميان خود و خداست ، به تقوى و مراقبت ، به كشف و مشاهده نتواند رسيد » . و گفت : « غرّه مشويد به صفاء عبوديّت كه منقطع است از نفس و ساكن است با خداى » .\r\nگفتند : « چون است كه حقّ توانگران به درويشان نمىرسد ؟ » . گفت : « سه چيز را :\r\nيكى آن كه [ آنچه 
  ] ايشان دارند حلال نباشد ، دوّم آن كه بر آن موافق نباشند ، سيّوم آن كه درويشان بلا اختيار كرده‌اند » . و السّلام .\r\n\r\n46 ذكر ابو الحسين نورى ، رحمة اللّه عليه\r\n\r\n","description":"","footnote":"","page_name":" 45 ","page_number":47},
  {"content":"\r\n\r\nآن مجذوب وحدت ، آن مسلوب عزّت ، آن قبلهء انوار ، آن نطفهء اسرار ، آن خويشتن كشتهء درد دورى ، لطيف عالم ابو الحسين نورى - رحمة اللّه عليه - يگانهء عهد بود و قدوهء وقت و ظريف اهل تصوّف و شريف اهل محبّت ؛ و رياضتى شگرف و معاملتى پسنديده و نكتى عالى و رموزى عجب و نظرى صحيح و فراستى صادق و عشقى با كمال و شوقى بىنهايت داشت ؛ و مشايخ بر تقديم او متّفق بودند و او را « امير القلوب » گفتندى و « قمر الصّوفية » . مريد سرى سقطى بود و [ صحبت 
  ] احمد حوارى يافته و از اقران جنيد بود و در طريقت مجتهد بود و صاحب مذهب ؛ و از صدور علما و مشايخ بود ، و او را در طريقت براهينى قاطعه هست و حجّتى لامعه . و قاعدهء مذهبش آن است كه تصوّف را بر فقر تفضيل نهد ؛ و معاملتش موافق جنيد است و از نوادر طريقت او يكى آن است كه صحبت بىايثار حرام داند و در صحبت ، ايثار حقّ صاحب فرمايد بر حقّ خويش ، و گويد : « صحبت با درويشان فريضه است و عزلت ناپسنديده » و ايثار صاحب بر صاحب فريضه گويد . و او را نورى از آن گفتند كه چون شب تاريك سخن گفتى ، نور از دهان او بيرون آمدى ، چنان كه خانه روشن شدى . و نيز از آن نورى گفتند كه به نور فراست از اسرار باطن خبر دادى . و نيز گفتند : او را صومعه‌يى بود در صحرا كه همه‌شب آنجا عبادت كردى و خلق آنجا به نظاره شدندى . به شب نورى ديدند كه مىدرخشيدى و از صومعهء او به بالا برمىشدى . و ابو محمّد مغازلى گفت : « هيچ‌كس\r\nنديدم به عبادت نورى » .\r\nو در ابتدا چنان بود كه هر روز بامداد از خانه بيرون آمدى كه : « به دكان مىروم » و نانى چند برداشتى و در راه صدقه كردى و در مسجد شدى و نماز كردى تا پيشين .\r\nپس به دكان آمدى . اهل خانه پنداشتندى كه در دكان چيزى خورده است و اهل دكان را گمان بودى كه در خانه چيزى\r\n\r\n","description":"","footnote":"","page_name":" 46 ","page_number":48},
  {"content":"\r\n\r\nخورده است . همچنين بيست سال بدين طريق معاملت كرد ، كه كس بر احوال او مطّلع نشد .\r\nنقل است كه گفت : سالها مجاهده كردم و خود را به زندان بازداشتم و پشت بر خلايق كردم و رياضت كشيدم . راه بر من گشاده نشد . با خود گفتم : « چيزى [ مى 
  ] بايد كرد كه كار برآيد ، يا فروشوم و از اين نفس برهم » . پس گفتم : « اى تن ! تو سالها به هوا و مراد خود خوردى و گفتى و ديدى و شنيدى ، و رفتى و گرفتى و خفتى ، و عيش كردى و شهوت راندى ، و اين همه بر تو تاوان است . اكنون در خانه رو تا بندت برنهم و هر چه حقوق حقّ است در گردنت قلاده كنم . اگر بر آن بمانى صاحب دولتى شدى و اگر نه ، بارى در راه حق فروشوى » . چهل سال چنين كردم و من شنيده بودم كه : « دلهاى اين طايفه به غايت نازك بود ، هر چه ايشان بينند و شنوند ، سرّ آن بدانند » . و من در خود آن نمىديدم . گفتم : « قول انبيا و اوليا حق بود . مگر من مجاهده به ريا كردم و اين خلل از من است ، كه آنجا خلاف را راه نيست » . آنگاه گفتم : « اكنون گرد خود برآيم تا بنگرم كه چيست ؟ » . به خود فرونگرستم . آفت آن بود كه نفس با دل من يكى شده بود . چون نفس با دل يكى شود ، بلا آن بود . كه هر چه بر دل تابد ، نفس حظّ خود از وى بستاند . چون چنان ديدم ، دانستم كه از آن بر جاى مىپايد كه هر چه از درگاه به دل مىرسيد ، نفس حظّ خود مىستد . بعد از آن هر چه نفس بدان بياسودى ، گرد آن نگشتمى و چنگ در چيزى ديگر زدمى . مثلا اگر او را با نماز ، يا با روزه خوش بودى ، [ يا با خلوت ، يا با خلق 
  ] در ساختن ، خلاف آن كردمى تا آن را همه بيرون انداختم و گام‌ها بريده گشت . آن‌گه اسرار در من پديد آمد . پس گفتم : « تو كه‌اى ؟ » . گفت : « من درّ كان بىكامىام و گفت :\r\n« اكنون با مريدان بگو كه : كار من كار ناكامى است و درّ من درّ نامرادى است » . آن‌گه به دجله رفتم و ميان دو زورق بايستادم و گفتم : « نروم تا ماهيى در شست من نيفتد » . آخر در افتاد . چون بركشيدم ، گفتم : « الحمد للّه كه كار من نيك آمد » . برفتم و با جنيد بگفتم كه :\r\n\r\n","description":"","footnote":"","page_name":" 47 ","page_number":49},
  {"content":"\r\n\r\n« مرا فتوحى چنين پديد آمد » . گفت : « اى ابو الحسين ! آن كه ماهى افتاد ، اگر مارى بودى ، كرامت تو بودى . لكن چو تو در ميان آمدى ، فريب است نه كرامت ! كه كرامت آن بود كه تو در ميان نباشى » . سبحان اللّه ! اين آزادگان چه مردان بوده‌اند !\r\nنقل است كه چون غلام خليل به دشمنى اين طايفه برخاست و پيش خليفه گفت كه : « جماعتى پديد آمده‌اند كه رقص مىكنند و سرود مىگويند و كفريّات مىگويند و همه روز به تماشا مشغول‌اند و در سردابه‌ها مىروند پنهان ، و سخن‌ها مىگويند . اين قومىاند از زنادقه . اگر امير المؤمنين فرمان دهد ايشان را بكشند ، مذهب زنادقه متلاشى شود ، كه سر همه اين گروه‌اند . اگر اين خير از دست امير المؤمنين برآيد ، من او را ضامنم به ثوابى جزيل » ، خليفه در حال فرمود تا ايشان را حاضر كردند و ايشان ابو حمزه و رقّام و شبلى و نورى و جنيد بودند - رحمهم اللّه - چون خليفه فرمود تا ايشان را به قتل آورند ، سيّاف قصد كشتن رقّام كرد . نورى در جست و خود را در پيش افگند به صدق و بازجاى رقّام نشست و گفت : « اوّل مرا به قتل آر » طرب كنان و خندان . سيّاف گفت :\r\n« هنوز وقت تو نيست و شمشير چيزى نيست كه شتاب‌زدگى بدان كنند » . نورى گفت :\r\n« بناء طريقت من بر ايثار است و عزيزترين چيزها جان است . مىخواهم كه اين نفسى چند در كار اين برادران كنم تا عمر نيز ايثار كرده باشم ؛ و با آن كه يك نفس در دنيا نزديك من دوست‌تر از هزارساله آخرت ، از آن كه اين سراى خدمت است و آن سراى قرب ، و قربت به خدمت باشد » . چون اين سخن از وى بشنيدند . در خدمت خليفه عرضه داشتند . خليفه را از انصاف و قدم صدق او تعجّب آمد . فرمود كه : « توقّف كنيد » و به قاضى رجوع فرمود تا در كار ايشان نظرى كند . [ قاضى گفت : « بىحجّتى ايشان را منع نتوان كرد » 
  ] . پس قاضى دانست كه جنيد در علوم كامل است و سخن نورى شنيده\r\nبود . گفت : « از اين ديوانه مزاج - يعنى شبلى - چيزى از فقه بپرسم ، كه او جواب نتواند داد » ، گفت : « از بيست دينار\r\n\r\n","description":"","footnote":"","page_name":" 48 ","page_number":50},
  {"content":"\r\n\r\nچند زكات بايد داد ؟ » . شبلى : گفت « بيست و نيم دينار » .\r\nگفت : « اين كه كرده است ؟ » . گفت : « صدّيق اكبر - رضى اللّه عنه - كه چهل هزار دينار بداد و هيچ بازنگرفت » . گفت : « اين نيم دينار چيست ؟ » . گفت : غرامت را ، كه آن بيست دينار چرا نگه داشت ؟ تا نيم دينارش ببايست داد » . پس از نورى مسئله‌يى پرسيد از فقه . در حال جواب داد . قاضى خجل شد . آنگه نورى گفت : « اى قاضى ! اين همه پرسيدى و هيچ نپرسيدى كه خداى - عزّ و جلّ - را مردان‌اند كه قيام همه بدوست ، حركت و سكون همه بدوست ، و همه زنده بدواند ، و پاينده به مشاهدهء او . اگر يك لحظه از مشاهدهء حق بازمانند ، جان از ايشان برآيد . به دو خسبند و به دو خورند و به دو گيرند و به دو روند و به دو بينند و به دو شنوند و به دو باشند . علم اين بود نه آن كه تو پرسيدى » . قاضى متحيّر شد و كس به خليفه فرستاد كه : « اگر اين‌ها ملحد و زنديق‌اند ، من حكم كنم كه : در روى زمين يك موحّد نيست » . خليفه ايشان را بخواند و گفت : « چه حاجت خواهيد ؟ » گفتند : « حاجت ما آن است كه ما را فراموش كنى . نه به قبول خود ما را مشرّف گردانى و نه به طرد خود مهجور ؛ كه ما را ردّ تو چون قبول و قبول تو چون ردّ است » . خليفه بسيار بگريست و ايشان را به كرامتى تمام روانه كرد .\r\nنقل است كه نورى يك روز مريدى را ديد كه در نماز با محاسن خود بازى مىكرد . گفت : « دست از محاسن حق بدار » . اين سخن به خليفه رسانيدند و فقها اجماع كردند كه : « او بدين [ سخن 
  ] كافر شد » . او را پيش خليفه بردند . گفت : « اين سخن تو گفتى ؟ » . گفت : « بلى » . گفت : « چرا گفتى ؟ » گفت : « بنده از آن كى است ؟ » . گفت : « از آن حق » . گفت : « محاسن از آن كه بود ؟ » . گفت : « از آن كسى كه بنده از آن او بود » . پس خليفه گفت : « الحمد للّه كه خداى - تعالى - مرا از قتل او نگه داشت » .\r\nو گفت : « چهل سال است تا ميان من و ميان دل جدا كرده‌اند كه در اين چهل سال مرا هيچ آرزو نبود و در هيچ‌چيز شهوتم نبود و هيچ‌چيز در دلم نيكو ننمود و اين از آن وقت باز بود كه حق - تعالى - [ را 
  ] بشناختم » . و گفت : نورى درخشان ديدم در غيب ، پيوسته در وى نظر مى\r\n\r\n","description":"","footnote":"","page_name":" 49 ","page_number":51},
  {"content":"\r\n\r\nكردم تا وقتى كه من همه آن نور شدم » . و گفت : « وقتى از خداى - تعالى - درخواستم كه مرا حالتى دايم دهد . هاتفى آواز داد كه : اى ابو الحسين ! بر دايم صبر نتواند كرد الّا دايم » .\r\nنقل است كه جنيد يك روز پيش نورى شد . نورى پيش جنيد به تظلّم در خاك افتاد و گفت : « حرب سخت شده است و طاقت نمانده است . سى سال است كه چون او پديد مىآيد من گم مىشوم ، و چون من پديد مىآيم او غايب مىشود . و حضور او در غيبت من است . هر چند زارى مىكنم ، مىگويد : يا من باشم يا تو » . جنيد اصحاب را گفت : « بنگريد كسى را كه درمانده و ممتحن و متحيّر حق - تعالى - است » . پس جنيد گفت : « چنان بايد كه اگر زنده شود به تو ، و اگر آشكارا شود به تو ، تو نباشى ، خود همه او بود » .\r\nنقل است كه جمعى پيش جنيد آمدند و گفتند : « چند شبانروز است تا نورى بر سر يك خشت مىگردد و مىگويد : اللّه ، اللّه . و هيچ طعام و شراب نخورده است و نخفته . و نمازها به وقت مىگزارد و آداب نماز به جاى مىآورد » . اصحاب جنيد گفتند :\r\n« او هشيار است ، و فانى نيست ، از آن اوقات نماز نگه مىدارد و آداب به جاى آوردن مىشناسد . پس اين تكلّف است نه فنا ، كه فانى از هيچ خبر ندارد » . جنيد گفت : « چنين نيست كه شما مىگوييد . كه آنها كه در وجد باشند ، محفوظ باشند . پس خداى - تعالى - ايشان را نگه دارد از آن كه وقت خدمت از خدمت محروم مانند » . پس جنيد پيش نورى آمد و گفت : « يا ابا الحسين ! اگر دانى كه با او خروش سودى دارد ، تا من نيز در خروش آيم و اگر دانى كه رضا به ، تسليم شو تا دلت فارغ گردد » . نورى در حال از خروش بازايستاد و گفت « نيكو معلّما كه تويى ما را ! » .\r\nنقل است كه شبلى مجلس مىگفت . نورى بيامد و بر كناره‌اى بايستاد و گفت :\r\n« السّلام عليك يا ابا بكر ! » . شبلى گفت : « و عليك السّلام يا امير القلوب ! » . گفت : « حق - تعالى - راضى نشود از عالمى در علم گفتن ، كه آن را در عمل نيارد . اگر تو در عملى ، جاى نگه دار و اگر نه فرودآى » . شبلى نگاه كرد و خود را راست نيافت . فرودآمد و چهار ماه در خانه بنشست و بيرون\r\n\r\n","description":"","footnote":"","page_name":" 50 ","page_number":52},
  {"content":"\r\n\r\nنيامد . خلق جمع شدند و او را بيرون آوردند و بر منبر كردند . نورى خبر يافت . بيامد و گفت « يا ابا بكر : تو بر ايشان پوشيده كردى . لاجرم بر منبرت كردند ؛ و من نصيحت كردم ، مرا به سنگ براندند و به مزبله‌ها انداختند » . گفت :\r\n« يا امير القلوب ! نصيحت تو چه بود و پوشيده كردن من چه ؟ » . گفت : « نصيحت من آن بود كه رها كردم خلق خداى را به خدا ، و پوشيده كردن تو آن بود كه حجاب شدى ميان خدا و خلق . و تو كيستى كه ميان خداى و خلق واسطه باشى ؟ پس من نمىبينم تو را الّا فضولى » .\r\nنقل است كه جوانى پاىبرهنه از اصفهان به عزم زيارت نورى بيرون شد . چون نزديك رسيد ، نورى مريدى را فرمود تا يك فرسنگ راه به جاروب برفت و گفت :\r\n« جوانى مىآيد كه اين حديث بر وى تافته است » . چون برسيد ، نورى گفت : « از كجا مىآيى ؟ » . گفت : از « اصفهان » - و ملك اصفهان آن جوان را كوشكى و هزار دينار اسباب و كنيزكى ترك به هزار دينار مىداد كه : آنجا مرو . پس نورى گفت : « اگر ملك اصفهان تو را كوشكى و كنيزكى صاحب جمال و هزار دينار اسباب مىداد كه : مرو ، تو اين طلب را با آن مقابله كردى ؟ » جوان در حال فرياد برآورد كه : « مرا مزن » . نورى گفت : « اگر حق - تعالى - هژده هزار عالم بر طبقى نهد و در پيش مريدى آرد ، و مريد در آن نگرد ، مسلّمش نبود كه حديث خداى كند » .\r\nنقل است كه نورى با يكى نشسته بود و هر دو زار مىگريستند . چون آن‌كس برفت ، نورى روى به ياران كرد و گفت : « دانستيد كه اين شخص كه بود ؟ » . گفتند : « نه » .\r\nگفت : « ابليس بود و حكايت خدمات خود مىكرد و افسانهء روزگار خود مىگفت و از درد فراق مىناليد و چنين كه ديديد مىگريست ؛ و من نيز مىگريستم » . جعفر خلدى گفت : نورى در خلوت مناجاتى مىكرد . من گوش مىداشتم تا : چه گويد ؟ گفت : « بار خدايا ! اهل دوزخ را عذاب كنى ، جمله آفريدگان تواند به علم و قدرت و ارادت قديم ؛ و اگر هرآينه دوزخ را از مردم پر خواهى كرد ، قادرى بر آن كه دوزخ را از من پر كنى و ايشان را به بهشت برى » جعفر گفت :\r\n\r\n","description":"","footnote":"","page_name":" 51 ","page_number":53},
  {"content":"\r\n\r\nمن متحيّر شدم . آن‌گه به خواب ديدم كه يكى بيامدى و گفتى : « خداى - عزّ و جلّ - فرموده است كه : ابو الحسين را بگوى كه ما تو را\r\nبدان تعظيم و شفقت بخشيديم » .\r\nنقل است كه گفت : شبى طوافگاه را خالى يافتم طواف مىكردم . هر بار كه به حجر الاسود مىرسيدم ، دعا [ مى 
  ] كردم و مىگفتم : « اللّهمّ ارزقنى حالا و صفة لا اتغيّر منه » - بار خدايا ! مرا حالتى و صفتى روزى كن كه از آن نگردم . يك روز از ميان كعبه آوازى شنيدم : « يا ابا الحسين ! مىخواهى كه با ما برابرى كنى ؟ ماايم كه از صفت خود نگرديم . امّا بندگان را گردان داريم تا ربوبيّت از عبوديّت پيدا گردد . ماايم كه بر يك صفتيم . صفت آدمى ، گردان است » .\r\nشبلى گويد : پيش نورى شدم . او را ديدم به مراقبت نشسته ، كه مويى بر تن او حركت نمىكرد . گفتم : « مراقبتى چنين نيكو از كه آموختى ؟ » . گفت : « از گربه‌يى كه بر در سوراخ موش بود . و او بسيار از من ساكن‌تر بود » .\r\nنقل است كه شبى اهل قادسيّه شنيدند كه : « دوستى از دوستان خداى - تعالى - خود را در وادى شيران بازداشته است . او را دريابيد » . خلق جمله بيرون آمدند و به وادى سباع رفتند . نورى را ديدند كه گورى فروبرده بود و در آنجا نشسته . شفاعت كردند و او را به قادسيّه بردند . پس ، از آن حال سؤال كردند ، گفت : « مدّتى بود تا چيزى نخورده بودم . در اين باديه بودم . چون خرما بنان ديدم . آرزوى رطب كردم . گفتم : هنوز جاى آرزويى مانده است در من ؟ در اين وادى فرودآمدم تا شيران مرا بدرند ، و بيش خرما آرزو نكند » .\r\nنقل است كه گفت : يك روز در آبى غسل مىكردم . دزدى جامهء من ببرد . هنوز از آب بيرون نيامده بودم كه بازآورد ، دست او خشك شده . گفتم : « الهى ! چون او جامه بازآورد ، تو دست به دو بازده » . در حال نيك شد .\r\nپرسيدند كه : « خداى - تعالى - با تو چه كند ؟ » . گفت : « چون به گرمابه روم ، جامهء من نگه دارد . كه روزى به گرمابه رفتم . يكى جامهء من ببرد . گفتم : خداوندا ! جامه بازده .\r\nدر حال آن مرد جامه بازآورد و عذر خواست » .\r\nنقل است كه بازار نخاس بغداد را آتش\r\n\r\n","description":"","footnote":"","page_name":" 52 ","page_number":54},
  {"content":"\r\n\r\nافتاده بود و خلق بسيار بسوختند . بر يك دكان دو غلام بچهء رومى بودند سخت صاحب جمال . و آتش گرد ايشان فروگرفته بود و خداوند غلام مىگفت : « هر كه ايشان را بيرون آورد هزار دينار مغربى بدهم » .\r\nهيچ‌كس را زهره نبود كه گرد آن گردد . ناگاه نورى برسيد . آن دو غلام بچه را ديد كه فرياد مىكردند . گفت « بسم اللّه الرّحمن الرّحيم » و پاى در نهاد و هر دو را به سلامت بيرون آورد . خداوند غلام هزار دينار مغربى پيش نورى نهاد . نورى گفت : بردار و خداى - تعالى - را شكر كن . كه اين مرتبت كه به ما داده‌اند ، به ناگرفتن داده‌اند كه ما دنيا را با آخرت بدل كرده‌ايم » .\r\nنقل است كه خادمه‌يى داشت زيتونه نام . گفت : روزى نان و شير پيش نورى بردم و او آتش به دست گردانيده بود و انگشتان او سيه شده هم چنان ناشسته نان مىخورد . گفتم : « بىهنجار مردى است » . در حال زنى [ بيامد 
  ] و مرا بگرفت كه : « رزمهء جامهء من برده‌اى » و مرا پيش امير بردند ، و نورى بيامد و امير را گفت : « او را مرنجان كه جامه اينك مىآورند » نگاه كرد ، كنيزكى آمد و رزمهء جامه آورد . پس من خلاص يافتم . شيخ مرا گفت : « دگر گويى كه : بىهنجار مردى است ؟ » زيتونه گفت : « توبه كردم » .\r\nنقل است كه نورى مىگذشت . يكى را ديد بار افتاده و خرش مرده ، و او زار مىگريست . نورى پاى بر خر زد و گفت : « برخيز . چه جاى خفتن است ؟ » . حالى برخاست . مرد باربر نهاد و برفت .\r\nنقل است كه نورى بيمار شد . جنيد به عيادت او آمد و گل و ميوه آورد . بعد از مدّتى جنيد بيمار شد . نورى با اصحاب به عيادت او آمدند . پس ياران را گفت كه :\r\nهركس از اين بيمارى جنيد چيزى برگيريد تا او صحّت يابد » . گفتند « برگرفتيم » . جنيد حالى برخاست . نورى گفت : « از اين نوبت كه به عيادت آيى ، چنين آى ، نه چنان كه گل و ميوه آرى » .\r\nنورى گفت : پيرى ضعيف را ديدم و بىقوّت ، كه تازيانه مىزدند [ ش 
  ] و او صبر مىكرد . پس به زندان بردند . من پيش او رفتم و گفتم : « تو چنين ضعيف و بىقوّت - كه به\r\nتازيانه مىزدند - چگونه صبر كردى بر آن تازيانه ؟ » گفت : « اى فرزند ! به همّت بلا توان كشيد نه به جسم » . گفتم : « پيش تو صبر چيست ؟ » . گفت : « آن كه\r\n\r\n","description":"","footnote":"","page_name":" 53 ","page_number":55},
  {"content":"\r\n\r\nدر بلا آمدن هم چنان بود كه از بلا بيرون آمدن » .\r\nنقل است كه از نورى سؤال كردند كه : « راه به معرفت چون است ؟ » . گفت : « هفت درياست از نار و نور . چو هر هفت دريا را گذار كردى ، آن‌گه لقمه‌يى كردى چنان ، كه اوّلين و آخرين به يك لقمه فروبرى » .\r\nنقل است كه يكى از اصحاب ابو حمزه را گفت - و ابو حمزه اشارت به قرب كردى - گفت : « او را بگوى كه : نورى سلام مىرساند و مىگويد : قرب قرب در آنچه ما در آنيم ، بعد بعد بود » .\r\nو سؤال كردند از عبوديّت . گفت : « مشاهدهء ربوبيّت است » . گفتند : « آدمى كى مستحقّ آن بود كه خلق را سخن گويد ؟ » . گفت : « وقتى كه از خداى - عزّ و جلّ - فهم كند . و اگر از خداى - عزّ و جلّ - فهم نمىكند ، بلاى او در بلاد اللّه و عباد اللّه عام بود » .\r\nسؤال كردند از اشارت ، گفت : « اشارت مستغنى است از عبارت ، و يافتن اشارت به حق استغراق سراير است از صدق » . و سؤال كردند از وجد . گفت : « به خدايى كه ممتنع است زبان از نعت حقيقت او ، و گنگ است بلاغت اديب از وصف جوهر او ، كه كار وجد از بزرگترين كارهاست و هيچ رنجى نيست دردمندتر از معالجت وجد » . و گفت : « وجد زبانه‌يى است كه در سرّ نگنجد و از شوق پديد آيد ، كه اندامها به جنبش آيد ، از شادى يا از اندوه » . گفتند : « دليل چيست به خداى ؟ » گفت : « خداى » . گفتند : « پس حال عقل چيست ؟ » . گفت : « عقل عاجزى است ، و عاجز دلالت نتواند كرد جز بر عاجزى كه مثل او بود » . و گفت : « راه مسلمانى بر خلق بسته‌اند . تا سر بر خطّ رسول - صلى اللّه عليه [ و 
  ] سلّم - ننهند ، گشاده نشود » . و گفت : « صوفيان آن قوم‌اند كه جان ايشان از كدورت بشريّت آزاد گشته است ، و از آفت نفس صافى شده و از هوا خالص شده ، تا در صفّ اوّل و درجهء اعلى با حق بياراميده‌اند و از غير او رميده ، نه مالك بوند و نه مملوك » . و گفت :\r\n« صوفى ، هيچ در بند او نبود و او در بند هيچ نبود » . و گفت : « تصوّف نه علم است و نه رسوم ، ليكن اخلاقى است » - يعنى اگر رسم بودى ، به مجاهده به دست\r\n\r\n","description":"","footnote":"","page_name":" 54 ","page_number":56},
  {"content":"\r\n\r\nآمدى و اگر علم بودى ، به تعليم حاصل شدى . بل كه اخلاقى است كه : تخلّقوا باخلاق اللّه . و به خلق خداى بيرون آمدن ، نه به رسوم دست دهد و نه به علوم - و گفت : « تصوّف آزادى است و جوانمردى و ترك تكلّف ، و سخاوت » . و گفت : « ترك ، ترك جملهء نصيبهاى نفس است براى نصيب حق » . و گفت : « تصوّف دشمنى دنياست و دوستى مولى » .\r\nنقل است كه روزى نابينايى مىگفت : « اللّه ، اللّه » . نورى پيش او رفت و گفت :\r\n« تو او را چه دانى ؟ و اگر بدانى زنده نمانى » . اين بگفت و بىهوش شد و از آن شوق به صحرا افتاد ، در نيستانى نو دروده . و چرخ مىزد و آن نى در پاى و پهلوى او مىرفت و خون روان مىشد و از قطرهء خون « اللّه ، اللّه » بازديد مىآمد .\r\nابو نصر سرّاج گويد - رحمه اللّه - چون او [ را 
  ] از آنجا باز خانه آوردند ، گفتند :\r\nبگو : لا إله الّا اللّه . گفت : « آخر هم آنجا مىروم » و در آن وفات كرد . جنيد گفت - رحمه اللّه - « تا نورى وفات كرد ، هيچ‌كس در حقيقت صدق سخن نگفت كه صدّيق زمانه او بود » . رحمة اللّه عليه .\r\n\r\n47 ذكر [ ابو 
  ] عثمان حيرى ، رحمة اللّه عليه\r\nآن حاضر اسرار طريقت ، آن ناظر انوار حقيقت ، آن ادب‌يافتهء عتبهء عبوديّت ، آن جگر سوختهء جذبهء ربوبيّت ، آن سبق برده در مريدى و پيرى ، قطب وقت [ ابو 
  ] عثمان حيرى - رحمة اللّه عليه - از اكابر اين طايفه و از معتبران اهل تصوّف بود ، و رفيع قدر و عالىهمّت و مقبول اصحاب بود و مخصوص به انواع كرامات و رياضات . و وعظى عالى داشت و اشارتى بلند ، و در فنون علوم شريعت و طريقت كامل . و سخنى موزون و مؤثر داشت و هيچ‌كس را در بزرگى او سخن نيست [ چنان كه اهل طريقت در عهد او چنين گفتند كه : « در دنيا سه مردند كه ايشان را چهارم نيست 
  ] : [ ابو 
  ] عثمان در نشابور و جنيد در بغداد و ابو عبد اللّه بن الجلا به شام ، و [ عبد اللّه 
  ] محمّد رازى گفت :\r\n« جنيد و رويم و يوسف حسين و محمّد بن فضل و ابو على جوزجانى و غير ايشان [ را 
  ] - رحمهم اللّه - از مشايخ بسى يافتم . هيچ‌كس را از اين قوم شناساتر به خداى از ابو\r\n\r\n","description":"","footnote":"","page_name":" 55 ","page_number":57},
  {"content":"\r\n\r\nعثمان حيرى نديدم » .\r\nو اظهار تصوّف در خراسان از او بود و او با جنيد و رويم و يوسف حسين و محمّد بن فضل صحبت داشته بود و او را سه پير بزرگوار بود : اوّل يحيى معاذ ، دوّم شاه شجاع كرمانى ، سيّوم ابو حفص حدّاد . و هيچ‌كس از مشايخ از دل پيران چندان بهره نيافتند كه او يافت . و در نشابور او را منبر نهادند تا سخن اهل تصوّف بيان كرد .\r\nو ابتداء او آن بود كه گفت : « پيوسته دلم چيزى از حقيقت مىطلبيد در حال طفوليّت ، و از اهل ظاهر نفرتى داشتم ، و پيوسته بدان مىبودم كه : جز اين كه عامّ بر آن‌اند چيزى ديگر هست و شريعت را اسرارى است جز اين ظاهر » .\r\nنقل است كه روزى به دبيرستان مىرفت با چهار غلام ، يكى حبشى و يكى رومى و يكى كشميرى و يكى ترك . و دواتى زرين در دست داشت و دستارى قصب بر سر و خزى پوشيده . به كاروانسرايى كهنه رسيد . خرى ديد پشت ريش . كلاغ جراحت او مىكند و او را قوّت آن نه كه از خود براند . رحم آمدش . غلامى را گفت : « تو چرا با منى ؟ » گفت : « تا هر انديشه كه در خاطر تو گذرد ، ما در آن يار تو باشيم » . در حال جبّهء خز بيرون كرد و بر درازگوش پوشيد و دستار قصب بر وى فروبست . در حال خر به زبان حال در حضرت [ عزّت 
  ] مناجاتى كرد ، و بوعثمان هنوز به خانه نيامده بود كه واقعهء مردان به دو فرودآمد . چون شوريده‌يى به مجلس يحيى افتاد و از سخن يحيى [ معاذ 
  ] كار بر وى گشاده شد . از مادر و پدر ببريد و چند مدّت در خدمت يحيى رياضت كشيد تا جمعى از پيش شاه شجاع برسيدند . حكايت شاه بازگفتند . او را ميلى عظيم [ به ديدن شاه 
  ] بازديد آمد . دستورى خواست و به كرمان شد به خدمت شاه . شاه او را بار نداد و گفت : « تو با رجا خو كرده‌اى و مقام يحيى رجاست ، و كسى كه پروردهء رجا بود ، از وى سلوك نيايد [ كه 
  ] رجا به تقليد كردن ، كاهلى بار آورد ، و رجاء يحيى تحقيق است و تو را تقليد » . بسيار تضرّع نمود و بيست روز بر آستانهء او معتكف شد تا بار داد . و مدّتى در صحبت او بماند و فوايد بسيار گرفت ، تا شاه عزم\r\n\r\n","description":"","footnote":"","page_name":" 56 ","page_number":58},
  {"content":"\r\n\r\nنشابور [ كرد 
  ] به زيارت ابو حفص . [ ابو 
  ] عثمان با وى بيامد - و شاه قبا پوشيدى ابو حفص ، شاه را استقبال كرد و ثنا گفت . پس ابو عثمان را همّت صحبت ابو حفص بود ، امّا حشمت شاه او را از آن منع مىكرد كه چيزى گويد ، كه شاه غيور بود و ابو عثمان از خداى مىخواست تا شبى بىآزار شاه پيش ابو حفص بماند ، از آن كه كار ابو حفص عظيم بلند مىديد . چون شاه عزم بازگشتن كرد ، ابو عثمان هم برگ راه بساخت . تا روزى ابو حفص با شاه گفت به\r\nحكم انبساط ، كه : « اين جوان را اينجا بمان كه ما را با وى خوش است » . شاه روى به [ ابو 
  ] عثمان كرد و گفت : « اجابت كن شيخ را » . پس شاه برفت و ابو عثمان آنجا بماند و ديد آنچه ديد . تا ابو حفص در حقّ ابو عثمان گفت كه : « آن وعظ يحيى او را به زيان آورده بود ، تا كى به صلاح بازآيد ؟ » يعنى نخست آتشى بود . كسى مىبايست تا آن را زيادت كند و نبود .\r\nنقل است كه ابو عثمان گفت : « هنوز جوان بودم كه ابو حفص مرا از پيش خود براند و گفت : نخواهم كه دگر نزديك من آيى . من هيچ نگفتم و دلم بار نداد كه پشت بر وى كنم . همچنان روى سوى او ، بازپس مىرفتم گريان ، تا از چشم او غايب شدم و در برابر او جايى ساختم و سوراخى بريدم كه از آنجا او را مىديدم ، و عزم كردم كه از آنجا بيرون نيايم مگر به فرمان شيخ » . چون شيخ او را چنان ديد و آن حال مشاهده كرد ، او را بخواند و مقرّب گردانيد و دختر به دو داد .\r\nو گفت : « چهل سال است كه خداوند مرا در [ هر 
  ] حال كه داشته است ، كاره نبوده‌ام » . و دليل بر اين سخن آن است كه منكرى او را به دعوت خواند ، ابو عثمان برفت تا در خانهء او ، پس او شيخ را گفت : « اى شكم خوار چيزى نيست . بازگرد » ابو عثمان بازگشت . چون پاره‌يى بازآمد ، دگر آواز داد كه : « اى شيخ ! بازآى » بازگشت . گفت :\r\n« نيكو جدّى دارى در چيزى خوردن . برو كه چيزى كمتر است » . شيخ بازگرديد . دگر [ بار 
  ] بازخواند ، بازآمد . گفت : « سنگ است . بخور و الّا بازگرد » . شيخ بازگرديد .\r\nهمچنين [ تا 
  ] سى نوبت او را مىخواند و مى\r\n\r\n","description":"","footnote":"","page_name":" 57 ","page_number":59},
  {"content":"\r\n\r\nراند . شيخ مىآمد و مىرفت ، كه هيچ تغيّرى در وى پديد نيامد . بعد از آن مرد در پاى شيخ افتاد و بگريست و توبه كرد و مريد شد . و گفت : « تو چه مردى ؟ كه سى بار تو را به خوارى براندم ، يك‌ذرّه تغيّر در تو پديد نيامد » .\r\nابو عثمان گفت : « اين سهل كارى است . كار سگان همين باشد . چون برانى بروند ، چون بخوانى بيايند و هيچ تغيّر در ايشان بازديد نيايد ، اين بس كارى نباشد كه سگان با ما برابرند . كار مردان ديگر است » .\r\nنقل است كه روزى مىرفت . يكى از بام طشتى خاكستر بر سر او ريخت .\r\nاصحاب در خشم شدند . خواستند تا او را برنجانند . ابو عثمان گفت : « هزار شكر مىبايد\r\nكرد ؛ كه كسى كه سزاى آتش بود ، به خاكستر [ با وى 
  ] صلح كردند » .\r\nابو عمرو گفت : در ابتداء توبه كردم در مجلس ابو عثمان . و مدّتى در آن بودم . باز در معصيت افتادم و از خدمت او اعراض نمودم و هرجا كه او را مىديدم ، مىگريختم .\r\nروزى ناگه به دو رسيدم . مرا گفت : « اى پسر ! دشمنان منشين مگر كه معصوم و پاك باشى . از آن كه دشمن عيب تو بيند ، چون معيوب باشى ، دشمن شاد گردد و چون معصوم باشى ، اندوهگين شود . اگر تو را بايد كه معصيتى كنى ، پيش ما آى تا ما بلاى تو را به جان كشيم و تو دشمن كام نگردى » . چون شيخ اين بگفت ، دلم از گناه سير شد و توبهء نصوح كردم .\r\nنقل است كه جوانى قلّاش مىرفت و ربابى در دست داشت و سرمست . ناگاه ابو عثمان را بديد . موى در زير كلاه پنهان كرد و رباب در آستين كشيد . پنداشت كه شيخ احتساب خواهد كرد . ابو عثمان از روى شفقت نزديك او شد و گفت : « مترس ، كه برادران همه يكى باشند » . جوان چون آن بديد ، توبه كرد و به خانقاه شد . شيخ غسلش فرمود و خرقه در وى پوشيد و سر برآورد و گفت : « الهى ! من از آن خود كردم . باقى ، تو را مىبايد كرد » . در ساعت واقعهء مردان به وى فروآمد ، چنان كه ابو عثمان در آن واقعه متحيّر شد . نماز ديگر ابو عثمان مغربى برسيد . ابو عثمان حيرى گفت : « اى شيخ ! از رشك مىسوزم . كه هر چه ما به عمرى طمع داشتيم ، رايگان در كنار اين جوان نهادند\r\n\r\n","description":"","footnote":"","page_name":" 58 ","page_number":60},
  {"content":"\r\n\r\nكه از شكمش بوى خمر مىآيد . تا بدانى كه كار ، خداى دارد نه خلق » .\r\nنقل است كه يكى از او پرسيد كه : « به زبان ذكر مىگويم ، و دل با آن يار نمىگردد » . گفت : « شكر كن كه يك عضو بارى مطيع شد و يك جزو را از تو راه دادند .\r\nباشد كه دل نيز موافقت كند » .\r\nنقل است كه مريدى از وى پرسيد كه : « چه گويى در حقّ كسى كه اگر جمعى براى او برخيزند ، خوش آيد او را و اگر برنخيزند ، ناخوش آيد او را ؟ » . شيخ هيچ نگفت تا روزى ميان جمع گفت : « از من مسئله‌يى چنين و چنين پرسيدند . چه گويم چنين كسى را ؟ كه اگر در همين بماند ، گو : خواه ترسا مير و خواه جهود » .\r\nنقل است كه مريدى ده سال خدمت او كرد و از آداب و حرمت هيچ بازنگرفت و\r\nبا شيخ به سفر حجاز شد و رياضات كشيد ، و در اين مدّت مىگفت كه : « سرّى از اسرار با من بگوى » تا بعد از ده سال شيخ گفت : « چون به مبرز روى ، ايزار پاى بكش ، كه اين سخن دراز است . فهم من فهم » - اين سخن بدان ماند كه از ابو سعيد بن ابى الخير ، رحمه اللّه ، پرسيدند كه : « معرفت چيست ؟ » گفت : « آن كه كودكان گويند : نخست بينى پاك كن ، آن‌گه حديث ما كن » - و گفت : « صحبت با خداى - تعالى - به حسن ادب بايد كرد و دوام هيبت ؛ و با رسول - عليه السّلام - به متابعت سنّت و لزوم ظاهر علم ؛ و صحبت با اوليا به حرمت داشتن و خدمت كردن ؛ و صحبت با برادران به تازه‌رويى - اگر در گناه نباشند - و صحبت با جهّال به دعا و رحمت كردن بر ايشان » . و گفت : « چون مريدى چيزى شنود از علم اين قوم و آن را كار فرمايد ، نور آن در آخر عمر در دل او بازديد آيد و نفع آن به دو رسد ، و هر كه از او سخن شنود ، او را سود دارد . و هر كه چيزى شنود از علم ايشان و بدان كار نكند ، حكايتى بود كه ياد گرفت ، روزى چند برآيد ، فراموش كند » . و گفت : « هر كه را در ابتدا ارادت درست نشود ، او را به روزگار نيفزايد الّا ادبار » . و گفت :\r\n« هر كه سنّت را بر خود امير كند ، حكمت گويد و هر كه هوا را بر خود امير كند ، بدعت گويد » .\r\nو گفت : « هيچ‌كس عيب خود\r\n\r\n","description":"","footnote":"","page_name":" 59 ","page_number":61},
  {"content":"\r\n\r\nنبيند تا هيچ از او نيكو بيند . [ كه عيب نفس كسى بيند 
  ] كه در همهء حالها خود را نكوهيده دارد » . و گفت : « مريد تمام نشود تا در دل چهار چيز برابر نكند : منع و عطا و عزّ و ذلّ » . و گفت : « عزيزترين چيزى بر روى زمين سه چيز است : عالمى كه سخن او از علم بود ، و مريدى كه او را طمع نبود و عارفى كه صفت حق كند بىكيفيّت » . و گفت : « اصل ما در اين طريقت خاموشى است و بسنده كردن به علم خداى ، تعالى » . و گفت : « خلاف سنّت در ظاهر علامت رياء باطن بود » . و گفت :\r\n« سزاوار است آن را كه خداى - تعالى - به معرفت عزيز كرد كه : او خود را به معصيت ذليل نكند » . و گفت : « صلاح دل در چهار چيز است : در فقر به خدا ، و در استغنا از غير خدا ، و تواضع ، و مراقبت ؛ و هر كه انديشهء او در جملهء معانى ، خداى - تعالى - نبود ، نصيب او در جملهء معانى از خدا ناقص بود » . و گفت : « هر كه تفكّر كند در آخرت و پايدارى آن ،\r\nرغبت در آخرتش بازديد آيد » . و گفت : « هر كه زاهد شود در نصيب خويش از راحت و عزّ و رياست ، دلى فارغش پديد آيد و رحمت بر بندگان خداى كند » . گفت : « زهد دست داشتن دنياست و باك ناداشتن در دست هر كه بود » .\r\nو گفت : « اندوهگن آن است كه پرواى آنش نبود كه از اندوه بترسد » . و گفت :\r\n« اندوه به همه وجه فضيلت مؤمن است ، اگر سبب معصيت نبود » . و گفت : « خوف از عدل اوست و رجا از فضل او » . و گفت : « [ صدق 
  ] خوف پرهيز كردن است از روزگار به ظاهر و باطن » . و گفت : « خوف خاصّ در وقت بود و خوف عامّ در مستقبل » . و گفت : « خوف تو را به خداى رساند و عجب دور گرداند » . و گفت : « صابر آن بود كه خوى كرده بود به مكاره كشيدن » . و گفت : « شكر عامّ بر طعام و لباس بود و شكر خاصّ از آنچه در دل ايشان آيد از معانى » . و گفت : « اصل تواضع از سه چيز است : از آن كه بنده از جهل خويش ياد كند و از آن كه از گناه خويش ياد كند و از آن كه احتياج خويش به خداى - تعالى - ياد كند » .\r\nو گفت : « توكّل بسنده كردن\r\n\r\n","description":"","footnote":"","page_name":" 60 ","page_number":62},
  {"content":"\r\n\r\nاست به خداى - تعالى - از آن كه اعتماد بر وى دارد » .\r\nو گفت : « هر كه از حيا سخن گويد و شرم ندارد از خداى در آنچه گويد ، او مستدرج بود » . و گفت : « يقين آن است كه انديشه و [ قصد كار 
  ] فردا او را اندك بود » . و گفت :\r\n« شوق ثمرهء محبت بود ، هر كه خداى را دوست دارد ، آرزومند خدا و لقاء خدا بود » . و گفت : « به قدر آن كه به دل بنده از حق - تعالى - سرورى [ رسد 
  ] ، بنده را به دو اشتياق پديد آيد ، و به قدر آن كه بنده از دور بماندن او و از راندن او مىترسد ، [ به دو نزديك شود » 
  ] .\r\nو گفت : « به خوف محبّت درست گردد و به ملازمت ادب دوستى مؤكّد گردد » . و گفت :\r\n« محبّت را از آن نام محبّت كردند كه هر چه در دل بود جز محبوب ، محو گرداند » . و گفت : « هر كه وحشت غفلت نچشيده باشد ، حلاوت انس نيابد » . و گفت : « تفويض آن بود كه : علمى كه ندانى به عالم آن علم بگذارى ؛ و تفويض مقدّمهء رضاست ، و الرّضا باب اللّه الاعظم » . و گفت : « زهد در حرام فريضه است و در مباح وسيلت و در حلال قربت » .\r\nو گفت : « علامت سعادت آن است كه مطيع باشى و مىترسى كه : نبايد كه مردود گردى » .\r\nو گفت : « علامت شقاوت آن است كه معصيت كنى و اميد دارى كه مقبول باشى » . و گفت :\r\n« عاقل آن است كه از هر چه ترسد ، پيش از آن كه در افتد ، كار بسازد » . و گفت : « تو در زندانى از متابعت كردن شهوات خويش . چون كار به خدا بازگذارى ، راحت يا بى و سلامت » . و گفت : « صبر كردن بر طاعت تا فوت نشود از تو ، طاعت بود ؛ و صبر كردن از معصيت تا نجات يا بى از اصرار بر معصيت ، هم طاعت باشد » . و گفت : « صحبت كن با اغنيا به تعزّز و با فقرا به تذلّل ، كه تعزّز بر اغنيا تواضع بود و تذلّل اهل فقر را شريف‌تر » .\r\nو گفت : « شاد بودن تو به دنيا ، شاد بودن به خدا از دلت ببرد و ترس تو از غير خدا ، ترس خدا از دلت پاك ببرد و [ اميد داشتن به غير خدا 
  ] اميد داشتن به خدا از دلت دور كند » .\r\nو گفت : « موفق آن است كه از غير خداى نترسد و به غير او اميد ندارد و\r\n\r\n","description":"","footnote":"","page_name":" 61 ","page_number":63},
  {"content":"\r\n\r\nرضاء او بر هواى نفس خويش بگزيند » . و گفت : « خوف از خداى تو را به خدا رساند ، و كبر و عجب نفس تو را از خداى - عزّ و جلّ - منقطع گرداند و خوار و حقير داشتن خلق ، بيماريى است كه هرگز دوا نپذيرد » . و گفت : « آدميان بر اخلاق خويش‌اند تا ما دام كه خلاف هواء ايشان كرده نيايد ، و چون خلاف هواء ايشان كنند ، جملهء خداوندان اخلاق كريم ، خداوندان اخلاق لئيم باشند » .\r\nو گفت : « اصل عداوت از سه چيز است : طمع در مال و طمع در گرامين داشتن مردمان و طمع در قبول كردن خلق » . و گفت : « به هر قطع كه افتد مريد را از دنيا ، غنيمت بود » . و گفت : « ادب اميدگاه فقرا است و آرايش اغنيا » . و گفت : « خداى - تعالى - واجب كرده است بر كرم خويش عفو كردن بندگان كه تقصير كرده‌اند در عبادت ؛ كه فرموده است : كتب ربّكم على نفسه الرّحمة » . و گفت : « اخلاص آن بود كه نفس را در آن حظّ نبود به هيچ حال ، و اين اخلاص عوام بود ؛ و اخلاص خاصّ بر ايشان رود . نه به ايشان بود طاعت‌ها كه مىآرند و ايشان از آن بيرون ؛ و ايشان را در آن طاعت پندار نيفتد و آن را چيزى نشمرند » . و گفت : « اخلاص صدق نيّت است با حق ، تعالى » و گفت : « اخلاص نسيان رؤيت خلق بود به دوام نظر با خالق » .\r\nنقل است كه يكى از فرغانه عزم حج كرد . او را گذر بر نشابور افتاد و به خدمت\r\nابو عثمان شد و سلام كرد . شيخ جواب نگفت : فرغانى با خود گفت : « مسلمانى سلام كند و جواب ندهد ؟ » . ابو عثمان گفت : « حج چنين كنند ؟ كه مادر بيمار را بگذارند و بروند بىرضا [ ى 
  ] او ؟ » . گفت : « بازگشتم و تا مادر زنده بود توقّف كردم ، بعد از آن عزم حج كردم و به خدمت شيخ ابو عثمان رسيدم . مرا به اعزازى و اكرامى تمام بنشاند . همگى مرا خدمت او فروگرفت . جهدى بسيار كردم تا ستوربانى به من داد و بر آن مىبوديم تا وفات كرد . در حال نزع چون پسرش جامه دريد و فرياد كرد ، ابو عثمان گفت : « اى پسر ! خلاف سنّت كردى و خلاف سنّت\r\n\r\n","description":"","footnote":"","page_name":" 62 ","page_number":64},
  {"content":"\r\n\r\nظاهر كردن نشان نفاق بود ، كما قال : كلّ اناء يترشّح بما فيه » . و در حضور تمام جان تسليم كرد .\r\n\r\n48 ذكر [ ابو 
  ] محمّد رويم ، رحمة اللّه عليه\r\nآن صفىّ پردهء شناخت ، آن ولىّ قبّهء نواخت ، آن زبدهء بىزلل ، آن بندهء بى\r\n\r\n","description":"","footnote":"","page_name":" 63 ","page_number":65},
  {"content":"\r\n . \r\n","description":"","footnote":"","page_name":" 64 ","page_number":66},
  {"content":"\r\n\r\nبدل ، آن آفتاب بىغيم ، امام عهد [ ابو 
  ] محمّد رويم - رحمة اللّه عليه - از جملهء مشايخ كبار بود و ممدوح همه ؛ و به امامت و بزرگى او همه متّفق بودند ؛ و از صاحب‌سرّان جنيد بود و در مذهب داود فقيه الفقهاء ؛ و از علم تفسير نصيبى تمام داشت و در فنون علوم حظّى به كمال ؛ و مشار اليه قوم و صاحب همّت و صاحب فراست بود ، و در تجريد قدمى راسخ [ داشت 
  ] و رياضت بسيار كشيده و سفرها بر توكّل كرده ؛ و تصانيف بسيار دارد در طريقت .\r\nنقل است كه گفت : « بيست سال است تا بر دل من هيچ طعامى گذر نكرده است الّا كه در حال به ظهور پيوست و حاضر شد » . و گفت : « روزى در بغداد گرمگاهى مىگذشتم . تشنگى بر من غالب شد . از خانه‌يى آب خواستم . كودكى كوزه‌يى آب بيرون آورد . چون مرا ديد ، گفت : صوفى به روز آب خورد ؟ بعد از آن هرگز به روز روزه نگشادم » .\r\nنقل است كه يكى پيش او آمد و گفت : « حال چون است ؟ » . گفت : « چگونه باشد حال كسى كه دين او هواء او باشد و همّت او در دنيا . [ نه 
  ] نيكوكارى از خلق رميده و نه عارفى از خلق گزيده ، نه نقى نه تقى » .\r\nپرسيدند كه : « اوّل چيزى كه خداى - تعالى - بر بنده فرض كرده است ، چيست ؟ » .\r\nگفت : « معرفت . و ما خلقت الجنّ و الانس الّا ليعبدون » . [ و گفت 
  ] : « حق - تعالى - پنهان\r\nگردانيده است چيزها در چيزها : [ رضاء خويش در طاعت‌ها ، و غضب خويش در معصيت‌ها 
  ] ، و مكر خويش [ در علم خويش و خداع خويش در لطف خويش ، و عقوبات خويش در كرامات خويش 
  ] » .\r\nو گفت : « حاضران بر سه وجه‌اند : حاضرى است شاهد وعيد ، لاجرم در هيبت بود ، و حاضرى است شاهد وعده ، لاجرم دايم در رغبت بود ، و حاضرى است شاهد حق ، لاجرم دايم در طرب بود » . و گفت : « حق - تعالى - تو را گفتار و كردار روزى كناد .\r\nآن‌گه گفتار بازگيراد و كردار به تو بازگذاراد كه اين نعمتى بود ؛ و چون كردارت بازگيرد و گفتار به تو بازگذارد ، مصيبتى بود . و چون هر دو بازگيرد ، آفتى بود » . و گفت : « گشتن تو با هر\r\n\r\n","description":"","footnote":"","page_name":" 65 ","page_number":67},
  {"content":"\r\n\r\nگروه بود از مردمان ؛ سلامت‌تر بود كه با صوفيان . كه همهء خلق را مطالبت از ظاهر شرع بود مگر اين طايفه ، كه مطالبت ايشان به حقيقت ورع بود و دوام صدق ؛ و هر كه با ايشان نشيند و ايشان را در آنچه محقّق آن‌اند ، خلافى كند خداى - تعالى - نور ايمان از دل او بازگيرد ؛ و حكم حكيم اين است كه حكم‌ها بر برادران فراخ كند و بر خود تنگ گيرد . كه بر ايشان فراخ كردن ، ايمان و علم بود و بر خود تنگ گرفتن از حكم ورع بود » .\r\nگفتند : « آداب سفر چگونه بايد ؟ » . گفت : « آن كه مسافر را انديشه از قدم در نگذرد و آنجا كه دلش آرام گرفت ، منزلش بود » . و گفت : « آرام گير بر بساط ، و پرهيز كن از انبساط ، و صبر كن بر ضرب سياط تا وقتى كه بگذرى از صراط » . و گفت : « تصوّف مبنى است بر سه خصلت : تعلّق ساختن به فقر و افتقار ، و محقّق شدن به بذل و ايثار ، و ترك كردن اعتراض و اختيار » . و گفت : « تصوّف ايستادن است بر افعال حسن » . و گفت :\r\n« توحيد حقيقى آن است كه فانى شوى در ولاء او از هواى خود ، و در وفاء او از جفاى خود ، تا فانى شود كلّ به كلّ » . و گفت : « توحيد ، محو آثار بشريّت است و تجريد الهيّت » . و گفت : « عارف [ را 
  ] آينه‌اى است كه چون در آن نگرد ، مولاى او به دو متجلّى شود » . و گفت : « تمامى حقايق آن بود كه مقارن علم بود » . و گفت : « قرب ، زايل شدن متعرّضات است » . و گفت : « انس آن است كه وحشتى در تو پديد آيد از ماسوى اللّه ، و از نفس خود نيز » . و گفت : « انس سرور دل است از حلاوت خطاب » . و گفت : « انس خلوت\r\nگرفتن است از غير خدا » .\r\nو گفت : « همّت ساكن نشود مگر به محبّت [ و ارادت ساكن نشود مگر به دورى از منيت 
  ] و منيت كسى را بود كه گام فراخ نهد » . و گفت : « محبّت وفاء است با وصال و حرمت است با طلب وصال » . و گفت : « يقين مشاهده‌اى است » . و پرسيدند از نعت فقير ، گفت : « فقير آن است كه نگه دارد سرّ خود را و گوش دارد نفس خود را و بگذارد فرايض خداى ، تعالى » . و گفت :\r\n\r\n","description":"","footnote":"","page_name":" 66 ","page_number":68},
  {"content":"\r\n\r\n« صبر ترك شكايت است و شكر آن بود كه آن چه توانى نكنى » . و گفت : « توبه آن است كه توبه كنى از توبت » . و گفت : « تواضع ذليلى قلوب است در خليلى علّام الغيوب » . و گفت : « شهوت خفى است ، كه ظاهر نشود مگر در وقت عمل » . و گفت : « لحظت ، راحت است و خطرت امارت و اشارت اشارت » . و گفت :\r\n« نفس زدن در اشارت حرام است و در خطرات و مكاشفات و معاينات حلال » .\r\nو گفت : « زهد حقير داشتن دنياست و آثار او از دل ستردن » . و گفت : « خايف آن است كه از غير خدا نترسد » . و گفت : « رضا آن است كه اگر دوزخ را بر دست راستش بدارند ، نگويد كه : از چپ مىبايد » . و گفت : « رضا استقبال كردن احكام است به دل‌خوشى » . و گفت : « اخلاص در عمل آن بود كه در هر دو سراى ، عوض چشم ندارد » .\r\nنقل است كه ابو عبد اللّه خفيف - رحمه اللّه عليه - وصيّتى خواست از وى ، گفت :\r\n« كمترين چيزى در اين راه بذل روح است . اگر اين نخواهى كرد به ترّهات صوفيانه مشغول مشو » .\r\nنقل است كه در آخر عمر ، خود را در ميان دنياداران پنهان كرد و معتمد خليفه شد به قضا ، و مقصود او آن بود كه خود را سترى سازد و محجوب گردد . تا حدّى كه جنيد گفت - رحمه اللّه - كه : « ما عارفان فارغ مشغوليم و رويم مشغول فارغ است » . رحمه اللّه .\r\n\r\n49 ذكر ابن عطا ، رحمة اللّه عليه\r\nآن قطب عالم روحانى ، آن معدن حكمت ربّانى ، آن ساكن كعبهء سبحانى ، آن گوهر بحر وفا ، امام المشايخ ابن عطا - رحمة اللّه عليه - سلطان اهل تحقيق بود و برهان اهل توحيد ، و در فنون علم آيتى بود و در اصول و فروع مفتى . و هيچ‌كس را پيش از وى در اسرار تنزيل و معانى و تأويل آن و علم بيان و لطايف آن ، [ آن كشف 
  ] نبود كه او را .\r\nكمالى عظيم داشت و جملهء اقران او را محتشم داشتند ، و ابو سعيد خرّاز در كار او مبالغت كردى و جز\r\n\r\n","description":"","footnote":"","page_name":" 67 ","page_number":69},
  {"content":"\r\n\r\nاو را تصوّف مسلّم نداشتى . و از كبار مريدان جنيد بود .\r\nنقل است كه جمعى به صومعهء او شدند . جملهء صومعه ديدند تر شده . گفتند : « اين چه حالت است ؟ » گفت : « مرا حالتى پديد آمد . از خجالت گرد صومعه مىگشتم و آب از چشم مىريختم » . گفتند : « چه بود ؟ » . گفت : « در كودكى كبوترى از آن كسى بگرفتم . يادم آمد . هزار درم نقره به ثواب خداوندش دادم . هنوز دلم قرار نمىگيرد . مىگريم تا حال چه شود ؟ » . و از او پرسيدند كه : « هر روز چند قرآن برخوانى ؟ » . گفت : « پيش از اين در شبانروزى دو ختم كردمى . اكنون چهارده سال است تا مىخوانم . امروز به سورهء الانفال رسيدم » . يعنى پيش از اين به غفلت مىخواندم .\r\nنقل است كه او را ده پسر بود ، همه صاحب جمال ، و در سفرى مىرفتند با پدر .\r\nناگه دزدان بديشان رسيدند و يك‌يك پسران او را گردن مىزدند و او هيچ نمىگفت ، هر پسرى كه بكشتندى ، روى سوى آسمان كردى و بخنديدى ، تا نه پسر را گردن زدند .\r\nچون دهم پسر را خواندند كه به قتل آورند ، روى به پدر كرد [ و گفت 
  ] : « زهى بىشفقت پدرى كه تويى ، كه نه پسر را گردن زدند و تو مىخندى و چيزى نمىگويى ! » گفت :\r\n« جان پدر ! آن‌كس كه اين مىكند ، با او هيچ نتوان گفت . او خود مىبيند و مىداند ، و مىتواند [ اگر خواهد ، همه را نگاه دارد » . دزد چون 
  ] اين بشنيد ، حالتى در وى ظاهر شد . گفت : « اى پير ! اگر اين سخن پيش از اين گفتى ، هيچ پسرت كشته نمىشد » .\r\nنقل است كه روزى با جنيد گفت كه : « اغنيا فاضل‌ترند از فقرا ، كه با اغنيا در قيامت حساب كنند . و حساب شنوانيدن كلام بىواسطه بود در محلّ عتاب ، و عتاب از دوست فاضل‌تر از حساب » . جنيد گفت : « اگر با اغنيا حساب كنند ، از درويشان عذر خواهند و عذر فاضل‌تر از حساب » . شيخ علىّ بن عثمان جلّابى اينجا لطيفه‌يى مىگويد كه : « در تحقيق محبّت ، عذر بيگانگى بود ، و عتاب مجاملت دوست باشد . يعنى عتاب مرمّت محبّت است . كه گفته‌اند كه : العتاب مرمّة المحبّة . دوستى چون خواهند كه بىخلل شود ، مرمّت كنند به عتاب ، و عذر در موجب تقصير بود » . و من نيز اينجا حرفى بگويم : در عتاب سر از سوى بنده مىافتد كه حق -\r\n\r\n","description":"","footnote":"","page_name":" 68 ","page_number":70},
  {"content":"\r\n\r\nتعالى - بنده [ را 
  ] غنى گردانيده است و بنده از سر نفس به فضول مشغول گشته تا به عتاب گرفتار شده ، امّا در فقر سر از سوى حق مىافتد كه بنده را فقير مىدارد تا بنده به سبب فقر اين همه رنج كشد . پس آن را عذر مىبايد خواست و عذر از حق بود كه عوض همهء چيزها بود . كه هر كه فقيرتر بود ، به حق غنىتر بود - كه انتم الفقراء الى اللّه ، و انّ اكرمكم عند اللّه اتقاكم - و هر كه توانگرتر بود ، از حق دور تر بود كه : درويشى كه توانگر را تواضع كند ، دو ثلثش از دين برود . پس توانگر ، مغرور توانگرى [ بود ، كه 
  ] دانى كه حالش چون بود ، كه ايشان به حقيقت مرده‌اند - كه : ايّاكم و مجالسة الموتى - و بعد از پانصد سال از درويشان ، به حق راه يابند ، و عتابى كه پانصد سال انتظار بايد كشيد ، از عذرى كه اهل آن به پانصد سال غرق وصل باشند ، كجا بهتر باشد ؟ چه گويى ؟ كه پيغمبر - عليه الصّلاة و السّلام - مر فرزندان خود را\r\nبه جز فقر روا نداشت و بيگانگان را به عطا توانگر مىكرد . كجا توان گفت كه توانگران از درويشان فاضل‌تر ؟ پس قول قول جنيد است .\r\nبعضى از متكلّمان ابن عطا را گفتند ، « چه بوده است شما صوفيان را كه الفاظى اشتقاق كرده‌ايد كه به گوش مستمعان غريب است و زبان معتاد را ترك كرده‌ايد ؟ و اين از دو بيرون نيست : يا تمويه مىكنيد و حق - تعالى - را تمويه به كار نيايد ، پس درست شد كه : در مذهب شما عيبى ظاهر گشت كه پوشيده مىكرديد سخن‌ها را بر مردمان » .\r\nابن عطا گفت : « از بهر آن كرديم كه ما را بدين عزّت بود . از آن كه اين عمل بر ما عزيز بود ، نخواستيم كه به جز اين طايفه اين را بدانند و نخواستيم كه لفظ مستعمل عام به كار داريم ، لفظى خاصّ پيدا كرديم » .\r\nو او را كلمات عالى است : و گفت : « بهترين عمل آن است كه كرده‌اند و بهترين علم آنچه گفته [ اند 
  ] . هر چه نگفته‌اند مگوى و هر چه نكرده‌اند مكن » . و گفت : « مرد را اوّل در ميدان علم جويند ، آنگاه در ميدان حكمت ، آنگاه در ميدان توحيد . اگر در اين سه ميدان نبود ، طمع از دين او گسسته كن » . و گفت : « بزرگترين دعوىها آن است كه كسى دعوى كند به خدا و اشارت كند به خدا يا سخن گويد از خداى ، و قدم در ميدان\r\n\r\n","description":"","footnote":"","page_name":" 69 ","page_number":71},
  {"content":"\r\n\r\nانبساط نهد . كه اين همه از صفات دروغ زنان است » . و گفت : « نشايد كه بنده التفات كند بر صفات ، و به صفات فروآيد » . و گفت : « هر علمى را بيانى است و هر بيانى را زبانى و هر زبانى را عبارتى و هر عبارتى را طريقتى و هر طريقتى را جمعىاند مخصوص . پس هر كه ميان [ اين 
  ] احوال جدا تواند كرد ، او را رسد كه سخن گويد » .\r\nو گفت : « هر كه خود را به ادب سنّت آراسته دارد ، حق - تعالى - او را به نور معرفت آراسته و منوّر گرداند » . و گفت : « هيچ مقامى نيست برتر از موافقت در فرمانها و در اخلاق » . و گفت : « بزرگترين غفلت‌ها آن غفلت است كه : از خداى - عزّ و جلّ - غافل ماند و از فرمانهاى او و از معاملت او » . و گفت : « بنده‌يى است مقهور و علمى است مقدور و در اين ميان هر دو ، نيست معذور » . و گفت : « نفسهاى خود را در هواء نفس خود صرف\r\nمكن . بعد از آن از براى هر كه خواهى از موجودات صرف مىكن » . و گفت : « افضل طاعات گوش داشتن حقّ است بر دوام اوقات » . و گفت : « اگر كسى بيست سال در شيوهء نفاق قدم زند و در اين مدّت براى نفع برادرى يك‌قدم بردارد ، فاضل‌تر از آن كه شست سال عبادت به اخلاص كند از براى نجات نفس خود » . و گفت : « هر كه به چيزى دون خداى ساكن شود ، بلاء او در آن چيز بود » . و گفت : « صحيح‌ترين عقلها عقلى است كه موافق توفيق بود ، و بدترين طاعات طاعتى است كه از عجب خيزد ، و بهترين گناه‌ها گناهى است كه توبه از پس آن درآيد » . و گفت : « آرام گرفتن به اسباب ، مغرور شدن است ؛ و ايستادن بر احوال ، بريدن از محوّل احوال » . و گفت : « باطن جاى نظر حقّ است و ظاهر جاى نظر خلق . جاى نظر حق به پاكى سزاوارتر از جاى نظر خلق » .\r\nو گفت : « هر كه اوّل مدخل او به همّت بود به خداى رسد ؛ و هر كه اوّل مدخل او به ارادت بود به آخرت رسد ؛ و هر كه اوّل مدخل او آرزو بود به دنيا رسد » . و گفت : « هر چه بنده را از آخرت بازدارد دنيا بود ، و بعضى را دنيا سرايى بود و بعضى را تجارتى و بعضى را عزّى و غلبه‌يى ،\r\n\r\n","description":"","footnote":"","page_name":" 70 ","page_number":72},
  {"content":"\r\n\r\nو بعضى را علمى و مفاخرتى به علم ، و بعضى را مجلسى و بعضى را نفسى و شهوتى . همّت هر يكى از خلق به حدّ خويش ، بستهء آن‌اند كه در آن‌اند » . و گفت :\r\n« دلها را شهوتى است و ارواح را شهوتى و نفوس را شهوتى . همهء شهوات را جمع كردند .\r\nشهوات ارواح را قرب بود ، شهوات دلها را مشاهده و شهوات نفس را لذّت گرفتن به راحت » . و گفت : « سرشت نفس بر بىادبى است و بنده مأمور است به ملازمت ادب . نفس بدانچه او را سرشته‌اند مىرود در ميدان مخالفت ، و بنده به جهد او را بازمىدارد از مطالبت بد . هر كه عنان او گشاده كند ، در فساد با او شريك بود » .\r\nپرسيدند كه : « بر خداى - تعالى - چه دشمن‌تر ؟ » . گفت : « رؤيت نفس و احوال او و عوض جستن بر فعل خويش » . و گفت : « قوت منافق خوردن و آشاميدن بود و قوت مؤمن ذكر و حمد بود » . و گفت : « انصافى كه ميان خداوند و بنده بود ، در سه منزلت است :\r\nاستعانت و جهد و ادب ، از بنده استعانت خواستن و از خداى - تعالى - قوّت دادن ؛ و از بنده جهد و از خداى - عزّ و جلّ - توفيق [ دادن 
  ] ؛ و از بنده ادب به جاى آوردن و از خداى عزّ و جلّ كرامت دادن » . و گفت : « هر كه ادب يافته بود به آداب صالحان ، او را صلاحيت\r\nبساط كرامت بود ؛ و هر كه ادب يافته بود به آداب صدّيقان ، او را صلاحيت بساط انس بود و انبساط » . و گفت : « هر كه را از آداب محروم گردانيدند ، از همهء خيراتش محروم گردانيدند » . و گفت : « تقصير در ادب در حالت قرب صعب‌تر بود از تقصير ادب در بعد ، كه از جهّال كباير درگذارند و صدّيقان را به چشم زخمى و التفاتى بگيرند » . و گفت :\r\n« هلاكت اوليا به لحظات قلوب است ، و هلاكت عارفان به خطرات اشارت ، و هلاكت موحّدان به اشارت حقيقت » . و گفت : « موحّدان چهار طبقه‌اند : طبقهء اوّل آن كه نظر در وقت و حالت مىكنند . دوّم آن كه نظر در عاقبت مىكنند . سيّوم آن كه نظر در حقايق مىكنند . [ چهارم آن كه نظر در سابقت مىكنند 
  ] » . و گفت : « ادنى منازل مرسلان اعلى\r\n\r\n","description":"","footnote":"","page_name":" 71 ","page_number":73},
  {"content":"\r\n\r\nمراتب شهداست ، و ادنى منازل شهدا اعلى مراتب صلحاست ، و ادنى منازل صلحا اعلى منازل مؤمنان است » . و گفت : « خداى - تعالى - را بندگان‌اند كه اتصال ايشان به حق درست شود و چشمهاى ايشان تا ابد به دو روشن بود . ايشان را حيات نبود الّا به دو و [ به 
  ] سبب اتصال دلهاى ايشان [ به دو ، و دلهاى ايشان 
  ] را به صفاء يقين نظر دايم بود به دو . كه حيات ايشان به حيات او متّصل بود . لاجرم ايشان را تا ابد مرگ نبود » .\r\nو گفت : « چون كشف گردد ربوبيت در سرّ و صاحب آن نفس زند ، آن بر او حرام گردد و برود و هرگز بازنيايد » . و گفت : « غيرت فريضه است بر اولياى خداى » . پس گفت : « چه نيكوست غيرت در وقت منادمت و [ در 
  ] محبّت » . و گفت : « اگر صاحب غيرت را حالتى صحيح بود ، كشتن او فاضل‌تر از آن بود كه غير او » - يعنى حال صحيح صاحب غيرت چنان به غايت بود كه هر كه او را بكشد ، ثواب يابد تا او از آن آتش غيرت برهد - و گفت : « همّت آن است كه هيچ از عوارض ، آن را باطل نتواند گردانيد » . و گفت : « همت آن است كه در دنيا نبود » . و گفت : « زندگى محبّ به دل است و زندگى مشتاق به اشك و زندگى عارف به ذكر و زندگى موحّد به زبان و زندگى صاحب تعظيم به نفس و زندگى صاحب همّت به انقطاع از نفس . و اين زندگى سوختن و غرقه شدن\r\nبود » . اگر كسى گويد كه : « زندگى موحّدان به زبان چگونه بود ؟ » ، گوييم : باطنش همه توحيد گرفته بود . يك‌ذرّه از باطنش خبر نبود ، جز آن كه زبان مىجنباند چنان كه آن بزرگ گفت : « سى سال است تا ما بايزيد مىجوييم » . و زندگى صاحب تعظيم به نفس چنان بود كه زبانش از كار شده بود و نفسى مانده ، و زندگى صاحب همّت و منقطع شدن نفس آن بود كه اگر در آن هيبت نفس زند ، هلاك شود . كما قال - عليه السّلام - « لى مع اللّه وقت [ كه 
  ] نه من در گنجم كه نبىّ مرسلم ، نه جبريل » .\r\nو گفت : « علم چهار است : علم معرفت و علم عبادت و علم عبوديت و علم خدمت » . و گفت : « حقيقت اسم بنده است و هر حقّى را حقيقتى است [ و هر حقيقتى را حقّى و هر حقّى را حقّى 
  ] » - يعنى هر حقيقت كه تو دانى اسم\r\n\r\n","description":"","footnote":"","page_name":" 72 ","page_number":74},
  {"content":"\r\n\r\nبنده بود و آن بىنشان است و بىنهايت . و چون بىنهايت بود هر حقّى را حقيقتى بود - و گفت : « حقيقت توحيد نشان توحيد است » - و اين سخن بيان آن است كه : حقيقت اسم بنده است - و گفت : « صدق توحيد آن بود كه قايم به يكى بود » . و گفت : « چون محبّ دعوى مملكت كند از محبّت بيفتد » .\r\nو گفت : « وجد انقطاع اوصاف است تا نشان ارادت نماند ، همه اندوه بود » . و گفت : « هرگه كه تو ياد وجد توانى كرد ، وجد از تو دور است » . و گفت : « نشان ثبوت محبّت ، برخاستن حجاب است ميان قلوب و علّام الغيوب » . و گفت : « علم بزرگترين هيبت است و حيا . چون از اين هر دو دور ماند ، هيچ‌چيز در او بنماند » . و گفت : « هر كه را توبه با عمل درست بود ، توبهء وى مقبول بود » . و گفت : « عقل آلت عبوديّت است نه اشراف بر ربوبيّت » . و گفت : « هر كه توكّل كند بر خدا براى خدا ، [ خدا 
  ] كارش بسازد در اين جهان و در آن جهان ، و تا متوكّل بود بر خداى بر توكّل خويش ، نه براى نسبتى ديگر » . و گفت : « توكّل حسن التجاست به خداى - تعالى و صدق افتقار به دو » . و گفت :\r\n« توكّل آن است كه تا شدّت فاقه در تو پيدا نشود ، به هيچ سبب بازننگرى و از حقيقت\r\nسكون بيرون نيايى . چنان كه حق داند كه تو بدان راست ايستاده‌اى » . و گفت : « معرفت را سه ركن بود : هيبت و حيا و انس » .\r\nو گفت : « رضا نظر كردن دل است به اختيار قديم خداى - تعالى - در آنچه در ازل بنده را اختيار كرده است و آن دست داشتن خشم است » . و گفت : « رضا آن است كه به دل به دو چيز نظاره كند . يكى آن كه بيند كه : آنچه در وقت به من رسيد مرا در ازل اين اختيار كرده است ، و ديگر آن كه بيند كه : مرا اختيار كرد ، آن فاضل‌تر [ است 
  ] و نيكوتر » . و گفت : « اخلاص آن است كه خالص بود از آفات » .\r\nو گفت : « تواضع قبول حق بود » . و گفت : « تقوى را ظاهرى است و باطنى :\r\nظاهرش نگه‌داشتن حق‌هاست و حدها ، و باطنش نيت و اخلاص » . پرسيدند كه :\r\n« ابتداى اين كار چيست و انتهاش كدام است ؟ » . گفت :\r\n\r\n","description":"","footnote":"","page_name":" 73 ","page_number":75},
  {"content":"\r\n\r\n« ابتداش معرفت است و انتهاش توحيد » . و گفت : « قرار گرفتن به دو چيز است : آداب عبوديت و تعظيم حقّ ربوبيّت » . و گفت : « ادب ايستادن است بر مراقبت ، با هر چه نيكو داشته‌اند گفته آيد » [ گفتند 
  ] : « اين چگونه است ؟ » . گفت : « آن كه معاملت با خداى - تعالى - به ادب كند پنهان و آشكارا .\r\nچون اين به جاى آوردى ، اديب باشى اگر چه اعجمى باشى » .\r\nگفتند : « از طاعت كدام فاضل‌تر ؟ » . گفت : « مراقبت حق بر دوام وقت » . پرسيدند از شوق . گفت : « سوختن دل بود و پاره شدن جگر و زبانه زدن آتش در وى » . گفتند :\r\n« شوق برتر بود يا محبّت ؟ » . گفت : « محبّت . زيرا كه شوق از او خيزد » . و گفت : « چون آوازهء و عصى آدم [ برآمد 
  ] ، جملهء چيزها بر آدم بگريستند مگر سيم و زر . حق - تعالى - به ايشان وحى كرد كه : چرا بر آدم نگريستيد ؟ گفتند : ما بر كسى كه در تو عاصى شود نگرييم ! حق - تعالى - فرمود كه به عزّت و جلال من كه قيمت همه چيز به شما آشكارا كنم و فرزندان آدم را خادم شما گردانم » .\r\nنقل است كه يكى با وى گفت كه : « عزلتى خواهم گرفت » . گفت : « به كه خواهى پيوست چون از خلق مىبرى ؟ » . گفت : « پس چه كنم ؟ » . گفت : « به ظاهر با خلق مىباش\r\nو به باطن با حق » .\r\nنقل است كه اصحاب خود را گفت كه : « به چه بلند گردد درجهء مرد ؟ » . بعضى گفتند : « به كثرت صوم » ، بعضى گفتند : « به مداومت صلاة » و بعضى گفتند : « به مجاهده و محاسبه و بذل مال » . ابن عطا گفت : « بلندى نيافت آن كه يافت الّا به خوى خوش . نبينى كه مصطفى را - عليه الصّلاة و السّلام - به اين ستودند ؟ كه : و انّك لعلى خلق عظيم » .\r\nنقل است كه يك‌بار پيش اصحاب پاى دراز كرد و گفت : « ترك ادب پيش اهل ادب ، ادب است » . چنان كه رسول - صلّى اللّه عليه و سلّم - پاى دراز كرده بود پيش ابو بكر و عمر - رضى اللّه عنهما - كه با ايشان صافىتر بود . چون عثمان - رضى اللّه عنه - درآمدى ، پاى گرد كردى .\r\nنقل است كه او را به زندقه منسوب كردند . علىّ بن عيسى كه وزير خليفه بود ، او را بخواند و در سخن با او جفا كرد ، و ابن عطا با او سخن درشت گفت . وزير در خشم شد . فرمود تا موزه از پايش\r\n\r\n","description":"","footnote":"","page_name":" 74 ","page_number":76},
  {"content":"\r\n\r\nبكشيدند و بر سرش مىزدند تا بمرد . و او در اين ميان گفت :\r\nقطع اللّه يديك و رجليك » - خداى ، تعالى دست و پايت بريده گرداناد - بعد از مدّتى خليفه بر وى خشم گرفت . فرمود تا دست و پايش ببريدند . بعضى از مشايخ از اين جهت ابن عطا را بازدارند . يعنى چرا بر كسى كه دعاى نيك توانى كرد ، دعاى بد كنى ؟\r\nبايستى كه دعا نيك كردى . امّا عذر چنين گفته‌اند كه : تواند بود كه از آن دعاى بد كرد كه او ظالم بود ، براى نصيب مسلمانان ؛ و گفته‌اند كه او از اهل فراست بود ، مىدانست كه با او چه خواهند كرد . موافقت قضا كرد تا حق بر زبان او براند و او در ميان نه . و مرا چنان مىنمايد كه : ابن عطا او را نيك خواست نه بد . تا درجهء شهادت يافت و خوارى [ كشيدن 
  ] در دنيا و از مال و جاه و منصب افتادن . و اين وجهى نيكوست . پس ابن عطا او را نيك خواسته بود . كه عقوبت اين جهان در جنب آن جهان سهل است . و السّلام .\r\n\r\n50 ذكر ابو عبد اللّه بن الجلا ، رحمة اللّه عليه\r\nآن سفينهء بحر ديانت ، آن سكينهء اهل متانت ، آن بدرقهء مقامات ، آن آينهء كرامات ، آن آفتاب فلك رضا ، ابو عبد اللّه بن الجلا - رحمة اللّه عليه - از مشايخ كبار شام بود ، و محمود و مقبول اين طايفه بود و مخصوص به كلمات رفيع و اشارات بديع ؛ و در حقايق و معارف و دقايق لطايف بىنظير بود . و ابو تراب و ذو النّون را ديده بود و با جنيد و نورى صحبت داشته ؛ و ابو عمر و دمشقى گفت : از او شنيدم كه گفت : « در ابتدا مادر و پدر را گفتم : مرا در كار خدا كنيد . گفتند : كرديم . پس از پيش ايشان برفتم مدّتى . چون بازآمدم ، به در خانه رفتم و در بزدم . پدرم گفت : كيستى ؟ گفتم : فرزند تو .\r\nگفت : ما را فرزندى بود و به خداى بخشيديم و بخشيده بازنستانيم . و در به من نگشاد » .\r\nو گفت : روزى جوانى ترسا ديدم صاحب جمال ، و در مشاهدهء او متحيّر شدم و در مقابلهء او بايستادم . شيخ جنيد مىگذشت . گفتم : « يا استاد ! اين چنين روى به آتش دوزخ بخواهد سوخت ؟ » . گفت : « اين بازارچهء نفس است و دام شيطان كه تو را بدين مىدارد ، نه نظارهء عبرت . كه اگر نظر عبرت بودى ، در هر ذرّه‌يى از هژده هزار عالم اعجوبه‌يى موجود است . امّا زود باشد كه بدين بىحرمتى و نظر در وى معذّب شوى » .\r\nگفت : « چون جنيد برفت مرا قرآن فراموش شد . تا سالها استعانت خواستم از حق - تعالى - و زارى كردم و توبه . تا حق - تعالى - به فضل و كرم خود قرآن باز عطا كرد .\r\nاكنون چند گاه است كه زهره ندارم كه به هيچ‌چيز از موجودات التفات كنم . تا وقت خود را به نظر كردن در اشياء ضايع نگردانم » .\r\nنقل است كه سؤال كردند از فقر . خاموش شد . پس بيرون رفت و بازآمد . گفتند :\r\n« چه حال بود ؟ » . گفت : « چهار دانگ سيم داشتم . شرمم آمد كه در فقر سخن گويم ، تا آن را صدقه كردم » . و گفت : « به مدينه رسيدم رنج ديده و فاقه كشيده . تا به نزديك تربت مصطفى - عليه الصّلاة و السّلام - گفتم : يا رسول اللّه ! به مهمانى تو آمده‌ام پس در خواب شدم . پيغمبر را - عليه السّلام - ديدم كه گرده‌يى به من داد . نيمه‌يى بخوردم . چون بيدار شدم ، نيمهء ديگر در دست من بود » .\r\nپرسيدند كه : « مردكى مستحقّ اسم فقر گردد ؟ » . گفت : « آن‌گه كه از او هيچ باقى نماند » . گفتند : « چگونه ثابت گردد ؟ » . گفت : « آن‌گه كه بيست سال فرشتهء دست چپ بر وى هيچ ننويسد » . و گفت : « هر كه مدح و ذمّ پيش او يكسان بود ، او زاهد بود ، و هر كه بر فرايض قيام نمايد به اوّل وقت ، عابد بود ، و هر كه افعال همه از خداى بيند ، موحّد بود » . و گفت : « همّت عارف حق باشد و از حق به هيچ بازنگردد » . و گفت : « زاهد آن بود كه در دنيا به چشم زوال نگرد تا در چشم او حقير شود ، تا دل به آسانى از وى بر تواند داشت » .\r\nو گفت : « هر كه تقوى با وى صحبت نكند در درويشى ، حرام محض خورد » و گفت :\r\n« صوفى فقيرى است مجرّد از اسباب » . و گفت : « اگر نه شرف تواضع استى ، حكم فقير آن است كه [ به زودى مىلنجيدى 
  ] » . و گفت : « تقوى شكر معرفت است و تواضع شكر عزّ و صبر شكر مصيبت » . و گفت : « خايف آن بود كه از غم‌ها او را ايمن كنند » . و گفت :\r\n« هر كه به نفس خويش به مرتبه‌يى رسد ، زود [ از 
  ] آنجا بيفتد ، و هر كه را به مرتبه‌يى برسانند در آن مقام ثابت تواند بود » . و گفت : « هر حق كه باطلى با او شريك تواند بود ، از قسم حق به قسم باطل آمد ، به جهت آن كه حق غيور است » . و گفت : « قصد كردن توبه رزق ، تو را از حق دور گرداند و محتاج خلق گرداند » .\r\nنقل است كه چون وفاتش نزديك آمد ، مىخنديد و چون بمرد ، هم چنان مىخنديد . طبيب گفت : « مگر زنده است » . چون بديدند ، مرده بود .\r\n\r\n51 ذكر ابراهيم رقّى ، رحمة اللّه عليه\r\nآن قبلهء اتقيا ، آن قدوهء اصفيا ، آن در دام مرغ سابق ، آن در شام صبح صادق ، آن فانى به حق باقى ، ابراهيم رقّى - رحمة اللّه عليه - از اكابر علما و مشايخ بود و از قدماى طوايف و محترم و صاحب كرامات بود و كلماتى عالى داشت و از بزرگان شام بود و از اقران جنيد ؛ و ابن جلّا را ديده ؛ و عمرى دراز يافت .\r\nنقل است كه درويشى در وادى مىرفت . شيرى قصد او كرد . چون در درويش نگريست ، بغرّيد و روى بر خاك نهاد و برفت . درويش در جامهء خود نگاه كرد ، پاره‌يى از جامهء شيخ رقّى بردوخته بود . دانست كه شير حرمت آن داشت .\r\nو [ سخن اوست كه 
  ] گفت : « معرفت اثبات حقّ است بيرون از هر چه و هم به دو رسد » . و گفت : « قدرت آشكار است و چشمها گشاده ، ليكن ديدار ضعيف است » . و گفت : « نشان دوستى حق برگزيدن طاعت اوست و متابعت رسول او » . و گفت :\r\n« ضعيف‌ترين خلق آن است\r\n\r\n","description":"","footnote":"","page_name":" 75 ","page_number":77},
  {"content":"\r\n\r\nكه عاجز بود از دست داشتن شهوات ، و قوىترين آن بود كه قادر بود بر ترك آن » . و گفت : « قيمت هر آدمى به قدر همّت او بود ؛ اگر همّت او دنيا بود ، او را هيچ قيمت نبود و اگر رضاى خداى بود ، ممكن نبود كه در توان يافت غايت قيمت او ، يا وقوف توان يافت بر آن » .\r\nو گفت : « راضى آن است كه سؤال نكند و مبالغت كردن در دعا از شروط رضا\r\nنيست » . و گفت : « توكّل آرام گرفتن بود بر آنچه خداى - تعالى - ضمان كرده است » . و گفت : « آنچه كفايت است به تو مىرسد بىرنج . امّا مشغولى و رنج تو در زيادت طلبيدن است » . و گفت : « كفايت درويشان توكّل است و كفايت توانگران اعتماد بر املاك و اسباب » . و گفت : « ادب كردن درويشان آن وقت بود كه از حقيقت به علم آيند » . و گفت :\r\n« تا ما دام كه در دل تو خطرى بود اعراض كون را ، يقين دان كه : نزد خداى - عزّ و جلّ - تو را هيچ خطرى نيست » . و گفت : « هر كه عزيز شود به چيزى جز خداى - تعالى - درست آن است كه : در عزّ خويش خوار است » . و گفت : بسنده است از دنيا تو را دو چيز : يكى صحبت فقير ، دوّم حرمت ولىّ » .\r\n\r\n52 ذكر يوسف بن اسباط ، رحمة اللّه عليه\r\nآن مجاهد مردان مرد ، آن مبارز ميدان درد ، آن خو كردهء تقوى . آن پروردهء معنى ، آن مخلص محتاط ، يوسف اسباط - رحمة اللّه عليه - از زهّاد و عبّاد اين قوم بود و در تابعين به زهد او كس نبود و در مراقبه و محاسبه كمالى داشت و حالت خود پنهان داشتى و رياضت كردى ؛ و از دنيا انقطاع كلّى داشت ؛ و كلماتى شافى دارد ؛ و مشايخ كبار را ديده بود .\r\nنقل است كه هفتاد هزار درم ميراث يافت و هيچ از آن نخورد ؛ و برگ خرما مىبافت و از مزد آن قوت مىساخت . و گفت : « چهل سال بر من بگذشت كه مرا پيرهنى نو نبود ، مگر خرقه‌يى كهنه » .\r\nنقل است كه وقتى به حذيفهء مرعشى نامه نوشت كه : « شنيدم كه دين خود به دو حبّه فروخته‌اى . و آن آن است كه در بازار چيزى مى\r\n\r\n","description":"","footnote":"","page_name":" 76 ","page_number":78},
  {"content":"\r\n\r\nخريدى . او دانگى گفت و تو سه تسو ؛ و سبب آن كه تو را مىشناخت مسامحت كرد براى صلاحيت تو » - و اين حكايت بر عكس اين نوشته‌اند و ما در كتاب معتمد چنين يافتيم - و هم به حذيفه نوشت كه :\r\n« هر كه را فضايل نزديك او دوست‌تر از گناه بود ، او فريفته است ؛ و هر كه قرآن خواند و دنيا برگزيند ، او استهزاء كرده است ؛ و من مىترسم كه آنچه ظاهر مىشود از اعمال ما ، بر ما زيان كارتر بود از گناه ما ؛ و هر كه را درم و دينار در دل او بزرگتر از بزرگى آخرت [ بود 
  ] . چگونه اميد دارد به خداى در دين و دنياى خويش ؟ » . و گفت : « اگر شبى به صدق با خداى - عزّ و جلّ - كار كنم . دوست‌تر دارم از آن كه در راه خدا شمشير زنم » . و هم به حذيفه نوشت كه : « امّا بعد ، وصيت مىكنم به تقواى خداى - عزّ و جلّ - و عمل كردن بدانچه تعليم داده است تو را ، و مراقبت ، چنان كه هيچ‌كس نبيند تو را آنجا كه مراقبت كنى الّا خداى - تعالى - و ساختگى كردن چيزى كه هيچ‌كس را در دفع آن حيلتى نيست و در وقت فروآمدن آن پشيمانى سودمند نيست . و السّلام » .\r\nنقل است كه شبلى گفت : از يوسف اسباط پرسيدم كه : غايت تواضع چيست ؟ .\r\nگفت : « آن كه از خانه بيرون آيى ، هر كه را بينى چنان دانى كه بهتر از توست » . و گفت :\r\n« اندكى ورع را جزاء بسيار عمل دهند و اندكى تواضع را [ جزاء 
  ] بسيار اجتهاد دهند » . و گفت : « علامت تواضع آن است كه سخن حق قبول كنى از هر كه گويد ، و رفق كنى با كسى كه فروتر بود ، و بزرگ دارى آن را كه بالاى تو بود در رتبت ، و اگر زلل بينى احتمال كنى و خشم فروخورى ، و هرجا كه باشى رجوع به خداى كنى ، و بر توانگران تكبّر كنى و هرچه به تو رسد بدان شكر كنى » . و گفت : « توبه را ده مقام است : دور بودن از جاهلان ، و ترك گفتن باطل ، و روى گردانيدن از منكران ، و در رفتن به محبوبات ، و شتافتن به خيرات ، و درست كردن توبه ، و لازم بودن بر توبه ، و ادا كردن مظالم ، و طلب غنيمت ، و تصفيهء قلوب » .\r\nو گفت : زهد ده چيز است : ترك موجود ، و ترك آرزوى مفقود ، و خدمت معبود ، و ايثار مولى ، و صفاء معنى ، و متعزّز شدن به عزيز ، و احترام مشفق ، و زهد در مباح ، و طلب\r\n\r\n","description":"","footnote":"","page_name":" 77 ","page_number":79},
  {"content":"\r\n\r\nارباح ، و قلّت رواح يعنى آسايش » . و گفت : « از علامت زهد يكى آن است كه بداند كه : بنده زهد نتواند ورزيد الّا به ايمنى به خداى ، تعالى » . و گفت : علامت ورع ده چيز است : درنگ كردن در متشابهات ، و بيرون آمدن از شبهات ، و تفتيش كردن در اقوات ، و از تشويش احتراز كردن ، و گوش داشتن زيادت و نقصان ، و مداومت كردن به رضاء رحمان ، و از سر صفا تعلّق ساختن به امانات ، و روى گردانيدن از مواضع آفات ، و دور بودن از طريق عاهات ، و اعراض از سر مباهات » .\r\nو گفت : « علامت صبر ده چيز است : حبس نفس ، و استحكام درس ، و مداومت بر طلب انس ، و نفى جزع ، و اسقاط ورع ، و محافظت بر طاعات ، و استقصا در واجبات ، و صدق در معاملات ، و طول قيام شب در مجاهدات ، و اصلاح جنايات » . و گفت : « محو نگرداند شهوات را از دل مگر خوفى كه مرد را برانگيزاند بىاختيار و شوقى كه مرد را بىآرام كند » . و گفت : « مراقبت را علامات است : برگزيدن آنچه خداى - تعالى - برگزيده است ، و عزم نيكو كردن به خداى - تعالى - و شناختن افزونى و تقصير از جهت خداى ، و آرام گرفتن دل به خدا ، و منقطع شدن از جملهء خلق به خدا » . و گفت : « صدق را علامات است : دل با زبان راست داشتن ، و قول بافعل برابر داشتن ، و ترك طلب محمدت اين جهان گفتن ، و رياست ناگرفتن ، و آخرت را بر دنيا گزيدن ، و نفس را قهر كردن » . و گفت :\r\n« توكّل را ده علامت است : آرام گرفتن بدانچه حق - تعالى - ضمان كرده است ، و ايستادن بدانچه به تو رسد از رفيع و دون ، و تسليم كردن به ما يكون ، و تعلّق گرفتن دل ميان كاف و نون - يعنى چنان داند كه : هنوز ميان كاف و نون است و كاف به نون نپيوسته است تا لاجرم : هر چه تو را از كاف و نون [ بود و 
  ] توكّل درست بود - و قدم در عبوديّت نهادن ، و از ربوبيّت بيرون آمدن - يعنى دعوى فرعونى و منى نكند و ترك اختيار كند - و قطع علايق ، و نوميدى از خلايق ، و دخول در حقايق و به دست آوردن دقايق » . و گفت :\r\n« عمل كن عمل مردى كه معاينه مىبيند كه او را نجات نخواهد بود الّا\r\n\r\n","description":"","footnote":"","page_name":" 78 ","page_number":80},
  {"content":"\r\n\r\nبدان عمل ، و توكّل كن توكّل مردى كه معاينه مىبيند كه : به دو نخواهد رسيد الّا آن كه حق - تعالى - در ازل براى او نوشته است و حكم كرده » .\r\nو گفت : « انس را علامت است : دايم نشستن در خلوت ، و طول وحشت از مخالطات ، و لذّت يافتن به ذكر ، و راحت يافتن در مجاهده ، و چنگ در زدن به حبل طاعت » . و گفت : « علامت حيا انقباض دل است و عظمت ديدار پروردگار ، و وزن گرفتن سخن پيش از گفتن ، و دور بودن از آنچه خواهى كه از آن عذر خواهى ، و ترك كردن خوض در چيزى كه از آن شرم زده خواهى شد ، و نگه‌داشتن زبان و چشم و گوش و شكم و فرج ، و ترك آرايش حيات دنيا ، و ياد كردن گورستان و مردگان » .\r\nو گفت : « شوق را علامات است : دوست داشتن مرگ در وقت راحت در دنيا ، و دشمن داشتن حيات در وقت صحّت ، و رغبت و انس گرفتن به ذكر خداى - تعالى - و بىقرار شدن در وقت نشر آلاء حق ، و در طرب آمدن در وقت تفكّر خاصّه در ساعتى كه نظر تو بر حق بود » . و از او پرسيدند از جمع و تفرقه . گفت : « جمع ، جمع كردن دل است در معرفت ، و تفرقه متفرّق گردانيدن در احوال » . و گفت : « نماز جماعت بر تو فريضه نيست و طلب حلال بر تو فريضه است » . و السّلام .\r\n\r\n53 ذكر ابو يعقوب اسحاق النّهر جورى ، رحمة اللّه عليه\r\nآن مشرّف رقم فضيلت ، آن مقرّب حرم وسيلت ، آن منوّر رجال ، آن معطّر وصال ، آن شاهد مقامات مشهورى ، ابو يعقوب اسحاق النّهر جورى - رحمة اللّه عليه - از كبار مشايخ بود و لطفى عظيم داشت و به خدمت و ادب مخصوص بود و مقبول اصحاب . و سوزى عظيم و مجاهده‌يى سخت و مراقبتى بر كمال ؛ و كلماتى پسنديده ؛ و گفته‌اند كه : « هيچ پير از مشايخ از او نورانىتر نبود ؛ و صحبت عمرو بن عثمان مكّى [ و جنيد 
  ] يافته ، و مجاور حرم بود و آنجا وفات كرد .\r\nنقل است كه يك ساعت از عبادت و مجاهده خالى نبودى و يك‌دم\r\n\r\n","description":"","footnote":"","page_name":" 79 ","page_number":81},
  {"content":"\r\n\r\nخوش‌دل نبودى . پس در مناجات بناليد [ ى 
  ] ، تا حق - تعالى - به سرّش ندا كرد كه : « يا با يعقوب ! تو بنده‌اى . بنده را با راحت چه كار ؟ » .\r\nنقل است كه يكى او را گفت : « در دل خود سخنى مىيابم و با فلان مشورت كردم ، مرا روزه فرمود . [ چنان كردم 
  ] زايل نشد ، و با فلان گفتم ، سفر فرمود و به سفر هم زايل نشد » . او گفت : « ايشان غلط كردند . طريق تو آن است كه : در آن ساعت كه خلق بخسبند ، به ملتزم روى و تضرّع و زارى كنى و بگويى : خدايا ! در كار [ خود 
  ] متحيّرم .\r\nدستم گير » . آن مرد گفت : « چنان كردم . زايل شد » .\r\nنقل است كه يكى او را گفت : « نماز مىكنم و حلاوت آن در دل نمىيابم » . گفت :\r\n« چون طلب دل در نماز كنى ، حلاوت نيابى چنان كه در مثل گفته‌اند : اگر خر را در پاى عقبه جو دهى ، عقبه را قطع نتواند كرد » .\r\nو گفت : مردى يك‌چشم را ديدم در طواف ، كه مىگفت : « اعوذ بك منك » - پناه مىگيرم از تو به تو - گفتند : « اين چه دعايى است » . گفت : « روزى نظرى كردم به يكى كه در نظرم خوش آمد . تپانچه‌يى از هوا درآمد و بدين يك چشم من زد كه بدان نگرسته بودم و آوازى شنيدم كه : نظرت به عين العبرة ، رميناك به سهم الغيرة و لو نظرت به عين الشّهوة لرميناك به سهم القطيعة » - يعنى نگرشى را تپانچه‌يى ، و اگر زيادت ديدى ، زيادت كردمى ؛ و اگر نگرى ، خورى - و گفت : « دنيا درياست . كنارهء او آخرت و كشتى او تقوى و مردمان همه مسافر » . و گفت : « هر كه را سيرى به طعام بود ، هميشه گرسنه بود و هر كه را توانگرى به مال بود ، هميشه درويش بود و هر كه در حاجت خود قصد خلق كند ، هميشه محروم بود ، و هر كه در كار خود يارى از خداى - تعالى - نخواهد هميشه مخذول باشد » . و گفت : « زوال نيست نعمتى را كه شكر كنى ، و پايدارى نيست آن را ، چون كفران كنى » . و گفت : « چون بنده به كمال رسد از حقيقت يقين ، بلا به نزديك او نعمت گردد و رجا مصيبت » . و گفت : « اصل سياست كم خوردن است و كم خفتن و كم گفتن و ترك شهوات كردن » . و گفت : « چون بنده از خود فانى شود و به حق باقى شود چنان كه پيغمبر - صلّى اللّه عليه و سلّم - از خود فانى شد و به حق باقى گشت ، لاجرم به هيچ نامش نخواند الّا به عبد » -\r\n\r\n","description":"","footnote":"","page_name":" 80 ","page_number":82},
  {"content":"\r\n\r\nفاوحى الى عبده ما اوحى - و گفت : « هر كه در عبوديّت استعمال علم رضا نكند و عبوديّت در فنا و بقاء او صحبت نكند ، او مدّعى و كذّاب است » .\r\nو گفت : « شادى در سه خصلت است : يكى شادى به طاعت داشتن خداى [ را 
  ] ، و ديگر شاديى است به نزديك بودن به خداى و دور بودن از خلق ، و سيّوم شاديى است ياد كردن خداى - عزّ و جلّ - را ، و ياد خلق فراموش كردن . و نشان آن كه شادى است به خداى ، سه چيز است : يكى آن كه هميشه در طاعت بود ، دوّم دور باشد از دنيا و اهل دنيا ، سيّوم بايست خلق از او بيفتد . هيچ‌چيز نكند با خداى - تعالى - مگر آنچه خداى را باشد » . و گفت : « فاضل‌ترين كارها آن باشد كه به علم پيوسته بود » . و گفت :\r\n« عارف‌ترين [ كسى 
  ] به خداى - تعالى - آن بود كه متحيّر [ تر 
  ] بود در خداى ، تعالى » . و گفت : « عارف به حق نرسد مگر دل بريده گرداند از سه چيز : علم و عمل و خلوت » يعنى در اين هر سه از اين هر سه بريده باشد .\r\nو از او پرسيدند كه : « عارف به هيچ‌چيز تأسف خورد جز به خداى ؟ » . گفت :\r\n« عارف خود هيچ بيند جز خداى ؟ تا بر وى تأسف خورد » . گفتند : « به كدام چشم نگرد ؟ » . گفت : « به چشم فنا و زوال » . و گفت : « مشاهدهء ارواح تحقيق است و مشاهدهء قلوب تحقيق » . و گفت : « جمع ، عين حقّ است ، آن كه جملهء اشياء به دو قايم بود ؛ و تفرقه صفت حقّ است از باطل » - يعنى هر چه دون حقّ است باطل است به نسبت با حق ، و هر صفت كه باطل كند حق را ، آن تفرقه بود - و گفت : « جمع آن است كه تعليم داد آدم را عليه السّلام - از اسما ؛ و تفرقه آن است كه از آن علم تفرقه شد و منتشر گشت در باب او » . و گفت : « ارزاق متوكّلان بر خداوند است ، مىرسد به علم خداى بر ايشان ، و بر ايشان مىرود بىشغلى و رنجى ، و غير ايشان همه روز در طلب آن مشغول و رنج‌كش » . و گفت : « متوكّل حقيقى آن است كه رنج و مئونت خود از خلق برگرفته است . نه كسى را شكايت كند از آنچه به دو رسد ، و نه ذمّ كند كسى را كه منع كندش ؛ از جهت آن كه نبيند منع و عطا جز از حق ، تعالى » . و گفت : « حقيقت توكّل ابراهيم خليل را بود - عليه السّلام -\r\n\r\n","description":"","footnote":"","page_name":" 81 ","page_number":83},
  {"content":"\r\n\r\nكه جبرئيل - عليه السّلام - او را گفت كه : هيچ حاجت هست ؟ ، گفت : به تو نه ! زيرا كه از نفس غايب بود به خداى - تعالى - تا با خداى هيچ [ چيز 
  ] ديگر را نديد » . و گفت : « اهل توكّل را در حقايق توكّل اوقاتى است كه اگر در آن اوقات بر آتش بروند ، خبر ندارند از آن ؛ و اگر [ ايشان را 
  ] در آن حالت در آتش اندازند ، هيچ مضرّت بديشان نرسد . و اگر تيرهاى ناوك به ايشان اندازند و ايشان را مجروح گردانند ، الم نيابند ؛ و وقت باشد كه اگر پشه‌يى ايشان را بگزد ، بترسند و به اندك حركتى از جاى بروند » .\r\nگفتند : « طريق به خدا چگونه است ؟ » . گفت : « دور بودن از جهّال و صحبت با\r\nعلما و استعمال كردن به علم و دايم بر ذكر بودن » . پرسيدند از تصوّف . اوّل گفت : « تلك امّة قد خلت ، لها ما كسبت » . پس به آخر گفت : « زفرات قلوب است به ودائع حضور ، آنجا كه همه را خطاب كرده است و آن همه در صورت ذرّات بوده است كما قال - عزّ و جلّ - الست بربّكم ؟ قالوا : بلى » .\r\n\r\n54 ذكر سمنون محبّ ، رحمة اللّه عليه\r\nآن بىخوف همه حبّ ، آن بىعقل همه لبّ ، آن پروانهء شمع جلال ، آن آشفتهء صبح وصال ، آن ساكن مضطرب ، محبوب حق سمنون محبّ - رحمة اللّه عليه - در شأن خويش يگانه و مقبول اهل زمانه و الطف مشايخ بود و اشارات غريب و رموز عجيب داشت ، و در محبّت آيتى بود و جملهء اكابر به بزرگى او اقرار كردند و او را از فتوّت و محبّت سمنون محبّ خواندندى . و او خود را سمنون كذّاب خواندى .\r\nصحبت سرّى يافته [ بود و از 
  ] اقران جنيد بود و او را در محبّت مذهبى خاصّ هست ، و او تقديم محبّت كرده است بر معرفت ؛ و بيشتر مشايخ معرفت را بر محبّت تقديم داشته‌اند . او مىگويد كه : « محبّت اصل و قاعدهء راه خداست و احوال و مقامات همه با نسبت محبّت ، بازىاند ؛ و در [ هر 
  ] محلّى كه طالب را شناسند ، زوال بدان روا باشد ، در محلّ محبّت به هيچ حال روا نباشد ، ما دام كه ذات [ او 
  ] موجود بود » .\r\nنقل است\r\n\r\n","description":"","footnote":"","page_name":" 82 ","page_number":84},
  {"content":"\r\n\r\nكه چون به حجاز رفت ، اهل فيد او را گفتند : « ما را سخن گوى » . بر منبر شد و سخن مىگفت . مستمع نيافت . روى به قناديل كرد كه : « با شما مىگويم سخن محبّت » . در حال آن قناديل بر يكديگر مىآمدند و پاره پاره مىشدند .\r\nنقل است كه يك روز در محبّت سخن مىگفت : مرغى از هوا فروآمد و بر سر او نشست . پس بر دست او نشست . پس در كنار او نشست . پس چندان منقار بر زمين زد\r\nكه خون از منقارش روان شد . پس بيفتاد و بمرد .\r\nنقل است كه در آخر عمر براى سنّت زنى خواست . دخترى در وجود آمد . چون سه‌ساله شد ، سمنون را با وى پيوندى پديد آمد . همان شب قيامت را به خواب ديد [ و ديد كه 
  ] علم‌ها نصب مىكردند براى هر قومى ؛ و علمى نصب كردند كه نور او عرصات را فروگرفت . سمنون گفت : « اين علم كدام قوم است ؟ » . گفتند : « از آن آن قوم كه يحبّهم و يحبّونه در شأن ايشان است » . سمنون خود را در ميان ايشان انداخت . يكى بيامد و او را از ميان ايشان بيرون كرد . سمنون فرياد برآورد كه : « چرا بيرون مىكنى ؟ » . گفت : « از آن كه اين علم محبّان است و تو از ايشان نيستى » . گفت : « آخر مرا سمنون محبّ مىخوانند و حق - تعالى از دل من مىداند » . هاتفى آواز داد كه : « اى سمنون ! تو از محبّان بودى ، امّا چون دل تو بدان كودك ميل كرد ، نام تو از جريدهء محبّان محو كرديم » . سمنون هم در خواب زارى آغاز كرد كه : « خداوندا ! اگر اين طفل قاطع راه من خواهد بود ، او را از راه بردار » . چون از خواب بيدار گشت ، فريادى برآمد كه : « دختر از بام در افتاد و بمرد » .\r\nنقل است كه يك‌بار در مناجات گفت : « الهى ! در هر چه مرا بيازمايى در آن راستم يا بى و در آن تسليم شوم و دم نزنم » . در حال دردى بر وى مستولى شد كه جانش برخواست آمد ، و او دم نمىزد . [ بامداد 
  ] همسايگان گفتند : « اى شيخ ! [ دوش 
  ] تو را چه بود ؟ كه از فرياد تو ما را خواب نيامد » . و او دم نزده بود امّا معنى او در صورت آمده بود و به گوش مستمعان رسيده » ، تا حق - تعالى - به دو بازنمود كه : « خاموشى خاموشى باطن است .\r\n\r\n","description":"","footnote":"","page_name":" 83 ","page_number":85},
  {"content":"\r\n\r\nاگر به حقيقت خاموش بودى ، همسايگان را خبر نبودى » . يعنى كه : چيزى كه نتوانى مگوى . يك‌بار اين بيت مىگفت :\r\n و ليس لى فى سواك حظّ * فكيف ما شئت فاختبرنى \r\nيعنى : مرا جز در تو نصيب نيست [ و 
  ] دلم به غير تو مايل نيست . مرا به هر چه خواهى امتحان كن - در حال بولش بسته شد . به دبيرستانها مىگرديد و كودكان را مىگفت كه : « عمّ دروغ زن را دعا كنيد تا حق - تعالى - شفا دهدش » .\r\nابو محمّد مغازلى گويد : با سمنون در بغداد بودم . چهل هزار درم بر درويشان نفقه كردند كه هيچ به ما ندادند . بعد از آن سمنون گفت : « بيا تا جايى رويم و به هر درمى كه ايشان دادند ، ركعتى نماز كنيم » . پس به مداين رفتيم و چهل هزار ركعت نماز كرديم .\r\nنقل است كه غلام خليل خود را به تصوّف پيش خليفه معروف كرده بود و دين به دنيا فروخته ؛ و دايم عيب مشايخ پيش خليفه گفتى ؛ [ و مرادش آن بود تا همه مهجور باشند و كس بديشان تبرّك نكند تا جاه او بر جاى بماند و فضيحت نشود 
  ] . چون سمنون را جاه بلند شد و صيت او منتشر گشت ، غلام خليل رنج بسيار به دو رسانيد و فرصت مىجست تا چگونه او را فضيحت كند . تا زنى منعمه خود را به سمنون عرضه كرد كه : « مرا بخواه » . سمنون قبول نكرد . پيش جنيد رفت تا شفاعت كند به سمنون ، تا او را بخواهد . جنيد او را زجر كرد و براند . آن زن پيش غلام خليل رفت و سمنون را تهمتى نهاد . غلام خليل شاد شد و خليفه را بر وى متغيّر گردانيد . پس خليفه فرمود كه سمنون را بكشند . چون سيّاف حاضر شد ، خليفه خواست تا سخنى گويد ، نتوانست .\r\nزبانش بگرفت . شبانه در خواب ديد كه گفتند : « زوال ملك تو در ممات سمنون بسته‌اند » . بامداد سمنون را بخواند و بنواخت و به اكرامى تمام بازگردانيد . پس غلام خليل را دشمنى زيادت شد . تا به آخر عمر مجذوم گشت . يكى پيش بزرگى حكايت كرد كه : غلام خليل مجذوم گشت » . گفت : « همانا كه [ يكى 
  ] از نارسيدگان متصوّفه همّت در وى بسته است و نيك نكرده است ، كه او منازع مشايخ بود و گاه\r\n\r\n","description":"","footnote":"","page_name":" 84 ","page_number":86},
  {"content":"\r\n\r\nگاه مشايخ را به اعمال او راه مىگرفت . خدايش شفا دهاد » . اين سخن با غلام خليل گفتند . از آن جمله توبه كرد و هر چه داشت از متاع ، پيش متصوّفه فرستاد . ايشان هيچ قبول نكردند . بنگر كه ايشان چه قومىاند كه منكر ايشان را عاقبت به توبه مىرساند . خود كسى كه اقرار دارد ، چون بود ؟ لاجرم گفته‌اند كه : « هيچ‌كس بر ايشان زيان نكند » .\r\nسؤال كردند از محبّت . گفت : « صفاى دوستى است با ذكر دايم ، چنان كه حق -\r\nتعالى - فرمود : اذكروا اللّه ذكرا كثيرا . محبّان خداى - عزّ و جلّ - شرف دنيا و آخرت بردند . لانّ النّبىّ - صلى اللّه عليه و سلّم - قال : المرء مع من احبّ - يعنى مرد با آن بود كه دوست دارد - پس ايشان در دنيا و آخرت با خدا باشند » . و گفت : « عبارت نتوان كرد از چيزى مگر به چيزى كه از آن چيز رقيق‌تر و لطيف‌تر بود ، و هيچ‌چيز لطيف‌تر از محبّت نبود . پس [ به چه 
  ] از محبّت عبارت توان كرد ؟ » - يعنى از محبّت عبارت نتوان كرد - گفتند : « چرا محبّت را به بلا مقرون كردند ؟ » . گفت : « تا هر سفله‌يى دعوى محبّت نكند . چون بلا بيند ، به هزيمت شود » .\r\nپرسيدند از فقر . گفت : « فقير آن است كه با فقر انس گيرد چنان كه جاهل به نقد ، و فقير را از نقد چنان وحشت بود كه جاهل را از فقر » . و گفت : « تصوّف آن است كه هيچ‌چيز ملك تو نباشد و تو ملك هيچ‌چيز نباشى » .\r\n\r\n55 ذكر ابو محمّد مرتعش ، رحمة اللّه عليه\r\nآن به جان سابق معنى ، آن به تن لاحق تقوى ، آن سالك بساط وجدان و پرورش ، ابو محمّد مرتعش - رحمة اللّه عليه - از بزرگان مشايخ و معتبران اهل تصوّف بود و مقبول اكابر ؛ و سفرها بر تجريد كرده و به خدمت‌هاى شايسته معروف ، [ و مشهور طوايف بود و به رياضات و مجاهدات مخصوص 
  ] . و از حيرهء نشابور بود و ابو حفص را ديده بود و با [ ابو 
  ] عثمان و جنيد صحبت داشته ، و مقام او در شونيزيه بود ، و در بغداد وفات كرد .\r\nنقل است كه گفت : « سيزده\r\n\r\n","description":"","footnote":"","page_name":" 85 ","page_number":87},
  {"content":"\r\n\r\nحجّ به توكّل كردم . چون نگه كردم همه بر هواء نفس بود » . گفتند : « چون دانستى ؟ » . گفت : « از آن كه مادرم گفت : سبوى آب آر ، بر من گران آمد . دانستم كه آن حجّ بر شره نفس بود » . درويشى گفت : در بغداد بودم و خاطرم متعلّق حج بود . در دلم آمد كه مرتعش مىآيد و پانزده درم مىآورد تا ركوه و رسن و نعلين خرم و به باديه روم . در حال يكى در بزد ، باز كردم . مرتعش بود ، ركوه‌يى در دست .\r\nگفت : « بستان » . گفتم : « نگيرم » . گفت : « بگير و مرا بيش از اين رنجه مدار . چند درم خواسته بودى ؟ » . گفتم : « پانزده درم » . گفت : « بگير كه پانزده درم است » .\r\nنقل است كه روزى در محلّتى از بغداد مىرفت . تشنه شد و از خانه‌يى آب خواست . دخترى صاحب جمال كوزه‌يى آب آورد . دلش صيد جمال او شد . هم آنجا بنشست تا خداوند خانه بازآمد - و از منعمان بغداد بود - گفت : « اى خواجه ! دلى به\r\nشربتى آب گران است . مرا از خانهء تو شربتى آب دادند و دلم ببردند » . آن مرد گفت :\r\n« دختر از آن من است . به زنى به تو دادم » . او را در خانه برد و عقد نكاح كرد و به گرماوه فرستاد و خرقه بيرون كرد و جامهء پاكيزه در وى پوشيد . چون شب درآمد ، دختر به وى دادند . مرتعش برخاست و به نماز مشغول شد . ناگاه در ميان نماز فرياد برآورد كه :\r\n« مرقّع من بياريد » . گفتند : « چه افتاد ؟ » . گفت : « به سرّم ندا كردند كه : به يكى نظر كه به خلاف ما كردى جامهء اهل صلاح از تو بركشيديم . اگر نوبتى ديگر نظر كنى ، لباس آشنايى از باطنت بركشيم » . مرقّع درپوشيد و زن را طلاق داد .\r\nنقل است كه او را گفتند كه : « فلان كس بر آب مىرود » . گفت : « آن را كه خداى - عزّ و جلّ - توفيق دهد كه مخالفت هوا كند ، بزرگتر از آن بود كه در آب و در هوا برود »\r\nنقل است كه در اعتكاف نشسته بود آخر رمضان در جامع بغداد . [ بعد از 
  ] دو روز بيرون آمد . گفتند : « چرا اعتكاف باطل كردى ؟ » . گفت : « جماعت قرّاء را نتوانستم ديد و از ديدن طلعت ايشان بر كنار آمدم » . و گفت : « هر كه گمان برد كه فعل او را از آتش نجات دهد يا به بهشت رساند ، به يقين خود را در خطر انداخته است و\r\n\r\n","description":"","footnote":"","page_name":" 86 ","page_number":88},
  {"content":"\r\n\r\nهر كه اعتماد بر فضل خداى دارد ، حق - تعالى - او را به بهشت رساند ، كما قال اللّه - تعالى - قل :  بِفَضْلِ اللَّهِ وَ بِرَحْمَتِهِ ، فَبِذلِكَ فَلْيَفْرَحُوا  » . و گفت : « آرام گرفتن اسباب در دل منقطع گرداند از اعتماد كردن بر مسبّب الاسباب » .\r\nپرسيدند كه : « به چه چيز دوستى خداى - تعالى - حاصل شود ؟ » . گفت : « به دشمنى آن كه خداى - تعالى - دشمن گرفته است ، و آن دنياست » . و گفت : « اصل توحيد سه چيز است : شناختن خداى را به ربوبيّت ، و اقرار كردن خداى را به وحدانيّت و نفى كردن جملهء انداد » . و گفت : « عارف صيد معروف است ، كه معروف او را صيد كرده است تا مكرّمش گرداند و در حضيرةالقدسش بنشاند » . و گفت : « درست كردن معاملات دو چيز است : صبر و اخلاص . صبر بر وى و اخلاص در وى » . و گفت : « چون مخلص دل به حق دهد ، سلوت باشد و چون به خلق دهد ، فكرت باشد » . و گفت : « تصوّف حسن خلق\r\nاست » . و گفت : « تصوّف حالى است كه غايب گرداند صاحب آن را از گفتگوى ، و مىبرد تا به خداى ذو المنن ؛ و از آنجا بيرون برد ، تا خدا بماند ، و او نيست شود » . و گفت . « اين مذهبى است به جدّ . با هيچ هزل آميخته نگردانيد » . و گفت : « عزيزترين نشستى فقرا را آن بود كه با فقرا نشينند . پس چون بينى كه فقير جدا گردد از فقير ، يقين دان كه از علّتى خالى نيست » . و از او وصيّتى خواستند ، گفت : « پيش كسى رويد كه شما را به از من بود و مرا به كسى بگذاريد كه به از شما باشد » . و السّلام .\r\n\r\n56 ذكر ابو عبد اللّه محمّد بن فضل ، رحمة اللّه عليه\r\nآن متمكّن به كرامات و حقايق ، آن ، متعيّن به اشارات و دقايق ، آن مقبول طوايف ، آن مخصوص لطايف ، آن شير مرغزار عشق و عقل ابو عبد اللّه محمّد بن فضل - رحمة اللّه عليه - از كبار مشايخ بود و ستودهء همه [ بود 
  ] و در رياضت و فتوّت بىنظير ؛\r\n\r\n","description":"","footnote":"","page_name":" 87 ","page_number":89},
  {"content":"\r\n\r\nو مريد خضرويه بود و ترمذى را ديده بود ؛ و ابو عثمان حيرى را به دو ميلى عظيم بود چنان كه يك‌بار به دو نامه‌يى نوشت كه : « علامت شقاوت چيست ؟ » . گفت : « سه چيز :\r\nيكى آن كه حق - تعالى - او را علم روزى كند و از عمل محروم گرداند . دوّم آن كه عمل دهد و از اخلاص محروم گرداند . سيّوم آن كه صحبت صالحان روزى كند و از حرمت ايشان محروم گرداند » .\r\nو ابو عثمان حيرى گفت : « محمّد بن فضل بلخى سمسار مردان است » . و ابو عثمان با همهء جلالت خود گفتى : « اگر قوّت دارمى ، در پناه محمّد فضل شدمى تا سرّ من صافى شدى به ديدار او » . و او از اهل بلخ جفا بسيار كشيد و از بلخش بيرون كردند و او گفت « يا ربّ ! صدق از ايشان بازگير » .\r\nنقل است كه از او سؤال كردند كه : « سلامت صدور به چه حاصل آيد ؟ » . گفت :\r\n« به ايستادن به حقّ اليقين ، و آن حياتى بود تا بعد از آن علم اليقين دهند ، تا به علم اليقين مطالعهء عين اليقين كند ؛ تا آنجا سلامت يابد . و تا نخست عين اليقين [ نبود ، علم اليقين\r\nنبود . كه كسى را كه كعبه نديد ، هرگز او را علم اليقين 
  ] به كعبه نبود . پس معلوم شد كه علم اليقين بعد از عين اليقين تواند بود ؛ كه آن علمى كه پيش از عين اليقين بود ، آن به همّت و اجتهاد ، و از آنجا بود كه گاه صواب افتد و گاه خطا . چون علم اليقين [ پديد آمد ، به علم اليقين مطالعهء اسرار و حقايق عين اليقين 
  ] توان كرد . مثالش چنان بود كه كسى در چاهى افتاده باشد و بزرگ شده . ناگاه او را از آن چاه برآورند . در آفتاب متحيّر گردد و مدّتى بر آن ثبات كند تا به آفتاب ديدن خوى كند ، تا چنان كه به آفتابش ، علمى حاصل گردد كه بر آن علم مطالعهء اسرار آفتاب تواند كرد » .\r\nو گفت : « عجب دارم از آن كه به هواء خود به خانهء او رود و زيارت كند . چرا قدمى بر هواء خود ننهد تا به دو رسد ؟ » و گفت : « صوفى آن است كه صافى شود از جملهء بلاها و غايب گردد از جملهء عطاها » . و گفت : « راحت در اخلاص است از آرزوهاى نفس » و گفت : « چون مريد به گوشهء خاطر در دنيا نگرد ، تو بيش در وى منگر ، كه او مرتدّ طريقت است » . و گفت : « اسلام به چهار چيز از\r\n\r\n","description":"","footnote":"","page_name":" 88 ","page_number":90},
  {"content":"\r\n\r\nشخص مفارقت كند : يكى آن كه عمل نكند بدانچه داند ، دوّم آن كه عمل كند بدانچه نداند ، سيوم آن كه نجويد آنچه نداند ، چهارم آن كه مردمان را منع كند از آموختن » . و گفت : « علم سه حرف است : عين و لام و ميم . عين علم است و لام عمل است و ميم مخلص حقّ است در علم و عمل » . و گفت :\r\n« بزرگترين اهل معرفت ، مجتهدترين ايشان باشد در اداء شريعت ، و باغيرت‌ترين در حفظ سنّت و متابعت » .\r\nو گفت : « محبّت ايثار است و آن چهار چيز است : يكى دوام ذكر به دل و شاد بودن بدان ، دوّم انس عظيم گرفتن به ذكر حق ، سيّوم قطع اشغال كردن و از هر قاطع كه هست بازبريدن ، چهارم او را بر خود گزيدن و بر هر چه غير اوست ، چنان كه حق - تعالى - فرموده است :  قُلْ : إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ اقْتَرَفْتُمُوها ،  [ الى قوله :  أَحَبَّ إِلَيْكُمْ مِنَ اللَّهِ وَ رَسُولِهِ  الآية 
  ] : و صفت محبّان حقّ اين است كه محبّت ايشان بر معنى ايثار بود . بعد از آن معاملت ايشان بر چهار منزل رود : يكى محبّت ، دوّم هيبت ، سيّوم حيا ، چهارم تعظيم » . و گفت : « ايثار زاهدان به وقت\r\nبىنيازى بود و ايثار جوانمردان به وقت حاجت » . و گفت : « زهد در دنيا ترك است ؛ و اگر بتوانى ايثار كنى و اگر نتوانى خوار دارى » .\r\n\r\n57 ذكر ابو الحسن بوشنجى ، رحمة اللّه عليه\r\nآن صادق كار ديده ، آن مخلص بار كشيده ، آن موحّد يك‌رنگى ، شيخ ابو الحسن بوشنجى - رحمة اللّه عليه - از جوانمردان خراسان بود و محتشم‌ترين اهل زمان و عالم‌ترين در علم طريقت . در تجريد قدمى ثابت داشت . ابو عثمان و ابن عطا و جريرى و ابو عمرو را ديده بود ؛ و سالها از بوشنج برفت و به عراق مىبود . چون بازآمد به زندقه منسوبش كردند . از آنجا باز نشابور آمد و عمر آنجا گذاشت چنان كه مشهور شد .\r\nتا به حدّى كه روستائيى دراز گوش گم كرد . پرسيد كه : « در نشابور پارساتر كى است ؟ » . گفتند : « ابو الحسن بوشنجى » . بيامد و در دامن او آويخت كه : « خر من تو برده‌اى » . گفت : « اى جوانمرد ! غلط\r\n\r\n","description":"","footnote":"","page_name":" 89 ","page_number":91},
  {"content":"\r\n\r\nكرده‌اى [ كه من تو را اكنون مىبينم » 
  ] . گفت : « تو برده‌اى » . درماند . دست برداشت و گفت : « الهى ؟ مرا از وى بازخر » . در حال يكى آمد و آواز داد كه : « او را رها كن ، كه خر يافتم » . بعد از آن روستايى گفت : « اى شيخ ! من دانستم كه تو نبرده‌اى . و لكن من خود را هيچ آبروى نديدم بدين درگاه . گفتم تا به نفس تو مقصود من برآيد » .\r\nنقل است كه يك روز بر قاعدهء صوفيان مىرفت . تركى درآمد و قفايى به وى زد و برفت . مردمان گفتند : « چرا كردى ؟ كه او شيخ ابو الحسن است و بزرگ روزگار\r\nاست » . او پشيمان شد و بازآمد و از شيخ عذر مىخواست . شيخ گفت : « اى دوست ! فارغ باش ، كه ما اين نه از تو ديديم . كه از آنجا كه رفت ، غلط نرود » .\r\nنقل است كه در متوضّا بود . در خاطرش آمد كه : « اين پيرهن به فلان درويش مىبايد داد » . خادم را آواز داد و گفت : « اين پيرهن از سر من بركش و به فلان درويش ده » . خادم گفت : « اى شيخ چندان صبر كن كه بيرون آيى » . گفت : « مىترسم كه شيطان ره بزند و اين انديشه بر دلم سرد گرداند » .\r\nنقل است كه از او پرسيدند كه : « چگونه‌اى ؟ » گفت : « دندانم فرسوده شد از نعمت حق كه خوردم ، و زبان از كار شد از بس شكايت كردن » . و پرسيدند كه : « مروّت چيست ؟ » . گفت : « دست داشتن از آنچه بر تو حرام است تا مروّتى بود كه با كرام الكاتبين كرده باشى » .\r\nپرسيدند از تصوّف . گفت : « امروز اسمى است و مسمّى پديد نه ؛ و پيش از اين حقيقتى بود بىاسم » . و پرسيدند از تصوّف . گفت : « كوتاهى امل است و مداومت بر عمل » . پرسيدند از فتوّت . گفت : « مراعات نيكو كردن و بر موافقت دايم بودن و از نفس خويش به ظاهر چيزى ناديدن كه مخالفت باطن تو بود » . و گفت : « توحيد آن بود كه بدانى كه او مانند هيچ ذاتى نيست » . و گفت : « اخلاص آن است كه كرام الكاتبين نتوانند نوشت و شيطان آن را تباه نتواند كرد و آدمى بر وى مطّلع نشود » . و گفت : « اوّل ايمان به آخر آن پيوسته است » . گفتند « ايمان و توكّل چيست ؟ » . گفت : « آن كه نان از پيش خود خورى و لقمهء خود بخايى\r\n\r\n","description":"","footnote":"","page_name":" 90 ","page_number":92},
  {"content":"\r\n\r\nبه آرام دل ، و بدانى كه آنچه تو راست از تو فوت نشود » . و گفت : « هر كه خود را خوار داشت ، خداى - تعالى - او را رفيع القدر گرداند و هر كه خود را عزيز داشت ، خداى - تعالى - او را خوار داشت » .\r\nنقل است كه يكى از او دعايى خواست . گفت : « حق - تعالى - تو را از فتنهء تو نگه داراد » .\r\nنقل است كه بعد از وفات او درويشى به سر خاك او مىرفت و از حق - تعالى - دنيا مىخواست . شب ابو الحسن را به خواب ديد كه گفت : « اى درويش ! چون به سر\r\nخاك ما آيى ، دنيا مخواه . اگر دنيا مىخواهى به سر خاك خواجگان دنيا رو ، و چون اينجا آيى ، همّت از دو كون منقطع گردان » .\r\n\r\n58 ذكر محمّد بن علىّ التّرمذى ، رحمة اللّه عليه\r\nآن سليم سنّت ، آن عظيم ملّت ، آن مجتهد اوليا ، آن منفرد اصفيا ، آن محترم حرم ايزدى ، شيخ وقت محمّد بن علىّ الترمذى - رحمة اللّه عليه - از محتشمان شيوخ بود و از محترمان اهل ولايت و به همهء زبانها ستوده ، و آيتى بود در شرح معانى ؛ و در احاديث و روايات و اخبار ثقت بود و در بيان معارف و حقايق اعجوبه بود . قبولى به كمال و حلمى شگرف و شفقتى وافر و خلقى عظيم ؛ و او را رياضات و كرامات بسيار است ، و در فنون علم كامل و در شريعت مجتهد . و ترمذيان جماعتى به وى اقتدا كنند و مذهب او بر علم بوده است كه [ او 
  ] عالم ربّانى بود ؛ و او مقلّد كس نبود كه صاحب كشف و اسرار بود و حكمتى به غايت داشت چنان كه او را « حكيم الاولياء » خواندندى ؛ و صحبت ابو تراب و خضرويه و ابن جلّا يافته بود ، و با يحيى بن معاذ سخن گفته بود . چنان كه گفت :\r\n« يك روز سخن مىگفتم [ در 
  ] مناظره‌يى . امير ، يحيى شد در آن سخن » .\r\nو او را تصانيف بسيار است مشهور و مذكور ؛ و در وقت او در ترمذ كسى نبود كه سخن او فهم كردى ؛ و از اهل شهر مهجور بودى ؛ و در ابتدا با دو طالب علم راست شد كه به طلب علم روند . چون عزم درست شد ، مادرش غمگين گشت و گفت : اى جان مادر ! من ضعيفم\r\n\r\n","description":"","footnote":"","page_name":" 91 ","page_number":93},
  {"content":"\r\n\r\nو بىكس ، و تو متولّى كار من . مرا به كه مىگذارى ؟ و من تنها و عاجز » . از اين سخن دردى به دل او فروآمد . ترك سفر كرد و آن دو رفيق او به طلب علم شدند .\r\nچون چند گاه برآمد ، روزى در گورستان نشسته بود و زار مىگريست كه : « من اينجا مهمل و جاهل ماندم و ياران من بازآيند در علم به كمال رسيده » . ناگاه پيرى نورانى بيامد و گفت : « اى پسر ! چرا گريانى ؟ » . او حال بازگفت . پير گفت : « خواهى كه تو را هر روز سبقى گويم تا به زودى از ايشان درگذرى ؟ » . گفتم : « خواهم . پس هر روز سبقى مىگفت تا سه سال برآمد . بعد از آن مرا معلوم شد كه : او خضر بود - عليه السّلام - و اين دولت به رضاء والده يافتم » .\r\nابو بكر ورّاق گفت : هر يكشنبه خضر - عليه السّلام - به نزديك او آمدى و واقعه‌ها از يكديگر پرسيدندى » . و هم او نقل كند كه : روزى محمّد بن على الحكيم مرا گفت : « امروز تو را جايى برم » . گفتم : « شيخ داند » . با وى برفتم . ديرى برنيامد كه بيابانى چند ديدم سخت صعب ، و تختى زرّين در ميان بيابان نهاده در زير درختى سبز ، و چشمهء آب ؛ و يكى بر آن تخت لباسى زيبا پوشيده . چون شيخ نزد او شد ، برخاست و شيخ را بر تخت نشاند . چون ساعتى برآمد ، از هر طرف گروهى مىآمدند تا چهل تن جمع شدند و اشارتى كردند ، از آسمان طعامى ظاهر شد و بخوردند . و شيخ سؤال مىكرد از آن مرد و او جواب مىگفت ، كه من يك كلمه از آن فهم نكردم . چون ساعتى برآمد ، دستورى خواست و بازگشت و مرا گفت : « رو ، كه سعيدى گشتى » . پس چون زمانى برآمد به ترمذ بازآمديم . گفتم : « اى شيخ ! آن چه جاى بود و آن مردكى بود ؟ » .\r\nگفت : « تيه بنى اسرائيل بود و آن مرد قطب المدار بود » . گفتم : « در يك ساعت چگونه رفتيم و بازآمديم ؟ » گفت : « يا ابا بكر ! چون برنده او بود ، تو را با رسيدن كار است نه با چگونگى رسيدن » .\r\nنقل است كه گفت : « هر چند با نفس كوشيدم تا او را بر طاعت دارم ، با وى برنيامدم . از خود نوميد شدم . گفتم : مگر حق - تعالى - اين نفس را از براى دنيا و دوزخ آفريده است ! دوزخيى را چه پرورم ؟ . به كنار جيحون شدم و يكى را\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nگفتم تا دست و پاى من ببست و برفت . پس به پهلو غلطيدم و خود را در آب انداختم تا مگر غرقه شوم .\r\nآب بزد و دست من بگشاد و موجى بيامد و مرا به كنار انداخت . از خود نوميد شدم .\r\nگفتم : سبحان اللّه ! نفسى آفريند كه نه بهشت را شايد و نه دوزخ را . در آن ساعت كه از خود نااميد شدم ، به بركت آن ، سرّ بر من گشاده گشت . بديدم آنچه مرا بايست . و همان ساعت از خود غايب شدم . تا بزيستم ، از بركت آن ساعت [ بزيستم 
  ] » .\r\nابو بكر ورّاق گفت : شيخ روزى جزوى چند از تصانيف خود را به من داد كه : « در جيحون انداز » . چون در وى نگاه كردم ، همه لطايف و دقايق بود . دلم نداد و در خانه بنهادم . گفتم شيخ را كه : « انداختم » . گفت « چه ديدى ؟ » . گفتم : « هيچ ! » . گفت : « نه انداخته‌اى . برو و بينداز » . مشكلم دو شد : يكى آن كه چرا در آب مىاندازد ؟ و يكى آن كه چه برهان ظاهر خواهد ؟ بازآمدم و در جيحون انداختم . جيحون ديدم كه از هم باز شد و صندوقى سرگشاده بازديد آمد و آن اجزا در آن افتاد . پس سر باز هم آورد و جيحون به قرار بازرفت . عجب داشتم از آن . چون به خدمت شيخ آمدم ، گفت : « اكنون انداختى ! » . گفتم : « ايّها الشّيخ ! به عزّت خداى كه سرّ اين با من بگوى » . گفت : « چيزى تصنيف كرده بودم در علم اين طايفه ، كه كشف تحقيق آن بر عقول مشكل بود . برادرم خضر از من درخواست و اين صندوق را ماهيى به فرمان او آورده بود ؛ و حق - تعالى - آب را فرمان داد تا آن را به وى رساند » .\r\nنقل است كه يك‌بار جملهء تصانيف خود را در آب انداخت . خضر آن جمله بگرفت و بازآورد و گفت : « خود را بدين مشغول مىدار » .\r\nو گفت : « هرگز تصنيف يك جزو نكردم تا گويند كه : تصنيف اوست . و لكن چون وقت بر من تنگ شدى ، مرا بدان تسلّى بودى » .\r\nنقل است كه در عمر خود هزار و يك‌بار خداى - عزّ و جلّ - را به خواب ديده بود .\r\nنقل است كه در عهد او زاهدى بزرگ بود و پيوسته بر حكيم اعتراض كردى ؛ و حكيم كلبه‌يى داشت در همهء دنيا . چون از سفر حجاز بازآمد ، سگى در آن كلبه بچه نهاده بود ، كه آن خانه را در\r\n\r\n","description":"","footnote":"","page_name":" 93 ","page_number":95},
  {"content":"\r\n\r\nنبود . شيخ نخواست كه او را بيرون كند . هشتاد بار مىرفت و مىآمد تا باشد كه به اختيار خود بچگان را بيرون برد . پس همان شب آن زاهد پيغمبر را عليه الصّلاة و السّلام - به خواب ديد كه فرمود كه : « اى فلان ! با كسى برابرى مىكنى كه از براى سگى هشتاد بار مساعدت كرد با او ؟ اگر سعادت ابدى مىخواهى ، كمر خدمت او دربند » - و آن زاهد ننگ داشتى از جواب سلام حكيم - بعد از آن عمر باقى در خدمت شيخ به سر برد .\r\nنقل است كه از عيال او پرسيدند كه : « چون شيخ خشم گيرد ، شما دانيد ؟ » . گفتند :\r\n« [ دانيم 
  ] . چون او از ما بيازارد آن روز با ما نيكى بيشتر كند و نان و آب نخورد و گريه و زارى كند ؛ و گويد : الهى ! من تو را به چه آزردم تا ايشان [ را 
  ] بر من بيرون آوردى ؟ الهى ! توبه كردم . تو ايشان را به صلاح بازآور . ما بدانيم و توبه كنيم ، تا شيخ را از بلا بيرون آوريم .\r\nنقل است كه مدّتى خضر را نديد ، تا روزى كه كنيزك جامهء كودك شسته بود و طشتى پرنجاست [ و بول 
  ] كرده : و شيخ جامه و دستار پاكيزه پوشيده به جامع مىرفت .\r\nمگر كنيزك سبب درخواستى در خشم شد و آن طشت پرنجاست به سر شيخ فروكرد .\r\nشيخ هيچ نگفت ، و خشم فروخورد . در حال خضر - عليه السّلام - پيدا گشت و گفت :\r\n« بدين باركشى ما را ديدى » .\r\nنقل است كه گفتند كه : « او را چندان ادب بود كه پيش عيال خود هرگز بينى پاك نكرده است » . مردى اين بشنيد . قصد زيارت او كرد . چون او را ديد و در مسجد ساعتى توقّف كرد تا از اوراد فارغ گشت . بيرون آمد . مرد بر اثر او بيامد . گفت : « كاشكى بدانستمى كه آنچه گفتند ، راست است » . شيخ به فراست بدانست . روى به دو كرد و بينى پاك كرد . او را عجب آمد و با خود گفت : « آنچه مرا گفتند ، يا دروغ گفتند يا اين تازيانه‌يى است كه شيخ مرا مىزند تا سرّ بزرگان نطلبم » . شيخ اين هم بدانست . روى به دو كرد و گفت : « اى پسر ! تو را راست گفتند ؛ ليكن اگر خواهى كه سرّ همه پيش تو نهند ، سرّ خلق بر خلق نگه دار ، كه هر كه سرّ ملوك بگويد هم سرّى را نشايد » .\r\nنقل است كه در جوانى صاحب جمالى او را به خود خواند . اجابت نكرد . تا روزى خبر يافت كه شيخ در باغى است . خود را بياراست\r\n\r\n","description":"","footnote":"","page_name":" 94 ","page_number":96},
  {"content":"\r\n\r\nو آنجا رفت . شيخ چون بدانست ، بگريخت . زن بر عقب او مىدويد و فرياد مىكرد كه : « در خون من سعى مىكنى » . شيخ التفات نكرد و به ديوارى بلند بررفت و خود را فروانداخت . چون پير شد ، روزى مطالعه احوال و اقوال خود مىكرد . آن حال يادش آمد . در خاطرش آمد كه : « چه بودى اگر حاجت آن زن روا كردمى ؟ كه جوان بودم و بعد از آن توبه كردمى » . چون اين از خاطر خود بديد ، رنجور گشت . گفت : « اى نفس خبيث پر از معصيت ! بيش از چهل سال در جوانى اين خاطر نبود . اكنون پس از چندين مجاهده ، پشيمانى بر گناه ناكرده از كجا آمد ؟ » . عظيم اندوهگين شد و به ماتم نشست . سه روز ماتم اين خاطر بداشت . بعد از سه روز پيغمبر را - عليه الصّلاة و السّلام - به خواب ديد . فرمود كه : « اى محمّد ! رنجور مشو . كه نه از آن است كه در روزگار تو تراجعى هست ، بل كه اين خاطر تو از آن بود كه از وفات ما چهل سال ديگر گذشت و مدّت ما از دنيا دور تر گشت و ما نيز دور تر افتاديم . نه تو را جرمى است و نه حالت تو را قصورى . آنچه ديدى از دراز كشيدن مدّت مفارقت ماست ، نه آن كه صفت تو در نقصان است » .\r\nو گفت : يك‌بار بيمار شدم و از اوراد زيادتى بازماندم . گفتم : « دريغا تندرستى كه از من چندين خيرات مىآمد ، اكنون همه گسسته شد » . آوازى شنيدم كه : « اى محمّد ! اين چه سخن بود كه تو گفتى . كارى كه تو كنى نه چنان بود كه ما كنيم . كار تو جز سهو و غفلت نبود و كار ما جز صدق نبود » . گفت : « از آن سخن ندم خوردم و توبه كردم » .\r\nو گفت : « بعد از آن كه مرد بسى رياضت كشيده [ باشد 
  ] و بسى ادب ظاهر به جاى آورده و تهذيب اخلاق حاصل كرده ، انوار عطاهاى خداى - تعالى - در دل خود بازيابد و دل او بدان سبب سعتى گيرد و سينهء او منشرح گردد و نفس او فضاء توحيد شود و بدان شاد گردد . لاجرم آنجا ترك عزلت گيرد و در سخن آيد و شرح دهد فتوحى كه او را در اين راه [ روى 
  ] نموده باشد . تا خلق او را به سبب سخن او و به سبب فتوح او از غيب ، گرامى دارند و اعزاز\r\n\r\n","description":"","footnote":"","page_name":" 95 ","page_number":97},
  {"content":"\r\n\r\nكنند و بزرگ شمرند . تا نفس آنجا فريفته شود و هم چون شيرى از درون او بجهد و بر گردن او نشيند ؛ و آن لذّات كه در ابتداى مجاهده در خود يافته باشد ، منبسط گردد چنان كه ماهى . كه از دام بجهد ، چگونه در دريا غوص كند و هرگز او را باز دام نتوان آورد ؟ نفس ، كه به فضاء توحيد رسد ، هزار بار خبيث‌تر و مكّارتر از آن بود كه در اوّل . از آن كه در اول بسته بود و اينجا گشاده و منبسط است ، و در اول از ضيق بشريّت آلت خويش ساخته بود ، اينجا از وسعت توحيد آلت خود سازد .\r\nپس از نفس ايمن مباش و گوش دار تا بر نفس ظفريابى و از اين آفت كه گفتم حذر كنى كه شيطان در درون نشسته است » . چنان كه هم محمّد بن على حكيم نقل كرده است كه : چون آدم و حوّا به هم رسيدند و توبهء ايشان قبول افتاد ، روزى آدم - عليه السّلام به كارى رفت . و ابليس بيامد و بچهء خود را - خنّاس نام - پيش حوّا آورد و گفت : « مرا مهمّى پيش آمده است . بچهء مرا نگه دار تا بازپس آيم » . حوّا قبول كرد . ابليس برفت .\r\nچون آدم بازآمد ، پرسيد كه : « اين كى است ؟ » . گفت : « فرزند ابليس است كه به من سپرده است » . آدم او را ملامت كرد [ كه : « چرا قبول كردى ؟ » و در خشم شد و آن بچه را بكشت و پاره پاره كرد 
  ] و هر پاره‌يى از شاخ درختى درآويخت و برفت . ابليس بازآمد و گفت : « فرزند من كجاست ؟ » . حوّا احوال بازگفت كه : « پاره پاره كرده است و هر پاره‌يى از شاخ درختى آويخته » . ابليس\r\n\r\n","description":"","footnote":"","page_name":" 96 ","page_number":98},
  {"content":"\r\n\r\nفرزند را آواز داد . او به هم پيوست و باز زنده شد و پيش ابليس آمد . ديگر بار حوّا را گفت : « او را قبول كن كه مهمّى ديگر دارم » . حوّا قبول نمىكرد . به شفاعت و زارى پيش آمد تا قبول كرد . پس ابليس برفت و آدم بيامد و از او پرسيد كه : « چيست ؟ » . حوّا احوال بازگفت : آدم ، حوّا را برنجانيد و گفت :\r\n« نمىدانم تا چه سرّ است در اين كه فرمان من نمىبرى و از آن دشمن خداى مىبرى و فريفتهء سخن او مىشوى ! » . پس او را بكشت و بسوخت و خاكستر او نيمه‌يى به آب انداخت و نيمه‌يى به باد برداد [ و برفت . ابليس بيامد و فرزند را طلبيد . حوّا حال بگفت و ابليس فرزند را آواز كرد . آن اجزاء او به هم پيوست و زنده شد و پيش آن ملعون - يعنى ابليس - بنشست . پس ابليس ديگر بار حوّا را گفت : « او را قبول كن » . حوّا قبول نمىكرد .\r\nگفت : « آدم مرا هلاك كند » . پس ابليس سوگند داد ، قبول كرد . آدم بيامد . او را ديد ، در خشم شد 
  ] . همچنين تا چند نوبت او را به حوّا مىسپرد و آدم ، حوّا را مىرنجانيد و فرزند ابليس را مىكشت . عاقبت الامر آدم گفت كه : « خداى داند كه چه خواهد بود ؟ كه سخن او مىشنوى و از آن من نه » . پس در خشم شد و خنّاس را بكشت و قليه كرد و يك‌نيمه بخورد و يك‌نيمه به حوّا داد - و گويند : آخرين بار خنّاس را به صورت گوسفندى آورد چون ابليس بازآمد و فرزند طلبيد ، حوّا حال بازگفت كه : « او را بكشت و قليه كرد و يك‌نيمه من خوردم و يك‌نيمه آدم » . ابليس گفت : « مقصود من اين بود تا خود را در درون آدم راه دهم . چون سينهء او مقام من شد ، مقصود من حاصل گشت » . چنان كه حق -\r\nتعالى - فرمود :    الْخَنَّاسِ الَّذِي يُوَسْوِسُ فِي صُدُورِ النَّاسِ مِنَ الْجِنَّةِ وَ النَّاسِ    .\r\nو گفت : هر كه را يك صفت از صفات نفسانى مانده بود ، چون مكاتبى بود ، كه اگر يك درم بر وى باقى بود ، او آزاد نبود و بندهء آن يك درم بود . امّا آن را كه آزاد كرده باشند ، بر وى هيچ نمانده [ باشد 
  ] . اين چنين كس مجذوب بود . كه حق - تعالى - او را از بندگى نفس آزاد كرده بود از آن وقت كه او را جذب كرده بود . پس آزاد حقيقى او بود .\r\nكما قال اللّه - تعالى -  اللَّهُ يَجْتَبِي إِلَيْهِ مَنْ يَشاءُ وَ يَهْدِي إِلَيْهِ مَنْ يُنِيبُ  . اهل اجتباء آن كسان‌اند كه در جذبه افتادند و اهل هدايت آن قوم‌اند كه به انابت به دو راه جويند و يابند » .\r\nو گفت : « مجذوب را منازل است چنان كه بعضى از ايشان را ثلث نبوّت دهند و بعضى را نصفى و بعضى را زيادت از نصف تا به جايى رسد كه مجذوبى افتد كه : حظّ او از نبوّت بيش از آن مجذوبان بود و او خاتم الاولياء و مهتر جملهء اوليا بود . چنان كه محمّد مصطفى - صلىّاللّه عليه و سلّم - مهتر جملهء انبيا ، و ختم نبوّت به دو بود » . و گفت : « آن ، مجذوب تواند [ بود 
  ] كه مهدى بود كه اگر كسى گويد كه : اوليا را [ از 
  ] نبوّت نصيب چون بود ؟ ، گوييم : پيغمبر - عليه الصّلاة و السّلام - گفت : اقتصاد و هدى صالح و\r\n\r\n","description":"","footnote":"","page_name":" 97 ","page_number":99},
  {"content":"\r\n\r\nسمت حسن يك جزو است از بيست و چهار جزو نبوّت ؛ و مجذوب را اقتصاد و هدى صالح تواند بود ؛ و پيغمبر - عليه الصّلاة و السّلام - فرمود كه : خواب راست جزوى است از نبوّت ؛ و جائى ديگر گفت : هر كه يك درم حرام به خصم بازدهد درجه‌يى از نبوت بيابد . پس اين همه مجذوب را تواند بود و درست‌ترين نشان اوليا آن است كه : از اصول علم سخن گويند » . گفتند : « آن چگونه بود ؟ » . گفت : « علم ابتدا بود و علم مقادير و علم عهد و ميثاق و علم حروف . اين اصول حكمت است و حكمت علما آن است ؛ و اين علم بر بزرگان اوليا ظاهر شود و كسى از ايشان قبول تواند كرد كه او را از ولايت حظّى بود » .\r\nگفتند : « اوليا از سوء خاتمت ترسند ؟ » . گفت : « بلى ! ولى از خوف خطرات بود و روزى نبود كه حق - تعالى - دوست ندارد كه عيش را بر ايشان تيره گرداند » . و گفت :\r\n« مشغول به ذكر او ، چنان بود كه از او سؤال نتوان كرد و اين مقام بزرگتر از آن است كه\r\nبلعميان فهم كنند » . گفتند : « بلعميان كدام قوم‌اند ؟ » . گفت : « آن كه ايشان آيات الهى را اهل نه‌اند » .\r\nپرسيدند از تقوى و جوانمردى . گفت : « تقوى آن است كه در قيامت هيچ‌كس دامن تو نگيرد و جوانمردى آن كه تو دامن كس نگيرى » . و گفت : « عزيز كسى است كه معصيت او را خوار نكرده است و آزاد كسى است كه طمع او را بنده نكرده است و خواجه كسى است كه شيطان او را اسير نگرفته است و عاقل كسى است كه پرهيزگارى كند براى خداى - تعالى - و حساب نفس خويش كند » . و گفت : « هر كه در طريقت افتاد ، او را با اهل معصيت هيچ انكار نماند » . و گفت : « هر كه از چيزى بترسد از او گريزد و هر كه از خداى ترسد ، در او گريزد » . و گفت : « اصل مسلمانى دو چيز است : يكى ديد منّت ، دوّم خوف قطعيت » .\r\nو گفت : « بر هيچ گم‌كرده‌يى آن غم نبايد خورد كه بر گم‌كردهء نيّت ، كه هيچ كار خير بىنيّت درست نباشد » . و گفت : « هر كه را همّت او دين بود ، همهء كارهاى دنياوى او به بركت همّت او دينى گردد ؛ و هر كه را همّت او دنياوى بود ، همهء كارهاى\r\n\r\n","description":"","footnote":"","page_name":" 98 ","page_number":100},
  {"content":"\r\n\r\nدينى او دنياوى شود ، به شومى همّت او » . و گفت : « هر كه بسنده كند به نفقهء بىورع ، در فسق گرفتار شود ، و هر كه به اوصاف عبوديّت جاهل بود ، به اوصاف ربوبيّت جاهل‌تر بود » . و گفت : « تو مىخواهى كه با بقاء نفس خود حق را بشناسى ؟ و نفس تو خود را نمىشناسد و نمىتواند شناخت . چگونه حق را تواند شناخت ؟ » . و گفت : « بدترين خصال مرد دوستى كبر است و اختيار در كارها . زيرا كه كبر از كسى لايق بود كه ذات او بىعيب بود و اختيار از كسى درست بود كه علم او بىجهل بود » . و گفت : « صد شير گرسنه در رمهء گوسفند چندان تباهى نكند كه يك ساعت شيطان كند ، و صد شيطان آن تباهى نكند كه يك ساعت نفس آدمى كند با وى » . و گفت : « بسنده است مرد را اين عيب كه شاد مىكند او را آن چه زيان كار اوست » . و گفت : « حق - تعالى - ضمان رزق بندگان كرده است .\r\nبندگان را ضمان توكّل بايد كرد » . و گفت : « مراقبت آن را بايد كرد كه هيچ نظر او از تو غايب نيست و شكر كسى را بايد كرد كه قدم از ملك و سلطنت [ او 
  ] هرگز بيرون نتوان\r\nنهاد » . و گفت : « جوانمردى آن بود كه راهگذرى و مقيم ، پيش تو يكسان بود » و گفت :\r\n« حقيقت محبّت حق - تعالى - دوام انس است به ذكر او » . و گفت : « اين كه مىگويند كه :\r\nدل نامتناهى است ، راست نيست ، زيرا كه هر دلى را كمالى معلوم است كه چون آنجا رسد ، بايستد . امّا معنى آن است كه : راه نامتناهى است » - و چنان دانم كه : بدين سخن صورت دل خواسته‌اند ، كه دل به معنى نامتناهى است . چنان كه در شرح القلب ياد كرده‌ايم - و گفت : « اسم اعظم هرگز متجلّى نشد الّا در عهد پيغمبر ما ، صلوات اللّه و سلامه عليه » .\r\n\r\n59 ذكر ابو بكر ورّاق ، رحمة اللّه عليه\r\nآن خزانهء علم و حكمت ، آن يگانهء حلم و عصمت ، آن شرف عبّاد ، آن كنف زهّاد ، آن مجرّد آفاق ، شيخ وقت ابو بكر ورّاق - رحمة اللّه عليه - از اكابر زهّاد\r\n\r\n","description":"","footnote":"","page_name":" 99 ","page_number":101},
  {"content":"\r\n . \r\n","description":"","footnote":"","page_name":" 100 ","page_number":102},
  {"content":"\r\n . \r\n","description":"","footnote":"","page_name":" 101 ","page_number":103},
  {"content":"\r\n . \r\n","description":"","footnote":"","page_name":" 102 ","page_number":104},
  {"content":"\r\n\r\nو عبّاد بود و در ورع و تقوى تمام ؛ و در تجريد و تفريد كمالى داشت و در معاملات و ادب بىنظير [ بود 
  ] چنان كه مشايخ او را « مؤدب اولياء » خوانده‌اند ؛ و كشته نفس و مبارك نفس بود ؛ و با محمّد حكيم صحبت داشته بود و از ياران خضرويه بود و در بلخ مىبود ؛ و او را در رياضات و آداب تصنيف است ؛ و مريدان را از سفر منع كرد [ ى 
  ] و گفتى : « كليد همه بركتى صبر است در موضع ارادت ، تا آن‌گه كه ارادت تو را درست گردد . چون ارادت درست شد ، اوّل بركتها بر تو گشاده گشت » .\r\nنقل است كه عمرى در آرزوى خضر بود و هر روز به گورستان رفتى و بازآمدى و در رفتن و بازآمدن يك جزوى قرآن خواندى . يك روز چون از دروازه بيرون شد ، پيرى نورانى پيش آمد و سلام كرد . جواب داد . گفت : « صحبت خواهى ؟ » . گفت :\r\n« خواهم » . پير با او روان شد تا گورستان و در راه سخن با او مىگفت و همچنان سخن - گوى مىآمد تا به دروازه رسيد . چون بازخواست گرديد ، گفت : « عمرى مىخواستى تا مرا بينى . من خضرم . امروز كه با من صحبت داشتى ؛ از خواندن يك جزو قرآن محروم ماندى . جايى كه صحبت خضر چنين است . صحبت ديگران چون خواهد بود ؟ تا بدانى كه عزلت و تجريد و تنهايى بر همهء كارها شرف دارد » .\r\nنقل است كه فرزندى به دبيرستان فرستاد . يك روز او را ديد لرزان و رويش زردشده . گفت : « تو را چه بوده است ؟ » . گفت : « استاد آيتى به من آموخته است كه حق - تعالى - مىفرمايد :  يَوْماً يَجْعَلُ الْوِلْدانَ شِيباً  - يعنى آن روز كه كودكان را پير گرداند - از بيم اين آيت چنان شدم » . پس كودك بيمار شد و هم در آن وفات كرد . پدرش خاك بر سر كرد و مىگريست و مىگفت : « اى ابو بكر ! فرزند تو چنين شد كه به يك آيت كه بشنيد ، جان بداد ، و تو چندين سال خواندى و ختم كردى و در تو اثر نمىكند ! » .\r\nنقل است كه يكى به زيارت او آمد . چون بازمىگشت ، از وى وصيّتى خواست ، گفت : « خير دنيا و آخرت در\r\n\r\n","description":"","footnote":"","page_name":" 103 ","page_number":105},
  {"content":"\r\n\r\nاندكى مال يافتم و شرّ هر دو جهان در بسيارى آن و آميختن با مردمان » .\r\nو گفت : « در راه مكّه زنى ديدم . مرا گفت : اى جوان ! تو كيستى ؟ گفتم : مردى غريبم . گفت : شكايت مىكنى از وحشت غربت يا انس گرفته‌اى به خداوند خويش ؟ » .\r\nگفت : « چون اين بشنيدم چندان قوّتم نماند كه گامى از پى او برگيرم . بازگشتم تا او برفت » . و گفت : « درى بر من گشادند و گفتند : بخواه . گفتم خداوندا ! آن قوم كه انبيا بودند و سرور آفريدگان و پيش روان سپاه‌اند ، معلوم است كه هر بلا و اندوه كه بود بر سر ايشان فرودآمد ، و تو آن خداوندى كه يك‌ذرّه [ جز خير 
  ] از تو به كسى نرسد . چه خواهم ؟ مرا هم در اين مقام بيچارگى خودم رها كن كه طاقت بلا نمىدارم » .\r\nو گفت : « مردمان سه گروه‌اند : يكى امرا ، و دوّم علما ، و سيّوم فقرا . چون امرا تباه شوند ، معاش و اكتساب خلق تباه شود ؛ [ و چون علما تباه شوند ، دين خلق روى به نقصان نهد ؛ و چون فقرا تباه شوند ، زهد و همّت در ميان خلق تباه شود . تباهى امرا جور و ظلم بود ، و تباهى علما ميل دنيا بود و متابعت هوا ، و تباهى فقرا ترك طاعت و مخالفت رضا » . و گفت : « اصل غلبهء نفس مقارنهء شهوات است . چون 
  ] هوا غالب شود ، دل تاريك گردد و چون دل تاريك شود ، خلق را دشمن گيرد و چون خلق را دشمن گرفت ، خلق نيز او را دشمن گيرند و او با خلق جفا آغاز كند و جور پيش گيرد » . و گفت : « از\r\nروزگار آدم تا اكنون هيچ فتنه ظاهر نشد مگر سبب آميختن با خلق ؛ و از آن وقت تا امروز كس سلامت نيافت مگر آن كه از اختلاط كرانه كرد » .\r\nو يكى از وى وصيّتى خواست . گفت « سنگى برگير و هر دو پاى خود بشكن ؛ و كاردى بردار و زبان خود ببر » . گفت : « كه طاقت اين دارد ؟ » . گفت : « آن كه زبان سرّ او در نطق آيد و گوش همّت او از خداى شنود ، بايد كه زبان ظاهر او گنگ شود و گوش صورت او كر بود ؛ و اين به زبان بريدن و پاى شكستن دست دهد » . و گفت : « حكما از پس انبيااند و بعد از نبوّت هيچ نيست مگر حكمتى كه احكام امور شرع است ، و اوّل\r\n\r\n","description":"","footnote":"","page_name":" 104 ","page_number":106},
  {"content":"\r\n\r\nنشان حكمت خاموشى است و سخن گفتن به قدر حاجت » . و گفت : « خاموشى عارف نافع‌تر بود و كلام او خوش‌تر » . و گفت : « خداى - تعالى - از بنده هشت چيز مىخواهد ؟\r\n[ از دل دو چيز : تعظيم فرمان و شفقت بر خلق خداى ؛ و از زبان دو چيز : 
  ] اقرار كردن به توحيد و رفق كردن با خلق ؛ و از اندام دو چيز مىخواهد : طاعت داشتن خداى - تعالى - و يارى دادن مؤمنان ؛ و از خلق دو چيز مىخواهد : صبر كردن در حكم خداى و حلم با [ خلق 
  ] خدا » .\r\nو گفت : « هر كه بر نفس خود عاشق شد ، كبر و حسد و خوارى و مذلّت بر وى عاشق شد » . و گفت : « اگر طمع را گويند كه : پدرت كى است ؟ گويد : در مقدور شكّ آوردن ! و اگر گويند : غايت تو چيست ؟ گويد : حرمان » . و گفت : « [ يكى از بزرگان گفت 
  ] : شيطان گويد كه : من بدين ابلهى نيم كه اوّل بار مؤمنى را به كافرى دعوت كنم ، كه اوّل بار او را به شهوات حلال حريص كنم . چون بر آن حريص شد ، هوا بر وى چيره گردد و قوّت گيرد . آن‌گه به معاصى وسوسه كنم تا مرا آسان‌تر بود . آنگه به كافرى وسوسه كنم » .\r\nو گفت : « پنج چيز است كه هميشه با تواند . اگر صحبت اين پنج چيز بدانى ، نجات يافتى و اگر ندانى هلاك شوى : اوّل خداى ، تعالى ؛ پس نفس ؛ پس شيطان ؛ پس دنيا ؛ پس خلق . پس با خداى موافقت [ بايد 
  ] كردن و به هر چه كند پسندگار باشى ، با نفس به مخالفت ، و با شيطان به عداوت ، و با دنيا به حذر ، و با خلق به شفقت . اگر چنين\r\nكنى ، رستى » . و گفت : « تا از مخلوق نبرى و از ايشان وحشت نگيرى ، به انس حق طمع مدار ؛ و تا دل در اشغال گردان دارى ، طمع فكرت و عبرت مدار ؛ و تا سينه از طلب رياست و مهترى پاك نكنى ، طمع الهام و حكمت مدار » . و گفت : « صحبت با عقلا به اقتدا كن و با زهّاد به حسن مدارا و با جهّال به صبر جميل » . و گفت : « اصل آدميزاد از آب است و خاك . كس بود كه آب بر او غالب‌تر بود ، او را به لطف رياضت بايد داد كه اگر به عنف كند متغير گردد و به مقصود نرسد ؛ و كس بود كه خاك بر او غالب‌تر بود لا\r\n\r\n","description":"","footnote":"","page_name":" 105 ","page_number":107},
  {"content":"\r\n\r\nبدّ ، او را به لگد بايد كوفت و به سختى بايد سرشت تا كارى را بشايد » . گفت : « حق - تعالى - خواست كه آب را بيافريند ، از هر الوان رنگ او كرد و از هر طعوم طعم او گردانيد . چون همهء الوان را بياميخت تا لون آب گشت ، از اين معنى كسى لون آب ندانست و چون همه طعم را بياميخت ، [ كسى 
  ] طعم آب نشناخت ، تا از خوردن او لذّت و حيات يابند امّا از كيفيّت لذّت او خبر نه .  وَ جَعَلْنا مِنَ الْماءِ كُلَّ شَيْءٍ حَيٍّ  دليل اين است » .\r\nو گفت : « فرح درويشى در دنيا و آخرت است ، كه در دنيا سلطان را از وى خراج نيست و در آخرت جبّار عالم را با او شمار نه » . و گفت : « بامداد برخيزم ، خلقان را بينم . دانم كه : كى است كه حلال خورده است و كى است كه حرام ؟ » . گفتند : « چگونه ؟ » .\r\nگفت : « هر كه بامداد برخيزد و زبان را به لغو و غيبت و فحش مشغول كند ، بدانم كه حرام خورده است و هر كه بامداد برخيزد و زبان به ذكر خداى - تعالى - و تهليل و استغفار مشغول دارد ، بدانم كه حلال خورده است » . و گفت : « صدق نگه دار در آنچه ميان تو و خداى است ، و صبر نگه دار در آنچه ميان تو و نفس است » . و گفت : « يقين نورى است كه بنده به دو منوّر گردد در احوال خويش . پس آن نور برساند او را به درجهء متّقيان » .\r\nو پرسيدند از زهد . گفت : « زهد سه حرف است : زا و ها و دال . زا ترك زينت است ؛ و ها ترك هواء ؛ و دال ترك دنيا » . و گفت : « يقين فروآرنده است دل را ، و كمال اين است » و گفت : « يقين بر سه وجه است : يقين به خبر و يقين دلالت و يقين مشاهده » . و گفت : « هر كه را درست شود معرفت به خداى ، هيبت و خشيت بر او ظاهر گردد » . و\r\nگفت : « شكر نعمت مشاهدهء منّت است و نگه داشت حرمت » .\r\nو گفت : « توكّل فراگرفتن وقت است صافى از كدورت انتظار . چنان كه نه تأسّف خورد بدانچه گذشت و نه چشم دارد بدانچه خواهد آمد » - يعنى تا نقد وقت فوت نشود و گفت : « هر كه كارها از جهت آسمان بيند ، صبر كند و هر كه از جهت زمين بيند متحيّر گردد » . و گفت : « احتراز كنيد از اخلاق بد ، هم چنان كه از حرام » .\r\n\r\n","description":"","footnote":"","page_name":" 106 ","page_number":108},
  {"content":"\r\n\r\nنقل است كه چون او را وفات رسيد ، به خوابش ديدند زرد روى و غمگين ؛ و زار مىگريست . گفتند : « خير است » . گفت : « چگونه خير باشد ؟ كه در اين گورستان كه منم ، از ده جنازه يكى بر مسلمانى نمرده است » . ديگرى به خواب ديد او را . گفت : « خداى - عزّ و جلّ - با تو چه كرد ؟ » . گفت : « در حضرت خود بداشت و نامه‌يى به دست من داد ؛ و مىخواندم تا به گناهى رسيدم . جملهء نامه [ چنان 
  ] سياه شد كه بيش نتوانستم خواند .\r\nمتحيّر شدم . ندا آمد كه : اين گنه را در دنيا بر تو پوشيده‌ايم . از كرم ما نسزد كه در اين جهان پردهء تو دريم . عفوت كرديم » .\r\n\r\n60 ذكر عبد اللّه منازل ، رحمة اللّه عليه\r\nآن هدف تير ملامت ، آن صدف درّ كرامت ، آن مجرّد رجال . آن مشرّف كمال ، آن خزانهء فضايل ، عبد اللّه منازل - رحمة اللّه عليه - يگانهء روزگار و شيخ ملامتيان بود ؛ و متورّع و متوكّل و معرض هم از دنيا و هم از خلق ؛ و مريد حمدون قصّار بود و عالم به علوم ظاهر و باطن ؛ و بسيار حديث نوشته بود و سماع كرده ؛ و در وقت او مجرّدتر و پاكيزه‌تر از او كسى نبوده است چنان كه :\r\nنقل است كه ابو على ثقفى سخن مىگفت . در ميان سخن ، عبد اللّه او را گفت :\r\n« مرگ را ساخته باش كه از او چاره نيست » . ابو على گفت : « تو ساخته باش » . عبد اللّه دست در بالين كرد و سر بر او نهاد و گفت « من مردم » و در حال بمرد . بوعلى [ را سخن 
  ] منقطع شد . زيرا كه او را علايق بود و عبد اللّه مفرّد [ و مجرّد 
  ] . و سخن اوست كه گفت :\r\n« ابو على ثقفى وقتى كه سخن گفتى ، نه از براى خلق گفتى ؛ و از اين جهت بود كه وقتى سخن او به دو رسيد و در اين معنى گفت : آفت ماست كه از سخن خود انتفاع نمىتوانيم گرفت ، چگونه ديگرى از سخن تو انتفاع گيرد ؟ » . و گفت : « هر چه عبارت كنى به زبان خويش ، بايد كه از حال خود عبارت كرده باشى و نباشى حكايت‌كننده از غيرى » .\r\nنقل است كه روزى\r\n\r\n","description":"","footnote":"","page_name":" 107 ","page_number":109},
  {"content":"\r\n\r\nمسئله‌يى از وى پرسيدند . جواب داد . گفتند : « بازگوى » گفت : « من هنوز در پشيمانى آنم كه اوّل چرا گفتم ؟ » . و گفت : « هيچ‌كس فريضه‌يى ضايع نكند از فريضه‌ها الّا كه مبتلا گردد به ضايع كردن سنّت‌ها ، و هر كه به ترك سنّتى مبتلا گردد ، زود باشد كه در بدعت افتد » . و گفت : « فاضل‌ترين اوقات تو آن است كه از خواطر و وسواس نفس رسته باشى ، و مردمان از ظنّ بد تو رسته باشند » . و گفت : « هر كه نفس او ملازمت چيزى كند كه بدان احتياج ندارد ، ضايع كند از احوال خويش ، هم چندان ، كه از آن گزير نيست و لا بدّ بدان محتاج است » و گفت : « آدمى عاشق است بر شقاوت خويش » - يعنى همه آن خواهد كه سبب بدبختى او بود - و يك روز اصحاب خود را گفت : « شما عاشق شده‌ايد بر خويش و بر كسى نيز كه بر شما عاشق شده است » . و گفت : « عجب از كسى دارم كه در حيا سخن گويد و از خداى - تعالى - شرم ندارد » .\r\nيعنى چون خداى - عزّ و جلّ - را متكلّم مىبيند ، چگونه شرم ندارد كه در كلام آيد ؟\r\nو گفت : « هر كه را محبّت دادند و فقر ، اگر او را خشيت ندهند ، او فريفته است » . و گفت : « خدمت ادب است نه مداومت بر خدمت ؛ كه ادب در خدمت عزيزتر است از خدمت » . و گفت : « ما به ادب محتاج‌تريم از آن كه به بسيارى علم » . و گفت : « هر كه قدر خويش در چشم خلق بزرگ داند ، بر او واجب [ است كه 
  ] : چنان كند كه نفس او در چشم او خوار گردد . نديدى كه ابراهيم خليل را - عليه السّلام - خليل خواند و او گفت :\r\nو اجنبنى و بنىّ أن نعبد الاصنام » و گفت : « احكام غيب در دنيا بر كسى ظاهر نگردد و ليكن فضيحت دعوى ظاهر گردد » . و گفت : « هرگز دعوى و تسليم در يك حال جمع نشود » . و گفت : « هر كه محجوب گردد به چيزى از علوم ، هرگز او عيب خود نبيند » . و گفت : « هر فقر كه از ضرورت نبود ، آن فقر را هيچ فضيلت نبود » . و گفت : « حقيقت فقر انقطاع است از دنيا و آخرت ، و مستغنى شدن به خداوند دنيا و آخرت » . و گفت : « آدمى چگونه از پس و پيش نگه\r\n\r\n","description":"","footnote":"","page_name":" 108 ","page_number":110},
  {"content":"\r\n\r\nتواند كرد و او غايب است در حال از مقام و وقت خود » . و گفت : « تو ظاهرا دعوى عبوديّت مىكنى ، امّا باطنا سر به اوصاف ربوبيّت برآورده‌اى » . و گفت : « عبوديّت اضطرارى است نه اختيارى » . و گفت : « هر كه طعم عبوديّت چشيد ، او را عيش نيست » . و گفت : « عبوديّت رجوع كردن است در جملهء چيزها به خداى - تعالى به حدّ اضطرار » . و گفت : « بنده بندهء او بود تا خود را خادمى نمىداند . چون خود را خادمى جست ، از حدّ بندگى افتاد و ادب از دست داد » . و گفت : « هيچ‌چيز نيست در\r\nكسى كه خوارى بندگى و خوارى سؤال و خوارى ردّ نچشيده است » .\r\nو گفت : « حق - تعالى - ياد كرده است انواع عبادت را كه :  الصَّابِرِينَ وَ الصَّادِقِينَ وَ الْقانِتِينَ وَ الْمُنْفِقِينَ وَ الْمُسْتَغْفِرِينَ بِالْأَسْحارِ  . ختم جملهء مقامات بر استغفار كرده است ، تا بنده بينا گردد بر تقصير خويش بر همهء افعال و احوال ، پس از همه استغفار كند » . و گفت : « هر كه سايه از نفس خود برگيرد ، عيش خلايق در سايهء او بود » . و گفت :\r\n« تفويض با كسب بهتر باشد از خلوت بىكسب » . و گفت : « هر كه در اين حديث آيد از سر ضعف ، قوى گردد و فضيحت نشود ؛ و هر كه از سر قوّت درآيد ، ضعيف گردد و فضيحت شود » . و گفت : « اگر درست شود بنده را يك نفس از همهء عمر بىريا و شرك ، بركات آن نفس تا آخر عمر با او بماند » . و گفت : « عارف آن است كه [ از 
  ] هيچ‌چيزش عجب نيايد » .\r\nنقل است كه يكى او را دعا كرد كه : « آنچه اميد دارى ، خداى بدهد » ، گفت :\r\n« اميد بعد از معرفت بود ، و كو معرفت ؟ » .\r\nو وفات او به نشابور بود ، و خاك او در مشهد انبار است . احمد اسود گفت : به خواب ديدم كه هاتفى مرا گفت : « عبد اللّه را بگوى كه : ساخته باش كه تا يك سال ديگر وفات خواهى كرد » . بامداد با وى بگفتم . گفت : « اين وعده‌اى مديد است و مدّتى بعيد . تا سالى كه انتظار تواند كرد ؟ » .\r\n\r\n61 ذكر على سهل اصفهانى ، رحمة اللّه عليه\r\n\r\n","description":"","footnote":"","page_name":" 109 ","page_number":111},
  {"content":"\r\n\r\nآن خواجهء درويش ، آن حاضر بىخويش ، آن دانندهء غيوب ، آن بينندهء عيوب ، آن گنجينهء دقايق و معانى ، شيخ على سهل اصفهانى - رحمة اللّه عليه - بس بزرگ بود و معتبر ؛ و از كبار مشايخ بود و جنيد را به وى مكاتبات لطيف است ؛ و صاحب ابو تراب بود ، و سخن او در حقايق عظيم بلند بود ؛ و معاملات و رياضات او كامل است ؛ و بيانى شافى داشت در طريقت ؛ و عمرو بن عثمان مكّى به زيارت او آمد به اصفهان ؛ و سى هزار درم وام داشت . علىّ بن سهل همه بگزارد .\r\nو سخن اوست كه گفت : « شتافتن به طاعات از علامات توفيق بود و از مخالفات بازداشتن از علامات رعايت بود و مراعات اسرار از علامات بيدارى [ بود 
  ] و به دعوى بيرون آمدن از رعنايى بشريّت بود ؛ و هر كه در بدايت ارادت درست نكرده باشد ، در نهايت عافيت و سلامت نيابد » .\r\nگفتند : « در معنى يافت سخنى بگو » . گفت : « هر كه پندارد كه نزديك‌تر است ، او به حقيقت دور تر است . چون آفتاب كه بر روزن مىافتد ، كودكان خواهند كه تا آن ذرّه‌ها بگيرند . دست در كنند . پندارند كه در قبضهء ايشان آمد . چون دست باز كنند ، هيچ نبينند » .\r\nو گفت : « حضور به حق فاضل‌تر از يقين به حق . از آن كه حضور در دل بود و غفلت بر آن روا نباشد ؛ و يقين خاطرى بود كه گاه بيايد و گاه برود ؛ و حاضران در پيشگاه باشند و موقنان بر درگاه » . و گفت : « غافلان بر حكم خداى - تعالى - زندگانى مىكنند و ذاكران\r\nدر رحمت خداى ، و عارفان در قرب خداى » . و گفت : « حرام است كسى را كه مىخواند و مىداند ، و با چيزى ديگر آرام مىگيرد » . و گفت : « بر شما باد كه پرهيز كنيد از غرور به حسن اعمال ، با فساد باطن اسرار » - يعنى ابليس چنين بود -\r\nو گفت : « توانگرى التماس كردم . در علم يافتم ؛ و فخر التماس كردم ، در فقر يافتم ؛ و عافيت التماس كردم ، در زهد يافتم ؛ و قلّت حساب التماس كردم ، در خاموشى يافتم ؛ و راحت التماس كردم ، در نااميدى يافتم » . و گفت :\r\n\r\n","description":"","footnote":"","page_name":" 110 ","page_number":112},
  {"content":"\r\n\r\n« از وقت آدم باز - عليه السّلام تا قيام ساعت ، آدميان از دل مىگفتند و مىگويند . و من كسى مىخواهم كه مرا وصيت كند كه : دل چيست ؟ يا چگونه است ؟ و نمىيابم » . پرسيدند از حقيقت توحيد . گفت :\r\n« نزديك است از آنجا كه گمانهاست . امّا دور است در حقايق » .\r\nنقل است كه او گفت : « شما پنداريد كه مرگ من چون مرگ شما خواهد بود كه :\r\nبيمار شويد و مردمان به عيادت آيند ؟ مرا بخوانند ، اجابت كنم » . روزى مىرفت ، گفت :\r\n« لبّيك » و سر بنهاد . شيخ ابو الحسن [ مزيّن 
  ] گفت : در آن حال او را گفتم : « بگو :\r\nلا إله الّا اللّه » . تبسّمى كرد و گفت : « مرا مىگويى كه : كلمه بگو . به عزّت او كه ميان من و او نيست الّا حجاب عزّت » و جان بداد . ابو الحسن مزيّن بعد از آن محاسن خود بگرفتى و گفتى : « چون من حجّامى اولياء خداى را شهادت تلقين كند ؟ وا خجلتاه ! » و بگريستى .\r\nرحمه اللّه ، تعالى .\r\n\r\n62 ذكر خير نسّاج ، رحمة اللّه عليه\r\nآن مفتى هدايت ، آن مهدى ولايت ، آن حارس علم و شرع ، آن عارف اصل و فرع ، آن معطى محتاج ، شيخ وقت خير نسّاج - رحمة اللّه عليه - استاد بسيار مشايخ بود در بغداد ، و پير وقت خويش ؛ و در وعظ و معاملت بيانى شافى داشت و عبارتى مهذّب ، و خلقى و حلمى به غايت ، و ورع و مجاهده‌يى تمام ، و نفسى مؤثّر .\r\nشبلى و ابراهيم خوّاص در مجلس او توبه كردند . شبلى را پيش جنيد فرستاد حفظ حرمت جنيد را . و او مريد سرى سقطى بود و جنيد او را عظيم محترم داشتى . و ابو حمزهء بغدادى در شأن او مبالغتى تمام كردى .\r\nو سبب آن كه او را خير نسّاج گفتند ، آن بود كه از مولودگاه خود سامرّه رفت به عزم حج . گذرش به كوفه افتاد . چون به دروازهء كوفه رسيد - مرقّعى پاره پاره پوشيده و او خود سياه رنگ بود چنان كه هر كه او را ديدى ، گفتى : اين مرد ابلهى مىنمايد - يكى او را بديد . گفت : « روزى چند او را در كار كشم » . پيش او رفت و گفت : « تو بنده‌اى ؟ » .\r\nگفت : « آرى » . گفت : « از خداوند گريخته‌اى ؟ » .\r\n\r\n","description":"","footnote":"","page_name":" 111 ","page_number":113},
  {"content":"\r\n\r\nگفت : « آرى » . گفت : « تو را نگه دارم تا به خداوند سپارم » . گفت : « من خود اين مىطلبم » . پس او را به خانه برد و گفت : « نام تو خير است » . او از حسن عقيدت كه داشت - كه المؤمن لا يكذّب - او را خلاف نكرد و با\r\nاو برفت و او را خدمت كرد . پس آن مرد خير را نسّاجى درآموخت ، و سالها كار او مىكرد . هرگه كه گفتى : « اى خير ! » ، او گفتى : « لبّيك » . تا آن‌گه كه آن مرد پشيمان شد ، كه صدق و ادب و فراست او مىديد و عبادت بسيار از او مشاهده مىكرد ، و گفت : « من غلط كرده بودم . تو بندهء من نيستى . هرجا كه خواهى مىرو » . پس او برفت و به مكّه شد تا بدان درجه رسيد كه شيخ جنيد گفت : « الخير خيرنا » ؛ و او دوست داشتى كه او را « خير » خواندندى . گفتى : « روا نباشد كه برادرى مسلمان مرا نام نهاده باشد و من آن را بگردانم » .\r\nنقل است كه گه‌گاهى بافندگى كردى و گاهى به لب دجله رفتى . ماهيان به وى تقرّب جستندى و چيزها آوردندى . تا روزى كرباس زنى مىبافت . پيرزن گفت : « اگر من درم بياورم و تو را نبينم ، كه را دهم ؟ » . گفت : « در دجله انداز » . تا بعد از آن پيرزن درم آورد و او حاضر نبود . در دجله انداخت . چون خير به لب دجله رفت ، ماهيان [ آن 
  ] درم پيش او آوردند . مشايخ چون اين حال بشنيدند از وى ، نپسنديدند . گفتند : « او را به بازيچه‌يى مشغول كرده‌اند . اين نشان حجاب باشد » و تواند بود كه غير او را حجاب باشد امّا او را نه ، چنان كه سليمان را عليه السّلام نبود .\r\nو گفت : در خانه بودم . در خاطرم آمد كه : جنيد بر در است . آن خاطر را نفى كردم .\r\nتا سه بار اين بر خاطر بگذشت . بعد از آن بيرون آمدم . جنيد را ديدم بر در . گفت : « چرا بر خاطر اوّل بيرون نيامدى ؟ » .\r\nو گفت : در مسجدى شدم . درويشى را ديدم . در من آويخت و گفت : « اى شيخ ! بر من ببخشاى كه محنتى بزرگ در پيش آمده است » . گفتم : « چيست ؟ » . گفت : « بلا از من بازستده‌اند ، و عافيت به من پيوسته است » . گفت : « حالش نگه كردم . يك دينارش فتوح شده بود » . و گفت : « خوف تازيانهء خداى است تا بندگانى را كه در بىادبى خوى كرده باشند ،\r\n\r\n","description":"","footnote":"","page_name":" 112 ","page_number":114},
  {"content":"\r\n\r\nبدان راست كنند » . و گفت : « نشان عمل به غايت رسيده آن است كه در آن عمل جز عجز و تقصير نبيند » .\r\nنقل است كه صد و بيست سال عمر يافت . چون نزديك وفاتش بود ، نماز شام عزرائيل سايه انداخت . سر از بالين برداشت و گفت : « عافاك اللّه ! توقف كن ، كه تو بندهء مأمورى و من بندهء مأمور . تو را گفته‌اند كه : جان او بردار ! و مرا گفته‌اند كه : چون وقت نماز درآيد ، نماز بگزار ! آنچه تو را فرموده‌اند فوت نمىشود . امّا از آن من فوت مىشود » . پس طهارت كرد و نماز گزارد . بعد از آن وفات كرد . همان شب او را به خواب ديدند . گفتند : « خداى - تعالى - با تو چه كرد ؟ » . گفت : « از اين مپرسيد . و ليكن از دنياى نجس بازرستم » .\r\n\r\n63 ذكر ابو الخير اقطع ، رحمة اللّه عليه\r\nآن پيشرو صف رجال ، آن بدرقهء راه كمال ، آن پيك باديهء بلا ، آن مرد مرتبهء رضا ، آن طليعهء فقر را مطلع ، شيخ به حق ابو الخير اقطع - رحمة اللّه عليه - از كبار مشايخ و اشراف اقران ، و محمود همه [ بود 
  ] ؛ و او را آيات و كرامات و رياضات بسيار است كه ذكر آن كردن طولى دارد ؛ و صاحب فراستى عظيم بود ؛ و از مغرب بود و با ابن جلّا صحبت داشته . و سباع و هوامّ با وى انس گرفته بودند و با شير و اژدها هم‌قرين بودى و حيوانات پيش او بسى آمدندى .\r\nو گفت : « در كوه لبنان بودم . سلطان در آمد . هر كه را مىديد ، دينارى بر دست او مىنهاد . يكى به من داد . پشت دست آنجا داشتم و در كنار رفيقى انداختم . پس به شهر آمدم . چنان اتّفاق افتاد كه بىوضو كراسه‌يى برگرفته آمد . يك روز در ميان بازار همىرفتم با اصحاب ، چون شوريده‌يى . جماعتى دزدى كرده بودند . در ميان بازار بگريختند و همهء خلق به هم [ بر 
  ] آمدند . در صوفيان آويختند . من گفتم : مهتر ايشان منم .\r\nايشان را خلاص دهيد كه رهزن منم » . با مريدان گفت : « هيچ مگوييد » . آخر او را ببردند\r\nو دستش ببريدند . گفتند : « تو چه كسى ؟ » . گفت : « من فلانم » . امير گفت : « زهى آتش كه در جان ما زدى » . گفت : « باكى نيست ، كه دستم خيانت كرده است . مستحقّ قطع است » .\r\nگفت : « چه كرده است ؟ » . گفت : « چيزى به دستم رسيده است كه دستم از آن پاك‌تر بود و آن سيم لشكرى بود ؛ و دست به چيزى رسيده است كه از دست من پاك‌تر بود و آن مصحف است كه بىوضو برداشته شد » . چون به خانه بازآمد دست بريده ، عيال فرياد درگرفت . شيخ گفت : « چه جاى تعزيت ؟ كه جاى تهنيت است ؛ كه اگر چنان بودى كه دست نبريدندى ، دل ما ببريدندى ، و داغ بيگانگى بر دل ما نهادندى به دست ما چه بودى ؟ » .\r\nو جمعى چنين نقل كردند كه : در دست او آكله افتاد . طبيبان گفتند : « دستش ببايد بريد » . او بدان رضا نداد . مريدان گفتند : « صبر كنيد تا در نماز شود ؛ كه در نماز او را از اين الم خبر نبود » . و چنان كردند . چون نماز تمام كرد ، دست را بريده يافت .\r\nو گفت : يكى در باديه مىرفت ، بىزاد و بىآب و بىآلت سفر . با خود انديشه كردم كه : « او را به جان هيچ كار نيست ؟ » . روى باز كرد و گفت : « الغيبة حرام » . از هوش بشدم . چون به هوش بازآمدم ، با خود توبه كردم . روى بازپس كرد و گفت :  « وَ هُوَ الَّذِي يَقْبَلُ التَّوْبَةَ عَنْ عِبادِهِ [ وَ يَعْفُوا عَنِ السَّيِّئاتِ 
  ] »  .\r\nو گفت : « دل را صافى نتوان كرد الّا به تصحيح نيّت با خداى - تعالى - و تن را صافى نتوان كرد الّا به خدمت اوليا » . و گفت : « دل‌ها را در اصل ، آفرينش متفاوت است ؛ دلى است كه جاى ايمان است و علامت آن شفقت است بر جملهء مسلمانان و جهد كردن در كارهاى ايشان و يارى دادن ايشان را در آنچه صلاح ايشان در آن بود ؛ و دلى است كه جايگاه نفاق است و علامت آن حقد و غلّ و غشّ و حسد است » . و گفت :\r\n« دعوى رعونتى است كه كوه حمل آن نتواند كرد » . و گفت : « هيچ كسى به حالى شريف نرسد مگر به موافقت و فرايض و آداب به جاى آوردن و صحبت نيكان و مفارقت بيگانگان » .\r\n\r\n64 ذكر ابو حمزهء خراسانى ، رحمة اللّه عليه\r\nآن شريف اقران ، آن لطيف اخوان . آن متمكّن طريقت ، آن متوكّل حقيقت ، آن كعبهء مسلمانى ، ابو حمزهء خراسانى - رحمة اللّه عليه - از اجلّهء مشايخ بود و از اكابر طريقت ؛ و رفيع القدر و عالىهمّت بود ، و در فراست همتا نداشت و در توكّل و تجريد به نهايت رسيده ؛ و رياضت و كرامات او بسيار است و مناقب او بىشمار . خلوات شايسته داشت ؛ و ابو تراب و جنيد را يافته بود .\r\nنقل است كه يك‌بار به توكّل در باديه نذر كرد كه : از هيچ‌كس هيچ نخواهد و التفات نكند ، و بدين نذر به سر برد بىدلو و رسن . [ متوكّل‌وار مجرّد برفت . پاره‌يى 
  ] سيم در جيب داشت كه خواهرش به دو داده بود . ناگاه توكّل داد خود طلبيد . گفت : « شرم ندارى ؟ آن كه آسمان را بىستون نگه مىدارد ، معدهء تو را بىسيم سير نتواند داشت ؟ » .\r\nپس آن سيم بينداخت و مىرفت . ناگاه در چاهى افتاد . ساعتى برآمد . نفس فرياد برآورد . ابو حمزه خاموش بنشست . يكى مىگذشت . آنجا سر چاه ديد . خاشاكى چند به هم آورد تا سر چاه بگيرد . نفس ابو حمزه زارى كرد و گفت : « حق -\r\n\r\n","description":"","footnote":"","page_name":" 113 ","page_number":115},
  {"content":"\r\n\r\nتعالى - مىفرمايد :\r\n وَ لا تُلْقُوا بِأَيْدِيكُمْ إِلَى التَّهْلُكَةِ  » .\r\nابو حمزه گفت : « توكّل از آن قوىتر است كه به عجز و سالوس نفس باطل شود » .\r\nتن زد تا آن‌كس سر چاه استوار كرد ؛ و گفت : « آن‌كس كه بر بالا نگه مىدارد ، اينجا هم نگه دارد » . روى به قبلهء توكّل آورد و سر فروبرد ؛ و اضطرار به كمال رسيد و توكّل بر قرار\r\nبود . ناگاه شيرى بيامد و سر چاه باز كرد و دست در لب چاه زد و هر دو پاى فروگذاشت .\r\nابو حمزه گفت : « من همراهى گزند نكنم » . الهامش دادند كه : « خلاف عادت است .\r\nدست در اين زن » . دست در پاى او زد و برآمد . شيرى ديد كه هرگز صعب‌تر از آن نديده بود . آوازى شنيد كه : « يا با حمزة كيف هذا ؟ نجّيناك من التّلف بالتّلف - چون توكل بر ما كردى ، ما تو را به دست كسى كه هلاكت جان به دو بود نجات داديم - پس شير روى در زمين ماليد و برفت .\r\nنقل است كه روزى جنيد مىرفت . ابليس را ديد برهنه كه بر گردن مردم مىجست . گفت : « اى ملعون ! شرم ندارى از اين مردمان ؟ » . گفت : « كدام مردمان ؟ اينها مردمان‌اند ؟ مردمان آنهااند كه در شونيزيّه‌اند ، كه جگرم را سوختند » . جنيد گفت :\r\n« برخاستم و به مسجد رفتم . ابو حمزه را ديدم سر فروبرده . سر برآورد و گفت : دروغ گفت آن ملعون . كه اولياء خدا از آن عزيزترند كه ابليس را بر ايشان اطلاع باشد » .\r\nنقل است كه او محرم بودى در ميان گليمى . در سالى يك‌بار بيرون آمدى از احرام .\r\nپرسيدند از انس . گفت : « انس دلتنگى پديد آرد از زيستن با خلق » . و گفت :\r\n« غربت آن است كه آن را از اقربا و پيوستگان خويش وحشت بود و از ايشان بيگانه باشد » . و گفت : « هر كه را وحشت بود از نفس خويش ، انس گرفته است دل او در موافقت خداوند خويش ، تعالى » . و گفت : « هر كه دوستى مرگ در دل او جاى گيرد ، هر چه باقى است بر وى دوست كنند و هر چه فانى است بر وى دشمن گردانند » . و گفت :\r\nتوكّل آن است كه بامداد برخيزد ، از شب يادش نيايد و چون شب درآيد ، از بامداد يادش\r\n\r\n","description":"","footnote":"","page_name":" 114 ","page_number":116},
  {"content":"\r\n\r\nنيايد » . و از وى وصيّتى خواستند . گفت : « توشهء بسيار بساز اين ره را كه در پيش دارى » . و وفاتش در نشابور بود و در جوار ابو حفص حدّاد دفن كردند .\r\n\r\n65 ذكر احمد مسروق ، رحمة اللّه عليه\r\nآن ركن روزگار ، آن قطب ابرار ، آن فريد دهر ، آن وحيد عصر ، آن عاشق معشوق ، شيخ وقت احمد مسروق - رحمة اللّه عليه - از كبار مشايخ خراسان بود و از طوس بود ، امّا در بغداد نشستى ؛ و به اتّفاق همه از جملهء اولياء خداى بود و او را با قطب مدار - [ رحمة اللّه 
  ] عليه - صحبت بود و او خود از اقطاب بود ؛ و از او پرسيدند كه : « قطب كى است ؟ » . ظاهر نكرد امّا به حكم اشارت چنان نمود كه جنيد است ؛ و او چهل كس را از مشايخ اهل تمكين خدمت كرده بود و فايده گرفته ، و در علوم ظاهر و باطن به كمال [ بود 
  ] و در مجاهده و تقوى به غايت ، و صحبت سرى و محاسبى يافته ؛ و گفت : « پيرى نزديك من آمد و سخن پاكيزه مىگفت و خاطرى نيكو داشت و گفت : هر خاطرى كه شما را درآيد با من بگوييد » . مسروق گفت : « مرا در خاطر آمد كه : او جهود است . و اين خاطر از من نمىرفت . با جريرى گفتم : او را اين موافق نيامد . گفتم : البتّه با وى بخواهم گفت . پس او را گفتم : تو گفته‌اى كه : هر خاطر كه شما را درآيد ، با من بگوييد .\r\nاكنون مرا چنين در خاطر آمد كه : تو جهودى . ساعتى سر در پيش انداخت . پس گفت : راست گفتى و شهادت آورد . آن‌گه گفت : [ در 
  ] همهء دين‌ها و مذاهب نگه كردم .\r\nگفتم : اگر با كسى چيزى است ، با اين قوم است . به نزديك شما آمدم تا بيازمايم . شما را بر حق يافتم » .\r\nو گفت : « هر كه به غير خداى - تعالى - شاد شود ، شادى او به جمله اندوه بود ، و هر كه را در خدمت خداوند انس نباشد ، انس او به جمله وحشت بود ، و هر كه در خواطر دل ، به خداى - تعالى - مراقبه به جاى آورد ، خداى - تعالى - او را در حركات جوارح\r\n\r\n","description":"","footnote":"","page_name":" 115 ","page_number":117},
  {"content":"\r\n\r\nمعصوم دارد » . و گفت : « هر كه محسن شود در تقوى ، آسان گردد بر وى اعراض از دنيا » .\r\nو گفت : « تقوى آن است كه به گوشهء چشم به لذّات دنيا بازننگرى و به دل بدان تفكّر نكنى » . و گفت : « بزرگ داشتن حرمت مؤمن از بزرگداشت خداوند بود ، و به حرمت بنده به محلّ حقيقت تقوى رسد » . و گفت : « در باطل نگرستن معرفت از دل ببرد » . و گفت :\r\n« هر كه را مؤدّب حق بود ، كس بر او غالب نتواند شد » . و گفت : « دنيا را به وحشت داغ كرده‌اند ، تا انس مطيعان خدا به خدا بود نه به دنيا » .\r\nو گفت : « مىبايد كه خوف بيش از رجا بود . كه حق - تعالى - بهشت را بيافريد و دوزخ ؛ و هيچ‌كس به بهشت نتواند رسيد تا به دوزخ گذر نكند » . و گفت : « بيشتر چيزى كه عارف از آن بترسد ، خوف از فوت حق بود » . و گفت : « درخت معرفت را آب فكرت دهيد و درخت [ غفلت 
  ] را آب جهل و درخت توبه را آب ندامت و درخت محبّت را آب موافقت » . و گفت : « هرگه كه طمع معرفت دارى و پيش از آن درجهء ارادت محكم نكرده باشى ، بر بساط جهل باشى ؛ و هرگه ارادت طلب كنى پيش از درست كردن مقام توبه ، در ميدان غفلت باشى » . و گفت : « زاهد آن است كه جز خداى - عزّ و جلّ - هيچ سببى بر وى پادشاه نگردد » . و گفت : « تا تو از شكم مادر بيرون آمده‌اى ، در خراب كردن عمر خودى » .\r\n\r\n66 ذكر [ ابو 
  ] عبد اللّه تروغبدى ، رحمة اللّه عليه\r\nآن پاكباز ولايت ، آن شاه‌باز هدايت ، آن سالك باديهء تجريد ، آن سابق راه تفريد ، آن بركنندهء بيخ خودى ، شيخ [ ابو 
  ] عبد اللّه تروغبدى - رحمة اللّه عليه - يگانهء عهد بود و نشانهء وقت ؛ و از اجلّهء مشايخ طوس بود و از كبار اصحاب بود ؛ و در ورع و تقوى و تجريد كامل بود ؛ و او را كرامات و رياضات شگرف است و صحبت ابو عثمان حيرى يافته بود و بسى مشايخ را ديده .\r\nو ابتداى حال او چنان بود كه در طوس قحطى افتاد ، چنان كه آدمى يكديگر را مىخوردند . او يك روز به خانه درآمد ، مگر دو من گندم يافت در خنبره‌يى ، آتش درش افتاده ؛ و گفت : « اين شفقت بود بر مسلمانان ؟ كه ايشان از گرسنگى مىميرند و تو گندم در خنبره نهاده‌اى ؟ » . شورى به دو درآمد و روى به صحرا نهاد و رياضت و مجاهده پيش گرفت .\r\nنقل است كه يك روز با اصحاب خويش بر سفره‌يى نشسته بود به نان خوردن .\r\nحسين بن منصور از كشمير مىآمد ، قبايى سياه پوشيده و دو سگ سياه بر دست . شيخ اصحاب را گفت : « جوانى بدين صفت مىآيد ، استقبال او كنيد كه كار او عظيم است » .\r\nاصحاب برفتند و او را ديدند كه مىآمد ، دو سگ بر دست . هم چنان روى به شيخ نهاد .\r\nچون شيخ او را بديد ، جاى خويشتن به دو داد تا درآمد و سگان را با خود به سفره\r\nنشاند ؛ و چون اصحاب ديدند كه شيخ استقبال او فرمود و جاى خويش به دو داد ، هيچ نتوانستند گفت . شيخ نظارهء او مىكرد تا خود مىخورد و به سگان مىداد : و اصحاب انكار مىكردند . پس چون نان بخورد ، برفت . شيخ به وداع او برخاست . پس چون بازگرديد ، اصحاب گفتند : « شيخا ! اين چه حالت بود كه سگ را بر جاى خويش نشاندى و ما را به استقبال چنين كس فرستادى كه جملهء سفره از نماز ببرد ! » . شيخ گفت : « آرى .\r\nسگ او بندهء اوست . از پى او مىدود از بيرون مانده ، و سگ ما در درون مانده است و ما از پى او مىدويم ؛ و بسى فرق بود از كسى كه متابع سگ بود تا كسى كه سگ متابع او بود . سگ او ظاهر مىتوان ديد و آن شما بر شما پوشيده [ است 
  ] . اين بتر از آن هزار بار » .\r\nپس گفت : « در آفرينش ، پادشاه او خواهد بود . اگر سگ دارد و اگر ندارد ، كار روى به دو خواهد نهاد » .\r\nنقل است كه از او پرسيدند كه : « صفت مريد چيست ؟ » . گفت : « مريد در رنج است ، و لكن رنج او سرور و طرب است نه عنا و تعب » . و از او پرسيدند از صوفى و زاهد . گفت : « صوفى به خداوند بود و زاهد به نفس » . و گفت : « حق - تعالى - هر بنده‌يى را از معرفت خويش به قدر كارى بخشيده است ، و بارى از بلا بر ايشان نهاده به مقدار معرفتى كه او را بخشيده است ، تا معرفت او يارىدهندهء او بود در بلا » . و گفت : « آلاء ، مكشوف [ است 
  ] و معانى مستور » . و گفت : « هر كه فرمان خداى - تعالى - در خردى ضايع كند ، خداى - تعالى - او را در بزرگى خوار كند » . و گفت : « هر كه خدمت كرد در همهء عمر خويش يك روز جوانمردى را ، بركت خدمت يك‌روزه به دو رسد ؛ پس حال كسى چگونه بود كه جملهء عمر در خدمت ايشان صرف كند » . و گفت : « هيچ انس نيست در اجتماع برادران ، به سبب وحشت فراق » . و گفت : « هيچ‌كس را وسيلتى نيست به خداى جز خداى ؛ كه به خداى جز خداى وسيلت نيست » . و گفت : « هر كه دنيا را ترك كند براى دنيا ، آن علامت حبّ دنيا بود » . رحمة اللّه عليه رحمة واسعة .\r\n\r\n67 ذكر [ ابو 
  ] عبد اللّه مغربى ، رحمة اللّه عليه\r\nآن شيخ ملّت ، آن قطب دولت . آن زين اصحاب ، آن ركن ارباب ، آن صبح مشرق يثربى ، [ شيخ وقت 
  ] ابو عبد اللّه مغربى - رحمة اللّه عليه - استاد مشايخ بود و از قدماى كبار بود و استاد اوليا و اعتماد اصفيا ؛ و خوب ولايتى داشت و در تربيت و مريد داشتن آيتى بود ، و حرمت او در دل‌ها بسيار است و خطر بىشمار ؛ و در توكّل و تجريد ظاهر و باطن كسى را قدم او نبود و اين دو ابراهيم كه از او خواسته‌اند ، خود شرح‌دهنده كمال او بس‌اند : يكى ابراهيم\r\n\r\n","description":"","footnote":"","page_name":" 116 ","page_number":118},
  {"content":"\r\n\r\nشيبان و دوم ابراهيم خواصّ - رحمهما اللّه - و او را كلماتى رفيع است و عمر او صد و بيست سال بود و كارهاى او عجب بود ؛ و هر چيزى كه دست آدمى بدان رسيده بودى نخوردى و بيخ گياه خوردى ؛ و مريدانش هرجا كه بيخ گياه يافتندى ، پيش او بردندى تا به قدر حاجت به كار بردى ؛ و بدين عادت كرده بود ، و پيوسته سفر كردى و ياران با وى بودندى و دايم احرام داشتى . چون از احرام بيرون آمدى ، باز احرام گرفتى و هرگز جامهء او شوخگن نشدى و موى او نباليدى .\r\nو گفت : سرايى از مادر ميراث يافتم . به پنجاه دينار بفروختم و در ميان بستم و روى به باديه نهادم . عربى به من رسيد . گفت : « چه دارى » . گفتم : « پنجاه دينار » . گفت :\r\n« بيار » . به وى دادم . بگشاد و بديد و به من بازداد . پس شتر را بخوابانيد و مرا گفت :\r\n« برنشين » . گفتم : « تو را چه رسيده است ؟ » . گفت : « مرا از راستى تو دل پرمهر شد » . با من به حجّ آمد و مدّتى در صحبت من بود و از اولياء حق شد » .\r\nو گفت : يك‌بار در باديه مىرفتم . غلامى ديدم تر و تازه ، بىزاد و راحله . گفتم :\r\n« اى آزاد مرد ! بىزاد و راحله كجا مىروى ؟ » . گفت : « چپ و راست نگه كن تا جز خداى تعالى - هيچ بينى ؟ » .\r\nنقل است كه او را چهار پسر بود . هر يكى را پيشه‌يى آموخت . گفتند : « اين چه لايق حال ايشان است ؟ » . گفت : « كسبى درآموزم تا بعد از وفات من به سبب آن كه : پسر فلانىام . جگر صدّيقان نخورند و در وقت حاجت كسبى كنند » .\r\nو گفت : « فاضل‌ترين اعمال عمارت اوقات است به مراقبات » . و گفت : « هر كه دعوى بندگى كند و او را هنوز مرادى مانده باشد ، دروغ‌زن است . كه دعوى بندگى از كسى درست آيد كه از مرادات خويش فانى گردد و به مراد خداوند باقى شود ؛ و نام او آن بود كه خداوند نهاده بود ؛ و نعت او آن بود كه به هر چه او را بخوانند ، او از بندگى جواب دهد ؛ و او را نه اسم بود و نه رسم و نه جواب » . و گفت : « خوارترين مردمان درويشى بود كه با توانگران مداهنت كند ، و عزيزترين خلق آن كه جمله را تواضع كند » .\r\nو گفت : « درويشان راضى امينان خداى - عزّ و جلّ -\r\n\r\n","description":"","footnote":"","page_name":" 117 ","page_number":119},
  {"content":"\r\n\r\nاند در زمين و حجّت خدااند بر بندگان ، و به بركت ايشان بلا از خلق منقطع گردد » . و گفت : « درويشى كه از دنيا احتراز كرده است - اگر چه هيچ عمل از اعمال فضايل نمىكند يك‌ذرّه از او فاضل‌تر از متعبّدان مجتهد » . و گفت : « هرگز منصف‌تر از دنيا نديدم كه تا او را خدمت كنى ، تو را خدمت كند ، و چون ترك گيرى ، او نيز [ تو را 
  ] ترك كند » . و گفت : « زيرك نيست كسى الّا اين طايفه كه همه سوخته‌اند به سبب زندگى خويش و به سبب آن كه يافته‌اند » .\r\nو وفات او به طور سينا بود و هم آنجا دفن كردند . رحمة اللّه عليه .\r\n\r\n68 ذكر ابو على جوزجانى ، رحمة اللّه عليه\r\nآن عمدهء اوليا ، آن زبدهء اصفيا ، آن مقبول با همّت ، آن مخصوص با كرامت ، آن شيخ پنهانى ، ابو على جوزجانى - رحمة اللّه عليه - از كبار مشايخ و از جوانمردان طريقت بود ، و در مجاهده با كمال ؛ و او را تصانيف است در معاملات ، معتبر و مشهور ؛ و كلماتى مقبول و مذكور ؛ و مريد حكيم ترمذى بود . و [ سخن اوست كه 
  ] گفت : « قرارگاه خلق ميان غفلت است ، و اعتماد ايشان بر ظنّ و تهمت ؛ و نزديك ايشان چنان است كه كردارشان بر حقيقت است و سخنشان بر اسرار مكاشفت » .\r\nو گفت : « سه چيز از عقد توحيد است : خوف و رجا و محبّت ؛ زيادتى خوف از ترك گناه است به سبب وعيد ديدن ؛ و زيادتى رجا از عمل صالح بود به سبب وعده ديدن ؛ و زيادتى محبّت از بسيارى ذكر بود به سبب منّت ديدن . پس خايف هيچ نياسايد از هرب ، و راجى هيچ نياسايد از طرب ، و محبّ هيچ نياسايد از ذكر محبوب . پس خوف نارى منوّر است ، و رجا نورى منوّر ، و محبّت نور الانوار » .\r\nو گفت : « از علامت سعادت آن بود كه بر بنده گزارد طاعت آسان بود و موافقت كردن سنّت در افعال بر او دشوار نبود و محبّ اهل صلاح بود و با برادران نيكوخوى بود و در راه خداى چيزى بذل تواند كرد و به كار مسلمانان قيام تواند نمود و مراعات اوقات\r\nخويش تواند كرد » .\r\n\r\n","description":"","footnote":"","page_name":" 118 ","page_number":120},
  {"content":"\r\n\r\nو گفت : « بدبخت كسى است كه معاصيى ظاهر گرداند كه بر وى فراموش باشد » . و گفت : « ولىّ آن بود كه از حال خود فانى بود و به مشاهدهء حق باقى ، و حق - تعالى - متولّى اعمال او بود ، و او را به خود هيچ اختيار نبود و با غيرش قرار نه » .\r\nو گفت : « عارف آن است كه جملهء دل خويش به مولى داده باشد و تن به خلق » .\r\nو گفت : « گمان نيكو بردن به خداى غايت معرفت بود و گمان بد بردن به نفس اصل معرفت بود به نفس » . و گفت : « هر كه ملازمت كند بر درگاه مولى ، بعد از ملازمت چه بود جز در گشادن ؟ و هر كه صبر كند به خداى ، بعد از صبر چه بود جز وصول به حق ؟ » و گفت : « صاحب استقامت باش نه صاحب كرامت ، كه نفس تو كرامت خواهد و خداى استقامت » . و گفت : « رضا سراى عبوديّت است ، و صبر در وى ، و تفويض خانهء او ؛ و مرگ بر در است و فراغت در سراى و راحت در خانه » . و گفت : « بخل سه حرف است :\r\nبا ، و آن بلاست ، و خا ، و آن خسران است ، و لام ، و آن لوم است . پس بخيل بلايى است بر نفس خويش ، خاسرى است در نفاق خويش ، ملومى است در بخل خويش » .\r\nو السّلام .\r\n\r\n69 ذكر ابو بكر كتّانى ، رحمة اللّه عليه\r\nآن صاحب مقام استقامت ، آن عالىهمّت امامت ، آن شمع عالم توفيق ، آن ركن كعبهء تحقيق ، آن قبلهء روحانى ، ابو بكر كتّانى - رحمة اللّه عليه - شيخ مكّه بود و پير زمانه و در ورع و زهد و تقوى و معرفت يگانه بود ، و از كبار مشايخ حجاز بود و در طريقت صاحب تصنيف و صاحب تمكين ، و در ولايت صاحب مقام ، و در فراست صاحب عمل ، و در مجاهدت و رياضت سخت بزرگوار و در انواع علوم كامل ، خاصّه در علم حقايق و معرفت .\r\nصحبت جنيد و ابو سعيد خرّاز و نورى - رحمهم اللّه - يافته بود ، و او را « چراغ حرم » گفتند ؛ و در مكّه مجاور بود تا وقت وفات ؛ و از اوّل شب تا آخر شب نماز كردى و قرآن\r\n\r\n","description":"","footnote":"","page_name":" 119 ","page_number":121},
  {"content":"\r\n\r\nختم كردى ، و در طواف دوازده هزار ختم قرآن كرده بود ؛ و سى سال در حرم به زير ناودان نشسته بود كه در اين مدّت در شبانروزى يك‌بار طهارت كردى و مدّت العمر خواب نكرد .\r\nو به ابتدا از مادر دستورى خواست كه به حج رود . گفت : چون در باديه شدم ، حالتى در من پيدا گشت كه موجب غسل بود . با خودم گفتم : « مگر به شرط نيامده‌ام » .\r\nبازگشتم . چون به در خانه رسيدم ، مادر در پس در نشسته بود به انتظار . گفتم : « اى مادر ! نه اجازت داده بودى ؟ » . گفت : « بلى ، امّا خانه را بىتو نمىتوانستم ديد . تا تو رفته‌اى ، اينجا نشسته‌ام ، و نيّت كرده بودم كه تا بازآيى برنخيزم » .\r\nپس چون مادر وفات كرد ، روى به باديه نهاد . گفت : در باديه درويشى را ديدم مرده ، و مىخنديد . گفتم : « تو مرده‌اى و مىخندى ؟ » . گفت : « محبّت خداى چنين بود » .\r\nابو الحسن مزيّن گفت : به باديه فروشدم بىزاد و راحله . چون به كنار حوض رسيدم بنشستم و با خود گفتم : « باديه بريدم بىزاد و راحله » . يكى بانگى بر من زد كه « اى حجّام ! لا تحدّث نفسك بالاباطيل ! » . نگاه كردم . كتّانى را ديدم . توبه كردم و به خداى - عزّ و جلّ - بازگشتم .\r\nو گفت : « مرا اندك غبارى بود با امير المؤمنين على - عليه السّلام - نه از جهت چيزى دگر ، بل كه از جهت آن كه رسول - صلّى اللّه عليه و سلّم - فرمود كه : لا فتى الّا علىّ ، شرط فتوّت آن است كه - اگر چه معاويه بر باطل بود و او بر حق - كار به وى بازگذاشتى تا چندان خون ريخته نشدى » . و گفت : « ميان صفا و مروه خانه داشتم . شبى در آنجا مصطفى را عليه الصّلاة و السّلام ، به خواب ديدم با ياران او ، كه درآمدى و مرا در كنار گرفتى . پس اشارت كرد به ابو بكر - رضى اللّه عنه - كه : او كى است ؟ گفتم :\r\nابو بكر . پس به عمر اشارت كرد . گفتم : عمر . پس به عثمان اشارت كرد . گفتم عثمان .\r\nپس اشارت كرد به على . من شرم داشتم به سبب آن غبار . پيغمبر - عليه الصّلاة و السّلام مرا با على - رضى اللّه عنه - برادرى داد تا يكديگر را در كنار گرفتيم . پس ايشان برفتند . من و امير المؤمنين على - عليه السّلام - بمانديم . مرا گفت : بيا تا به كوه ابو قبيس رويم . به سر كوه رفتيم و نظارهء كعبه كرديم . چون\r\n\r\n","description":"","footnote":"","page_name":" 120 ","page_number":122},
  {"content":"\r\n\r\nبيدار شدم خود را به كوه ابو قبيس ديدم و ذرّه‌يى از آن غبار در دل من نمانده بود » .\r\nو گفت : « يكى با من صحبت مىداشت و عظيم بر من ثقيل بود . چيزى به وى بخشيدم آن ثقل زايل نشد . او را به خانه بردم و گفتم : پاى بر روى من نه ! نمىنهاد . الحاح كردم تا پاى بر روى من نهاد ، و مىداشت چندان كه آن ثقل زايل شد و به دوستى بدل گشت » .\r\nنقل است كه كسى گفت : مرا دويست درم از وجه حلال فتوح شده بود . پيش او شدم و بر كنارهء سجّادهء او نهادم . گفتم : در وجه خود صرف كن . به گوشهء چشم در من\r\nنگريست و گفت : « من [ اين 
  ] وقت را به هفتاد هزار دينار خريده‌ام . تو مىخواهى كه مرا بدين غرّه كنى ؟ » . پس برخاست و سجّاده برفشاند و برفت . هرگز چون عزّ او و ذلّ خود نديدم آن ساعت كه در مها مىچيدم .\r\nنقل است كه مريدى از آن او در حال نزع بود . چشم باز كرد و در كعبه نگريست .\r\nاشترى برسيد و لگدى زد و چشمش بيرون انداخت . در حال بر شيخ ندا كردند كه : « در اين حالت غيبى و مكاشفات حقيقى كه به دو فرومىآمد ، او به كعبه نگريست ، ادبش كردند » . كه در حضور ربّ البيت نظارهء بيت كردن روا نبود .\r\nنقل است كه روزى پيرى نورانى ، ردا افگنده ، باشكوه ، از باب بنى شيبة درآمد و پيش كتّانى رفت - و او سر در خود كشيده بود - بعد از سلام گفت : « اى شيخ چرا به مقام ابراهيم نروى ؟ كه پيرى بزرگ آمده است و اخبار عالى روايت مىكند ، تا سماع كنى » . كتّانى سر برآورد و گفت : « اى شيخ ! از كه روايت مىكند ؟ » ، گفت : « از عبد اللّه ، از معمّر از زهرى ، از ابو هريره ، از پيغمبر ، صلّى اللّه عليه و سلّم » . گفت : « اى شيخ ! دراز اسنادى آوردى . هر چه ايشان به اسناد و خبر مىگويند ، من اينجا بىاسناد مىشنوم » .\r\nگفت : « از كه مىشنوى ؟ » . گفت : « حدّثنى قلبى عن ربّى » - يعنى دلم سخن از خداى ، تعالى ، مىشنود - گفت : « دليل چه دارى بدين سخن ؟ » . گفت : دليل ، آن كه : تو خضرى » .\r\nآن‌گه خضر گفت : « پنداشتم كه خداى را - عزّ و جلّ - هيچ ولىّ نيست كه من نشناسم . تا ابو بكر كتّانى را ديدم ، كه\r\n\r\n","description":"","footnote":"","page_name":" 121 ","page_number":123},
  {"content":"\r\n\r\nمن او را نشناختم و او مرا شناخت . دانستم كه خداى - تعالى - را دوستان‌اند كه مرا شناسند و من ايشان را نشناسم » .\r\nنقل است كه روزى در نماز ، طرّارى بيامد و ردا از كتف شيخ برگرفت و به بازار برد تا بفروشد . در حال دستش خشك شد . او را گفتند : « مصلحت آن است كه بازبرى به خدمت شيخ ، و شفاعت كنى تا دعا كند و خداى - تعالى - دست به تو بازدهد » . طرّار بازآمد و شيخ هم چنان در نماز بود . ردا باز كتف شيخ انداخت و بنشست تا شيخ از نماز فارغ شد . زارى كرد و در قدم وى افتاد و حال بگفت . شيخ گفت : « به عزّت و جلال خداى كه نه از بردن خبر دارم و نه از بازآوردن » . پس گفت : « الهى ! او برده بازآورد .\r\nآنچه از او ستده‌اى بازش ده » . در حال دستش نيك شد .\r\nنقل است كه گفت : « جوانى به خواب ديدم ، به غايت صاحب جمال . گفتم . تو كيستى ؟ گفت : تقوى . گفتم : كجا باشى ؟ گفت : در دل اندوهگنان . پس نگه كردم ، زنى سياه را ديدم به غايت زشت . گفتم : كيستى ؟ گفت : خنده و نشاط و خوشدلى . گفتم : كجا باشى ؟ گفت : در دل غافلان . چون بيدار شدم ، نيت كردم كه هرگز نخندم ، مگر بر من غلبه كند » .\r\nو گفت : « در شبى پنجاه و يك‌بار پيغمبر را - عليه الصّلاة و السّلام - در خواب ديدم . گفتم : چه دعا كنم تا حق تعالى ، دل من نميراند ؟ گفت : هر روز چهل بار به صدق بگو : يا حىّ ، يا قيّوم ! يا لا إله الّا انت ! أسألك ان تحيى قلبى بنور معرفتك ابدا » .\r\nو گفت : درويشى نزديك من آمد و مىگريست و گفت : ده روز است تا گرسنه‌ام .\r\nبا بعضى ياران از گرسنگى شكايت كردم . پس به بازار شدم . درمىيافتم در راه كه بر آن نوشته بود كه : خداى - تعالى - به گرسنگى تو عالم نيست كه شكايت مىكنى ؟ » .\r\nو يكى از وى وصيّتى خواست . گفت : « چنان كه فردا خداى - تعالى - تو را خواهد بود ، امروز تو او را باش » . و گفت : « انس به مخلوق عقوبت است و قرب اهل دنيا معصيت و به ايشان ميل كردن مذلّت » . و گفت :\r\n\r\n","description":"","footnote":"","page_name":" 122 ","page_number":124},
  {"content":"\r\n\r\n« زاهد آن باشد كه هيچ نيابد و دلش شاد بود به نايافتن ، تا جدّ و جهد لازم گيرد و احتمال ذلّ كند به صبر ، و راضى باشد تا بدين بميرد » . و گفت : « تصوّف همه خلق است . هر كه را خلق بيشتر تصوّف زيادت‌تر » . و گفت : « فراست پيدا شدن يقين است و ديدار غيب ، آن از اثر ايمان و مشاهده است » . و گفت : « محبّت ايثار است براى محبوب » . و گفت : « تصوّف صفوت است و مشاهده » . و گفت : « صوفى كسى است كه طاعت او نزديك او جنايت بود كه از آن استغفار بايد كرد » .\r\nو گفت : « استغفار توبه است و توبه اسمى است جامع شش چيز : اوّل پشيمانى بر آنچه گذشت . دوّم عزم آن كه بيش به گناه رجوع نكند . سيّوم گزاردن هر فريضه كه ميان او و خداست . چهارم اداء مظالم خلق . پنجم گدازانيدن هر گوشت كه از حرام رسته باشد . ششم تن را الم طاعت بچشاند چنان كه حلاوت معصيت چشانيد » .\r\nو گفت : « اوّل وجد حلو است و ميانه مرّ و آخر سقم » . [ و گفت : 
  ] « توكّل در اصل متابعت علم است و در حقيقت كامل شدن يقين » . و گفت : « عبادت هفتاد و دو باب است : هفتاد و يك در حياء است از خداى ، تعالى » . و گفت : « علم به خداى تمام‌تر از عبادت خداى را » . و گفت : « طعام مشتهى لقمه‌يى است از ذكر خداى - تعالى - در دهان يقين ، كه در حالت توحيد آن لقمه را از مايدهء رضا برگرفته باشى با گمان نيكو به كرامت حق » .\r\nو گفت : « خداى - تعالى - هرگز بندگان را زبان به دعا گشاده نكند و به عذر خواستن مشغول نگرداند ، تا در مغفرت گشاده نكند » . و گفت : « چون افتقار به خدا درست شود ، عنايت درست شود ، از جهت آن كه اين دو حالت تمام نشوند مگر به يكديگر » . و گفت : « دردى به وقت انتباه از غفلت و انقطاع از حظّ نفسانى و لرزيدن از بيم قطعيت ، فاضل‌تر از عبادت جنّ و انس » . و گفت : « اعمال جامهء بندگى است . هر كه او را خداى - تعالى - وقت قسمت از رحمت دور كرد ، امروز عمل را ترك گيرد . و هر كه نزديك گرداند ، بر اعمال ملازمت كند و خوف پيشه گيرد » .\r\nو گفت :\r\n\r\n","description":"","footnote":"","page_name":" 123 ","page_number":125},
  {"content":"\r\n\r\n« دنيا را بر بلوى قسمت كرده‌اند و بهشت را بر تقوى » . و گفت : « از حكم مريد سه چيز است : يكى خوابش در وقت غلبه بود ، و خوردنش در وقت فاقه و سخنش در وقت ضرورت » . و گفت : « شهوت مهار ديو است . كه هر كه مهار ديو گرفت ، با ديو همنشين گردد » . و گفت : « به تن در دنيا باش و به دل در آخرت » . و گفت : « چون از خداى - تعالى - توفيق خواهى ، ابتدا به عمل كن » .\r\nو گفت : « ما دين خداى - تعالى - مبتنى بر سه ركن يافتيم : بر حقّ و بر عدل و بر صدق ، حق بر جوارح است و عدل بر قلوب و صدق بر عقل » . يعنى : حق جز به ظاهر نتوان ديد . كما قال - عليه السّلام - نحن نحكم بالظّاهر . ادريس و ابليس در عالم باطن بودند . تا ظاهر نشدند ، معلوم نشد كه ابليس بر باطل است و ادريس به حق . و عدل بر دل است . قسمت به عدل ، دل تواند كرد . به حسب هر يكى ؛ و صدق به عقل تعلّق دارد ، كه فردا كه از صدق سؤال كنند ، عاقلان را كنند .\r\nو گفت : « وجود عطا از حق ، شهود حقّ است به حق . از جهت آن كه حق است دليل بر هر چيزى ، و هيچ‌چيز دون حق دليل نيست بر حق » . و گفت : « خداى - عزّ و جلّ را بادى است كه آن را باد صبح گويند ، كه آن باد مخزون است در زير عرش . وقت سحر وزيدن گيرد و ناله و استغفار برگيرد و به ملك جبّار رساند » . و گفت : « شكر كردن در موضع استغفار ، گناه بود و استغفار در موضع شكر ، گناه »\r\nنقل است كه چون كتّانى را وفات نزديك شد ، گفتند : « در حال حيات عمل تو چه بود تا بدين مقام رسيدى ؟ » . گفت : « اگر اجلم نزديك نبودى ، نگفتمى » . پس گفت :\r\n« چهل سال ديده‌بان دل بودم . هر چه غير خدا بود از دل دور مىكردم تا دل چنان شد كه هيچ‌چيز ندانست جز خداى ، تعالى » .\r\n\r\n70 ذكر ابو عبد اللّه محمّد بن خفيف ، رحمة اللّه عليه\r\nآن مقرّب احديّت ، آن مقدّس صمديّت ، آن بركشيدهء درگاه ، آن برگزيدهء اللّه ، آن محقّق لطيف ، قطب وقت ، ابو عبد اللّه محمّد بن خفيف - رحمة اللّه\r\n\r\n","description":"","footnote":"","page_name":" 124 ","page_number":126},
  {"content":"\r\n\r\nعليه - شيخ المشايخ عهد بود و يگانهء عالم بود و در علوم ظاهر و باطن مقتدا ، و رجوع اهل طريقت در آن عهد به وى بود . بيناييى عظيم داشت و خاطرى صافى و در طريقت مذهبى خاصّ داشت و جماعتى از متصوّفه تولّا به دو كنند ؛ و در هر چهل روز تصنيفى از غوامض حقايق مىساخت و در علم ظاهر بسى تصنيف نفيس داشت ، همه مقبول و مشهور ؛ و آن مجاهدات كه او كرد ، در وسع بشر نگنجد ؟ و آن نظر كه او را بود در حقايق و اسرار ، در عهد او كس را نبودى ؛ و بعد از وى در پارس خلفى نخاست كه نسبت به دو درست كردى ؛ و از ابناء ملوك بود ؛ و بر تجريد سفرها كرده . رويم و جريرى و ابن عطا و منصور را ديده بود ، و جنيد را و در ابتدا كه درد دين دامن دل او گرفت ، چنان شد كه در ركعتى نماز ده هزار بار   « قُلْ هُوَ اللَّهُ أَحَدٌ »   برخواندى و بسيار بودى كه بامداد تا شب هزار ركعت نماز كردى ؛ و بيست سال پلاسى پوشيده بود ؛ و هر سال چهل چهله داشتى و آن سال كه وفات مىكرد چهل چهله داشته بود و در چهلهء آخرت وفات كرد . و پلاس از خود بيرون نكردى .\r\nو در وقت او پيرى محقّق بود امّا از علماء طريقت نبود و در پارس مقام داشت -\r\nنام او محمّد ذكيرى - و هرگز مرقّع نپوشيدى . از [ ابو 
  ] عبد اللّه خفيف پرسيدند كه : « شرط مرقّع چيست ؟ و داشتن آن كه را مسلّم است ؟ » . گفت : « شرط مرقّع آن است كه محمّد ذكيرى در پيراهن سپيد به جاى مىآرد ، و داشتن آن او را مسلّم است ، و ما در ميان پلاسى ، نمىدانيم تا به جاى توانيم آورد يا نه ؟ » .\r\nو او را خفيف از آن گفتند كه : هر شب غذاى او به وقت افطار هفت دانه ميويز بود ، بيش نه . سبك بار بود و سبك روح و سبك حساب . شبى خادمش هشت ميويز بداد . شيخ ندانست و بخورد . حلاوت طاعت به قاعدهء هر شب نيافت . خادم را بخواند و از آن حال\r\n\r\n","description":"","footnote":"","page_name":" 125 ","page_number":127},
  {"content":"\r\n\r\nسؤال كرد . گفت : « امشب هشت ميويز دارم » . شيخ گفت : « تو پس يار من نيستى . بل كه خصم من بوده‌اى . اگر يار بودى ، شش دادى نه هشت » . پس شيخ او را از خدمت مهجور كرد و خادمى ديگر نصب گردانيد .\r\nو گفت : « چهل سال است تا مرا قبول است ميان خاصّ و عامّ ، و چندان نعمت بر ما ريختند كه آن را حدّ نبود ، و چنان زيستم در اين مدّت كه زكات بر من واجب نشد » . و گفت : « در ابتدا خواستم كه به حج روم . چون به بغداد رسيدم ، چندان پندار در سر من بود كه به ديدن جنيد نرفتم . چون به باديه فروشدم ، رسنى و دلوى داشتم . تشنه شدم .\r\nچاهى ديدم كه آهويى از وى آب مىخورد . چون به سر چاه رسيدم ، آب با زير چاه رفت . گفتم : خداوندا ! [ ابو 
  ] عبد اللّه را قدر از اين آهو كمتر است ؟ . آوازى شنيدم كه :\r\nاين آهو دلو و رسن نداشت و اعتماد او بر ما بود . وقتم خوش شد . دلو و رسن بينداختم و روان شدم . آوازى شنيدم كه : يا [ با 
  ] عبد اللّه ! ما تو را تجربه مىكرديم تا : چون صبر كنى ؟\r\nبازگرد و آب خور . بازگشتم . آب بر سر چاه آمده بود . وضو ساختم و آب خوردم و برفتم . تا به مدينه حاجت به هيچ آب نبود . چون بازگشتم و به بغداد رسيدم ، روز آدينه به جامع شدم . جنيد را چشم بر من افتاد . گفت : « اگر صبر كردى ، آب از زير قدمت بر آمدى » .\r\nو گفت : « در حال جوانى درويشى پيش من آمد و اثر گرسنگى در من بديد . مرا به خانه خواند . و گوشتى پخته بود بوى گرفته ، مرا از خوردن آن كراهيّت مىآمد و رنج مىرسيد . او لقمه مىكرد و در دهان من مىنهاد و من نمىتوانستم خورد ، تا درويش آن\r\nتعزّز در من بديد و شرم زده شد و من نيز خجل شدم . برخاستم و با جماعتى سفر كردم .\r\nچون به قادسيّه رسيدم ، راه گم كرديم و هيچ توشه نداشتيم . تا چند روز صبر كرديم تا به شرف هلاك رسيديم تا حال چنان شد كه سگى به قيمت گران بخريديم و بريان كرديم .\r\nلقمه‌يى از آن به من دادند . خواستم تا بخورم . حال آن درويش و طعام او يادم آمد . با خود گفتم كه : اين عقوبت آن است كه آن روز آن درويش از من خجل گشت . در حال\r\n\r\n","description":"","footnote":"","page_name":" 126 ","page_number":128},
  {"content":"\r\n\r\nتوبه كردم و بازآمدم و آن درويش را عذر خواستم » .\r\nو گفت : يك‌بار شنيدم كه در مصر جوانى و پيرى به مراقبت نشسته بودند . آنجا رفتم و بر ايشان سلام كردم سه نوبت ، و جواب من ندادند . گفتم : « خدا بر شما كه سلام مرا جواب دهيد » . آن جوان سر برآورد و گفت : « يا ابن خفيف ! دنيا اندكى است و از اين اندك اندكى مانده است . از اين اندك نصيب بسيار بستان . يا ابن خفيف ! مگر فارغى كه به سلام مىپردازى ؟ » . اين بگفت و سر فروبرد و من گرسنه و تشنه بودم . گرسنگى و تشنگى را فراموش كردم . همگى من ايشان فروگرفتند . توقّف كردم و با ايشان نماز پيشين گزاردم و نماز ديگر گزاردم . گفت : « يا ابن خفيف ! ما اهل مصيبتيم ، ما را زبان پند نبود . كسى بايد كه اصحاب مصيبت را پند دهد » . سه روز آنجا بودم كه نه چيزى خورديم و نه خفتيم . با خود گفتم : چه سوگند دهم تا مرا پند دهد ؟ آن جوان سر برآورد و گفت :\r\n« صحبت كسى طلب كن كه ديدن او تو را از خداى - تعالى - ياد دهد و هيبت او بر دل تو افتد و تو را به زبان فعل پند دهد نه به زبان قول » .\r\nو گفت : « يك سال به روم بودم . روزى به صحرا شدم . رهبانى را بياوردند چون خيالى ، و بسوختند و خاكستر او را در چشم كوران كردند . به قدرت خداى - تعالى - بينا شدند ؛ و بيماران مىخوردند و شفا مىيافتند . عجب داشتم كه : ايشان بر باطل‌اند . اين چگونه بود ؟ مصطفى را - عليه الصّلاة و السّلام - به خواب ديدم . گفتم : يا رسول اللّه ! اين چه حال است ؟ فرمود كه : اثر صدق و رياضت است ، با آن كه در باطل است » . اگر در حق بود ، چگونه بود ؟\r\nنقل است كه [ گفت : 
  ] « شبى پيغمبر را عليه الصّلاة و السّلام - به خواب ديدم كه بيامدى و به سر پاى مرا بيدار كردى و من در وى نگاه مىكردم . فرمود كه : هر كه راهى بشناسد و رفتن آن راه پيش گيرد . پس ، از سلوك بازايستد ، حق - تعالى - او را عذابى كند كه هيچ‌كس از عالميان را چنان عذاب نكند » .\r\nنقل است كه پيغمبر - عليه الصّلاة و السّلام - بر سر دو انگشت\r\n\r\n","description":"","footnote":"","page_name":" 127 ","page_number":129},
  {"content":"\r\n\r\nپاى نماز كرده است . و [ ابو 
  ] عبد اللّه چنان بود كه هيچ سنّت از وى فوت نشدى . خواست كه همچنين دو ركعت گزارد . چون يك ركعت بگزارد ، دوّم نتوانست گزارد . پيغمبر را - عليه الصّلاة و السّلام - به خواب ديد كه از محراب درآمد و گفت : « اين نماز خاصّ مرا است . تو اين مكن » .\r\nنقل است كه نيم‌شب خادم را گفت كه « زنى مرا بخواه » . خادم گفت : « در اين نيم‌شب كجا روم ؟ امّا من دخترى دارم . اگر شيخ اجازت دهد ، بيارم » . گفت : « بيار » . پس خادم دختر را بياورد . شيخ در حال عقد نكاح كرد . چون هفت ماه بگذشت ، طفلى در وجود آمد و وفات كرد . شيخ خادم را گفت : « دختر را بگوى تا طلاق بستاند و اگر مىخواهد همچنان باشد » . خادم گفت : « اى شيخ ! در اين چه سرّ است ؟ » . گفت : « آن شب كه نكاح كردم ، پيغمبر را - عليه الصّلاة و السّلام - به خواب ديدم و خلقى بسيار ، درمانده و همه در عرق غرق . ناگه طفلى بيامد و دست پدر بگرفت و چون باد از صراط بگذرانيد . من نيز خواستم تا مرا طفلى باشد . چون اين طفل بيامد و برفت ، مقصود حاصل گشت » . بعد از آن نقل كنند كه چهارصد عقد نكاح كرده است . از آن كه او از ابناء ملوك بود ، چون توبه كرد و كار او به كمال رسيد ، به دو تقرّب مىكردند . دو دو و سه سه در عقد مىآورد . و يكى چهل سال در عقد او بود ، و او دختر وزير بود .\r\nنقل است كه از زنان او پرسيدند كه : « شيخ با شما در خلوت چگونه باشد ؟ » .\r\nگفتند : « ما از صحبت او هيچ خبر نداريم . اگر كسى را خبر باشد ، دختر وزير باشد » . از وى پرسيدند ، گفت : « چون خبر شدى كه شيخ امشب به خانه مىآيد ، طعام پاكيزه ساختمى و خود را زينت كردمى . چون بيامدى و آن بديدى ، مرا بخواندى و ساعتى در من نگرستى و زمانى در آن طعام نگه كردى . تا شبى دست من بگرفت و در آستين كشيد و در شكم خود ماليد . از سينه تا ناف پانزده عقد ديدم . گفت : اى دختر بپرس كه اين عقدها چيست ؟ پرسيدم . گفت : اين همه لهب و شدّت صبر است كه گره بر گره بسته‌ام از چنين روى و چنين طعام كه پيش من مىآورى .\r\n\r\n","description":"","footnote":"","page_name":" 128 ","page_number":130},
  {"content":"\r\n\r\nاين بگفت و برخاست . مرا بيش از اين با وى گستاخى نبوده است كه او به غايت در رياضت بودى » .\r\nنقل است كه او را دو مريد بود . يكى احمد كه و يكى احمد مه ، و شيخ را با احمد كه جانب به بودى . اصحاب را از آن حال غيرت آمد يعنى : « احمد مه كارها كرده است و رياضت كشيده » . شيخ را آن معلوم شد . خواست كه با ايشان نمايد كه : احمد كه بهتر است . شترى بر در خانقاه خفته بود . شيخ گفت : « يا احمد مه ! » . گفت : « لبّيك » . گفت :\r\n« اين شتر را به بام خانقاه توان برد ؟ » . احمد گفت : « يا شيخ ! شتر بر بام چگونه توان برد ؟ » .\r\nشيخ گفت : « اكنون رها كن » . پس گفت : « يا احمد كه ! » . گفت : « لبّيك » . گفت : « اين شتر بر بام بر » . احمد در حال ميان دربست و آستين فرا پيچيد و بيرون دويد و هر دو دست در زير شتر كرد و قوّت كرد . شتر را نتوانست گرفت . شيخ گفت : « تمام شد يا احمد ! و معلوم گشت » . پس اصحاب را گفت كه : احمد از آن خود به جاى آورد و به فرمان قيام نمود و به اعتراض پيش نيامد و در فرمان ما نگريست ، نه به كار ، كه توان كرد يا نه . و احمد مه طويل به حجّت مشغول شد و در مناظره آمد . از ظاهر حال مطالعهء باطن مىتوان كرد » .\r\nنقل است كه شيخ را مسافرى رسيد . خرقه‌يى سياه پوشيده و شعله‌يى سياه بر سر . شيخ را در باطن غيرتى آمد . چون مسافر دو ركعتى گزارد و سلام كرد ، شيخ گفت :\r\n« يا اخى ! چرا جامهء سياه دارى ؟ » . گفت : « از آن كه خدايانم بمرده‌اند يعنى : نفس و هوا .\r\nأ فرأيت من اتّخذ الهه هواه ؟ » . شيخ گفت : « او را بيرون كنيد » . بيرون كردند به خوارى .\r\nپس فرمود كه : « بازآريد » . بازآوردند ، هم چنان تا چهل بار . بعد از آن شيخ برخاست و بوسه‌يى بر سر او داد و عذر خواست و گفت : « تو را مسلّم است سياه پوشيدن ، كه در اين چهل نوبت خوارى ، متغيّر نشدى » .\r\nنقل است كه دو صوفى از جايى دور به زيارت او آمدند . شيخ را در خانقاه نيافتند . پرسيدند كه : « كجاست ؟ » . گفتند : « به سراى عضد الدّوله » . گفتند : « شيخ را به سراى سلاطين چه كار ؟ دريغا كه ظنّ ما به شيخ بيش از اين بود » . پس\r\n\r\n","description":"","footnote":"","page_name":" 129 ","page_number":131},
  {"content":"\r\n\r\nگفتند : « در شهر طوفى كنيم » . به بازار شدند ، به دكان خيّاطى تا جيب خرقه بازدوزند . خيّاط را مقراض ضايع شده بود . ايشان را گفتند كه : « شما گرفته‌ايد پس ايشان را به دست سرهنگان به سراى عضد الدّولة فرستادند . عضد الدّولة فرمود تا دست ايشان جدا كنند . شيخ [ ابو 
  ] عبد الله حاضر بود . گفت : « صبر كنيد ، كه اين كار ايشان نيست » . ايشان را خلاص داد .\r\nپس با صوفيان گفت : « اى جوانمردان ! آن ظنّ شما راست بود . امّا آمدن ما به سراى سلطان جهت چنين كارها است » . پس هر دو صوفى مريد او شدند . تا بدانى كه هر كه دست در دامن مردان زند ، او را ضايع نگذارند . و دست او به باد ندهند .\r\nنقل است كه شيخ را مسافرى رسيد كه اسهالش بود ، و شيخ آن شب با دست خود طاس او مىنهاد و مىستد ، و يك ساعت نخفت . تا وقت صبح شيخ يك نفس چشم بر هم نهاد . مسافر آواز داد : « كجايى ؟ كه لعنت بر تو باد » . شيخ در حال برجست ترسان و لرزان ، و طاس آنجا برد . بامداد مريدان با شيخ گفتند : « آخر اين چه مسافر است كه لفظى چنين و چنين گفت ؟ و ما را تحمّل و طاقت نماند ، و تو تا اين غايت صبر مىكنى ؟ » . شيخ گفت : « من چنين شنيدم كه گفت : رحمت بر تو باد » .\r\nو گفت : « حق - تعالى - ملايكه را بيافريد و جنّ و انس را ؛ و عصمت و حيلت و كفايت بيافريد . پس ملايكه را گفتند : اختيار كنيد . ايشان عصمت اختيار كردند . پس جنّ را گفتند : شما نيز اختيار كنيد . عصمت اختيار خواستند كرد ، گفتند : ملايكه سبقت نموده‌اند . كفايت خواستند . پس انسان را گفتند : اختيار كنيد . عصمت خواستند ، ايشان را گفتند : ملايكه سبقت نمودند . [ كفايت اختيار كردند ، گفتند : جنّ سبقت گرفته‌اند 
  ] . پس حيلت اختيار كردند و به جهد خويش حيلتى مىكنند » .\r\nابو احمد صغير شيخ را گفت : « مرا وسوسه رنجه مىدارد » . شيخ گفت : « صوفيان كه من ديده‌ام بر ديو سخريت كردندى . اكنون ديو بر صوفى سخريت مىكند ؟ » . و گفت :\r\n« صوفى آن است كه صوف پوشد بر صفا ، و هوا را بچشاند طعم جفا ، و دنيا بيندازد از پس قفا » . و گفت : « منزّه بودن از دنيا عين راحت\r\n\r\n","description":"","footnote":"","page_name":" 130 ","page_number":132},
  {"content":"\r\n\r\nاست در وقت بيرون شدن از دنيا » . و گفت : « تصوّف صبر است در تحت مجارى اقدار ، و قرار گرفتن از دست ملك ذو الجلال و قطع كردن بيابان و كوهسار » . و گفت : « رضا بر دو قسم بود : رضا به دو و رضا از او ، و\r\nرضا به دو در تدبير بود و رضا از او [ در 
  ] آنچه قضا كند » . و گفت : « ايمان تصديق دل است بدانچه از غيب به دو كشف افتد » . و گفت : « ارادت رنج دايم است و ترك راحت » . و گفت : « وصل آن است كه به محبوب اتّصال پديد آيد از جملهء چيزها ، و غيبت افتد از جملهء چيزها جز حق ، تعالى » . و گفت : « انبساط برخاستن احتشام است در وقت سؤال » . و گفت : « تقوى دور بودن است از هر چه تو را از خداى - تعالى - دور كند » . و گفت : « رياضت شكستن نفس است به خدمت ، و منع كردن نفس است از فترت در خدمت » . و گفت : « قناعت طلب ناكردن است آن را كه در دست تو نيست و بىنياز شدن از آنچه در دست توست » . و گفت : « زهد راحت يافتن است از بيرون آمدن از ملك » . و گفت : « اندوه تن را بازدارد از طرب » . و گفت : « رجا شاد شدن بود به وجود وصل او » . و گفت : « فقر نيستى ملك بود و بيرون آمدن از صفات خود » . و گفت : « يقين حقيقت اسرار بود و حكمت‌هاى غيب » .\r\nپرسيدند كه : « عبوديّت كى درست آيد ؟ » . گفت : « چون همهء كارهاى خود به خداى - تعالى - بازگذارد و در بلاها صبر كند » . پرسيدند كه : « درويشى كه سه روز گرسنه بود ، بعد از آن بيرون آيد و سؤال كند بدان قدر كه او را كفايت بود ، او را چه گويند ؟ » . گفت : « او را كذّاب گويند » . و گفت : « چيزى مىخوريد و خاموش مىباشيد ، كه اگر درويشى از در درآيد همه را فضيحت كند » .\r\nنقل است كه چون وفاتش نزديك آمد ، خادم را گفت : « من بنده‌يى عاصى بودم .\r\nغلى بر گردن من نه ، و بندى بر پاى و هم چنان روى به قبله بنشان . باشد كه درپذيرد » . بعد از مرگ ، خادم اين نصيحت شيخ آغاز كرد . هاتفى گفت كه : هان ! اى بىخبر مكن .\r\nمىخواهى كه عزيز كردهء ما را خوار كنى ؟ » . و السّلام .\r\n\r\n71 ذكر ابو محمّد جريرى ، رحمة اللّه عليه\r\n\r\n","description":"","footnote":"","page_name":" 131 ","page_number":133},
  {"content":"\r\n\r\nآن ولىّ قبّهء ولايت ، آن صفىّ كعبهء هدايت ، آن متمكّن عاشق ، آن متديّن صادق ، آن در مشاهده هم بىبصرى ، شيخ وقت ابو محمّد جريرى - رحمة اللّه عليه - يگانهء وقت و برگزيدهء روزگار بود و در ميان اقران خود واقف بود بر دقايق طريقت ، و پسنديده به همه نوع ، و كامل در ادب ؛ و در انواع علوم حظّى وافر داشت و در فقه مفتى و امام عصر بود و در علم اصول به غايت بود ، و در طريقت تا حدّى بود كه جنيد مريدان را گفت كه : « وليعهد من اوست » . صحبت سهل عبد اللّه تسترى يافته بود و آداب او چنان بود كه گفت : « بيست سال است تا پاى در خلوت دراز نكردم و حسن ادب با خداى اولاتر » .\r\nنقل است كه يك سال به مكّه مقام كرد كه نخفت و سخن نگفت : و پشت بازننهاد و پاى دراز نكرد . ابو بكر كتّانى گفت : « اين چنين به چه توانستى كرد ؟ » . گفت :\r\n« صدق باطن مرا بدان داشت تا ظاهر مرا قوّت كرد » . چون جنيد وفات كرد ، او را به جاى وى بنشاندند . گفت : « روزى بازى سپيد ديدم ، چهل سال به صيّادى برخاستم .\r\nبازش نيافتم » . [ گفتند : « چگونه بود ؟ » 
  ] . گفت : « روزى نماز پسين درويشى پاىبرهنه ، موى باليده از در خانقاه درآمد و طهارت كرد و دو ركعت نماز گزارد و سر در گريبان فروبرد . آن شب خليفه اصحابنا را به دعوت خوانده بود . پيش او رفتم و گفتم : موافقت\r\nدرويشان مىكنى به دعوت ؟ . سر برآورد و گفت : مرا امشب سر خليفه نيست . امّا مرا عصيده‌يى مىبايد ، اگر مىفرمايى نيك ، و الّا تو دانى . اين بگفت و سر باز گريبان برد . من گفتم : اين مرد مگر نومسلمانى است ! كه موافقت درويشان نمىكند و نيز آرزو مىطلبد .\r\nالتفات نكردم و به دعوت رفتم و سماع كردم . چون بازآمديم ، درويش هم چنان سر فروبرده بود . برفتم و بخفتم . رسول را - صلوات اللّه و سلامه عليه - ديدم كه مىآمد با دو پير و خلقى بسيار در پى او ، پرسيدم كه : دو پير كيستند ؟ گفتند : ابراهيم [ خليل 
  ] و موسى كليم ، و\r\n\r\n","description":"","footnote":"","page_name":" 132 ","page_number":134},
  {"content":"\r\n\r\nصدهزار نبىّ . من پيش رفتم و سلام كردم . روى از من بگردانيد . گفتم يا رسول اللّه ! چه كردم كه روى مبارك از من مىگردانى ؟ گفت : دوستى از دوستان ما آرزوى عصيده‌يى كرد ، تو بخيلى كردى و به وى ندادى ! در حال از خواب درآمدم و گريان شدم . آوازى از خانقاه به گوش من رسيد . نگاه كردم . درويش بود كه مىرفت . در عقب او برفتم . گفتم : اى عزيز ! توقّف كن تا آن آرزو بيارم . روى بازپس كرد و بخنديد . گفت :\r\nهر كه از تو آرزو مىطلبد ، صد و بيست و چهار هزار پيغمبر به شفاعت بايد ، تا تو آن آرزو برسانى ؟ اين بگفت : و برفت . بيش او را بازنديدم » .\r\nنقل است كه در جامع بغداد درويشى بود كه در زمستان و تابستان او را جز پيراهنى نبودى . از او پرسيدند كه : « اين چه حال است ؟ » . گفت : « من مولع بودم به جامهء نيكو پوشيدن . شبى به خواب ديدم كه در بهشت مىرفتم . جماعتى را ديدم از فقرا بر مائده‌يى نشسته . خواستم كه با ايشان بنشينم . فرشته‌يى دست من بگرفت و گفت : تو از ايشان نه‌اى . اين قوم در يك پيرهن [ بوده 
  ] اند . بيدار شدم و نذر كردم كه به جز يك پيرهن نپوشم » .\r\nنقل است كه جريرى مجلس مىداشت . جوانى برخاست و گفت : « دلم گم شده است ، دعا كن تا بازدهد » . جريرى گفت : « ما همه در اين مصيبتيم » .\r\nو گفت : در قرن اوّل معاملت به دين مىكردند . چون برفتند ، دين فرسوده گشت .\r\nقرن دوّم معامله به وفا كردند . چون برفتند ، آن هم برفت . قرن سيّوم معاملت به مروّت كردند . چون برفتند ، مروّت نماند . قرن ديگر معامله به حيا كردند . چون برفتند ، حيا نماند . اكنون معاملت به رهبت مىكنند » . و گفت : « هر كه گوش به حديث نفس دارد و [ در 
  ] حكم شهوات اسير گردد و بازداشته آيد در زندان هوا ، خداى - تعالى - همهء فايده‌ها بر دل وى حرام كند ؛ و هر كه از سخن حق مزه نيابد ، وى را نيز اجابت نباشد ؛ و هر كه به دون اندازهء خويش رضا دهد ، حق - تعالى - او را بركشد زيادت از غايت او » .\r\nاز او پرسيدند كه : « كار دل چيست ؟ » . گفت : « آن اصل ، مقاربتى بود\r\n\r\n","description":"","footnote":"","page_name":" 133 ","page_number":135},
  {"content":"\r\n\r\nكه خداى - تعالى - را مىبيند و مشاهدهء صنع او مىكند » . گفتند : « توكّل چيست ؟ » . گفت :\r\n« معاينه شدن اضطرار » . و گفت : « صبر آن است كه فرق نكند ميان حال نعمت و محنت ، به آرام نفس در هر دو حال . و صبر سكون نفس است در بلا » . و گفت : « اخلاص ثمرهء يقين است و ريا ثمرهء شكّ » . و گفت : « كمال شكر در مشاهدهء عجز است از شكر » . و پرسيدند از عزلت . گفت : « بيرون شدن است از ميان زحمت‌ها و سرّ نگه‌داشتن اگر بر تو رحمت نكند » . و گفت : « محاربهء عاميان با خطرات است و محاربهء ابدال با فكرت و محاربهء زهّاد با شهوات و محاربهء تايبان با زلّات و محاربهء مريدان با منى و لذّات » . و گفت :\r\n« دوام ايمان و پاداشت دين و صلاح تن در سه چيز است . يكى بسنده كردن ، دوّم پرهيز كردن ، سيّوم غذا نگه‌داشتن است » . و گفت : « هر كه به خداى - تعالى - بسنده كند ، سرّش به صلاح بازآيد » . و گفت : « هر كه از مناهى او پرهيز كند ، سرّش نيكو بود و هر كه غذاى خود نگه دارد ، نفسش رياضت يابد . پس پاداش اكتفا ، صفوت معرفت بود و عاقبت تقوى حسن خلعت بود و عاقبت احتماء تندرستى و اعتدال طبيعت بود » . و گفت :\r\nديدن صحّت اصول به ستودن فروع بود ، و درست كردن فروع به عرضه دادن اصول بود ؛ و راه نيست به مقام مشاهدهء اصول ، مگر به تعظيم آنچه خداى - تعالى - آن را تعظيم كرده است از وسايل و وسايط ، و فروع » . و گفت : « چون حق - تعالى - زنده گرداند بنده‌يى را به انوار خويش ، هرگز نميرد تا ابد ؛ و چون بميراند بنده‌يى را به خذلان خويش ، هرگز او را زنده نگرداند تا ابد » . و گفت : « مرجع عارفان به خداى - تعالى - در بدايت بود و مرجع عوامّ به خداى بعد از نوميدى بود » . و گفت : « چون مصطفى - صلّى اللّه عليه و سلّم - نظر كرد به حق ، حق را بديد [ و باقى ماند 
  ] با حق ، به حق ، بىواسطهء زمان و مكان .\r\nاز جهت آنكه حاصل شد او را حضور آن كه او را نه حضور است و نه مكان و نه زمان . از اوصاف خود مجرّد گشت به اوصاف حق ، عزّ و علا » . و السّلام .\r\n\r\n72 ذكر حسين بن منصور ، رحمة اللّه عليه\r\n\r\n","description":"","footnote":"","page_name":" 134 ","page_number":136},
  {"content":"\r\n\r\nآن قتيل اللّه ، فى سبيل اللّه ، آن شير بيشهء تحقيق ، آن شجاع صفدر صدّيق ، آن غرقهء درياى موّاج ، حسين بن منصور حلّاج - رحمة اللّه عليه - كار او كارى عجب بود و واقعات غرايب كه خاصّ او را بود ، كه هم در غايت سوز و اشتياق بود و هم در شدّت لهب فراق ، مست و بىقرار و شوريده روزگار بود و عاشق صادق و پاكباز ، و جدّ و جهدى عظيم داشت و رياضتى و كرامتى عجيب ؛ و عالىهمّت و عظيم قدر بود ؛ و او را تصانيف بسيار است به الفاظى مشكل در حقايق و اسرار و معارف و معانى ؛ و صحبتى و فصاحتى و بلاغتى داشت كه كس نداشت ، و وقتى و نظرى و فراستى داشت [ كه كس را نبود 
  ] . و اغلب مشايخ در كار او ابا كردند و گفتند : « او را در تصوّف قدمى نيست » . مگر ابو عبد اللّه خفيف و شبلى و ابو القاسم قشيرى - رحمهم اللّه - و جملهء متأخّران - الّا ما شاء اللّه - [ كه او را قبول كردند 
  ] و ابو سعيد بن ابى الخير و شيخ ابو القاسم كركانى و شيخ ابو على فارمدى و امام يوسف همدانى - رحمهم اللّه - در كار او سيرى داشته‌اند ، و بعضى در كار او متوقّف‌اند چنان كه استاد ابو القاسم قشيرى در حقّ او گفت كه : « اگر مقبول بود به ردّ خلق مردود نگردد و اگر مردود بود به قبول [ خلق 
  ] مقبول نگردد » . و باز بعضى او را به سحر نسبت كردند و بعضى اصحاب ظاهر او را به كفر\r\nمنسوب كردند ؛ و بعضى گويند : « از اصحاب حلول بود » و بعضى گويند : « تولّى به اتّحاد داشت » - امّا هر كه بوى توحيد به دو رسيده باشد ، هرگز او را خيال حلول و اتّحاد نتواند افتاد ؛ و هر كه اين سخن گويد ، سرّش از توحيد خبر ندارد - و شرح اين طولى دارد و اين كتاب جاى آن نيست - امّا جماعتى بوده‌اند از زنادقه در بغداد ، چه در خيال حلول [ و چه 
  ] در غلط اتّحاد ، كه خود را حلّاجى گفته‌اند و نسبت به دو كرده‌اند و سخن او فهم ناكرده ، بدان كشتن و سوختن به تقليد محض فخر كرده‌اند ، چنان كه دو تن را در بلخ\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nهمين واقعه افتاد كه حسين را . امّا تقليد در اين واقعه شرط نيست ؛ و مرا عجب آيد از كسى كه : روا دارد كه از درختى آواز انّى انا اللّه برآيد ، و درخت در ميان نه ، چرا روا نبود كه از حسين ، انا الحقّ برآيد ؟ و حسين در ميان نه ! و چنان كه حق - تعالى - به زبان عمر سخن گفت - كه انّ الحقّ لينطق على لسان عمر - به زبان حسين سخن گفت ، و آنجا نه حلول كار دارد و نه اتحاد .\r\nبعضى گويند : « حسين منصور حلّاج ديگر است و حسين منصور ملحد ديگر و استاد محمّد زكريّا بود و رفيق ابو سعيد قرمطى ، و اين حسين ساحر بوده است . امّا حسين منصور از بيضاء فارس بود و در واسط پرورده شد » . و شيخ ابو عبد اللّه بن خفيف گفته است كه : « حسين بن منصور عالمى ربّانى است » . و شبلى گفته است كه :\r\n« من و حلّاج از يك مشربيم . امّا مرا به ديوانگى نسبت كردند ، خلاص يافتم و حسين را عقل او هلاك كرد » . اگر او مطعون بودى ، اين دو بزرگ در حقّ او اين نگفتندى ، و ما را ، دو گواه تمام است .\r\nو پيوسته در رياضت و عبادت بود و در بيان معرفت و توحيد . و در زىّ اهل صلاح و شرع و سنّت بود كه اين سخن از وى پيدا شد . امّا بعضى مشايخ او را مهجور كردند از جهت مذهب و دين ، و از آن بود كه ناخشنودى مشايخ از سرمستى او اين بار آورد ؛ چنان كه اوّل به تستر آمد به خدمت سهل بن عبد اللّه ، و دو سال در خدمت او بود .\r\nپس عزم بغداد كرد و اوّل سفر او در هجده‌سالگى بود . پس به بصره شد و با عمرو بن\r\nعثمان مكّى افتاد و هجده ماه با او صحبت داشت . و ابو يعقوب الاقطع دختر به دو داد .\r\nپس عمرو بن عثمان از او برنجيد ، و از آنجا به بغداد آمد پيش جنيد . جنيد او را سكوت و خلوت فرمود ، و چندگاه در صحبت او صبر كرد و قصد حجاز كرد و يك سال آنجا مجاور بود . باز به بغداد آمد ، با جمعى صوفيان به پيش جنيد و از وى مسايل پرسيد .\r\nجنيد جواب نداد و گفت : « زود باشد كه سر چوب پاره سرخ كنى » . حسين گفت : « آن روز كه من سر چوب پاره سرخ كنم ، تو جامهء اهل صورت‌پوشى » . چنان كه :\r\nنقل است كه : آن روز كه ائمّه فتوى\r\n\r\n","description":"","footnote":"","page_name":" 136 ","page_number":138},
  {"content":"\r\n\r\nدادند كه او را ببايد كشت ، جنيد در جامهء تصوّف بود و فتوى نمىنوشت . خليفه فرموده بود كه : « خطّ جنيد بايد » چنان كه دستار و درّاعه در پوشيد و به مدرسه رفت و جواب فتوى نوشت كه : « نحن نحكم بالظّاهر » - يعنى بر ظاهر حال كشتنى است و فتوى بر ظاهر است امّا باطن را خداى داند -\r\nپس حسين چون از جنيد جواب مسايل نشنيد ، متغيّر شد و بىاجازت او به تستر شد و يك سال آنجا ببود . قبولى عظيم او را پيدا گشت - و او سخن اهل زمانه را هيچ وزن ننهادى - تا او را حسد كردند و عمرو بن عثمان مكّى در باب او نامه‌ها نوشت به خوزستان و احوال او در چشم آن قوم قبيح گردانيد . و او را نيز از آنجا دل بگرفت و جامهء متصوّفه بيرون كرد و قبا در پوشيد و به صحبت ابناء دنيا مشغول شد - امّا او را از آن تفاوت نبود - و پنج سال ناپديد گشت و در اين مدّت بعضى در خراسان و ماوراءالنّهر مىبود و بعضى به سيستان ، باز به اهواز آمد و اهل اهواز را سخن گفت و نزديك خاصّ و عامّ قبول يافت ، و از اسرار با خلق سخن مىگفت تا او را « حلاج الاسرار » گفتند . پس مرقّع در پوشيد و عزم حرم كرد و در اين سفر بسيار خرقه پوش با او بودند .\r\nچون به مكّه رسيد ، يعقوب نهرجورى به سحرش منسوب كرد . پس از آنجا به بصره آمد ، باز به اهواز آمد . پس گفت : « به بلاد شرك مىروم تا خلق را به خدا خوانم . به هندوستان رفت . پس به ماوراءالنهر آمد . پس به چين [ و ماچين 
  ] افتاد ، و خلق را به خدا خواند و ايشان را تصانيف ساخت . چون بازآمد ، از اقصاء عالم به دو نامه نوشتندى . اهل هند او را ابو المغيث نوشتندى ، و اهل چين ، ابو المعين ، و اهل خراسان ، ابو المهر ، و اهل\r\nفارس ، ابو عبد اللّه الزّاهد و اهل خوزستان ، حلّاج الاسرار ، و در بغداد ، مصطلم [ خواندند 
  ] و در بصره ، مخبر . پس اقاويل در وى بسيار گشت . بعد از آن عزم مكّه كرد ، و دو سال در حرم مجاور گشت . چون بازآمد ، احوالش متغيّر شد و آن حالت به رنگى دگر مبدّل گشت ، كه خلق را به معنى مىخواند و كس بر آن وقوف نيافت تا چنين نقل كنند كه : او را از پنجاه شهر بيرون كردند و روزگارى گذشت بر وى كه\r\n\r\n","description":"","footnote":"","page_name":" 137 ","page_number":139},
  {"content":"\r\n\r\nاز آن عجب‌تر نبود .\r\nو او را حلاج از آن گفتند كه يك‌بار به انبارى پنبه برگذشت . اشارتى كرد ، در حال دانه از پنبه بيرون آمد و خلق متحيّر شدند .\r\nنقل است كه در شبانروزى چهارصد ركعت نماز كردى و بر خود لازم داشتى .\r\nگفتند : « در اين درجه كه تويى ، چندين رنج چراست ؟ » . گفت : « نه راحت در كار دوستان اثر كند و نه رنج . دوستان فانى صفت باشند [ كه 
  ] نه رنج در ايشان اثر كند و نه راحت » .\r\nنقل است كه در پنجاه سالگى گفت كه : « تا كنون هيچ مذهب نگرفته‌ام امّا از هر مذهبى آنچه دشوارتر است بر نفس ، اختيار كردم . تا امروز كه پنجاه‌ساله‌ام ، نماز كرده‌ام و به هر نمازى غسلى كرده » .\r\nنقل است كه در ابتدا كه رياضت مىكشيد ، دلقى داشت كه بيست سال بيرون نكرده بود . روزى به ستم از وى بيرون كردند ، گزندهء بسيار در وى افتاده بود . يكى از آن وزن كردند ، نيم دانگ بود .\r\nنقل است كه گرد او عقربى ديدند كه مىگرديد . قصد كشتن كردند ، گفت : « دست از وى بداريد كه دوازده سال است كه نديم ماست و گرد ما مىگردد » .\r\nگويند كه رشيد خرد سمرقندى عزم كعبه كرد . در راه مجلس مىگفت .\r\nروايت كرد كه : حلّاج با چهارصد صوفى روى به باديه نهاد . چون روزى چند برآمد ، چيزى نيافتند . حسين را گفتند : « ما را سر بريان مىبايد » . گفت : « بنشينيد » . پس دست از پس مىكرد و سرى بريان با دو قرص به [ هر 
  ] يكى مىداد . چهارصد سر بريان و هشتصد قرص بداد . بعد از آن گفتند : « ما را رطب مىبايد » . برخاست و گفت : « مرا بيفشانيد » . بيفشاندند . رطب تر از وى مىباريد تا سير بخوردند . پس در راه ، هرجا كه پشت به خارى بازنهادى ، رطب بار آوردى .\r\nنقل است كه طايفه‌يى در باديه او را گفتند : « ما را انجير مىبايد » . دست در هوا كرد و طبقى انجير پيش ايشان نهاد . و يك‌بار ديگر حلوا خواستند . طبقى حلواء شكرى گرم پيش ايشان نهاد . گفتند : « اين حلواء باب الطّاق بغداد است » . حسين گفت : « پيش من چه باديه و چه بغداد ! » .\r\nنقل است\r\n\r\n","description":"","footnote":"","page_name":" 138 ","page_number":140},
  {"content":"\r\n\r\nكه يك‌بار در باديه چهار هزار آدمى با او بودند ، برفت تا كعبه ، و يك سال در آفتاب گرم برابر كعبه بايستاد برهنه ، تا روغن از اعضاء او بر آن سنگ مىرفت و پوست او باز شد و از آنجا نجنبيد . و هر روز قرصى [ و كوزه‌يى آب پيش او 
  ] بياوردندى . و او بدان كناره‌ها افطار كردى و باقى بر سر كوزهء آب نهادى . و گويند : كژدم در ازار او آشيان كرده بود . پس در عرفات گفت : « يا دليل المتحيّرين ! » و چون ديد كه هركس دعا مىكردند ، او نيز سر بر تل ريگ نهاد و نظاره مىكرد ، و چون همه بازگشتند ، نفسى بزد و گفت : « الها ! پادشاها ! عزيزا ! پاكت دانم و پاكت گويم ، از تسبيح همهء مسبّحان و تهليل همهء مهلّلان و از همهء پندار صاحب پنداران . الهى ! تو مىدانى كه عاجزم از شكر ، تو به جاى من شكر كن خود را ، كه شكر آن است و بس » .\r\nنقل است كه يك روز در باديه ابراهيم خوّاص را گفت : « در چه كارى ؟ » . گفت :\r\n« در مقام توكّل قدم درست مىكنم » . گفت : « همهء عمر در عمارت شكم كردى ، كى در توحيد فانى خواهى شدن ؟ » - يعنى : اصل توكّل در ناخوردن است و تو در همهء عمر در توكّل شكم خواهى بود . فناء در توحيد كى خواهد بود ؟ - پرسيدند كه : « عارف را وقت باشد ؟ » . گفت : « نه ، از بهر آن كه وقت صفت صاحب وقت است و هر كه با صفت خويش آرام گيرد ، عارف نبود » - معنيش آن است كه : لى مع اللّه وقت - پرسيدند كه : « طريق به خدا چگونه است ؟ » . گفت : « دو قدم است و رسيدنى : يك‌قدم از دنيا برگير و يك‌قدم از عقبى ، و اينك رسيدى به مولى » .\r\nپرسيدند از فقر . گفت : « فقير آن است كه مستغنى است از ماسوى اللّه و ناظر است به اللّه » . و گفت : « معرفت عبارت است از ديدن اشيا و هلاك همه در معنى » . و\r\nگفت : « چون بنده به مقام معرفت رسد ، بر او وحى فرستند و سرّ او گنگ گردانند تا هيچ خاطر نيابد او را مگر خاطر حق » . و گفت : « خلق عظيم آن بود كه جفاء خلق در او اثر نكند . پس آنگاه خداى - تعالى - را شناخته باشد » . و گفت : « توكّل آن بود كه تا در شهر كسى را داند اولاتر از خود به خوردن ،\r\n\r\n","description":"","footnote":"","page_name":" 139 ","page_number":141},
  {"content":"\r\n\r\nنخورد » . و گفت : « اخلاص تصفيهء عمل است از شوائب كدورت » . و گفت : « زبان گويا هلاك دلهاى خاموش است » . و [ گفت : « گفت و گوى در علل بسته است و افعال در شرك ، و حق خالى است از جمله [ و 
  ] مستغنى . قال - اللّه تعالى :  وَ ما يُؤْمِنُ أَكْثَرُهُمْ بِاللَّهِ ، إِلَّا وَ هُمْ مُشْرِكُونَ  » . و گفت : « بصائر بينندگان و معارف عارفان و نور علماء ربّانى و طريق سابقان ناجى ازل و ابد و آنچه در ميان است ، از حدوث است ، امّا اين به چه دانند ؟ » لمن كان له قلب ، او القى السّمع و هو شهيد » و گفت : « در عالم رضا ، اژدهايى است كه آن را يقين خوانند ، كه اعمال هجده‌هزار عالم در كام او چون ذرّه‌يى است در بيابان » . و گفت : « ما همه‌سال در طلب بلاء او باشيم ، چون سلطانى كه دايم در طلب ولايت باشد » . و گفت : « خاطر حق آن است كه هيچ معارضه نتوان كرد آن را » . و گفت : « مريد در سايهء توبت خود است و مراد در سايهء عصمت » . و گفت : « مريد آن است كه سبقت دارد اجتهاد او بر مكشوفات او ، و مراد آن است كه مكشوفات او بر اجتهاد سابق است » . و گفت : « وقت مرد صدف درياى سينهء مرد است . فردا اين صدف‌ها را در صعيد قيامت بر زمين زنند » . و گفت : « دنيا بگذاشتن ، زهد نفس است و آخرت بگذاشتن ، زهد دل ؛ و ترك خود گفتن زهد جان » . و پرسيدند از صبر ، گفت : « آن است كه دست و پاى او ببرند و از دار در آويزند » . و عجب آن كه اين همه با او كردند !\r\nنقل است كه روزى شبلى را گفت : « يا با بكر ! دست برنه كه ما قصد كارى عظيم كرديم و سرگشتهء كارى شده‌ايم [ چنان كارى كه خود را كشتن در پيش داريم 
  ] » . چون خلق در كار او متحير شدند ، منكر بىقياس و مقرّ بىشمار پديد آمدند و كارهاى عجايب از او بديدند . زبان دراز كردند و سخن او به خليفه رسانيدند و جمله بر قتل او اتفاق كردند ، از آن كه مىگفت : « انا الحقّ » . گفتند : « بگو : هو الحقّ » . گفت : « بلى ! همه اوست . شما مىگوييد كه : گم شده است ؟ بلى كه حسين گم شده است . بحر محيط گم نشود و كم نگردد » . جنيد را\r\n\r\n","description":"","footnote":"","page_name":" 140 ","page_number":142},
  {"content":"\r\n\r\nگفتند : « اين سخن كه [ حسين 
  ] منصور مىگويد ، تأويلى\r\nدارد ؟ » . گفت : بگذاريد تا بكشند . كه روز تأويل نيست » . پس جماعتى از اهل علم بر وى خروج كردند و سخن او پيش معتصم تباه كردند و علىّ بن عيسى را كه وزير بود ، بر وى متغيّر گردانيدند . خليفه بفرمود تا او را به زندان بردند يك سال . امّا خلق مىرفتند و مسايل مىپرسيدند . بعد از آن خلق [ را 
  ] نيز از آمدن منع كردند . مدّت پنج ماه كس نرفت مگر يك‌بار ابن عطا و يك‌بار [ ابو 
  ] عبد اللّه خفيف - رحمهما اللّه - و يك‌بار ديگر ابن عطا كس فرستاد كه : « اى شيخ ! از اين كه گفتى عذرخواه تا خلاص يا بى » .\r\nحلّاج گفت : « كسى كه گفت ، گو : عذر خواه » . ابن عطا چون اين بشنيد ، بگريست و گفت :\r\n« ما خود چند يك حسين منصوريم ؟ » .\r\nنقل است كه شب اوّل كه او را حبس كردند ، بيامدند و او را در زندان نديدند و جملهء زندان بگشتند و كس را نديدند ؛ و شب دوّم نه او را ديدند و نه زندان را ؛ و شب سيّوم او را در زندان ديدند . گفتند : « شب اوّل كجا بودى ؟ و شب دوّم تو و زندان كجا بوديت ؟ » . گفت : « شب اوّل من در حضرت بودم ، از آن اينجا نبودم ؛ و شب دوّم حضرت اينجا بود ، از آن من و زندان هر دو غايب بوديم ؛ و شب سيّوم بازفرستادند مرا براى حفظ شريعت . بياييد و كار خود كنيد » .\r\nنقل است كه در شبانروزى در زندان هزار ركعت نماز كردى . گفتند : « چو مىگويى كه : من حقّم ، اين نماز كه مرا مىكنى ؟ » . گفت : « ما دانيم قدر ما ! » .\r\nنقل است كه در زندان سيصد كس بودند . چون شب در آمد ، گفت : « اى زندانيان ! شما را خلاص دهم » . گفتند : « چرا خود را نمىدهى ؟ » . گفت : « ما در بند خداونديم و پاس سلامت مىداريم . اگر خواهيم به يك اشارت همهء بندها بگشاييم » . پس به انگشت اشارت كرد . همهء بندها از هم فروريخت . ايشان گفتند : « اكنون كجا رويم ؟ كه در زندان بسته است » . اشارتى كرد ، رخنه‌ها پديد آمد . گفت : « اكنون سر خود گيريد » . گفتند : « تو نمىآيى ؟ » . گفت :\r\n« ما را با او سرّى است كه جز بر سر دار نمىتوان گفت » . ديگر روز گفتند : « زندانيان كجا\r\n\r\n","description":"","footnote":"","page_name":" 141 ","page_number":143},
  {"content":"\r\n\r\nرفتند ؟ » . گفت : « آزاد كردم » . گفتند : « تو چرا نرفتى ؟ » گفت : « حق را با ما عتابى است .\r\nنرفتيم » اين خبر به خليفه رسيد . گفت : « فتنه‌يى خواهد ساخت . او را بكشيد يا چوب زنيد تا از اين سخن بازگردد » . سيصد چوب بزدند . هر چند مىزدند ، آوازى فصيح مىآمد كه : « لا تخف يا بن منصور ! » . شيخ عبد الجليل صفّار گويد كه : « اعتقاد من در چوب‌زننده بيش از اعتقاد در حقّ حسين [ منصور 
  ] بود ، از آن كه تا آن مرد چه قوّت داشته است در شريعت ؟ كه چنان آواز صريح مىشنيد و دست او نمىلرزيد و هم چنان مىزد » . پس ديگر بار [ حسين را 
  ] ببردند تا بكشند . صدهزار آدمى گرد آمدند و او چشم گرد همه برمىگردانيد و مىگفت : حق ، حق ، حق ، انا الحقّ » .\r\nنقل است كه درويشى در آن ميان از او پرسيد كه : « عشق چيست ؟ » . گفت :\r\n« امروز بينى و فردا و پس فردا » . آن روزش بكشتند و ديگر روز بسوختند و سيّوم روزش به باد بردادند - يعنى عشق اين است - خادم در آن حال از وى وصيّتى خواست .\r\nگفت : « نفس را به چيزى كه كردنى بود مشغول دار و اگر نه او تو را به چيزى مشغول گرداند كه ناكردنى بود » . پسرش گفت : « مرا وصيّتى كن » . گفت : « چون جهانيان در اعمال كوشند ، تو در چيزى كوش كه ذرّه‌يى از آن به از هزار اعمال انس و جنّ بود ، و آن نيست الّا علم حقيقت » .\r\nپس در راه كه مىرفت ، مىخراميد ، دست‌اندازان و عيّاروار مىرفت با سيزده بند گران . گفتند : « اين خراميدن از چيست ؟ » . گفت : « زيرا كه به نحرگاه مىروم » و نعره مىزد و مىگفت : شعر :\r\n نديمى غير منسوب الى شىء من الحيف * سقانى مثل ما يشرب كفعل الضّيف بالضّيف \r\n فلمّا دارت الكأس ، دعا بالنّطع و السّيف * كذا من يشرب الرّاح مع التنّين بالصّيف \r\nگفت : حريف من منسوب نيست به چيزى از حيف . بداد مرا شرابى و بزرگ كرد مرا چنان كه مهمان ، مهمان را . پس\r\n\r\n","description":"","footnote":"","page_name":" 142 ","page_number":144},
  {"content":"\r\n\r\nچون دورى چند بگشت ، شمشير و نطع خواست . چنين باشد سزاى كسى كه با اژدها در تموز خمر كهن خورد .\r\nچون به زير طاقش بردند به باب الطّاق ، پاى بر نردبان نهاد . گفتند : « حال\r\nچيست ؟ » . گفت : « معراج مردان سر دار است » . و ميزرى در ميان داشت و طيلسانى بر دوش . دست برآورد و روى در قبله مناجات كرد و خواست آنچه خواست . پس بر سر دار شد . جماعت مريدان گفتند : « چه گويى در ما كه مريديم و آنها كه منكران‌اند و تو را سنگ خواهند زد ؟ » . گفت : « ايشان را دو ثواب است و شما را يكى . از آن كه شما را به من حسن‌الظّنّى بيش نيست ، و ايشان از قوّت توحيد به صلابت شريعت مىجنبند و توحيد در شرع اصل بود و حسن الظّنّ فرع » .\r\nنقل است كه در جوانى به زنى نگرسته بود . خادم را گفت : « هر كه چنان برنگرد ، چنين فرونگرد » .\r\nپس شبلى در مقابلهء او بايستاد و آواز داد كه « أ و لم ننهك عن العالمين ؟ » . و گفت : « ما التصوّف يا حلّاج ؟ » گفت : « كمترين اين است كه مىبينى » گفت : « بلندتر كدام است ؟ » . گفت : « تو را بدان راه نيست » .\r\nپس هر كسى سنگى مىانداختند . شبلى موافقت را گلى انداخت . حسين بن منصور آهى كرد . گفتند : « از اين همه سنگ چرا هيچ آه نكردى ؟ از گلى آه كردن چه سرّ است ؟ » . گفت : « از آن كه آنها نمىدانند ، معذورند . از او سختم مىآيد كه مىداند كه :\r\nنمىبايد انداخت » . پس دستش جدا كردند ، خنده‌يى بزد . گفتند : « خنده چيست ؟ » . گفت :\r\n« دست از آدمى بسته جدا كردن آسان است . مرد آن است كه دست صفات - كه كلاه همّت از تارك عرش در مىكشد - قطع كند » . پس پايهايش ببريدند . تبسّمى كرد و گفت :\r\n« بدين پاى سفر خاك مىكردم . قدمى ديگر دارم كه هم اكنون سفر هر دو عالم كند ؛ اگر توانيد ، آن قدم ببريد » . پس دو دست بريدهء خون‌آلود بر روى در ماليد و روى و ساعت را خون‌آلود كرد . گفتند : « چرا كردى ؟ » . گفت : « خون بسيار از من رفت . دانم كه رويم زرد شده باشد . شما پنداريد كه زردى روى من از ترس است . خون در روى ماليدم تا در چشم شما سرخ روى باشم\r\n\r\n","description":"","footnote":"","page_name":" 143 ","page_number":145},
  {"content":"\r\n\r\nكه گلگونهء مردان خون ايشان است » . گفتند : « اگر روى را به خون سرخ كردى ، ساعد را بارى چرا آلودى ؟ » . گفت : « وضو مىسازم » . گفتند : « چه وضو ؟ » . گفت : « ركعتان فى العشق ، لا يصحّ وضوؤهما الّا بالدّم » - در عشق دو ركعت است كه وضوء آن درست نيايد الّا به خون - پس چشمهاش بركندند . قيامتى از خلق برخاست و بعضى مىگريستند و بعضى سنگ مىانداختند . پس خواستند تا زبانش ببرند . گفت : « چندانى صبر كن كه سخنى بگويم » . روى سوى آسمان كرد و گفت : « الهى ! بر اين رنج كه از بهر تو مىدارند محرومشان مگردان ، و از اين دولتشان بىنصيب مكن .\r\nالحمد للّه كه دست و پاى من بريدند در راه تو ، و اگر سر از تن بازكنند ، در مشاهدهء جلال تو [ بر سر دار مىكنند 
  ] » . پس گوش و بينى ببريدند و سنگ روانه كردند .\r\nعجوزه‌يى پاره‌يى رگو در دست ، مىآمد . چون حسين را ديد گفت : « محكم زنيد اين حلّاجك رعنا را ، تا او را با سخن اسرار چه كار ؟ » .\r\nو آخرين سخن حسين اين بود كه : « حسب الواجد افراد الواحد [ له 
  ] » . پس اين آيت برخواند :  « يَسْتَعْجِلُ بِهَا الَّذِينَ لا يُؤْمِنُونَ بِها [ وَ الَّذِينَ آمَنُوا مُشْفِقُونَ مِنْها وَ يَعْلَمُونَ أَنَّهَا الْحَقُّ  » 
  ] . و اين آخرين كلام او بود . پس زبانش ببريدند و نماز شام بود كه سرش ببريدند . در ميان سر بريدن تبسّمى كرد و جان بداد . مردمان خروش كردند و حسين ، گوى قضا به پايان [ ميدان 
  ] رضا برد و از يك‌يك اندام [ او 
  ] آواز مىآمد كه « انا الحقّ » .\r\nروز ديگر گفتند : « اين فتنه بيش از آن خواهد بود كه در حال حيات » . پس او را بسوختند . از خاكستر او آواز « انا الحقّ » مىآمد ، و در وقت قتل هر خون كه از وى بر زمين مىآمد ، نقش « اللّه » ظاهر مىگشت .\r\nحسين بن منصور با خادم گفته بود كه : « چون خاكستر من در دجله اندازند ، آب قوّت گيرد چنان كه بغداد را بيم غرق باشد . آن ساعت خرقهء من به لب دجله بر ، تا آب قرار گيرد » . پس روز سيّوم ، خاكستر حسين را به آب دادند ، هم چنان آواز « انا الحقّ » مىآمد و آب قوّت گرفت . خادم خرقهء شيخ به لب دجله برد . آب باز قرار خود شد و خاكستر خاموش گشت . پس آن خاكستر را جمع كردند و دفن\r\n\r\n","description":"","footnote":"","page_name":" 144 ","page_number":146},
  {"content":"\r\n\r\nكردند ؛ و كس را از اهل طريقت اين فتوح نبود كه او را .\r\nبزرگى گفت : « اى اهل معنى ! بنگريد كه با [ حسين 
  ] منصور حلّاج چه كردند تا با مدعيان چه خواهند كرد ؟ » . عبّاسهء طوسى گفت كه : « فرداى قيامت در عرصات ، حسين منصور را به زنجير محكم بسته بيارند ، كه اگر گشاده بيارند ، جملهء قيامت را به هم\r\nبرزند » . بزرگى گفت : « آن شب تا روز زير آن دار نماز مىكردم . چون روز شد ، هاتفى آواز داد كه : اطلعناه على سرّ من اسرارنا ، فافشى سرّنا ، فهذا جزاء من يفشى سرّ الملوك » . او را اطلاع داديم بر سرّى از اسرار خود [ و او فاش كرد 
  ] . پس جزاء كسى كه سرّ ملوك فاش كند ، اين است .\r\nنقل است كه شبلى گفت : « آن شب به سر تربت او شدم و تا بامداد نماز كردم .\r\nسحرگاه مناجات كردم كه : الهى ! اين بندهء تو بود ، مؤمن و عارف و موحّد . اين بلا با او چرا كردى ؟ . خواب بر من غلبه كرد . قيامت را به خواب ديدم و خطاب از حق شنيدم كه :\r\nاين از آن با وى كردم كه سرّ ما با غير ما در ميان نهاد » .\r\nنقل است كه شبلى گفت : « او را به خواب ديدم . گفتم : خداى - تعالى - با اين قوم چه كرد ؟ گفت : هر دو جمع را بيامرزيد . آن كه بر من شفقت كرد ، مرا بدانست و از بهر حق شفقت كرد ؛ و آن كه عداوت كرد ، مرا ندانست و از بهر حق عداوت كرد . بر هر دو قوم [ رحمت كرد كه 
  ] هر دو قوم معذور بودند » .\r\nبزرگى به خوابش ديد ايستاده ، جامى در دست و سر بر تن نه . [ گفت : « اين چيست ؟ » 
  ] . گفت : « او جام به دست سر بريدگان مىدهد » .\r\nنقل است كه چون او را بر دار كردند . ابليس آمد و او را گفت : « يكى انا تو گفتى و يكى من . چون است كه از آن تو رحمت بار آورد و از آن من لعنت ؟ » . حسين گفت : « از آن كه تو انا به در خود بردى و من از در خود دور كردم . مرا رحمت آمد و تو را لعنت . تا بدانى كه منى كردن نيكو نيست و منى از خود دور كردن به غايت نيكوست » .\r\n\r\n","description":"","footnote":"","page_name":" 145 ","page_number":147},
  {"content":"\r\n . \r\n","description":"","footnote":"","page_name":" 146 ","page_number":148},
  {"content":"\r\n\r\nذكر متاخران از مشايخ كبار رحمة الله عليهم اجمعين\r\n\r\n","description":"","footnote":"","page_name":" 147 ","page_number":149},
  {"content":"\r\n\r\nآن سالك باديهء تجريد ، آن نقطهء دايرهء توحيد ، آن محتشم علم و عمل ، آن محترم حكم ازل ، آن صدّيق توكل و اخلاص ، قطب وقت ابراهيم خوّاص - رحمة اللّه عليه - يگانهء عهد بود و گزيدهء اولياء و بزرگوار عصر ؛ و در طريقت قدمى عظيم داشت و در حقيقت دمى شگرف ؛ و به همهء زبانها ممدوح بود ؛ و او را رئيس المتوكّلين گفته‌اند ، و قدم در توكّل به جايى رسانيده بود ، كه به بوى سيبى او باديه قطع كردى ؛ و بسيارى مشايخ را يافته بود و از اقران جنيد و نورى بود ؛ و صاحب تصنيف در معاملات و حقايق . و او را خوّاص از آن گفتند كه زنبيل بافتى . و باديه بر توكّل قطع كردى ، و او را گفتند : « از عجايب اسفار خود ما را چيزى بگوى » . گفت : « عجيب‌تر [ آن 
  ] بود كه : وقتى خضر از من صحبت خواست . من نخواستم در آن ساعت كه به دون حق كسى را در دل حظّ و مقدار باشد » . در توكّل يگانه بود و باريك فرا گرفتى و با اين‌همه هرگز سوزن و ريسمان و ركوه و مقراض از وى غايب نبودى . گفتند : « چرا دارى ؟ » . گفت : « زيرا كه اين مقدار در توكّل زيان نكند » .\r\nنقل است كه گفت : « در باديه همىشدم . كنيزكى را ديدم در غلبات وجد ، شورى در وى ، سر برهنه . گفتم : اى كنيزك ! سر بپوش . گفت : اى خوّاص ! چشم نگه دار . گفتم :\r\nمن عاشقم و عاشق چشم نپوشد ، اما خود بىاختيار چشم بر تو افتاد . كنيزك گفت : من مستم ، مست سر نپوشد . گفتم : از كدام شراب‌خانه مست شدى ؟ گفت : اى خوّاص ! زنهار دورم مىدارى ، هل فى الدّارين غير اللّه ؟ گفتم : اى كنيزك ! مصاحبت من خواهى ؟ گفت : اى خوّاص ! خام طمعى مكن ، كه از آن نيم كه مرد جويم » .\r\nنقل است كه پرسيدند از حقيقت ايمان . گفت : « اكنون اين جواب ندارم از آن كه هر چه گويم عبارت بود . مرا بايد كه به معاملت جواب گويم .\r\n\r\n","description":"","footnote":"","page_name":" 148 ","page_number":150},
  {"content":"\r\n\r\nاما من قصد مكّه دارم و تو نيز برين عزمى . در اين راه با من صحبت دار تا جواب مسئله خود بيابى » . مرد گفت :\r\n« چنان كردم . چون به باديه فرورفتيم ، هر روز دو قرص و دو شربت آب پديد آمدى .\r\nيكى به من دادى و يكى خود را نگه داشتى ، تا روزى در ميان باديه پيرى به ما رسيد .\r\nچون خوّاص را بديد ، از اسب فروآمد و يكديگر را بپرسيدند و زمانى سخن گفتند . پير برنشست و بازگشت . گفتم : اى شيخ ! اين پير كه بود ؟ گفت : جواب سؤال تو ! گفتم :\r\nچگونه ؟ گفت : آن خضر بود - عليه السلام - از من صحبت خواست . من اجابت نكردم .\r\nترسيدم كه توكّل برخيزد و اعتماد بر دون حق پديد آيد » .\r\nنقل است كه گفت : « وقتى خضر را ديدم - عليه السّلام - در باديه به صورت مرغى همىپريد . چون او را چنان ديدم ، سر در پيش انداختم تا توكّلم باطل نشود . او در حال نزديك من آمد . گفت : اگر در من نگرستى بر تو فرونيامدمى . و من بر او سلام نكردم ، كه تا نبايد كه توكّلم خلل گيرد » .\r\nو گفت : « وقتى در سفرى بودم . تشنه شدم چنان كه از تشنگى بيفتادم . يكى را ديدم كه آب بر روى من همىزد . چشم باز كردم . مردى را ديدم نيكوروى ، بر اسبى خنگ . مرا آب داد و گفت : در پس من نشين - و من به حجاز بودم - چون اندكى از روز بگذشت ، مرا گفت : چه مىبينى ؟ گفتم : مدينه ! گفت : فروآى و پيغامبر را - عليه السّلام - از من سلام كن » .\r\nگفت : « در باديه يك روز به درختى رسيدم كه آنجا آب بودى . شيرى ديدم عظيم ، روى به من نهاد . حكم حق را گردن نهادم . چون نزديك من رسيد ، مىلنگيد .\r\nبيامد و در پيش من بخفت ، و مىناليد . بنگريستم دست او آماس گرفته بود و خوره كرده . چوبى برگرفتم و دست او بشكافتم تا تهى شد از آنچه گرد آمده بود و خرقه‌يى بر وى بستم ؛ و برخاست و برفت . ساعتى بود ، مىآمد و بچهء خود را همىآورد ، و ايشان در گرد من همىگشتند و دنبال مىجنبانيدند و گرده‌يى آوردند و در پيش من نهادند » . نقل است كه وقتى با مريدى در بيابان مىرفت . آواز غرّيدن شير بخاست . مريد را رنگ از روى بشد ، درختى بجست و بر آنجا\r\n\r\n","description":"","footnote":"","page_name":" 149 ","page_number":151},
  {"content":"\r\n\r\nشد و همىلرزيد . خوّاص هم چنان ساكن سجّاده بيفگند و در نماز استاد . شير فرا رسيد ، دانست كه توقيع خاصّ دارد . چشم در او نهاد ، تا روز نظاره مىكرد و خوّاص به كار مشغول . پس چنان از آنجا برفت ، پشه‌يى او را بگزيد ، فرياد در گرفت . مريد گفت : « خواجه ! عجب كارى است ! دوش از شير نمىترسيدى . امروز از پشه‌يى فرياد مىكنى ؟ » . گفت : « زيرا كه دوش مرا از من ربوده بودند و امروز به خودم بازداده‌اند » .\r\nحامد اسود گفت : « با خوّاص در سفر بودم . به جائى رسيديم كه آنجا ماران بسيار بودند . ركوه بنهاد و بنشست . چون شب درآمد ، ماران برون آمدند . شيخ را آواز دادم و گفتم : خداى را ياد كن . هم چنان كرد ، ماران همه بازگشتند . برين حال هم آنجا شب بگذاشتم . چون روز روشن شد ، نگاه كردم مارى بر وطاى شيخ حلقه كرده بود . فروافتاد . گفتم : يا شيخ ! تو ندانستى ؟ گفت هرگز مرا شبى از دوش خوش‌تر نبوده است » .\r\nو يكى گفت : كژدمى ديدم بر دامن خوّاص همىرفت . خواستم تا او را بكشم .\r\nگفت : « دست ازو بدار كه همه چيزى را به ما حاجت بود و ما را به هيچ حاجت نيست » .\r\nنقل است كه گفت : « وقتى در باديه راه گم كردم . بسى برفتم و راه نيافتم . همچنان چند شبانروز به راه مىرفتم ، تا آخر آواز خروسى شنيدم . شاد گشتم و روى بدان جانب نهادم . آنجا شخصى ديدم . بدويد . مرا قفايى بزد چنان كه رنجور شدم . گفتم : خداوندا ! كسى كه بر تو توكل كند با وى اين كنند ؟ آوازى شنودم كه : تا توكل بر ما داشتى عزيز بودى ، اكنون توكل بر آواز خروس كردى . اكنون آن قفا بدان خوردى . همچنان رنجور همىرفتم . آوازى شنودم كه : خوّاص ! از اين رنجور شدى ؟ اينك ببين . بنگريستم سر آن قفا زننده را ديدم در پيش من انداخته » .\r\nو گفت : « وقتى در راه شام برنايى ديدم نيكوروى و پاكيزه لباس . مرا گفت :\r\nصحبت خواهى ؟ گفتم : مرا گرسنگى باشد . گفت : به گرسنگى با تو باشم . پس چهار روز با هم بوديم . فتوحى پديد آمد . گفتم . فراتر آ . گفت : اعتقاد من آن است كه : آنچه واسطه در ميان باشد نخورم . گفتم : يا غلام باريك آوردى ! گفت : يا ابراهيم ! ديوانگى مكن ، ناقد بصير است . از توكّل به دست تو هيچ\r\n\r\n","description":"","footnote":"","page_name":" 150 ","page_number":152},
  {"content":"\r\n\r\nنيست . پس گفت : كمترين توكل آن است كه چون وارد فاقه بر تو پديد آيد ، حيلتى نجويى جز بدان كه كفايت تو به دو است » .\r\nنقل است كه گفت : « وقتى نذر كردم كه باديه را بگذارم بىزاد و راحله . چون به باديه درآمدم ، جوانى بعد از من همىآمد و مرا بانگ همىكرد كه : السلام عليك يا شيخ ! بايستادم و جواب بازدادم . نگاه كردم : جوان ترسا بود . گفت : دستورى هست تا با تو صحبت دارم ؟ گفتم : آنجا كه من مىروم تو را راه نيست . در اين صحبت چه فايده يا بى ؟\r\nگفت : آخر بيابم و تبرّكى باشد . يك هفته همچنين برفتيم . روز هشتم گفت : يا زاهد حنيفى ! گستاخى كن با خداوند خويش كه گرسنه‌ام و چيزى بخواه » . خوّاص گفت :\r\n« گفتم : الهى ! به حق محمّد - عليه السّلام - كه مرا در پيش بيگانه خجل نگردانى و از غيب چيزى پديد آورى . در حال طبقى ديدم پرنان و ماهى بريان و رطب و كوزهء آب ، كه پديد آمد . هر دو بنشستيم و به كار برديم . چون هفت روز ديگر برفتيم ، روز هشتم به دو گفتم : اى راهب ! تو هم قدرت خويش بنماى كه گرسنه گشتم . جوان تكيه بر عصا زد و لب بجنبانيد . دو خوان پديد آمد ، پر ، آراسته به حلوا و ماهى و رطب ، و دو كوزهء آب . من متحير شدم . مرا گفت : اى زاهد ! بخور . من از خجالت نمىخوردم . گفت : بخور تا تو را بشارت دهم . گفتم : نخورم تا بشارتم ندهى . گفت : بشارت نخست آن است كه زنّار مىبرم . - پس زنار ببريد و گفت : اشهد ان لا إله الا اللّه و اشهد انّ محمدا رسول اللّه - و ديگر بشارت آن است كه گفتم : الهى به حقّ اين پير كه او را به نزديك تو قدرى هست و دين وى حق است ، طعام فرستى تا من در وى خجل نگردم ، و اين نيز به بركت تو بود .\r\nچون نان بخورديم و برفتيم تا مكّه ، او هم آنجا مجاور بنشست تا اجلش نزديك آمد » .\r\nو مريدى نقل كرد كه : « با خوّاص در باديه بودم . هفت روز بر يك حال همىرفتيم . چون روز هشتم بود ، ضعيف شديم . شيخ مرا گفت : كدام دوست‌تر دارى : آب يا طعام ؟ گفتم : آب . گفت : اينك از پس پشت است ، بخور . بازنگرستم . آبى ديدم چون شير تازه ، و بخوردم و طهارت كردم و او همىنگرست و آنجا نيامد . چون فارغ شدم\r\n\r\n","description":"","footnote":"","page_name":" 151 ","page_number":153},
  {"content":"\r\n\r\nخواستم كه پاره‌يى بردارم ، مرا گفت : دست بدار كه آن آب از آن نيست كه توان داشت » .\r\nو گفت : « وقتى در باديه راه گم كردم . شخصى ديدم . فراز آمد و سلام كرد و گفت : تو راه گم كرده‌اى ؟ گفتم : بلى ! گفت . راه به تو نمايم ، و گامى چند برفت از پيش ، و از چشم ناپديد شد . بنگرستم ، بر شاهراه بودم . پس از آن ديگر راه گم نكردم در سفر ، و گرسنگى و تشنگىام نبود » .\r\nو گفت وقتى در سفر بودم ، به ويرانى در شدم . شب بود . شيرى عظيم ديدم .\r\nبترسيدم سخت ! هاتفى آواز داد كه : مترس كه هفتاد هزار فرشته با تو است . تو را نگه مىدارند » .\r\nو گفت : « وقتى در راه مكّه شخصى ديدم عظيم منكر . گفتم : تو كيستى ؟ گفت : من پرىام . گفتم : كجا مىشوى ؟ گفت : به مكّه . گفتم : بىزاد و راحله ؟ گفت : از ما نيز كس بود كه بر توكل برود چنان كه از شما . گفتم : توكل چيست ؟ گفت : از خداى تعالى فراستدن » .\r\nو درويشى گفت : « از خوّاص صحبت خواستم . گفت : اميرى بايد از ما ، و فرمان‌بردارى ، اكنون تو چه خواهى ؟ امير تو باشى يا من ؟ گفتم : امير تو باش . گفت : اكنون تو از فرمان من قدم برون منه . گفتم : روا باشد . چون به منزل رسيديم ، گفت : بنشين . بنشستم .\r\nهوايى سرد بود . آب بركشيد و هيزم بياورد و آتش بركرد تا گرم شديم - و در راه هرگاه كه من قصد آن كردمى تا قيام نمايم ، مرا گفتى : شرط فرمان دار . چون شب درآمد ، باران عظيم باريدن گرفت ، شيخ مرقعهء خود بيرون كرد ، تا بامداد بر سر من ايستاده بود ، مرقّعه بر دو دست خود انداخته ، و من خجل بودم و به حكم شرط هيچ نمىتوانستم گفت . چون بامداد شد ، گفتم : امروز امير من باشم . گفت : صواب آيد . چون به منزل رسيديم ، او همان خدمت بر دست گرفت . گفتم : از فرمان امير بيرون مرو ! گفت : از فرمان امير بيرون رفتن آن باشد كه امير خود را خدمت فرمايى . هم بدين صفت با من صحبت داشت تا به مكّه .\r\nمن آنجا از شرم از او بگريختم تا به منا به من رسيد . گفت : بر تو باد اى پسر كه با دوستان صحبت چنان دارى كه من داشتم » .\r\nو گفت : « روزى به نواحى شام مىگذشتم . درختان نار ديدم . مرا آرزو كرد . اما صبر مىكردم و نخوردم ،\r\n\r\n","description":"","footnote":"","page_name":" 152 ","page_number":154},
  {"content":"\r\n\r\nكه انار ترش بود و من شيرين خواستم . پس به وادى رسيدم .\r\nيكى را ديدم دست و پاى نه ، ضعيف گشته و كرم در افتاده ، و زنبوران بر او گرد آمده او را مىگزيدند ، مرا بر وى شفقت آمد از بيچارگى او . چون به دو رسيدم ، گفتم : خواهى كه دعا كنم تا مگر از اين بلا برهى ؟ گفت : نه . گفتم : چرا . گفت : لانّ العافية اختيارى و البلاء اختياره و انا لا اختار اختيارى على اختياره - يعنى عافيت اختيار من است و بلا اختيار دوست . من اختيار خويش بر اختيار او اختيار نكنم - گفتم بارى اين زنبوران را از تو بازدارم . گفت : اى خوّاص ! آرزوى نار شيرين از خود دور دار . مرا چه رنجه مىدارى ؟ و خود را دل به سلامت خواه . مرا تندرست چه مىخواهى ؟ گفتم : به چه شناختى كه من خواصم ؟ گفت : هر كه او را داند هيچ بر وى پوشيده نماند . گفتم : حال تو با اين زنبوران چگونه است ؟ گفت : تا اين زنبوران مىگزند و كرمانم مىخورند ، خوش است » .\r\nو گفت : « وقتى در باديه يكى را ديدم . گفتم : از كجا مىآيى ؟ گفت : از بلاساغون . گفتم به چه كار آمده‌اى ؟ گفت لقمه‌يى در دهن مىكردم . دستم آلوده شده است . آمده‌ام تا به آب‌زمزم بشويم . گفتم چه عزم دارى ؟ گفت : آن كه شب را بازگردم و جامهء خواب مادر راست كنم » .\r\nو گفت : « وقتى شنودم كه در روم راهبى هفتاد سال است تا در ديرى است ، به حكم رهبانيّت نشسته . گفتم : اى عجب ! شرط رهبانيّت چهل سال است . قصد او كردم .\r\nچون نزديك او رسيدم ، دريچه باز كرد و گفت : يا ابراهيم ! به چه آمده‌اى كه اينجا من ننشسته‌ام به رهبانى . كه من سگى دارم كه در خلق مىافتد . اكنون در اينجا نشسته‌ام و سگ‌بانى مىكنم و شرّ از خلق بازمىدارم و الّا من نه آنم كه تو پنداشته‌اى . چون اين سخن بشنيدم ، گفتم : الهى ! قادرى كه در عين ضلالت بنده‌يى را طريق صواب دهى . مرا گفت : اى ابراهيم ! چند مردمان را طلبى ؟ برو و خود را طلب و چون يافتى پاسبان خود باش ، كه هر روز اين هوا سيصد و شصت گونه لباس الهيّت درپوشد ، و بنده را به ضلالت دعوت كند » .\r\nنقل است كه ممشاد شبى برخاست ، نه به وقت و باز بخفت ، خوابش نمىبرد .\r\nطهارت كرد\r\n\r\n","description":"","footnote":"","page_name":" 153 ","page_number":155},
  {"content":"\r\n\r\nو دو ركعت نماز كرد و بخفت ، هم خوابش نمىبرد . گفت : يا ربّ ! مرا چه مىشود ؟ به دلش درآمد كه : برخيز و بيرون رو - و برفى عظيم بود - در ميان برف مىرفت تا از شهر بيرون شد . تلى بود كه هر كه توبه كردى آنجا رفتى . بر آن تل شد .\r\nابراهيم را ديد بر آن تل نشسته ، پيراهنى كوتاه پوشيده و برف گرداگرد او مىگداخت و خشك مىشد . پس گفت : « اى ممشاد ! دست به من ده . دست به دو دادم . دستم عرق كرد ، از حرارت دست او ، و بيتى تازى برخواند » .\r\nابو الحسن علوى مريد خوّاص بود . گفت : « شبى مرا گفت : به جايى خواهم رفت .\r\nبا من مساعدت مىكنى ؟ گفتم : تا به خانه شوم و نعلين در پاى كنم . چون به خانه شدم خايگينه ساخته بودند . پاره‌يى بخوردم و بازگشتم تا به دو رسيدم ، آبى پيش آمد . پاى بر آب نهاد و برفت . من نيز پاى فرونهادم . به آب فرورفتم . شيخ روى از پس كرد ، گفت : تو خايگينه بر پاى بسته‌اى . گفتم : ندانم كدام ازين دو عجب‌تر ؟ بر روى آب رفتن يا سرّ من بدانستن ؟ » .\r\nنقل است كه گفت : « وقتى در باديه بودم . به غايت گرسنه شدم . اعرابىاى پيش من آمد و گفت : اى فراخ شكم اين چيست كه تو مىكنى ؟ گفتم : آخر چندين روز است كه هيچ نخورده‌ام . گفت : تو نمىدانى كه دعوى ، پردهء مدعيان به درد ؟ تو را با توكل چه كار ؟ » .\r\nو گفت : « يك‌بار نزديك رى رسيدم و گرسنه بودم . در دلم آمد كه : چون اينجا برسم ، معارف شهر مرا طعامها آورند . پس در راه مىشدم . منكرى ديدم . احتساب كردم . بدان سبب بسيارم بزدند . گفتم : با چنين جوعى اين ضرب در خور بود ؟ به سرّم ندا كردند كه : به يك تمنّا كه با خود كردى كه چون به شهر برسم مرا مراعات كنند و طعام آورند تا بخورم ، اين بخوردى ! گفتم : الهى ! من توكل بر تو كردم . آوازى آمد كه : سبحان آن خدايى كه روى زمين از متوكلان پاك گردانيد . انديشهء طعام معارف رى و آنگاه توكل ؟ » .\r\nنقل است كه : وقتى خوّاص در كار خود متحير شد . به صحرايى بيرون رفت .\r\nخرماستانى ديد و آبى روان . آنجا مقام كرد ، و از برگ خرما زنبيل مىبافت و در آن آب مىانداخت . چهار روز همين مىكرد . بعد از اين گفت :\r\n\r\n","description":"","footnote":"","page_name":" 154 ","page_number":156},
  {"content":"\r\n\r\n« اكنون بر اثر اين زنبيلها بروم تا خود چه بينم ؟ و حق را در اين چه تعبيه است ؟ مىرفتم تا پيرزنى را ديدم بر لب آب نشسته ، مىگريست . گفتم : چه بوده است ؟ گفت : پنج يتيم دارم و هيچ ندارم . روزى دو سه بر كنار اين آب بودم . آب هر روز زنبيلى چند بياوردى . آن بفروختمى و بر يتيمان خرج كردمى . امروز نمىآرد . بدان سبب گريانم . امروز چه خوريم ؟ » . خوّاص گفت :\r\n« خانهء خود را به من نماى » . بنمود . خوّاص گفت : « اكنون دل فارغ دار كه تا زنده‌ام آن چه توانم از اسباب تو راست دارم » .\r\nو گفت : « وقتى طلب معاش خود از حلال مىكردم . دام در دريا انداختم . ماهيى بگرفتم . هاتفى آواز داد كه : ايشان را از ذكر ما بازمىدارى . معاش ديگر نمىيابى ؟\r\nايشان از ذكر ما برگشته بودند ، كه تو ايشان را همى كشتى » . گفت : « دام بينداختم و دست از كار نيز بداشتم » .\r\nنقل است كه گفت : « مرا از خداى عمر ابدى مىبايد در دنيا ، تا همهء خلق در نعمت بهشت مشغول شوند و حق را فراموش كنند و من در بلاء دنيا به حفظ آداب شريعت قيام مىنمايم و حق را ياد مىكنم » . و گفت : « هيچ‌چيز نبود كه در چشم من صعب نمود ، الا با او راه گرفتم » .\r\nو گفتى : « دستى فارغ و دل ساكن ، و هرجا كه خواهى مىشو » . و گفت : « هر كه حق را بشناسد به وفاء عهد ، لازم بود آن شناخت را كه آرام گيرد با خداى - تعالى - و اعتماد كند بر وى » و گفت : « عالمى بسيارى روايت نيست . عالم آن است كه متابعت علم كند و بدان كار كند و اقتدا به سنّتها كند و اگر چه علم او اندك بود » . و گفت : « علم به جملگى در دو كلمه مجتمع است : يكى آنكه خداى - تعالى - انديشهء آنچه از دل تو برداشته است در آن تكلف نكنى ، و ديگر آنچه تو را مىبايد كرد و بر تو فريضه است آن را ضايع نگردانى » . و گفت : « هر كه اشارت كند به خداى و سكونت گيرد با غير ، حق - تعالى - او را مبتلا گرداند ، و اگر از آن با خدا گردد هر بلا كه دارد از او دور كند ، و اگر با غير او سكونت او دايم شود ، حق - تعالى - رحمت از دل خلق ببرد و لباس طمع در او بپوشد ،\r\n\r\n","description":"","footnote":"","page_name":" 155 ","page_number":157},
  {"content":"\r\n\r\nتا پيوسته خلق را مطالبت مىكند و خلق را بر او رحمت و شفقت نبود ، تا كارش به جايى رسد كه حيات او به سختى و ناكامى بود و مرگ او به دشوارى و حيرت و رنج و بلا ، و آخرت او پشيمانى و تأسّف » . و گفت : « هر كه چنان بود كه دنيا بر او بگريد ، آخرت بر او خندان بود ، و هر كه ترك شهوت كند و آن [ را 
  ] در دل خود عوض نيابد ، در آن ترك ، كاذب بوده باشد » . و گفت : « هرگه توكل در خويش درست آيد ، در غير نيز درست\r\nآيد » . و گفت : « توكل چيست ؟ ثبات در پيش محيى الاموات » .\r\nو گفت : « صبر ثبات است بر احكام كتاب و سنّت » . و گفت : « مراعات ، مراقبت آرد و مراقبت اخلاص سرّ و علانيه » . و گفت : « محبت محو ارادت است و احتراق جملهء صفت بشريت و حاجات » . و گفت : « داروى دل پنج چيز است : قرآن خواندن و اندر او نگاه كردن ، و شكم تهى داشتن و قيام شب و تضرع كردن به وقت سحرگاه ، و با نيكان نشستن » . و گفت : « اين حديث در تضرع سحرگاه جويند ، اگر آنجا نيابند هيچ جاى ديگر نجويند كه نيابند » .\r\nنقل است كه بر سينهء خويش مىزد و مىگفت : « وا شوقاه به كسى كه مرا ديد و من او را نديدم » . نقل است كه از او پرسيدند كه : « تو از كجا مىخورى ؟ » . گفت : « از آنجا كه طفل در شكم مادر خورد و از آنجا كه ماهى خورد در دريا و وحوش در صحرا . قال اللّه تعالى - و يرزقه من حيث لا يحتسب » .\r\nپرسيدند كه : « متوكل را طمع بود ؟ » . گفت : « از آنجا كه طبع است ، خاطرها درآيد و ليكن زيان ندارد . زيرا كه او را قوّت بود بر بيفكندن طمع ، به نوميدى از آنچه در دست مردمان است » .\r\nو گفته‌اند كه در آخر عمر مبطون گشت . در جامع رى يك شبانروز شصت بار غسل كرده بود و به هر بارى كه غسل كردى دو ركعت نماز كردى ، باز به قضا بيامدى .\r\nيكى در آن حال از او پرسيد كه : « هيچت آرزو مىكند ؟ » . گفت : « پاره‌يى جگر بريان » .\r\nپس آخر در ميان آب غسل كرد و جان بداد . او را به خانه بردند . بزرگى درآمد . پاره‌يى نان ديد در زير بالين او . گفت : « اگر اين پارهء\r\n\r\n","description":"","footnote":"","page_name":" 156 ","page_number":158},
  {"content":"\r\n\r\nنان نديدمى ، بر او نماز نكردمى ، كه نشان آن بودى كه هم در آن توكل بمرده است و از آنجا عبور نكرده است . مرد بايد كه بر هيچ صفت نايستد تا رونده باشد ، و نه در توكل مقام كند و نه در صفت دگر ، كه ايستادن روى ندارد » .\r\nيكى از مشايخ او را به خواب ديد . گفت : « خداى - تعالى - با تو چه كرد ؟ » . گفت :\r\n« اگر چه عبادت بسيار كردم و طريق توكل سپردم و چون از دنيا برفتم با طهارت وضو رفتم ، به هر عبادت كه كرده بودم ، ثواب مىدادند . اما به سبب طهارت مرا به منزلى فروآوردند كه وراى آن همهء درجات بهشت بود . پس ندا كردند كه : يا ابراهيم ! اين زيادتى مكرمت كه با تو كرديم ، از آن بود كه پاك به حضرت ما آمدى . پاكان را درين درگاه محل و مرتبه‌يى عظيم است » . رحمة اللّه عليه .\r\n\r\n74 - 2 ذكر شيخ ممشاد دينورى ، رحمة اللّه عليه\r\nآن ستودهء رجال ، آن ربودهء جلال ، آن صاحب دولت زمانه ، آن عالىهمّت يگانه ، آن مجرّد شده از كينه‌ورى ، شيخ وقت ممشاد دينورى - [ رحمة اللّه عليه 
  ] - پير عهد بود و يگانهء روزگار و ستوده به همه كمالى و برگزيده به همه خصالى ، و در رياضت و خدمت و مشاهدت و حرمت آيتى بود ، و پيوسته در خانقاه بسته داشتى . چون مسافر به در خانقاه رسيدى ، او در پس درآمدى و گفتى : « مسافرى يا مقيم ؟ اگر مقيمى درآى ، و اگر مسافرى اين خانقاه جاى تو نيست ، كه روزى چند بباشى و ما با تو خوى كنيم ، آنگاه به روى ، و ما را در فراق تو طاقت نبود » .\r\nوقتى مردى به نزديك او آمد و گفت : « دعائى در كار من كن » . گفت : « برو به كوى خدا شو تا به دعاى ممشادت حاجت نبود » . مرد گفت : « يا شيخ ! كوى خدا كجا است ؟ » .\r\nگفت : « آنجا كه تو نباشى » . مرد برفت و از ميان خلق عزلت گرفت و دولت او را دريافت و هم‌نشين سعادت گشت و با حق آرام گرفت تا چنان شد كه وقتى [ سيلى 
  ] عظيم آمد ، به دينور رسيد . خلق همه روى به صومعهء ممشاد نهادند . در آن ميان آن جوانمرد را ديدند مىآمد و سجاده بر روى\r\n\r\n","description":"","footnote":"","page_name":" 157 ","page_number":159},
  {"content":"\r\n\r\nآب افگنده و آب او را مىآورد . چون ممشاد او را بديد گفت : « اين چه حالت است ؟ » . جوانمرد گفت : « مرا اين دادى و مىپرسى ؟ اينك حق تعالى - مرا از دعاء ممشاد و غير او مستغنى گردانيد و بدين جا رسانيد كه مىبينى » .\r\nنقل است كه گفت : « چون دانستم كه كارهاى درويشان همه حقيقت باشد ديگر با هيچ درويشى مزاح نكردم ، كه وقتى درويشى نزديك ما آمد و گفت : ايّها الشيخ ! مىخواهم كه مرا عصيده‌يى كنى ، ناگاه بر زبانم برفت كه : ارادت و عصيده ؟ روى به باديه نهاد ، و همين مىگفت تا در همان بمرد » .\r\nنقل است كه گفت : « مرا وامى بود و من بدان مشغول‌دل بودم . به خواب ديدم كه كسى مىگفت : يا بخيل ! اين مقدار كه فراستدى بر ماست . تو خوش فراگير و مترس ، بر تو فراستدن و بر ما دادن ! بعد از آن با هيچ قصاب و بقال شمار نكردم » .\r\nو او را كلماتى عالى است و سخن اوست كه گفت : « اصنام مختلف‌اند . بعضى را از خلق ، بت نفس اوست و بعضى را فرزند او و بعضى را مال او و بعضى را زن او و بعضى را حرمت او و بعضى را نماز و روزه و زكات او و حال او ، و بت بسيار است . هر يكى از خلق بستهء بتىاند از اين بتان ، و فرار از اين بتان هيچ‌كس را نيست مگر آن را كه نبيند نفس خويش را حال و محل ، و هيچ اعتمادش نبود بر افعال خويش . شكر نگويد ، بل كه چنان بايد كه هر چه از او ظاهر شود از خير و شر ، بدان از نفس خويش راضى نبود و ملامت‌كنندهء خويش بود » .\r\nو گفت : « ادب به جا آوردن مريد حرمت پيران بود و نگاهداشتن خدمت برادران و از سبب‌ها بيرون آمدن و آداب شرع بر خويشتن نگاهداشتن » . و گفت : « هرگز در نزديكى پيرى نشدم ، الا از حال خويش خالى شده ، و منتظر بركات او مىبودم تا چه درآيد ؟ » . و گفت : « هر كه پيش پيرى شود براى خطر خويش ، منقطع ماند از كرامات در نشست با او » .\r\nو سخن اوست كه گفت : « در صحبت اهل صلاح ، صلاح دل پديد آيد ، و در صحبت اهل فساد ، فساد دل\r\n\r\n","description":"","footnote":"","page_name":" 158 ","page_number":160},
  {"content":"\r\n\r\nظاهر شود » . و گفت : « اسباب علائق است و تعويق موانع اسباب به مسبوق قضا فراغت . و نيكوترين حال مردان آن است كه كسى ، افتاده بود از نفس او ديد خلق ، و اعتماد كرده بود در جمله كارها بر خداى ، تعالى » . و گفت : فراغت دل در خالى بودن است از آنچه اهل دنيا دست در او زده‌اند از فضول دنيا » . و گفت : « اگر حكمت اولين و آخرين جمع كنى و دعوى كنى به جمله احوال سادات اوليا ، هرگز به درجهء عارفان نرسى ، تا سرّ تو ساكن نشود به خداى - تعالى - و استوارى در تو پديد نيايد بر آنچه خداى - تعالى - ضمان كرده است تو را » . و گفت : « جملهء معرفت صدق افتقار [ است 
  ] به خداى ، تعالى » . و گفت : « معرفت به سه وجه حاصل شود : يكى به تفكر در امور كه : چگونه آن را تدبير كرده است ؟ و ديگر در مقادير كه چگونه آن را تقدير كرده است ؟ و در خلق [ كه 
  ] چگونه آن را آفريده است ؟ » . اگر كسى شرح اين سه كلمات بازدهد مجلدى برآيد ، اما اين كتاب جاى آن نيست .\r\nو گفت : « جمع آن است كه خلق را جمع گردانيد در توحيد و تفرقه آن است كه در شريعتشان متفرّق گردانيد » . و گفت : « طريق حق بعيد است و صبر بر آن شديد » . و گفت :\r\n« حكما كه حكمت يافتند به خاموشى يافتند و تفكر » . و گفت : « ارواح انبياء در حال كشف و مشاهده‌اند ، و ارواح صدّيقان در قربت و اطلاع » . و گفت : « تصوّف صفاء اسرار است و عمل كردن بدانچه رضاء جبّار است و صحبت داشتن با خلق ، بىاختيار » . و گفت : « تصوّف توانگرى نمودن است و مجهولى گزيدن كه خلق نداند ، و دست به داشتن چيزى كه به كار نيايد » . و گفت : « توكل وداع كردن طمع است از هر چه طبع و دل و نفس بدان ميل كند » .\r\nاز او پرسيدند كه : « درويش گرسنه شود ، چه كند ؟ » . گفت : « نماز كند » . گفتند :\r\n« اگر قوّت ندارد » . گفت : « بخسبد » . گفتند : « اگر نتواند خفت » . گفت : « حق - تعالى - درويش را از اين سه چيز خالى ندارد يا قوّت يا غذا يا اجل » .\r\nو چون وفاتش نزديك رسيد ، گفتند : « آخر علت تو چگونه است ؟ » . گفت : « علت را از من پرسيد ؟ » . گفتند : « بگو : لا إله الا اللّه » .\r\n\r\n","description":"","footnote":"","page_name":" 159 ","page_number":161},
  {"content":"\r\n\r\nروى به ديوار كرد و گفت همگى من به تو فانى شد . جزاء آن كسى كه تو را دوست دارد اين بود ؟ » . يكى گفت : « خداى - تعالى - با تو چه كرد ؟ » گفت : « سى سال است تا بهشت بر من عرضه مىكند در آنجا ننگرسته‌ام » .\r\nگفتند : « دل خويش چگونه مىيابى ؟ » . گفت : « سى سال است تا دل خويش را گم كرده‌ام و خواسته‌ام تا بازيابم ، نيافتم . چون درين مدت بازنيافته‌ام درين حال كه جملهء صدّيقان دل گم كنند من چگونه بازخواهم‌يافت ؟ » . اين بگفت و جان تسليم كرد . رحمة اللّه عليه .\r\n\r\n75 - 3 ذكر شيخ ابو بكر شبلى ، رحمة اللّه عليه\r\nآن غرق بحر دولت ، آن برق ابر عزّت ، آن گردن‌شكن مدّعيان ، آن سرافراز متّقيان ، آن پرتو از عالم حسى و عقلى ، شيخ وقت ابو بكر شبلى - رحمة اللّه عليه - از كبار و اجلّهء مشايخ بود و از معتبران و محتشمان طريقت ؛ و سيّد قوم و امام اهل تصوّف و وحيد عصر ، و به حال و علم بىهمتا ، و نكت و اشارات و رموز و عبارات و رياضات و كرامات او بيش از آن است كه در حدّ حصر و احصاء آيد . جملهء مشايخ عصر را ديده بود و در علوم طريقت يگانه ، و احاديث بسى نوشته بود و شنوده ، و فقيه به مذهب مالك و مالكى مذهب ؛ و حجّتى بود بر خلق خداى . كه آنچه او كرد به همه نوعى ، به صفت درنيايد ، و آنچه او كشيد در عبارت نگنجد . از اوّل تا آخر مردانه بود و هرگز فتورى و ضعفى به حال او راه نيافت ، و شدّت لهب شوق او به هيچ آرام نگرفت . چهل قوصره از احاديث برخوانده بود . و گفت : « سى سال فقه و حديث خواندم تا آفتابم از سينه برآمد .\r\nپس به درگاه آن استادان شدم كه هاتوا فقه اللّه - بياييد و از علم اللّه چيزى بازگوييد - كس چيزى ندانست گفت ، كه نشان چيز از چيزى بود ، از غيب هيچ نشان نبود . عجب حديثى بدانستم كه شما در شب مدلهم‌ايد و ما در صبح ظاهر . شكر بكرديم و ولايت به دزد سپرديم تا كرد با ما آن چه كرد » .\r\nو از جهّال زمانه بسيار رنج كشيد و در رد و قبول\r\n\r\n","description":"","footnote":"","page_name":" 160 ","page_number":162},
  {"content":"\r\n\r\nو غوغاى خلق بمانده بود و پيوسته قصد او كردندى تا او را هلاك كنند چنان كه حسين منصور را كه بعضى از سخنان او طرفى با حسين داشت . و ابتداء واقعهء او در آن بود كه امير دماوند بود ، از بغداد او را نامه‌يى رسيد . با امير رى ، او با جمعى به حضرت خليفهء بغداد رفتند و خلعت خليفه بستدند . چون بازمىگشتند ، مگر امير را عطسه‌يى آمد . به آستين جامهء خلعت ، دهن و بينى پاك كرد . اين سخن به خليفه گفتند كه : چنين كرد . خليفه بفرمود تا خلعتش بركشيدند و قفايش بزدند و از عمل امارتش معزول كردند . شبلى از آن منتبه شد . انديشه كرد كه : « كسى كه خلعت مخلوقى را دستمال مىكند مستحقّ عزل و استخفاف مىگردد و خلعت ولايت بر او زوال مىآيد . پس آن‌كس كه خلعت پادشاه عالم را دستمال كند ، تا با او چه كنند ؟ » . در حال به خدمت خليفه آمد . گفت : « چه بود ؟ » . گفت : « ايّها الامير ! تو كه مخلوقى ، مىنپسندى كه با خلعت تو بىادبى كنند و معلوم است كه قدر خلعت تو چند بود . پادشاه عالم مرا خلعتى داده است از دوستى و معرفت خويش ، كه هرگز كى پسندد كه من آن را به خدمت مخلوقى دستمال كنم ؟ پس برون آمد و به مجلس خير نسّاج شد و واقعه به دو فروآمد . خير او را نزديك جنيد فرستاد . پس شبلى پيش جنيد آمد و گفت : « گوهر آشنائى بر تو نشان مىدهند . يا ببخش يا به فروش » . جنيد گفت : « اگر بفروشم تو را بهاء آن نبود ، و اگر بخشم آسان به دست آورده باشى ، قدرش ندانى . همچون من قدم از فرق ساز و خود را در اين دريا درانداز ، تا به صبر و انتظار گوهرت به دست آيد » . پس شبلى گفت : « اكنون چه كنم ؟ » . گفت : « برو يك سال كبريت‌فروشى كن » . چنان كرد . چون يك سال برآمد ، گفت : « در اين كار شهرتى و تجارتى درست . برو و يك سال دريوزه كن ، چنان كه به چيزى ديگر مشغول نگردى » . چنان كرد تا سر سال را ، كه در همهء بغداد بگشت و كس او را چيزى نداد . بازآمد و با جنيد بگفت . او گفت : « اكنون قيمت خود بدانكه ، تو مر خلق را به هيچ نيرزى . دل در ايشان مبند و ايشان را به هيچ برمگير » .\r\nآنگاه گفت : « تو روزى چند حاجب بوده‌اى و روزى چند اميرى\r\n\r\n","description":"","footnote":"","page_name":" 161 ","page_number":163},
  {"content":"\r\n\r\nكرده‌اى . بدان ولايت رو و از ايشان بحلى بخواه » . بيامد و به يك‌يك خانه در رفت . تا همه بگرديد . يك مظلمه ماندش . خداوند او را نيافت تا گفت : « به نيّت آن صدهزار درم بازدادم ، هنوز دلم قرار نمىگرفت » . چهار سال در اين روزگار شد . پس به جنيد بازآمد . و گفت : « هنوز در تو چيزى از جاه مانده است . برو و يك سال ديگر گدايى كن » . گفت : « هر روز گدايى مىكردم و به دو مىبردم . او آن همه به درويشان مىداد ، و شب مرا گرسنه همىداشت .\r\nچون سالى برآمد ، گفت : اكنون تو را به صحبت راه دهم ، ليكن به يك شرط كه : خادم اصحاب تو باشى . پس يك سال اصحاب را خدمت كردم تا مرا گفت : يا ابا بكر ! اكنون حال نفس تو به نزديك تو چيست ؟ گفتم : من كمترين خلق خداى مىبينم خود را . جنيد گفت : اكنون ايمانت درست شد » تا حالت بدانجا رسيد تا آستين پرشكر مىكرد و هر كجا كه كودكى مىديد در دهانش مىنهاد كه : بگو : اللّه . پس آستين پردرم‌ودينار كرد و گفت : « هر كه يك‌بار اللّه مىگويد دهانش پرزر مىكنم » . بعد از آن غيرت در او بجنبيد ، تيغى بركشيد كه : « هر كه نام اللّه برد ، بدين تيغ سرش را بيندازم » . گفتند : « پيش از اين شكر و زر مىدادى ، اكنون سر مىاندازى ؟ » . گفت : « مىپنداشتم كه ايشان او را از سر حقيقتى و معرفتى ياد مىكنند . اكنون معلوم شد كه از سر غفلت و عادت مىگويند ، و من روا ندارم كه بر زبان آلوده او را ياد كنند » . پس مىرفتى و هر كجا كه مىديدى نام اللّه بر آنجا نقش همىكردى ، تا ناگاه آوازى شنود كه : « تا كى گرد اسم گردى ؟ اگر مرد طالبى قدم در طلب مسمّى زن » . اين سخن بر جان او كار كرد چنان كه قرار و آرام از او برفت .\r\nچندان عشق قوّت گرفت و شور غالب گشت كه برفت و خويشتن را در دجله انداخت ، دجله موجى برآورد و او را بر كنار افگند . بعد از آن خويشتن را در آتش افكند . آتش در او عمل نكرد . جايى كه شيران گرسنه بودند ، خويشتن را در پيش ايشان انداخت ، همه از او برميدند . خويشتن از سر كوهى فروگردانيد ، باد او را برگرفت و بر زمين نشاند . شبلى را بى\r\n\r\n","description":"","footnote":"","page_name":" 162 ","page_number":164},
  {"content":"\r\n\r\nقرارى يكى به هزار شد . فرياد برآورد : « ويل لمن لا يقبله الماء و لا النّار و لا السّباع و لا الجبال » . هاتفى آواز داد كه : « من كان مقبول الحقّ لا يقبله غيره » . چنان شد [ كه 
  ] در سلسله و بندش كشيدند و به بيمارستانش ببردند . قومى در پيش او آمدند و گفتند : اين ديوانه است . او گفت : « من به نزديك شما ديوانه‌ام و شما هشيار ؟ حق - تعالى ديوانگى من و هشيارى شما زيادت كناد ، تا به سبب آن ديوانگى مرا قربت بر قربت بيفزايد و به سبب آن هشيارى بعدتان بر بعد بيفزايد » . پس خليفه كسى فرستاد كه تعهّد او بكند . بيامدند ، و به ستم ، دارو به گلويش فرومىكردند . شبلى همىگفت : شما خود را رنجه مداريد ، كه اين نه از آن درد است كه به دارو درمان پذيرد » . روزى جمعى پيش [ او 
  ] رفتند و او در بند بود . گفت : « شما كيستيد ؟ » . گفتند : « دوستان تو » . سنگ در ايشان انداختن گرفت . همه بگريختند . او گفت : « اى دروغ زنان ! دوستان به سنگى چند از دوست خود مىگريزند ؟ معلوم شد كه دوست خوديد نه دوست من » .\r\nنقل است كه وقتى او را ديدند پاره‌يى آتش بر كف نهاده ، مىدويد . گفتند : « تا كجا ؟ » . گفت : « مىدوم تا آتش در كعبه زنم ، تا خلق با خداى كعبه پردازند » .\r\nو يك روز چوبى در دست داشت هر دو سر آتش در گرفته . گفتند : « چه خواهى كرد ؟ » . گفت : « مىروم تا به يك سر اين دوزخ را بسوزم و به يك سر بهشت را ، تا خلق را پرواى خدا پديد آيد » .\r\nنقل است كه يك‌بار چند شبانروز در زير درختى رقص مىكرد و مىگفت :\r\n« هو ! هو ! » . گفتند : « اين چه حالت است ؟ » . گفت : « اين فاخته بر اين درخت مىگويد :\r\nكوكو ! من نيز موافقت او را مىگويم : هوهو » و چنين گويند : تا شبلى خاموش نشد ، فاخته خاموش نشد .\r\nنقل است كه يك‌بار به سنگ پاى او بشكستند . هر قطره خون كه از وى بر زمين مىچكيد ، نقش « اللّه » مىشد .\r\nنقل است كه يك‌بار به عيد سه روز مانده بود . شبلى جوالى سرخ كرد ، و به سر فروافگند و پاره‌يى نان در دهان نهاد و پاره‌يى كنب بر ميان بست و مىگشت و مىگفت :\r\n« هر كه را جامه نايافته بود به عيد ، اين كند » .\r\nو گفت : « فرج زنان را ، اگر به نه ماه نزايند به سالى بزايند ، و فرج\r\n\r\n","description":"","footnote":"","page_name":" 163 ","page_number":165},
  {"content":"\r\n\r\nدكان داران را كه هر يكى را به چيزى مشغول كرده‌اند ، فرج صوفيان بر سر سجاده و مرقع و استنجا و استبرا را ؛ و شبلى از همه چنين دست تهى » .\r\nيك‌بار در عيد جامهء سياه پوشيده بود و نوحه مىكرد . گفتند : « امروز عيد است ، تو را جامه چرا سياه است ؟ » . گفت : « از غفلت خلق از خدا » . و او خود در ابتدا ، قباى سياه داشت ، تا آنگاه‌كه پرتو جمال اين حديث بر وى افتاد ، جامهء سياه بيرون كرد و مرقّع درپوشيد . گفتند : « تو را بدينجا چه رسانيد ؟ » . گفت : « سياهى بر سياهى تا ما در ميان فروشديم » .\r\nنقل است كه به اوّل كه مجاهده بر دست گرفت ، سالهاى دراز شب نمك در چشم كشيدى تا در خواب نشود ، و گويند كه : هفت من نمك در چشم كرده بود و مىگفت كه :\r\n« حق - تعالى - بر من اطلاع كرد و گفت : هر كه بخسبد غافل بود و غافل محجوب بود » .\r\nيك روز شيخ جنيد به نزديك او آمد . او را ديد كه به منقاش گوشت ابروى خويش باز مىكند . گفت : « اين چرا مىكنى ؟ » . گفت : « حقيقت ظاهر شده است ، طاقت نمىدارم ، مىگويم : بود كه لحظه‌يى با خويشم دهند » .\r\nنقل است كه وقتى شبلى همىگريست و مىگفت : « آه ! آه ! » . جنيد گفت : « شبلى خواست تا در امانتى كه حضرت الهيّت به وديعت به دو داده است خيانتى كند ، او را به صياح آه مبتلا كردند » . جنيد چون اين سخن بگفت ، چيزى در خاطر مستمعان افتاد . به نور ايمان خبر يافت . گفت : « زنهار ! خاطرها از شبلى نگاه داريد كه عين اللّه است در ميان خلق » . چنان كه يك روز اصحاب شبلى را مدح مىگفتند كه : اين ساعت به صدق و شوق او كسى نيست و عالىهمت و پاك‌روتر از او كسى نيست از روندگان » . ناگاه شبلى درآمد و آن چه مىگفتند بشنود . جنيد گفت : « شما او را نمىدانيد ، او مردود و مخذول و ظلمانى است . او را از اينجا بيرون كنيد . اصحاب بيرونش كردند . شبلى بر آن آستان نشست و اصحاب در ببستند ؛ و گفتند : « ايها الشيخ ! تو مىدانى كه ما هر چه در حق شبلى گفتيم ، راست گفتيم . اين چه بود كه فرمودى ؟ » . گفت : « آنچه او را مىستوديد ، هزار چندان است . اما شما او را به تيغ تيز پى مىكرديد . ما سپرى در آن پيش نهاديم و پى گم كرديم » .\r\nنقل است كه شبلى\r\n\r\n","description":"","footnote":"","page_name":" 164 ","page_number":166},
  {"content":"\r\n\r\nسردابه‌يى داشتى ، در آنجا همىشدى و آغوشى چوب با خود بردى و هرگاه كه غفلتى به دل او درآمدى خويشتن بدان چوب همىزدى ، و گاه بودى كه همهء چوبها كه بشكستى ، دست و پاى خود بر ديوار همىزدى .\r\nنقل است كه يك‌بار در خلوت بود . كسى در بزد . گفت : « درآى اى كسى كه اگر همه ابو بكر صدّيقى و درنيايى ، دوست‌تر دارم » .\r\nو گفت : « عمرى است تا مىخواهم كه با خداوند خويش خلوتى دارم كه شبلى در آن خلوت در ميانه نبود » . و گفت : « هفتاد سال است تا در بند آنم كه نفسى خداى را\r\nبدانم » . و گفت : « تكيه‌گاه من عجز است » . و گفت : « عصاكش من نياز است » . و گفت :\r\n« كاشكى گلخن تابى بودمى تا مرا نشناختندى » . و گفت : « خويشتن را چنان دانم و چنان بينم كه جهودان را » . و گفت : « اگر در كاركان ! پاى پيچى ، و دريافته باشند ، آن جرم شبلى بود » . و گفت : « من به چهار بلا مبتلا شده‌ام و آن چهار دشمن است : نفس و دنيا و شيطان و هوا » . و گفت : « مرا سه مصيبت افتاده است ، هريك از ديگر صعب‌تر » . گفتند :\r\n« كدام است ؟ » . گفت : « آن كه حق از دلم برفت » . گفتند : « از اين سخت‌تر چه بود ؟ » . گفت :\r\n« آن كه باطل به جاى حق بنشست » . گفتند : « سيّوم چه بود ؟ » . گفت : « آن كه مرا درد اين نگرفته است كه علاج و درمان آن كنم و چنين فارغ نباشم » .\r\nنقل است كه يك روز در مناجات مىگفت : « بار خدايا دنيا و آخرت در كار من كن تا از دنيا لقمه‌يى سازم و در دهان سگى نهم و از آخرت لقمه‌يى سازم و در دهان جهودى نهم ، هر دو حجابند از مقصود » . و گفت : « روز قيامت دوزخ ندا كند با آن همه زفير كه اى شبلى ! و من به رفتن صراط باشم ، برخيزم و مرغ‌وار بپرم . دوزخ گويد : قوت تو كو ؟ مرا از تو نصيبى بايد ! من بازگردم و گويم : اينك هر چه مىخواهى بگير . گويد :\r\nدستت خواهم . گويم : بگير . گويد : پايت خواهم . گويم : بگير . گويد : هر دو حدقه‌ات خواهم . گويم : بگير . گويد : دلت خواهم . گويم : بگير . در آن ميان غيرت عزّت دررسد كه : يا ابا بكر ! جوانمردى از كيسهء خويش كن . دل خاصّ ماست . تو را با دل چه كارست\r\n\r\n","description":"","footnote":"","page_name":" 165 ","page_number":167},
  {"content":"\r\n\r\nكه ببخشى ؟ » . پس گفت : « دل من بهتر از هزار دنيا و آخرت است زيرا دنيا سراى محنت [ است 
  ] و آخرت سراى نعمت ، و دل سراى معرفت » .\r\nنقل است كه گفت : « اگر ملك‌الموت جان بخواهد ، هرگز به دو ندهم . گويم : اگر چنان است كه جانم كه داده‌اى به واسطهء كسى ديگر داده‌اى تا جان بدان كس دهم . اما چون جان من بىواسطه داده‌اى ، بىواسطه بستان » . گفت : « اگر من خدمت سلطان نكرده بودمى ، خدمت مشايخ نتوانستمى كرد ، و اگر خدمت مشايخ نكرده بودمى ، خدمت خداى نتوانستمى كرد » .\r\nنقل است كه چنان گرم شد كه پيراهن خود را بر آتش نهاد و مىسوخت . گفتند :\r\n« بارى اين از علم نيست كه مال ضايع كنى » . گفت : « نه فتواى قرآن است : انّكم و ما تعبدون من دون اللّه حصب جهنّم ؟ - خداوند مىفرمايد : هر چه دل بدان نگرد آن چيز را با تو به آتش بسوزند - دل من بدين نگريست ، غيرتى در ما بجنبيد . دريغم آمد كه دل بدون او چيزى ، مشغول كنم » .\r\nنقل است كه روزى وقتش خوش شده بود ، به بازار برآمد و مرقعى بخريد به دانگى و نيم ، و كلاهى به نيم دانگ و در بازار نعره مىزد كه : من يشترى صوفيّا بدانقين ؟ » - كى است كه صوفيى بخرد به دو دانگ ؟ -\r\nچون حالت او قوّت گرفت مجلسى بنهاد و آن سرّ بر سر عامّه آشكارا كرد و جنيد او را ملامت كرد . گفت : « ما اين سخن در سردابه‌ها مىگفتيم . تو آمدى و بر سر بازارها مىگويى ؟ » . شبلى گفت : « من مىگويم و من مىشنوم . در هر دو جهان به جز از من كى است ؟ بل كه خود سخنى است كه از حق به حق مىرود و شبلى در ميان نه » . جنيد گفت : « تو را مسلم است اگر چنين است » .\r\nو گفت : « هر كه در دل انديشهء دنيا و آخرت دارد حرام است او را مجلس ما » . يك روزى مىگفت : « اللّه اللّه » . بسى بر زبان مىراند . جوانى سوخته‌دل گفت : « چرا لا إله الا اللّه نگوئى ؟ » . شبلى آهى بزد و گفت : « از آن مىترسم كه چون گويم : لا ، و به اللّه نرسيده ، نفسم گرفته شود و در وحشت فروشوم » . اين سخن در آن جوان كار كرد . بلرزيد و جان بداد و اولياء جوان بيامدند و شبلى را به دار\r\n\r\n","description":"","footnote":"","page_name":" 166 ","page_number":168},
  {"content":"\r\n\r\nالخلافه بردند و شبلى در غلبات وجد خويش چون مستى همىرفت . پس به خون بر او دعوى كردند . خليفه گفت : « اى شبلى ! تو چه مىگوئى ؟ » . گفت : « يا امير المؤمنين ! جانى بود از شعلهء آتش عشق در انتظار لقاء جلال حق پاك سوخته و از همهء علائق بريده ، از صفات و آفات نفس فانى گشته ، طاقتش طاق آمده ، صبرش گم شده ، متقاضيان حضرت در سينه و باطنش متواتر شده ، برقى از جمال مشاهدهء اين حديث بر نقطهء جان او جست ، جان او مرغ‌وار از قفس قالب بيرون پريد . شبلى را از اين چه جرم و چه گناه ؟ » . خليفه گفت : « شبلى را زودتر به خانهء خود بازفرستيد كه صفتى و حالتى از گفت او بر دلم ظاهر گشت كه بيم آن است كه از اين\r\nبارگاه در افتم » .\r\nنقل است كه هر كه پيش او توبه كردى ، او را فرمودى كه : « برو بر تجريد حج بكن و بازآى ، تا با ما صحبت توانى داشت » . پس آن‌كس را با ياران خويش به باديه فروفرستادى بىزاد و راحله ، تا او را گفتند كه : « خلق را هلاك مىكنى » . گفت : « نه چنين است . بلكه مقصود آمدن ايشان به نزديك من نه منم ، كه اگر مراد ايشان من باشم ، بت پرستيدن باشد . بلكه همان فسق ايشان را به ، كه فاسق موحّد بهتر از رهبان زاهد . ليكن مراد ايشان حق است . اگر در راه هلاك شوند به مراد رسيدند و اگر بازآيند ، ايشان را رنج سفر چنان راست كرده بازآرد ، كه من به ده سال راست نتوانم كرد » .\r\nنقل است كه گفت : « چون به بازار بگذرم بر پيشانى خلق سعيد و شقى نبشته بينم » . و يك‌بار در بازار فرياد مىكرد و مىگفت : « آه از افلاس ، آه از افلاس » . گفتند :\r\n« افلاس چيست ؟ » . گفت : « مجالسة النّاس و محادثتهم و المخالطة معهم » - هر كه مفلس بود نشانش آن باشد كه با خلق نشيند و با ايشان سخن گويد و آميزش كند - و يك روز مىگذشت و جماعتى از متنعّمان دنيا به عمارت و تماشاى دنيا مشغول شده بودند . شبلى نعره‌يى بزد و گفت : « دلهايى است كه غافل مانده است از ذكر حق ، تا لاجرم ايشان را مبتلا كرده‌اند به مردار و پليدى دنيا » .\r\nنقل است كه جنازه‌يى مىبردند . يكى از پس مىرفت و مىگفت : « آه من فراق الولد » .\r\n\r\n","description":"","footnote":"","page_name":" 167 ","page_number":169},
  {"content":"\r\n\r\nشبلى طپانچه بر سر زدن گرفت ، و مىگفت : « آه من فراق الاحد » . و گفت :\r\n« ابليس به من رسيد و گفت : زنهار مغرور مگرداناد تو را صفاء اوقات ، از بهر آن كه در زير آن است غوامض آفات » .\r\nنقل است كه وقتى لختى هيزم تر ديد كه آتش در زده بودند و آب از ديگر سوى وى مىچكيد . اصحاب را گفت : « اى مدعيان ! اگر راست مىگوييد كه : در دل آتش داريم ، از ديده‌تان اشك پيدا نيست » .\r\nنقل است كه وقتى به نزديك جنيد آمد ، مست شوق در غلبات وجد . دست در زد و جامهء جنيد بشوليده كرد . گفتند : « اين چرا كردى ؟ » . گفت : « نيكوم آمد . بشوليدم تا نيكويم نيايد » . يك روز در آن مستى درآمد . زن جنيد سر به شانه مىكرد . چون شبلى را ديد ، خواست كه برود . جنيد گفت : « سر مپوش و مرو ، كه مستان اين طايفه را از دوزخ خبر نبود » . پس شبلى سخن مىگفت و مىگريست و جنيد زن را گفت : « اكنون برخيز و برو ، كه او را با او دادند كه گريستن باديد آمد » .\r\nنقل است كه وقتى ديگر بر جنيد شد ، اندوهگن بود . گفت : « چه بوده است ؟ » .\r\nجنيد گفت : « من طلب وجد » . شبلى گفت : « لا ، بل من وجد طلب » . - او گفت : هر كه طلب كند ، يابد . شبلى گفت : نه هر كه يابد ، طلب كند -\r\nنقل است كه يك روز جنيد با اصحاب نشسته بود . پيغامبر را - عليه السّلام - ديدند كه از در درآمد و بوسه بر پيشانى شبلى داد و برفت . جنيد پرسيد كه : « يا ابا بكر ! تو چه عمل مىكنى كه بدان سبب اين تشريف يافتى ؟ » . گفت : « من هيچ ندانم بيرون آن كه هر شب كه سنّت نماز دو ركعت به جاى آرم ، بعد از فاتحه اين آيت بخوانم :  لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ  . . . تا آخر » . جنيد گفت : « اين از آن يافتى » .\r\nنقل است كه يك روز طهارت كرده عزم مسجد كرد . به سرّش ندا كردند كه :\r\n« طهارت آن دارى كه بدين گستاخى در خانهء ما خواهى آمد ؟ » . شبلى اين بشنود و بازگشت . ندا آمد كه : « از درگاه ما بازمىگردى ، كجا خواهى شد ؟ » . نعره‌ها در گرفت . ندا آمد كه . « بر ما تشنيع مىزنى ؟ » . بر جاى بايستاد خاموش . ندا آمد كه : « دعوى\r\n\r\n","description":"","footnote":"","page_name":" 168 ","page_number":170},
  {"content":"\r\n\r\nتحمّل مىكنى ؟ » . گفت : « المستغاث بك منك » . چنان كه وقتى درويشى درمانده پيش شبلى آمد . گفت : « اى شيخ ! به حق وفاء دين كه عنان كارم تنگ در كشيده است . بگو تا چه كنم ؟ نوميد شوم و از راه برگردم ؟ » . گفت : « اى درويش ! حلقهء در كافرى مىزنى ؟\r\nمىنشنوى كه فرموده است : لا تقنطوا من رحمة اللّه » . گفت : « ايمن گردم ؟ » . گفت :\r\n« حضرت جلال را مىآزمائى ؟ مىنشنوى : فلا يأمن مكر اللّه الّا القوم الخاسرون » .\r\nگفت : « از بهر خداى كه ايمن نشوم و نوميد نباشم ، چه تدبير كنم ؟ » . گفت : « سر بر آستانهء در من مىزن و ناله مىكن تا جانت برآيد ، تا آنگاه‌كه از پيشگاه كارت ندا كنند كه : من على الباب ؟ » .\r\nنقل است كه از آدينه تا آدينه حصرى را بار دادى . يك جمعه به دو گفت كه : « اگر چنان است كه از اين جمعه تا بدان جمعه [ كه 
  ] بر من مىآيى ، بيرون از خدا چيزى در خاطر تو گذر كند ، حرام است تو را با ما صحبت داشتن » . نقل است كه وقتى در بغداد بود . گفت : « هزار درم مىبايد تا درويشان را پاىافزار خرند و به حج برند » . ترسايى برپاىخاست و گفت : « من بدهم ، ليكن بدان شرط كه مرا با خود ببرى » . شبلى گفت : « جوانمردا ! تو اهل حج نيستى » . جوان گفت :\r\n« در كاروان شما هيچ ستور نيست مرا از آن ( ؟ ) ستورى گيريد » . درويشان برفتند . ترساميان دربست ، تا همه روانه شدند . شبلى گفت : « اى جوان ! كار تو چگونه است ؟ » . گفت : « اى شيخ ! مرا از شادى خواب نمىآيد ، كه من با شما همراه خواهم بود » . چون در راه آمدند ، جوان جاروب برگرفت و به هر منزل‌گاه جاى ايشان مىرفت و خار بر مىكند . به موضع احرام رسيدند . در ايشان مىنگريست و همچنان مىكرد . چون به خانه رسيدند ، شبلى جوان را گفت : « با زنّار تو را در خانه رها نكنم » . جوان سر بر آستانه نهاد و گفت : « الهى ! شبلى مىگويد : در خانه‌ات نگذارم » . هاتفى آواز داد كه : « يا شبلى ! او را از بغداد ما آورده‌ايم ، آتش عشق در جان او ما زده‌ايم ، به سلسلهء لطف به خانهء خويش ما كشيده‌ايم ، تو زحمت خويش دور دار . اى دوست ! تو درآى » . جوان در خانه شد و زيارت كرد . ديگران درون مىرفتند و بيرون مى\r\n\r\n","description":"","footnote":"","page_name":" 169 ","page_number":171},
  {"content":"\r\n\r\nآمدند و آن جوان بيرون نمىآمد . شبلى گفت : « اى جوان بيرون آى » . جوان گفت : « اى شيخ بيرون نمىگذارد ، هر چند در خانه طلب مىكنم بازنمىيابم ، تا خود كار كجا خواهد رسيد ؟ » .\r\nنقل است كه يك روز با اصحاب در باديه همىرفت . كلهء سرى ديد كه بر او نبشته : خسر الدّنيا و الآخرة . شبلى در شور شد و گفت : « به عزت اللّه كه اين سر ولىّ يا سر نبىّ است » . گفتند : « چرا مىگريى ؟ » . گفت : « تا درين راه ، دنيا و آخرت زيان نكنى ، به دو نرسى » .\r\nنقل است كه وقتى به بصره شد . اهل بصره به دو تقرّبى كردند و احسان بىشمار كردند . چون بازمىگشت ، همه به تشييع او بيرون آمدند . او هيچ‌كس را عذر نخواست .\r\nمريدان گفتند : « اين خواجگان چندين احسان كردند ، هيچ عذرى نخواستى ؟ » . گفت :\r\n« آنچه ايشان كردند از دو بيرون نيست : يا از بهر حق كردند يا بهر من . اگر از بهر حق كردند ، او بسنده است به مكافات كردن ايشان را ، و اگر از بهر من كرده‌اند ، من بنده‌ام و كسى كه در حق بنده احسان كند مكافات آن بر خداوند بنده بود » .\r\nنقل است كه گفت : « نيت كردم كه هيچ نخورم مگر از حلال . در بيابان مىرفتم . درخت انجير ديدم . دست دراز كردم تا يك انجير بازكنم . انجير با من به سخن آمد و گفت : « يا شبلى ! وقت خويش نگاه دار كه ملك جهودانم » .\r\nنقل است كه نابينايى بود در شهر ، كه از بس كه نام شبلى شنيده بود ، عاشق او شده ، او را ناديده . روزى به اتّفاق ، شبلى به او افتاد ، گرسنه بود . گرده‌يى برگرفت . مرد نابينا از دست او بازستد و او را جفا گفت . كسى نابينا را گفت كه : « او شبلى بود » . آتش در نابينا افتاد . از پس او برفت و در دست و پاى [ او 
  ] افتاد و گفت : « مىخواهم غرامت آن را دعوتى بدهم » . شبلى گفت : « چنان كن » . مرد دعوتى ساخت و قرب صد دينار در آن خرج كرد و بسى بزرگان را بخواند كه : « شبلى امروز مهمان ماست » . چون به سفره بنشستند ، كسى از شبلى پرسيد كه : « شيخا ! نشان بهشتى و دوزخى چيست ؟ » . گفت :\r\n« دوزخى آن بود كه گرده‌يى براى خداى - تعالى - به درويشى نتواند داد و براى هواى نفس صد دينار در دعوتى خرج كند ، چنين كه اين نابينا كرد ؛ و بازنشان بهشتى بر\r\n\r\n","description":"","footnote":"","page_name":" 170 ","page_number":172},
  {"content":"\r\n\r\nخلاف اين بود » .\r\nنقل است كه يك‌بار مجلس مىگفت . درويشى نعره‌يى بزد و خويشتن را در دجله انداخت . شبلى گفت اگر صادق است خدا نجاتش دهد . چنان كه موسى را - عليه السلام - داد ، و اگر كاذب است غرقه گرداندش چنان كه فرعون را » . يك روز مجلس مىگفت . پيرزنى نعره بزد . شبلى را خوش نيامد . گفت : « موتى يا ماوراء السّتر » گفت : بمير اى در زير پرده - گفت : « جئت حتّى اموت » - آمدم تا بميرم - و يك‌قدم برگرفت و جان تسليم كرد ؛ فرياد از مجلسيان برخاست . شبلى برفت ، تا يك سال از خانه بيرون نيامد ، و مىگفت : « عجوزه‌يى پا بر گردن ما نهاد » .\r\nنقل است كه گفت : « يك روز پايم به پل شكسته فرورفت و آب بسيار بود .\r\nدستى ديدم نامحرم كه مرا با كنار آورد . نگاه كردم : آن راندهء حضرت بود . گفتم : اى ملعون طريق تو دست زدن است نه دست گرفتن . اين از كجا آوردى ؟ گفت : آن نامردان را دست زنند كه ايشان سزاى آن‌اند . من در غوغاى آدم زخم خورده‌ام . در غوغاء ديگرى نيفتم تا دو نبود » .\r\nنقل است كه به باب الطّاق شد . آواز مغنّيه‌يى شنود كه مىگفت : وقفت وقفت بباب الطّاق . از هوش بشد و جامه پاره كرد و بيفتاد . برگرفتندش ، به حضرت خليفه بردند . گفت : « اى ديوانه اين سماع تو بر چه بود ؟ » . گفت : « آرى شما باب الطاق شنوديد ، اما ما باب الباق شنوديم . ميان ما و شما طايى درمىآيد » . و يك‌بار بيمار شد . طبيب گفت : « پرهيز كن » . گفت : « از چه پرهيز كنم ؟ از آن كه روزى من است يا از آن كه روزى من نيست ؟ اگر از روزى پرهيز بايد كرد ، نتوانم و اگر جز از روزى پرهيز مىبايد كردن ، خود آن به من ندهند » .\r\nنقل است كه وقتى جنيد و شبلى با هم بيمار شدند . طبيب ترسا بر شبلى رفت .\r\nگفت : « تو را چه رنج افتاده است ؟ » . گفت : « هيچ » . گفت : « آخر ؟ » . گفت : « هيچ رنج نيست » . طبيب نزديك جنيد آمد . گفت : « تو را چه رنج است ؟ » . جنيد از سر درگرفت و يك‌يك رنج خويش برگفت . ترسا معالجه فرمود و برفت . آخر به هم آمدند . شبلى جنيد را گفت : « چرا همهء رنج خويش را با ترسا در ميان نهادى ؟ » . گفت : « از بهر آن تا بداند كه چون با\r\n\r\n","description":"","footnote":"","page_name":" 171 ","page_number":173},
  {"content":"\r\n\r\nدوست اين مىكنند ، با ترساى دشمن چه خواهند كرد ؟ » . پس جنيد گفت : « تو چرا شرح رنج خويش ندادى ؟ » . گفت : « من شرم داشتم با دشمن از دوست شكايت كنم » .\r\nنقل است كه يك‌بار به ديوانه‌ستان در شد . جوانى را ديد در سلسله كشيده ، چون ماه همىتافت . شبلى را گفت : « تو را مردى روشن مىبينم . از بهر خدا سحرگاهى سخن من با او بگوى كه : از خان و مانم برآوردى و در جهانم آواره كردى و از خويش و پيوندم جدا افگندى و در غربتم انداختى و گرسنه و برهنه بگذاشتى و عقلم ببردى و در زنجير و بند گرانم كشيدى و رسواى خلقم كردى ، جز دوستى تو چه گناه دارم ؟ اگر وقت آمد ، دستى بر نه » . چون شبلى بر در رسيد جوان آواز داد كه : « اى شيخ ! زنهار كه هيچ نگويى ، كه بدتر كند » .\r\nنقل است كه يك روز در بغداد [ مى 
  ] رفت . فقّاعى آواز مىداد : « لم يبق الّا واحد » - جز يكى باقى نماند - شبلى نعره بزد و مىگفت : « هل يبقى الّا واحد ؟ » .\r\nو السّلام .\r\nنقل است كه درويشى آوازى مىداد كه : « مرا دو گرده مىدهند ، كارم راست مىشود » . شبلى گفت : « خنك تو كه به دو گرده كارت راست مىشود ، كه مرا هر شبانگاه هر دو كون در كنار مىنهند و كارم بر نمىآيد » . نقل است كه يك روز يكى را ديد ، زار مىگريست . گفت : « چرا مىگريى ؟ » .\r\nگفت : « دوستى داشتم ، بمرد » . گفت : « اى نادان چرا دوستى گيرى كه بميرد ؟ » .\r\nنقل است كه وقتى جنازه‌يى پيش شبلى نهادند . پنج تكبير بگفت . گفتند :\r\n« مذهبى ديگر گرفتى ؟ » . گفت : « نه . اما چهار تكبير بر مرده بود ، و يك بر عالم و عالميان » .\r\nنقل است كه يك‌بار چند گاه گم شده بود و بازنمىيافتند . تا آخر در مخنّث - خانه‌يى بازيافتند . گفتند : « اين چه جاى تو است ؟ » . گفت : « خود جاى من اين است كه چنان كه ايشان نه مردند و نه زن در دنيا ، من نيز نه مردم و نه زن در دين ، پس جاى من اينجاست » .\r\nنقل است كه روزى مىرفت . دو كودك خصومت مىكردند براى يك جوز ، كه يافته بودند . شبلى آن جوز را از ايشان بستد و گفت : « صبر كنيد تا من اين بر شما قسمت كنم » . پس چون بشكست ، تهى آمد .\r\n\r\n","description":"","footnote":"","page_name":" 172 ","page_number":174},
  {"content":"\r\n\r\nآوازى آمد و گفت : « هلا ! قسمت كن اگر قسّام تويى » . شبلى خجل شد و گفت : « آن همه خصومت بر جوز تهى و اين همه دعوى قسّامى بر هيچ ؟ » .\r\nنقل است كه گفت : « در بصره خرما خريدم و گفتم : كى است كه دانگى بستاند و اين خرما با ما به خانقاه آورد ؟ » . هيچ‌كس قبول نكرد . در پشت گرفتم و بردم تا به خانقاه ، و بنهادم . چون از خانقاه بدر آمدم آن را كسى ببرد » . گفت : « اى عجب ! دانگى مىدادم تا با من به در خانقاه آورند ، نياوردند . اكنون كسى آمد كه به رايگان با من تا به لب صراط مىبرد » .\r\nنقل است كه روزى كنيزكى صاحب جمال را ديد . با خداوندش گفت كه : « اين كنيزك را به دو درم مىفروشى ؟ » گفت : « اى ابله ! در دنيا كنيزكى به دو درم كه فروشد ؟ » .\r\nشبلى گفت : « ابله تويى ، كه در بهشت حورى به دو خرما مىفروشند » .\r\nنقل است كه گفت از جملهء فرق عالم كه خلاف كرده‌اند ، هيچ‌كس دنىتر از رافضى و خارجى نيامد . زيرا كه ديگران كه خلاف كرده‌اند در حق كردند و سخن از او گفتند ، و اين دو گروه روز در خلق به باد دادند » . وقتى شبلى را با علويى سخن مىرفت .\r\nگفت : « من با تو كى برابرى توانم كرد ؟ كه پدرت سه قرص به درويشى داد . تا قيامت همىخوانند : و يطعمون الطّعام على حبّه ، و ما چندين هزار درم و دينار بداديم و كسى ازين ياد نمىكند » . روزى شبلى در مسجد بود . مقرى اين آيت برمىخواند :  وَ لَئِنْ شِئْنا لَنَذْهَبَنَّ  - اگر خواهيم اى محمّد ! هر دولت كه به تو داديم باز ببريم - چندان خويشتن را بر زمين زد كه خون از وى روان گشت و مىگفت : « خداوندان با دوستان خود خطاب چنين كنند ؟ » .\r\nنقل است كه گفت : « عمرى است كه مىخواهم كه گويم : حسبى اللّه ، چون مىدانم كه از من اين دروغ است ، نمىتوانم گفت » .\r\nنقل است كه يكى از بزرگان گفت : « خواستم كه شبلى را بيازمايم . دستى جامه از حرام به خانهء او بردم كه اين را فردا چون به جمعه روى درپوشى . چون به خانه بازآمد ، گفت : اين چه تاريكى است در خانه ؟ گفتند : اين چنين است . گفت : آن جامه را بيرون اندازيد كه ما را نشايد » .\r\nنقل است كه\r\n\r\n","description":"","footnote":"","page_name":" 173 ","page_number":175},
  {"content":"\r\n\r\nاو را دخترى آمد . در همهء خانه هيچ نبود . به دو گفتند : « چرا از كسى چيزى نخواهى تا كار مهمان بسازى ؟ » گفت : « ندانسته‌اى كه سؤال بخيلان را كنند و خبر غايبان را دهند ؟ اكنون ، در آن وقت كه اين مهمان در اين پردهء ظلمت مادر بود ، لطف حق - تعالى - راتبهء معدهء او همىساخت . اكنون كه به صحراء جهان آمد ، روزى كه بازگيرد ؟ » . چون دانست كه شب درآمد - و دل زنان ضعيف باشد - نيم شبى به گوشه‌يى شد و روى به خاك نهاد و گفت : « الهى ! چون مهمان فرستادى ، بىواسطهء دست بخيلان كار اين مهمان بساز » . هنوز اين مناجات تمام نكرده بود ، از سقف خانه درست‌هاى زر سرخ باريدن گرفت . هاتفى آواز داد و گفت : « خذ بلا حساب و كل بلا عتاب » - بستان بىحساب و بخور بىعتاب - سر از سجده برآورد و زر به بازار برد تا برگ خانه سازد .\r\nمردمان گفتند : « اى صدّيق عهد ! اين زر بدين نيكويى از كجاست ؟ » . گفت : « در دار الضّرب ملك اكبر زده‌اند ، و دست تصرّف قلّابان به دو نرسيده است » .\r\nنقل است كه او بس نمك در چشم مىكرد ، او را گفتند : « آخر تو را ديده به كار نيست ؟ » . گفت : « آنچه دل ما را افتاده است از ديده نهان است » . و كسى گفت كه : « چون است كه تو را بىآرام مىبينم ؟ او با تو نيست و تو با او ؟ » . گفت : « گر بودمى با او بودمى .\r\nو ليكن من محوم اندر آن چه اوست » .\r\nو گفت : « چندين گاه مىپنداشتم كه طرب در محبت حق مىكنم و انس با مشاهدهء وى مىگيرم . اكنون دانستم كه انس جز با جنس نباشد » . گفتند : « از چيزها چه عجب‌تر ؟ » . گفت : « دل كه خدا را بشناسد پس بيازاردش » . گفتند : « مريد كى تمام شود ؟ » .\r\nگفت : « حال او در سفر و حضر يك شود و شاهد و غايب يكرنگ گردد » . گفتند :\r\n« بوتراب را گرسنگى پديد آمد . باران افتاد ، جملهء باديه طعام بود » . گفت : « اين رفقى بوده است . اگر به محلّ تحقيق رسيده بودى ، چنان بودى كه گفت : انّى اظلّ عند ربّى فهو يطعمنى و يسقينى » .\r\nو عبد اللّه زاهد گفت : وقتى در نزديك شبلى در آمدم . گفتم : ازو پرسم از معرفت .\r\nچون بنشستم ،\r\n\r\n","description":"","footnote":"","page_name":" 174 ","page_number":176},
  {"content":"\r\n\r\nگفت : « به خراسان چه خبر است از خداى ؟ آنجا كى است كه خداى را مىداند ؟ » . من گفتم : « به عراق پنجاه سال طلب كردم ، نيافتم يكى را كه از خداى خبر دادى » . گفت : « بوعلى ثقفى چون است ؟ » . گفتم : « وفات كرد » . گفت : « او فقيه بود اما توحيد ندانسته بود » .\r\nابو العباس دامغانى گفت : « مرا شبلى وصيت كرد كه : لازم تنهايى باش و نام خويش از ديوان آن قوم بيرون كن و روى در ديوار كن تا وقتى كه بميرى » . و گفت :\r\n« جنيد از شبلى پرسيد كه : خداى را چگونه ياد كنى كه صدق ياد كردن او ندارى ؟ گفت : به مجازش چندان ياد كنم كه يك بارى او مرا ياد كند ؛ جنيد از آن سخن از خود بشد .\r\nشبلى گفت : بگذاريد ، كه بر اين درگاه ، گاه تازيانه و گاه خلعت است » .\r\nشبلى را گفتند : « دنيا براى اشغال است و آخرت براى اهوال ، پس راحت كى خواهد بود ؟ » . گفت : « دست از اشغال اين بدار تا نجات يا بى از اهوال آن » . گفتند : « ما را خبر گويى از توحيد مجرّد بر زفان حقّ مفرد ؟ » . گفت : « ويحك ! هر كه از توحيد خبر دهد به عبارت ، ملحد بود ، و هر كه اشارت كند به دو ، ثنوى ، و هر كه از او خاموش بود جاهل بود و هر كه پندارد كه به دو رسيد بىحاصل بود ، و هر كه اشارت كند كه نزديك است دور بود و هر كه از خويشتن وجد نمايد او گم كرده است ، و هر چه تمييز كند به وهم ، و آن را ادراك كند به عقل ، اندر تمام‌تر معنيها - كه آن همه به شما داده است و بر شما زده است - محدث و مصنوع است چون شما » .\r\nگفتند كه : « تصوّف چيست ؟ » . گفت : « آن كه چنان باشى كه در آن روز كه نبودى » .\r\nو گفت : « تصوّف شرك است از بهر آن كه تصوّف صيانت دل است از غيرى و غير نى » . و گفت : « فنا ناسوتى است و ظهور لاهوتى » . و گفت : « تصوّف ضبط حواسّ و مراعات انفاس است » . و گفت : « صوفى نبود تا وقتى كه جملهء خلق را عيال خود بيند » . و گفت :\r\n« صوفى آن است كه منقطع بود از خلق و متّصل بود به حق ، چنان كه موسى - عليه السلام - كه از خلقش منقطع گردانيد كه و اصطنعتك لنفسى ، و به خودش پيوند داد كه لن ترانى ، و اين محل تحيّر است » . و گفت :\r\n\r\n","description":"","footnote":"","page_name":" 175 ","page_number":177},
  {"content":"\r\n\r\n« صوفيان اطفال‌اند در كنار لطف حق ، تعالى » . و گفت : « تصوّف عصمت است از ديدن كون » . و گفت : « تصوّف برقى سوزنده است و تصوّف نشستن است در حضرت اللّه - تعالى - بىغم » . و گفت : « حق - تعالى - وحى كرد به داود - عليه السلام - كه ذكر ذاكران را و بهشت مر مطيعان را و زيارت مر مسافران را و من خاصّ محبّان را » . و گفت : « حبّ دهشتى است در لذتى و حيرتى در نعمت ، و محبت رشك بردن است بر محبوب ، كه مانند تو او را دوست دارد » . و گفت :\r\n« محبت ايثار خير است كه دوست دارى ، براى آن كه دوست دارى » . و گفت : « هر كه محبّت دعوى كند و به غير محبوب به چيزى ديگر مشغول شود و به جز حبيب چيزى طلبد ، درست آن است كه استهزا مىكند بر خداى ، تعالى » . و گفت : « هيبت گدازندهء دلهاست و محبّت گدازندهء جانها و شوق گدازندهء نفسها » .\r\nو گفت : « هر كه توحيد به نزديك او صورت بندد ، هرگز بوى توحيد نشنوده است » . و گفت : « توحيد حجاب موحّد است از جمال احديت » . و يك روز كسى را گفت : « دانى كه چرا توحيد از تو درست نمىآيد ؟ » . گفت : « نى » . گفت : « زيرا كه او را به خود طلب مىكنى » . و گفت : « معرفت سه است : معرفت خدا و معرفت نفس و معرفت وطن . معرفت خداى را محتاج باشى به قضاء فرايض ، و معرفت نفس را محتاج باشى به رياضت ، و معرفت وطن را محتاج باشى به رضا دادن به قضا و احكام او » . و گفت : « چون حق خواهد كه بلا را عذاب كند در دل عارفش اندازد » . از او سؤال كردند كه : « عارف كى است ؟ » . گفت : « آن كه تاب پشه‌يى نيارد » . وقتى ديگر همان سؤال كردند ، گفت : « عارف آن است كه هفت آسمان و زمين را به يك موى مژه بردارد » . گفتند : « يا شيخ ! وقتى چنين گفتى و اكنون چنين مىگويى ؟ » . گفت : « آنگاه ما ما بوديم ، اكنون ما اوست » . و گفت :\r\n« عارف را نشان نبود و محبّت را گله نبود و بنده را دعوى نبود و ترسنده را قرار نبود و كس از خداى نتوان گريخت » . و از معرفت پرسيدند ، گفت : « اولش خدا بود و آخرش را نهايت نبود » . گفت : « هيچ‌كس خداى را نشناخته است » . گفتند :\r\n\r\n","description":"","footnote":"","page_name":" 176 ","page_number":178},
  {"content":"\r\n\r\n« چگونه بود اين ؟ » .\r\nگفت : « اگر شناختندى ، به غير او مشغول نبودندى » . و گفت : « عارف آن است كه از دنيا ازارى دارد و از آخرت ردايى ، و از هر دو مجرّد گردد از بهر آن كه هر كه از اكوان مجرد گردد به حق منفرد شود » . و گفت : « عارف به دون حق بينا و گويا نبود ، و نفس خود را به دون او حافظ نبيند و سخن از غير او نشنود » . و گفت : « وقت عارف چون روزگار بهار است ، رعد مىغرّد ، و ابر مىبارد ، و برق مىسوزد ، و باد مىوزد ، و شكوفه مىشكفد ، و مرغان بانگ مىكنند . حال عارف همچنين است . به چشم مىگريد ، و به لب مىخندد ، و به دل مىسوزد ، و به سر مىبازد ، و نام دوست مىگويد ، و بر در او مىگردد » .\r\nو گفت : « دعوت سه است : دعوت علم و دعوت معرفت و دعوت معاينه » . و گفت :\r\n« دعوت علم يكى است ، به ذات تو خود علم ندانى » . و گفت : « عبارت زبان علم است و اشارت زبان معرفت » . و گفت : « علم اليقين آن است كه به ما رسيد به زبان پيغمبران - عليهم السلام - و عين اليقين آن است كه خدا به ما رسانيده از نور هدايت به اسرار قلوب بىواسطه ، و حق اليقين آن است كه بدان راه نيست » . و گفت : « همت طلب خداوند است و آنچه دون آن است همت نيست » . و گفت : « صاحب همت به هيچ مشغول نشود و صاحب ارادت مشغول شود » . و گفت : « فقير آن است كه به هيچ مستغنى نشود جز به خدا » . و پرسيدند از فقر ، گفت : « درويشان را چهارصد درجه است . كمترين آن است كه اگر همهء دنيا او را باشد و آن نفقه كند و پس در دل او درآيد كه : كاشكى قوت يك‌روزه بازگرفتمى ، فقر او به حقيقت نبود » . و گفت : « جمعيت كلّ است به يكى ، به صفت فردانيت » . و گفت : « شريعت آن است كه او را پرستى و طريقت آن است كه او را طلبى و حقيقت آن است كه او را بينى » . و گفت : « فاضل‌ترين ذكرى نسيان ذاكر است در مشاهدهء مذكور » . و گفت : « نشستن با خداى بىواسطه سخت است » . و گفت : « صابر از اهل درگاه است و راضى از اهل پيشگاه و مفوّض از اهل البيت » . و گفت : « اين حديث مرغى است\r\n\r\n","description":"","footnote":"","page_name":" 177 ","page_number":179},
  {"content":"\r\n\r\nدر قفص ، به هر سو كه سر برزند بيرون نتواند شد » . و گفت : « زهد غفلت است زيرا كه دنيا ناچيز است و زهد در ناچيز غفلت بود » . و پرسيدند از زهد ، گفت :\r\n« زهد آن بود كه دنيا فراموش كنى و آخرت با ياد نيارى » . ديگرى از زهد پرسيد ، گفت :\r\n« به هيچ زيرا كه آنچه تو را خواهد بود ناچار به تو رسد و اگر چه از آن مىگريزى و آنچه تو را نخواهد بود هرگز به تو نرسد اگر چه بسى طلب و جدّ و جهد نمايى ، پس تو در چيزى زهد مىكنى ؟ در آنچه تو را خواهد بود يا در آنچه نخواهد بود ؟ » . همچنين از زهد پرسيدند ، گفت : « دل بگردانيدن است به خالق اشياء » . گفتند : « استقامت چيست ؟ » .\r\nگفت : « در دنيا قيامت ديدن » . و گفت : « استقامت آن بود كه هر چه فرمايد بدان قيام كنى » . و گفت : « علامت صادق بيرون افگندن حرام است از گوشها و دهان » .\r\nگفتند : « انس چيست ؟ » گفت : « آن كه تو را از خويشتن وحشت بود » . و گفت :\r\n« كسى كه انس گيرد به ذكر ، كى بود چون كسى كه انس او به مذكور بود ؟ » . گفتند :\r\n« تحقيق تواند كرد عارف بدانچه او را مىرسد و ظاهر مىشود ؟ » . گفت : « چگونه چيزى را تحقيق كند كه ثابت نبود و چگونه آرام گيرد به چيزى كه ظاهر نبود و چگونه نوميد گردد از چيزى كه پنهان نبود كه اين حديث باطنى ظاهر است » . و گفت : « هر اشارت كه مىكند خلق به حق ، همه بر ايشان رد كرده است تا آنگاه‌كه اشارت كنند از حق به حق .\r\nو ايشان را بدان اشارت راه نيست » . و گفت : « چون بنده ظاهر شود در چشم بنده ، آن عبوديّت بود و چون صفات حق بر او ظاهر گردد آن مشاهده بود » . و گفت : « لحظة حرمان است و خطرة خذلان و اشارت هجران و كرامت عذر و خداى مانع از خداى در نزديك خداى ، و اين جمله مكر است و لا يأمن مكر اللّه الّا القوم الخاسرون » . و گفت :\r\n« در زير هر نعمتى سه مكر است ، و در زير هر طاعتى شش مكر » . و گفت : « عبوديّت برخاستن ارادت توست در ارادت او ، و فسخ ارادت و اختيار توست در اختيار او و ترك آرزوهاى توست در رضاء او » . و گفت : « انبساط به قول ، با خدا ترك\r\n\r\n","description":"","footnote":"","page_name":" 178 ","page_number":180},
  {"content":"\r\n\r\nادب است » . و\r\nگفت : « انس گرفتن به مردم از افلاس است و حركت زبان بىذكر خداى ، وسواس » . و گفت : « علامت قربت انقطاع است از همه چيزى جز حق » . و گفت : « جوانمردى آن است كه خلق را چون خويشتن خواهى بل كه بهتر » . و گفت : « خدمت حريّت دل است » . و گفت :\r\n« بلندترين منازل رجا حياست » . و گفت : « غيرت بشريت اشخاص راست و غيرت الهيت بر وقت كه ضايع كردند از ماسوى اللّه » . و گفت : « خوف در وصل سخت‌تر از خوف در مكر » . و گفت : « هيچ روز نبود كه خوف بر من غالب شد كه نه در آن روز درى از حكمت و عبرت بر دلم گشاده شد » . و گفت : « شكر آن بود كه نعمت نبينى ، منعم را بينى » . و گفت : « نفسى كه بنده در موافقت مولى برآرد ، فاضل‌تر و بهتر از عبادات جمله عبّاد از روزگار آدم تا به قيامت » . و گفت : « هزار سال گذشته در هزار سال ناآمده تو را نقد است . درين وقت كه هستى بكوش تا تو را مغرور نگرداند اشباح » - يعنى در ارواح زمان نيست و ماضى و مستقبل يكى است - و گفت : « هر كه يك ساعت در شب به غفلت بخسبد ، هزارساله راه آخرت واپس افتد » . و گفت : « سهو يك طرفة العين از خداى ، اهل معرفت را شرك بود » . و گفت : « آن كه محجوب شود به خلق از حق ، نبود چنان كه محجوب شود به حق - تعالى - از خلق ، و آن كه او را انوار قدس اندر ربوده بود ، نبود چون كسى كه انوار رحمت و مغفرت او [ را 
  ] در ربوده بود » . و گفت : « هر كه فانى شود از حق به حق به سبب قيام حق ، به حق فانى شود از ربوبيّت ، تا عبوديّت ، چه رسد . هر كه به حق تلف بود ، حق او را خلف بود » . و گفت : « جمعى پديد آمده‌اند كه حاضر مىآيند به عادت ، و مىشنوند به رسم و ازين نشستن و شنودن هيچ زيادت نمىشود مگر بلا » .\r\nحسن دامغانى گويد كه : « شبلى گفت : اى پسر بر تو باد به اللّه ، دايم مىباش به اللّه و از ماسوى اللّه دست بدار . قل : اللّه ، ثم ذرهم فى خوضهم يلعبون » .\r\nگفتند : « آسوده‌تر كى باشيم ؟ » . گفت : « آن وقت كه او را هيچ ذاكر نبينم به جز خود » . - يعنى همه من باشم - و گفت : « اگر دانستمى\r\n\r\n","description":"","footnote":"","page_name":" 179 ","page_number":181},
  {"content":"\r\n\r\nقدر خداى ، هيچ نترسيدمى از غير خداى » . و گفت : « در خواب دو تن را ديدم كه مرا گفتند : اى شبلى هر كه چنين و چنين كند او از غافلان است » . و گفت : « عمرى است تا انتظار مىكنم كه نفسى برآرم [ كه 
  ] پنهان\r\nبود از دلم ، و دلم آن نداند ، نمىتوانم » . و گفت : « اگر همه لقمه‌يى گردد و در دهان شيرخواره‌يى نهند ، مرا بر وى رحم آيد كه هنوز گرسنه مانده است » . و گفت : « اگر همهء دنيا مرا باشد به جهودى دهم ، بزرگ منّتى دانم او را بر خود كه از من پذيرد » . و گفت :\r\n« كون را آن قدر نيست كه بر دل من بتواند گذشت و چگونه كون بر دل كسى بگذرد كه مكوّن را داند » .\r\nنقل است كه روزى در غلبات وجد بود مضطرب و متحير ؛ جنيد گفت : « اى شبلى اگر كار خويش با خدا گذارى راحت يا بى » . شبلى گفت : « اى استاد اگر خداى كار من با من گذارد آن‌گه راحت يابم » . جنيد گفت : « از شمشيرهاى شبلى خون فرومىچكد » . نقل است كه روزى كسى مىگفت : « يا ربّ » . گفت : « تا كى گوئى : يا رب ؟ او مىگويد : عبدى ، آن بشنو كه او مىگويد » . گفت : « آن مىشنوم . از آن اين مىگويم » .\r\nگفت : « اكنون مىگوى كه معذورى » . و مىگفت : « الهى اگر آسمان را طوق مىگردانى و زمين را پايبند مىكنى ، و جملهء عالم را به خون من تشنه گردانى ، من از تو برنگردم » .\r\nنقل است كه چون وفاتش نزديك رسيد ، چشمش تيرگى گرفته بود . خاكستر خواست و بر سر كرد و چندان بىقرارى در وى پديد آمد كه صفت نتوان كرد . گفتند : « اين همه اضطراب چيست ؟ » . گفت : « از ابليسم رشك مىآيد و آتش غيرت جانم مىسوزد ، كه من اينجا نشسته ، او چيزى از آن خود به كس ديگر دهد : و انّ عليك لعنتى الى يوم الدّين . آن اضافت لعنت به ابليس نمىتوانم ديد . مىخواهم كه مرا بود كه اگر لعنت است نه آخر كه از آن اوست ؟ و نه در اضافت اوست ؟ آن ملعون خود قدر آن چه داند ؟\r\nچرا عزيزان امّت را ارزانى نداشت تا قدم بر تارك عرش نهادندى ؟ جوهرى داند قدر جوهر . اگر پادشاه آبگينه يا بلورى بر دست نهد ، گوهرى\r\n\r\n","description":"","footnote":"","page_name":" 180 ","page_number":182},
  {"content":"\r\n\r\nنمايد و اگر تره‌فروشى جوهرى خاتم سازد و در انگشت كند آبگينه نمايد » . و زمانى بياسود . باز در اضطراب آمد .\r\nگفتند : « چه بود ؟ » . گفت : « دو باد مىوزد : يكى باد لطف و يكى باد قهر ، بر هر كه باد لطف وزد به مقصود رسد و بر هر كه باد قهر وزد ، در حجاب گرفتار آيد . تا آن باد كه را دريابد ؟\r\nاگر مرا باد لطف در خواهد يافت ، اين همه ناكامى و سختى بر اميد آن بتوانم كشيد و اگر باد قهر خواهد دريافت ، آنچه به من خواهد رسيد ، اين سختى در جنب آن هيچ نخواهد\r\nبود » . پس گفت : « بر دلم هيچ گران‌تر از آن نيست كه يك درم مظلمه دارم و هزار درم به جاى آن بدادم دلم قرار نمىگيرد » . آنگاه گفت : « مرا طهارت دهيد » . طهارت دادندش .\r\nتخليل محاسن فراموش كردند ، به يادشان داد . ابو محمّد هروى گويد : « آن شب به نزديك شبلى بودم ، همهء شب اين بيت مىگفت :\r\n كلّ بيت انت ساكنه * غير محتاج الى السّرج \r\n وجهك المأمول حجّتنا * يوم يأتى النّاس بالحجج \r\nهر خانه كه تو ساكن آنى ، آن خانه را به چراغ محتاج نبود . آن روى با جمال تو حجّت ما خواهد بود . پس خلق جمع آمدند براى نماز جنازه و به آخر بود . بدانست كه حال چيست ؟ گفت : « عجبا كارا ! جماعتى مردگان آمده‌اند تا بر زنده نماز كنند » . گفتند :\r\n« بگو : لا إله الا اللّه » . گفت : « چون غير او نيست ، نفى چه كنم ؟ » . گفتند : « چاره نيست ، كلمه بگو » . گفت : « سلطان محبت مىگويد : رشوت نپذيرم » . مگر يكى آواز برداشت و شهادتش تلقين كرد . گفت : « مرده آمده است تا زنده را بيدار كند » . آخر چون ساعتى برآمد گفتند : « چونى ؟ » . گفت : « به محبوب پيوستم » . و جان بداد . و بعد از آن به خوابش ديدند . گفتند : « با منكر و نكير چه كردى ؟ » . گفت : « درآمدند و گفتند : خداى تو كى است ؟ . گفتم : خداى من آن است كه شما را و جملهء فرشتگان را نصب كرد تا پدرم آدم را سجده كردند و من در پشت پدر بودم و در شما نظاره مىكردم » . گفت : منكر و نكير با يكديگر گفتند كه : نه تنها جواب خود مىدهد بلكه جواب جملهء فرزندان آدم\r\n\r\n","description":"","footnote":"","page_name":" 181 ","page_number":183},
  {"content":"\r\n\r\nبازداد . بيا تا برويم » .\r\nنقل است از ابو الحسن حصرى - عليه الرحمة - كه گفت : « شبلى را به خواب ديدم . گفتم : با تو چه رفت ؟ گفت : مرا حاضر كردند و گفتند : چيزى خواهى ؟ گفتم : بار خدايا اگر به جنّت عدنم فرودآرى ، عدل تو است ، و اگر اهل وصالم گردانى فضل توست » . بار ديگر به خواب ديدند . گفتند : « خداى با تو چه كرد ؟ » . گفت : « مرا مطالبت نكرد به برهان بر دعويها كه كردم مگر به يك چيز كه : روزى گفتم : هيچ زيان‌كارى و حسرت ، بزرگتر از آن نيست كه از بهشت بازمانى و به دوزخ فروشوى » . گفت : « حق - تعالى - گفت : چه حسرت و زيان‌كارى بزرگتر از آن كه از ديدار من بازگردند ، و\r\nمحجوب مانند ؟ » . بارى ديگرش به خواب ديدند ، پرسيدند كه : « كيف وجدت سوق الآخرة ؟ » . گفتند : بازار آخرت چگونه يافتى ؟ - گفت : « بازارى است كه رونق ندارد درين بازار ، مگر جگرهاى سوخته و دلهاى شكسته ، و باقى همه هيچ نيست كه اينها سوخته را مرهم مىنهند و شكسته را بازمىبندند و به هيچ التفات نمىكنند » .\r\nرحمة اللّه عليه .\r\n\r\n76 - 4 ذكر ابو نصر سرّاج ، رحمة اللّه عليه\r\nآن عالم عارف ، آن حاكم خايف ، آن امين زمرهء كبرا ، آن نگين حلقهء فقرا ، آن زبدهء امشاج ، شيخ وقت ابو نصر سرّاج - رحمة اللّه عليه - امامى به حق بود و يگانهء مطلق و متعيّن و متمكّن ؛ و او را « طاوس‌الفقرا » گفتندى ، و صفت و نعت او نه چندان است كه در قلم و بيان آيد و يا در عبارت و زبان گنجد ؛ و در فنون علم كامل بود و در رياضت و معاملات شأنى عظيم داشت ، و در حال و قال و شرح دادن به كلمات مشايخ آيتى بود و كتاب لمع او ساخته است ؛ و اگر كسى خواهد بنگرد و از آنجا او را معلوم كند ، و من نيز كلمه‌اى چند بگويم :\r\nسرى و سهل را ، و بسى مشايخ كبار را ديده بود ، و از طوس بود . ماه رمضان به بغداد بود و در مسجد شونيزيّه خلوت خانه‌يى به دو دادند و امامت درويشان به دو مسلّم داشتند ، تا عيد جمع اصحاب را\r\n\r\n","description":"","footnote":"","page_name":" 182 ","page_number":184},
  {"content":"\r\n\r\nامامت كرد و اندر تراويح پنج بار قرآن ختم كرد . هر شب خادم قرصى به در خلوت خانهء او بردى و به دو دادى ، تا روز عيد شد . و او برفت .\r\nخادم نگاه كرد . آن قرصكها بر جاى بود .\r\nنقل است كه شبى ، زمستان بود و جماعتى نشسته بودند و در معرفت سخن مىرفت ، و آتش در آتشدان مىسوخت . شيخ را حالتى درآمد و روى بر آن آتش نهاد .\r\nخداى را سجده آورد . مريدان كه آن حال مشاهده كردند ، جمله از بيم بگريختند . چون روز ديگر بازآمدند ، گفتند : « شيخ سوخته باشد » . شيخ را ديدند در محراب نشسته ، روى او چون ماه مىتافت . گفتند : « شيخا ! اين چه حالت است ؟ » كه ما چنان دانستيم كه جملهء روى تو سوخته باشد » . گفت : « آرى كسى كه بر اين درگاه آب‌روى خود ريخته بود ، آتش روى او نتواند سوخت » . و گفت : « عشق آتش است ، در سينه و دل عاشقان مشتعل گردد و هر چه ما دون اللّه است ، همه را بسوزاند و خاكستر مىكند » .\r\nاز ابن سالم شنودم كه گفت : « نيت به خداست و از خداست و براى خداست ، و آفاتى كه در نماز افتد از نيت افتد ، و اگر چه بسيار بود آن را موازنه نتوان كرد با نيتى كه خدا را بود و به خداى بود » . و سخن اوست كه گفت : « مردمان در ادب بر سه قسم‌اند :\r\nيكى اهل دنيا كه ادب به نزديك ايشان فصاحت و بلاغت و حفظ علم ، و رسم و اسماء ملوك و اشعار عرب است ، و ديگر اهل دين كه ادب به نزديك ايشان تأديب جوارح و حفظ حدود و ترك شهوات و رياضت نفس بود ، و ديگر اهل خصوص كه به نزديك ايشان ادب طهارت دل و مراعات سرّ و وفاء عهد و نگاه داشتن وقت است و كم نگرستن به خاطرهاى پراگنده ، و نيكوكردارى در محل طلب ، و وقت حضور و مقام قرب است » .\r\nنقل است كه گفت : « هر جنازه‌يى كه بر پيش خاك من بگذارند مغفور بود ، تا در طوس هر جنازه‌يى كه آرند نخست در پيش خاك او بدارند به حكم اين اشارت ، و آنگاه ببرند ؛ قدّس اللّه سرّه العزيز و رحمة اللّه عليه .\r\n\r\n77 - 5 ذكر شيخ ابو العبّاس قصّاب ، رحمة اللّه عليه\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nآن گستاخ درگاه ، آن مقبول اللّه ، آن كامل معرفت ، آن عامل مملكت ، آن قطب اصحاب ، شيخ وقت ، ابو العبّاس قصّاب - رحمة اللّه عليه - شيخ عالم و محترم مشايخ بود و صدّيق وقت بود ، و در فتوّت و مروّت پادشاه ، و در آفات عيوب نفس ديدن اعجوبه بود ؛ و در رياضت و كرامت و فراست و معرفت شأنى عظيم داشت . او را « عامل مملكت » گفته‌اند ، و پير و سلطان عهد بود و شيخ ميهنه را گفت كه : « اشارت و عبارت نصيب توست » .\r\nنقل است كه شيخ ابو سعيد را گفت : « اگر تو را پرسند كه : خداى - تعالى - شناسى ؟ مگو كه : شناسم ، كه آن شرك است و مگو كه : نشناسم ، كه آن كفر است و ليكن چنين گوى كه : عرّفنا اللّه ذاته بفضله » . يعنى خداى - تعالى - ما را آشناى ذات خود گرداناد به فضل خويش . و گفت : « اگر خواهد و اگر نه ، با خداى خوى مىبايد كرد و اگر نه ، در رنج باشد » . و گفت : « اگر با تو خير خواهد ، علم را در جوارح تو نگاه دارد و اندام‌هاى تو يك‌به‌يك از تو بستاند و با خويشتن گيرد و نيستى تو به تو نمايد تا به نيستى تو هستى او آشكارا شود ، به صفات خويش در خلق نگرى ، خلق را چون گوى بينى در ميدان قدرت ، پس گردانيدن گوى خداوند گوى را بود » . و گفت : « هر كسى از وى آزادى طلبند و من از او بندگى ، كه بندهء او در بند او به سلامت بود و آزاد در معرض هلاكت » . و گفت : « فرق ميان من و شما يك چيز بيش نيست و آن آن است كه شما فرا ما گوييد و ما فرا او گوئيم ، شما از ما شنويد و ما از او شنويم ، و شما ما را بينيد و ما او را بينيم و الّا ما نيز چون شما مردميم » . و گفت : « پيران آينهء تواند . چنان بينى ايشان را كه تويى ؟ » . و گفت : « مريدى اگر به يك خدمت درويش قيام نمايد آن وى را بهتر بود از صد ركعت نماز افزونى ، و اگر يك لقمه از طعام كم خورد ، وى را بهتر از آن كه همهء شب نماز كند » . و گفت : « بسيار چيزها را دوست داريم كه يك‌ذره آنجا نباشيم » . و گفت :\r\n« صوفيان مىآمدندى هر كسى به چيزى\r\n\r\n","description":"","footnote":"","page_name":" 184 ","page_number":186},
  {"content":"\r\n\r\nو به جايى بايستى ، و مرا پاى نبايستى . و هر كسى را منى بايستى و مرا من نبايستى ، مرا بايستى كه من نباشم » . و گفت : « طاعت و معصيت من در دو چيز بسته‌اند : چون بخورم مايهء همه معصيت در خود بيابم و چون دست بازكشم اصل همه طاعت از خود بيابم » . و وقتى علم ظاهر را ياد كرد و گفت : « آن جوهرى است كه دعوت صد و بيست و اند هزار پيغامبر در آن نهاده‌اند . اگر از آن جوهر ذره‌يى پديد آيد از پردهء توحيد زود از هستى خويش اين همه در فنا رود » . و گفت : « نه معرفت است و نه بصيرت و نه نور و نه ظلمت و نه فنا . آن هستى هست است » .\r\nو گفت : « مصطفى نمرده است . نصيب چشم تو از مصطفى مرده است » . و گفت :\r\n« پادشاه عالم را بندگانىاند كه دنيا و زينت دنيا به خلق رها كرده‌اند و سراى آخرت و بهشت به مطيعان گذاشته ، و ايشان با خداوند قرار گرفته ، گويند : ما را خود اين نه بس كه رقم عبوديّت از درگاه ربوبيّت بر جان ما كشيده‌اند ؟ كه ما چيزى ديگر طلبيم ؟ » . و گفت :\r\n« خنك آن بنده كه او را ياد نمودند » . و گفت : « جوانمردان راحت خلق‌اند ، نه وحشت خلق ، كه ايشان را صحبت با خداى بود از خلق و از خداى به خلق نگرند » . و گفت :\r\n« صحبت نيكان و بقعه‌هاى گرامى ، بنده را به خداى نزديك نكند ، بنده به خدايى خداى نزديك كند . صحبت با آن دار كه باطن و ظاهر به صحبت او روشن شود » . و گفت : « حق تعالى - از صدهزار فرزند آدم يكى را بردارد براى خويش » . و گفت : « دنيا گنده است و گنده‌تر از دنيا دلى است كه خداى - تعالى - آن دل به عشق دنيا مبتلا گردانيده است » . و گفت : « هر چند كه خلق به خالق نزديكتر است ، نزديك خلق عاجزتر است » . و گفت :\r\n« همه اسير وقت‌اند ، و وقت اوست و همه اسير خاطرند و خاطر اوست » . و گفت :\r\n« دعوت صد و بيست و اند هزار پيغامبر - عليهم السّلام - همه حق است ليكن صفت خلق است ، چون حقيقت نشان كند ، نه حق ماند و نه باطل » . و گفت : « چون من و تو باقى بود ، اشارت\r\n\r\n","description":"","footnote":"","page_name":" 185 ","page_number":187},
  {"content":"\r\n\r\nباشد ، و چون من و تو برخاست نه اشارت ماند و نه عبارت » . و گفت : « اگر تو را از او آگهى بودى ، نيارستى گفت كه از او آگهى است » . و گفت : « شب و روز بيست و چهار ساعت است ، هيچ ساعتى نيست تا او را بر تو آمدنى نيست » . و گفت : « [ اگر 
  ] امر خويش بر تو نگاه دارد دست برده‌اى ، و اگر ندارد آدم بايد با همهء فرزندانش ، تا با تو بگريند » . و گفت : « اگر كسى بودى كه خدايى را طلب كردى جز خداى ، خداى دو بودى » . و گفت : « خداى را خداى جويد ، خداى را خداى يابد ، خداى را خداى داند » . و گفت : « اگر خداى يك‌ذرّه به عرش نزديك‌تر بودى ، از آنكه به ثرى ، خدايى را نشايستى » . و گفت « من با اهل سعادت به رسول صحبت كنم و با اهل شقاوت به خدا » . و گفت : « از شما درنخواهم ادب ، بيهوده مادرى بود كه از فرزند شيرخواره ادب درخواهد .\r\nاز شما ادب آن درخواهد كه با شما به نصيب خويش زندگانى كند » . و گفت : « ابليس كشتهء خداوند است . جوانمردى نبود كشتهء خداوند خويش را سنگ انداختن » . و گفت :\r\n« اگر در قيامت حساب در دست من كند بيند كه چه كنم : همه را در پيش كنم و ابليس را مقام سازم ، و ليكن نكند » . و گفت : « هرگز كس مرا نديده است و هر كه مرا بيند از من صفت خويش بيند » . و گفت : « يك سجده كه بر من براند به هستى خويش و نيستى من ، بر من گرامىتر از هر چه آفريد و آفريند » . و گفت : « من فخر آدم و قرّة العين مصطفىام .\r\nآدم فخر كند كه گويد : اين ذريّت من است . پيغامبر را چشم روشن گردد كه گويد : اين از امّت من است » . و گفت : « وطاء من بزرگ است از او بازنگردم تا از آدم تا محمّد در تحت وطاى من نيارد » - اين آن معنى است كه شيخ بايزيد گفته است : لوائى اعظم من لواء محمّد و شرح اين در پيش داده‌ايم -\r\nاز او پرسيدند كه : « زهد چيست ؟ » . گفت : « بر لب درياى غيب ايستاده بودم ، بيلى در دست ، يك بيل فروبردم ، از عرش تا ثرى بدان يك بيل برآوردم ، چنان كه دوم بيل را هيچ نمانده بود ، و اين كمترين درجهء زهد است » - يعنى هر چه\r\n\r\n","description":"","footnote":"","page_name":" 186 ","page_number":188},
  {"content":"\r\n\r\nصورت بود در قدم اول از پيشم برخاست - و گفت : « حق - تعالى - قومى را به بهشت فروآورد و قومى را به\r\nدوزخ . پس مهار بهشت و دوزخ بگيرد و در درياى غيب اندازد » . و گفت : « آنجا كه خداى بود روح بود و بس » . و گفت : « اهل بهشت به بهشت فرودآيند و اهل دوزخ به دوزخ . پس جاى جوانمردان كجا بود ؟ كه او را جاى نبود ، نه در دنيا و نه در آخرت » .\r\nنقل است كه يكى قيامت را به خواب ديد و شيخ را طلب مىكرد ، در جملهء عرصات شيخ را هيچ جاى نيافت . ديگر روز بيامد و شيخ را آن خواب بگفت . شيخ گفت : « آنگاه چنين خوابت را رايگان نگويند . چون ما نبوديم اصلا ، ما را چون بازتوان‌يافت ؟ و اعوذ باللّه از آن كه ما را فردا بازتوان‌يافت » .\r\nنقل است كه يكى به نزديك او آمد و گفت : « يا شيخ مىخواهم كه به حج روم » .\r\nگفت : « مادر و پدر دارى ؟ » . گفت : « دارم » . گفت : « برو رضاء ايشان نگاه دار » . برفت و بار ديگر بازآمد و گفت : « انديشه حج سخت شد » . گفت : « دوست پدر ! قدم در اين راه به صدق ننهاده‌اى . اگر به صدق نهاده بوديش ، نامه از كوفه بازرسيدى » .\r\nنقل است كه يك روز در خلوت بود . مؤذّن گفت : « قد قامت الصّلاة » . گفت :\r\n« چون سخت است از صدر ، و از درگاه مىبايد آمد » . برخاست و عزم نماز كرد .\r\nنقل است كه كسى از او پرسيد كه : « شيخا كرامت تو چيست ؟ » . گفت : « من كرامات نمىدانم . اما آن مىدانم كه در ابتدا هر روز گوسفندى بكشتمى و تا شب بر سر نهاده مىگردانيدمى در جملهء شهر ، تاتسويى سود كردمى يا نه . امروز چنان مىبينم كه مردان عالم برمىخيزند و از مشرق تا به مغرب به زيارت ما پاىافزار در پا مىكنند ، چه كرامت خواهيد زيادت از اين ؟ » . رحمة اللّه عليه ، و اللّه اعلم بالصّواب .\r\n\r\n78 - 6 ذكر شيخ ابو على دقّاق ، رحمة اللّه عليه\r\nآن استاد علم و بيان ، آن بنياد كشف و عيان ، آن گمشدهء عشق و مودّت ، آن سوختهء شوق و محبّت ، آن مخلص درد و اشتياق ، شيخ وقت ابو على دقّاق -\r\n\r\n","description":"","footnote":"","page_name":" 187 ","page_number":189},
  {"content":"\r\n\r\nرحمة اللّه عليه و قدّس اللّه سرّه العزيز - امام وقت بود و شيخ عهد و سلطان طريقت و پادشاه حقيقت ، و زبان حق بود . در احاديث و تفسير ، و بيان و تقرير ، و وعظ و تذكير ، شأنى عظيم داشت ، و در رياضت و كرامت آيتى بود ، و در لطايف و حقايق و مقام و حال متعيّن .\r\nمريد نصرآبادى بود و بسى مشايخ كبار را ديده بود و خدمت كرده . بزرگان گفته‌اند : « در هر عهدى نوحه‌گرى بوده است و نوحه‌گر آن وقت بوعلى دقّاق است » . آن درد و شوق و سوز و ذوق كه او را بوده است ، كس را نشان ندهند ؛ و هرگز در عمر خويش پشت بازننهاده بود . و ابتدا در مرو بود كه واقعه به دو فرودآمد . چنان كه به يكى از كبار مشايخ گفت : « در مرو ابليس را ديدم كه خاك بر سر مىكرد . گفتم : اى لعين ! چه بوده است ؟\r\nگفت : خلعتى كه هفتصد هزار سال است تا منتظر آن بودم و در آرزوى آن مىسوختم ، در بر پسر آردفروشى انداختند » .\r\nشيخ بوعلى فارمدى با كمال عظمت خويش مىگويد : « مرا هيچ حجّت فردا نخواهد بود ، الا آن كه گويم هم نام بوعلى دقّاق‌ام » و استاد بوعلى مىگويد : « درخت خودرو است كه كسى او را نپرورده باشد ، برگ بياورد و ليكن بار نيارد و اگر بار بيارد\r\nبىمزه آرد . مرد نيز همچنين باشد ، چون او را استاد نبوده باشد از او هيچ‌چيز نيايد » .\r\nپس گفت : « من اين طريق از نصرآبادى گرفتم ، و او از شبلى ، و او از جنيد ، و او از سرى ، و او از داود ، و او از معروف ، و او از تابعين » . و گفت : « هرگز نزديك استاد ابو القاسم نصرآبادى نرفتم تا غسل نكردم » . و به ابتدا كه او را در مرو مجلسى نهادند ، به سبب آن بود كه بوعلى شبوى پيرى بود به شكوه . گفت : « ما را از اين سخن نفسى زن » . استاد گفت : « ما را آن نيست » . گفت : « روا باشد كه ما نياز خويش به تو دهيم ، تو را بر نياز ما سخن گشاده گردد » . استاد سخن گفت ، تا از آنجا كار را در پيوست .\r\nنقل است كه بعد از آن كه سالها غايب بود ، سفر حجاز و سفرهاى ديگر كرده بود و رياضت‌ها كشيده ، روزى برهنه به رى رسيد و به خانقاه عبد اللّه عمر - رضى اللّه عنهما - فرودآمد . كسى او را بازشناخت و گفت : « استاد است » .\r\n\r\n","description":"","footnote":"","page_name":" 188 ","page_number":190},
  {"content":"\r\n\r\nپس خلق بر او زحمت كردند .\r\nبزرگان گرد آمدند تا درس گويد و مناظره كند . گفت : « اين خود صورت نبندد ، و لكن ان‌شاءالله كه سخنى چند گفته شود » . پس منبر نهادند . و هنوز حكايت مجلس او كنند كه آن روز چون بر منبر شد اشارت به جانب راست كرد و گفت : « اللّه اكبر » . پس روى به مقابله كرد و گفت : « رضوان من اللّه اكبر » پس اشارت به جانب چپ كرد و گفت : « و اللّه خير و ابقى » . خلق به يك‌بار به هم برآمدند و غريو برخاست تا چندين جنازه برگرفتند .\r\nاستاد در ميان آن مشغله‌ها از منبر فرودآمده بود . بعد از آن او را طلب كردند ، نيافتند . به شهر مرو رفت تا آنگاه به نشابور افتاد . درويشى گفت : « روزى به مجلس او درآمدم به نيّت آن كه بپرسم از متوكّلان ؛ و او دستارى طبرى بر سر داشت . دلم بدان ميل كرد .\r\nگفتم : ايها الاستاد ! توكل چه باشد ؟ گفت : آن كه طمع از دستار مردمان كوتاه كنى ؛ و دستار در من انداخت » .\r\nو گفت : « وقتى بيمار بودم . مرا آرزوى نشابور بگرفت . به خواب ديدم كه قايلى گفت كه : تو ازين شهر نتوانى رفت كه جماعتى از پريان را سخن تو خوش آمده است و به مجلس تو هر روز حاضر باشند . تو از بهر ايشان بازداشته‌اى درين شهر » .\r\nنقل است كه در ميان مردمان چون چيزى افتادى كه دل مردمان بدان مشغول\r\nشدى ، استاد گفتى : « اين از غيرت حق است . مىخواهد كه آنچه مىرود نرود » .\r\nنقل است كه يك روز بر سر منبر ملامت آدمى مىكرد كه : « چه سودست ؟ كه حسود و معجب و متكبر ! و آن چه بدين ماند » . سائلى گفت : « با اين همه صفات ذميمه كه آدمى دارد اما جاى دوستى دارد » . استاد گفت : « از خدا بترسيد كه مىگويد : يحبهم و يحبّونه » .\r\nنقل است كه روزى بر سر منبر مىگفت : « خدا و خدا و خدا » . كسى گفت :\r\n« خواجه خدا چه بود ؟ » . گفت : « نمىدانم » . گفت : « چون نمىدانى چرا مىگويى ؟ » . گفت :\r\n« اين نگويم چه كنم ؟ » .\r\nنقل است كه درويشى در مجلس او برخاست و گفت : « درويشم و سه روز است تا چيزى نخورده‌ام » . و جماعتى از مشايخ حاضر بودند ، او بانگ بر او زد كه : « دروغ مىگويى كه فقر سرّ پادشاه است و پادشاه سرّ\r\n\r\n","description":"","footnote":"","page_name":" 189 ","page_number":191},
  {"content":"\r\n\r\nخويش به جايى ننهد كه او با كسى گويد و عرضه كند به عمرو و به زيد » .\r\nنقل است كه مردى فقّاعى بود . بر در خانقاه استاده . به وقت سفره بيامدى و چيزى از آن فقّاع بياوردى و بر سفره نشستى و فقّاع به صوفيان دادى ، و چون سير بخوردندى ، آنچه فاضل آمدى ببردى . روزى بر لفظ استاد برفت كه : « اين جوانمرد وقتى صافى دارد » . شبانه استاد به خوابش ديد . گفت : جايى بالا ديدم . جملهء اركان دين و دنيا جمع شده و ميان من و ايشان بالايى بودى و من بدان بالا بازشدم . مانعى پيشم آمد تا هر چند خواستم كه بر آنجا روم نتوانستم شد . ناگاه فقّاعى بيامدى و گفتى . « بوعلى دست به من ده . كه در اين راه شيران پس روباهانند » سپس ديگر روز استاد بر منبر بود فقّاعى از در درآمد . استاد گفت : او را راه دهيد ، كه اگر دوش دستگير ما نبودى ما از بازماندگان بوديم » . فقّاعى گفت : « استاد ! هر شب ما آنجا آييم . به يك شب كه تو آمدى ما را غمزى كردى ؟ » .\r\nنقل است كه روزى يكى درآمد كه : « از جاى دور آمده‌ام نزديك تو اى استاد ! » .\r\nگفت : « اين حديث به قطع مسافت نيست . از نفس خويش گامى فراتر نه كه همهء مقصودها تو را به حاصل است » . نقل است كه يكى درآمد و شكايت كرد از دست شيطان . استاد گفت : « درخت [ تعلّق 
  ] از ميان بركن ، تا گنجشك بر آن ننشيند ، كه تا آشيان ديو در او بود ، مرغان شيطان بر او مىنشينند » .\r\nنقل است كه بازرگانى بود خشگو نام ، مگر رنجور شد ، شيخ به عيادت او آمد .\r\nگفت : « اى فلان ! چه افتاده است ؟ » گفت : « نيم شبى برخاستم تا وضو سازم و نماز شب كنم . تابى در پشتم افتاد و دردى سخت پديد آمد و تب درپيوست » . استاد گفت : « تو را با فضول چه كار تا نماز شب كنى ؟ تا لاجرم به درد پشت مبتلا گردى . تو را مردار دنيا از خود دور بايد كرد . كسى كه سرش درد كند او را طلايى بر پاى نهند ، هرگز به نشود ؛ و چون دست نجس بود ، او آستين شويد ، هرگز پاك نگردد » .\r\nنقل است كه يك روز به خانهء مريدى شد - و آن مرد ديرگاه بود تا در انتظار او بود - چون شيخ درآمد گفت : « اى شيخ يك سخن بگويم ؟ » . گفت : « بگوى » . گفت :\r\n\r\n","description":"","footnote":"","page_name":" 190 ","page_number":192},
  {"content":"\r\n\r\n« كى خواهى رفت ؟ » گفت : « اى بيچاره هنوز وصال نايافته آواز فراق بلند كردى ؟ » .\r\nنقل است كه روزى صوفيى پيش استاد نشسته بود . عطسه داد . گفت : « يرحمك ربّك » . صوفى در حال پاىافزار در پاى كردن گرفت بر عزم رفتن . گفتند : « حال چيست ؟ » . گفت : « چون زبان شيخ بر ما به رحمت گشاده شد ، كارى كه بايست برآمد .\r\nچه خواهد بود بيش از اين ؟ » . اين بگفت و برفت .\r\nنقل است كه روزى استاد نشسته بود و مرقّعى نو زيبا درپوشيده ، و در عهد شيخ ابو الحسن برنودى يكى بود از عقلاء مجانين . از در خانقاه درآمد پوستينى كهنهء آلوده پوشيده . استاد به طيبت مىگفت - و در مرقع خويش مىنگريست - كه : « بو الحسن به چند خريده‌اى اين پوستين ؟ » . شيخ نعره بزد و گفت : « بوعلى رعنايى مكن ، كه اين پوستين به همهء دنيا خريده‌ام و به همه بهشت بازنفروشم » . استاد سر در پيش افگند و زار بگريست ؛ و چنين گفتند كه : « ديگر هرگز با هيچ‌كس طيبت نكرد » .\r\nنقل است كه استاد گفت : « روزى درويشى در خانقاه درآمد كه : گوشه‌يى با من\r\nپردازيد تا بميرم ، او را خانه پرداختيم . در آنجا شد و چشم در گوشه‌يى گذاشت و مىگفت : اللّه اللّه ، و من پنهان گوش مىداشتم . گفت : اى ابو على ! مرا مبشول . برفتم و بازآمدم . او همان مىگفت تا جان بداد . كسى به طلب غسّال و كرباس فرستاديم ، تا نگاه كرديم او را هيچ جاى نديديم . حيران فرومانديم . گفتم : اين كس را به من نمودى خداوندا ! به زندگى بديدمش و به مردگى ناپديد شد . او كجا شد ؟ » هاتفى آواز داد كه : « چه جويى كسى را كه ملك‌الموت جست ، نيافت . حور و قصور جستند ، نيافتند » .\r\nگفتم : « خداوندا او كجا رفت ؟ » . آواز آمد : « فى مقعد صدق عند مليك مقتدر » .\r\nاستاد گفت : « وقتى پيرى را ديدم ، در مسجدى خراب ، خون مىگريست ، چنان كه زمين مسجد رنگ گرفته بود . گفتم : اى پير با خويشتن رفقى بكن ، تو را چه افتاده است ؟ گفت : اى جوانمرد طاقتم برسيد در آرزوى لقاء او » . و گفت : « خداوندى بر بندهء خود خشم گرفت ، شفيعان فرا كرد تا او را عفو كرد و بنده همچنان مىگريست . شفيع گفت : اكنون اين گريستن بر چيست ؟ او تو را عفو كرد ،\r\n\r\n","description":"","footnote":"","page_name":" 191 ","page_number":193},
  {"content":"\r\n\r\nخداوند گفت : او رضاء من مىجويد و او را اندر آن راه نيست . بدان همىگريد » .\r\nنقل است كه يك روز جوانى از در خانقاه درآمد و بنشست . گفت : « اگر كسى را انديشهء معصيتى به خاطر درآيد ، طهارت را هيچ زيان دارد ؟ » استاد بگريست و گفت :\r\n« سؤال اين جوانمرد را جواب بگوييد » . زين الاسلام گفت : « مرا خاطرى درآمد . لكن از استاد شرم داشتم كه بگويم . طهارت ظاهر را خلل نكند اما طهارت باطن را بشكند » .\r\nنقل است كه گفت : « [ مرا 
  ] درد چشم پديد آمد چنان كه از درد مدتى بىقرار شدم ، و خوابم نيامد ، ناگاه لحظه‌يى در خواب شدم . آوازى شنيدم كه أ ليس اللّه بكاف عبده ؟\r\nپس بيدار شدم ، دردم برفت و ديگر هرگز درد چشم نبود » .\r\nيك روز استاد بو سعيد خرگوشى و استاد بوعلى را از حمام بازآورده بودند . و هر دو بيمار بودند . استاد بوعلى به دو گفت : « چه بود اگر همچنين هر دو به سلامت نشسته باشيم تا وقت نماز درآيد . و به تعجب بماندم كه : چندين بار طهارت مىبايد كرد » - و ايشان هر دو را يك علت بود - بوسعيد دهان بر گوش استاد نهاد و گفت :\r\n« راست بدان ماند كه ستيزه همىكند ، ليكن هر چه از او بود ، خوش بود » .\r\nنقل است كه گفت : « وقتى در بيابانى پانزده شبانه روز گم شدم . چون راه بازيافتم لشكريى ديدم كه مرا شربتى آب داد . زيان‌كارى آن شربت آب ، سى سال است كه هنوز در دل من مانده است » .\r\nنقل است كه بعضى را از مريدان كه سخت‌تر بودندى ، ايشان را در زمستان به آب سرد غسل فرمودى و بعضى را كه نازك‌تر بودندى با ايشان رفق كردى و گفتى . « با هر كسى كار به قدر وسع او توان كرد » . و گفتى : « كسى كه بقالى خواهد كرد ، او را به خروار اشنان بايد اما اگر جامه خواهد شست او را ده ستير اشنان تمام بود » . يعنى : علم آن قدر تمام است كه بدان كار كنى ، اما اگر براى فروختن آموزى هرگزت كار برنيايد ، كه مقصود از علم عمل است و تواضع . چنان كه نقل است كه : روزى به مرو به دعوتش خواندند . در راه كه مىرفت از خانه‌يى نالهء پيرزنى مىآمد كه مىگفت : « بار خدايا مرا چنين گرسنه بگذاشته‌اى و چندين طفل\r\n\r\n","description":"","footnote":"","page_name":" 192 ","page_number":194},
  {"content":"\r\n\r\nبر من گماشته‌اى ، آخر اين چه چيز است كه تو با من مىكنى ؟ » . شيخ برگذشت و چون به دعوت رسيد ، بفرمود تا طبقى بياراستند .\r\nخداوند دعوت شادمان شد كه : « امروز شيخ زلّه خواهد كرد تا به خانه برد » - و او را نه خانه بود و نه اهل - چون بياراستند ، برخاست و بر سر نهاد و بر در سراى آن پيرزن ببرد و بديشان داد . ببين تا اين چه شكستن و نياز بوده باشد ؟ و يك روز مىگفته است : « اگر فردا مرا به دوزخ فرستند كفّارم سرزنش كنند كه : اى شيخ چه فرق است ميان ما و تو ؟ من گويم : جوانمردى بايد . آخر مرا روز با زارى بوده باشد . و ليكن سنت خدا اين است .\r\n فلمّا اضاء الصّبح فرّق بيننا * و اىّ نعيم لا يكدّره الدّهر ؟ \r\nعجب اينست با سخنى چنين ، هم او مىگويد كه : « [ اگر 
  ] بدانمى كه روز قيامت قدمى وراء من خواهد بود ، از هر چه كرده‌ام روى بگردانمى » - اما شايد كه در آن وقت كه اين گفته باشد او را با او داده باشند تا همه محو محض عبوديّت بود و در اين وقت او را از ميان برداشته باشند ، و بر زبان او سخن مىرانده تا محو ربوبيّت بوده باشد - چنان كه نقل است كه يك روز عيد به مصلّى ، خلقى انبوه حاضر بودند . او را خوش آمد ، گفت :\r\n« به عزّت تو ، اگر مرا خبر باشد كه از ايشان كسى پيش از من تو را بيند ، بر فور بىهيچ\r\nتوقفى جان از من برآيد » . و امّا شايد كه چون آنجا زمان نباشد ، از پيش و پس ، و از پس ديدن نباشد . شرح اين سخن دراز است : ليس عند اللّه صباح و لا مساء .\r\nو او را كلماتى عالى است : و گفت : « نگر تا از بهر او با هيچ آفريده خصومت نكنى ، كه آنگاه دعوى كرده باشى كه تو آن تويى . و تو آن خود نيستى ، تو را خداوندى است . شغل خويش به دو بازگذار تا خود خصمى ملك خويش ، او كند » . و گفت : « چنان باش كه مرده باشى و سه روز برآمده » . و گفت : « هر كه جان خود را جاروب در معشوق نمىكند او عاشق نيست » . و گفت : « هر كه را به دون حق انس باشد در حال خود ، ضعيف باشد و هر كه\r\n\r\n","description":"","footnote":"","page_name":" 193 ","page_number":195},
  {"content":"\r\n\r\nجز از وى گويد در مقال خود ، كاذب باشد » . و گفت : « هر كه نيّت مخالفت پير كند ، بر طريقت بنماند و علاقهء ايشان بريده گردد هر چند در يك بقعه باشند ؛ و هر كه صحبت پيرى كند آنگاه به دل اعتراض كند عهد صحبت بشكست و توبه بر وى واجب شد » - با آن كه گفته‌اند : حقوق استاد را توبه نباشد - و گفت : « ترك ادب درختى است كه راندن بار آرد . هر كه بىادبى كند بر بساط پادشاهان ، به درگاه فرستند و هر كه بىادبى كند بر درگاه ، با ستوربانى فرستند » . و گفت : « هر كه با او صحبت كند بىادب ، جهل او او را به كشتن سپارد زود » . و گفت : « هر كه را ايستادگى نبود با خداى در بدايت ، نتواند نشست با او در نهايت ؛ و در نهايت ايستادگى از راه مجاهده ، نشستنى دست دهد از راه مشاهده » . و گفت : « خدمت كه بود بر درگاه بود . بر بساط ، مشاهده بود به نعت هيبت ، بعد از آن افسردگى بود از استيلاء قربت ، بعد از آن فنا بود از خود در تمامى غيبت ، و از بهر اين است كه احوال مشايخ در نهايت از مجاهده به سكون بازمىگردد و اوراد ظاهر ايشان برقرار نمىماند » .\r\nو گفت : « چون مريد مجرّد بود در بدايت از همّى ، و در نهايت از همّتى ، او معطّل بود » - و همّ آن است كه مشغول گرداند ظاهر او را به عبادت ، و همّت آن است كه جمع گرداند باطن او را به مراقبت - و گفت : « شاديى طلب تمام‌تر از شادى وجدان ، از بهر آن كه شادى وجدان را خطر زوال است و در طلب اميد وصال » . و گفت : « اين حديث نه به علّت است و نه از جهد ، و ليكن طينت است ، كما قال اللّه يحبهم و يحبّونه - گفت ايشان را دوست داريم و ايشان ما را دوست دارند - و در ميان ، ذكر طاعت و عبادت نكرد و\r\nمحبت مجرّد ياد كرد از علت » . و گفت : « مصيبت ما امروز بيش از مصيبت اهل دوزخ خواهد بود فردا ، از بهر آن كه اهل دوزخ را فردا ثواب فوت خواهد شد ، و ما را امروز به نقد وقت مشاهدهء خدمت حق فوت مىشود ؛ و تو فرق مىكن ميان اين دو مصيبت » . و گفت : « هر كه\r\n\r\n","description":"","footnote":"","page_name":" 194 ","page_number":196},
  {"content":"\r\n\r\nترك حرام كند ، از دوزخ نجات يابد ، و هر كه ترك شبهت كند به بهشت رسد و هر كه ترك زيادتى كند به خداى رسد » . و گفت : « بدين حديث نتوان رسيد به مردى ، هر كه در اين حديث رسيد ، از اينجا خلاص نتوان يافت به مردى » . و گفت : « آن آرايش كه گاه‌گاه به مردم درآيد ، بىسببى از اطلاع حق بود كه متجلى شود روح را » . و گفت : « اگر بنده مطيع خداوند بود در جملهء عمر مگر نفسى ، و او را در حظيرهء قدس فرودآرند چون حسرات آن نفس بر او كشف كنند ، آن بهشت بر وى دوزخ گردد ؛ و اگر در جملهء عمر طاعت نچشيده بود مگر نفسى ، اگر او را در دوزخ كنند و كشف گردانند بر او اين يك نفس ، آتش فروميرد و دوزخ بر او بهشت شود » . و گفت : « هر كه حاضر است اگر سرّ خويش اختيار كند بدان مطالبت كنند و اگر غايب است كه اختيار كند ، نپرسند » .\r\nو گفت : « اگر عقوبت كند اظهار قدرت بود و اگر بيامرزد اظهار رحمت بود و همه‌كس بيش نرسد » . و گفت : « غربت آن نيست كه برادران ، يوسف را به درمى چند بفروختند .\r\nغريب آن مدبر است كه آخرت را به دنيا فروشد » . و گفت : « بايد كه هر كه اين آيت بشنود :  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً  - الآية - به جان درباختن بخيلى نكند » . و گفت : « ايّاك نعبد تو را نگاه داشتن شريعت است و ايّاك نستعين امر به حقيقت است » . و گفت : « چون حق - تعالى تن‌هاى شما را بخريده است به بهشت ، به ديگرى مفروشيد كه بيع درست نباشد و اگر باشد سود نكند » . و گفت : « سه رتبت است :\r\nسؤال و دعا و ثنا ، سؤال آن را كه دنيا خواهد ، دعا آن را كه عقبى خواهد ، ثناء آن را كه مولى خواهد » . و گفت : « مراتب سخاوت سه قسم است : سخاوت وجود و ايثار . هر كه حق را بر نفس خود برگزيند صاحب سخاوت است و هر كه حق را بر دل خود برگزيند صاحب جود است و هر كه حق را بر جان خود برگزيند صاحب ايثار است » . و گفت : « هر كه از حق خاموش گردد ديوى بود گنگ » . و گفت : « بر شما باد كه حذر كنيد از صحبت سلاطين ، كه ايشان را رأى\r\n\r\n","description":"","footnote":"","page_name":" 195 ","page_number":197},
  {"content":"\r\n\r\nچون رأى كودكان بود و صولت چون صولت شيران » . و گفت :\r\n« شيوهء سلاطين آن است كه از ايشان صبر نيست ، و با ايشان طاقت نيست » . و گفت : « معنى و لا تحمّلنا ما لا طاقة لنا به ، پناه خواست از فراق » . و گفت : « تواضع توانگران درويشان را ديانت است و تواضع درويشان توانگران را خيانت » . و گفت : « اگر ملايكه طالب علم را پر بگسترانند ، آن كه طالب معلوم بود خود چگونه بود ؟ » . و گفت : « اگر طلب علم فريضه است ، طلب معلوم فريضه‌تر » . و گفت : « مريد آن است كه در عمر خويش نخسبد و مرد آن كه يك ساعت نخسبد و پيغامبر چنين بود - عليه السلام - چون از معراج بازآمد هرگز ديگر نخفت زيرا كه همه دل‌شده بود » . و گفت : « ابراهيم - عليه السلام - اسماعيل را گفت : اى پسر در خواب ديدم كه تو را قربان همىبايد كرد . گفت : اى پدر اگر نخفتيى آن خواب نديدى » . و گفت : « ديدار در دنيا به اسرار بود و در آخرت به ابصار » . و گفت :\r\n« ارادت و همّت امانت حق است پيش ارباب بدايات و اصحاب نهايت . ارباب بدايت به ارادت طاعت مجاهده توانند كرد و اصحاب نهايت به همّت به مكاشفه و مشاهده توانند رسيد ؛ و همّت چون كيمياست طالب مال را ، و همّت قرارى است بىآرام كه هرگز ساكن نشود نه در دنيا و نه در آخرت » . و گفت : « جهد توانگران به مال است و جهد درويشان به جان » . و گفت : « صحبت كردن با اژدها آسان‌تر كه با درويشى كه همه بخيل است » . و گفت : « بزرگترين همهء چيزها نشستن بر بساط فقر است و ترك گرفتن آفاق به كلّى ، چنان كه او را نه معلومى بود ، نه جاهى ، نه مالى ، نه چيزى » . گفتند : « هركس كه بدين صفت بود ، او را هيچ ثواب بود ؟ » . گفت : « آن چه مردمان مىپوشند او مىپوشد و آنچه مىخورند او مىخورد و ليكن به سرّ از ايشان جدا بود » . و گفت : « وقت تو آن است كه آنجااى ، اگر وقت تو دنياست به دنيايى و اگر عقباست به عقبايى ، و اگر شادى است در شاديى و اگر اندوه است در اندوهى » . و گفت : « چنان كه تو را از شكم مادر بيرون آورد از ميان نجاست و شير پاك خالص\r\n\r\n","description":"","footnote":"","page_name":" 196 ","page_number":198},
  {"content":"\r\n\r\nغذاى تو گردانيد و تو را به پاكى پرورش داد همچنان از دنيا بيرون بردت از ميان گناه و معاصى و شراب رحمت و مغفرت و عزّت چشاند ، و پاك گرداند و در بهشت فرودآرد پاك از همه آفتى » . و گفت : « خداى - تعالى - عاصيان را دوست مىدارد ، خطاب مىكند سيّد المرسلين را - صلوات اللّه و سلامه عليه -\r\nكه : نماز شب كن تا مقام شفاعت يا بى ، به نيّتى كه مادران شب دايه را بيدار كنند تا شير به فرزند دهند » .\r\nگفتند : « فتوت چيست ؟ » . گفت : « حركت كردن از براى ديگران و از پيغمبر بود - عليه السلام - كه فردا همه خواهند گفت : نفسى نفسى ، او خواهد گفت : امّتى امّتى » . و گفت : « جمع اثباتى است بىنفى و تفرقه نفيى است بىاثبات ، و تفرقه آن بود كه به تو منسوب بود و جمع آن كه از تو برده باشد » . و گفت : « فقر عطاى حق است ، هر كه به حقّ آن قيام نكند به سبب آن كه از او شكايت كند ، آن سبب عقوبت او گردد » . و گفت : « اگر توبه از بيم دوزخ يا اميد بهشت مىكنى ، بىهمتى است . توبه بر آن كن خدايت دوست دارد : ان اللّه يحبّ التّوّابين » . و گفت : « توكل صفت انبيا بود و تسليم صفت ابراهيم و تفويض صفت پيغمبر ما - صلّى اللّه عليه و سلم - صاحب توكل به وعده آرام گيرد و صاحب تسليم به علم ، و صاحب تفويض به حكم ، و توكل بدايت باشد و تسليم وسط و تفويض نهايت » . و گفت : « صاحب معرفت باش به خداى تا هميشه شاد باشى » . و گفت :\r\n« عالم را روا نبود كه خبر دهد مگر آن چه خوانده باشد ، و عارف را روا نبود كه خبر دهد مگر [ آنچه 
  ] يافته باشد » . و گفت : « چنان كه ربوبيّت از حق زايل نشود ، بايد كه عبوديّت كه صفت بنده است از بنده زايل نشود » . و گفت : « اول مقام بنده علم است به خداى و غايتش معرفت خداى و فايدهء آن مشاهده است ؛ و بنده بازنه‌بايستد از معصيت مگر به تهديد و وعيد به انواع عقاب ، و آزاد آن است كه او را از كرم ، كشف چيزى كند ، بسنده بود او را از زجر و نهى » . و گفت : « عقل را دلالت ، و حكمت را اشارت ، و معرفت را شهادت » . و گفت : « توحيد نظر كردن است در اشياء به عين\r\n\r\n","description":"","footnote":"","page_name":" 197 ","page_number":199},
  {"content":"\r\n\r\nعدم » . و گفت : « به صفاى عبادت نتوان رسيد الا به چهار چيز : اول معرفت خداى ، دوم معرفت نفس ، سوم معرفت موت ، چهارم معرفت ما بعد الموت . هر كه خداى را بشناخت ، به حق او قيام كرد به صدق و اخلاص و صفا و عبوديّت ؛ و هر كه نفس را بشناخت به شريعت و حقيقت ، روى به مخالفت او نهاد ، و مخالفت او طاعت است مداوم ؛ و هر كه موت را بشناخت شايستگى آن ساخته گردانيد و آمدن آن را مستعد شد ؛ و هر كه ما بعد الموت را بشناخت از وعد و وعيد در خوف و رجا بماند : فلا يأمن مكر اللّه الّا القوم الخاسرون » . و گفت : « نقد در\r\nفعل است تا صفت ، و فكرت در صفت تا موصوف ، و عبارت نقد است به اشارت و فكرت آن است كه اشارت و عبارت به دو نرسد » . و گفت : « ما دام كه بنده صاحب توحيد است ، حال او نيكوست از جهت آن كه شفيع اعظم توحيد است و هر كه توحيد ندارد كسى شفاعت او نكند ؛ و آن كه صاحب توحيد نبود لا محاله كه روزى آمرزيده شود » . و گفت : « عارف باش تا متحمّل باشى » . و گفت : « قومى را در قبض افگند ، از براى آن منكر شدند و جمعى را در بسط بداشت ، از اين جهت به وحدانيّت مقرّ آمدند » . و گفت :\r\n« فراغت ملك است ، كه آن را غايت نيست » . و گفت : « غريب نه آن است كه كسى ندارد ، غريب آن مدبرى بود كه آخرت بفروشد » . و گفت : « قبض اوايل فناست و بسط اوايل بقا ، هر كه را در قبض انداخت باقى گردانيد » . و گفت : « از آب‌وگل چه آيد جز خطا ؟ و از خدا چه آيد جز عطا ؟ » . و گفت : « عارف همچون مردى است كه بر شير نشيند ، همه‌كس از او ترسند ، و او از همه‌كس بيش ترسد » .\r\nنقل است كه يك روز در استدراج سخن مىگفت . سائل گفت : « استدراج كدام بود ؟ » . گفت : « آن نشنيده‌اى كه فلان كس به مدينه كلو بازمىبرد ؟ » . ( ! )\r\nنقل است كه آخر چندان درد در او پديد آمده بود كه هر شبگاهى بر بام خانه شدى - آن خانه كه اكنون در برابر تربت اوست و آن را بيت الفتوح گفتندى - چون بر بام شدى ، روى به آفتاب كردى و گفتى :\r\n\r\n","description":"","footnote":"","page_name":" 198 ","page_number":200},
  {"content":"\r\n\r\n« اى سرگردان مملكت امروز چون بودى ؟ و چون گذشتى ؟ هيچ جا از اندهگينى از اين حديث و هيچ جا از زير و زبرشدگان اين واقعه خبر يافتى ؟ » . همه از اين جنس مىگفتى تا كه آفتاب فروشدى ، پس از بام فرودآمدى .\r\nو سخن او در آخر چنان شد كه كسى فهم نمىكرد و طاقت نمىداشت . لاجرم به مجلس ، مردم اندك آمدندى . چنان كه هفده هجده كس زيادت نبودندى ، چنان كه پير هرى مىگويد كه : « چون بوعلى دقّاق را سخن عالى شد ، مجلس او از خلق خالى شد » .\r\nنقل است كه در ابتداء حال ، غلبات وجدى داشت كه هيچ‌كس را ازين حديث مسلّم نمىداشت تا چنان شده بود كه پيوسته مىگفتى : « بار خدايا ! مرا به كاه‌برگى بخش و مرا در كار مورى كن » . و در مناجات مىگفتى كه : « مرا رسوا مكن كه بسى لافها زده‌ام از تو بر سر منبر با اين چنين گناه كار تو ، و اگر رسوام خواهى كرد ، بارى در پيش اين مجلسيان رسوام مكن . مرا همچنان در مرقّع صوفيان رها كن و ركوه و عصايى به دستم ده كه من شيوهء صوفيان دوست مىدارم . آنگاه مرا با عصا و ركوه و مرقّع به واديى از وادىهاى دوزخ درده كه تا من ابد الابد خونابهء فراق تو مىخورم و در آن وادى نوحهء تو مىكنم و بر سر نگوسارى خويش مىگريم ، و ماتم بازماندگى خويش مىدارم ، تا بارى اگر قرب توام نبود ، نوحهء توام بود » . و مىگفت : « بار خداوندا ما ديوان خويش به گناه سياه كرديم و تو موى ما را به روزگار سپيد كردى . اى خالق سياه و سفيد ، فضل كن و سياه كردهء ما را در كار سپيد كردهء خويش كن » . و بازمىگفت : « اى خداوند ! آن كه تو را به تحقيق بداند ، طلب تو هميشه كند ، و اگر چه ، داند كه هرگزت نيابد » . و گفت : « گرفتم كه در فردوسم فرودآوردى و به مقام عالىام رسانيدى ، آن را چه كنم ، كه بهتر از اين توانستمى بود ، و نبودم » .\r\nبعد از وفات استاد را به خواب ديدند و پرسيدند كه : « خداى - تعالى - با تو چه كرد ؟ » . گفت : « مرا به پاى بداشت و هر گناه كه بدان اقرار آوردم بيامرزيد ، مگر يك گناه كه از آن شرم\r\n\r\n","description":"","footnote":"","page_name":" 199 ","page_number":201},
  {"content":"\r\n\r\nداشتم كه ياد كردمى . مرا در عرق بازداشت تا آنگاه‌كه همهء گوشت از رويم فروافتاد » . گفتند : « آن چه بود ؟ » . گفت : « در كودكى به امردى نگرسته بودم . مرا نيكو آمده بود » . و يك‌بار ديگرش به خواب ديدند كه عظيم بىقرارى مىكرد و مىگريست . گفتند : « اى استاد چه بوده است ؟ مگر دنيا مىبايدت ؟ » . گفت : « بلى ، و لكن نه براى دنيا يا مجلس كه گويم ، بلكه براى آن تا ميان در بندم و عصا برگيرم و همه روز به يك‌يك در همىشوم و خلق را وعظ همىكنم كه : مكنيد ، كه نمىدانيد كه از كه بازمىمانيد » . و ديگرى به خواب ديد . گفت : « خداى با تو چه كرد ؟ » . گفت : « هر چه كرده بودم از بد و نيك ، جمله گرد كرد بر من به ذرّه ذرّه ، پس به كوه درگذاشت » . و يكى ديگرش به خواب ديد كه بر صراط مىگذشت ، پهناى آن پانصدساله راه بود . گفت : « اين چيست ؟ كه ما را خبر دادند كه صراط از موى باريكتر است و از تيغ تيزتر » . گفت : « اين سخن راست است ليكن به رونده بگردد ، رونده‌يى كه آنجا فراخ‌تر رفته باشد ، اينجا باريكش بايد رفت ، و اگر تنگ‌تر رفته باشد اينجا فراخ‌تر بايد رفت » .\r\nنقل است كه استاد را شاگردى بود نام او ابو بكر صيرفى . بر سر تربت استاد نشسته بود . گفت : « به خواب ديدم كه : تربت از هم باز شدى و استاد برآمدى و خواستى كه به هوا برپرد . گفتمى : كجا مىروى ؟ گفتى : همچنين گويان مىروم كه ما را در ملكوت اعلى منبرها نهاده‌اند » . و چنين نقل كرده‌اند كه به مدت يك سال اين ابو بكر بعد از نماز ديگر روز آدينه بر سر تربت استاد نشستى - يعنى كه : « به مجلس آمده‌ام » . و همين ابو بكر را مىآرند كه گفت : « چون قاضى بو عمر وفات كرد - و او از اقران استاد بود - به خواب ديدم كه همىرفتم تا به مجلس استاد روم . گفتندى : كجا مىروى ؟ گفتمى : به ملكوت آسمان اعلى به مجلس استاد . گفتندى : امروز مجلس نيست كه قاضى بوعمر درگذشته است » .\r\nشيخ ابو القاسم قشيرى حكايت كرد كه : « جوانى به نزديك من آمد و همىگريست . گفتم : چه بوده است ؟ گفت : دوش به خواب ديدم كه قيامت بودى و مرا به دوزخ فرستادندى . من گفتمى : كه مرا به دوزخ مفرستيد\r\n\r\n","description":"","footnote":"","page_name":" 200 ","page_number":202},
  {"content":"\r\n\r\nكه به مجلس بوعلى دقّاق رسيده‌ام . مرا گفتندى : به مجلس او رسيده‌اى ؟ گفتم : آرى . گفتند : او را به بهشت بريد » .\r\nرحمة اللّه عليه .\r\n\r\n79 - 7 ذكر شيخ ابو الحسن خرقانى ، رحمة اللّه عليه\r\nآن بحر اندوه ، آن راسخ‌تر از كوه ، آن آفتاب الهى ، آن آسمان نامتناهى ، آن اعجوبهء ربّانى ، آن قطب وقت ، ابو الحسن خرقانى - رحمة اللّه عليه - سلطان سلاطين مشايخ بود و قطب اوتاد و ابدال عالم ، و پادشاه اهل طريقت و حقيقت ، و متمكّن كوه صفت و متعيّن معرفت . دايم به دل در حضور و مشاهده ، و به تن در خضوع رياضت و مجاهده بود ، و صاحب اسرار حقايق و عالىهمّت و بزرگ مرتبه . و در حضرت آشنايى عظيم داشت ، و در گستاخى كرّوفرّى داشت كه صفت نتوان كرد .\r\nنقل است كه شيخ بايزيد هر سال يك نوبت به زيارت دهستان شدى . به سر ريگ - كه آنجا قبور شهدا است - چون بر خرقان گذر كردى باستادى و نفس بركشيدى .\r\nمريدان از وى سؤال كردند كه « شيخا ما هيچ بوى نمىشنويم » . گفت : « آرى كه از اين ديه دزدان بوى مردى مىشنوم ، مردى بود نام او على و كنيت او ابو الحسن ، به سه درجه از من پيش بود . بار عيال كشد و كشت كند و درخت نشاند » .\r\nنقل است كه شيخ در ابتدا دوازده سال در خرقان نماز خفتن به جماعت بكردى و روى به خاك بايزيد نهادى و به بسطام آمدى و باستادى و گفتى : « بار خدايا ! از آن خلعت كه بايزيد را داده‌اى ، ابو الحسن را بويى ده » . و آنگاه بازگشتى وقت صبح را به خرقان بازآمدى و نماز بامداد به جماعت به خرقان دريافتى بر طهارت نماز خفتن .\r\nنقل است كه وقتى دزدى به سر بازمىشده بود ، تا پى او نتوانند ديدن و نتوانند برد . شيخ گفته بود : « من در طلب اين حديث كم از دزدى نتوانم بود » . تا بعد از آن از خاك بايزيد به سر بازمىشده بود و پشت بر خاك او نمىكرد ، تا بعد از دوازده سال از تربت آواز آمد كه : « اى ابو الحسن ! گاه آن آمد كه بنشينى » . شيخ گفت : « اى بايزيد ! همى همّتى باز\r\n\r\n","description":"","footnote":"","page_name":" 201 ","page_number":203},
  {"content":"\r\n\r\nدار ، كه مردى امّىام و از شريعت چيزى نمىدانم و قرآن نياموخته‌ام » . آوازى آمد : « اى ابو الحسن ! آنچه مرا داده‌اند از بركات تو بود » . گفت : « تو به صد و سى و اند سال پيش از من بودى » . گفت : « بلى و ليكن چون به خرقان گذر كردمى ، نورى ديدمى كه از خرقان به آسمان بر مىشدى و سى سال بود تا به خداوند به حاجتى درمانده بودم ، به سرّم ندا كردند كه : اى بايزيد ! به حرمت آن نور را به شفيع آر تا حاجت برآيد . گفتم :\r\nخداوندا ! آن نور كى است و كجا است ؟ هاتفى آواز داد ، كه : آن نور بندهء خاصّ است و او را ابو الحسن گويند . آن نور را شفيع آر تا حاجت تو برآيد . شيخ گفت : چون به خرقان رسيدم در بيست و چهارم روز جملهء قرآن بياموختم » . و به روايتى ديگر است كه :\r\n« بايزيد گفت : فاتحه آغاز كن ، چون به خرقان رسيدم ، قرآن ختم كردم » .\r\nنقل است كه باغكى داشت . يك‌بار بيل فروبرد ، نقره برآمد ، دوم بار فروبرد ، زر برآمد ، سوم بار فروبرد مرواريد و جواهر برآمد . ابو الحسن گفت : « خداوندا ! ابو الحسن بدين فريفته نگردد . من به دنيا از چون تو خداوندى برنگردم » . و گاه بودى كه گاو مىبستى چون وقت نماز درآمدى شيخ در نماز شدى و گاو همچنان شيار مىكردى تا وقتى كه شيخ بازآمدى .\r\nنقل است كه عمر بو العبّاسان شيخ را گفت : « بيا تا هر دو دست يكديگر گيريم و از زير اين درخت بجهيم » - و آن درختى بود كه هزار گوسفند در سايهء او بخفتى - شيخ گفت : « بيا تا هر دو دست لطف حق گيريم و بالاى هر دو عالم بجهيم كه نه به بهشت التفات كنيم و نه به دوزخ » .\r\nروزى شيخ المشايخ پيش آمد ، طاسى پرآب پيش شيخ نهاده بود . شيخ المشايخ دست در آب كرد و ماهى زنده بيرون آورد . شيخ ابو الحسن گفت : « از آب ماهى نمودن سهل است ، از آب آتش بايد نمودن » شيخ المشايخ گفت : « بيا تا بدين تنور فروشويم تا زنده ، كى برآيد ؟ » شيخ گفت : « يا عبد اللّه بيا تا به نيستى خود فروشويم تا به هستى او كه برآيد ؟ » . شيخ المشايخ ديگر سخن نگفت .\r\nنقل است كه شيخ المشايخ گفت سى سال است كه از بيم شيخ ابو الحسن نخفته‌ام و در هر قدم كه پا\r\n\r\n","description":"","footnote":"","page_name":" 202 ","page_number":204},
  {"content":"\r\n\r\nدر نهادم ، قدم او در پيش ديده‌ام تا به جايى كه دو سال است تا مىخواهم در بسطام پيش از او به خاك بايزيد رسم ، نمىتوانم . كه او از خرقان سه فرسنگ آمده است و پيش از من آنجا رسيده » . مگر روزى در اثناى سخن شيخ گفته است : « هر كه طالب اين حديث است قبلهء جمله اين است » . و اشارت به انگشت كالوج كرد - چهار انگشت بگرفته و يكى بگشوده - آن سخن با شيخ المشايخ مگر بگفته بودند .\r\nاو از سر غيرت بگفته است كه : « چون قبلهء ديگر پديد آمد ، ما اين قبله را ، راه فروببنديم » . بعد از آن راه حج بسته آمد كه در آن سال هر كه رفت سببى افتاد كه بعضى هلاك شدند و بعضى را بزدند و بعضى نرسيدند ، تا ديگر سال درويشى شيخ المشايخ را گفت : « خلق را از خانهء خدا بازداشتن چه معنى دارد ؟ » . تا شيخ المشايخ اشارتى كرد تا راه گشاده شد . بعد از آن درويشى گفت : « اين بر چه نهيم ؟ كه آن همه خلق هلاك شدند » .\r\nگفت : « آرى ، جايى كه پيلان را پهلو به هم بسايند سارخكى چند فروشوند ، باكى نبود » .\r\nنقل است كه وقتى جماعتى به سفرى همىشدند . به دو گفتند : « شيخا ! راه خايف است ، ما را دعائى بياموز تا اگر بلايى پديد آيد آن دفع شود » . شيخ گفت : « چون بلاء روى به شما نهد از ابو الحسن ياد كنيد » . قوم را آن سخن خوش نيامد . آخر چون برفتند راهزنان پيش آمدند و قصد ايشان كردند . يك‌تن از ايشان در حال از شيخ ياد كرد و از چشم ايشان ناپديد شد . عيّاران فرياد گرفتند كه : « اينجا مردى بود ، كجا شد ؟ او را نمىبينيم و نه بار و ستور او را » . تا بدان سبب به دو و قماش او هيچ آفت نرسيد و ديگران برهنه و مال برده بماندند . چون مرد را بديدند به سلامت ، به تعجب بماندند تا او گفت سبب چه بود . چون پيش شيخ بازآمدند ، بپرسيدند كه : « براى اللّه را آن سرّ چيست ؟ كه ما همه خداى را خوانديم كار ما برنيامد ، و اين يك‌تن تو را خواند ، از چشم ايشان ناپديد شد » . شيخ گفت : « شما كه حق را خوانديد به مجاز خوانديد ، و ابو الحسن به حقيقت .\r\nشما بو الحسن را ياد كنيد ، بو الحسن براى شما خداى را ياد كند ، كار شما برآيد ؛ كه اگر به مجاز و عادت\r\n\r\n","description":"","footnote":"","page_name":" 203 ","page_number":205},
  {"content":"\r\n\r\nخداى را ياد كنيد سود ندارد » .\r\nنقل است كه مريدى از شيخ درخواست كرد كه : « مرا دستورى ده تا به كوه لبنان شوم و قطب عالم را بينم » . شيخ دستورى داد . چون به لبنان رسيد ، جمعى ديد نشسته روى به قبله و جنازه‌يى در پيش ، و نماز نمىكردند . مريد پرسيد كه : « چرا بر جنازه نماز نمىكنيد ؟ » . گفتند : « تا قطب عالم بيايد ، كه روزى پنج بار قطب اينجا امامت كند » . مريد شاد شد . يك زمان بود ، همه از جاى بجستند . گفت : « شيخ را ديدم كه در پيش استاد و نماز بكرد و مرا دهشت افتاد . چون به خود بازآمدم مرده را دفن كردند . شيخ برفت .\r\nگفتم : اين شخص كه بود ؟ گفتند : ابو الحسن خرقانى . گفتم : كى بازآيد ؟ گفتند : به وقت نماز ديگر . من زارى كردم كه : من مريد اويم و چنين سخن گفته‌ام . شفيع شويد تا مرا به خرقان برد كه مدتى شد تا در سفرم . پس چون وقت نماز ديگر درآمد ، ديگرباره شيخ را ديدم ، در پيش شد . چون سلام بداد من دست به دو در زدم و مرا دهشت افتاد و چون به خود بازآمدم خود را بر سر چهار سوى رى ديدم ؛ روى به خرقان آوردم . چون نظر شيخ بر من افتاد ، گفت : شرط آن است كه آنچه ديدى اظهار نكنى ، كه من از خداى درخواست كرده‌ام تا بدين جهان و بدان جهان مرا از خلق بازپوشاند ، و از آفريده مرا هيچ‌كس نديد مگر زنده‌اى و آن بايزيد بود » .\r\nنقل است كه امامى به سماع احاديث مىشد به عراق . شيخ گفت : « اينجا كس نيست كه اسنادش عالىتر است ؟ » . گفت : « نه همانا » . شيخ گفت : « مردى امّىام ، هر چه حق - تعالى - مرا داد منّت ننهاد و علم خود مرا داد منت نهاد » . گفت : « اى شيخ تو سماع از كه دارى ؟ » . گفت : « از رسول ، عليه السلام » . مرد را اين سخن مقبول نيامد . شبانه به خواب ديد مهتر را - صلى اللّه عليه - كه گفت : « جوانمردان راست گويند » . ديگر روز بيامد و سخن آغاز كرد به حديث خواندن . جايى بودى كه شيخ گفتى : « اين حديث پيغامبر نيست » . گفتى : « به چه دانستى ؟ » . شيخ گفت : « چون تو حديث آغاز كردى دو چشم من بر ابروى پيغامبر بود - عليه السلام - چون ابرو دركشيدى ، مرا معلوم شدى كه از اين حديث تبرّا مىكند » .\r\nعبد اللّه انصارى\r\n\r\n","description":"","footnote":"","page_name":" 204 ","page_number":206},
  {"content":"\r\n\r\nگويد كه : « مرا بند بر پاى نهادند و به بلخ مىبردند . در همهء راه با خود انديشه همىكردم كه : به همه حال بر اين پاى من ترك ادبى رفته است . چون در ميان شهر رسيدم گفتند : مردمان سنگ بر بام آورده‌اند تا در تو اندازند . اندر اين ساعت مرا كشف افتاد كه : روزى سجادهء شيخ باز مىانداختم سر پاى من بدانجا بازآمد ، در حال ديدم كه دستهاى ايشان همچنان بماند و سنگ نتوانستند انداخت » .\r\nنقل است كه چون شيخ بوسعيد بر شيخ رسيد ، قرصى چند جوين بود معدود كه زن پخته بود ، شيخ او را گفت : « ايزارى بر زبر اين قرصها انداز و چندان كه مىخواهى بيرون مىگير و ايزار برمگير » . زن چنان كرد . نقل است كه چون خلق بسيار گرد آمدند ، قرص چندان كه خادم همىآورد ديگر باقى بود ، تا يك‌بار ايزار برداشتند ، قرصى نماند .\r\nشيخ گفت : « خطا كردى ، اگر ايزار برنگرفتى همچنان تا قيامت قرص از آن زير بيرون مىآوردندى » . چون از نان خوردن فارغ شدند ، شيخ بو سعيد گفت : « دستورى بود تا چيزى برگويند ؟ » . شيخ گفت : « ما را پرواى سماع نيست ، ليكن بر موافقت تو بشنويم » .\r\nبه دست بر بالشى مىزدند و بيتى برگفتند ، و شيخ در همهء عمر خويش همين نوبت به سماع نشسته بود . مريدى بود شيخ را ابو بكر خرقى گفتندى و مريدى ديگر . در اين هر دو چندان سماع اثر كرد كه رگ شقيقهء هر دو برخاست و سرخى روان شد . بوسعيد سر برآورد و گفت : « اى شيخ وقت است كه برخيزى » . شيخ برخاست و سه بار آستين بجنبانيد و هفت بار قدم بر زمين زد . جملهء ديوارهاى خانقاه در موافقت او در جنبش درآمدند . بوسعيد گفت : « باش كه بناها خراب شوند » . پس گفت : « به عزت اللّه كه آسمان و زمين موافقت تو را در رقص‌اند » . چنين نقل كرده‌اند كه در آن حوالى چهل روز طفلان شير فرا نستدند .\r\nنقل است كه شيخ بو سعيد گفت : « شبلى و اصحاب وى در سايهء طوبى موافقت كردند و من گوشهء مرقّع شبلى ديدم در آن ساعت كه در وجد بود و طواف همىكرد » .\r\nپس شيخ گفت : « اى بوسعيد ! سماع كسى را مسلّم بود كه از زبر تا عرش\r\n\r\n","description":"","footnote":"","page_name":" 205 ","page_number":207},
  {"content":"\r\n\r\nگشاده بيند و از زير تا تحت الثّرى » . پس اصحاب را گفت : « اگر از شما پرسند كه : رقص چرا مىكنيد ؟\r\nبگوييد بر موافقت آن كسان برخاسته‌ايم كه ايشان چنين باشند و اين كمترين پايه است در اين باب » .\r\nنقل است كه شيخ بو سعيد و شيخ ابو الحسن خواستند كه بسط آن يك بدين آيد و قبض اين يك بدان شود . يكديگر را در برگرفتند ، هر دو صفت نقل افتاد . شيخ بو سعيد آن شب تا روز سر به زانو نهاده بود و مىگفت و مىگريست و شيخ ابو الحسن همهء شب نعره همىزد و رقص همىكرد . چون روز شد ، شيخ ابو الحسن بازآمد و گفت :\r\n« اى شيخ اندوه به من بازده كه ما را با آن اندوه خود خوش‌تر است » . تا ديگر بار نقل افتاد . پس بو سعيد را گفت : « فردا به قيامت درميا ، كه تو همه لطفى ، تاب نيارى . تا من نخست بروم و فزع قيامت بنشانم ، آنگاه تو درآى » . پس گفت : « خدا كافرى را آن قوّت داده بود كه چهار فرسنگ كوهى بريده بود و مىشد تا بر سر لشكر موسى زند ، چه عجب اگر مؤمنى را آن قوّت بدهد كه فزع قيامت بنشاند ؟ » . پس شيخ بو سعيد بازگشت و سنگى بود بر درگاه ، محاسن در آنجا ماليد . شيخ بو الحسن از بهر احترام او را فرمود تا آن سنگ را بركندند و به محراب بازآوردند . پس چون شب درآمد بامداد آن سنگ باز به جاى خود آمده بود . ديگرباره به محراب بازبردند . ديگر شب همچنان به درگاه بازآمده بود . همچنين تا سه بار . بو الحسن گفت : « اكنون همچنان بر درگاه بگذاريد كه شيخ ابو سعيد لطف بسى مىكند » . پس بفرمود تا راه از آنجا برانداختند و درى ديگر بگشادند . پس شيخ بو الحسن چون به وداع او آمد ، گفت : « من تو را به ولايت عهد خويش برگزيدم كه سى سال بود كه از حق مىخواستم كسى را تا سخنى چند از آنچه در دل دارم با او گويم كه كسى محرم نمىيافتم كه به دو بگويم ، چنان كه او واشنود ، تا كه تو را فرستادند » . لاجرم شيخ بو سعيد آنجا سخن نگفته است زيادتى . گفتند : « چرا آنجا سخن نگفتى ؟ » . گفت : « ما را به استماع فرستاده بودند » . پس گفت : « از يك بحر يك عبارت كننده بس » . و گفت : « من\r\n\r\n","description":"","footnote":"","page_name":" 206 ","page_number":208},
  {"content":"\r\n\r\nخشت پخته بودم چون به خرقان رسيدم ، گوهر بازگشتم » .\r\nنقل است كه شيخ بوسعيد گفت بر منبر - و پسر شيخ بو الحسن آنجا حاضر بود - كه : « كسانى كه از خود نجات يافتند و پاك از خود بيرون آمدند ، از عهد نبوّت الى يومنا هذا ، به عقدى رسيدند و اگر خواهيد جمله برشمرم . و اگر كس از خود پاك شد ، پدر اين خواجه است » . و اشارت به پسر بو الحسن كرد . و استاد ابو القاسم قشيرى گفت : « چون به ولايت خرقان درآمدم ، فصاحتم برسيد و عبارتم نماند از حشمت آن پير ، تا پنداشتم كه از ولايت خود معزول شدم » .\r\nنقل است كه بوعلى سينا به آوازهء شيخ عزم خرقان كرد . چون به وثاق شيخ آمد شيخ به هيزم رفته بود . پرسيد كه : « شيخ كجاست ؟ » . زنش گفت : « آن زنديق كذاب را چه مىكنى ؟ » . همچنين بسيار جفا گفت شيخ را . كه زنش منكر او بودى ، حالش چه بودى ! بوعلى عزم صحرا كرد تا شيخ را بيند ، شيخ را ديد كه همىآمد و خروارى درمنه بر شيرى نهاده . بوعلى از دست برفت . گفت : « شيخا اين چه حالت است ؟ » . گفت : « آرى تا ما بار چنان گرگى نكشيم - يعنى زن - شيرى چنين بار ما نكشد » . پس به وثاق بازآمد .\r\nبوعلى بنشست و سخن آغاز كرد و بسى گفت . شيخ پاره‌يى گل در آب كرده بود تا ديوارى عمارت كند . دلش بگرفت . برخاست و گفت : « مرا معذور دار كه اين ديوار را عمارت مىبايد كرد و بر سر ديوار شد . ناگاه تبر از دستش بيفتاد . بوعلى برخاست تا آن تبر به دستش بازدهد . پيش از آن كه بوعلى آنجا رسد آن تبر برخاست و به دست شيخ باز شد . بوعلى يك‌بارگى اينجا از دست برفت ، و تصديقى عظيم بدين حديثش پديد آمد تا بعد از آن ، طريقت به فلسفه كشيد چنان كه معلوم هست .\r\nنقل است كه عضد الدولة را كه وزير بود در بغداد درد شكم برخاست . جملهء اطبّا را جمع كردند ، در آن عاجز ماندند ، تا آخر نعلين شيخ به شكم او فرونياوردند ، حق تعالى شفا نداد .\r\nنقل است كه مردى آمد و گفت : « خواهم كه خرقه پوشم » . شيخ گفت : « ما را مسئله‌يى است ، اگر آن را جواب دهى شايستهء خرقه باشى » . گفت : « اگر مرد چادر زنى در سر گيرد\r\n\r\n","description":"","footnote":"","page_name":" 207 ","page_number":209},
  {"content":"\r\n\r\nزن شود ؟ » . گفت : « نه » . گفت : « اگر زنى جامهء مردى هم درپوشد ، هرگز مرد شود ؟ » . گفت : « نه » . گفت : « تو نيز اگر در اين راه مرد نه‌اى ، بدين مرقّع پوشيدن مرد نگردى » .\r\nنقل است كه شخصى بر شيخ آمد و گفت : « دستورى ده تا خلق را به خدا دعوت كنم » . گفت : « زنهار تا به خويشتن دعوت نكنى » . گفت : « شيخا خلق را به خويشتن دعوت توان كرد ؟ » . گفت : « آرى كه كسى ديگر دعوت كند و تو را ناخوش آيد نشان آن باشد كه دعوت به خويشتن كرده باشى » .\r\nنقل است كه وقتى سلطان محمود وعده داده بود اياز را : « خلعت خويش را در تو خواهم پوشيدن و تيغ برهنه بالاى سر تو به رسم غلامان من خواهم داشت » . چون محمود به زيارت شيخ آمد ، رسول فرستاد كه شيخ را بگوييد كه : « سلطان براى تو از غزنين بدينجا آمد ، تو نيز براى او از خانقاه به خيمهء او درآى » . و رسول را گفت : « اگر نيايد اين آيت برخوانيد : قوله تعالى :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  » . رسول پيغام بگزارد . شيخ گفت : « مرا معذور داريد » . اين آيت بر او خواندند .\r\nشيخ گفت : « محمود را بگوييد كه چنان در اطيعوا اللّه مستغرقم كه در اطيعوا الرّسول خجالتها دارم ، تا به اولى الامر چه رسد » . رسول بيامد و به محمود بازگفت . محمود را رقّت آمد و گفت : « برخيزيد ، كه او نه از آن مرد است كه ما گمان برده بوديم » . پس جامهء خويش را به اياز داد و [ او 
  ] درپوشيد ، و ده كنيزك را جامهء غلامان در بر كرد ، و خود به سلاح دارى اياز پيش و پس مىآمد امتحان را . رو به صومعهء شيخ نهاد . چون از در صومعه درآمد و سلام كرد ، شيخ جواب داد اما برپانخاست . پس روى به محمود كرد و در اياز ننگريد . محمود گفت : « برپاىنخاستى سلطان را ؟ و اين همه دام بود » . شيخ گفت : « دام است اما مرغش تو نه‌اى » . پس دست محمود بگرفت و گفت : « فرا پيش آى ، چون تو را فرا پيش داشته‌اند » . محمود گفت : « سخنى بگو » . گفت : « اين نامحرمان را بيرون فرست » .\r\nمحمود اشارت كرد تا نامحرمان همه بيرون رفتند . محمود گفت : « مرا از بايزيد حكايتى برگو » . شيخ گفت « بايزيد چنين گفته است كه : هر كه مرا ديد از رقم شقاوت ايمن شد » .\r\nمحمود گفت : « از قدم\r\n\r\n","description":"","footnote":"","page_name":" 208 ","page_number":210},
  {"content":"\r\n\r\nپيغامبر زيادت است و بو جهل و بو لهب و چندان منكران او را همىديدند و از اهل شقاوت‌اند » . شيخ گفت محمود را كه : « ادب نگه دار و تصرف در ولايت خويش كن ، كه مصطفى را - عليه السلام - نديد جز چهار يار او و صحابهء او و دليل بر اين چيست ؟ قوله - تعالى -  وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ  » . محمود را اين سخن خوش آمد . گفت : « مرا پندى ده » . گفت : « چهار چيز نگه دار : اول پرهيز از مناهى ، و نماز به جماعت ، و سخاوت ، و شفقت بر خلق خدا » . محمود گفت : « مرا دعائى بكن » . گفت : « خود در اين گه دعا مىكنم : اللّهم اغفر للمؤمنين و المؤمنات » . گفت :\r\n« دعاء خاص بگو » . گفت : « اى محمود عاقبتت محمود باد » . پس محمود بدره‌يى زر پيش شيخ نهاد . شيخ قرص جوين پيش نهاد . گفت : « بخور » . محمود همىخاويد و در گلوش مىگرفت . شيخ گفت : « مگر حلقت مىگيرد ؟ » . گفت : « آرى » . گفت : « مىخواهى كه ما را ، اين بدرهء زر تو گلوى ما بگيرد ؟ برگير كه اين را سه طلاق داده‌ايم » . محمود گفت : « در چيزى كن البته » . گفت : « نكنم » . گفت : « پس مرا از آن خود يادگارى بده » .\r\nشيخ پيراهن عودى از آن خود به دو داد . محمود چون بازهمىگشت گفت : « شيخا خوش صومعه‌يى دارى » . گفت : « آن همه دارى ، اين نيز همىبايدت ؟ » . پس در وقت رفتن شيخ او را برپاخاست . محمود گفت : « اول كه آمدم التفات نكردى ، اكنون برپاى مىخيزى ؟\r\nاين همه كرامت چيست ؟ و آن چه بود ؟ » . شيخ گفت : « اول در رعونت پادشاهى و امتحان درآمدى ، و به آخر در انكسار و درويشى مىروى ، كه آفتاب دولت درويشى بر تو تافته است . اول براى پادشاهى تو برنخاستم . اكنون براى درويشى برمىخيزم » . پس سلطان برفت به غزا در آن وقت ، به سومنات شد . بيم آن افتاد كه شكسته خواهد شد . ناگاه از اسب فرودآمد و به گوشه‌يى شد و روى به خاك نهاد و آن پيراهن شيخ بر دست گرفت و گفت : « الهى ! به حق آبروى خداوند اين خرقه كه ما را بر اين كفّار ظفر دهى ، كه هر چه از غنيمت بگيرم به درويشان دهم » . ناگاه از جانب كفّار غبارى و ظلمتى پديد آمد تا همه تيغ در يكديگر نهادند و مىكشتند و\r\n\r\n","description":"","footnote":"","page_name":" 209 ","page_number":211},
  {"content":"\r\n\r\nمتفرّق مىشدند ، تا كه لشكر اسلام ظفر يافت و آن شب ، محمود به خواب ديد كه شيخ مىگفت : « اى محمود آبروى خرقهء ما بردى بر درگاه حق ، كه اگر در آن ساعت درخواستى ، جملهء كفّار را اسلام روزى كردى » .\r\nنقل است كه شيخ يك شب گفت : « امشب در فلان بيابان راه مىزنند و چندين كس را مجروح گردانيدند » . و از آن حال پرسيدند ، راست همچنان بود . و اى عجب ! همين شب سر پسر شيخ بريدند و در آستانهء او نهادند و شيخ هيچ خبر نداشت . زنش كه منكر او بود ، مىگفت : « چه گويى كسى را كه از چندين فرسنگ خبر بازمىدهد و خبرش نباشد كه سر پسر بريده باشند و در آستانه نهاده ؟ » . شيخ گفت : « آرى ، آن وقت كه ما آن مىديديم ، پرده برداشته بود و اين وقت كه پسر را مىكشتند ، پرده فروگذاشته بودند » . پس مادر سر پسر را بديد ، گيسو ببريد و بر آن سر نهاد و نوحه آغاز كرد . شيخ نيز پاره‌يى از محاسن ببريد و بر آن سر نهاد . گفت : « اين كار هر دو پاشيده‌ايم ما را هر دو افتاده است . تو گيسو بريدى ، من نيز ريش ببريدم » .\r\nنقل است كه وقتى شيخ در صومعه نشسته بود با چهل درويش ، و هفت روز بود كه هيچ طعام نخورده بودند . يكى بر در صومعه آمد با خروارى آرد و گوسفندى و گفت :\r\n« اين صوفيان را آورده‌ام » . چون شيخ بشنود گفت : « از شما هر كه نسبت به تصوّف درست مىتواند كرد بستاند . من بارى زهره ندارم كه لاف تصوّف زنم » . همه دم در كشيدند ، تا مرد آن آرد و آن گوسفند بازگردانيد .\r\nنقل است كه شيخ گفت : « دو برادر بودند و مادرى ، هر شب يك برادر به خدمت مادر مشغول شدى و يك برادر به خدمت خداوند مشغول بود . آن شخص كه به خدمت خدا مشغول بود با خدمت خدايش خوش بود . برادر را گفت : امشب نيز خدمت خداوند به من ايثار كن . چنان كرد . آن شب به خدمت خداوند سر به سجده نهاد . در خواب ديد كه آوازى آمد كه : برادر تو را بيامرزيديم و تو را به دو بخشيديم . او گفت : آخر من به خدمت خداى مشغول بودم و او به خدمت مادر ، مرا در كار او مىكنيد ؟ گفتند : زيرا كه آنچه تو مى\r\n\r\n","description":"","footnote":"","page_name":" 210 ","page_number":212},
  {"content":"\r\n\r\nكنى ما از آن بىنيازيم ، و ليكن مادرت از آن بىنياز نيست كه برادرت خدمت كند » .\r\nنقل است كه چهل سال شيخ سر بر بالين ننهاد . همچنين در اين مدت نماز بامداد بر وضوى نماز خفتن كرد . روزى ناگاه بالشى خواست . اصحاب شاد گشتند . گفتند :\r\n« شيخا چه افتاد ؟ » . گفت : « بو الحسن استغنا و بىنيازى خداى - تعالى - امشب بديد و مصطفى گفته است - صلّى اللّه عليه و سلّم - كه هر كه دو ركعت نماز بكند و هيچ انديشهء دنيا بر خاطرش نگذرد ، در همه گناه از وى بريزد چنان كه آن روز كه از مادر زاده بود » .\r\nاحمد حنبل به حكم اين حديث اين نماز بگزارد كه هيچ انديشهء دنيا بر او گذر نكرد ، و چون سلام داد پسر را بشارت داد كه : « آن نماز بگزاردم چنان كه انديشهء دنيا در نيامد » .\r\nمگر اين حكايت شيخ را بگفتند . شيخ گفت : « اين بو الحسن كه در اين كلاته نشسته است سى سال است تا به دون حق يك انديشه بر خاطر او گذر نكرده است » .\r\nنقل است كه روزى مرقّع‌پوشى از هوا درآمد ، پيش شيخ پا بر زمين مىزد و مىگفت : « جنيد وقتم و شبلى وقتم ، و بايزيد وقتم » . شيخ برپاخاست و پا به زمين زد و گفت : « مصطفى وقتم و خداى وقتم » - و معنى همان است كه در انا الحقّ حسين منصور شرح دادم كه محو بود ، و گويند كه عيب بر اولياء نرود از خلاف سنت ، چنان كه گفت : - عليه السلام - انّى لاجد نفس الرّحمن من قبل اليمن .\r\nنقل است كه روزى در حالت انبساط كلماتى مىگفت : به سرّش ندا آمد كه :\r\n« بو الحسنا ! نمىترسى از خلق ؟ » . گفت : « الهى برادرى داشتم ، او از مرگ همىترسيدى ، اما من نترسم » . گفت : « شب نخستين از منكر و نكير ترسى ؟ » . گفت : « اشتر كه چهار دندان شود از آواز جرس نترسد » . گفت : « از قيامت و صعوبات او ترسى ؟ » . گفت :\r\n« مىانديشم كه فردا چون مرا از خاك برآرى و خلق را در عرصات حاضر كنى ، من در آن موقف پيراهن بو الحسنى خود از سر بركشم و در درياى وحدانيّت غوطه خورم تا همه واحد بود و بو الحسن نماند ، موكّل خوف و مبشّر رجا بر من بازننشيند » .\r\nنقل است كه شبى نماز همىكرد ، آوازى شنود كه : « هان بو الحسنو ! خواهى كه آنچه از تو\r\n\r\n","description":"","footnote":"","page_name":" 211 ","page_number":213},
  {"content":"\r\n\r\nمىدانم با خلق بگويم تا سنگسارت كنند ؟ » . شيخ گفت : « اى بار خداى ! خواهى تا آنچه از رحمت تو مىدانم و از كرم تو مىبينم با خلق بگويم تا ديگر هيچ‌كس سجودت نكند ؟ » . آواز آمد : « نه از تو نه از من » . و يك‌بار مىگفت : « الهى ملك‌الموت را به من مفرست ، كه من جان به وى ندهم كه نه از او ستده‌ام تا باز به دو دهم ، من جان از تو ستده‌ام و جز تو به كسى ندهم » .\r\nو گفت : « سر به نيستى خود فروبردم چنان كه هرگز واديد نيايم ، تا سر به هستى تو برآرم چنان كه به تو به يك‌ذرّه بدانم » . و گفت : « در سرّم ندا آمد كه : ايمان چيست ؟\r\nگفتم : خداوندا ! آن ايمان كه دادى ، مرا تمام است » . و گفت : « ندا آمد كه تو مايى و ما تو ما مىگوييم : نه ! تو خداوندى و ما بندهء عاجز ؟ » . و گفت : « از حضرت خطاب مىآمد كه :\r\nمترس كه ما تو را از خلق نخواسته‌ايم » . و گفت : « خداى - عزّ و جلّ - از خلق نشان بندگى خواست و از من نشان خداوندى » . و گفت : « چون به گرد عرش رسيدم ، صف‌صف ملائكه پيش‌باز مىآمدند و مباهات مىكردند كه : ما كرّوبيانيم و معصومانيم . من گفتم : ما هواللّهيانيم . ايشان همه خجل گشتند و مشايخ شاد شدند به جواب دادن من ايشان را » . و گفت : « خداوند - تعالى - در فكرت به من بازگشاد كه تو را از شيطان بازخريده‌ام ، به چيزى كه آن را صفت نبود ، پس بدانكه او را چون دارى » .\r\nو گفت : « همهء چيزها را غايت بدانم الّا سه چيز را هرگز غايت ندانستم : غايت كيد نفس ندانستم و غايت درجات مصطفى - عليه السلام - و غايت معرفت » . و گفت :\r\n« مرا چون پارهء خاك جمع كردند . پس بادى به انبوه درآمد و هفت آسمان و زمين از من پر كرد و من خود ناپديد » . و گفت : « خداوند ما را قدمى داد كه به يك‌قدم از عرش تا به ثرى شديم و از ثرى به عرش بازآمديم . پس بدانستيم كه هيچ جاى نرفته‌ايم . خداوند ندا كرد كه : آن‌كس را كه قدم چنين بود او كجا رسيده باشد ؟ من نيز گفتم : دراز سفرا كه ماييم و كوتاه سفرا كه ماييم ! چند همىگردم از پس خويش ؟ » . و گفت : « چهار هزار كلام از خدا بشنودم كه اگر به ده\r\n\r\n","description":"","footnote":"","page_name":" 212 ","page_number":214},
  {"content":"\r\n\r\nهزار فرا رسيدى نهايت نبودى كه چه پديد آمدى » . و گفت : « چنان قادر بودم كه اگر پلاس سيه خواستم كه ديبايى رومى گردد چنان گرديد .\r\nسپاس خداى را - تعالى و تقدّس - همچنان است . يعنى دل از دنيا و آخرت ببرم و به خدا بازبرم » . و گفت : « آن‌كس كه از او چندان راه بود به خدا كه از زمين تا آسمان ، و از آسمان تا به عرش . و از عرش تا به قاب قوسين ، و از قاب قوسين تا به مقام نور ، نيك مرد نبود اگر خويشتن را چند پشه‌يى فرانمايد » . و گفت : « وامىام نيك به آلاء حق » - يعنى همگى من آنچه هست در حقّ محو است به حقيقت و آنچه مانده است خيال است و گفت : « اگر آنچه در دل من است قطره‌يى بيرون آيد جهان چنان شود كه در عهد نوح ، عليه السلام » . و گفت : « آنگاه نيز كه من از شما بشده باشم و در پس كوه قاف ، يكى را از پسران من ملك‌الموت آمده باشد و جان مىگيرد و با وى سختى مىكند ، من دست از گور بركنم و لطف خداى بر لب و دندان او بريزم » . و گفت : « چيزى از آن خداى در من همىكردند ، من نيز روى به خدا باز كردم و گفتم : الهى اگر مرا چيزى دهى ، چنان ده كه از گاه آدم تا به قيامت بر لب هيچ‌كس از تو نگشته بود ، گو من بازماندهء هيچ‌كس نتوانم خورد » .\r\nو گفت : « هر نيكويى كه از عهد آدم - عليه السلام - تا اين ساعت و ازين ساعت تا به قيامت با پيرى كرد ، تنها با پير شما كرد و هر نيكويى كه با پيران و مريدان كرد تنها با شما كرد » . و گفت : « هر شب آرام نگيرم نماز شام تا حساب خويش با خداى بازنكنم » . و گفت : « كار خويش را به اخلاص نديدم تا آفريدهء تنهايى خويشتن را نديدم » . و گفت :\r\n« اگر خداى - عزّ و جلّ - روز قيامت همهء خلق را كه در زمان من هستند به من بخشد از آنجا كه آفتاب برآيد تا آنجا كه آفتاب فروشود ، بدين چشم كه در پيش دارم بازننگرم از بزرگ همتى كه به درگاه خداوند دارم » . و گفت : « عرش خدا بر پشت ما ايستاده بود . اى\r\nجوانمردان نيرو كنيد و مردآسا باشيد كه بار گران است » . و گفت : « چه گوييد در مردى كه\r\n\r\n","description":"","footnote":"","page_name":" 213 ","page_number":215},
  {"content":"\r\n\r\nقدم نه به ويرانى دارد ، و نه به آبادانى ، و خداى - تعالى - او را در مقامى مىدارد كه روز قيامت خدا او را برانگيزاند و همهء خلق ويرانى و آبادانى به نور او برخيزند ، و همهء خلق را به دو بخشند ، كه دعا نكند در اين جهان و شفاعت نكند در آن جهان » . و گفت : « در سراى دنيا زير خاربنى با خداوند زندگانى كردن از آن دوست‌تر دارم كه در بهشت زير درخت طوبى ، كه از او من خبرى ندارم » . و گفت : « اينجا نشسته باشم ، گاه‌گاه از آن قوّت خداوند چندان با من باشد كه گويم : دست بركنم و آسمان از جاى برگيرم ، و اگر پاى بر زمين زنم به نشيب فروبرم ، و گاه باشد كه به خويشتن بازنگرم ، روى با خدا كنم و گويم با اين تن و خلق كه مرا هست چندين سلطنت به چه كار آيد ؟ » . و گفت : « چشنده‌ام و خود ناپديد و شنونده‌ام و خود ناپديد و گوينده‌ام و خود ناپديد » . و گفت : « دست از كار بازنگرفته‌ام تا چنان نديدم كه : دست به هوا فراز كردم هوا در دست من شوشهء زر كردند و دست بدان فراز نكردم ، به سبب آن كه كرامت بود ، و هر كه از كرامت فرا گيرد ، آن در بر وى ببندند و ديگرش نبود » . و گفت : « فروشوم كه ناپديد شوم در هر دو جهان و يا برآيم كه همه من باشم . زنهار تا مرده‌دل و قرّاء نباشى » . و گفت : « به سنگ سپيد مسئله بازپرسيدم . چهار هزار مسئله مرا جواب كرد در كرامت » . و گفت : « بدان كسى كه من [ در 
  ] تمنّى نان گستاخى كنم ، شما بدانيد كه او از ملايكه فاضل‌تر است » . و گفت :\r\n« شبانروزى بيست و چهار ساعت است ، در ساعتى هزار بار بمردم و بيست و سه ساعت ديگر را صفت پديد نيست » . و گفت : « در روز مردم به روزه و به شب در نماز بود به اميد آن كه به منزل رسد و منزل خود من بودم » . و گفت : « از آن چهارماهگى باز در شكم مادر بجنبيدم تا اكنون همه چيزى ياد دارم . آن وقت نيز كه بدان جهان شده باشم تا به قيامت آنچه برود و آنچه بخواهد رفت به تو بازنمايم » . پس گفت : « مردم گويند : فلان كس امام است ، امام نبود آن‌كس كه از هر چه او آفريده بود خبر ندارد از عرش\r\n\r\n","description":"","footnote":"","page_name":" 214 ","page_number":216},
  {"content":"\r\n\r\nتا به ثرى و از مشرق تا مغرب » . و گفت : « مرا ديدارى است اندر آدميان و ديدارى است در ملايكه و همچنين در جنّيان و در جهنده و پرنده و همهء جانوران ، و از هر چه بيافريده است از آنچه به كناره‌هاى جهان است ، نشان توانم داد بهتر از آنچه به نواحى و گرد بر گرد ماست » . و گفت : « اگر از تركستان تا به در شام كسى را خارى در انگشت شود آن از آن من است و همچنين از ترك تا شام كسى را قدم در سنگ آيد زيان آن مراست ، و اگر اندوهى در دلى است ، آن دل از آن من است » . و گفت : « شگفت نه از خويشتن دارم ، شگفت از خداوند دارم كه چندين بازار بىآگاهى من اندر اندرون پوست من پديد آورد ، پس آخر مرا از آن آگاهى داد تا من چنين عاجز ببودم در خداوندى خداى ، تعالى » . و گفت : « در اندرون پوست من دريايى است كه هرگاه كه بادى برآيد ، از اين دريا ميغ و باران سر بركند ، از عرش تا به ثرى باران ببارد » . و گفت : « خداوند مرا سفرى در پيش نهاد كه در آن سفر بيابانها و كوهها بگذاشتم ، و تل‌ها و رودها و شيب و فرازها و بيم و اميدها و كشتىها و درياها ، از ناخن و موى تا انگشت پاى همه را بگذاشتم . پس بعد از آن بدانستم كه مسلمان نيستم . گفتم : خداوند ! به نزديك خلق مسلمانم ، و به نزديك تو زنّار دارم . زنّارم ببر تا پيش تو مسلمان باشم » . و گفت : « بايد كه زندگانى چنان كنيد كه جان شما بيامده باشد و در ميان لب و دندان ايستاده كه چهل سال است تا جان من ميان لب و دندان ايستاده است » .\r\nگفتند : « سخن بگوى » . گفت : « اين جايگاه كه من ايستاده‌ام مىتوانم گفت ؟ اگر آنچه مرا با او است بگويم چون آتش بود كه در پنبه افگنى ، دريغ مىدارم كه با خويشتن باشم در سخن او به زبان خويش گفتن ، و شرم مىدارم كه با او ايستاده باشم ، سخن تو گويم » . و گفت : « در اين مقام كه خدا مرا داده است خلق زمين و ملائكه آسمان را راه نيست . اگر بدين جاى چيزى بينم جز از شريعت مصطفى ، از آنجا بازپس آيم . كه من در كاروانى نباشم كه اسفهسالار آن محمّد نباشد » . و گفت : « پيرى\r\n\r\n","description":"","footnote":"","page_name":" 215 ","page_number":217},
  {"content":"\r\n\r\nكراسه‌يى در دست گفت : من سخن ازينجا گويم تو از كجا گويى ؟ گفت : وقت من وقتى است كه در سخن نگنجد » . و گفت : « خلق را اول و آخرى است ، آنچه به اوّل نكنند به آخرشان مكافات كنند . خداوند - تعالى - مرا وقتى داد كه اول و آخر به وقت من آرزومند است » . و گفت :\r\n« من نگويم كه دوزخ و بهشت نيست . من گويم كه : دوزخ و بهشت را به نزديك من جاى نيست . زيرا كه هر دو آفريده است و آنجا كه منم آفريده را جاى نيست » . و گفت : « من بنده‌ام كه هفت آسمان و زمين به نزديك من انديشهء من است هر چه گويم ثناء او بود . مرا زبر و زير نيست ، پيش و پس نيست ، راست و چپ نيست » . و گفت : « درختى است غيب و من بر شاخ آن نشسته‌ام و همهء خلق به زير سايهء آن نشسته » . و گفت : « عمر من مرا يك سجده است » . و گفت : « با خاصّ نتوانم گفت كه پرده بدرند ، و با عامّ نتوانم گفت كه به وى راهى نبرند ، و با تن خويش نتوانم گفت كه عجب آرد ، زبان ندارم كه از او با او گويم » .\r\nكسى گفت : « از اينجا كه هستى بازآى » . گفت : « نتوان آمد و ما منّا الّا له مقام معلوم » . گفت : « به عرش » . گفت : « به عرش چه كنم ؟ كه عرش اينجاست » . گفت : « وقتى بر من پديد آمد ، كه همهء آفريده بر من بگريست » . و گفت : « كسى بايستى كه ميان او و خداى حجابى نبودى تا من بگفتمى كه : خداى - تعالى - با محمّد چه كرده بود تا دل و زبانش بشدى و بيفتادى » . و گفت : « چون حق - تعالى - با من به لطف درآمد ، ملايكه را غيرت آمد ، بر ايشان بپوشيد و مرا نيست گردانيد از آفريده ، و از خود با خود مىكرد . اگر نه آن بودى كه او را بر چنين حكمت است و الّا كرام الكاتبين مرا نديدندى » . و گفت :\r\n« بيست سال است تا كفن من از آسمان آورده است و اندر سر ما افگنده ، و ما سر از كفن بيرون كرده و سخن مىگوييم » . و گفت : « در رحم مادر بسوختم ، چون به زمين آمدم بگداختم ، چون به حد بلاغت رسيدم پير گشتم » . و گفت : « وقتى چيزى چون قطرهء آب در دهان من مىچكيد و بازپوشيده مىشد و اگر پوشيده نگشتى من ميان\r\n\r\n","description":"","footnote":"","page_name":" 216 ","page_number":218},
  {"content":"\r\n\r\nخلق نماندمى » . و گفت : « همهء آفريدهء او چون كشتى است و ملّاح منم ، و بردن آن كشتى مرا مشغول نكند از آنچه من در آنم » . و گفت : « چون حق - تعالى - مرا فكرتى بداد كه هر چه او آفريده است در آن بديدم ، در آن بماندم . شغل شب و روز در من پوشيد ، آن فكرت بينايى گرديد ، گستاخى و محبت گرديد ، هيبت و گران بارى گرديد ، زان فكرت به يگانگى او در افتادم و جايى رسيدم كه فكرت حكمت گرديد و راه راست ، و شفقت بر خلق گرديد ، بر خلق او كسى مشفق‌تر از خود نديدم ، گفتم : كاشكى بدل همهء خلق من بمردمى تا خلق را مرگ نبايستى ديد ، كاشكى حساب همهء خلق با من بكردى تا خلق را به قيامت حساب نبايستى ديد . كاشكى عقوبت همهء خلق مرا كردى تا ايشان را دوزخ نبايستى ديد » .\r\nو گفت : « خداوند - تعالى - دوستان خويش را به مقامى دارد كه آنجا حدّ مخلوق نبود ، و بو الحسن بدين سخن صادق است ، اگر من از لطف او سخن گويم خلق مرا ديوانه خواند چنان كه مصطفى - عليه السلام - را . اگر با عرش بگويم بجنبد ، اگر با چشمهء آفتاب بگويم از رفتن بازايستد » . و گفت : « حق - تعالى - مرا فرمود كه تو را به بدبختان ننمايم ، با آن‌كس نمايم كه مرا دوست دارد ، و من او را دوست دارم . اكنون مىنگرم تا كه را آورد . هركس را كه امروز در اين حرم آورد ، فردا او را آنجا با من حاضر كند ، و گفتم : الهى نزديك خود بر . از حق - تعالى - ندا آمد كه : مرا بر تو حكم است ، تو را همچنان مىدانم تا هر كه من او را دوست دارم ، بيايد و تو را ببيند و اگر نتواند آمدن نام تو او را بشنوانيم تا تو را دوست گيرد ، كه تو را از پاكى خويش آفريدم . تو را دوست ندارند به جز پاكان » . و گفت : « چون به تن به حضرت او شدم دل را بخواندم ، بيامد . پس ايمان و يقين و عقل و نفس بيامدند . دل را به ميان اين هر چهار درآوردم . يقين و اخلاص را برگرفت ، و اخلاص عمل را بگرفت تا به حق رسيدم . پس مقامى پديد آمد كه از آن خوش‌تر نديدم .\r\nهمه حق ديدم . پس آن هر چهار چيز كه آنجا برده بودم محتاج من گردانيد » .\r\n\r\n","description":"","footnote":"","page_name":" 217 ","page_number":219},
  {"content":"\r\n\r\nو گفت : « من از هر چه دون حق است زاهد گرديدم . آن وقت خويشتن را خواندم .\r\nاز حق جواب شنيدم . بدانستم كه از حق درگذشتم : لبّيك اللّهم لبيك زدم ، محرم گرديدم ، حج كردم ، در وحدانيّت طواف كردم ، بيت المعمور مرا زيارت كرد . كعبه مرا تسبيح كرد ، ملايكه مرا ثنا گفتند ، نورى ديدم كه سراى حق در ميان بود چون به سراى حق رسيدم ، ز آن من هيچ نمانده بود » . و گفت : « دو سال به يك انديشه درمانده بودم مگر چشم در خواب شد كه آن انديشه از من جدا شد . شما پنداريد كه اين راه آسان است ؟ » .\r\nو گفت : « اگر مرا يابيد ، بدانها مدهيد كه بر آب يا بر هوا بروند ، و بدانها مدهيد كه تكبير اول به خراسان فروبندند و سلام به كعبه بازدهند ، كه آن همه را مقدار پديد است ، و ذكر مؤمن را حد پديد نيست براى خدا » . و گفت : « به من رسيد كه چهارصد مرد از غربااند .\r\nگفتم كه : اينان چه‌اند ؟ برفتم تا به دريايى رسيدم تا به نورى رسيدم . بديدم غربا آن بودند كه ايشان را به جز خداى هيچ نبود » . و گفت : « نخست چنان دانستم كه امانتى به ما بر نهاده است . چون بهتر در شدم عرش از امر خدا سبكتر بود از آن ، چون بهتر در شدم ، خداوندى خويش به ما بر نهاده آمد و شكرى كه بار گران است » . و گفت : « من شما را از معاملهء خويش نشان ندهم . من شما را نشان كه دهم از پاكى خداوند و رحمت و دوستى او دهم ، كه موج بر موج بر مىزند و كشتى بر كشتى مىشكند » . و گفت : « پنجاه سال است كه از حق سخن مىگويم ، كه دل و زبان مرا بدان هيچ ترقى نيست » . و گفت : « هرگز ندانستم كه خداى - تعالى - با مشتى خاك و آب چندان نيكويى كند كه با من بكرد ، به غير از مصطفى به من رسيد . يقينم بودى كه او را باور داشتن واجب است و اين بر من معاينه است . به جز حاجت نبود » . و گفت : « اين كه شما از من مىشنويد از معاملهء من است يا از عطاء اوست . مرا از توحيد او با خلق هيچ نشايد گفت : كه بر جايى بمانيد و به مثل چنان بود كه پارهء آتش در كاه افگنى » . و گفت : « من از آنجا آمده‌ام ،\r\n\r\n","description":"","footnote":"","page_name":" 218 ","page_number":220},
  {"content":"\r\n\r\nباز آنجا دانم شدن به دليل و خبر ، تو را نپرسم . از حق ندا آمد كه : ما بعد مصطفى ، جبرئيل را به كس نفرستاديم . گفتم : به جز جبرائيل هست ، وحى القلوب هميشه با من است » . و گفت :\r\n« هفتاد و سه سال با حق زندگانى كردم كه سجده بر مخالفت شرع نكردم و يك نفس بر موافقت نفس نزدم ، و سفر چنان كردم كه از عرش تا به ثرى هر چه هست مرا يك‌قدم كردند » . و گفت : « از حق ندا چنين آمد كه : بندهء من ! اگر به اندوه پيش من آيى شادت كنم و اگر با نياز آيى توانگرت كنم و چون زان خويش دست بدارى آب و هوا را مسخّر تو كنم » . و گفت : « علما گويند خداى را به دليل عقل بيايد دانست . عقل خود به ذات خود نابيناست به خدا ، راه ندانست به خداى - تعالى - به خود ، او را چون توان دانست ؟\r\nبسيارى كه اهل خود بودند به آفريده در همىگرديدند . مشاهده دست گرفتم و از آفريده ببريدم ، راه به خدا نمودم و اينجا كه منم آفريده نتواند آمد » . و گفت : « همهء گنجهاى روى زمين حاضر كردند كه ديدار من بر من افگنند ، گفتم : غرّه باد آن كه به چنين چيزها غرّه شود . از حق ندا آمد كه : بو الحسن ! دنيا را به تو در نصيب نيست از هر دو سراى تو را منم » . و گفت : « خداوند من ، زندگانى من در چشم من گناه گردانيد » . و گفت : « تا دست از دنيا بداشتم هرگز با سرش نشدم ، و تا گفتم : اللّه ، به هيچ مخلوق بازنگرديدم » . و گفت : « پير گشتم . هنگام رفتن است . هر چه در اعمال بنده آيد ، من به توفيق خداى بكردم و هر چه عطاء او بود با بندگان ، به منت مرا بداد . اين سخن گاه از معامله گويم و گاه از عطا . خلق را آنجا راه نيست مرگ را هابزارى كه پنجاه سال بو الحسن مرگ را هابزارد تا مرگ مؤمن خوش كردند » .\r\nگفت : « خواهيد كه با خضر - عليه السلام - صحبت كنيد ؟ » . صوفى گفت :\r\n« خواهم » . گفت : « چند سال بود تو را ؟ » . گفت : « شصت سال » . گفت : « عمر از سر گير . تو را او آفريده ، صحبت با خضر كنى . تا صحبت من با اوست در تمنّاى من نيست كه با هيچ آفريده صحبت كنم » . و گفت : « خلق مرا نتوانند نكوهيدن و ستودن ، كه به هر زبان كه\r\n\r\n","description":"","footnote":"","page_name":" 219 ","page_number":221},
  {"content":"\r\n\r\nاز من عبارت كنند من به خلاف آنم » . و گفت : « بهشت در فنا برم ، تا : بهشتيان را كجا برى ؟\r\nو دوزخ در فنا برم ، تا : دوزخيان را كجا برى ؟ » و گفت : « خداى - تعالى - روز قيامت گويد : بندگان مرا شفاعت كن . گويم : رحمت زان تو است ، بنده زان تو ، شفقت تو بر بنده بيش از آن است كه از آن من » . و گفت : « وقت به همه چيزى دررسد ، و هيچ‌چيز به وقت در نرسد . خلق اسير وقت‌اند و بو الحسن خداوند وقت . هر چه من از وقت خويش گويم ، آفريده از من به هزيمت شود . جان جوانمردان از وقت مصطفى - عليه السلام - تا به قيامت به هستى حق اقرار دهد » . و گفت : « به هستى او درنگرستم . نيستى من به من نمود ، چون نيستى خود من نگريستم ، هستى خود به من به نمود . در اين اندوه بماندم تا با دلى كه بود از حق ندا آمد كه : به هستى خويش اقرار كن . گفتم : به جز تو كى است كه به هستى تو اقرار دهند ؟ نه گفته‌اى : شهد اللّه ؟ » . و گفت : « چون حق - تعالى - اين راه بر من بگشاد ، در روش اين راه چندان فرق بود كه هر سال گفتيا از كفر به نبوّت شدم . چندان تفاوت بود » . و گفت : « روز و شب كه بيست و چهار ساعت است مرا يك نفس است و آن نفس از حق و با حق است ، دعوى من نه با خلق است . اگر پاى آنجا برنهم كه همّت است ، به جايى بر رسم كه ملايكهء حجابت را آنجا راه نبود » . و گفت : « دوش جوانمردى گفت : آه ، آسمان و زمين بسوخت » . شيخ گفت : « آن كسان را كه آنجا آورد همه با نور ديدم - بعضى را بيشتر و بعضى را كمتر - گفتم : الهى آنچه در اينان بيافريده‌اى به اينان وانماى . گفت : بو الحسن ! حكم دنيا مانده است . اگر اينان را با اينان وانمايم دنيا خراب شود » . و گفت : « از خويشتن سير شدم . خويشتن را فرا آب دادم . غرقه نشدم و فرا آتش دادم بنسوخت . آن كه اين خلق خورد چهار ماه و دو روز از خلق بازگرفتم ، بنمرد . سر بر آستان عجز نهادم ، فتوح سر در كرد ، تا به جايگاهى برسيدم كه صفت نتوان كرد » . و گفت :\r\n« به ديدار بايستادم ، خلق آسمان و زمين را بديدم ، معاملهء ايشان مرا به هيچ نيامد بدانچه مىديدم زان\r\n\r\n","description":"","footnote":"","page_name":" 220 ","page_number":222},
  {"content":"\r\n\r\nاو . از حق ندا آمد كه : تو و همهء خلق نزديك من همچنانيد كه اين خلق\r\nنزديك تو » . و گفت : « من نه عابدم و نه زاهد ، نه عالم و نه صوفى ، الهى ! تو يكىاى ، من از آن يكى تو يكىام » . و گفت : « چه مرد بود كه با خداوند اين چنين نايستد كه آسمان و زمين و كوه ايستاده است ؟ هر كه خويشتن را به نيك مردى نمايد نه نيك است ، كه نيكى صفت خداوند است » . و گفت : « اگر خواهى كه به كرامت رسى ، يك روز بخور و سه روز مخور ، سيّوم روز بخور پنج روز مخور ، پنجم روز بخور چهارده روز مخور ، اول چهارده روز بخور ، ماهى مخور ، اول ماهى بخور چهل روز مخور ، اول چهل روز بخور ، چهار ماه مخور ، اوّل چهار ماه بخور ، سالى مخور . آنگاه چيزى پديد آيد چون مارى چيزى به دهان درگرفته ، در دهان تو نهد . بعد از آن هرگز ار تو نخورى شايد . كه من ايستاده بودم و شكم خشك بوده ، آن مار پديد آمد . گفتم : الهى به واسطه نخواهم . در معده چيزى واديد آمد ، بوياتر از مشك ، خوش‌تر از شهد ، سر به حلق من برد ، از حق ندا آمد : ما تو را از معدهء تهى طعام آوريم و از جگر تشنه آب . اگر آن نبودى كه او را حكم است از آنجا خوردمى كه خلق نديدى » .\r\nو گفت : « من كار خويش به اخلاص نديدم تا به جز او كسى را مىديدم . چون همه او را ديدم اخلاص پديد آمد ، بىنيازى او را درنگرستم ، كردار همهء خلق پر پشه‌يى نديدم . به رحمت او نگريستم ، همهء خلق را چند ارزن‌دانه‌يى نديدم . ازين هر دو چه آيد آنجا ؟ » . و گفت : « از كار خدا عجب بماندم كه چندين سال خرد از من ببرده بود و مرا خردمند به خلق مىنمود » . و گفت : « الهى چه بودى كه دوزخ و بهشت نبودى تا پديد آمدى كه خداپرست كى است ؟ » . و گفت : « خداوند بازار من بر من پيدا كرد . در اين بازار بعضى گفتنى بود و بعضى شنودنى و بعضى نيز دانستنى . چون در اين بازار افتادم بازارها از پيش من برگرفت » . و گفت : « خداوند بندگى من بر من ظاهر كرد . اول و آخر خويش قيامت ديدم . هر چه به اول به من بداد ، به آخر همان داد . از موى سر تا به ناخن پاى پل صراط\r\n\r\n","description":"","footnote":"","page_name":" 221 ","page_number":223},
  {"content":"\r\n\r\nگردانيد » . و گفت : « از خويشتن بگذشتى ، صراط واپس كردى » . و گفت : « هركس را از اين خداوند رستگارى بود ، ما را اندوه دايم بود . خداى قوّت دهاد تا ما اين بار گران بكشيم » . و گفت : « عجب بمانده‌ام از كردار اين خداوند كه از اوّل چندين بازار در درون اين پوست بنهاد بىآگاهى من ، پس آخر مرا از آن آگاه كرد تا من چنين متحير گرديدم . يا دليل المتحيرين زدنى تحيّرا » . و گفت : « كلهء سرم عرش است و پايها تحت الثّرى ، و هر دو دست مشرق و مغرب » . و گفت : « راه خداى را عدد نتوان كرد . چندان كه بنده است ، به خدا راه است ، به هر راهى كه رفتم قومى ديدم . گفتم : خداوندا مرا به راهى بيرون بر كه من و تو باشيم ، خلق در آن راه نباشد . راه اندوه در پيش من نهاد .\r\nگفت : اندوه بارى گران است . خلق نتواند كشيد » . و گفت : « هر كه به نزديك خدا مرد است نزديك خلق كودك است و هر كه نزديك خلق مرد است آنجا نامرد است . اين سخن را نگه داريد كه من در وقتىام كه آن را صفت نتوان كرد » . و گفت : « هر كه اين سخنان بشنود و بداند كه من خداى را ستوده‌ام ، به عزّش بردارند . و هر كه پندارد كه خود را ستوده‌ام به ذلّش بردارند ، كه اين سخنان من از درياى پاك است . زان خلق در وى برخه نيست » . و گفت : « عافيت را طلب كردم در تنهايى يافتم و سلامت در خاموشى » . و گفت : « در دل ندا آمد از خلق كه : اى بو الحسن ! فرمان مرا ايستاده باش ، كه من زنده‌ام ، كه نميرم تا تو را حياتى دهم كه در آن حيات مرگ نبود ، و هر چه تو را از آن نهى كردم دور باش از آن ، كه من پادشاهىام كه ملك مرا زوال نيست . تا تو را ملكى دهم كه آن را زوال نباشد » . و گفت : « هر كه مرا بشناخت به دوستى ، حق را دوست داشت ، و هر كه حق را دوست داشت به صحبت جوانمردان پيوست ، و هر كه به صحبت جوانمردان پيوست به صحبت حق پيوست » . و گفت : « زبان من به توحيد گشاده شد . آسمان‌ها و زمين‌ها را ديدم كه گرد بر گرد من طواف مىكردند و خلق از آن غافل » . و گفت : « به دل من ندا آمد از حق كه مردمان طلب\r\n\r\n","description":"","footnote":"","page_name":" 222 ","page_number":224},
  {"content":"\r\n\r\nبهشت مىكنند و به شكر ايمان قيام نكرده‌اند مرا ، از من چيزى ديگر مىطلبند » . گفت : « مزاح مكنيد كه اگر مزاح را صورتى بودى ، او را زهره نبودى كه در آن محلّت كه من بودمى درآيد » . و گفت : « عالم بامداد برخيزد طلب زيادتى علم كند و زاهد طلب زيادتى زهد كند و بو الحسن در بند آن بود كه سرورى به دل برادرى رساند » . و گفت : « هر كه مرا چنان نداند كه من در قيامت بايستم تا او را در پيش نكنم ، در بهشت نشود . گو : اينجا ميا و بر من سلام مكن » . و گفت : « چيزى به من درآمد كه مرا سى روز مرده كرد از آنچه اين خلق بدان زنده‌اند از دنيا و آخرت . آنگاه مرا زندگانيى داد كه در آن مرگ نبود » . و گفت : « اگر من بر خرى نشينم و از نشابور درآيم و يك سخن بگويم تا قيامت دانشمند بر كرسى ننشيند » . و گفت : « با خلق خدا صلح كردم كه هرگز جنگ نكردم ، و با نفس جنگى كردم كه هرگز صلح نكردم » . و گفت : « اگر نه آن بودى كه مردمان گويند كه : به پايگاه بايزيد رسيد و بىحرمتى كرد ، و الّا هر چه بايزيد با خدا بگفته است و بينديشيده ، من با شما بگفتمى » . - و عجب اين است كه از او نقل مىكنند كه گفته است : « هر چه بايزيد با انديشه آنجا رسيده است بو الحسن به قدم آنجا رسيده است » - و گفت : « اين جهان به جهانيان واهشتيم و آن جهان به بهشتيان ، و قدم برنهاديم جايى كه آفريده را راه نيست » . و گفت : « چنان كه مار از پوست به درآيد به درآمدم » . و گفت كه : « بايزيد گفت : نه مقيم و نه مسافر ، و من مقيم در يكيى او سفر مىكنم » . و گفت :\r\n« روز قيامت من نگويم كه من عالم بودم يا زاهد يا عابد . گويم : تو يكيى ، من ز آن يكيى تو بودم » . و گفت : « بدينجا كه من رسيدم سخن نتوانم گفت ، كه آنچه مراست با او ، اگر با خلق بگويم خلق آن برنتابد ، و اگر اين چه او راست با من ، بگويد چون آتش باشد به بيشه درافگنى . دريغ آيدم كه با خويشتن باشم و سخن او گويم » . و گفت : « تا خداوند - تعالى - مرا از من پديد آورد ، بهشت در طلب من است و دوزخ در خوف من ؛ و اگر بهشت و دوزخ\r\n\r\n","description":"","footnote":"","page_name":" 223 ","page_number":225},
  {"content":"\r\n\r\nاينجا كه من هستم گذر كنند ، هر دو با اهل خويش در من فانى شوند . چه اميد و بيم من از خداوند من است و جز او كى است كه از او اميد و بيم بود ؟ » . و گفت :\r\n« تكبير فرضى خواستم پيوست . بهشت آراسته و دوزخ تافته و رضوان و مالك پيش من آوردند ، تكبير احرام پيوستم . بينايى من به رجا بود كه نه بهشت ديدم و نه دوزخ . رضوان را گفتم : درآى درين نفس ، نصيب خويش يا بى ، فرا در آمد و در سيصد و شصت و پنج رگ من چيزى نديد كه از او بيم داشت » . و گفت : « هر كسى بر در حق رفتند چيزى يافتند و چيزى خواستند و بعضى خواستند و نيافتند ، و باز جوانمردان را عرضه كردند نپذيرفتند و باز بو الحسن نپذيرفت و باز بو الحسن را ندا آمد كه : همه چيز به تو دهيم مگر خداوندى ، گفتم : الهى ! اين داد و دهم از ميان برگير كه در ميان بيگانگان رود » - و اين از غيرت بود كه : نبايد كه بيگانگى بود - و گفت : « انديشيدم وقتى كه : از من آرزومندتر بنده‌يى هست ؟ خداوند - تعالى - چشم باطن من گشاده كرد تا آرزومندان او را بديدم .\r\nشرم داشتم از آرزومندى خويش . خواستم كه بدين خلق وانمايم عشق جوانمردان ، تا خلق بدانستندى كه : هر عشق ، عشق نبود ، تا هر كه معشوق خود را بديدى شرم داشتى كه گفتى : من تو را دوست دارم » . و گفت : « خلق آن گويند كه ايشان را با حق بود و بو الحسن آن گويد كه حق را با او بود » . و گفت : « سى سال است تا روى فرا اين خلق كرده‌ام و سخن مىگويم و خلق چنان دانند كه من با ايشان مىگويم . من خود با حق مىگويم . به يك سخن با اين خلق خيانت نكردم . به ظاهر و باطن با حق بودم . و اگر محمّد - عليه السلام - از اين در درآيد ، مرا ازين سخن خاموش نبايد بود » . و گفت :\r\n« پدرم و مادرم از فرزند آدم بود . اينجا كه منم نه آدم است و نه فرزندان . جوانمردى [ و 
  ] راستى با خداى است و بس » . و گفت : « به قفا بازخفته بودم ، از گوشهء عرش چيزى قطره‌قطره مىچكيد به دهانم ، و در باطنم حلاوت پديد مىآمد » . و گفت : « به خواب\r\n\r\n","description":"","footnote":"","page_name":" 224 ","page_number":226},
  {"content":"\r\n\r\nديدم : من و بايزيد و اويس قرنى در يك كفن بوديمى » . و گفت : « در همهء جهان زنده‌اى ما را ديد و آن بايزيد بود » .\r\nنقل است كه روزى اين آيت همىخواند : قوله - تعالى -  إِنَّ بَطْشَ رَبِّكَ لَشَدِيدٌ  .\r\nگفت : « بطش من سخت‌تر از بطش اوست ، كه او عالم و اهل عالم را گيرد و من دامن كبريائى او گيرم » . و گفت : « چيزى بر دلم نشان شد از عشق كه در همهء عالم كس را محرم آن نيافتم كه با وى بگويم » . و گفت : « فردا خداى - تعالى - گويد به من : هر چه خواهى بخواه ، گويم : بار خدايا تو عالم‌ترى . گويد : همّت تو تو را بدادم ، جز آن حاجت خواه . گويم : الهى ! آن جماعت خواهم كه در وقت من بودند و از پس من تا به قيامت ، به زيارت من آمدند و نام من شنيدند و نشنيدند . از حق - تعالى - ندا آيد كه : در دار دنيا آن كردى كه ما گفتيم ، ما نيز آن كنيم كه تو خواهى » . و گفت : « خداى - تعالى - همه را پيش من كند ، رسول - عليه السلام - گويد : اگر خواهى تو را از پيش جاى كنم . گويم : يا رسول اللّه ! من در دار دنيا تابع تو بودم . اينجا نيز پس‌رو توام . بساطى از نور بگستراند ، ابو الحسن و ژنده‌جامگان او بر آنجا جمع آيند . مصطفى را بدان جمع چشم روشن شود . اهل قيامت همه متعجّب بمانند . فرشتگان عذاب مىگذرند ، مىگويند : اينان آن قومند كه ما را از ايشان هيچ رنگى نيست » . و گفت : « مصطفى - عليه السلام - فردا مردانى را عرضه دهد كه در اولين و آخرين ، مثل ايشان نبود . حق - تعالى - بو الحسن را در مقابلهء ايشان آورد و گويد : اى محمّد ايشان صفت تواند ، بو الحسن صفت من است » .\r\nو گفت : « خداى - تعالى - به من وحى كرد و گفت : هر كه ازين رود تو آبى خورد ، همه را به تو بخشيدم » . و گفت : « روز قيامت من نه آنم كه زيارتيان خويش را شفاعت كنم ، كه ايشان خود شفاعت ديگران كنند » . و گفت : « هر كه استماع سخن ما كرد و كند ، كمترين درجتش آن بود كه حسابش نكنند فردا » . و گفت : « به ما وحى كردند كه همه چيزى ارزانى داشتم غير الخفية » . و گفت : « گاه بو الحسن اويم ، گاه او بو الحسن من است » - معنى آن است : چون\r\n\r\n","description":"","footnote":"","page_name":" 225 ","page_number":227},
  {"content":"\r\n\r\nبو الحسن در فنا بودى بو الحسن او بودى ، و چون در بقا بودى هر چه ديدى همه خود ديدى و آنچه ديدى بو الحسن او بودى . معنى ديگر آن است كه :\r\nدر حقيقت چون الست و بلى او گفت ، پس آن وقت كه بلى جواب داد ، بو الحسن او بود و بو الحسن ناموجود ، پس بو الحسن او بوده باشد . معنى اين در قرآن است كه مىفرمايد : قوله - تعالى -  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  - و گفت : « نردبانى بىنهايت بازنهادم تا به خدا رسيدم . قدم بر نخست پايهء نردبان كه نهادم به خدا رسيدم » معنى آن است كه به يك‌قدم به خدا رسيدن دنى است و چندان نردبان بىنهايت نهادن متدّنى ، يكى سفر است فى نور اللّه و نور اللّه بىنهايت است - و گفت : « مردمان گويند :\r\nخدا و نان ، و بعضى گويند : نان و خدا ، و من گويم : خدا ، بىنان . خدا ، بىآب . خدا ، بىهمه چيز » . و گفت : « مردمان را با يكديگر خلاف است تا : فردا او را ببينند يا نه ؟\r\nبو الحسن دادوستد به نقد مىكند كه گدايى كه نان شبانگاه ندارد و دستار از سر برگيرد و دامن به زير نهد ، محال بود كه به نسيه فروشد » . و گفت : « از هر چه دون حقّ است زاهد گرديدم ، آنگاه خويش را خواندم و گفت : من در ولايت تو نيايم كه مكر تو بسيار است » . و گفت : « اگر بر بساط محبّتم بدارى در آن مست گردم در دوستى تو ، و اگر بر بساط هيبتم بدارى ديوانه گردم در سلطنت تو . چون نور گستاخى سر برزند ، هر دو خود من باشم و منى من توى » . و گفت : « روى به خدا باز كردم ، گفتم : اين يكى شخص بود كه مرا به تو خواند و آن مصطفى بود - عليه السلام - چون از او فروگذرى همهء خلق آسمان و زمين را من به تو خوانم » - و اين بيان حقيقت است به اثبات شريعت - و گفت : « روى به خدا باز كردم و گفتم : الهى خوشى به تو در بود ، اشارت به بهشت كردى ؟ » . و گفت :\r\n« خداى - تعالى - در غيب بر من بازگشاد كه : همهء خلق را از گناه عفو كنم مگر كسى را كه دعوى دوستى من كرده باشد . من نيز روى به دو باز كردم و گفتم : اگر از آن\r\n\r\n","description":"","footnote":"","page_name":" 226 ","page_number":228},
  {"content":"\r\n\r\nجانب عفو پديد نيست ازين جانب هم پشيمانى پديد نيست ، بكوش تا بكوشيم كه بر آنچه گفته‌ايم پشيمان نيستيم » . و گفت : « روى به خدا بازكردم . گفتم : الهى روز قيامت داورى همه بگسلد و آن داورى كه ميان من و توست نگسلد » . و گفت : « چون به جان نگرم جانم درد كند ، و چون به دل نگرم دلم درد كند ، چون به فعل نگرم قيامتم درد كند ، چون به وقت نگرم درد توام كنى . الهى نعمت تو فانى است و نعمت من باقى و نعمت تو منم و نعمت من توى » و گفت : « الهى هر چه تو با من گويى من با خلق تو گويم و هر چه تو با من دهى من خلق تو را دهم » . و گفت : « الهى حديث تو از من نپذيرند » . و گفت - كه هيچ‌كس نبود با او نشسته - و مىگفت : « تو مرا چيزى گفتى كه در اين جهان نيايد ، و من تو را جوابى دادم كه در هر دو جهان نيايد » . و چنين بسيار بودى كه جوابى همىدادى و كسى حاضر نبودى .\r\nو گفت : « الهى روز بزرگ ، پيغامبران بر منبرهاى نور نشينند و خلق نظارهء ايشان بود و اولياء تو بر كرسىها نشينند از نور ، خلق نظارهء ايشان بود . بو الحسن بر يگانگى تو نشيند تا خلق نظارهء تو بود » . و گفت : « الهى سه چيز از من به دست خلق مكن : يكى جان من كه من جان از تو گرفتم به ملك‌الموت ندهم و روز و شب با من توى . كرام الكاتبين در ميان چه كار دارند ؟ و ديگر سؤال منكر و نكير نخواهم ، كه نور يقين تو با ايشان دهم ، تا به تو ايمان نيارند دست وانگيرم » . و گفت : « اگر بنده‌يى همهء مقامها به پاكى خود بگذارد ، هستى حق هيچ آشكارا نشود تا هر چه از او فروگرفته است با او ندهند » . و گفت : « الهى مرا در مقامى مدار كه گويم : خلق و حق ، يا گويم : من و تو . مرا در مقامى دار كه در ميان نباشم همه تو باشى » . و گفت : « الهى اگر خلق را بيازارم همين‌كه مرا بينند راه بگردانند ، و چندان كه تو را بيازرديم تو با مايى » . و گفت : « اين راه پاكان است . الهى ! با تو دستى بزنم تا به تو پيدا گردم در همهء آفريده ، يا فروشوم كه ناپديد گردم . صدق آن برزيدم ، آن نيافتم ، كه كرامت هر زاهد\r\n\r\n","description":"","footnote":"","page_name":" 227 ","page_number":229},
  {"content":"\r\n\r\nپرسيدم ، و روز و شب بر من بر حذر بود كه بر من گذر كرد . خضر - عليه السلام - كه آمد در حذر بود ( ؟ ) » . و گفت : « چون دو بود همتا بود .\r\nيكى بود همتا نبود » . و گفت : « الهى هر چيزى كه از آن من است در كار تو كردم و هر چه از آن تو است در كار تو كردم تا منى [ من 
  ] از ميان برخيزد و همه تو باشى » . و گفت : « در همه حال مولاى توام و از آن رسول تو و خادم خلق تو » . و گفت : « هشتاد تكبير بكردم يكى بر دنيا دوّم بر خلق سيّوم بر نفس چهارم بر آخرت پنجم بر طاعت ، و اين را با خلق بتوان گفت و ديگر را مجال نيست » . و گفت : « چهل گام برفتم . به يك‌قدم از عرش تا ثرى بگذاشتم . ديگر آن را صفت نتوان كرد و اگر اين با كسى بگويى كه ميان وى و خداوند حجابى نبود ، دل و جانش بشود » . و گفت : « الهى اگر ميان من و تو حجابى بودى چنين نبودى . كسى بايستى كه زندگانيش به خداى بودى تا من صفت تو با او بكردمى كه اين خلق زنده نه‌اند » . و گفت : « اگر اين رسولان و بهشت و دوزخ نبودى ، من هم از اين بودمى كه امروز هستم از دوستى تو و از فرمانبردارى تو از بهر تو » . و گفت : « چون مرا ياد كنى جان من فداى تو باد ، و چون دل من تو را ياد كند ، نفس من فداى دل من باد » . و گفت : « الهى اگر اندامم درد كند شفاء تو دهى ، چون توام درد كنى شفا كه دهد ؟ » . و گفت :\r\n« الهى مرا تو آفريدى براى خويش آفريدى . از مادر براى تو زادم . مرا به صيد هيچ آفريده مكن » . و گفت : « از بندگان تو بعضى نماز و روزه دوست دارند و بعضى حجّ و غزا و بعضى علم و سجّاده . مرا از آن باز كن ، كه زندگانيم و دوستيم جز از براى تو نبود » و گفت : « الهى اگر تنى بودى و دلى بودى از نور ، هم تو را نشايستى ، فكيف تنى و دلى چنين آشفته ، كى تو را شايد ؟ » . و گفت : « الهى هيچ‌كس بود از دوستان تو كه نام تو بسزا برد ؟\r\nتا بينايى خود بكنم و در زير قدم او نهم ؛ و يا هستند در وقت من ؟ تا جان خود فداى او كنم و يا از پس من خواهند بود ؟ » و گفت : « الهى مرا بدين\r\n\r\n","description":"","footnote":"","page_name":" 228 ","page_number":230},
  {"content":"\r\n\r\nخلق چنين نمودى كه سر بدان گريبان بركرده‌ام كه ايشان بركرده‌اند . اگر بديشان فرا نمودى كه من سر به كدام گريبان بر كرده‌ام چه كردندى ؟ » . و گفت : « خداوندا من در دنيا چندان كه خواهم از تو لاف بخواهم زد . فردا هر چه خواهى با من بكن » . و گفت : « الهى ملك‌الموت تو را بفرست تا جان من بستاند و من جان او بستانم ، تا جنازهء هر دو به گورستان برند » . و گفت : « الهى گروهىاند كه ايشان روز قيامت شهيد خيزند كه ايشان در سبيل تو كشته شده باشند ، و من آن شهيد خيزم كه به شمشير شوق تو كشته شده باشم ، كه دردى دارم كه تا خداى من بود آن درد مىبود ؛ و درد را جستم نيافتم ، درمان جستم نيافتم اما ، درمان يافتم » . و گفت : « در همهء كارها پيش طلب بود پس يافت ، الا در اين حديث ، كه پيش يافت بود پس طلب » . و مريدان را گفتند : « پاى آبله كرديد و مردان بىآبله رسيدند نامردان را پاى آبله كند و مردان را نشستگاه » . و گفت : « بايزيد مريدان را گفت كه حق گفت : هر كه مرا خواهد كرامتها كنم و هر كه تو را كه بايزيدى خواهد ، نيستش كنم كه هيچ جايش پديد نيارم ؛ اكنون شما چه گوييد ؟ » . گفتند : « اگر نيز نيست نكند جان را خواهيم » . و گفت : « اگر بندهء آفريده در پيش حق بايستد چنان كه دو به يكى بود ، هنوز آن روش چيزى نيست به مقام مردان » . از او پرسيدند كه : « دو به يكى چون بود ؟ » . گفت : « چنان كه خلق از پيش او برخيزد ، او نيز در خويشتن برسد ، همىخورد و طعم نداند ، سرما و گرما برو گذر مىكند و خبرش نبود ، و چون از خويشتن برسد به جز حق هيچ نبود » . و گفت : « كس بود كه به هفتاد سال يك‌بار آگاه نبود ، و كس بود كه به پنجاه سال ، و كس بود به چهل سال و كس بود به بيست سال ، و كس بود به هر سال ، و كس بود به هر ماه ، و كس بود به هر وقت نماز ، و كس بود كه بر او احكام مىراند و او را از اين جهان و از آن جهان خبر نبود » . و گفت : « آسان آسان نگوييا كه : من مردىام . تا هفتاد سال معاملهء خويش چنان كه تكبير اول\r\n\r\n","description":"","footnote":"","page_name":" 229 ","page_number":231},
  {"content":"\r\n\r\nبه خراسان پيوندى و سلام به كعبه بازدهى زبر تا به عرش و زير تا به ثرى بينى ، همه را همچون بىنمازى زنان بينى . آن وقت بدانكه مردى نه‌اى » . و گفت : « هر كه در دار دنيا دست به نيك مردى به دركند ، بايد تا از خدا آن يافته بود كه : بر كنار دوزخ بايستد به قيامت ، و هر كه را خداى به دوزخ مىفرستد او دست او مىگيرد و به بهشت مىبرد » . و گفت : « از خلقان بعضى به كعبه طواف كنند و بعضى به آسمان بيت المعمور و بعضى به گرد عرش ، و جوانمردان در يگانگى او طواف كنند » . و گفت : « همه‌كس نماز كنند و روزه دارند و ليكن مرد آن مرد است كه شصت سال بر او بگذرد كه فرشته‌يى بر او هيچ ننويسد كه او را از آن شرم بايد داشت از حق ، و حق را فراموش نكند به يك چشم زخم ، مگر بخسبد . آن چه مشاهده بود - كه گويند در بنى اسرائيل كس بودى كه سالى در سجود بودى و دو سال - در مشاهده اين بود كه اين امت دارد كه يك ساعت فكرت اين بنده با يك‌ساله سجود ايشان برابر بود » . و گفت : « مىبايد كه دل خويش چون موج دريا بينى كه آتش از ميان آن موج برآيد و تن در آتش بسوزد ، درخت وفا از ميان آن سوخته برآيد ، ميوهء بقاء ظاهر حاصل شود و چون ميوه بخورى آب آن ميوه به گذر دل فروشود .\r\nفانى شوى در يگانگى او » . و گفت : « خداى را بر روى زمين بنده‌يى است كه در دل او نورى گشاده است از يگانگى خويش ، كه اگر هر چه از عرش تا ثرى هست گذر در آن نور كند ، بسوزد ، چنان كه پر گنجشكى كه به آتش فرودارى » .\r\nدانشمندى گفت : « چيزى پرسيدم ، گفت : اين زمان نتوانى دانست تا بدان مقام رسى كه به روزى هفتاد بار بميرى و به شبى هفتاد بار ، و كارش چهل سال چنين زندگانى بود » . و گفت : « اينچه در اندرون پوست اوليا بود ، اگر چند ذرّه ميان دو لب و دندان او بيايد ، همهء خلق آسمان و زمين در فزع افتد » و گفت : « خداى را بر پشت زمين بنده‌يى است كه به شب تاريك خفته بود و لحاف در سر كشيده ، پس ستارهء آسمان مىبيند\r\n\r\n","description":"","footnote":"","page_name":" 230 ","page_number":232},
  {"content":"\r\n\r\nكه در آسمان مىگردد ، و ماه را همچنين ، و طاعت و معصيت همهء خلايق مىبيند كه به آسمان مىبرند ، و مىبيند كه روزى خلقان از آسمان به زمين مىآيند ، و ملايكه را مىبيند كه از آسمان به زمين و از زمين به آسمان مىروند ، و خورشيد را مىبيند كه در آسمان گذر مىكند » . و گفت : « كسى را كه همگى او خداوند فرا گرفته بود ، از موى سر تا اخمص قدم او ، همه به هستى خداى اقرار دهد » . و گفت : « مردان خداى - تعالى - هميشه بودند و هميشه باشند » . و گفت : « الست بربّكم را بعضى شنيدند كه : نه من خداام ؟ و بعضى شنيدند كه : نه من دوست شماام ؟ و بعضى چنان شنيدند كه نه همه منم ؟ » . و گفت :\r\n« خداى تعالى به اولياء خويش لطف كرد و لطف خدا چون مكر خدا بود » . و گفت : « هر كه از خدا به خدا نگرد خلق را نبيند » . و گفت : « مثل جان چون مرغى است كه پرى به مشرق دارد و پرى به مغرب و پاى به ثرى و سر بدان جا كه آن را نشان نتوان كرد » . و گفت : « دوست چون با دوست حاضر آيد همه دوست را بيند . خويشتن را نبيند » . و گفت : « آن را كه انديشه‌يى به دل درآيد كه از آن استغفار بايد كردن ، دوستى را نشايد » . و گفت : « سرّ جوانمردان را خداى - تعالى - بدان جهان و بدين جهان آشكارا نكند و ايشان نيز آشكارا نكنند » . و گفت : « اندكى تعظيم ، به از بسيارى علم و عبادت و زهد » . و گفت : « خداى - تعالى - موسى را - عليه السلام - گفت : لن ترانى ، زبان همهء جوانمردان از اين سؤال و سخن خاموش گرديد » . و گفت : « چشم جوانمردان بر غيب خداوند بود تا چيزى بر دل ايشان افتد ، تا بچشند آنچه اوليا و انبيا چشيده‌اند . دل جوانمردان به بارى در بود كه اگر آن بار ، بر آفريده نهند ، نيست شود و اولياء خود را خود مىدارد تا آن بار بتوانند كشيد ، و الّا رگ و استخوان ايشان از يكديگر بيامدى » . و گفت : « چه مردى بود كه مثل فتوح او چون مرغى شود كه خانه‌اش زرين بود ؟ چه مردى بود كه حق - تعالى - او را به راهى ببرد كه آن راه مخلوق بود » . و گفت : « خداى - تعالى - را بر پشت زمين بنده‌يى هست\r\n\r\n","description":"","footnote":"","page_name":" 231 ","page_number":233},
  {"content":"\r\n\r\nكه او خداى را ياد كند ، همهء شيران بول بيفگنند ، ماهيان در دريا از رفتن فروايستند ، ملايكهء آسمان در هيبت افتند ، آسمان و زمين و ملايكه بدان روشن بباشند » . و گفت : « همچنين خداى - تعالى - را بندگان‌اند بر پشت زمين كه خداى را ياد كنند ماهى در دريا از رفتن بازايستد ، زمين در جنبيدن آيد ، خلق پندارند كه زلزله است . و همچنين بنده‌يى هست او را كه نور او به همه آفريده برافتد . چون خداى را ياد كند از عرش تا به ثرى بجنبد » . و گفت : « از آن آب محبّت كه در دل دوستان جمع كرده است ، اگر قطره‌يى بيرون آيد همهء عالم پر شود كه هيچ آب در نشود ؛ و اگر از آن آتش كه در دل دوستان پديد آورده است ذره‌يى بيرون آيد از عرش تا به ثرى بسوزد » . و گفت : « سه جاى ، ملايكه از اوليا هيبت دارند : يكى ملك‌الموت در وقت نزع ، دوّم كرام الكاتبين در وقت نبشتن ، سيّوم نكير و منكر در وقت سؤال » . و گفت : « آن را كه او بردارد پاكيى دهد كه تاريكى در او نبود ، قدرتى دهد كه هر چه گويد : بباش ، بباشد ميان كاف و نون » . و گفت :\r\n« گروهى را به اوّل خداوند ندانستند كه به آخر هم بود . خدا ما را از ايشان كناد ؛ و گروهى از بندگان آنهااند كه خداى - تعالى - ايشان را بيافريد ندانستند كه به اول ايشان را خداوند است تا به آخر ؛ و آخر ايشان قيامت » . و گفت : « ندا آمد از آسمان كه : بندهء من آن را كه تو مىجويى ، به اول خود نيست ، به آخر چون توان يافت ؟ كه اين راهى است از خدا به خدا . بنده آن بازنيابد » .\r\nمردى را گفت : « آنجا كه تو را كشتند خون خويش ديدى » . پس گفت : « بگو كه :\r\nآنجا [ كه 
  ] مرا كشتند هيچ آفريده نبود ، كه خون جوانمردان بر وى مباح است » . و گفت :\r\n« چون به عمر خويش درنگرستم ، همهء طاعت خويش - هفتاد و سه‌ساله - يك ساعت ديدم و چون به معصيت نگريستم درازتر از عمر نوح ديدم » . و گفت : « تا به يقين ندانستم كه رزق من بر اوست دست از كار بازنگرفتم ، و تا عجز خلق نديدم پشت بر خلق نياوردم » . و گفت : « جوانمردى به كنار باديه رسيد . به باديه فرونگريست و باز\r\n\r\n","description":"","footnote":"","page_name":" 232 ","page_number":234},
  {"content":"\r\n\r\nپس گرديد ، و گفت : من اينجا فرونگنجم ، يعنى آنچه منم » . و گفت : « چنان بايد بودن كه ملايكه كه بر شما موكّل‌اند ، با رضا ايشان را واپس فرستى ؛ و يا اگر نه ، چنان بايد بود كه شبنگاه ديوان از دست ايشان فراگيرى ، و آن چه ببايد ستردن بسترى ، و آن چه ببايد نبشتن بنويسى ؛ و اگر نه چنان بودن كه شبانگاه كه آنجا بازشوند گويند : نه نيكى بودش و نه بدى . خداوند - تعالى - بگويد : من نيكويى ايشان با شما بگويم » . و گفت : « مردان خداى را اندوه و شادى نبود ، و اگر اندوه و شادى بود هم از او بود » . و گفت : « صحبت با خداى كنيد ، با خلق مكنيد كه ديدنى خداست و دوست‌داشتنى خدا و آن‌كس كه به وى نازيد خداست و گفتنى خداست و شنودنى خداست » . و گفت : « كس بود كه در سه روز به مكّه رود و بازآيد ؛ و كس بود كه در شبانروزى ، و كس بود كه در شبى ، و كس بود كه در چشم زخمى . پس آن كه در چشم زخمى برود و بازآيد قدرت بود » . و گفت : « تا خداى - تعالى - بنده را در ميان خلق دارد ، فكرتش از خلق جدا نشود ، چون دل او را از خلق جدا كند در مخلوقش فكرت نبود ، فكرتش با خداوند بود » - يعنى : در دلش فكرت بنماند - و گفت : « خداى - تعالى - مؤمنى را هيبت چهل فرشته دهد و اين كمترين هيبت بودش كه داده بود ، و آن هيبت از خلقان بازپوشد ، تا خلقان با ايشان عيش توانند كرد » .\r\nو گفت : « اگر كسى اينجا نشسته بود چشمش به لوح برافتد ، روا بود و من فرا پذيرم ، و ليكن بايد كه نشانش با من دهد » . و گفت : « اگر خداى - تعالى - را به خردشناسى علمى با تو بود ؛ و اگر به ايمان‌شناسى راحتى با تو بود ؛ و اگر به معرفت‌شناسى دردى با تو بود » .\r\nو گفت كه : « على دهقان گفت كه : مرد به يك انديشهء ناصواب كه بكند ، دوساله راه از حق تعالى - بازپس افتد » . و گفت : « عجب دارم از اين شاگردان كه گويند : پيش استاد شديم . و ليكن شما دانيد كه من هيچ‌كس را استاد نگرفتم ، كه استاد من خدا بود - تبارك و تعالى - و همهء پيران را حرمت دارم » .\r\nدانشمندى از او سؤال\r\n\r\n","description":"","footnote":"","page_name":" 233 ","page_number":235},
  {"content":"\r\n\r\nكرد كه : « خرد و ايمان و معرفت را جايگاه كجاست ؟ » .\r\nگفت : « تو رنگ اينها را به من نماى تا من جايگاه ايشان با تو نمايم » . دانشمند را گريه برافتاد . به گوشه‌يى نشست .\r\nشيخ را گفتند : « مردان رسيده كدام باشند ؟ » . گفت : از « مصطفى - عليه السلام - درگذشتى ، مرد آن باشد كه او را هيچ از اين درنيابد . و تا مخلوق باشى همه دريابد » - يعنى از عالم امر باش نه از عالم خلق - و گفت : « مردان از آنجا كه باشند سخن نگويند ، پس‌تر بازآيند تا شنونده سخن فهم كند » . و گفت : « همه‌كس نازد بدانچه داند تا بداند كه هيچ نداند ، چون بدانست كه هيچ ندانست شرم دارد از دانش خود ، تا آنگاه‌كه معرفتش به كمال باشد » . و گفت : « خداوند را به تهمت نبايد دانست و به پنداشت نبايد دانست كه گويى : دانيش ، و ندانيش . خداى را چنان بايد دانست كه هر چه مىدانيش گويى :\r\nكاشكى بهتر دانستمى » . و گفت : « بنده چنان بهتر بود كه از خداوند خويش نه به زندگانى واشود و نه به مرگ » . و گفت : « چون خداى - تعالى به سوى خويش راه نمايد ، سفر و اقامت اين بنده در يگانگى او بود و سفر و اقامت او به سرّ بود » . و گفت : « دل كه بيمار حق بود ، خوش بود زيرا كه شفايش جز حق هيچ نبود » . و گفت : « هر كه با خداى - تعالى زندگانى كند ديدنيها همه ديده بود ، و شنيدنيها همه شنيده ، و كردنيها كرده و دانستنى دانسته » . و گفت : « به بارى آسمان و زمين ، طاعت با انكار اين جوانمردان هيچ وزن نيارد » . و گفت : « در اين واجار بازارى است كه آن را بازار جوانمردان گويند و نيز بازار حق خوانند ، از آن راه حق ، شما آن را ديده‌ايد ؟ » . گفتند : « نه » . گفت : « در آن بازار صورتها بود نيكو ، چون روندگان آنجا رسند آنجا بمانند و آن صورت كرامت بود و طاعت بسيار و دنيا و آخرت . آنجا بمانند ، به خدا نرسند . بنده چنين نيكوتر كه خلق را بگذارد و با خدا به خلوت در شود ، و سر به سجده نهد و به درياى لطف گذر كند ، به يگانگى حق رسد و از خويشتن برهد ، همه بر وى مىراند و او خود در ميان نه » . و گفت : « اين علم را ظاهر ظاهرى [ است 
  ] و باطنى و باطن\r\n\r\n","description":"","footnote":"","page_name":" 234 ","page_number":236},
  {"content":"\r\n\r\nباطنى . علم ظاهر و ظاهر ظاهر آن است كه علما مىگويند ، و علم باطن آن است كه جوانمردان با جوانمردان مىگويند ، و علم باطن باطن راز جوانمردان است با حق - تعالى - كه خلق را آنجا راه نيست » . و گفت : « تا تو طالب دنيا باشى دنيا بر تو سلطان بود ، و چون از وى روى بگردانى تو بر وى سلطان باشى » . و گفت : « درويش كسى بود كه او را دنيا و آخرت نبود ، و نه در هر دو نيز رغبت كند كه دنيا و آخرت از آن حقيرترند كه ايشان را با دل نسبت بود » . و گفت : « چنان كه از تو نماز طلب نمىكند پيش از وقت ، تو نيز روزى مطلب پيش از وقت » . و گفت : « جوانمردى دريايى است به سه چشمه : يكى سخاوت ، دوّم شفقت ، سيّوم بىنيازى از خلق و نيازمندى به حق » . و گفت : « نفس كه از بنده برآيد و به حق شود ، بنده بياسايد . نظر كه از خداى به بنده آيد بنده را برنجاند » . و گفت : « از حال خبر نيست و اگر بود آن علم بود نه حال . يا به حق راه است يا به حق كسى را راه نيست . همهء آفريده در بو الحسن جاى گيرد و بو الحسن را در خويشتن يك‌قدم جاى نيست » . و گفت : « از هر قومى يكى بردارد و آن قوم را به دو بخشد . قومى را به دوستى گرفت و از خلق جدا وا كرد » . و گفت :\r\n« در گوشه‌يى بنشينيد و روى به من فرا كنيد » . و گفت : « مردان كه بالا گيرند به پاكى بالا گيرند نه به بسيارى كار » . و گفت : « اگر ذره‌يى نيكويى خويش بر تو بگشايد ، در عالم كسى نباشد كه تو را از وى ببايد شنيدن يا ببايد گفتن » . و گفت : « علما گويند كه : ما وارثان رسوليم . رسول را وارث ماايم كه آنچه رسول بود بعضى ما داريم . رسول درويشى اختيار كرد و درويشى اختيار ماست . با سخاوت بود و با خلق نيكو بود و بىخيانت بود ، با ديدار بود ، رهنماى خلق بود ، بىطمع بود ، شر و خير از خداوند ديد ، با خلقش غشّ نبود ، اسير وقت نبود ، هر چه خلق از او بترسند نترسيد ، و هر چه خلق به دو اميد دارند او نداشت ، به هيچ غرّه نبود ، و اين جمله صفات جوانمردان است . رسول - عليه السلام - دريايى بود بىحد كه اگر\r\n\r\n","description":"","footnote":"","page_name":" 235 ","page_number":237},
  {"content":"\r\n\r\nقطره‌يى از آن بيرون آيد همهء عالم و آفريده غرق شود . در اين قافله كه ماييم ، مقدمه حق است ، آخرش مصطفى است ، بر قفا صحابه‌اند ، خنك آنها كه در اين قافله‌اند و جانهاشان با يكديگر پيوسته است كه جان بو الحسن را هيچ آفريده پيوند نكرد » و گفت : « دعوى كنى ، معنى خواهند و چون معنى خواهند و چون معنى پديد آيد ، سخن بنماند ، كه از معنى هيچ نتوان گفت » . و گفت : « خداى - تعالى - همهء اوليا و انبيا را تشنه درآورد و تشنه ببرد » . و گفت : « اين نه آن درياست كه كشتى بازدارد ، كه صدهزار بر خشكى اين دريا غرق شوند ، بلكه به دريا نرسند اينجا چه بازدارد ؟ خدا و بس ! » . و گفت : « رسول - عليه السلام - در بهشت شود خلقى بيند بسيار ، گويد : الهى اينان به چه درآمدند ؟ گويد : به رحمت ، هر كه به رحمت خدا درآيد به در شود . جوانمردان به خدا درشوند ، ايشان را به راهى برد خدا ، كه در آن راه خلق نبود » . و گفت : « هزار منزل است بنده را به خدا . اولين منزلش كرامات است . اگر بنده مختصر همّت بود ، به هيچ مقامات ديگر نرسد » . و گفت : « راه دو است : يكى راه هدايت و ديگر راه ضلالت . آنچه راه ضلالت است آن راه بنده است به خداوند ، و آنچه راه هدايت است راه خداوند است به بنده . پس هر كه گويد : به دو رسيدم ، نرسيد و هر كه گويد : بدويم رسانيدند ، رسيد » . و گفت : هر كه او را يافت بنماند و هر كه او را نيافت بنمرد » . و گفت : « يك‌ذرّه عشق از عالم غيب بيامد و همهء سينه‌هاى محبّان ببوييد ، هيچ‌كس را محرم نيافت ، هم با غيب شد » . و گفت : « در هر صدسال يك شخص از رحم مادر بيايد كه او يگانگى خداى را شايد » . و گفت : « او را مردانى باشند : مشرق و مغرب ، على و ثرى ، در سينهء ايشان پديد نيايد » . و گفت : « هر آن دلى كه بيرون از خداى در او چيزى ديگر بود اگر همه طاعت است ، آن دل مرده است » .\r\nگفتند : « دلت چگونه است ؟ » . گفت : « چهل سال است تا ميان من و دل جدايى انداخته‌اند » . و گفت :\r\n\r\n","description":"","footnote":"","page_name":" 236 ","page_number":238},
  {"content":"\r\n\r\n« مادر فرزند را چند بار گويد : مادر تو را ميراد ، بنتواند مرد و ليكن در آن گفت صادق باشد » . و گفت : « سه چيز با خدا نگاه داشتن دشوار است : سرّ با حق و زبان با خلق و پاكى در كار » . و گفت : « [ چه 
  ] چيز ميان بنده و خدا حجاب بتواند كردن مگر نفس ؟ همه‌كس ازين بناليدند به خدا ، و پيغمبران نيز بناليدند » . و گفت : « دين را از شيطان آن فتنه نيست كه از دو كس : عالمى بر دنيا حريص و زاهدى از علم برهنه » . و صوفيى را گفت : « اگر برنايى را با زنى در خانه كنى سلامت يابد ، و اگر با قرّائى در مسجد كنى سلامت نيابد » . و گفت : « نگر تا از ابليس ايمن نباشى كه در هفتصد درجه در معرفت سخن گويد » . و گفت : « از كارها بزرگتر ذكر خداى است و پرهيز و سخاوت و صحبت نيكان » . و گفت : « هزار فرسنگ بشوى تا از سلطانيان كسى را نبينى ، آن روز سودى نيك كرده باشى » . و گفت : « اگر مؤمن را زيارت كنى بايد كه ثواب آن به صد حج پذيرفته ندهى كه زيارت مؤمن را ثواب بيشتر است از صدهزار دينار كه به درويشان دهى . چون زيارت مؤمن كنى به اعتقاد گيرى كه خداى - تعالى - بر شما رحمت كرده است » . گفت :\r\n« قبله پنج است : كعبه است كه قبلهء مؤمنان است و ديگر بيت المقدس كه قبله پيغامبران و امّتان گذشته بوده است ، و بيت المعمور به آسمان كه آنجا مجمع ملايكه است ، و چهارم عرش كه قبلهء دعاست . و جوانمردان را قبله خداست ، فاينما تولّوا فثمّ وجه اللّه » . و گفت : « اين راه همه بلا و خطر است ، ده جاى زهرست ، يازدهمين جاى شكرست » . و گفت : « تا نجويندت مجوى كه آنچه جويى چون بيابى به تو ماند و چون تو بود » . و گفت :\r\n« بهره‌مندتر از علم آن است كه كار بندى ، و از كار بهتر آن است كه بر تو فريضه است » .\r\nو گفت : « چون بنده عزّ خويش فرا خداى دهد ، خداى - تعالى - عزّ خويش بر آن نهد و باز به بنده دهد تا به عزّ خدا عزيز شود » . و گفت : « خردمندان خداى را به نور دل بينند و دوستان به نور يقين و جوانمردان به نور معاينه » .\r\nپرسيدند كه : « تو خداى را كجا ديدى ؟ » . گفت : « آنجا كه خويشتن نديدم » .\r\n\r\n","description":"","footnote":"","page_name":" 237 ","page_number":239},
  {"content":"\r\n\r\nو گفت : « كسانى بودند كه نشان يافت دادند و ندانستند كه يافت محال است ، و كسانى بودند كه نشان مشاهده دادند و ندانستند كه مشاهده حجاب است » . و گفت : « هر كه بر دل او انديشهء حقّ و باطل درآيد ، او را از رسيدگان نشماريم » . و گفت : « من نگويم كه كار نبايد كرد تو را ، اما ببايد دانستن كه آن چه مىكنى تو مىكنى يا به تو مىكنند ؟ آن بازرگانى اين است كه بنده با سرمايهء خداوند مىكند . چون سرمايه با خداوند دهى ، تو با خانه شوى تو را به اوّل خداوند است و به آخر هم خداوند و در ميانه هم خداوند ، و بازار تو از او رواست . نى تو ، هر كه به نصيب خويش بازار بيند او را آنجا راه نيست » . و گفت :\r\n« همهء مجتهدات از سه بيرون نبود : يا طاعت تن بود يا ذكر به زبان يا فكر دل ، و مثل اين چون آب بود كه به دريا در شود به دريا كجا پديد آيد ؟ اين سه تمام » و گفت : « آنگاه‌كه دريا پديد آيد جملهء معامله او و از آن جملهء جوانمردان غرقه شود ، جوانمردى آن بود كه فعل خويش نبينى » . و گفت كه : « فعل تو چون چراغ بود و آن دريا چون آفتاب . آفتاب چون پديد آيد به چراغ چه حاجت بود ؟ » . و گفت : « اى جوانمردان هشيار باشيد كه او را به مرقع و سجّاده نتوانيد ديد ، هر كه بدين دعوى بيرون آيد او را كوفته گردانند ، هر چه خواهى ، گو : باش . جوانمردى بود كه نفس و جانى نبود . روز قيامت خصم خلق خلق است و خصم ما خداوند است ، چون خصم او بود داورى هرگز منقطع نشود . او ما را سخت گرفته است و ما او را سخت‌تر » . و گفت : « با خداى ، بزرگ همّت باشيد ، كه همّت همه چيزى به تو دهد مگر خداوندى و اگر گويد : خداوندى ، نيز به تو دهم ، بگويى كه :\r\nدادن و دهم صفت خلق است . بگوى : اللّه بىجاى ، اللّه بىخواست ، اللّه بىهمه چيزى .\r\nمستى آن را نيكو بود كه مىخورده بود » . و گفت : « تا كى گويى صاحب راى و صاحب حديث ، يك‌بار بگوى : اللّه ، بىخويشتن . يا بگوى : اللّه ، به سزاى او » . و گفت : « كسانى مىآيند با گناه ، بعضى مىآيند با طاعت ، اين نه طريق است كه با اين هيچ در گنجد ،\r\n\r\n","description":"","footnote":"","page_name":" 238 ","page_number":240},
  {"content":"\r\n\r\nتو هر دو را فراموش كن . چه ماند ؟ اللّه ! هر كه به وقت گفتار و انديشه خداى را با خويشتن نبيند در اين دو جاى به آفت درافتد » . و گفت : « همهء خلق در آن‌اند كه چيزى آنجا برند كه سزاى آنجا بود ، از اينجا هيچ‌چيز نتوان برد . از اينجا ، آنجا چيزى برند كه آنجا غريب بود و آن نيستى بود » . و گفت : « امام آن بود كه به همهء راه‌ها رفته بود » . و گفت : « از طاعت خلق آسمان و زمين آنجا چه زيادت پديد آمده است تا از آن تو پديد آيد ؟ زيادتى كردن چه افزايى ؟ از معامله چندان بس كه شريعت را بر تو تقاضايى نبود و از علم چندانى بس بود كه بدانى كه : او تو را چه فرموده است ، و از يقين چندان بس بود كه بدانى كه آنچه تو مىخورى روزى توست ، تا نگويى كه : اين خورم يا آن خورم » . و گفت :\r\n« خداى - تعالى - با بنده چندان نيكويى بكند كه مقام او به عليّين بود . اگر به خاطر او درآيد كه : از رفيقان من كسى بايستى تا بديدى ، او را نيك مردى نرسد » . و گفت : « آسمان بشمارى ، پس خداى را بدانى . بدانكه راه بر تو دراز بود . به نور يقين برو تا راه بر تو كوتاه گردد » . و گفت : « بايست و مىگوى : اللّه ، تا در فنا شوى » . و گفت : « بر همه چيزى كتابت بود مگر بر آب ، و اگر گذر كنى بر دريا ، از خون خويش بر آب كتابت كن تا آن كز پى تو درآيد ، داند كه عاشقان و مستان و سوختگان رفته‌اند » . و گفت : « چون ذكر نيكان كنى ميغى سپيد برآيد و عشق ببارد ، ذكر نيكان عام را رحمت است و خاص را غفلت » .\r\nو گفت : « مؤمن از همه‌كس بيگانه بود مگر از سه كس : يكى از خداوند ، دوّم از محمّد - عليه السلام - سيّوم از مؤمنى ديگر كه پاكيزه بود » . و گفت : « سفر پنج است : اوّل به پاى ، دوّم به دل ، سيّوم به همّت ، چهارم به ديدار ، پنجم در فناء نفس » . و گفت : « در عرش نگرستم تا غايت مردمان جويم در او غايتهايى ديدم كه مردان خدا در آن بىنياز بودند .\r\nبىنيازى مردان غايت\r\n\r\n","description":"","footnote":"","page_name":" 239 ","page_number":241},
  {"content":"\r\n\r\nمردان بود ، كه چون چشم ايشان به پاكى خداوند برافتد ، بىنيازى خويش بينند » . و گفت : « مردانى كه از پس خدا شوند چيزى از آن خدا بر ايشان آيد .\r\nهر چه بديشان در بود از ايشان فرورفت از زكات و روزه و قرآن و تسبيح و دعا ، كه از آن خداوند درآمد و جايگاه بگرفت - يعنى كه هر طاعت كه بعد از آن كنند نه ايشان كنند ، بر ايشان برود ، كه هزار مرد در شرع برود تا يكى پديد آيد كه شرع در او رود - و گفت :\r\n« صوفى را نود و نه عالم است : يكى عالم از عرش تا ثرى و از مشرق تا مغرب . همه را\r\nسايه كند ، و نود و هشت را در وى سخن نيست و ديدار نيست . صوفيى روزى است كه به آفتابش حاجت نيست ، و شبى است بىماه و ستاره كه به ماه و ستاره‌اش حاجت نيست » . و گفت : « آن‌كس را كه حق او را خواهد ، راهش او نمايد . پس راه بر وى كوتاه بود » . و گفت : « طعام و شراب جوانمردان دوستى خدا بود » . و گفت : « هركس كه غايب است همه از او گويند . آن‌كس كه حاضر است از او هيچ نتوان گفت » . و گفت : « خداى - تعالى - بر دل اولياء خويش از نور بنائى كند و بر سر آن بنا بنائى ديگر و همچنين بر سر اين يكى ديگر ، تا به جايگاهى كه همگى او خدا بود » . و گفت : « خداوند از هستى خود چيزى در اين مردان پديد كرده است ، كه اگر كسى گويد : اين حلول بود ، گويم : اين نور اللّه مىخواهد : خلق الخلق فى الظّلمة ثمّ رشّ عليهم من نوره » . و گفت : « خداوند بنده را به خود راه بازگشايد ، چون خواهد كه برود در يگانگى او رود ، و چون بنشيند در يگانگى او نشيند . پس هر كه سوخته بود به آتش يا غرقه بود به دريا ، با او نشيند » . و گفت :\r\n« درويش آن بود كه در دلش انديشه نبود . مىگويد و گفتارش نبود . مىبيند و مىشنود و ديدار و شنوايىاش نبود . مىخورد و مزهء طعامش نبود . حركت و سكون و شادى و اندوهش نبود » . و گفت : « اين خلق بامداد و شبنگاه درآيند ، مىگويند : مىجوييم .\r\nو ليكن جوينده آن است كه او را جويد » . و گفت : « مهرى بر زبان بر نه تا نگويى جز\r\n\r\n","description":"","footnote":"","page_name":" 240 ","page_number":242},
  {"content":"\r\n\r\nاز آن خدا و مهرى بر دل نه تا نينديشى جز از خدا و همچنين مهرى بر معامله و لب و دندان نه تا نورزى كار جز به اخلاص و نخورى جز حلال » . و گفت : « چون دانشمندان گويند :\r\nمن ، تو نيم‌من باش و چون نيم‌من ، تو چهار يك باش » . و گفت : « تا نباشيد ، همه شما باشيد .\r\nخدا مىگويد : اين همه خلق من آفريده‌ام و ليكن صوفى نيافريده‌ام » - يعنى معدوم آفريده نبود و يك معنى آن است كه صوفى از عالم امر است نه از عالم خلق - و گفت :\r\n« صوفى تنى است مرده و دلى است نبوده و جانى است سوخته » . و گفت : « يك نفس با خدا زدن ، بهتر از همهء آسمان و زمين » . و گفت : « هر چه براى خدا كنى اخلاص است و هر چه براى خلق كنى ريا » . و گفت : « عمل چون شير است . چون پاى به گردنش كنى روباه شود » . و گفت : « پيران گفته‌اند : چون مريد به علم بيرون شود ، چهار تكبير در كار او كن و او را از دست بگذار » . و گفت : « بايد كه در روزى هزار بار بميرى و باز زنده شوى كه زندگانى يا بى [ و 
  ] هرگز نميرى » . و گفت : « چون نيستى خويش به وى دهى او نيز هستى خويش به تو دهد » . و گفت : « بايد كه پايت را آبله برافتد از روش ، و يا تنت را از نشستن و دلت را از انديشه . هر كه زمين را سفر كند پايش را آبله برافتد ، و هر كه سفر آسمان كند دل را افتد . و من سفر آسمان كردم تا بر دلم آبله افتاد » . و گفت : « هر كه تنها نشيند ، با خداوند خويش بود و علامت او آن بود كه او خداى خويش را دوست دارد » . و گفت :\r\n« استاد بوعلى دقّاق گفته است : كه از آدم تا به قيامت كس اين راه نرفت كه راه مغيلان گرفته است . مرا بدين ، از اولياء و انبيا خوار مىآمد كه اگر آن راه كه بنده به خدا شود مغيلان گرفته است ، آن راه كه از خدا به بنده آيد چيست ؟ » . و گفت : « تو را بر تو آشكارى كند ، شهادت و معرفت و كرامت وجود بر تو آشكارا كرده بود ، تا همهء مخلوقات چون خويشتن را بر تو آشكارا كند ، آن را صفت نبود » . و گفت : « خداى - تعالى - لطف\r\n\r\n","description":"","footnote":"","page_name":" 241 ","page_number":243},
  {"content":"\r\n\r\nخويش را براى دوستان دارد و رحمت خويش براى عاصيان » . و گفت : « با خداى خويش آشنا گرد ، كه غريبى كه به شهر آشنايى دارد با كسى ، آنجا قوىدل‌تر بود » . و گفت : « هر كه دنيا و عمر به سر كار خداى درنتوان كرد گو : دعوى مكن كه به قيامت بىبار بر صراط بگذرد » .\r\nوقتى به شخصى گفت : « كجا مىروى ؟ » . گفت : « به حجاز » . گفت : « آنجا چه كنى ؟ » . گفت : « خداى را طلب كنم » . گفت : « خداى خراسان كجاست ؟ كه به حجاز مىبايد شد . رسول - عليه السلام - فرمود كه طلب علم كنيد و اگر به چين بايد شدن .\r\nنگفت : طلب خداى كنيد » . و گفت : « يك ساعت كه بنده به خدا شاد بود گرامىتر از سالها كه نماز كند و روزه دارد . اين آفريدهء خدا همه دام مؤمن است تا خود به چه دام واماند » . و گفت : « كسى كه روز به شب آرد و مؤمنى نيازرده بود ، آن روز تا شب با پيغامبر - عليه السلام - زندگانى كرده بود و اگر مؤمن بيازارد آن روز خداى طاعتش نپذيرد » . و گفت : « از بعد ايمان كه خدا بنده را دهد هيچ نيست بزرگتر از دلى پاك و زبانى راست » . و گفت : « هر كه بدين جهان از خدا و رسول و پيران شرم دارد بدان جهان خداى - تعالى - از او شرم دارد » . و گفت : « سه قوم را به خدا راه است با علم مجرّد ، با مرقّع و سجاده ، با بيل و دست . و الّا فراغ نفس مرد را هلاك كند » . و گفت : « پلاس‌داران بسيارند . راستى دل مىبايد . جامه چه سود كند ؟ كه اگر به پلاس داشتن و جو خوردن مرد توانستى گشتن ، خر بايستى كه مرد بودندى كه همه پلاس را دارند و جو خورند » .\r\nو گفت : « مرا مريد نبود زيرا كه من دعوى نكردم . من مىگويم : اللّه و بس » . و گفت : « در همهء عمر خويش اگر يك‌بار او را بيازرده باشى بايد كه همهء عمر بر آن همىگريى كه اگر عفو كند آن حسرت برنخيزد كه : چون او خداوندى را چرا بيازردم ؟ » . و گفت : « كسى بايد كه به چشم نابينا بود و به زبان لال و به گوش كر ، كه تا او صحبت و حرمت را بشايد » . و گفت : « طاعت خلق به سه چيز است : به نفس و زبان و به دل ، بر دوام . از اين سه بايد كه به خدا مشغول بود تا كه از اين بيرون شود\r\n\r\n","description":"","footnote":"","page_name":" 242 ","page_number":244},
  {"content":"\r\n\r\nو بىحساب به بهشت شود » . و گفت : « تحير چون مرغى بود كه از مأواى خود بشود به طلب چينه ، و چينه نيابد و ديگرباره راه مأوى نداند » . و گفت : « هر كه يك آرزوى نفس بدهد ، هزار اندوهش در راه حق پديد آيد » . و گفت : « قسمت كرد حق - تعالى - چيزها را بر خلق : اندوه نصيب جوانمردان نهاد و ايشان قبول كردند » . و گفت : « در راه حق چندان خوش بود ، كه هيچ‌كس نداند . چون بدانستند همچون خوردن بود بىنمك » .\r\nحكايت كرده‌اند از شيخ بايزيد كه او گفت : از پس هر كارى نيكو ، كارى بد مكن تا چون چشم تو بدان افتد بدى بينى نه نيكويى » . شيخ گفت : « بر تو باد كه نيكى و بدى فراموش كنى » . و گفت : « جوانمردان دست از عمل بندارند [ تا 
  ] عمل دست از ايشان بندارند » . و گفت : « چون خداوند - تعالى - تقديرى كند و تو بدان رضا دهى ، بهتر از هزار هزار عمل خير كه تو بكنى و او نپسندد » . و گفت : « يك قطره از درياى احسان بر تو افتد نخواهى كه در همهء عالم از هيچ گويى و شنوى و كس را بينى » . و گفت : « در دنيا هيچ صعب‌تر از آن نيست كه تو را با كسى خصومت بود » . و گفت : « نماز و روزه بزرگ است ليك كبر و حسد و حرص از دل بيرون كردن نيكوتر است » . و گفت : « معرفت هست كه با شريعت آميخته بود ، و معرفت هست كه از شريعت دور تر است و معرفت هست كه با شريعت برابر است . مرد بايد كه گوهر هر سه ديده بود تا با هر كسى گويد كه از آنجا بود » . و گفت : « يك‌بار خداى را ياد كردن صعب‌تر است از هزار شمشير بر روى خوردن » .\r\nو گفت : « ديدار آن بود كه جز او را نبينى » . و گفت : « كلام بىمشاهده نبود » . و گفت : « جهد\r\nمردان چهل سال است : ده سال رنج بايد بردن تا زبان راست شود ، و ده سال تا دست راست شود ، و ده سال تا چشم راست شود ، و ده سال تا دل راست شود . پس هر كه چهل سال چنين قدم زند و به دعوى راست آيد ، اميد آن بود كه بانگى از حلقش برآيد كه در آن هوا نبود » . و گفت : « بسيار بگرييد و كم خنديد و\r\n\r\n","description":"","footnote":"","page_name":" 243 ","page_number":245},
  {"content":"\r\n\r\nبسيار خاموش باشيد و كم گوييد و بسيار دهيد و كم خوريد و بسيار سر از بالينى برگيريد و بازمنهيد » . و گفت : « هر كه خوشى سخن خداى ناچشيده از اين جهان بيرون شود او را چيزى نرسيده باشد » . و گفت : « تا خداوند به مدارا نبود با خلق ، به مدارا بود با مصطفى . خردمندان با خدا ناباك‌اند زيرا كه او بىباك است ، و كسى كه او بىباك بود بىباكان را دوست دارد » . و گفت : « اين راه راه ناباكان است و راه ديوانگان و مستان . با خدا مستى و ديوانگى و ناباكى سود دارد » .\r\nو گفت : « ذكر اللّه از ميان جان ، صلوات بر محمّد از بن گوش » . و گفت : « از اين جهان بيرون نشوى تا سه حال بر خويشتن نبينى : اول بايد كه در محبت او آب از چشم خويش بينى ، ديگر از هيبت او بول خويش بينى ، ديگر بايد كه در بيدارى استخوانت بگدازد و باريك شود » . و گفت : « چنان ياد كنيد كه ديگر بار نبايد كرد » - يعنى فراموش مكن تا يادت نبايد آورد - و گفت : « غايب تو باشى ، و او باشد . ديگر آن است كه تو نباشى همه او بود » . و گفت : « سخن مگوييد تا شنوندهء سخن خدا را نبينيد ، و سخن مشنويد تا گويندهء سخن خداوند را نبينيد » و گفت : « هر كه يك‌بار بگويد : اللّه ؛ زبانش بسوخت ، ديگر نتواند گفت : اللّه . چون تو بينى كه مىگويد ثناى خداوند است بر بنده » . و گفت : « درد جوانمردان اندوهى بود كه به هر دو جهان درنگنجد و آن اندوه آن است كه خواهند تا او را ياد كنند و به سزاى او نتوانند » . و گفت : « اگر دل تو با خداوند بود و همهء دنيا تو را بود زيان ندارد و اگر جامهء ديبا دارى ؛ و اگر پلاس پوشيده باشى كه دل تو با خداوند نبود تو را از آن هيچ سودى نيست » . و گفت : « چون خويشتن را با خدا بينى وفا بود ، و چون خدا را با خويشتن بينى فنا بود » . و گفت : « هر كه [ را 
  ] با اين خلق كودك بينى با خداوند مرد است و هر كه با اين خلق مرد است با خداوند مرده است » . و گفت : « كس هست كه هم بهلند كه برگيرد و هم بگذارند كه ببيند ، و كس هست كه اگر خواهد درشود و اگر خواهد بيرون آيد ، و كس\r\n\r\n","description":"","footnote":"","page_name":" 244 ","page_number":246},
  {"content":"\r\n\r\nهست كه چون در شود بنگذارند كه بيرون آيد » . و گفت :\r\n« خداى - تعالى خلق را از فعل خويش آگاه كرد ، اگر از خويش آگاه كردى لا إله الّا اللّه گويى بنماندى ، يعنى غرق شوندى » . و گفت : « چه گويى در كسى كه در بيابان ايستاده بود و در سر دستار ندارد و در پا نعلين و در تن جامه ، و آفتاب در مغزش مىتابد و آتش از زير قدمش برمىآيد ، چنان كه پايش را بر زمين قرار نبود ، و از پيش رفتن روى ندارد و از پس باز شدن راه نيابد و متحير مانده باشد در آن بيابان » . و گفت : « غريب آن بود كه در هفت آسمان و زمين هيچ با وى يك تار مويى نبود ، و من نگويم كه غريبم ، من آنم كه با زمانه نسازم و زمانه با من نسازد » . و گفت : « آن‌كس كه تشنهء خدا بود اگر چه هر چه خدا آفريده است به وى دهى سير نشود » . و گفت : « غايت بنده با خدا سه درجه است :\r\nيكى آن است كه بر ديدار بايستد و گويد : اللّه ؛ و ديگر آن است كه بىخويشتن گويد :\r\nاللّه : سيّوم آن كه از او با او گويد : اللّه » . و گفت : « خداى را با بنده با چهار چيز مخاطبه است : به تن و به دل و به مال و به زبان . اگر تن خدمت را در دهى و زبان ذكر را ، راه رفته نشود تا دل با او درندهى و سخاوت نكنى . كه من اين چهار چيز دادم و چهار چيز از او بخواستم : هيبت و محبت و زندگانى با او و راه يگانگى . پس گفتم : به بهشت اميد مده و به دوزخ بيم مكن ، كه از اين هر دو سراى مرا توى » . و گفت : « مردمان سه گروهند : يكى ناآزرده با تو آزار دارد ، و يكى بيازارى بيازارد ، و يكى كه بيازارى نيازارد » و گفت :\r\n« اين غفلت در خلق [ از 
  ] حق رحمت است كه اگر چند ذرّه‌يى آگاه شوند بسوزند » . و گفت : « خداى - تعالى - خون همهء پيغمبران بريخت و باك نداشت . خدا اين شمشير به همهء پيغمبران در افشاند و اين تازيانه به همهء دوستان زد و خويشتن را به هيچ‌كس فرا نداد . عيّار است ، برو تو نيز عيّار باش . دست به دون او فرامده » . و گفت : « خداى - تعالى - هركس را به چيزى از خويشتن باز كرده است و خويشتن را به هيچ‌كس فرا ندهد . اى جوانمردان\r\n\r\n","description":"","footnote":"","page_name":" 245 ","page_number":247},
  {"content":"\r\n\r\nبرويد و با خدا مرد باشيد ، كه شما را به چيزى از خويشتن بازنكند » . و گفت :\r\n« اى بسا كسان كه بر پشت زمين مىروند و ايشان مردگانند ، و اى بسا كسان كه در شكم خاك خفته‌اند و ايشان زندگانند » . و گفت : « دانشمندان گويند : پيغمبر - عليه السلام - نه زن داشت و يك‌ساله قوت ننهادى ، و فرزندانش بودند . گوييم : بلى ، آن همه بود و ليكن شصت و سه سال در اين جهان بود كه دل او از اين خبر نداشت . آن همه بر وى مىرفت و او كه خبر داشت از خدا داشت » . و گفت : « از هر جانب كه نگرى خداست و اگر زبر نگرى و اگر زير نگرى و اگر راست نگرى و اگر چپ نگرى و اگر پيش نگرى و اگر از پس نگرى » . و گفت : « هر چه در هفت آسمان و زمين هست به تن تو در است . كسى مىبايد كه بيند » . و گفت : « هر كه را دل به شوق او سوخته باشد و خاكستر شده ، باد محبت درآيد و آن خاكستر را برگيرد و آسمان و زمين از وى پر كند . اگر خواهى كه بيننده باشى آنجا توان ديد و اگر خواهى كه شنونده باشى آنجا توان شنيد و اگر خواهى كه چشنده باشى آنجا توان چشيد . مجردى و جوانمردى از آنجا مىبايد » . و گفت : « اگر جايگاهى بودى كه آن جايگاه نه او را بودى و يا اگر كسى كه آن‌كس نه او را بودى ، ما آن گله بر آن جايگاه و با آن‌كس نكرديمى » . و گفت : « قدم اوّل آن است كه گويد : خدا و چيزى ديگر نه ، و قدم دوّم انس است و قدم سيّوم سوختن است » . و گفت : « هر ساعتى مىآيى و پشتهء گناه در گرده ، و گاه مىآيى پشتهء طاعت در گرده ، تا كى گناه ؟ تا كى طاعت ؟ گناه را دست به پشت بازنه و سر به درياى رحمت فروبرده ، و طاعت را دست به پشت بازنه و سر به درياى بىنيازى فروبرده . و سر به نيستى خويش فروبر و به هستى او برآور » . و گفت : « در شب بايد كه نخسبم و در روز بايد كه نخورم و نخرامم پس به منزل كى رسم ؟ » . و گفت : « اگر جبريل در آسمان بانگ كند كه چون شما نبوده و نباشد ، شما او را به قول صادق داريد ، و ليكن از مكر خدا ايمن مباشيد و\r\n\r\n","description":"","footnote":"","page_name":" 246 ","page_number":248},
  {"content":"\r\n\r\nاز آفت نفس خويش و از عمل شيطان » . و گفت : « تا ديو فريب نمايد خداوند ننمايد . چون ديو نتواند فريفت خداوند به كرامت فريبد ، و اگر به كرامت نفريبد به لطف خويشتن بفريبد ، پس آن‌كس كه بديها نفريبد جوانمرد است » . و گفت : « در غيب دريايى است كه ايمان همهء خلايق همچو كاهى است بر سر دريا ، باد همىآيد و موج همىزند . ازين كنار تا بدان كنار ، و گاه‌گاه از آن كنار با اين كنار ، گاه به سرّ دريا » . و گفت : « جوانمردى زبانى است بىگفتار ، و بينايى است بىديدار ، تنى است بىكردار ، دليلى است بىانديشه ، و چشمه‌اى است از دريا و سرّهاى دريا » . و گفت : « عالم علم بگرفت ، و زاهد زهد بگرفت و عابد عبادت ، و با اين فرا پيش او شدند . تو پاكى برگير و ناپاك فراپيش او شو كه او پاك است » . و گفت : « هر كه را زندگانى با خدا بود بر نفس و دل و جان خويش قادر نبود . وقت او خادم او بود و بينايى و شنوايى او حق بود و هر چه در ميان بينايى و شنوايى او بود سوخته شود ، و به جز حق هيچ‌چيز نماند : قل :  اللَّهُ ، ثُمَّ ذَرْهُمْ فِي خَوْضِهِمْ يَلْعَبُونَ  » . و گفت : « اگر كسى از تو پرسد كه : فانى باقى را بيند ؟ بگو كه : امروز در اين سراى فنا بندهء فانى باقى را مىشناسد ، فردا آن شناخت نور گردد تا در سراى بقا به نور بقا باقى را بيند » . و گفت : « اولياء خداى را نتوان ديد ، مگر كسى كه محرم بود چنان كه اهل تو را نتواند ديد مگر كسى كه محرم بود . مريد هر چند كه پير را حرمت بيش دارد ديدش در پير بيش دهد » . و گفت :\r\n« هر كسى ماهى در دريا گيرد ، اين جوانمردان بر خشك گيرند و ديگران كشت بر خشك كنند ، اين طايفه بر دريا كنند » . و گفت : « اگر آسمان و زمين پر از طاعت بود ، آن را قدرى نبود ، اگر در دل انكار جوانمردان دارد » . و گفت : « هزار مرد اين جهان تو را ترك بايد كرد تا به يك مرد از آن جهان برسى ، و هزار شربت زهر بايد خورد تا به يك شربت حلاوت بچشى » . و گفت : « دريغا هزار بار دريغا ، كه چندين هزار سرهنگ و عيّار و مهتر و سالار و خواجه و برنا كه در كفن غفلت به خاك\r\n\r\n","description":"","footnote":"","page_name":" 247 ","page_number":249},
  {"content":"\r\n\r\nحسرت فرومىشوند ، كه يكى از ايشان سرهنگى دين را نمىشايد » . و گفت : « زندگانى درون مرگ است ، مشاهده درون مرگ است ، پاكى درون مرگ است ، فنا و بقا درون مرگ است ، و چون حق پديد آمد جز از حق هيچ‌چيز بنماند » . و گفت : « با خلق باشى ، ترشى و تلخى دانى و چون خلقيّت از تو جدا شود زندگانى با خدا بود » . و گفت : « زندگانى بايد ميان كاف و نون كه هيچ بنميرد » . و گفت : « آن كسى كه نماز كند و روزه دارد ، به خلق نزديك بود ، و آن كسى كه فكرت كند ، به خدا » . و گفت : هفت هزار درجه است از شريعت تا معرفت و هفتصد هزار درجه است از معرفت تا به حقيقت و هزار هزار درجه است از حقيقت تا بارگاه باز بود . هر يكى را به مثل عمرى بايد چون عمر نوح ، و صفايى چون صفاى محمّد ، عليه السلام » . و گفت :\r\n« معنى دل سه است : يكى فانى است و دوم نعمت است و سيّوم باقى است . آن كه فانى است مأوىگاه درويشى است و آن كه نعمت است مأواى توانگرى است و آن كه باقى است مأواى خدا است » . و گفت : « مرا نه تن است و نه دل و نه زبان ، پس مأواى اين هر سه مرا خدا است » . و گفت : « مرا نه دنيا و نه آخرتى مأواى اين هر دو مرا خدا است » . و گفت : « بس خوش بود و لكن بيمار كه از آسمان و زمين گرد آيند تا او را شفا دهند ، بهتر نشود » . و گفت : « كاركننده بسيار است و لكن برنده نيست ، و برنده بسيار است سپارنده\r\nنيست ، و آن يكى بود كه كند و برد و سپارد » . و گفت : « عشق بهره‌يى است از آن دريا كه خلق را در آن گذر نيست . آتشى است كه جان را در او گذر نيست . آورد بردى است كه بنده را خبر نيست در آن ، و آنچه بدين درياها نهند بازنشود مگر دو چيز : يكى اندوه و يكى نياز » . و گفت : « برخندند قرّايان و گويند كه : خداى را به دليل شايد دانستن . بل كه خداى را به خدا شايد دانست . به مخلوق چون دانى ؟ » . و گفت : « هر كه عاشق شد ، خداى را يافت و هر كه خداى را يافت خود را فراموش كرد » . و گفت : « هر كه آنجا نشيند كه خلق ننشيند با خدا نشسته بود و هر كه با خدا نشيند عارف است » .\r\n\r\n","description":"","footnote":"","page_name":" 248 ","page_number":250},
  {"content":"\r\n\r\nو گفت : « هر چه در لوح محفوظ است نصيب لوح و خلق است ، نصيب جوانمردان نه آن است كه به لوح در است ، و خداى - تعالى - همه در لوح بگفت . با جوانمردان چيزى گويند كه در لوح نبود و كوهى آن نشايد بردن » . و گفت : « اين نه آن طريق است كه زبانى بر او اقرار آورد ، يا بينايى بود كه او را بيند يا شناختى كه او را شناسد يا هفت اندام را نيز آنجا راه هست .\r\nهمه از آن او است و جان در فرمان او . اينجا خدايى است و بس » . و گفت : « كسانى ديده‌ام كه به تفسير قرآن مشغول بوده‌اند ، جوانمردان به تفسير خويش مشغول بوده‌اند » .\r\nو گفت : « عالم آن عالم بود كه به خويشتن عالم بود . عالم نبود آن كه به علم خود عالم بود » . و گفت : « خداى - تعالى - قسمت خويش پيش خلقان كرد . هر كسى نصيبى خويش [ را 
  ] برگرفتند . نصيب جوانمردان اندوه بود » . و گفت : « درخت اندوه بكاريد تا باشد كه به برآيد و تو بنشينى و مىگريى كه عاقبت بدان دولت برسى كه گويندت : چرا مىگريى ؟ » .\r\nگفتند : « اندوه به چه به دست آيد ؟ » . گفت : « بدان كه همه جهد آن كنى كه در كار او پاك روى ، و چندان كه بنگرى دانى كه پاك نه‌اى و نتوانى بود ، كه اندوه او فروآيد . كه صد و بيست و چهار هزار پيغامبر بدين جهان درآمدند و بيرون شدند و خواستند كه او را بدانند سزاى او ، و همهء پيران همچنان ، نتوانستند » . و گفت : « درد جوانمردان اندوه است كه به دو عالم درنگنجد » . و گفت : « اگر عمر من چندان بود كه عمر نوح ، من از اين تن راستى نبينم ، و آن كه من از اين دانم ، اگر خداوند اين تن را به آتش فرونيارد ، داد من از اين تن بنداده باشد » .\r\nپرسيدند از نام بزرگ ، گفت : « نامها همه خود بزرگ است ، بزرگتر در وى نيستى بنده است ، چون بنده نيست گرديد از خلق بشد ، در هيبت يك بود » . پرسيدند از مكر ، گفت : « آن لطف او است ، ليكن مكر نام كرده است ، كه كرده با اولياء مكر نبود » . پرسيدند از محبت ، گفت : « نهايتش آن بود كه هر نيكويى كه او با جملهء بندگان كرده است ، اگر با او بكند بدان نيارامد و اگر به عدد درياها شراب به حلق او فروكند سير نشود ، و مىگويد :\r\nزيادت هست ؟ » . پرسيدند\r\n\r\n","description":"","footnote":"","page_name":" 249 ","page_number":251},
  {"content":"\r\n\r\nاز اخلاص ، گفت : « هر چه بر ديدار خدا كنى اخلاص بود و هر چه بر ديدار خلق كنى ريا بود ، خلق در ميانه چه مىبايد ؟ جاى اخلاص خدا دارد » .\r\nپرسيدند كه : « جوانمرد به چه داند كه جوانمرد است ؟ » . گفت : « بدان كه اگر خداوند هزار كرامت با برادر او كند و با او يكى كرده بود ، آن يكى نيز ببرد و بر سر آن نهد تا آن نيز برادر او را بود » . پرسيدند كه : « تو را از مرگ خوف هست ؟ » . گفت : « مرده را خوف مرگ نبود ، و هر وعيدى كه او اين خلق را كرده است از دوزخ در آنچه من چشيدم ذره‌يى نبود ؛ و هر وعده كه خلق را كرده است از راحت ، ذره‌يى نبود در آنچه من چشم مىدارم » . و گفت : « اگر خداى - تعالى - گويد بدين صحبت جوانمردان چه خواهى ؟ من گويم : هم اينان را خواهم » .\r\nنقل است كه دانشمندى را گفت : « تو خداى را دوست دارى يا خدا تو را ؟ » . گفت :\r\n« من خداى را دوست دارم » . گفت : « پس برو گرد او گرد كه [ هر كه 
  ] كسى را دوست دارد پى او گردد » .\r\nروزى شاگردى را گفت : « چه بهتر بودى ؟ » . شاگرد گفت : « ندانم » . گفت : « جهان پر از مرد همه همچون بايزيد » . و گفت : « بهترين چيزها دلى است كه در وى هيچ بدى نباشد » .\r\nروزى يكى را گفتند : « ريسمانت بگسلد چه كنى ؟ » . گفت : « ندانم » . گفت : « به دست او ده تا در بندد » . و پرسيدند كه : « فاوحى الى عبده ما اوحى چه بود ؟ » . گفت : « دانستم آنچه گفت . خداى گفت : اى محمّد ! من از آن بزرگترم كه تو را گفتم ، مرا بشناس . و تو از آن بزرگترى كه گفتم ، خلق را به من دعوت كن » . پرسيدند كه : « نام او به چه برند ؟ » .\r\nگفت : « بعضى به فرمان برند و بعضى به نفس و بعضى به دوستى ، بعضى به خوف ، كه سلطان است » .\r\nگفتند : « جنيد هشيار درآمد و هشيار بيرون رفت و شبلى مست درآمد و مست برفت » . گفت : « اگر جنيد و شبلى را سؤال كنند و از ايشان پرسند كه : شما در دنيا چگونه درآمديد و چگونه بيرون شديد ؟ ايشان نه از بيرون شدن خبر دارند و نه از آمدن » . هم در حال به سرّ شيخ ندا كردند كه : صدقت - راست گفتى - كه از هر دو پرسند ، همين گويند : كه خداى را دانند و از چيزهاى\r\n\r\n","description":"","footnote":"","page_name":" 250 ","page_number":252},
  {"content":"\r\n\r\nديگر خبر ندارند .\r\nگفتند : « شبلى گفته است : الهى همهء خلق را بينا كن كه تو را بينند » . گفتند :\r\n« دعوى بدتر است يا گناه ؟ » . گفت : « دعوى خود گناه است » . گفتند : « بندگى چيست ؟ » .\r\nگفت : « عمر در ناكامى گذاشتن » . گفتند : « چه كنيم تا بيدار گرديم ؟ » . گفت : « عمر به يك نفس بازآور و از يك نفس ، چنان دان كه ميان لب و دندان رسيده است » . گفتند : « نشان بندگى چيست ؟ » . گفت : « آنجا كه منم نشان خداوندى است . هيچ نشان بندگى نيست » .\r\nگفتند : « نشان فقر چيست ؟ » . گفت : « آن كه سياه‌دل بود » . گفتند : « معنى اين چگونه باشد ؟ » . گفت : « يعنى از پس رنگ سياه رنگى ديگر نبود » . گفتند : « نشان توكّل چيست ؟ » . گفت : « آن كه شير و اژدها و آتش و دريا و بالش ، هر پنج تو را يكى بود ، كه در عالم توحيد همه يكى بود . در توحيد كوش چندان كه توانى ، كه اگر در راه فروشوى ، تو پرسود باشى و باكى نبود » . گفتند : « كار تو چيست ؟ » . گفت : « همه روز نشسته‌ام و بردابرد مىزنم » . گفتند : « اين چگونه بود ؟ » . گفت : « آن كه هر انديشه كه به دون خدا در دل آيد آن را از دل مىرانم ، كه من در مقامىام كه بر من پوشيده نيست سرّ مگسى ، در مملكت براى چه آفريده است ؟ و از او چه خواسته است ؟ يعنى بو الحسن نمانده است ، خبردار حق است . من در ميان نيم ، لاجرم هر چه در دست گيرم گويم : خداوندا اين را نهاد تن من مكن » . و گفت : « پنجاه سال است با خداوند صحبت داشتم به اخلاص ، كه هيچ آفريده را بدان راه نبود . نماز خفتن بكردمى و اين نفس را برپاىداشتمى ، همچنين روز تا شب در طاعتش مىداشتم و در اين مدت كه نشستمى به دو پاى نشستمى نه متمكن ، تا آن وقت كه شايستگى پديد آمد . كه ظاهرم اينجا در خواب مىشد و بو الحسن به بهشت تماشا مىكرد و به دوزخ در مىگرديد ، و هر دو سراى مرا يكى شد . با حق همىبودم تا وقتى كه دوزخ را ديدم . از حق ندا آمد : اين آنجايى است كه خوف همهء خلق پديد است . از آن جاى بجستم و در قعر دوزخ شدم . گفتم : اين جاى من است . دوزخ با اهلش به هزيمت شد . نتوان گفتن كه چه ديدم . و ليكن مصطفى را - عليه السلام - عتاب كند كه : امت را فتنه كردى » . و گفت :\r\n\r\n","description":"","footnote":"","page_name":" 251 ","page_number":253},
  {"content":"\r\n\r\n« اين طريق خدا نخست نياز بود ، پس خلوت ، پس اندوه ، پس بيدارى » . و ميان نماز پيشين و نماز ديگر پنجاه ركعت نماز ورد داشتى ؛ كه خلق آسمان و زمين در آن برخى نبودى . چون بيدارى پديد آمد آن همه را قضا كردن حاجت آمد . گفت : « چهل سال است تا نان نپختم و هيچ‌چيز نساختم مگر براى مهمان و ما در آن طعام طفيل بوديم . چنين باشد كه اگر جملهء جهان لقمه كنند و در دهانى نهند از آن مهمانى ، هنوز حق او نگزارده باشند و از مشرق تا مغرب بروند تا يكى را براى خدا زيارت كنند هنوز بسيار نبود » . و گفت : « چهل سال است تا نفس من شربتى آب سرد يا شربتى دوغ ترش مىخواهد . وى را نداده‌ام » .\r\nنقل است كه چهل سال بود تا بادنجانش آرزو بود و نخورده بود . يك روز مادرش پستان در او ماليد و خواهش كرد تا شيخ نيم بادنجانى بخورد . همان شب بود كه سر پسرش بريدند و بر آستان نهادند ، و شيخ ديگر روز آن بديد و مىگفت : « آرى ، كه آن ديگ كه ما برنهاده‌ايم در آن ديگ گرم كم از اين سر نبايد » . و گفت : « با شما مىگويم كه كار من با او آسان نيست و شما مىگوييد كه : بادنجان بخور » . و گفت : « هفتاد سال است تا با حق زندگانى كرده‌ام كه نقطه‌يى بر مراد نفس نرفته‌ام » .\r\nنقل است كه شيخ را پرسيدند كه : « از مسجد تو تا مسجدهاى ديگر چند در ميان است ؟ » . گفت : « اگر به شريعت گيريد همه راست است ، و اگر به معرفت گيريد سخن آن شرح‌ها دارد ، و من ديدم كه از مسجدهاى ديگر نور برآمد و به آسمان شد و بر اين مسجد قبّه‌اى از نور فروبرده‌اند و به عنان آسمان در مىشد ؛ و آن روز كه اين مسجد بكردند من درآمدم و بنشستم . جبريل بيامد ، و علمى سبز بزد تا به عرش خداى ، و همچنين زده باشد تا به قيامت » . و گفت : « يك روز خدا به من ندا كرد كه : هر آن بنده كه به مسجد تو درآيد ، گوشت و پوست وى بر آتش حرام گردد و هر آن بنده كه در مسجد تو دو ركعت نماز كند به زندگانى تو و پس مرگ تو ، روز قيامت از عبّادان\r\n\r\n","description":"","footnote":"","page_name":" 252 ","page_number":254},
  {"content":"\r\n\r\nخيزد » . و گفت : « مؤمن را همه جايگاهها مسجد بود و روزها همه آدينه و ماهها همه رمضان » . و گفت : « اگر دنيا همه زر كند و مؤمن را سر آنجا دهد همه در رضاء او صرف كند ، و اگر يك دينار در دست‌كم خوردى كنى ، چاهى بكند و در آنجا كند و از آنجا برنگيرد ، تا پس از مرگ او ميراث خواران برگيرند و سويق كنند و خشتى چند بر سر و روى يكديگر زنند » . و گفت : « از اين جهان بيرون مىشوم و چهارصد درم وام دارم ، هيچ بازنداده باشم ، و خصمان در قيامت از دامن من درآويخته باشند ، دو ستر از آن كه يكى سؤال كند ، و حاجت او روا نكرده باشم » . و گفت : « گاه‌گاه مىگريم از بسيارى جهد ، و اندوه و غم كه به من رسد از براى لقمهء نان قوم كه خورم . و اگر خواهى با تو بگذارم » . و گفت : « فردا در قيامت با من گويند : چه آوردى ؟ گويم : سگى با من دادى در دنيا كه من خود درمانده شده بودم تا در من و بندگان تو درنيفتد ، و نهادى پرنجاست به من داده بودى من در جملهء عمر در پاك كردن او بودم » . و گفت : « از آن ترسم كه فردا در قيامت مرا بينند ، بيارند و به گناه همهء خراسانيان عذابم كنند » . و گفت : « بيامدمى و به كنار گورستان فرونشستمى ، گفتمى : تا اين غريب با اين زندانيان دمى فرونشيند » . و گفت : « على گفت - رضى اللّه عنه - الهى ! اگر يك روز بود پيش از مرگ مرا توبه ده » . و گفت : « مردمان دعا كنند و گويند :\r\nخداوندا ! ما را به سه موضع فرياد رس : يكى در وقت جان كندن ، دوّم در گور ، سيّوم در قيامت . من گويم : الهى ! مرا به همه وقتى فرياد رس » .\r\nنقل است كه گفت : « يك شب حق - تعالى - را به خواب ديدم . گفتم : شصت سال است تا در اميد دوستى تو مىگذارم و در شوق تو باشم . حق - تعالى - گفت : به سالى شصت طلب كرده‌اى ، و ما در ازل الآزال در قدم دوستى تو كرده‌ايم » . و گفت : « يك‌بار ديگر حق - تعالى - را به خواب ديدم كه گفت : يا بو الحسن ! خواهى كه تو را باشم ؟\r\nگفتم : نه ، گفت : خواهى كه مرا باشى ؟ گفتم : نه . گفت : يا ابا الحسن ! خلق اولين و آخرين در اشتياق اين بسوختند\r\n\r\n","description":"","footnote":"","page_name":" 253 ","page_number":255},
  {"content":"\r\n\r\nتا من كسى را باشم ، تو مرا اين چرا گفتى ؟ گفتم : بار خدايا اين اختيار كه تو به من كردى از مكر تو ايمن كى توانم بود ؟ كه تو به اختيار هيچ‌كس كار نكنى » . و گفت : « شبى به خواب ديدم كه مرا به آسمان بردند . جماعتى را ديدم كه زار زار مىگريستند از ملايكه . گفتم : شما كيستيد ؟ گفتند : ما عاشقان حضرتيم . گفتم : ما اين حالت را در زمين تب و لرز گوييم و فسره ، شما نه عاشقانيد . چون از آنجا بگذشتم ملايكهء مقرّب پيش آمدند و گفتند : نيك ادبى كردى آن قوم را كه ايشان عاشقان حضرت نبودند به حقيقت . عاشق آن كسى مىبايد كه از پاى سر كند و از سر پاى ، و از پيش پس كند و از پس پيش ، و از يمين يسار كند و از يسار يمين . كه هر كه يك‌ذرّه خويش را بازمىيابد يك‌ذرّه از آن حضرت خبر ندارد . پس از آنجا به قعر دوزخ فروشدم . گفتم : تو مىدم تا من مىدمم ، تا از ما كدام غالب آيد ! » . و گفت : « در خواستم از حق - تعالى - كه مرا به من نماى چنان كه هستم . مرا به من نمود با پلاسى شوخگن ، و من همىدرنگرستم و مىگفتم : من اينم ؟ ندا آمد : آرى . گفتم : آن همه ارادت و خلق و شوق و تضرّع و زارى چيست ؟ ندا آمد كه : آن همه ماييم ، تو اينى » . و گفت : « چون به هستى او درنگرستمى ، نيستى من از هستى خود سر برآورد . چون به نيستى خود نگرستم هستى خود را نيستى من برآورد . پس ماندم ، در پس زانوى خود بنشستم ، تا دمى بود . گفتم :\r\nاين نه كار من است » .\r\nنقل است كه چون شيخ را وفات نزديك رسيد گفت : « كاشكى دل پرخونم بشكافتندى و به خلق نمودندى ، تا بدانندى كه با اين خداى بت‌پرستى راست نخواهد آمدن » . پس گفت : « سى گز خاكم فروتر بريد كه اين زمين زبر بسطام است ، روا نبود و ادب نباشد كه خاك من بالاى خاك بايزيد بود » . و آنگاه وفات كرد . پس چون دفنش كردند ، شب را برفى عظيم آمد ، ديگر روز سنگى بزرگ سپيد بر خاك او نهاده ديدند و نشان قدم شير يافتند . دانستند كه آن سنگ را شير آورده است . و بعضى گويند : شير را ديدند بر سر خاك او طواف مىكرد ، و در افواه است كه : شيخ گفته است كه : « هر كه دست بر\r\n\r\n","description":"","footnote":"","page_name":" 254 ","page_number":256},
  {"content":"\r\n\r\nسنگ خاك ما نهد و حاجت خواهد روا شود » . و مجرّب است . از بعد آن شيخ را ديدند در خواب . پرسيدند كه : « حق - تعالى - با تو چه كرد ؟ » . گفت : « نامه‌يى به دست من داد . گفتم : مرا به نامه چه مشغول مىكنى ؟ تو خود پيش از آن كه بكردم دانسته‌اى كه از من چه آيد و من خود مىدانستم كه از من چه آيد . نامه به كرام الكاتبين رها كن كه چون ايشان نبشته‌اند ايشان مىخوانند و مرا بگذار نفسى با تو باشم » .\r\nنقل است كه محمّد بن الحسين گفت : « من بيمار بودم و دل اندوهگن از نفس .\r\nآخر شيخ مرا گفت : هيچ مترس در آخر كار ، از رفتن جان است كه گويى : همىترسم ؟\r\nگفتم : آرى : گفت : اگر من بميرم پيش از تو ، آن ساعت حاضر آيم نزديك تو در وقت مردن تو ، و اگر همه سى سال بود . پس شيخ فرمان يافت و من بهتر شدم » . نقل است كه پسرش گفت : « در وقت نزع ، پدرم راست بايستاد و گفت : درآى و عليك السلام » . گفتم :\r\n« يا پدر كه را بينى ؟ » . گفت : « شيخ ابو الحسن خرقانى كه وعده كرده است ، از بعد چندين گاه ، و اينجا حاضر است تا من نترسم و جماعتى از جوانمردان نيز با او به هم اين بگفت : و جان بداد . رحمة اللّه عليه » .\r\n\r\n80 - 8 ذكر شيخ ابراهيم شيبانى ، [ رحمة اللّه عليه 
  ]\r\nآن سلطان اهل تصوّف ، آن برهان بىتكلّف ، آن امام زمانه ، آن همام يگانه ، آن خليل ملكوت روحانى ، آن قطب وقت ، شيخ ابراهيم شيبانى - رحمة اللّه عليه رحمة واسعة - پيرى به حقّ و شيخى مطلق بود و مشار اليه و محمود اوصاف ، و مقبول طوايف .\r\nو در مجاهده و رياضت شأنى عظيم داشت و در ورع و تقوى آيتى بود چنان كه عبد الله منازل گفت : « ابراهيم حجّت خداى است بر فقرا و بر اهل آداب و معاملات و گردن‌شكن مدّعيان است » . و رفيع قدر و عالىهمّت بود و جدّى به كمال داشت و مراقبت بر دوام ، و همه وقتى محفوظ ، چنان كه گفت : « چهل سال خدمت ابو عبد الله مغربى كردم .\r\nدر اين چهل سال از مأكولات خلق هيچ نخوردم . در اين چهل سال مويم نباليد\r\n\r\n","description":"","footnote":"","page_name":" 255 ","page_number":257},
  {"content":"\r\n\r\nو ناخنم دراز نشد و خرقه‌ام شوخگن نگشت ، و در اين چهل سال در زير هيچ سقف نخفتم مگر در زير سقف بيت المعمور » . و گفت : « هشتاد سال است كه به شهوت خويش هيچ‌چيز نخورده‌ام » . و گفت : « به شام مرا كاسه‌يى عدس آوردند . بخوردم و به بازار شدم . ناگاه به جايى درنگريستم ، خمهاى خمر ديدم . گفتند : چه مىنگرى خمهاى مى است ! گفتم :\r\nاكنون لازم شد بر من حسبت كردن . در ايستادم و خمهاى مى ريختم ، و مرد تن زده پنداشت كه من كس سلطانم . چون مرا بازشناخت ، به نزديك طولون برد تا دويست چوبم بزدند و به زندانم بازداشتند . مدتى دراز بايستادم . [ ابو 
  ] عبد الله مغربى آنجا افتاد .\r\nشفاعت كرد . پس چون مرا رها كردند چشمش بر من افتاد . گفت : تو را چه افتاد ؟ گفتم :\r\nسير خوردن عدس بود و دويست چوب خوردن . گفت : ارزان جستى » . و گفت : « شصت سال بود تا نفسم لقمه‌يى گوشت بريان آرزو مىكرد و نمىدادمش ، يك روز ضعفى عظيم غالب شد و كاردش به استخوان رسيد و بوى گوشت پديد آمد . نفسم فرياد گرفت و بسى زارى كرد كه : برخيز و از اين گوشت براى خداى اگر وقت آمده است لقمه‌يى بخواه . برخاستم . بر اثر بوى گوشت برفتم و آن بوى از زندان همىآمد ، چون در رفتم يكى را ديدم كه داغش مىكردند و او فرياد مىكرد و بوى گوشت بريان برخاسته .\r\nنفس را گفتم : هلا ! بستان گوشت بريان . نفسم بترسيد و تن زد و به سلامت ماندن قانع شد » .\r\nنقل است كه گفت هرگاه كه به مكّه رفتمى نخست روضهء پيغمبر را عليه السلام ، زيارت كردمى . پس به مكه بازآمدمى . آن‌گه به مدينه شدمى ، ديگر بار زيارت روضه بكردمى و گفتمى : السّلام عليك يا رسول اللّه ، از روضه آواز آمدى كه : و عليك السلام اى پسر شيبان » . و گفت : « در گرمابه شدم و آبى بود ، فرا گذاشتم . جوانى چون ماه از گوشهء گرمابه آواز داد كه : تا چند آب بر ظاهر پيمايى ؟ يك‌راه آب به باطن فروگذار .\r\nگفتم : تو ملكى يا جنّى يا انسى بدين زيبايى ؟ گفت : هيچ‌كدام . من آن نقطه‌ام زير بىبسم‌الله . گفتم : اين همه مملكت توست ؟ گفت : يا ابراهيم ! از پندار خود بيرون آى تا\r\n\r\n","description":"","footnote":"","page_name":" 256 ","page_number":258},
  {"content":"\r\n\r\nمملكت بينى » .\r\nو از كلمات اوست كه گفت : « علم فنا و بقا بر اخلاص وحدانيّت گردد و دوستى عبوديّت ، هر چه جز اين بود آن است كه تو را به غلط افگند و زندقه بار آورد » . و گفت :\r\n« هر كه خواهد كه از كون آزاد آيد ، گو : عبادت خداى - تعالى - به اخلاص كن . هر كه در عبوديّت به اخلاص بود از ماسوى اللّه آزاد گردد » . و گفت : « هر كه سخن گويد در اخلاص و نفس را مطالبه نكند ، بدانكه حق - تعالى - او را مبتلا گرداند كه پردهء او دريده شود در پيش اقران » . و گفت : « هر كه ترك كند خدمت مشايخ ، مبتلا شود به دعاوى كاذبه و فضيحت گردد بدان دعوىها » . و گفت : « هر كه خواهد كه معطّل گردد و عمل او باطل شود ، گو : دست در رخصت زن » . و گفت : « سفله آن بود كه در خداى عاصى شود » .\r\nو گفت : « سفله آن است كه از خداى نترسد » . و گفت : « سفله آن است كه منّت نهد به عطاى خويش بر عطا ستاننده » . و گفت : « شرف در تواضع است و عزّ در تقوى و آزادى در قناعت » . و گفت : « چون خوف در دل قرار گيرد . موضع شهوات بسوزاند در وى ، و رغبت دنيا از وى برآيد » . و گفت : « توكل سرّى است ميان بنده و خداوند و واجب آن بود كه به سرّ وى مطلع نگردد جز خداى » . و گفت : « از خداى - تعالى - مؤمنان را در دنيا بدانچه ايشان را در آخرت خواهد بود دو چيز است : عوضش ايشان را از بهشت در مسجد نشستن است و عوض ايشان از ديدار حق مطالعهء جمال برادران كردن » . « گفتند :\r\n« ما را چرا دعايى نمىكنى ؟ » . گفت : « من مخالفة الوقت سوء الادب » . و كسى از او وصيّتى خواست . گفت : « خداى را ياد مىدار و فراموش مكن ، و اگر اين نتوانى مرگ را ياد مىدار » . رحمة اللّه عليه .\r\n\r\n81 - 9 ذكر ابو بكر صيدلانى ، رحمة اللّه عليه\r\nآن فلك عبادت ، آن خورشيد سعادت ، آن چشمهء رضا ، آن نقطهء وفا ، آن شيخ ربّانى ، شيخ ابو بكر صيدلانى - رحمة اللّه عليه - از جملهء مشايخ و اعلاء ايشان بود ، و صاحب جمال بر صفتى كه در عهد خويش همتا نداشت . در حالت\r\n\r\n","description":"","footnote":"","page_name":" 257 ","page_number":259},
  {"content":"\r\n\r\nو در معاملت و در ورع و تقوى و مشاهدت يگانه ، و از فارس بود و در نيشابور وفات كرد ، و شبلى او را بزرگ داشتى عظيم ، و سخن او است كه گفت : « در جملهء دنيا يك حكمت است و هريك را از آن حكمت نصيب بر قدر كشف او است » . و گفت : « صحبت كنيد با خداى - عزّ و جلّ - و اگر نتوانيد با آن‌كس صحبت كنيد كه با خدا صحبت كند ، تا به بركت صحبت او شما را به خداى رساند و در دو جهان رستگارى باشد » . و گفت : هركه مصاحبت كند با علم ، او را چاره نبود از مشاهدهء امر و نهى » . و گفت : « علم تو را بريده كند از جهل ، پس جهد در آن كن ، تا تو را بريده نگرداند از خداى ، تعالى » . و گفت : « وصل بىفصل است كه چون فصل آمد وصل نماند » . و گفت : « هر كه صدق نگاه بدارد ميان خويش و خداى ، صدق او را مشغول گرداند از آن كه او را فراغت خلق بود » . و گفت : « راه به عدد خلق است » . و گفت : « طريق خداى راست و به دو طريق نيست » . و گفت : « مجالست خدا بسيار كن و با خلق اندك » . و گفت : « بهترين خلق آن قوم‌اند كه خير در غير نبينند ، و دانند كه راه به خداى بسيار است به جز از آن راه كه خاصّ اين كس است ، و امّا چنان بايد كه تقصير نفس را داند در آنچه او در آن است » . و گفت : « چنان بايد كه حركات و سكنات مرد ، خداى را بود يا به ضرورتى بود كه در آن مضطر بود و هر حركت و سكون كه غير اين بود كه گفتم ، آن هيچ نبود » . و گفت : « عاقل آن است كه سخن بر قدر حاجت گويد و هر چه افزون است دست از آن بدارد » . و گفت : « هر كه را خاموشى وطر نيست ، او در فضول است و اگر چه ساكن است » . و گفت : « علامت مريد آن است كه او را از غير جنس خويش نفرت بود و طلب جنس كند » . و گفت : « زندگانى نيست مگر در مرگ نفس ، و حيات دل در مرگ نفس است » . و گفت : « ممكن نيست از نفس برون آمدن هم به نفس ، و ليكن امكان از نفس برون آمدن به خداى است ، و آن راست نشود مگر به درستى ارادت به خدا » . و گفت : « نعمت عظيم‌تر ، از نفس برون آمدن است\r\n\r\n","description":"","footnote":"","page_name":" 258 ","page_number":260},
  {"content":"\r\n\r\nزيرا كه عظيم‌تر حجابى ميان تو و خداى نفس است . پس حقيقت نيست مگر مرگ نفس » . و گفت : « مرگ بابى است از ابواب آخرت و هيچ بنده به خدا نتواند رسيد مگر بدان درگاه در شود » . و گفت : « من چه كنم و جملهء خلق دشمن من ؟ » و گفت : « بر تو باد كه مغرور نشوى به مكر و شايد كه بود » .\r\nنقل است كه كسى گفت : « مرا وصيّتى بكن » . گفت : « همّت ، همّت ، كه همّت مقدّم همه اشياء است و مدار جملهء اشياء بر او است و رجوع جملهء اشياء به او است » .\r\nچون شيخ وفات كرد ، اصحاب گفتند : « لوح بر سر خاك او راست كرديم و نام او بر آنجا نبشتيم هر بار يكى بيامدى و خراب كردى و ناپديد شدى ، و لوح ببردى و از آن هيچ‌كس ديگر خراب نكردى » . از استاد ابو على دقّاق پرسيدند سرّ اين . گفت : « آن پير در دنيا خود را پنهانى اختيار كرده بود . تو مىخواهى كه آشكارا كنى ؟ حق - تعالى - نهان مىكند » . و اللّه اعلم بالصّواب .\r\n\r\n82 - 10 ذكر شيخ ابو حمزهء بغدادى ، رحمة اللّه عليه\r\nآن سالك طريق تجريد ، آن ساير سبيل توحيد ، آن ساكن حظيرهء قدس ، آن خازن ذخيرهء انس ، نقطهء دايرهء آزادى ، وتد عالم ابو حمزهء بغدادى - رحمة اللّه عليه - از طايفهء كبار بود و از اجلّهء ابرار ، و در كلام حظّى تمام داشت و در علم تفسير و روايات و حديث به كمال ، و پير او حارث محاسبى بود و صحبت سرى يافته بود و با نورى و خير نسّاج قرين بود و بسى مشايخ بزرگ ديده بود ، و از آن قوم بود كه خليفه ايشان را گرفت تا بكشد ، پس نورى در پيش رفت تا خداى - تعالى - همه را خلاص داد ؛ و در مسجد رصافيّهء بغداد وعظ گفتى و امام احمد را چون در مسئله‌يى اشكال افتادى با او رجوع كردى و گفتى : « در فلان مسئله چه گويى ؟ » . زبانى شافى داشت و بيانى صافى . روزى نزديك حارث محاسبى درآمد . وى را يافت ، جامه‌اى لطيف پوشيده و بنشسته ، و حارث مرغى سياه داشت كه بانگ كردى . در آن ساعت بانگى بكرد . ابو حمزه نعره بزد و گفت :\r\n« لبّيك يا سيّدى » . حارث بر\r\n\r\n","description":"","footnote":"","page_name":" 259 ","page_number":261},
  {"content":"\r\n\r\nخاست و كاردى بگرفت و گفت : « اضرب فيه » و قصد كشتن وى كرد ، مريدان در پاى شيخ افتادند تا وى را از او جدا كنند . ابو حمزه را گفت : « اسلم يا مطرود ! » . گفتند : « ايّها الشّيخ ما جمله او را از خاصّ اولياء و موحّدان دانيم . شيخ را اين تردد با او از كجا افتاد ؟ » . حارث گفت : « مرا با وى تردد نيست و در وى جز نيكويى نمىبينم و باطن او را به جز مستغرق توحيد نمىبينم . امّا چرا وى را چيزى بايد گفت كه\r\nبه افعال حلوليان ماند ؟ يا از مقالت ايشان در معاملت وى نشان بود ؟ مرغى كه عقل ندارد و بر مجارى عادت خود بانگى مىكند ، چرا او را از حق سماع افتد ؟ حق - جلّ و علا - متجزّى نه ، و دوستان او را جز با كلام او آرام نه ، و جز با نام او وقت و حال خوش نه ، و وى را به چيزها حلول و نزول نه ، اتحاد و امتزاج بر قديم روا نه » . بو حمزه گفت :\r\n« اگر چه در ميان اين همه راحت و لباس‌هاى فاخر نشسته‌اى و مرغى به تمكّن صفوت غرق شده ، چرا احوال اهل ارادت بر تو پوشيده است ؟ » . حارث گفت : « توبه كن از اين چه گفتى و اگر نه خونت بريزم » . در حالت گفت : « ايّها الشّيخ هر چند من در اصل درست بودم اما چون فعلم ماننده بود به فعل قومى گمراه ، توبه كردم » . و از اين جنس سخن او بسيار است ، تا به جايى كه وقتى مىگفت كه : « ربّ العزه را ديدم جهرا مرا گفت : يا با حمزه ! لا تتبع الوسواس و ذق بلاء النّاس » . - خداى را آشكارا ديدم . مرا گفت : يا با حمزه ! متابعت وسواس مكن و بلاء خلق بچش - و چون اين سخن از او بشنودند او را رنج بسيار نمودند ، به سبب اين سخن بلاى بسيار كشيد . اگر كسى گويد : خداى را در آشكارى به حسّ چون توان ديد در بيدارى ؟ گوييم : بىچگونه توان ديد . چون بصر او صفت بصر كسى گردد ، به بيدارى تواند ديد . چنان كه در خواب رواست ديدن . اگر گويند : موسى - عليه السلام - نديد ، اين چگونه باشد ؟ گوييم : چنان كه كلام خاص به موسى - عليه السلام - رؤيت خاص به محمّد بود - صلى اللّه عليه و سلّم - آن قوم كه با موسى - عليه السلام - بودند كلام حق شنودند و به خود نشنيدند ، كه ايشان را زهرهء آن نبودى كه كلام حق - تعالى - شنيدندى .\r\n\r\n","description":"","footnote":"","page_name":" 260 ","page_number":262},
  {"content":"\r\n\r\nبل كه به نور جان موسى - عليه السلام - شنودند و بىاو هرگز نشنيدندى . همچنين اگر كسى [ را 
  ] از امّت محمّد - صلّى اللّه عليه و سلّم - رؤيتى بود ، نه از او بود . آن به نور جان محمّد بود - عليه السلام - نه آن كه هرگز صد ولىّ به گرد نبىّ رسد ، ليك اگر محمّد - عليه السلام - ولىّ را برگزيند تا به نور او چيزى بيند ، دليل آن نكند كه آن‌كس از نبىّ زيادت بود ، اما نبىّ را دست آن بود كه از آنچه او مىخورد ، لقمه‌يى امت را دهد ، چنان كه موسى - عليه السلام - قوم خود را كلام حق بشنوانيد و چنان كه محمّد - عليه السلام - گفت : « سلام علينا و على عباد اللّه الصّالحين » . . . چون سلام خاصّ\r\nمحمّد بود ، اگر يكى از امت را به سبب او آن دست دهد ، عجب نبود و از جهت اين سرّ بود كه موسى - عليه السلام - گفت : خداوندا مرا از امت محمّد گردان » . و ديگر جواب آن است كه : ديدى كه موسى - عليه السلام - مىخواسته است ، در حقّ خود مىخواسته است و آن چنان در هيجده هزار عالم نگنجد . پس ديد بوحمزه بر قدر او بوده باشد چنان كه مريد بوتراب نخشبى كه حق را مىديد و با اين همه طاقت ديدار بايزيد نياورد ، كه چون حق بر قدر بايزيد متجلى گشت مريد طاقت آن نداشت تا فروشد ، و چنان كه صدّيق را يك‌بار متجلى مىشود و جملهء خلق را يك‌بار . پس تفاوت در ديدار آمد ، لاجرم چون ديد موسى - عليه السلام - در عالم نتوانست كشيد نديد . اگر در ديد تفاوت نبودى ، فردا اهل بهشت نور دوال نعلين بلال را سجده نكردندى .\r\nبوحمزه را بسى سخن است در طريق تجريد ، كه مجرّدترين اهل روزگار او بود .\r\nو گفت : « دوستى فقرا سخت است و صبر نتوان كرد بر دوستى فقر مگر صدّيقى » . و گفت : « هر كه طريق به حق داند سلوك آن طريق بر او سهل بود و طريق دانستن آن بود كه حق - تعالى - او را تعليم داده بود بىواسطه ، و هر كه طريق به استدلال داند يك‌بار خطا كند و يك‌بار صواب افتد » . و گفت : « هر كه را سه چيز روزى كردند از همهء آفتها برست : شكمى خالى با دلى قانع و درويشى دايم » . و گفت : « چون نفس تو از تو سلامت يافت ، حقّ وى بگزاردى ، و چون خلق از تو\r\n\r\n","description":"","footnote":"","page_name":" 261 ","page_number":263},
  {"content":"\r\n\r\nسلامت يافت حقهاى ايشان بگزاردى » . و گفت : « علامت صوفى صادق آن است كه بعد از عزّ خوار شود و بعد از توانگرى درويش شود و بعد از پيدايى نهان گردد . علامت صوفى كاذب آن است كه بر عكس اين بود » . و گفت : « هرگاه كه فاقه در رسيدى به من ، با خود گفتمى : از كه اين فاقه به تو آمده است ؟\r\nپس انديشه كردمى ، كسى را بدان فاقه اولاتر از خود نديدمى . به خوشى قبول كردمى و با آن مىساختمى » .\r\nگفت : « روزى در كوه لكام بودم . به سه كس رسيدم كه دو پلاس پوشيده داشتند و يكى پيراهنى پوشيده از نقره ، چون مرا بديدند گفتند : غريبى ؟ گفتم : هر كه را مأوىگاه او خدا بود ، هرگز در غربت نبود . چون اين سخن از من بشنودند با من انس گرفتند . پس يكى گفت كه : او را سويق دهيد . گفتم : من سويق نخورم تا با شكر و قند نباشد . در حال سويقم دادند به شكر و قند چنان كه خواستم . پس از صاحب قميص پرسيدم كه اين پيراهن از نقره چيست ؟ گفت : شكايت كردم با خداى - تعالى - از شپشى كه دمار از من برآورده بود ، تا مرا اين پيراهن در پوشيد » .\r\nنقل است كه او سخنى خوش گفتى . روزى هاتفى آواز داد كه : « بس سخنى نيكو گفتى ، اكنون اگر خاموش باشى نيكوتر » . چنين گويند كه ديگر سخن نگفت تا وقت مردن ، و خود پس از آن به هفته‌يى بيش نكشيد كه فرمان يافت . و باز بعضى چنين نقل كنند كه روز آدينه سخن مىگفت در مجلس ، چيزى به دو درآمد ، از كرسى در افتاد و جان تسليم كرد . رحمة اللّه عليه .\r\n\r\n83 - 11 ذكر شيخ ابو عمرو نجيد ، رحمة اللّه عليه\r\nآن عامل جدّ و جهد ، آن كامل نذر و عهد ، آن فرد فردانيت ، آن مرد وحدانيت ، آن مطلق عالم قيد ، شيخ ابو عمرو نجيد - رحمة اللّه عليه - از كبار مشايخ وقت بود و از بزرگان اصحاب تصوّف ، و در ورع و معرفت و رياضت و كرامت شأنى عظيم داشت ، و از نشابور بود و جنيد را ديده و آخر كسى از شاگردان ابو عثمان كه وفات كرد او بود . و او را نظرى\r\n\r\n","description":"","footnote":"","page_name":" 262 ","page_number":264},
  {"content":"\r\n\r\nدقيق است ، چنان كه نقل كرده‌اند كه شيخ ابو القاسم نصرآبادى با او به هم در سماع بود . بو عمرو گفت : « اين سماع چرا مىشنوى ؟ » . گفت : « سماع شنويم بهتر از آن كه بنشينيم و غيبت كنيم و شنويم » . ابو عمرو گفت : « اگر در سماع يك حركت كرده آيد كه توانى كه نكنى ، صدساله غيبت از آن به » .\r\nنقل است كه چهل سال بود كه تا عهد كرده بود كه از خداى جز رضاء او نخواهد .\r\nدخترى داشت كه در حكم [ ابو 
  ] عبد الرّحمن سلمى بود . وقتى اين دختر را عارضهء اسهال پديد آمد . جملهء اطبّا در علاج او فروماندند . شبى عبد الرّحمن پوشيده را گفت : « داروى اين پدرت دارد » . گفت : « چگونه ؟ » . گفت : « چنان كه اگر گناهى بكند حق - تعالى - اين سهل گرداند » . دختر گفت : « اين از همه عجيب‌تر است » . گفت : « پدرت عهد كرده است از چهل سال باز ، كه از حق - تعالى - جز رضاء حق نخواهد . اگر عهد بشكند و دعا كند ، حق - تعالى - شفا دهد » . پوشيده نيم شبى در محفّه نشست و نزديك پدر آمد . گفت : « اى فرزند بيست سال است تا از اينجا رفته‌اى ، هيچ نيامدى . اكنون بدين نيم‌شب چرا آمدى ؟ » . پوشيده گفت : « پدرى دارم چون تو و شوهرى دارم چون [ ابو 
  ] عبد الرّحمن امام وقت ، و زندگانى دوست مىدارم تا اوراد عبد الرّحمن و غم‌خوارگى دين خدا از تو مىشنوم . و من نيز در ميانه خداى را ياد مىكنم . اكنون آمده‌ام تا عهد بشكنى و دعايى بگويى تا حق - تعالى - حال مرا شفا دهد » . ابو عمرو گفت : « نقض عهد روا نيست و تو اگر امروز نميرى فردا بميرى ، و مردنى مرده به . برو اى جان پدر و مرا در گناه مينداز . اگر من به جهت تو عهد بشكنم تو بد فرزندى باشى » . دختر گفت : « يكديگر را وداع كنيم كه مرا به دل چنين مىآيد كه مگر اجل من نزديك است ؛ از اين علت نرهم » . گفت : « بيايم بر جنازهء تو نماز كنم » . دختر وداع كرد و برفت تا به سراى خود رسيد . علّت به صحت بدل گشته بود . تا بعد از وفات پدر به چهل سال ديگر بزيست .\r\nو او را كلماتى عالى است : از او مىآيد كه گفت : « صافى نشود قدم هيچ‌كس در عبوديّت ، تا آنگاه‌كه همهء كارهاى خويش جز ريا نبيند و همهء حالهاى خويش جز دعوى نداند » .\r\n\r\n","description":"","footnote":"","page_name":" 263 ","page_number":265},
  {"content":"\r\n\r\nو گفت : « حالى كه نه نتيجهء علم باشد ، اگر چه عظيم و با خطر بود ضرر آن از منفعت آن بر خداوندش زيادت بود » . و گفت : « هر كه فريضه ضايع كند در وقتى ، بر وى لذّت آن فريضه حرام گردانند » . و گفت : « آفت بنده در رضاء نفس اوست بدانچه در اوست و هر كه در چشم خويش گرامى بود آسان باشد بر او گناه او » . و گفت : « هر كه ديدار او تو را مهذّب نگرداند ، به يقين دان كه او مهذّب نيست و ادب نيافته » . و گفت :\r\n« بيشتر دعويها كه تولّد كند در انتها ، از فساد ابتدا بود ، كه هر كه را به ابتدا اساسى درست بوده باشد ، انتها هم درست آيد » . و گفت : « هر كه قادر بود در پيش خلق به ترك گفتن جاه ، آسان‌تر باشد بر او ترك گفتن دنيا و روى از اهل دنيا بگردانيدن » . و گفت : « هر كه راست باستاد به دو ، [ به 
  ] هيچ‌كس كژ ننگريست و هر كه كژ شود به دو ، [ به 
  ] هيچ‌كس راست نشود » . و گفت : « هر كه را فكرتى صحيح بود نطق او از صدق بود و عمل او از اخلاص » .\r\nو گفت : « هر كه خواهد كه بشناسد كه چند است قدر معرفت او به نزديك خداى ، گو :\r\nبنگر تا چند است قدر هيبت حق در وقت خدمت به نزديك او » . و گفت : « انس گرفتن به غير اللّه وحشت است » . و گفت : « فروترين درجهء توكل حسن ظنّ است به خدا » . و گفت :\r\n« تصوّف صبر كردن است در تحت امر و نهى » . و اللّه اعلم ، رحمة اللّه عليه .\r\n\r\n84 - 12 ذكر شيخ ابو الحسن الصّائغ ، رحمة اللّه عليه\r\nآن مشرف خواطر و اسرار ، آن مقبل اكابر و ابرار ، آن سفينهء بحر عشق ، آن سكينهء كوه صدق ، آن از كون فارغ ، شيخ ابو الحسن الصّائغ - رحمة اللّه عليه - در مصر مقيم بود و از بزرگان اهل تصوّف و يگانهء وقت بود ، و بوعثمان مغربى گفتى : « هيچ‌كس را نورانىتر از بو يعقوب نهرجورى نديدم و بزرگ‌همت‌تر از ابو الحسن الصائغ » .\r\nممشاد دينورى گفت : « در باديه ابو الحسن الصائغ را ديدم ، نماز مىكرد و آن كرگس بر سر او سايه مىداشت » .\r\nابو الحسن را\r\n\r\n","description":"","footnote":"","page_name":" 264 ","page_number":266},
  {"content":"\r\n\r\nپرسيدند از دليل كردن شاهد بر غايب . گفت : « استدلال چگونه توان كرد از صفات كسى كه او را مثل باشد ، بر آن كه او را مثل نباشد ؟ » . و از او پرسيدند از معرفت . گفت : « منت ديدن است در كلّ احوال و عجز گزاردن شكر نعمتها به جملهء وجود ، و بيزارى است از پناه گرفتن و قوّت يافتن از همهء چيزها » .\r\nو از او پرسيدند كه : « صفت مريد چيست ؟ » . گفت : « آن است كه حق - تعالى - فرموده است :  ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ  . يعنى زمين با بسط و فراخنايى خود تنگ است بر مريدان ، و تن ايشان بر ايشان تنگ گشته است . گرد جهانى مىطلبند بيرون هر دو عالم » . و گفت : « اهل محبت بر آتش شوق كه به محبوب دارند تنعّم مىكنند بيشتر و خوش‌تر از تنعم اهل بهشت » . و گفت : « دوست داشتن تو خويش را ، هلاك كردن است خويش را » . و گفت : « احوال خود به دو نمىبود ، چون به استاد ، حديث نفس شد و ساختن طمع گشت » - و اين سخن پسنديده است كه هر چه نفس را در آن مدخل پديد آيد ، آن كدورت منى ، تصفيهء آن را تباه كند - و گفت : « تمنا و امل از فساد طبع است » . رحمة اللّه عليه .\r\n\r\n85 - 13 ذكر شيخ ابو بكر واسطى ، رحمة اللّه عليه\r\nآن معظّم مسند ولايت ، آن موحّد مقصد عنايت ، آن خضر كنز حقايق ، آن بحر رموز دقايق ، آن وراى صفت قابضى و باسطى ، قطب جهان ابو بكر واسطى - رحمة اللّه عليه - كاملترين مشايخ عهد بود ، و شيخ الشّيوخ عهد و وقت و عالىترين اصحاب ، و بزرگ‌همت‌تر از او ، كس نشان نداد ، در حقايق و معارف هيچ‌كس قدم از پيش او ننهاد و در توحيد و تجريد و تفويض بر همه سابق بود و از قدماء اصحاب جنيد . و گويند از فرغانه بود و به واسط نشستى و به همهء انواع محمود بود و بر همهء دلها مقبول ، و تا صاحب نفسى نبود به عداوت او بيرون نيامد . عباراتى غامض داشت و اشاراتى مشكل و معانى بديع و عجيب و كلماتى بلند ، تا هر كسى را مجال نبودى\r\n\r\n","description":"","footnote":"","page_name":" 265 ","page_number":267},
  {"content":"\r\n\r\nگرد آن گشتن . و در فنون علوم به كمال بود و رياضت و مجاهدت كه او كشيد در وسع كس نيايد و توجهى كه به خدا داشت در جملهء امور ، كسى را آن نبود و سخن توحيد از او زيباتر كس بيان نكرد .\r\nنقل است كه از هفتاد شهرش بيرون كردند كه در هر شهرى كه آمدى زودش به در كردندى . چون به باورد آمد آنجا قرار كرد و مردم به باورد بر او جمع آمدند . اما كلمات او را فهم نكردند ، تا حادثه‌يى افتاد كه از آنجا برفت به مرو ، و مردم مرو را طبع او قبول كرد . پس عمر آنجا بسربرد .\r\nنقل است كه يك روز به اصحاب مىگفت : كه : « هرگز تا ابو بكر بالغ شده است روز بر وى گواهى نتوان دادن به خوردن ، و شب به خفتن » . و هم او مىگويد : « در باغى حاضر آمديم به مهمى دينى ، مرغكى بر سر من همىپريد ، بر طريق غفلت از راه عبث او را بگرفتم و در دست مىداشتم . مرغكى ديگر بيامد و بالاى سر من بانگ مىكرد .\r\nصورت بستم كه مگر مادرش است يا جفت ، پشيمان شدم و او را از دست خود رها كردم . اتفاق را او خود مرده بود . به غايت دلتنگ گشتم ، و بيمارى آغاز كرد . مدت يك سال در آن بيمارى بماندم . يك شب مصطفى را - عليه السلام - به خواب ديدم .\r\nگفتم : يا رسول اللّه ! يك سال است تا نماز از قيام به قعود آورده‌ام و ضعيف گشته و بيمارى اثرى عظيم كرده است . گفت : سبب آن است كه شكت عصفور منك فى الحضرة بنجشگى از تو شكايت كرد . عذر خواستن فايده نمىدارد - بعد از آن گربه‌يى در خانهء ما بچه آورده بود و من در آن ميان بيمارى ، تكيه زده بودم و تفكرى مىكردم . مارى ديدم كه بيامد و بچهء اين گربه در دهان گرفت . من عصاى خود بر سر مار انداختم . بچهء گربه را از دهان بينداخت ، تا مادرش بيامد و بچهء خويش برگرفت . من در آن ساعت بهتر شدم و روى به صحت نهادم و نماز به قيام بازبردم . آن شب مصطفى را - عليه السلام - به خواب ديدم . گفتم : يا رسول اللّه ! امروز تمام به حال صحت بازآمدم . گفت : سبب آن بود كه شكرت منك هرّة فى الحضرة . گربه‌يى در حضرت از تو شكر گفت » .\r\nنقل است كه روزى به اصحاب در خانه نشسته بود و در آن\r\n\r\n","description":"","footnote":"","page_name":" 266 ","page_number":268},
  {"content":"\r\n\r\nخانه روزنى بود . ناگاه آفتاب در آن روزن افتاد . هزار ذره به هم برآمده بود . شيخ گفت : « شما را اين حركات ذرّه‌ها تشويش مىآرد ؟ » . اصحاب گفتند : « نه » . شيخ گفت : « مرد موحّد آن است كه اگر كونين و عالمين و باقى هر چه هست ، اگر همچنين در حركت آيد كه اين ذرّه‌ها ، يك‌ذرّه درون موحّد را تفرقه پديد نيايد اگر موحّد است » . و گفت : « الذّاكرون لذكره اكثر غفلة من النّاسى لذكره » . - يادكنندگان ياد او را غفلت زيادت بود از فراموش‌كنندهء ذكر او - از آن كه چون او را ياد دارد اگر ذكرش فراموش كند زيان ندارد . زيان آن دارد كه ذكرش ياد كند و او را فراموش كند ، كه ذكر غير مذكور باشد . پس اعراض از مذكور با پنداشت ذكر به غفلت نزديكتر بود از اعراض بىپنداشت ، و ناسى را در نسيان و غيبت از مذكور ، پنداشت حضور نيست . پس پنداشت حضور ، بىحضور به غفلت نزديكتر از غيبت بىپنداشت . از آن كه هلاك طلّاب حق سزاوار در پنداشت ايشان است . آنجا كه پنداشت بيشتر ، معنى كمتر و آنجا كه معنى بيشتر پنداشت كمتر ، و حقيقت پنداشت ايشان به همّت عقل باشد و عقل از همّت حاصل آيد ، و همّت را به اين همّت هيچ مقاربت نباشد و اصل ذكر يا در غيبت يا در حضور ، چون غايب از خود غايب بود و به حق حاضر ، آن ذكر بود كه آن مشاهده باشد ، و چون از حق غيبت بود و به خود حضور ، آن نه ذكر بود كه غيبت بود و غيبت ، از غفلت بود » .\r\nنقل است كه روزى به بيمارستانى شد . ديوانه‌يى را ديد كه هاىهويى مىكرد و نعره همىزد . گفت : « آخر چنين بندى گران بر پاى تو نهاده‌اند ، چه جاى نشاط است ؟ » .\r\nگفت : « اى غافل بند بر پاى من است نه بر دل » .\r\nنقل است كه روزى به گورستان جهودان مىرفت و مىگفت : « اين قومىاند همه معذور و ايشان را عذر هست » . مردمان اين سخن بشنيدند . او را بگرفتند و مىكشيدند تا به سراى قاضى ، قاضى بانگ بر او زد كه : « اين چه سخن است كه تو گفته‌اى كه جهودان معذورند ؟ » . شيخ گفت : « از آنجا [ كه 
  ] قضاء تو است معذور نيند ، اما از آنجا كه قضاء اوست معذورند » .\r\nنقل است كه\r\n\r\n","description":"","footnote":"","page_name":" 267 ","page_number":269},
  {"content":"\r\n\r\nشيخ را مريدى بود . روزى غسل جمعه آسان فرا گرفت ، پس روى به مسجد نهاد و در راه بيفتاد و رويش مجروح گشت تا لابدّش بيامد و بازگشت و غسل كرد . اين سخن با شيخ بگفت . شيخ گفت : « شاد بدان باش كه سخت فراگيرند . اگرت فروگذارند از تو فارغ‌اند » .\r\nنقل است كه شيخ وقتى به نيشابور آمد . اصحاب بوعثمان را گفت كه : « شما را به چه فرمايند ؟ » گفت : « به طاعت دايم ، و تقصير در وى ديدن » . شيخ گفت : « اين گبرگى محض است كه شما را مىفرمايند . چرا رغبت نفرمايند به ديدار آفريننده و دانندهء آن ؟ » .\r\nنقل است كه يك‌بار شيخ ابو سعيد ابو الخير قصد زيارت مرو كرد . بفرمود تا كلوخ براى استنجاء در توبره نهادند . گفتند : « شيخا در مرو كلوخ همىيابيم . سرّ اين چيست ؟ » . شيخ گفت : كه : « شيخ ابو بكر واسطى گفته است - و او سر موحّدان وقت خويش بوده است - كه : خاك مرو خاكى زنده است روا ندارم كه من به خاكى استنجا كنم كه زنده باشد و او را ملوّث گردانم » .\r\nو از كلمات اوست كه : « در راه حق خلق نيست و در راه خلق حق نيست . هر كه روى در خود دارد قفاء او در دين بود ، و هر كه روى در دين دارد قفاء او در خود بود . هر كجا كه تويى توست حظ توست و خلاف راه است ، و هر كجا كه ناكامى توست مجال دين آنجاست » . و گفت : « شرع توحيد است و حقّ توحيد . شرع توحيد را گذر به درياى نبوّت است ، و حقّ توحيد محيط است . راه شرع بر آلت است چون سمع و بصر ، و اثبات تو نسبت به شرك دارد و وحدانيّت از شرك منزّه است . ايمان كه رود در كوكبهء شرك رود . ايمان پاك است اما غذاء او ظنّ . شرك صورت نبندد و معرفت همچنين و علم و حال ، و اين خلق در درياى كينونيّت غرق شده‌اند و اسباب دستگير ايشان نه ، به واسطهء انبيا از درياى خلقيّت و بشريّت بيرون گذرند و در درياى وحدانيّت غريق شوند و مستهلك شوند . كس از ايشان نشان ندهد . شرع توحيد چون چراغ است و حقّ توحيد چون آفتاب . چون آفتاب نقاب از جمال جهان‌آراى خود برگيرد ، نور چراغ به عالم عدم شود . موجودى بود در عدم . و نور چراغ را با\r\n\r\n","description":"","footnote":"","page_name":" 268 ","page_number":270},
  {"content":"\r\n\r\nنور آفتاب هيچ ولايت نبود . شرع توحيد نسخ‌پذير است و حقّ توحيد نسخ‌پذير نيست . زبان به دل نسخ شود . مرد به دل رسد ، زبان گنگ شود ؛ و دل به جان نسخ شود آنگاه هر چه گويد ، من اللّه بود ؛ و اين سخن در عين نيست ، در صفت است . صفت بگردد اما عين نگردد . آفتاب بر آب تابد آب را گرم كند . صفت آب بگردد اما عين آب ، نگردد . حق - تعالى - در صفت بيگانگان اين گفت :\r\nاموات غير احياء - در صورت زنده‌اند و در صفت مرده - زندگى آن بود كه ذات از حيات متمتّع بود و ايشان زيان‌زدهء حيات خوداند . و از مؤمنان خبر مىدهد : بل احياء عند ربّهم .\r\nمرد بايد كه جان بر سر راه نهد و بىجان به راه فروشود . اين طايفه از معدومان موجودند ، و بيگانگان موجودان معدوم‌اند . هر كه به خود زنده است مرده است ، و هر كه به حق زنده است نميرد . مرگ نه مرگ كالبد است و عدم نه عدم كالبد . آنجا كه وجود است جان نامحرم است تا خود به كالبد چه رسد » .\r\nو گفت : « شناخت توحيد ، وجود هيچ‌كس مىنپذيرد و كس را زهرهء آن نيست كه قدم به صحراء وجود نهد چنان كه مشايخ گفته‌اند : اثبات التّوجيد افساد فى التّوحيد و پيرى مىگويد : اكثر ذنبى بمعرفتى ايّاه . هر كه با وجود او خطبهء وجود خود مىخواند بر كفر خود سجل مىكند ، و هر كه با وجود خود خطبهء وجود او مىخواند بر شرك خود گواهى مىدهد . هر كه با هستى او هستى خود طلبد كافرست ، و هر كه با هستى خود هستى او طلبد ناشناخته است . هر كه خود را ديد او را نديد ؛ و هر كه او را ديد خود را نديد و از خودش ياد نيايد . جان از شادى بريد و در پردهء عزّت بماند . حق - تعالى - او را از حضرت قدس به خليفتى فرستاد تا در ولايت انسانيّت او را نيابت مىدارد و او را به خلق مىنمايد بىاو ، و اين كس را نه عبارت بود و نه اشارت و نه زبان و نه دل و نه ديده و نه حرف و نه صوت ، و نه فهم و نه خيال و نه شرك . اگر عبارت كند كفر بود و اگر اشارت كند شرك بود و اگر گويد : دانستم ، جهل بود و اگر گويد : شناختم ،\r\n\r\n","description":"","footnote":"","page_name":" 269 ","page_number":271},
  {"content":"\r\n\r\nفزونى بود ، و اگر گويد : نشناختم مخذول بود و مطرود . عدمى بود در وجود و وجودى بود در عدم ، نه موجود بود در حقيقت و نه معدوم ، هم موجود بر حقيقت هم معدوم . عبارت محرم راه توحيد نيست ، و دانست در راه توحيد بيگانه است و توهّم و ظنّ اين همه گرد حدث دارد . توحيد در عالم قدس خويش پاك است و منزّه از گفت و شنود و عبارت و اشارت و ديد و صورت و خيال و چنين و چنان . اين همه لوث بشريّت دارد و شناخت توحيد از لوث بشريّت منزّه است . وحده لا شريك له اين اقتضا مىكند .\r\nبرقى از شواهب الهيّت بتابد ، با بشريّت آن كند كه عصاء موسى با سحرهء فرعون كرد .\r\nو الله غالب على امره . نور الهى همهء چيزها را در كنف خود بدارد . گويد شما به صحراء وجود مياييد كه آتش غيرت همه را بسوزد . ما خود روزى شما را به شما رسانيم . اسرار مشايخ روضهء توحيد است نه عين توحيد ، آنجا كه ثناء ذكر كبرياء اوست ، وجود و عدم خلق هر دو يكى است ، آنجا كه عزّت است افتقار و انكسار خلق يكى است ، آنجا كه قدرت است آشكارااند و آنجا كه توحيد است به نفى خود انكار نتوان كرد ، كه در انكار خود انكار قدرت است و خود را اثبات نتوانند كرد كه فساد توحيد بود . نه روى اثبات و نه روى نفى ، هم مثبت و هم منفى قدرت تو را جلوه مىكند ، وحدانيّت معزول مىگرداند » . و گفت : « در همهء آسمانها زبان تهليل و تسبيح هست و ليكن دل ببايد . دل معنيى است كه جز در آدم و فرزندان او نيست ، و دل آن بود كه راه شهوت و نعمت و بايست و اختيار بر تو ببندد و راهبر تو باشد . زبان دل بايد ، كه به خود دعوت كند نه زبان قول . مرد بايد كه گنگ گويا بود نه گوياى گنگ . مرد آن است كه معبودى كه در پيراهن وى است قهر كند و جهد در قهر كردن خويش كند ، نه در لعنت كردن شيطان . ابليس مىگويد - عليه لعنة - : از چهرهء ما آينه‌اى ساختند و در پيش تو نهادند و از چهرهء تو آينه‌اى ساختند و در پيش ما داشتند . ما در تو نگريم و بر خود مىگرييم و تو در ما مىنگرى و بر\r\n\r\n","description":"","footnote":"","page_name":" 270 ","page_number":272},
  {"content":"\r\n\r\nخود مىخندى . بارى راه رفتن از او بياموز ، كه در راه باطل سر بيفگند و ملامت عالم از او در پذيرفت و در راه خود مرد آمد . تو از دل خود فتوى درخواه كه : اگر هر دو كون بر تو لعنت كنند به هزيمت خواهى شد ؟ قدم در اين راه منه . اگر اين حديث به ملامت هر دو سراى نه ارزد اين شربت نوش مكن . اگر در دو عالم به كاه‌برگى به چشم حقارت بيرون نگرى ، كليد عهد بازفرستاده باشى ، تا هر مويى كه بر سر و تن توست از او تبرّا نكنى و او به انكار تو بيرون نيايد ، تولّاى تو به حضرت درست نيايد . چيزى مطلب كه آن چيز در طلب تو است - يعنى بهشت - و از چيزى هزيمت مشو كه آن هزيمت از تو شود - يعنى دوزخ - و تو از او ، او را خواه ، چون او تو را باشد همهء چيزها پيش تو باشد كمر بسته » .\r\nو گفت : « هر جزوى از اجزاء تو بايد كه در حقّ جزوى ديگر محو باشد ، كه دويى در راه دين شرك است ، تا نه زبان داند كه ديده چه ديد و نه نيز ديده زبان را داند تا راز خود بگويد . تا هر چه نسبت به تو دارد در شواهد الهيّت محو شود ، و حديث محو و فقر مىگويند . اينت ظلمى عظيم : ديگر را نفى مىكنند و خود را اثبات . نشان آن كه مرد را به صحراى حقيقت آورده باشند آن است كه پوششها از پيش ديدهء او برداشته باشند كه او وراى همهء چيزها باشد نه چيزى وراى او » .\r\nو گفت : « گويندهء بر حقيقت آن بود كه گفت او برسد در او ، و او را سخن نماند و از آن سخن گفتن ، خود آزاد بود ؛ و سخن كه روى در حضرت دارد آن بود كه مستمع را ملامت نگيرد و مخالف و موافق را ميزبانى كند و گوينده را مدد زيادت شود ؛ و هر سخنى كه مستمع را مفلس نكند و هر دو عالم را از دست وى بيرون نكند ، آن سخن به فتواى نفس مىگويد . نفسش به زبان معرفت اين سخن بيرون مىدهد تا او در غرور خود بود و خلق در غرور وى . چنان كه حق - عزّ و علا - مىفرمايد :  ظُلُماتٌ بَعْضُها فَوْقَ بَعْضٍ  . هر كه سخن گوينده به حق نشنود چشمهء زندگانى در سينهء وى خشك شود چنان كه هرگز از آن چشمه حكمت نزايد . هر كه از خانهء خود بيرون آيد و راه با\r\n\r\n","description":"","footnote":"","page_name":" 271 ","page_number":273},
  {"content":"\r\n\r\nخانهء خود بازنداند آن‌كس را سخن گفتن در طريقت مسلّم نيست . درويش به نور دل بايد كه رود ، و به روزگار ما به عصا مىروند زيرا كه نابينااند . هر كه داند كه چه مىگويد و از كجا مىگويد او را سخن مسلّم نيست . چنان كه زنان را حيض است ، مريدان را در راه ارادت حيض است . حيض راه مريدان از گفت افتد ، و كس بود كه در آن بماند و هرگز پاك نشود و كس بود كه او را حيض نباشد ، همهء ايّامش طهر باشد . اما هيچ‌چيز را آن منقبت نيست كه سخن را ، و سخن صفتى است از صفات ذات . همهء انبياء متكلّم بوده‌اند ليكن ما را سخن با آن‌كس است كه دعوى مىكند كه او را زبان غيب است . مرد بايد كه گويندهء خاموش بود و خاموش گويا ، كه آن حضرت وراى گفت و خاموشى است . نخست چشمهء زبان بايد كه بسته شود تا چشمهء دل بگشايد هزار زبان . خدا ترس با فصاحت بينى در دست زبانيهء دوزخ بينى ، يكدل خداشناس با نور نبينى در دوزخ . مريد صادق را از خاموشى پيران فايده بيش از گفت و گوى بود » .\r\nو گفت : « خلعتى دادند با شرك برآميخته ، چنان كه كسى را شربتى دهند با زهر آميخته ، يكى را كرامتى ، يكى را فراستى ، يكى را حكمتى ، يكى را شناختى . هر كه عاشق خلعت شد ، از آنچه مقصود است بازماند و آن مقامها در عالم شرع است . كسانى را كه به نور شرع راه روند ، زهد و ورع و توكّل و تسليم و تفويض و اخلاص و يقين اين همه شرع است و منزل راه روان است ، كه بر مركب دل سفر كنند و اين همه فرّاشانند و بر درگاه روح پرده‌ها برمىدارند تا با ابصار روح نزديكتر شوند . باز آن كسان كه بر مركب روح سفر كنند اين افعال و صفات را آنجا گذر نبود ، كه آنجا نه زهد بود ، نه ورع ، و نه توكل بود و نه تسليم ، و نه به مانند اين روش بود . روش بايد كه به روح بود . چنان كه روح است و نشان‌پذير نيست ، راه وى نيز نشان‌پذير نيست . هر كه تو را از راه خبر مىدهد از صفات نفس خبر مىدهد ، كه اين حديث نشان‌پذير نيست . از طلب پاك است ، از نظر پاك است ، هر كه را بينى كه كمر طلب بر ميان بسته است هر چند بيشتر طلبد\r\n\r\n","description":"","footnote":"","page_name":" 272 ","page_number":274},
  {"content":"\r\n\r\nدور تر بود . به ايشان نمودند كه : كار ما از علت پاك است و نظر از علت است ، و طلب شما بر دامن وجود بستم به حكم كرم ، و نموده را بر دامن ديده بستم . نموده بود كه شما به نظر آورديد ، نه نظر علّت ديده بود » .\r\nو گفت : « اين خلق در عالم عبوديّت فروشدند . هيچ‌كس به قعر نرسيد ، هيچ‌كس اين درياى عبوديّت را عبور نتوانست كردن . چون سرّ اين بدانى آنگاه اين بندگى از تو درست آيد . راه اهل حقيقت در عدم است . تا عدم قبله ايشان نيايد راه نيابند ، و راه اهل شريعت در اثبات است ، هر كه بود خود نفى كند به زندقه افتد اما در راه حقيقت هر كه اثبات خود كند به كفر افتد . بر درگاه شريعت اثبات بايد ، بر درگاه حقيقت نفى ؛ ديدهء صورت جز صورت نبيند و ديدهء صفت جز صفت نبيند . و اين حديث وراى عين است و وراى صفت . بايد كه از درياى سينهء تو نهنگى خيزد ذات خوار و صفات خوار و صورت خوار ، و هر صفت كه در عالم هست فروخورد . آنگاه مرد روان شود و لا يبقى فى الدّار ديّار . دولت در عدم تعبيه است و شقاوت در وجود ، راه عدم در قهر است و راه وجود در لطف ، و اين خلق عاشق وجودند و منهزم از عدم . از براى آن كه نه عدم دانند و نه وجود .\r\nآن كه خلق وجود دانند نه وجود است به حقيقت ، بل كه عدم است و آنچه عدم مىدانند نه عدم است . عدم ، اين جوانمردان به محو اشارت كنند كه عدمى بود عين وجود و محوى بود عين اثبات ، كه هر دو طرف او از عين اثبات پاك است ، و وجودى كه يك طرف او عين و رقم حيات دارد ، لم يكن فكان » .\r\nو گفت : « مريد در اول قدم مختار بود ، چون بالغ شود اختيارش نماند . علم او در جهل خود بيند ، هستى او در نيستى خود بيند ، اختيار او در بىاختيارى خود بيند ، بيان كردن او بيش از اين ، آفت است . اشارت و عبارت محرم اين حديث نيست . اين حديث نه اشارت نه عبارت نه قال نه حال نه بود نه نابود . اگر خواهى كه به مجاهده بدانى ندانى ، كه در درياى هند و روم مجاهده است ، در درياى اسلام مشاهده بايد . كه مجاهده‌يى كه در آن مشاهده نبود همچنان\r\n\r\n","description":"","footnote":"","page_name":" 273 ","page_number":275},
  {"content":"\r\n\r\nباشد كه كسى چيزى به بول بشويد . پندارد كه پاك شد .\r\nرنگش برود اما همچنان نجس باشد . هر كه برون مرد بود درون مرد بود . آنجا كه قدم اين جوانمردان است همهء مريدان مشرك‌اند و بناى راه ارادت مريدان بر شرك است .\r\nايمان را ضدّ است ، و آن كفر است ، و توحيد را ضدّ است و آن تشبيه است و ضدّ يقين شكّ است ، و اين همه حجاب است كه اين همه درگاههايى است كه مريدان را ببايد گذشت و اين زنّارها ببايد بريد » . و گفت : « در كارها كه نفس تو موافق باشد با دل ، دل برگير از آن ، و هر كارى كه در وى خلاف نفس است آنجا دل بنه ، و قدم استوار كن تا تو را به خزانهء قبول فرستند ، اگر چه صورت طاعت ندارد . اولئك يبدّل اللّه سيّئاتهم حسنات » . و گفت : « همهء چيزهايى كه در تصرف اسم آمد و در حيّز وجود ، كمتر از ذره‌يى است در قبضهء قدرت » . و گفت : « چون حق ظاهر شود عقل معزول گردد . هر چند حق به مرد نزديك مىشود عقل مىگريزد ، زيرا كه عاجز است . عاجزى را هم ادراك به عاجزى بود ، و معرفت ربوبيّت نزديك مقرّبان حضرت ، باطل شدن عقل است ، از بهر آن كه عقل آلت اقامت كردن عبوديّت است نه آلت دريافتن حقيقت ربوبيّت . و هر كه را مشغول كردند به اقامت بندگى و از وى ادراك حقيقت خواستند عبوديّت از او فوت شد و به معرفت حقيقت نرسيد » . و گفت : « فاضل‌ترين عبادت غايب شدن است از اوقات » . و گفت : « ما پديدآمدگان ازل و ابديم و در اين شكّ نيست و ازل نشان ربّانى است در وقت ازل الآزال . آن‌گه خلق را به ديدن اين خواند » . و گفت : « سخن در راه معاملت نيكوست و ليكن در حقايق بادى است كه از بيابان شرك جهد ، و نكويى است كه از عالم بشريت پديد آمد » . و گفت : « چهار چيز است كه مناسبت ندارد و به حال عارف لايق نبود : زهد و صبر و توكّل و رضا ، كه اين چهار چيز صفت قالبها است و صفت روح ازين منزه است » . و گفت : « فرزند ازل و ابد باشى بهتر از آن كه فرزند اخلاص و صفا و صدق و\r\n\r\n","description":"","footnote":"","page_name":" 274 ","page_number":276},
  {"content":"\r\n\r\nحيا » . و گفت : « نيست بودن در راه حق ، بهتر از آن كه به تجريد و توحيد نظر بود ، و آنجا منزل بود ، يا وقوف بود يا مشربگاه سازد » . و گفت : « هر كه دريافت وحدانيّت و يگانگى واحد ، مقصود حق گردد . هر كه صفت نعت جلال او دريافت حق مقصود او شود » . و گفت : « هر جنايت كه باشد رعايت اصل آن را زير و زبر كند و هيچ نگذارد » . و گفت : خداوند - جلّ جلاله - تو را در مذلت افلاس و درماندگى و شكستگى بيند بهتر از آن كه در پنداشت و جلوهء عزّ و معاملت » . و گفت : « هر كه را مقصود جز ذات است آن‌كس مغبون و نگونسار است ، و مستحق يكى گفتن آن است كه بىقصد و بىنيّت درآيد و نيست راه حق شود و به بقاء آن نيستى خود .\r\nآن‌گاه به نقطهء يگانگى حق وى قيام كند بىنيت كه بود ، و وجود در اين صورت نبندد » .\r\nو گفت : « چنان كه راست‌گويان راست گفتند در حقايق و اسرار ، عارفان دروغ گفتند در حقيقت حق » . و گفت : « زشت‌ترين اخلاق آن است كه با تقدير برآويزى ، يعنى آنچه تقدير ازلى باشد تو خواهى كه به ضدّ آن بيرون آيى ، و آنچه قسمت رفته است خواهى كه به تغلّب و آرزو و دعا آن قاعده بگردانى » . و گفت : « اين قوم بر چهار صفت‌اند : يكى بشناخت و طلب كرد و يافت ، و ديگر طلب كرد و نيافت ، و ديگرى نيافت و نيز با هيچ آرام نيافت مگر با وى ، چهارم نشناخت و طلب نكرد زيرا كه او ، عزيزتر از آن است كه طلب در او رسد و آشكاراتر از آن است كه طلب بايد كرد » . و گفت : « چون سرّ من به وفاء عهد ايستاده بود هيچ باك ندارم از حوادث كه در روزگار پديد آيد » . و گفت :\r\n« هرگاه تاريكى طمع به سرّ درآيد ، نفس در حجاب افتد از همهء حظّهاى نفسانى » . و گفت : « معرفت دو است : معرفت خصوص و معرفت اثبات . اما معرفت خصوص مشترك است و شرك ( ؟ ) معرفت اسما و صفات و دلايل و نشانها و برهانها و حجابها . و معرفت اثبات آن است كه به دو راه نيست و از نعت قدم پديد آيد ، و چون پديد آيد معرفت تو ناچيز و نيست\r\n\r\n","description":"","footnote":"","page_name":" 275 ","page_number":277},
  {"content":"\r\n\r\nشود ، زيرا كه معرفت تو محدّث است و چون صفت و نعت قدم تجلّى كند همهء محدثات نيست شود » .\r\nگفت : « فضل بارى - تعالى - در مقابل كسب تو نبود و مكتسب نيست ، زيرا كه هر چه مكتسب بود آن را عوضى بود و عوض خارج است از فضل » . آن‌گاه گفت : « همهء انديشه‌ها يكى كن . و بر يكى باست و همهء نگرستن را با يكى آور ، كه نظر همهء نگرندگان يكى بيش نيست ، ما خلقكم و لا بعثكم الّا كنفس واحدة » و گفت : « روح از عالم كون خود بيرون نيامده باشد ، كه اگر بيرون آمده بودى دل به وى اندر آمدى و اين سخن هرگز به پيمانه اندر نگنجد » . و گفت : « پديدآرندهء چيزها و متولّى كارها پيداتر از كارها است و تو مىخواهى كه شريك او گردى ؟ » . و گفت : « حجاب هر موجودى به وجود اوست از وجود خود » . و گفت : « چون ظاهر شود حق بر اسرار ، خوف و رجا زايل شود » . و گفت :\r\n« عوام در صفات عبوديّت مىگردند و خواصّ مكرّم‌اند به صفات ربوبيّت ، تا مشاهده كنند . از جهت آن كه عوامّ آن صفات احتمال نتوانند كرد به سبب ضعف اسرار خويش و دورى ايشان از مصادر حق » . و گفت : « چون ربوبيّت بر سراير فروآيد ، جملهء رسوم او محو گرداند و او را خراب بگذارد » . و گفت : « چون نظر كنى به خدا جمع شوى و چون [ به 
  ] نفس خود نظر كنى متفرق گردى » . و گفت : « خلق را جمع گردانند در علم خويش ، متفرّق گردد در حكم و قسمت خويش . بل كه جمع در حقيقت تفرقه است و تفرقه جمع » . و گفت : « ازل و ابد و اعمار و دهور و اوقات ، جمله چون برقى است در نعوت ، قال النّبى - عليه السّلام - لى مع اللّه وقت لا يسعنى فيه شىء غير اللّه ، عزّ و جلّ » . و گفت : « شريف‌ترين نسبت‌ها آن است كه نسبت جويى به خداى - تعالى - به عبوديّت » . و گفت : « افضل طاعات حفظ اوقات است » . و گفت : « مخلوق عظيم قدر بود و بزرگ خطر ، چون حق او را ادب كند متلاشى شود » . و گفت : « هر كه گويد : من ، با قدرت منازعت كرده است » . و گفت : « هر كه خداى را پرستد براى بهشت ، او مزدور نفس خويش است . هر كه خداى را\r\n\r\n","description":"","footnote":"","page_name":" 276 ","page_number":278},
  {"content":"\r\n\r\nپرستد براى خداى ، او از وى جاهل است » . - يعنى خداى بىنياز است از عبادت تو ، پندارى كه براى او كارى مىكنى ؟ تو كار براى خود مىكنى - و گفت : « دورترين مرد از خداى آن بود كه خداى را بيش ياد كند ، يعنى من عرف اللّه كلّ لسانه ، او نبايد كه ياد كند تا بر زبان او ياد مىكند . ذكر حقيقى آن بود كه زبان او گنگ شده و غيب بر زبان گويا شده و ذكر او غير او بود » . و گفت : « از تعظيم حرمات خداوند آن بود كه بازننگرى به چيزى از كونين و نه به چيزى از طريقهاى كونين » . و گفت :\r\n« صفت جمال و جلال مصادمت كردند ، از هر دو روح تولد كرد » . و گفت : « اگر جان كافرى آشكارا شود اهل عالم او را سجده كنند ، پندارند كه حقّ است از غايت حسن و لطافت » . و گفت : « تن همه تاريك است و چراغ او همه سرّ است . هر كه را سرّ نيست او هميشه در تاريكى است » . و گفت : « احوال خلق قسمتى است كه كرده‌اند و حكمتى است كه پرداخته‌اند . حيلت و حركت را به دريافت آن مجال نيست » . و گفت : « بيزارم از آن خداى كه به طاعت من از من خشنود شود و به معصيت من از من خشم گيرد ، پس او خود در بند من است تا من چه كنم ، نه ، بل كه دوستان در ازل دوستانند و دشمنان در ازل دشمنان » . و گفت : « هر كه خويش را از خداى بيند و جملهء اشياء را از خداى بيند ، بىنياز شود از جملهء اشياء به خدا » . و گفت : « حيات و بقاى دلها به خداى است بل كه غيبت از خداست به خدا ، يعنى تا توانى كه تو به آن خدايى ، خيال شرك دارى به خداى ، فناء فنا از فنا حاصل آيد » . و گفت : « شرك ، ديدن تقصير است و عثرات نفس ، و ملامت كردن نفس را » . و گفت : « محبت هرگز درست نيايد تا اعراض را در سرّ او اثرى بود و شواهد را در دل او خطرى ، بل صحت محبّت نسيان جملهء اشياء است در استغراق مشاهدهء محبوب ، و فانى شدن محب از محبوب به محبوب » . و گفت : « در جملهء صفت‌ها رحمت است مگر در محبت ، كه در او هيچ رحمت نيست ، بكشند و از كشته ديت خواهند » . و گفت : « عبوديّت آن است كه اعتمادت\r\n\r\n","description":"","footnote":"","page_name":" 277 ","page_number":279},
  {"content":"\r\n\r\nبرخيزد از حركت و سكون خويش ، كه هرگاه كه اين دو صفت از مرد ساقط شود به حقّ عبوديّت رسيد » . و گفت : « توبهء قبول آن است كه مقبول بوده باشد پيش از گناه » . و گفت : « خوف و رجا دو قهّارند كه از بىادبى بازدارند » . و گفت : « توبهء نصوح آن بود كه بر صاحب او اثر معصيت پنهان و آشكارا نماند ، و هر كه را توبهء نصوح بود ، بامداد و شبانگاه او از هر گونه كه بود باك ندارد » . و گفت :\r\n« تقوى آن بود كه از تقواى خويش متّقى باشد » . و گفت : « اهل زهد كه تكبّر كنند بر ابناء دنيا ، ايشان در زهد مدعىاند . براى آن كه [ اگر 
  ] دنيا را در دل ايشان رونقى نبودى ، براى اعراض كردن از آن بر ديگرى تكبّر نكردندى » . و گفت : « چه صولت آوردى به زهد در چيزى و به اعراض از چيزى ، كه جملهء آن [ را 
  ] به نزديك خداى - تعالى - به پر پشه‌يى وزن نيست » . و گفت : « صوفى آن است كه سخن از اعتبار نگويد و سرّ او منوّر شده بود به فكرت » . و گفت : « بنده را معرفت درست نيايد تا صفت او آن بود كه به خداى - تعالى - مشغول گردد و به خداى نيازمند بود » - يعنى مشغولى و نيازمندى او حجاب است - و گفت : « هر كه خداى را بشناخت منقطع گشت بل كه گنگ شد و هرگه به محلّ انس نتواند رسيد ، آن‌گه او را وحشت نبود از جملهء كون » . و گفت : « عوض چشم داشتن بر طاعت از فراموش كردن فضل بود » . و گفت : « قسمتها كرده شده است و صفتها پيدا گشته ، چون قسمت كرده شد به سعى و حركت چون توان يافت ؟ » . و گفت : « هر كه را بندگى كردن از او در بخواهند و حقيقت حق - تعالى - بدانستن ، از هر دو مقام ضايع بماند » . و گفت :\r\n« طلب كردم . معدن دلهاى عارفان ، در هواى روح ملكوت ديدم كه مىپريدند در نزديك خداى - تعالى - به دو باقى و رجوعشان با او » . و گفت : « تا مرد چنان نگردد كه از آنجا كه سرادقات عرش است تا اينجا كه منتهاى ثرى است هر ذره‌يى آينهء توحيد وى گردد و هر ذره‌يى او را بيند ، توحيد او درست نيايد » . و گفت : « هر چند بتوانيد رضا را كار فرماييد ، چنان مباشيد كه رضا شما را\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nكار فرمايد ، كه محجوب گرديد از لذّت رؤيت و از حقيقت آنچه مطالعه كنيد » - يعنى چون از رضا لذت يافت از شهود حق بازماند - و گفت : « نگر تا به لذّت طاعت و حلاوت عبادت او غرّه نشوى كه آن زهر قاتل است » . و گفت : « شاد بودن به كرامات از غرور و جهل است و لذّت يافتن به اتّصال نوعى است از غفلت » . و گفت : « مباشيد از آن قوم كه انعام او را مقابلت كنند به طاعات ، و ليكن فرزند ازل باشيد ، نه فرزند عمل » . و گفت : « عمل به حركات دل شريف‌تر است از عمل به حركات جوارح ، كه اگر فعل را به نزديك حق قيمتى بودى چهل سال پيغامبر - عليه السّلام - خالى نماندى ، از آن نگويم : عمل مكن ، ليكن تو با عمل مباش » . و گفت : « هر كه از قسمت ياد آرد ، از آنچه او را در ازل رفته از سؤال و دعا فارغ آيد » . و گفت : « من بدان مؤمنم كه حق - تعالى - از من دانست ، از آن كه بر آن دانسته كه من دانم مرا اعتماد نيست » . و گفت : « بنده گويد : اللّه اكبر ، يعنى خداى از آن بزرگتر است كه با وى از اين فعل توان پيوستن يا به ترك اين فعل از او توان بريدن ، از بهر آن كه پيوستن و بريدن با وى به حركات نيست . ليكن به قضاء سابق ازلى است » . و گفت : « چنان كه طفل از رحم بيرون آيد ، فردا دولت مرد و محبت ارباب او از او بيرون آيد » . و گفت : « مردم بر سه طبقه‌اند : طبقهء اول آن قوم‌اند كه خداى بر ايشان منت نهاد به انوار هدايت ، پس ايشان معصوم‌اند از كفر و شرك و نفاق . و طبقهء دوم آن قوم‌اند كه خدا بر ايشان منّت نهاد به انوار عنايت ، پس ايشان معصوم‌اند از صغاير و كباير ، و طبقهء سوم آن قوم‌اند كه خدا بر ايشان منّت نهاد به كفايت ، پس ايشان معصوم‌اند از خواطر فاسد و از حركات اهل غفلت » . و گفت : « حقير داشتن فقر و سرعت غضب و حبّ منزلت از ديدن نفس است ، و اين خلع عبوديّت بود و كوشيدن به الوهيت » . و گفت : « هر كه بشناخت او را ، غايب شد و هر كه غرق شد در بحر شوق او ، بگداخت و هر كه عمل كرد لوجه اللّه به ثواب رسيد ، و هر كه را سخط\r\n\r\n","description":"","footnote":"","page_name":" 279 ","page_number":281},
  {"content":"\r\n\r\nدريافت ، عذاب به دو فرودآمد » . و گفت : « بلندترين مقام خوف آن بود كه ترسد كه خداى در او نگرد خشمگين ، و او را به مقت گرفتار كند و از او اعراض نمايد » . و گفت :\r\n« حقيقت خوف در وقت مرگ ظاهر شود » . و گفت : « علامت صادق آن بود كه به تن با برادران پيوسته بود و به دل تنها با خداى » . و گفت : خلق عظيم ، آن است كه با هيچ‌كس خصومت نكند و كس را با او خصومت نباشد از قوّت معرفت » . و گفت : « فزع اكبر براى قطيعت بود كه ندا كنند كه : اى اهل بهشت ! خلود و لا موت و اى اهل دوزخ ! خلود و لا موت ، پس گويند اخسئوا فيها و لا تكلّمون » . و گفت : « شرمگين كه عرق از وى مىريزد آن زيادتى بود كه در او بود » . و گفت : « اختيار بر آنچه در ازل رفت بهتر از معارضهء وقت » . و گفت : « آن خلّت كه به دو نيكويها تمام شود و به نابودن او همهء نيكوييها زشت بود ، استقامت است كه تو را فراستاند از آنچه نصيب نفس است و گشاده گرداند به آنچه نصيب تو خواهد بود » . و گفت : « فراست تو روشنايى بود كه اندر دلها بدرخشيد و معرفتى بود مكين اندر اسرار كه او را از غيب به غيب مىبرد تا چيزها ببيند ، از آنجا كه حق - تعالى - به دو نمايد ، تا از ضمير خلق سخن همىگويد » . و گفت : « اين قوم را اشارت بود ، پس حركات ، اكنون نمانده است جز حسرات » : و گفت : « بىادبى خويشتن را اخلاص نام كرده‌اند و شره را انبساط و دون همتى را جلدى ، همه از راه برگشته‌اند و بر راه مذموم مىروند . زندگانى در مشاهدهء ايشان ناخوشى بود و نقصان روح ، اگر سخن گويند به خشم گويند و اگر خطاب كنند به تكبر كنند ، و نفس ايشان خبر مىدهد از ضمير ايشان ، و شره ايشان در خوردن ، منادى مىكند از آنچه در سرّ ايشان است قاتلهم اللّه انّى يؤفكون » . و گفت : « ما مبتلا شديم به روزگارى كه نيست در او آداب اسلام و نه نيز اخلاق جاهليت و نه احكام خداوندان مروّت » . و گفت : « جوالى فرا گرفتند و پرسگ بكردند ، و پاره‌يى فريشته با آن سگ در جوال كردند ، هر چند\r\n\r\n","description":"","footnote":"","page_name":" 280 ","page_number":282},
  {"content":"\r\n\r\nجهد مىكنم و مىكوشم با اين سگان برنمىآيم تا بارى در آشنايان نيفتند » .\r\nو او را پرسيدند از ايمان ، گفت : « چهل سال در گبرگى ببايد گذاشت تا مرد با ايمان رسد » . گفتند : « ايها الشيخ ! معنى اين چه بود ؟ » . گفت : « آن كه تا پيغامبران - عليهم السّلام - را چهل سال نبود ايشان را وحى نيامد ، نه آن كه ايشان را در آن ساعت ايمان نبود ، نعوذ باللّه ، ليكن آن كمال نبود به اوّل كه بعد از نبوّت ايشان را حاصل شد . امّا كه : تو صاحب نفس امّاره باشى - و نفس گبرست به حكم حديث - تا از گبرگى نفس خلاص نيابى با ايمان حقيقى نرسى » . گفتند : « هيچ‌كس از مقام محمّد - عليه السّلام - بگذشت ؟ » . گفت : « خود هيچ‌كس به مقام محمّد نرسيد ، كه هر كه دعوى كند كه كسى از مقام او بگذشت يا بگذرد زنديق بود ، كه نهايت درجهء اوليا بدايت درجهء انبيا است » .\r\nگفتند : « كدام طعام مشتهىتر ؟ » . گفت : « لقمه‌يى از ذكر خداى - تعالى - كه به دست يقين از مايدهء معرفت برگيرى در حالتى كه نيكوگمان باشى به خداى » .\r\nدر وقت وفات گفتند : « ما را وصيّتى كن » . گفت : « ارادت خداى - تعالى - در خويشتن نگاه داريد » . ديگرى وصيّت خواست ، گفت « پاس اوقات و انفاس خويشتن را نگاه دار » . رحمة اللّه عليه .\r\n\r\n86 - 14 ذكر شيخ ابو على ثقفى ، رحمة اللّه عليه\r\nآن پروردهء اسرار ، آن خو كردهء انوار ، آن مفتى تقوى ، آن مهدى معنى ، آن ولىّ صفى ، شيخ وقت ابو على ثقفى - رحمة اللّه عليه - امام وقت بود و عزيز روزگار و صحبت ابو حفص و حمدون يافته . و در نشابور تصوّف از او آشكار شد . در علوم شرعى كمال داشت و در هر فنّى مقدّم بود و دست از همه بداشت و به علم اهل تصوّف مشغول شد و در ميان صوفيان در سخن آمد . و بيانى نيكو داشت و خلقى عظيم چنان كه نقل است : همسايه‌يى داشت كبوترباز و همه روز او را از آن زحمتى عظيم بودى ، كه كبوترانش بر بام سراى نشستندى و او سنگ انداختى . روزى شيخ نشسته بود و قرآن همىخواند . همسايه سنگى در كبوتر انداخت . سنگ بر پيشانى شيخ آمد و بشكست و\r\n\r\n","description":"","footnote":"","page_name":" 281 ","page_number":283},
  {"content":"\r\n\r\nخون بر روى او فرودويد . اصحاب شاد شدند و گفتند : « فردا به حاكم شهر رود و شرّ او را دفع كند كه به نزديك امير ، شيخ مقبول القول است و ما از زحمت او بازرهيم » . شيخ خدمتكارى را بخواند و گفت : « در آن بوستان برو و چوبى باز كن و بياور » . چون خادم چوب بياورد گفت : « اكنون ببر و به كبوترباز ده و بگو : اين كبوتران را بدين چوب برانگيز » .\r\nنقل است كه گفت : « روزى جنازه‌يى ديدم ، سه مرد و زنى برگرفته بودند و مىبردند . آن سوى جنازه كه زن داشت من برگرفتم و به گورستان بردم و نماز كرديم و دفن كرديم . گفتم : شما را هيچ همسايهء ديگر نبود كه يارمندى كردى ؟ . گفتند : بود و ليكن اين را حقير داشتندى . گفتم : او كارى كردى ؟ گفتند : مخنّث بود . مرا بر وى رحمت آمد . شب را به خواب ديدم كه يكى بيامد و روى او چون ماه شب چهارده ، لباسى فاخر پوشيده و تبسم همىكرد . گفتم : تو كيستى ؟ گفت : آن مخنّثم كه بر من نماز كردى و دفن كردى . خداى - تعالى - بر من رحمت كرد در آنچه مردمان مرا حقير داشتند » .\r\nو سخن اوست كه گفت : « كسى كه جملهء علوم جمع كند و با جملهء طوايف صحبت دارد ، هرگز به جايگاه مردان نرسد مگر رياضت يافته باشد به فرمان شيخى يا امامى يا مؤدّبى ناصح ، كه هر كه را ادب فرماينده نباشد كه او را از هر چه مذموم بود نهى كند و امامى فراگرفته نباشد كه عيوب اعمال او به دو نموده باشد و رعونات نفس او در چشم او مىنهاده ، در هيچ معامله‌اى اقتدا به دو روا نباشد » . و گفت : « طمع مدار راستى از آن كه راستش نكرده باشند ، و اميد مدار ادب از كسى كه ادبش نداده باشند » . و گفت : « هر كه با بزرگان صحبت دارد نه از طريق حرمت ، محروم ماند از فوايد ايشان و از بركات ايشان ، و از انوارى كه ايشان را بود هيچ بر او پديد نيايد » . و گفت : « فروع صحيح نخيزد مگر از اصل صحيح . پس هر كه خواهد كه افعال او صحيح بود و بر جادهء سنّت بود گو : نخست در دل اخلاص درست كن ، كه درستى اعمال ظاهر از درستى اعمال باطن خيزد » . و گفت : « هيچ كار مكنيد براى خداى مگر آن كه صواب بود و هيچ صواب را\r\n\r\n","description":"","footnote":"","page_name":" 282 ","page_number":284},
  {"content":"\r\n\r\nبجاى مياريد مگر آن كه خالص بود و به هيچ خالص قيام منماييد مگر آن به موافقت سنت بود » . و گفت : « مرد چنان بايد كه از اين چهار خصلت غافل نماند : يكى صدق قول ، دوّم صدق عمل ، سيّوم صدق مودّت ، چهارم صدق امانت » . و گفت : « علم حيات دل است و نور چشم از ظلمت جهل » . و گفت : « آفت است اشتغال دنيا چون به كسى روى نهد ، و آفت است حسرتهاى دنيا چون روى از كسى بگرداند ، و عاقل آن است كه هرگز فرونيايد به چيزى كه چون روى به دو نهد همه مشغولى بود و چون از كسى روى بازگرداند همه حسرت بود » . و گفت : « واى كسى كه بفروخته باشد همهء چيزها به هيچ‌چيز و خريده باشد به هيچ‌چيز همهء چيزها » . و گفت : « روزگارى درآيد كه زندگانى در او خوش نباشد هيچ مؤمن را ، مگر خويشتن را بر فتراك منافقى بندد نعوذ باللّه من شرّ ذلك » .\r\n\r\n87 - 15 ذكر شيخ جعفر خلدى ، رحمة اللّه عليه\r\nآن صاحب همت ، آن ثابت امت ، آن كوه حلم ، آن بحر علم ، آن دولت باز ازلى و ابدى ، شيخ جعفر خلدى - رحمة اللّه عليه - عالم زمانه بود و در علم طريقت يگانه بود و از كبراء اصحاب جنيد بود و از قدماء ايشان ، و در انواع علوم متبحر و در اصناف حقايق متعيّن .\r\nو او را كلماتى عالى است ، حوالهء آن با كسى ديگر كرد . وقتى مىگفت : « صد و سى و اند ديوان اهل تصوّف نزديك من است » . گفتند از « كتب محمد ترمذى هيچ هست تو را ؟ » . گفت : « نه ، كه او را از شمار صوفيان ندانم كه او آرايش مشايخ بود و مقبول بود » .\r\nنقل است كه شصت حج بكرده بود . مريدى داشت ، او را حمزهء علوى گفتند . شبى حمزه قصد كرد كه به خانهء شيخ برود . شيخ گفت : « امشب اينجا باش » مگر حمزه طعامى به مرغ در تنور خواست نهاد تا فرزندانش بخورند . گفت : « اگر امشب اينجا باشم فردا نماز بامداد اينجا ببايد كرد و ببايد بود تا نماز بامداد و چاشتگاه با شيخ بگزارم و دير شود و طفلان گرسنه بمانند و در بند من\r\n\r\n","description":"","footnote":"","page_name":" 283 ","page_number":285},
  {"content":"\r\n\r\nباشند » . پس گفت : « شيخا ! بروم » . گفت : « امشب اينجا بباش » . گفت : « مهمى دارم » . گفت : « تو دانى » . به خانه آمد و آن طعام به مرغ در تنور نهاد . پس ديگر روز كنيزك را گفت : « آن طعام بيار » . كنيزك آن طعام را از تنور برآورد و در راه كه مىآمد پايش بر سنگ افتاد و تابه بر زمين افتاد و بشكست و طعام بريخت ، مرغ بر راهگذر بيفتاد . حمزه گفت : « بازرو . آن مرغ بيار تا بشويم و به كار بريم » .\r\nدر اين بودند كه ناگاه سگى از در درآمد و مرغ را ببرد . گفت : « اكنون چون اين همه از دست بشد ، بارى برخيزم و صحبت شيخ از دست ندهم » . و به نزديك شيخ آمد . شيخ را چون چشم بر او افتاد گفت : « هر كه گوشت پارهء دل مشايخ گوش ندارد گوشت او به سگ دهند » . حمزه پشيمان شد و توبه كرد .\r\nنقل است كه يك روز پيغامبر را - عليه السّلام - به خواب ديد . گفت : « تصوّف چيست ؟ » . گفت : « ترك دعوى و پنهان داشتن معنى » . و از او پرسيدند كه : « تصوّف چيست ؟ » . گفت : « حالتى كه در او ظاهر شود عين ربوبيّت و مضمحل گردد عين عبوديّت » . و گفت : « تصوّف طرح نفس است در عبوديّت و بيرون آمدن از بشريت و نظر كردن به خداى - تعالى - به كليّت » . و از او پرسيدند از تلوين فقر . گفت : « تلوين ايشان تلوينى براى زيادتى [ است 
  ] از بهر آن كه هر كه را تلوين نبود زيادتى نبود » . و گفت :\r\n« چون درويش را بينى كه بسى خورد ، بدانكه او از سه چيز خالى نبود : يا وقتى كه بر او گذشته است و نه در آن وقت چنان بوده است كه بايد ، يا بعد از اين خواهد بود چنان كه نه بر جاده بود ، يا در حال موافقتى ندارد » .\r\nاو را پرسيدند از توكل ، گفت : « توكل آن است كه چيزى بود و اگر نبود ، دل در دو حالت يكسان بود ، بل كه اگر نبود طرب در او بود و اگر بود طرب در او نبود . بل كه توكل استقامت است با خداى - تعالى - در هر دو حالت » . و گفت : « خير دنيا و آخرت در صبر يك ساعت است » . و گفت : « فتوت حقير داشتن نفس است و بزرگ داشتن حرمت مسلمانان » . و گفت : « عقل آن است كه تو را دور كند از مواضع هلاك » .\r\n\r\n","description":"","footnote":"","page_name":" 284 ","page_number":286},
  {"content":"\r\n\r\nو گفت : « بندهء خاصّ باش خداى را تا از اغيار نگردى » . و گفت : « سعى احرار از بهر نفس خويش نبود بل كه براى برادران بود » . و گفت : « شريف همت باش ، كه به همّت شريف به مقام مردان توان رسيد نه به مجاهدات » . و گفت : « لذت معامله نيابند با لذت نفس ، از جهت آن كه اهل حقايق خود را دور كرده‌اند از اهل علايق ، و قطع كرده‌اند آن علايق كه ايشان را قاطع است از حق ، پيش از آن كه آن علايق بر ايشان راه بريده گرداند » . و گفت : « هر كه جهد نكند در معرفت خويش قبول نكنند خدمت او » . و گفت : « روح صلاح به هر كه رسد لازم گيرد مطالبهء نفس به صدق در جملهء احوال ، و هر كه روح معرفت به وى رسد او بشناسد موارد و مصادر كارها ، و هر كه روح مشاهده به دو رسد مكرم گردد به علم لدنّى » . نقل است كه او دعايى داشت آزموده ، وقتى او را نگينى در دجله افتاد . آن دعا برخواند . حالى نگاه كرد ، نگين در ميان كتاب بازيافت . شيخ ابو نصر سرّاج گويد : « آن دعا اين بود : يا جامع الناس ليوم لا ريب فيه ، اجمع ضالّتى » . چون وفاتش نزديك آمد به بغداد بود و خاك او به شونيزيه است ، آنجا كه سرى سقطى و جنيد . رحمة اللّه عليه .\r\n\r\n88 - 16 ذكر شيخ [ ابو 
  ] على رودبارى ، رحمة اللّه عليه\r\nآن رنج‌كشيدهء مجاهده ، آن گنج گزيدهء مشاهده ، آن بحر حلم و دوست دارى ، شيخ [ ابو 
  ] على رودبارى - رحمة اللّه عليه رحمة واسعة - از كاملان اهل طريقت بود و از اهل فتوت ، و ظريف‌ترين پيران و عالم‌ترين ايشان به علم حقيقت ، و در معامله و رياضت و كرامت و فراست بزرگوار بود ؛ و اهل بغداد جمله حضرت او را خاضع بودند و جنيد قايل فضل او بود ؛ و به همه نوعى به صواب بود و در حقايق زبانى بليغ داشت ؛ و در مصر مقيم بودى و صحبت جنيد و نورى و ابن جلّا يافته ؛ و او را كلماتى بليغ و اشاراتى عالى است .\r\nنقل است كه جوانى مدتى بر او بود . چون بازمىگشت گفت : « شيخ چيزى بگويد » . گفت : « اى جوانمرد اجتماع اين قوم به وعده نبود و پراگندن ايشان\r\n\r\n","description":"","footnote":"","page_name":" 285 ","page_number":287},
  {"content":"\r\n\r\nبه مشاورت نه » . و گفت : « وقتى درويشى بر ما آمد و بمرد ، او را دفن كرديم ، پس خواستم كه روى او را باز كنم و بر خاك نهم تا خداى - تعالى - بر غريبى او رحمت كند . چشم باز كرد و گفت : « مرا ذليل مىكنى پس از آن كه ما را عزيز كرده است ؟ گفتم : يا سيدى پس از مرگ زندگانى ؟ گفت : آرى من زنده ، و محبّان خدا زنده باشند . تو را اى رودبارى فردا يارى دهم » .\r\nنقل است كه گفت : « يك‌چند گاهى من به بلاء وسواس مبتلا بودم در طهارت ، روزى به دريا يازده بار فروشدم و تا وقت فروشدن آفتاب آنجا ماندم كه وضو درست نمىيافتم . در ميانه رنجيده دل گشتم . گفتم : خدايا العافية ، هاتفى آواز داد از دريا ، كه :\r\nالعافية فى العلم » .\r\nاز او پرسيدند كه : « صوفى كى است ؟ » . گفت : « صوفى آن است كه صوف پوشد بر صفا ، و بچشاند نفس را طعم جفا ، و بيندازد دنيا از پس قفا ، و سلوك كند به طريق مصطفى » . و گفت : « صوفى كه از پنج روزه گرسنگى بنالد ، او را به بازار فرستيد و كسب فرماييد » . و گفت : « تصوّف صفوت قرب است بعد از كدورت بعد » . و گفت : « تصوّف معتكف بودن است بر در دوست و آستانه بالين كردن اگر چه مىرانندت » . و گفت :\r\n« تصوف عطاء احرار است » . و گفت : « خوف و رجا دو بال مردند مانند مرغ ، چون هر دو بايستد مرغ بايستد ، و چون يكى به نقصان آيد ديگر ناقص شود ، و چون هر دو نماند مرد در حدّ شرك بود » . و گفت : « حقيقت خوف آن است كه با خداى از غير خداى نترسى » .\r\nو گفت : « محبّت آن بود كه خويش را جمله به محبوب خويش بخشى و تو را هيچ بازنماند از تو » .\r\nو پرسيدند از توحيد ، گفت : « استقامت دل است به اثبات ، با مفارقت تعطيل و انكار » . و گفت : « نافع‌تر يقينى آن بود كه حق را در چشم تو عظيم گرداند و ما دون حق را خرد گرداند و خوف و رجا در دل تو ثابت كند » . و گفت : « جمع ، سرّ توحيد است و تفرقه زبان توحيد » . و گفت : « آنچه بر [ تو 
  ] ظاهر مىگرداند از نعمتها ، دليل است بر آنچه در باطن مىدارد از كرامتهاى بىنهايت » . و گفت : « چگونه اشياء به دو حاضر آيند و\r\n\r\n","description":"","footnote":"","page_name":" 286 ","page_number":288},
  {"content":"\r\n\r\nجمله به ذوات فانى از او مىشوند از خويش ، يا چگونه از او غايب شوند اشياء كه جمله از او و صفات او ظهور مىگيرند ، سبحان آن كه او را نه چيزى حاضر تواند آمد و نه از او غايب تواند شد » . و گفت : « حق - تعالى - دوست دارد اهل همت را ، از براى اين [ كه 
  ] اهل همت او را دوست دارند » . و گفت : « ما در اين كار به جايى رسيده‌ايم چون تيزى شمشير ، اگر هيچ‌گونه بجنبيم به دوزخ درافتيم » . و گفت : « اگر ديدار او از ما زايل شود ، اسم عبوديّت از ما ساقط گردد يعنى زنده نمانيم » . و گفت : « كمترين نفسى كه آن نفس از اضطرار بود ، آن را نهايتى نبود » . و گفت : « چنان كه خداوند - تعالى - فريضه كرد بر انبياء ظاهر كردن معجزات و براهين ، همچنان فريضه كرد بر اولياء پنهان كردن احوال و مقامات تا چشم اغيار بر آن نيفتد و كس آن را نبيند و نداند » . و گفت : « هر كه را در راه توحيد نظر افتد برنهاد خود ، آن توحيد او را از آتش برهاند » . و گفت : « چون دل خالى گردد از چپ و راست و نفس از چپ و راست و روح از چپ و راست ، از دل حكمت پديد آيد و از نفس خدمت و از روح مكاشفت و بعد از اين سه چيز ، ديدن صنايع او و مطالعهء سراير او و معاملهء حقايق او » . و گفت : « علامت اين چه گفتم چه بود ؟ آن كه ننگرى از چپ و راست » .\r\nو پرسيدند از سماع ، گفت : « من راضيم بدان كه از سماع سر به سر خلاص يابم » .\r\nگفتند : « چه گويى در كسى كه از سماع ملاهى چيزى بشنود ، گويد : مرا حلال است كه به درجه‌يى رسيدم كه خلاف احوال در من اثر نكند » . گفت : « آرى رسيده است و ليكن به دوزخ » . پرسيدند از حسد ، گفت : « من در اين مقام نبوده‌ام ، جواب نتوانم داد و اما گفته‌اند :\r\nالحاسد جاحد ، لانّه لا يرضى بقضاء الواحد » . و گفت : « آفت از سه بيمارى زايد : اوّل بيمارى طبيعت ، دوّم بيمارى ملازمت عادت ، سيّوم بيمارى فساد صحبت » . گفتند : « اى شيخ بيمارى طبيعت چيست ؟ » . گفت : « حرام خوردن » . گفتند : « ملازمت عادت چيست ؟ » . گفت : « به حرام نگريستن و غيبت شنيدن » . گفتند : « فساد صحبت چيست ؟ » .\r\n\r\n","description":"","footnote":"","page_name":" 287 ","page_number":289},
  {"content":"\r\n\r\nگفت : « به هر چه پديد آيد در نفس ، متابعت آن كنى » . و گفت : « بنده خالى نيست از چهار نفس : يا نعمتى كه آن موجب شكر بود ، يا منّتى كه موجب ذكر بود ، يا محنتى كه موجب صبر بود ، يا زلّتى كه موجب استغفار بود » . و گفت : « هر چيز را واعظى است و واعظ دل حياست و فاضل‌ترين گنج مؤمن حياست از حق » .\r\nپرسيدند از وجد در سماع ، گفت : « مكاشفت اسرار است به مشاهدهء محبوب » . و گفت : « طريقت ميان صفت و موصوف است ، هر كه نظر كند به صفت محجوب بود و هر كه نظر كند به موصوف ظفر يابد » . و گفت : « قبض اول اسباب است فنا را ، و بسط اول اسباب است بقا را » . و گفت : « مريد آن بود كه هيچ نخواهد خود را ، جز آن كه حق - تعالى - او را خواسته باشد ، و مرد آن بود كه هيچ نخواهد از كونين به جز از حق ، تعالى » . و گفت :\r\n« تنگ‌ترين زندانها همنشينى با نااهل است » .\r\nو چون وقت وفاتش رسيد ، خواهرش گويد : « سر بر كنار من داشت ، چشم باز كرد و گفت : درهاى آسمانها گشاده است و بهشت آراسته و بر ما جلوه مىكنند كه يا باعلى ! ما تو را به جايى رسانيديم كه هرگز در خاطر تو نگذشته است ، و حوران نثارها مىكنند و اشتياق مىنمايند و اين دل ما مىگويد : بحقّك لا انظر لغيرك عمرى دراز در انتظار كارى به سر برديم ، برگ آن نيست كه بازگرديم به رشوتى » . و السّلام .\r\n\r\n89 - 17 ذكر شيخ ابو الحسن حصرى ، رحمة اللّه عليه\r\nآن عالم ربّانى ، آن حاكم حكم روحانى ، آن قدوهء قافلهء عصمت ، آن نقطهء دايرهء حكمت ، آن محرم صاحب سرّى ، شيخ ابو الحسن حصرى - رحمة اللّه عليه - شيخ عراق بود و لسان وقت ، و حالى تمام داشت و عبارتى رفيع . بصرى بود و به بغداد نشستى و صحبت با شبلى داشتى ، و معبّر عظيم بودى و در بغداد با اصحاب خود سماع كردى . در پيش خليفه او را غمز كردند كه : « قومى به هم در شده‌اند و سرود مىگويند و پاى مىكوبند و حالت مىكنند و در سماع مىنشينند » . مگر روزى خليفه بر نشسته بود در صحرا و حصرى باصحاب\r\n\r\n","description":"","footnote":"","page_name":" 288 ","page_number":290},
  {"content":"\r\n\r\nشدند . كسى خليفه را گفت : « آن مرد كه دست مىزند و پاى مىكوبد اين است » . خليفه عنان بازكشيد . حصرى را گفت : « چه مذهب دارى ؟ » . گفت :\r\n« مذهب بو حنيفه داشتم ، به مذهب شافعى بازآمدم و اكنون خود به چيزى مشغولم كه از هيچ مذهبم خبر نيست » . گفت : « آن چيست ؟ » . گفت : « صوفيى » . گفت : « صوفى چه باشد ؟ » . گفت : « آن كه از دو جهان به دون او به هيچ‌چيز نيارامد و نياسايد » . گفت :\r\n« آن‌گه ديگر ؟ » . گفت : « آن كه كار خويش به دو بازگذارد كه خداوند اوست ، تا خود به قضاء خويش تولّى مىكند » . گفت : « ديگر ؟ » . حصرى گفت : « فما ذا بعد الحقّ الّا الضّلال » .\r\nچون حق را يافتند به چيزى ديگر ننگرند - خليفه گفت : « ايشان را مجنبانيد كه ايشان قومى بزرگ‌اند كه حق - تعالى - را نيابت كار ايشان دارند » .\r\nنقل است كه احمد نصر شصت موقف ايستاده بود ، بيشتر احرام از خراسان بسته بود . يك‌بار در حرم حديثى بكرد ، پيران حرم او را از حرم بيرون كردند . گفتند :\r\n« دويست و هشتاد پير در حرم بودند ، تو سخن گويى ؟ » . اندر آن ساعت ابو الحسن از خانه بيرون آمد و دربان را گفت : « آن جوان خراسانى كه هر سال اينجا آمدى اگر اين بار بيايد نگر تا راهش ندهى » . چون احمد به بغداد آمد ، بر حكم آن گستاخى به در خانهء شيخ شد . دربان گفت : « فلان وقت شيخ بيرون آمد و گفت كه او را مگذاريد » . و راست همان وقت بود كه از حرمش بيرون كرده بودند . احمد نصر بيفتاد و بىهوش شد و چند روز هم آنجا افتاده مىبود ، آخر روزى شيخ ابو الحسن بيرون آمد و رو به دو كرد و گفت : « يا احمد آن ترك ادب را كه بر تو رفته است ، بايد كه برخيزى و به روم شوى و يك سال آنجا خوك بانى كنى ؛ و جايگاهى بوده است مسلمانان را در طرسوس . كفّار آن را گرفته‌اند و ويران كرده ، پس آنجا برو و به روز خوك‌بانى مىكن و به شب بدان جايگاه مىشو ، و تا روز نماز مىكن ، و نگر تا يك ساعت نخسبى ، تا بود كه دلهاى عزيزان تو را قبول كنند » . مرد كار افتاده بود ، برخاست و به روم شد و جامهء ناز بركشيد و كمر نياز بر ميان جان بست و تا يك سال خوك‌بانى كرد چنان كه فرموده بود . پس\r\n\r\n","description":"","footnote":"","page_name":" 289 ","page_number":291},
  {"content":"\r\n\r\nبازگشت و به بغداد بازآمد . چون به در خانقاه رسيد ، دربان گفت : « هين ! زودتر باش ، كه امروز شيخ هفت نوبت بيرون آمده است به طلب تو بىقرار » . شيخ ابو الحسن چون آواز او بشنيد بيرون آمد و او را در بر گرفت و گفت : « يا احمد ولدى و قرّة عينى ! » . احمد از شادى لبّيك بزد و روى در باديه نهاد تا حجّى ديگر بكند . چون به حرم رسيد پيران حرم پيش احمد بازآمدند و گفتند : « يا ولداه و قرّة عيناه ! » . جرمش همه اين بود كه يك حديث كرده بود ، و امروز همه بر در دكانها طامات مىگويند .\r\nنقل است كه گفت : « سحرگاهى نماز گزاردم و مناجات كردم و گفتم : الهى راضى هستى ؟ كه من از تو راضيم . ندا آمد كه : اى كذّاب ! كه اگر تو از ما راضى بودى رضاء ما طلب نكردى » . و گفت : « مردمان گويند : حصرى به قوافى نگريد ( ؟ ) مرا دردهاست از حال جوانى باز ، كه اگر از يك ركعت دست بدارم با من عتاب كنند » . و گفت : « نظر كردم در ذلّ هر صاحب ذلّى ، ذلّم بر جمله زيادت آمد . در آخر نگاه كردم در عزّ هر صاحب عزّى ، عزّ من بر عزّ همه زيادت آمد » . پس اين آيت برخواند :  مَنْ كانَ يُرِيدُ الْعِزَّةَ فَلِلَّهِ الْعِزَّةُ جَمِيعاً  . و گفت : « اصول ما در توحيد پنج چيز است : رفع حدث و اثبات قدم و هجر وطن و مفارقت اخوان و نسيان آنچه آموخته‌اى و آنچه نمىدانى ، يعنى فراموش آنچه دانند و ندانند » . و گفت : « بگذاريد مرا به بلاى من ، نه شما از فرزندان آدم‌ايد ؟ آن كه بيافريد حق - تعالى - او را بر تخصيص خلقت ، و به جانى بىواسطهء غير او را زنده كرد و ملايكه را بفرمود تا او را سجده كردند . پس به فرمانى كه او را فرمود در آن مخالف شد .\r\nچون اول خم دردى بود آخرش چگونه خواهد بود ؟ يعنى چون آدم را به خود بازگذارند با همه مخالفت باشد ، و چون عتاب حق دررسد همه محبت باشد » . و گفت : « با تيغ انكار هر چه اسم و رسم بدان رسد سر برندارى ، و ساحت دل را از هر چه معلول و معلوم است خالى نگردانى ، ينابيع حكمت از قعر دل تو به ظهور نيايد » . و گفت : « هر كه دعوى\r\n\r\n","description":"","footnote":"","page_name":" 290 ","page_number":292},
  {"content":"\r\n\r\nكند اندر چيزى از حقيقت ، شواهد كشف براهين او را تكذيب كنند » . و گفت :\r\n« نشستن به انديشه و تفكّر در حال مشاهده يك ساعت ، بهتر است از هزار حجّ مقبول » .\r\nو گفت : « چنين نشستن بهتر از هزار سفر » . و گفت : « بعضى را پرسيدم كه : زهد چيست ؟\r\nگفت : ترك آنچه در آنى بدان كه در آنى » .\r\nاز او پرسيدند از ملامتى ، نعره‌يى بزد و گفت : « اگر در اين روزگار پيغامبرى بودى از ايشان بودى » . و گفت : « سماع را تشنگى دايم بايد و شوق دايم ، كه هر چند بيش خورد وى را تشنگى بيش بود » . و گفت : « چه كنم حكم سماعى را كه چون قارى خاموش شود آن منقطع گردد ؟ و سماع بايد كه به سماع متّصل باشد پيوسته چنان كه هرگز نگردد » . و گفت : « صوفى آن است كه چون از آفات فانى گشت ، ديگر به سر آن نشود ، و چون روى فرا حق آورد از حق نيفتد و حادثه را در او اثر نباشد » . و گفت : « صوفى آن است كه او موجود نباشد بعد از عدم خويش و معدوم نگردد بعد از وجود خويش » . و گفت : « صوفى آن است كه وجد او وجود اوست و صفات او حجاب او » - يعنى من عرف نفسه فقد عرف ربّه - و گفت : « تصوّف صفاء دل است از مخالفات » . و گفت : « تا ما دام كه كون موجود بود تفرقه موجود بود ، پس چون كون غايب گشت حق ظاهر شد » - و اين حقيقت جمع بود كه جز حق نبيند و جز از او سخن نگويد - رحمة اللّه عليه .\r\n\r\n90 - 18 ذكر شيخ ابو اسحاق شهريار كازرونى\r\nآن متّقى مشهور ، آن منتهى مذكور ، آن شيخ عالم اخلاص ، آن محرم حرم خاص ، آن مشتاق بىاختيار ، ابو اسحاق شهريار - رحمة اللّه عليه - يگانهء عهد بود و نفسى مؤثر داشت و سخنى جان‌گير و صدقى به غايت و سوزى بىنهايت ، و در ورع كمال داشت و در طريقت دوربين و تيزفراست بود ، و از كازرون بود و صحبت مشايخ بسيار يافته بود و تربت شيخ را « ترياك اكبر » . مىگويند ، از آن كه هر چه از حضرت وى طلبند حق - تعالى - به فضل خود آن مقصود\r\n\r\n","description":"","footnote":"","page_name":" 291 ","page_number":293},
  {"content":"\r\n\r\nروا گرداند .\r\nنقل است كه آن شب كه شيخ به وجود آمده بود ، از آن خانه نورى ديدند چون عمودى كه به آسمان پيوسته بود و شاخه‌ها داشت و به هر اطرافى شاخى از آن نور مىرفت ؛ و پدر و مادر شيخ مسلمان بودند اما جدّش گبر بود .\r\nنقل است كه در طفلى ، پدر ، شيخ را پيش معلم فرستاد تا قرآن آموزد و جدّش مانع مىشد و مىگفت : « صنعتى آموختن او را اولاتر باشد » - كه به غايت درويش بودند و شيخ مىخواست تا قرآن آموزد . شيخ با پدر و مادر و جدّ ماجراها كرد تا راضى شدند ؛ و شيخ در تحصيل علم چنان حريص بود كه پيش از همهء كودكان حاضر مىشد تا بر همه سابق آمد .\r\nو گفت : « هر كه در طفلى و جوانى مطيع حق - تعالى - باشد و در پيرى همچنان مطيع ، باطن او به نور معرفت منوّر باشد و ينابيع حكمت از دل او بر زبان او روان باشد ؛ و هر كه در طفلى و جوانى عصيان كند و در پيرى توبه كند ، او را مطيع خوانند اما كمال شايستگى حكمت ، او را دير دست دهد و كمتر » .\r\nو گفت : « در ابتدا كه تحصيل علم مىكردم ، خواستم تا طريقت از شيخى بگيرم و خدمت و طريق آن شيخ را ملازم باشم . دو ركعتى استخاره كردم و سر به سجده نهادم و گفتم : خدايا مرا آگاه گردان از سه شيخ . يكى عبد اللّه خفيف و حارث محاسبى و ابو عمرو بن على - رحمهم اللّه - كه رجوع به كدام شيخ كنم ؟ و در خواب شدم . چنان ديدم كه شيخ بيامد و اشترى با وى بود و حمل آن خروارى كتاب و مرا گفت : اين كتاب‌ها از آن شيخ ابى عبد اللّه خفيف است و تمام با اين اشتر از بهر تو فرستاده است .\r\nچون بيدار شدم ، دانستم كه حواله به خدمت وى است . بعد از آن شيخ حسين اكّار - رحمه اللّه - بيامد و كتابهاى شيخ ابى عبد اللّه پيش شيخ آورد . يقين زيادت شد و طريقت او برگزيدم و متابعت او اختيار كردم » .\r\nنقل است كه پدرش گفت : « تو درويشى و استطاعت آن ندارى كه هر مسافر كه برسد او را مهمان كنى . مبادا كه در اين كار عاجز شوى » . شيخ هيچ نگفت تا در ماه رمضان جماعتى مسافران برسيدند و هيچ موجود نبود و شام نزديك ، ناگاه يكى درآمد و ده خروار\r\n\r\n","description":"","footnote":"","page_name":" 292 ","page_number":294},
  {"content":"\r\n\r\nنان پخته و مويز و انجير بياورد . و گفت : « اين را به درويشان و مسافران صرف كن » . چون پدر شيخ آن بديد ترك ملامت كرد و قوىدل شد و گفت : « چندان كه توانى خدمت خلائق مىكن كه حق - تعالى - تو را ضايع نگذارد » .\r\nنقل است كه چون خواست كه عمارت مسجد كند . مصطفى را - صلّى اللّه عليه و سلّم - به خواب ديد كه آمده بود و بنياد مسجد مىنهاد . روز ديگر سه صف از مسجد بنياد كرد . مصطفى را - صلّى اللّه عليه و سلّم - در خواب ديد كه با صحابه آمده بود و مسجد را فراخ‌تر از آن عمارت مىفرمود . بعد از آن شيخ از آن فراخ‌تر كرد .\r\nنقل است كه چون شيخ عزم حج كرد در بصره جمعى از مشايخ حاضر شدند و سفره‌يى در ميان آوردند . گوشت پخته در آن بود . شيخ گوشت نخورد . ايشان گمان بردند كه شيخ گوشت نمىخورد ، بعد از آن شيخ گفت : « چون ايشان چنين گمان بردند ، گوشت\r\nنتوان خورد » . با نفس گفت : « چون در ميان جمع نمودى كه گوشت نمىخورم ، چون خالى شوى به تنها خواهى خورد ؟ » . و عهد كرد كه تا زنده بود گوشت نخورد . و خرما نيز نذر كرده بود و نمىخورد ، و شكر نيز نذر كرده بود و نمىخورد . وقتى شيخ رنجور بود ، طبيب شكر فرمود . چندان كه جهد كردند نخورد ، و هرگز از جوى خورشيد مجوسى كه حاكم كازرون بود آب نخورد .\r\nنقل است كه شيخ وصيت كرده بود مريدان را كه : « هرگز هيچ‌چيز تنها مخوريد » .\r\nنقل است كه مريدى اجازت خواست كه خويشان را پرسشى كند . شيخ او را اجازت نداد . پس اتفاق چنان افتاد كه برفت و خويشان تباهه پخته بودند . وى نيز به موافقت ايشان لقمه‌يى چند بخورد . چون به خدمت شيخ آمد اتفاقا او را با درويشى مناظره افتاد و جرم به طرف وى شد و جامه‌ها كه پوشيده بود به غرامت به درويشان داد و برهنه بماند . شيخ چون او را بديد گفت : « تباهه بود كه كار تو تباه بكرد » .\r\nنقل است كه به جهت قوت شيخ قدرى غلّه از قدس آورده بودند و آن را تخم ساخته ، و در زمين‌هاى مباح بكشتندى و به قدر حاجت قوت شيخ از آن بودى . و در جامه نيز احتياطى تمام كرده و تخم آن از حلال حاصل كرده و هر سال زرع كردند و\r\n\r\n","description":"","footnote":"","page_name":" 293 ","page_number":295},
  {"content":"\r\n\r\nجامهء شيخ از آن بودى و گاه بودى كه صوف پوشيدى ، و به غايت متورّع و متقى بوده است .\r\nنقل است كه در ابتداء اصحاب شيخ از غايت فقر و اضطرار گياه مىخوردند چنان كه سبزى گياه از زير پوست ايشان پيدا بودى ، و جامه پاره‌هاى كهنه برچيدندى و نمازى كردندى و از آن ستر عورت ساختندى ، و وفات شيخ در روز يكشنبه ثامن ذيقعدهء سنهء ستّ و عشرين و اربعمائة بود . عمر شيخ هفتاد و دو سال بود و گويند هفتاد و سه سال ، قدّس اللّه سرّه .\r\nنقل است كه دانشمندى در مجلس شيخ حاضر بود . چون شيخ از مجلس پرداخت ، دانشمند بيامد و در دست و پاى شيخ افتاد . گفت : « چه بودت ؟ » . گفت : « به وقتى كه مجلس مىگفتى در خاطرم آمد كه علم من از او زيادت است و من قوت به جهد مىيابم و به زحمت لقمه‌يى به دست مىآورم و اين شيخ با اين همه جاه و قبول و مال بسيار كه بر دست او گذر مىكند آيا در اين چه حكمت است ؟ چون اين در خاطر من بگذشت در حال تو چشم در قنديل افكندى و گفتى كه آب و روغن درين قنديل با يكديگر مفاخرة كردند ، آب گفت : من از تو عزيزتر و فاضل‌تر و حيات تو و همه چيز به من است . چرا تو بر سر من نشستى ؟ روغن گفت : براى آن كه من رنجهاى بسيار ديدم از كشتن و درودن و كوفتن و فشردن كه تو نديده‌اى و با اين همه در نفس خود مىسوزم و مردمان را روشنائى مىدهم و تو بر مراد خود روى و اگر چيزى در بر تو اندازند فرياد و آشوب كنى . بدين سبب بالاى تو استاده‌ام » .\r\nو گفت : « آنچه من مىپوشم براى خدا مىپوشم » . و گفت : « روزى انديشه كردم كه چرا مشغولم به ستدن صدقات ، و به درويشان مقيم و مسافر صرف كردم ؟ مرا با ستدن و دادن چه كار است ؟ مبادا كه تقصيرى رود و در قيامت به عتاب و حساب آن درمانم ! خواستم كه درويشان را بگويم كه : تا هركس باز به وطن خود روند و به عبادت مشغول شوند . در خواب شدم . مصطفى را - صلّى اللّه عليه و سلّم - ديدم كه مرا گفت كه : يا ابراهيم ! بستان و بده و مترس » .\r\nنقل است كه دو كس به خدمت شيخ آمدند و هريك را از دنيايى\r\n\r\n","description":"","footnote":"","page_name":" 294 ","page_number":296},
  {"content":"\r\n\r\nطمع بود ؛ و شيخ بر منبر وعظ مىگفت . در ميانهء سخن فرمود كه : « هر كه زيارت ابراهيم كند بايد كه حسبة للّه را بود و هيچ طمع دنياوى در ميان نباشد ، و هر كه به طمع و غرض دنيايى پيش او رود هيچ ثوابى نخواهد بود » . پس جزوى از قرآن در دست داشت . فرمود كه :\r\n« به حق آن خداى كه اين كلام وى است كه آنچه در اين كتاب فرموده است از اوامر و نواهى به جاى آورده‌ام » . قاضى طاهر در آن مجلس حاضر بود . در خاطرش بگذشت كه : « شيخ زن نخواسته است ، چگونه او همهء اوامر و نواهى بجاى آورده باشد ؟ » . شيخ روى به وى كرد و گفت : « حق - تعالى - اين يكى از من عفو كرده است » .\r\nو گفت : « وقتها در صحرا عبادت مىكنم ، چون در سجده سبحان ربّى الاعلى مىگويم از رمل و كلوخ آن زمين مىشنوم كه به موافقت من تسبيح مىكنند » .\r\nنقل است كه جهودى به مسافرى شيخ آمده بود و در پس ستون مسجد نشسته و پنهان مىداشت . شيخ هر روز سفره به وى مىفرستاد . بعد از مدّتى اجازت خواست كه برود . گفت : « اى جهود چرا سفر مىكنى ؟ جايت خوش نيست ؟ » . جهود شرم زده شد و گفت : « اى شيخ ! چون مىدانستى كه جهودم اين اعزاز و اكرام چرا مىكردى ؟ » . شيخ فرمود كه : « هيچ سرى نيست كه به دو نان نه‌ارزد » .\r\nنقل است كه امير ابو الفضل ديلمى به زيارت شيخ آمد . شيخ فرمود كه : « از خمر خوردن توبه كن » . گفت : « يا شيخ من نديم وزيرم فخر الملك ، مبادا كه توبهء من شكسته شود ؟ » . شيخ فرمود : « توبه كن ، اگر بعد از آن در مجمع ايشان تو را زحمت دهند و فرومانى مرا ياد كن » . پس توبه كرد و برفت . بعد از آن روزى در مجلس خمرخوارگان حاضر بود پيش وزير . الحاح مىكردند تا خمر خورد ، پس گفت : « اى شيخ كجائى ؟ » . در حال گربه‌يى در ميان دويد و آن آلت خمر بشكست و بريخت و مجلس ايشان به هم برآمد . ابو الفضل چون آن كرامات بديد ، بسيار بگريست . وزير گفت : « سبب گريهء تو چيست ؟ » . حال خود با وزير بگفت . وزير او را گفت : « همچنان بر توبه مىباش » . و ديگر او را زحمت نداد .\r\nنقل است كه پدرى و پسرى پيش شيخ آمدند تا توبه كنند ، شيخ فرمود كه :\r\n\r\n","description":"","footnote":"","page_name":" 295 ","page_number":297},
  {"content":"\r\n\r\n« هر كه پيش ما توبه كند و توبه بشكند ، وى را در دنيا و آخرت عذاب و عقوبت باشد » . پس ايشان توبه كردند . اتفاق چنان افتاد كه توبه بشكستند . روزى آتشى مىافروختند . آتش در ايشان افتاد و هر دو بسوختند .\r\nنقل است كه روزى مرغى بيامد و بر دست شيخ نشست . شيخ فرمود كه : « اين مرغ چون از من ايمن است بر دست من نشست » . و همچنين روزى آهويى بيامد و از ميان مردم بگذشت تا به خدمت شيخ رسيد . شيخ دست مبارك بر سر آهو بماليد و گفت :\r\n« قصد ما كرده است » . پس خادم را فرمود تا آهو به صحرا برد و رها كرد .\r\nنقل است كه از شيخ بوى خوش آمدى كه نه بوى مشك و عود بود ، هرجا كه بگذشتى بوى آن باقى بماندى .\r\nنقل است كه روزى مىگفت : « عجب دارم از آن‌كس كه جامهء پاك دارد و آن را به رنگى مىكند كه در آن شبهت است » - يعنى رنگ نيل - و چون اين مىفرمود ، طيلسانى به رنگ نيل داشت . پس گفت : « رنگ نيل اين طيلسان از نيل حلال است كه از براى من از كرمان آورده‌اند » . و گفت : « هر كه حساب خود نكند در خوردن و آشاميدن و پوشيدن ، حال وى چون حال بهائم باشد » . و گفت : « ذكر حق - تعالى - به دل فراگير و دنيا را به دست ، چنان مباش كه ذكر را بر زبان گيرى و دنيا را به دل » . و گفت : « بينايى مؤمن به نور دل بود ، از آن كه آخرت غيب است و نور دل غيب و غيب را به غيب توان ديد » . و گفت : « كمترين عقوبت عارف آن است كه حلاوت ذكر از وى بربايند » . و گفت :\r\n« دنياداران بندگان را به عيب جوارح ردّ كنند و به ظاهر وى نگرند ، و حق - تعالى - بندگان را به عيب دل ردّ كند و به باطن وى نگرد . و اذا رأيتهم تعجبك اجسامهم » . و گفت : « اى قوم ! چه بوده است ؟ بازگرديد از هر چه هست و روى با خداوند خود كنيد كه شما را در دنيا و آخرت از وى گزير نيست » . گفت : « امروز در كازرون بيشتر گبرند ، و مسلمان اندك‌اند ، چنان كه ايشان را مىتوان شمرد . اما زود باشد كه بيشتر مسلمان باشند و گبر اندك شوند » .\r\nنقل است\r\n\r\n","description":"","footnote":"","page_name":" 296 ","page_number":298},
  {"content":"\r\n\r\nكه بيست و چهار هزار گبر و جهود بر دست او مسلمان شدند .\r\nنقل است كه مال‌دارى از لشكرى بود و بارها شيخ را مىگفت تا چيزى از دنيا قبول كند . او نمىكرد . آخر به شيخ كس فرستاد كه : « چندين بنده به نام تو آزاد كردم و ثواب آن به تو دادم » . شيخ گفت : « مذهب ما نه بنده آزاد كردن است ، بل كه آزاد بنده كردن است به رفق و مدارا » . و گفت : « مرد آن است كه بستاند و بدهد ، و نيم مرد آن است كه بدهد و نستاند و نامرد آن است كه ندهد و نستاند » . و گفت : « در خواب ديدم كه از مسجد به آسمان معراجى پيوسته بودى ، مردم مىآمدند و بدان معراج به آسمان مىشدند » . و گفت : « حق - تعالى - اين بقعه را كرامتى داده است كه هر كه قصد زيارت اين بقعه كند مقصودى كه دارد دينى و دنيايى حق - تعالى - او را كرامت كند » .\r\nگفت : « در اين روزى چند در دنيا اگر تو را برهنگى و گرسنگى و ذلّ و فاقه برسد صبر كن ، كه به زودى بگذرد و به نعيم آخرت رسى » . و گفت : « سه گروه فلاح نيابند :\r\nبخيلان و ملولان و كاهلان » .\r\nو گفت : « جهد كنيد كه چون از سابقان نتوانيد بودن ، بارى از دوستان ايشان باشيد . المرء مع من احبّ » . و گفت : « جهد كن در دنيا تا از غفلت بيدار شوى كه در آخرت پشيمانى سود ندارد » . و گفت : « در راه كه روى ، برادران را از خود در پيش دار تا خدا تو را در پيش دارد » . و گفت : « هيچ گناه عظيم‌تر از آن نيست كه كسى برادر مسلمان را حقير دارد » . و گفت : « مؤمن تا لذّات دنيا ترك نكند لذّت ذكر حق - تعالى - نيابد » . و گفت : « حق - تعالى - هر بنده را عطائى داد و مرا حلاوت مناجات داد و هر كسى را انس به چيزى داد و مرا انس به خود داد » . و گفت : « بار خدايا همه‌كس تو را مىخوانند و مىطلبند . تو كه را اى ؟ و با كيستى ؟ » . پس گفت : « انّ اللّه مع الّذين اتّقوا و الّذين هم محسنون . حق - تعالى - با آن‌كس است كه در خلا و ملا از ذكر وى غافل نشود . چون فرمان وى بشنود در اداى آن بشتابد ، و چون نهى بيند از آن بازايستد » . و گفت : « جهد آن كن كه در ميانهء شب بر\r\n\r\n","description":"","footnote":"","page_name":" 297 ","page_number":299},
  {"content":"\r\n\r\nخيزى و وضو سازى و چهار ركعت نماز كنى و اگر نفس مطاوعت نكند دو ركعت بكن و اگر نتوانى چون بيدار شوى بگو : لا إله الا اللّه ، محمد رسول اللّه » .\r\nنقل است كه روزى شيرى بسته در پيش رباط مىگذرانيدند . شيخ چون بديد گفت : « اى شير تا چه گناه كرده‌اى كه بدين بند و دام گرفتار شدى ؟ » . پس گفت : « اى قوم بر حال خود تكيه مكنيد كه شيطان را دامهاى بسيار است كه ما آن را نمىشناسيم . بسى شيران طريقت كه در دام شيطان گرفتار شده‌اند » . اصحاب بگريستند . و گفت : « خداوندا اگر در قيامت با من نيكويى خواهى كرد مرا بر بالايى بدار و همهء دوستان و ياران مرا به من نماى تا خرّم شوند و به فضل و رحمت تو همه با يكديگر در بهشت شويم و اگر حال به گونهء ديگر است مرا به راهى فرست كه كس مرا نبيند تا دشمنان من شادمانى نكنند » .\r\nو گفت : « هر آن‌كس كه هواى شهوت بر وى غالب است بايد كه زن كند تا در فتنه نيفتد و اگر ديوار و زن پيش من يكسان نبودى زن كردمى » . و گفت : « من همچو غرقه‌ام در دريا كه گاه‌گاه اميد خلاص مىدارم و گاه از خوف هلاك مىترسم » . و گفت : « حق - تعالى - مىفرمايد : اى بندهء من ! از همهء عالم اعراض كن و روى به حضرت ما آور كه تو را از من در كلّ حال ناگزير است . تا چند از من گريزى و روى از من بگردانى ؟ » . و گفت :\r\n« بدبخت كسى باشد كه از دنيا برود و لذّت انس و مناجات حق - تعالى - نچشيده باشد و هر كه اين چشيد پيوسته سلم سلم مىگويد » . و گفت : « چگونه نترسد بنده كه او را نفس از يك جانب و شيطان از يك جانب ؟ و او در ميانه عاجز » . و گفت : « هر كه او را كار دنيا با نظام باشد كار آخرتش بىنظام بود و هرگز هر دو حياتش نيك نبود » . و گفت : « هر كه بر سلطان دنيا دليرى كند مالش برود و هر كه با صالحان دليرى كند و مخالفت ايشان ورزد بنيادش برود و ايمانش با خطر باشد » . و گفت : « پرهيزيد از آن كه فريفته شويد بدان كه مردم به شما تقرّب كنند و دست شما بوسه دهند ،\r\n\r\n","description":"","footnote":"","page_name":" 298 ","page_number":300},
  {"content":"\r\n\r\nكه شما ندانيد كه در آن چه آفت است » . و گفت : « سخى را سر كيسه گشاده باشد و دستهاى وى گشاده و درهاى بهشت گشاده بر وى ، و بخيل را سر كيسه بسته باشد و دست وى از عطا دادن بسته و درهاى بهشت بسته بر وى » . و گفت : « خداوندا نعمتهاى تو بر ما بيشمار است ، از جمله ، آن توفيق دادى تا به زبان ذكر تو مىكنم و به دل شكر تو مىگويم ، و تو خداوند قادر كريم و ما بندگان عاجز مسكين . سپاس تو را و شكر تو را ، و نعمتها همه از فضل تو است » .\r\nو گفت : « هر كه دست دراز كند تا برادرى مسلمان را بزند از من نيست . و گفت :\r\n« پيش چهار كس دست تهى مرويد ؛ پيش عيال و بيمار و صوفى و سلطان » . و گفت :\r\n« چون دست خود بينى كه به مخالفت مشغول است و زبان به كذب و غيبت ، و ديگر جوارح به موافقت هواى نفس ، الهام و كشف غطا از كجا حاصل شود تو را ؟ » . و گفت :\r\n« حق - تعالى - عقوبت كند عام را و عتاب كند خاص را ، و تا ما دام كه عتاب مىكند هنوز محبت باقى است » .\r\nنقل است كه چون كسى به خدمت شيخ آمدى تا طريق سلوك سپرد ، شيخ او را گفتى : « اى فرزند تصوّف كارى سخت است . گرسنگى بايد كشيد و برهنگى و خوارى و با اين همه روى تازه دارى ، اگر سر اين همه دارى به طريقت درآى و اگر نه به كار خود مشغول باش » . و گفت : « پيرى گفته است : در اخلاص يك ساعت رستگارى جاويد است و ليكن عزيز است » . و گفت : « بترسيد و با هيچ‌كس بد مكنيد كه اگر كسى با كسى بدى كند حق - تعالى - كسى بگمارد تا با وى مكافات آن كند در بدى . كما قال اللّه - تعالى -  إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها  » . و گفت : « حق - تعالى - را شراب است در غيب كه در سحر اوليا را بدهد و چون از آن شراب بياشامند از طعام و شراب مستغنى گردند » . و گفت : « دوست خدا هرگز دوست دنيا نبود و دوست دنيا هرگز دوست خدا نبود » .\r\nو شيخ اين دعا گفتى : اللّهمّ اجعل هذه البقعة عامرة بذكرك و اوليائك و اصفيائك الى الابد و اجعل قوتنا يوما بيوم من الحلال ،\r\n\r\n","description":"","footnote":"","page_name":" 299 ","page_number":301},
  {"content":"\r\n\r\nمن حيث لا يحتسب ، اللّهم اجعلنا من المتحابّين فيك و من المتباذلين فيك و من المتزاورين فيك ، بحرمة نبيّك محمّد المصطفى - صلوات اللّه و سلامه عليه ، و انظر الى حوائجه كما ينظر الارباب فى حوائج العبيد و الى ما يعمله من الذّنوب . اللّهمّ اغننا بحلالك عن حرامك و بفضلك عمّن سواك و بطاعتك عن معصيتك . يا من اذا دعى اجاب و اذا سئل اعطى ، هب لنا من لدنك رحمة و هيّئ لنا من امرنا رشدا . اللّهم اغننا عن باب الاطباء و عن باب الامراء و عن باب الاغنياء . اللّهمّ لا تجعلنا بثناء النّاس مغرورين و لا عن خدمتك مهجورين و لا عن بابك مطرودين و لا بنعمتك مستدرجين و لا من الّذين يأكلون الدّنيا بالدّين ، و ارحمنا يا ارحم الرّاحمين - و صلى اللّه على خير خلقه محمد و آله اجمعين الطيبين الطاهرين و سلّم تسليما دائما ابدا كثيرا - برحمتك يا ارحم الراحمين » . و گفت : « الهى ! ابراهيم خليل تو - عليه السلام - از حضرت تو درخواست كه : ربّنا انّى اسكنت من ذريّتى بواد غير ذى زرع عند بيتك المحرّم ، ربّنا ليقيموا الصّلاة ، فاجعل افئدة من النّاس تهوى اليهم ، و ارزقهم من الثمرات لعلّهم يشكرون . و دعاى وى اجابت كردى ، و اگر من ابراهيم خليل نيستم ، تو ربّ جليل هستى . من نيز دعا مىكنم و از تو در مىخواهم : اللّهمّ ان تجعل هذا الوادى القفر و المكان الوعر اهلا عامرا بذكرك و اوليائك من عبادك و اصفيائك . و اگر اين مكان مكّه نيست بارى از وادى قفر خالى نيست . از خيراتش خالى مگردان و اهل اين بقعه را ايمن گردان در دنيا و آخرت ، و از مكر شيطان نگاه دار . اللّهمّ اجعل دعائى مرفوعا و ندائى مسموعا و اجعل افئدة من النّاس تهوى اليهم و هممهم واقفة عليه حتّى يتّصل فيه الخيرات و يدوم اقامة الطاعات » . و گفت : « من چگونه از حق - تعالى - نترسم و حبيب و خليل و كليم - صلوات اللّه عليهم اجمعين - ترسيده بودند و روح - عليه السلام - ترسنده است » . و گفت : « اهل دنيا متاع دنيا دوست مىدارند و من ذكر خداى و قرآن خواندن دوست مىدارم » . و در معنى اين حديث كه انّ الشّيطان يجرى مجرى الدّم ، گفت :\r\n\r\n","description":"","footnote":"","page_name":" 300 ","page_number":302},
  {"content":"\r\n\r\n« از آن كه شيطان پليد است و خون پليد ، پليد در پليد گذرد . اما ذكر حق - تعالى - پاك است و روح پاك ، پاك در پاك گذرد » . و گفت : « كرامت هركس آن است كه حق - تعالى - بر دست او براند از خيرات ، و هر آن‌كس كه بر دست وى چيزى رود از خيرات كه بر دست ديگرى نرود ، آن كرامت وى است » .\r\nو پرسيدند كه : « دوست نجاست و پليدى از دوست بازمىدارد ، چون است كه حق - تعالى - بندهء مؤمن را به گناه آلوده مىكند ؟ چه سرّ است در اين ؟ » . گفت : « اين از جملهء حكمت حق - تعالى - است كه بنده گناه كند و توبه كند ، تا لطف و رحمت حق - تعالى - آشكارا شود و قدر طاعت بشناسد و چون تشنه و گرسنه شود قدر طعام و شراب بداند و چون رنجور شود قدر صحّت و عافيت بداند » . و گفت : « عبارت حظّ نفس است و اشارت حظّ روح . عبارت از آن بدن است و اشارت از آن روح » . و پرسيدند كه : « چون رزق مقسوم است سؤال و طلب از حق - تعالى - چراست ؟ » . گفت : « تا عزّ و شرف مؤمن ظاهر شود كما قال لو اعطيتك من غير مسئلة ، لم يظهر كمال شرفك فأمرتك بالدّعاء لتدعونى فاجيبك » . و گفت : « لباس تقوى مرقّع است از آن كه از ديدن صاحب مرقع امنى و ذوقى حاصل مىشود » .\r\nنقل است كه روزى شيخ مىگذشت و مردم زيارت مىكردند . طفلكان نيز زيارت مىكردند . گفتند : « يا شيخ كودكان بىعقل تو را چگونه مىشناسند و زيارت مىكنند ؟ » .\r\nگفت : « از آن كه در شب اين طفلكان درخواهند ، من به دعاى خير و صلاح ايشان استاده‌ام » . و گفت : « نهايت مجاهده آن است كه ببخشند هر جدّى كه دارند بر آن‌كس كه هيچ جدّى ندارد يعنى حق - تعالى - و غايت آن بذل روح است » . و گفت : « ايمان خاص است و اسلام عام است » . و پرسيدند : « اگر اصحاب سلاطين و متعلقان ايشان چيزى به شيخ آورند و گويند از وجه حلال است قبول فرمايى ؟ » . گفت : « نه ، از آن كه ايشان ترك صلاح خود كرده‌اند . چون در بند صلاح خود نيند ، چگونه صلاح ديگرى نگاه دارند ؟ » و گفت : « هر كه به غير از حق - تعالى - و خدمت وى\r\n\r\n","description":"","footnote":"","page_name":" 301 ","page_number":303},
  {"content":"\r\n\r\nعزّتى طلبد ، از دنيا نرود تا هم بدان طلب عزّت خوار شود » . و شيخ اين شعر بسيار خواندى .\r\n مصاحبة الغريب مع الغريب * كمن بنّى البناء على الثّلوج \r\n فذاب الثّلج و انهدم البناء * و قد عزم الغريب على الخروج \r\nكازرونى ! دلى دو مهر نورزت ، دودل فدلى نبوت ، خوش بود مهر آن فرما گشت ، گوشت و پوست فبروت ؟ و گفت : « بايد كه اندر ميان شب چون روى به حضرت كنى بگويى : اى تو كت لوش چون من هست و اى من كم كس چون تو نيست » . و گفتى : « بهت بود ار تويى من الست مكرم فبوادا يكى ردين » . و گفت : « بايد كه پيوسته به تحصيل علوم شرعى مشغول باشى ، كه اهل طريقت و حقيقت را در همه حال از علوم گزير نيست . بعد از آن ، چون علم آموختى از ريا و سمعت پرهيز كن ، و هر چه دانى پنهان مكن و پيوسته در طلب رضاء حق - تعالى - باش ، و جهد كن تا آن علم به عمل آورى و اگر نه چون كالبدى بىروح . زينهار و صد زينهار تا به علم هيچ‌چيز از حطام دنيا طلب نكنى ، و بپرهيز از آن كه عمل و علم تو را پيشه بود ، كه بدان جذب كنى . و مصطفى - صلّى اللّه عليه و سلّم - فرمود كه : هر كه به عمل آخرت طلب دنيا كند آبرويش برود و نامش به نيكى نبرند ، و نام وى در ميان اهل دوزخ ثبت كنند ، و هر كه به كار دنيا طلب آخرت كند او را در آخرت هيچ نصيب كم نبود ؛ و بعد از علم خواندن هيچ‌چيز فاضل‌تر از طلب حلال كردن نيست در طعام و لباس ، كه عمل حرام خوار قبول نكنند و دعاى وى اجابت نكنند ؛ و بايد كه پيوسته در طلب مسكنت باشى ، و ترك زينت و تجمّل كنى . و بدانكه عزّ تو در طلب طاعت و بندگى حق - تعالى - است ؛ و بايد كه پيوسته قناعت پيش گيرى و مصطفى - صلّى اللّه عليه و سلّم - فرمود كه : بدترين امت من آن گروهند كه تنهاى ايشان در نعمت رسته باشد و در بند پرورش اعضا باشند ؛ و جهد كن كه پيوسته صحبت با صالحان و درويشان دارى كه مصطفى - صلّى اللّه عليه و سلّم - فرمود كه : حق - تعالى -\r\n\r\n","description":"","footnote":"","page_name":" 302 ","page_number":304},
  {"content":"\r\n\r\nپيوسته نگاهدار اين امت است تا ما دام كه سه كار نكرده باشند : يكى نيكان به زيارت بدان نشده باشند و بهتران مر بدتران را بزرگ نداشته باشند و از اقاربان اهل طريقت و اهل متابعت سنت با اميران و ظالمان ميل نكرده باشند . و اگر اين افعالها كنند ، حق - تعالى - خوارى و درويشى و رسوايى بديشان گمارد و جبّارى بديشان مسلط كند تا پيوسته ايشان را مىرنجاند ؛ و زينهار تا به زنان نامحرم و امردان نظر نكنى ، كه آن تيرى است از تيرهاى شيطان . و قطعا با اهل بدعت صحبت مكن و پيوسته امر به معروف فرومگذار و نصيحت اصحاب مىكن ؛ و جهد كن كه بامداد و شبانگاه به قرآن خواندن مشغول باشى كه رحمت بر خوانندهء قرآن و مستمع مىبارد ؛ و جهد كن كه بر نماز شب مواظبت نمايى كه فضيلت و اثرى عظيم دارد ؛ بر تو باد كه پيوسته از مردمان عزلت گيرى و در عزلت جهد كن تا شيطان تو را در بيداديها و رسواييها نيفگند ، و اگر نتوانى ميان در بند چون مردان و به خدمت خلق خداى مشغول باش » .\r\nنقل است كه چون وفات شيخ نزديك ، رسيد اصحاب جمع شدند در خدمت شيخ و شيخ فرمود كه : « به زودى از دنيا رحلت خواهم كرد . اكنون چهار چيز وصيت مىكنم ، آن را قبول كنيد و به جاى آوريد كه : اول هر آن‌كس كه به خلافت به جاى من بنشيند او را با وقار و تمكين داريد و فرمان او بريد . و در بامداد مداومت درس قرآن كنيد . و اگر غريبى و مسافرى برسد جهد كنيد تا وى را به اعزاز و تمكين فرودآريد و رها مكنيد كه به گوشهء ديگر نشيند . و دل با يكديگر راست كنيد » .\r\nنقل است كه جريده‌اى داشت كه نام توبه‌كاران و مريدان و دوستان بر آن نوشته بود . وصيت كرد تا با شيخ در قبر نهادند .\r\nنقل است كه بعد از وفات ، شيخ را در خواب ديدند . گفتند : « حق - تعالى - با تو چه كرد ؟ » . گفت : « اول كرامتى كه با من كرد آن بود كه آن كسانى كه نامهاى ايشان را در آن تذكره نوشته بودم جمله را به من بخشيد » . و شيخ گفتى : « خداوندا ! هر آن‌كس كه به حاجتى نزديك من آيد و زيارت من دريابد مقصود\r\n\r\n","description":"","footnote":"","page_name":" 303 ","page_number":305},
  {"content":"\r\n\r\nو مطلوب وى روان گردان و بر وى رحمت كن » . قدّس اللّه روحه العزيز .\r\n\r\n91 - 19 ذكر ابو العبّاس سيّارى ، رحمة اللّه عليه\r\nآن قبلهء امامت ، آن كعبهء كرامت ، آن مجتهد طريقت ، آن منفرد حقيقت ، آن آفتاب متوارى ، شيخ عالم ابو العباس سيّارى - رحمة اللّه عليه - از ائمهء وقت بود و عالم به علوم شرايع و عارف به حقايق و معارف ، و بسى شيخ را ديده بود و ادب يافته و اظرف قوم بود ، و اول كسى كه در مرو سخن از حقايق گفت او بود و فقيه و محدّث ، و مريد ابو بكر واسطى بود . و ابتداء حال او چنان بود كه : از خاندان علم و رياست بود و در مرو هيچ‌كس را در جاه و قبول ، بر اهل بيت او تقدم نبود و از پدر ميراث بسيار يافته ، جمله را در راه خدا صرف كرد و دوتاى موى پيغامبر - عليه السلام - داشت ، آن را بازگرفت .\r\nحق - تعالى - به بركات آن او را توبه داد ، و با ابو بكر واسطى افتاد و به درجه‌يى رسيد كه امام صنفى شد از متصوفه كه ايشان را سيّاريان گويند . و رياضت او تا حدى بود كه كسى او را مغمّزى مىكرد ، شيخ گفت : « پايى را مىمالى كه هرگز به معصيت گامى فرا نرفته است » .\r\nنقل است كه روزى به دكان بقال شد تا جوز خرد ، سيم بداد . صاحب دكان شاگرد را گفت : « جوز بهترين گزين » . شيخ گفت : « هر كه را فروشى همين وصيّت كنى يا نه ؟ » .\r\nگفت : « نه ، ليكن از بهر علم تو مىگويم » . گفت : « من فضل علم خويش به تفاوت ميان دو جوز بندهم » و ترك جوز گرفت .\r\nنقل است كه وقتى او را به جبر منسوب كردند . از آن جهت رنج بسيار كشيد تا عاقبت حق - تعالى - آن بر او سهل گردانيد . و سخن اوست كه گفت : « چگونه راه توان برد به ترك گناه ؟ و آن بر لوح محفوظ بر نبشته بود » . و گفت : « بعضى از حكما را گفتند كه : معاش تو از كجاست ؟ گفت : از نزديك آن كه تنگ گرداند معاش بر آن كه خواهد ، بىعلتى ، فراخ گرداند\r\n\r\n","description":"","footnote":"","page_name":" 304 ","page_number":306},
  {"content":"\r\n\r\nروزى بر آن كه خواهد ، بىعلتى » . و گفت : « تاريكى طمع مانع نور مشاهده است » . و گفت : « ايمان بنده هرگز راست بنايستد تا صبر نكند بر ذلّ ، همچنان كه صبر كند بر عزّ » . و گفت : « هر كه نگاه دارد دل خويش را با خداى - تعالى - به صدق ، خداى - تعالى - حكمت را روان گرداند بر زبان او » .\r\nو گفت : « خطرة انبيا راست و وسوسه اوليا را و فكر عوام را و عزم فسّاق را » . و گفت : « چون حق - تعالى - بر نيكويى نظر كند بر بنده‌يى ، غايبش گرداند در هر حال از هر مكروهى كه هست ؛ و چون نظر به خشم كند ، در او حالتى پديد آيد از وحشت كه هر كه بود از او بگريزد » . و گفت : « سخن نگفت از حق مگر كسى كه محجوب بود از او » .\r\nو از او پرسيدند كه : « معرفت چيست ؟ » . گفت : « بيرون آمدن از معارف » . و گفت :\r\n« توحيد آن است كه بر دلت جز ذوق حق نگذرد ، يعنى چندان توحيد را غلبه بود كه هر چه به خاطر مىآيد به توحيد فرومىشود و به رنگ توحيد برمىآيد ، چنان كه در ابتدا همه از توحيد برخاست و به رنگ عدد شد ، اينجا همه به توحيد باز فروشود و به رنگ احد مىگردد كه كنت له سمعا و بصرا - الحديث » و گفت : « عاقل را در مشاهده لذّت نباشد زيرا كه مشاهدهء حق فناست كه اندر وى لذت نيست » .\r\nو از او پرسيدند كه : « تو از حق - تعالى - چه خواهى ؟ » . گفت : « هر چه دهد ، كه گدا را هر چه دهى جاىگير آيد » . و از او پرسيدند كه : « مريد به چه رياضت كند ؟ » . گفت :\r\n« به صبر كردن بر امرهاى شرع و از مناهى بازايستادن و صحبت با صالحان كردن » . و گفت : « عطا بر دو گونه است : كرامت و استدراج : هر چه بر تو بدارد كرامت بود و هر چه از تو زائل شود استدراج » . و گفت : « اگر نماز روا بودى بىقرآن بدين روا بودى :\r\n اتمنّى على الزّمان مجالا * ان يرى فى الحياة طلعة حرّ \r\nمعنى آن است كه : از زمانه مجالى همىخواستم كه در همهء عمر خويش آزاد مردى بينم » .\r\nچون وفاتش نزديك رسيد ، وصيّت كرد كه : « آن دو تاره موى پيغامبر را -\r\n\r\n","description":"","footnote":"","page_name":" 305 ","page_number":307},
  {"content":"\r\n\r\nعليه السلام - كه بازگرفته بودم در دهان من نهيد » . تا بعد از وفات او چنان كردند . و خاك او به مرو است و خلق به حاجات خواستن آنجا مىروند و مهمات ايشان از آنجا حاصل شود ، و مجرّب است . رحمة اللّه عليه .\r\n\r\n92 - 20 ذكر شيخ ابو عثمان مغربى ، رحمة اللّه عليه\r\nآن ادب خوردهء رياضت ، آن پروردهء عنايت ، آن بينندهء انوار طرايق ، آن دانندهء اسرار حقايق ، آن به حقيقت وارث نبى ، شيخ وقت [ ابو 
  ] عثمان مغربى - رحمة اللّه عليه از اكابر ارباب طريقت بود و از جملهء اصحاب رياضت و در مقام ذكر و فكر آيتى بود ، و در انواع علم خطره داشت ، و در تصوّف صاحب تصنيف بود و بسى مشايخ كبار را ديده بود و با نهرجورى و ابو الحسن الصّائغ صحبت داشته ، و امام بود در حرم مدتى ، در علوّ حال كس مثل او نشان نداد ، و در صحت حكم فراست و قوّت هيبت و سياست بىنظير بود و صد و سى سال عمر يافت . گفت : « نگاه كردم در چنين عمرى در من هيچ‌چيز نمانده بود كه همچنان بر جاى بود كه وقت جوانى ، مگر امل » .\r\nنقل است كه در اول بيست سال عزلت گرفت در بيابانها ، چنان كه در اين مدت حسّ آدمى نشيند ، تا از مشقت و رياضت ، به نيت او بگداخت و چشمهايش به مقدار سوراخ جوال‌دوزى بازآمد و از صورت آدمى بگشت و بعد از بيست سال ، فرمان يافت از حق كه : با خلق صحبت كن ! با خود گفت : « ابتداى صحبت با اهل خدا و مجاوران خانهء وى بود ، مبارك‌تر بود » . قصد مكّه كرد . مشايخ را از آمدن او به دل‌آگاهى بود ، به استقبال او بيرون شدند ، او را يافتند به صورت مبدّل شده و به حالى گشته كه جز رمق خلق چيزى نمانده . گفتند : « يا ابا عثمان بيست سال بدين صفت زيستى كه آدم و آدميان در پيش كار تو عاجز شدند . ما را بگوى تا خود چرا رفتى و چه ديدى و چه يافتى و چرا بازآمدى ؟ » گفت : « به سكر رفتم و آفت سكر ديدم و نوميدى يافتم ، به عجز بازآمدم . رفته بودم تا اصل برم آخر دست من جز\r\n\r\n","description":"","footnote":"","page_name":" 306 ","page_number":308},
  {"content":"\r\n\r\nبه فرع نرسيد . ندا آمد كه : يا با عثمان گرد فرع مىگرد و در حال مستى مىباش كه اصل بريدن نه كار توست و صحو حقيقى در اوست . اكنون بازآمدم » . جملهء مشايخ گفتند : « يا با عثمان ! حرام است از پس تو ، به معبّران ، كه عبارت صحو و سكر كنند كه تو انصاف جمله بدادى » .\r\nنقل است كه گفت : « مرا در ابتداء مجاهده حال چنان بودى كه وقت بودى كه مرا از آسمان به دنيا انداختندى ، من دوست‌تر داشتمى از آن كه طعام بايستى خورد يا از بهر نماز فريضه طهارت بايستى كرد . زيرا كه ذكر من غايب شدى و آن غيبت بر من دشوارتر از همهء رنجها و سخت‌تر بودى ، و در حالت ذكر بر من چيزها مىرفت كه نزديك ديگران كرامت بود ، و لكن آن بر من سخت‌تر از كبيره آمدى ، و خواستمى كه هرگز خواب نيايد تا از ذكر بازنمانم » .\r\nنقل است كه گفت : « يك‌بار با ابو الفارس بودم و آن شب عيد بود . وى بخفت .\r\nمرا به خاطر آمد كه : اگر روغن گاو بودى از براى اين دوستان خداى - عزّ و جلّ - طعامى بساختمى ، ابو الفارس را ديدم كه در خواب مىگفت كه : بينداز اين روغن گاو از دست ، و همچنين بر طريق تأكيد سه بار مىگفت . بيدار كردم او را . گفتم : اين چه بود كه تو مىگفتى ؟ گفت : در خواب چنان ديدمى كه ما به جايى بوديمى بلند و چنانستى كه گوييا خواستيم خداى - عزّ و جلّ - ديدن و دلها پر از هيبت گشته ، تو در ميان ما بودى اما در دست روغن گاو بودى تو را . گفتمى كه : بينداز اين روغن گاو از دست ، يعنى حجاب تو است » .\r\nنقل است كه گفت : « از غايت حلاوت ذكر نخواستمى كه شب به خواب روم .\r\nحيلتى ساختمى بر سنگ لغزان به مقدار يك‌قدم در زير آن وادى ، و اگر فروافتادمى پاره پاره شدمى . پس بر چنين سنگى نشستمى تا خوابم نبرد از بيم فروافتادن . وقت بودى كه مرا خواب بردى خود را خفته يافتمى ستان بر چنين سنگى خرد و معلّق در هوا ، كه به بيدارى بر آن دشوارتر توان خفت » .\r\nنقل است كه يك روزى كسى گفت : « نزديك ابو عثمان شدم و با خويش گفتم\r\nكه : مگر ابو عثمان چيزى آرزو خواهد . گفت :\r\n\r\n","description":"","footnote":"","page_name":" 307 ","page_number":309},
  {"content":"\r\n\r\nپسنديده نيست آن كه فراستانم كه نيز آرزو خواهم و سؤال كنم ؟ » .\r\nنقل است كه ابو عمرو زجّاجى گفت : « عمرى در خدمت شيخ ابو عثمان بودم و چنان بودم در خدمت كه يك لحظه بىاو نتوانستم بودن . شبى در خواب ديدم كه كسى مرا گفت : اى فلان چند با بو عثمان از ما بازمانى ؟ و چند با بو عثمان مشغول گردى و پشت به حضرت ما آورى ؟ و يك روز بيامدم و با مريدان شيخ بگفتم كه : دوش خواب عجب ديده‌ام . اصحاب گفتند هر يكى ، كه : نيز امشب خوابى ديده‌ايم . اما نخست تو بگوى تا چه ديده‌اى » . ابو عمرو خواب خود بگفت . همه سوگند خوردند كه : « ما نيز بعينه همين خواب ديده‌ايم و همين آواز از غيب شنيده‌ايم » . پس همه در انديشه بودند كه چون شيخ از خانه بيرون آيد اين سخن با او چگونه گوييم ؟ ناگاه در خانه باز شد .\r\nشيخ از خانه به تعجيل بيرون آمد ، از غايت عجلت كه داشت پاىبرهنه بود و فرصت نعلين در پاى كردن نداشت . پس روى به اصحاب كرد و گفت : چون شنيديد آنچه گفتند ، اكنون روى از ابو عثمان بگردانيد و حق را باشيد و مرا بيش تفرقه مدهيد » .\r\nنقل است كه امام ابو بكر فورك نقل كرد كه : « از شيخ ابو عثمان شنيدم كه گفت :\r\nاعتقاد من جهت بود در حق - تعالى - تا آن وقت كه در بغداد آمدم و اعتقاد درست كردم كه او منزّه است از جهت . پس مكتوبى نوشتم به مشايخ مكّه كه : من در بغداد به تازگى مسلمان شدم » .\r\nنقل است كه يك روز ابو عثمان خادم را گفت : « اگر كسى تو را گويد : معبود تو بر چه حالت است ، چه گويى ؟ » گفت : « گويم در آن حالت كه در ازل بود » . گفت : « اگر گويد در ازل كجا بود ؟ چه گويى ؟ » گفت : « گويم بدان جاى كه اكنون هست » .\r\nنقل است كه عبد الرّحمن سلمى گفت : « به نزديك شيخ ابو عثمان بودم كسى از چاه آب مىكشيد . آواز از چرخ مىآمد . مىگفت : يا عبد الرّحمن ! مىدانى كه اين چرخ چه مىگويد ؟ گفتم : چه مىگويد ؟ گفت : اللّه اللّه » .\r\nگفت : « هر كه دعوى سماع كند واو را از آواز مرغان و آواز ددها و از باد او را سماع نبود در دعوى سماع دروغ زن است » . و سخن اوست كه : « بنده در مقام ذكر چون دريا شود . از او\r\n\r\n","description":"","footnote":"","page_name":" 308 ","page_number":310},
  {"content":"\r\n\r\nجويها مىرود به هر جايى به حكم خداوند و در وى حكم نبود جز خداى تعالى - و همهء كون را بيند بدان كه او را بود . چنان كه هيچ‌چيز در كون از آسمان و زمين و ملكوت بر او پوشيده نماند ، تا مورى كه در همهء كون بجنبند بداند و ببيند ، و حقيقت توحيد آنجا تمام شود و از ذكر چندان حلاوت بود كه خواهد كه نيست شود و مرگ به آرزو جويد كه طاقت چشيدن آن حلاوت ندارد » .\r\nنقل است كه استاد ابو القاسم قشيرى گفت : « ابو عثمان چنين بود كه طاقت لذّت ذكر نداشت ، خويشتن را از خلوت برون انداخت و بگريخت . يك‌بار گفت : كلمهء لا إله الّا اللّه بايد كه ذاكر با علم خود بياميزد . هر چه در دلش آيد از نيك و بد ، او به قوة و سلطنت اين كلمه ، آن همه را دور كند و بدين صمصام غيرت سر آن خيال برگيرد . وراى اين همه است حق ، تعالى و تقدس » .\r\nو گفت : « هر آن‌كس كه انس وى به معرفت و ذكر خداى - تعالى - بود ، مرگ آن انس وى را ويران نكند ، بل كه چندان انس و راحت زياده شود ، از آن كه اسباب شوريده از ميان برخيزد و محبت صرف بماند » .\r\nگفت : « به جناب اعظم رفيع ، دليل دو چيز است : نبوت و حديث . پس نبوت مرتفع شد ، ختم انبيا بگذشت ، اكنون حديث بمانده است ، و راهش مجاهده و ذكر است . پس اين عمر اندك بها را در عوض چنين وصال عزيز دانند ، سخت مختصر است و سخت ارزان . پس اى بيچاره ! چه آورده است تو را بدان كه اين اندك بها را اندر بهاى فراق دايم كردن ؟ آخر از چه افتادست اين جوانمردى بدين جايگاهى ؟ » و گفت : « هر كه خلوت بر صحبت اختيار كند بايد كه از ياد كردن همهء چيزها خالى بود مگر از ياد كردن خداى - تعالى - و از همهء ارادتها خالى بود مگر از رضاى خداى - تعالى - و از مطالبت نفس خالى بود به جملهء اسباب ، كه اگر بدين صفت نباشد خلوت او را هلاك و بلا بود » .\r\nو گفت : « عاصى به از مدّعى ، زيرا كه عاصى توبه كند و مدعى در حال دعوى خويش گرفتار آمده بود » . و گفت : « هر كه صحبت درويش از دست بدارد و صحبت توانگران اختيار كند ، او را به مرگ و كورى مبتلا كنند » . و گفت : « هر كه\r\n\r\n","description":"","footnote":"","page_name":" 309 ","page_number":311},
  {"content":"\r\n\r\nدست به طعام توانگران دراز كند به شره و شهوت ، هرگز فلاح نيابد و در اين عذر نيست مگر كسى را كه مضطر بود » . و گفت : « هر كه به احوال خلق مشغول شد حال خويش ضايع كرد » . گفتند كه : « فلانى سفر مىكند » . گفت : « سفر او چنان مىبايد كه از هوا و شهوت و مراد خويش كند ، كه سفر غربت است و غربت مذلّت و مؤمن را روا نيست كه خود را ذليل گرداند » . پرسيدند از خلق ، گفت : « قالبها است كه احكام قدرت بر ايشان مىرود ، و دلهاى خلايق را دو روى آفريده شده است : يكى جانب عالم ملكوت و ديگر جانب عالم شهادت و آن معارفى كه خطوط از اوج قلوب است بر آن روى است كه مقابل ملكوت است و آنگاه عكس آن معارف مقدسه از آن روى بدين روى ديگر زند و آن روى بدين ديگر باززند تا او را از هژده هزار عالم خبر دهد و عكس آن حقايق را كه ضياء نور است چون فروغ بدين روى زند كه عالم شهادت است ، آن را نام معرفت شود » .\r\nسؤال كردند از منقطعان راه كه : « به چه چيز منقطع شدند ؟ » . گفت : « از آن كه در نوافل و سنن و فرايض خلل آوردند » . سؤال كردند از صحبت ، گفت : « نيكويى صحبت آن باشد كه فراخ دارى بر برادر مسلمان آنچه بر خود مىدارى ، و در آنچه او را بود طمع نكنى و قبول كنى جفاى او ، انصاف او بدهى و از وى انصاف طلب نكنى و مطيع او باشى و او را تابع خود ندانى ، و هر چه از وى بر تو رسد تو آن را از وى بزرگ و بسيار شمارى و هر چه از تو به دو رسد احقر و اندك دانى » . و گفت : « فاضل‌ترين چيزى كه مردمان آن را ملازمت كنند در اين طريق ، محاسبت خويش است و مراقبت و نگاه داشتن كارها به علم » . و گفت : « اعتكاف حفظ جوارح است در تحت اوامر » . و گفت : « هيچ‌كس چيزى نداند تا كه ضد آن نداند و از براى اين است كه درست نگردد مخلص را اخلاص ، مگر بعد از آن كه ريا را دانسته باشد و مفارقت از ريا دانسته بود » . و گفت : « هر كه بر مركب خوف نشيند ، به يك‌بار نوميد شود و هر كه بر مركب\r\n\r\n","description":"","footnote":"","page_name":" 310 ","page_number":312},
  {"content":"\r\n\r\nرجا نشيند كاهل شود ، و ليكن گاه بر آن و گاه بر اين و گاه ميان اين و آن » . و گفت : « عبوديّت اتّباع امر است بر مشاهدهء امر » . و گفت : « شكر شناختن عجز خود است از كمال شكر نعمت » . و گفت : « تصوّف قطع علايق است و رفض خلايق و اتصال به حقايق » . و گفت : « علامت شوق دوست داشتن مرگ است در حال راحت » . و گفت : « غيرت از صفات مريدان باشد و اهل حقايق را نبود » .\r\nو گفت : « عارف از انوار علم روشن گردد تا بدان عجايب غيب بيند » . و گفت :\r\n« مثل مجاهدهء مرد در پاك كردن دل ، چنان است كه كسى را فرمايند كه اين درخت بركن . هر چند انديشه كند كه بركند نتواند . گويد كه صبر كنيم تا قوّت يابيم . آنگاه هر چند ديرتر رها كند ، درخت قوىتر گردد و او ضعيف‌تر مىشود و به كندن دشوارتر » . و گفت :\r\n« هر كه را ايمان بود با اوليا ، از اولياست » . و گفت : « اوليا مشهور بود اما مفتون نبود » .\r\nنقل است كه چون شيخ ابو عثمان بيمار شد ، طبيب آوردند ، گفت : « مثل اطباء من مثل برادران يوسف است كه پرورش‌دهنده ، قدرت بود ، و برادران تدبير در كار او مىكردند » . يعنى تدبير خلق نيز از تقدير قدرت است .\r\nنقل است كه به وقت وفات سماع خواست ، وصيت كرد كه : « بر جنازه من ، امام ابو بكر فورك بر من نماز كند » . اين بگفت و وفات كرد . عليه الرّحمة .\r\n\r\n93 - 21 ذكر ابو القاسم نصرآبادى ، رحمة اللّه عليه\r\nآن داناى عشق و معرفت ، آن درياى شوق و مكرمت ، آن پختهء سوخته ، آن افسردهء افروخته ، آن بندهء عالم آزادى ، قطب وقت ابو القاسم نصرآبادى - عليه الرحمة - سخت بزرگوار بود در علوّ حال ، و مرتبه‌يى بلند داشت و سخت شريف بود به نزديك جملهء اصحاب ، و يگانهء جهان بود و در عهد خود مشار اليه بود . در انواع علوم خاصّه در روايات عالى و علم احاديث كه\r\n\r\n","description":"","footnote":"","page_name":" 311 ","page_number":313},
  {"content":"\r\n\r\nدر آن مصنّف بود ، و در طريقت نظرى عظيم داشت ، سوزى و شوقى به غايت ، و استاد جميع اهل خراسان بود بعد از شبلى ، و او خود مريد شبلى بود ، و رودبارى و مرتعش را يافته بود و بسى مشايخ كبار را ديده بود ، و هيچ‌كس [ را 
  ] از متأخّران آن وقت در تحقيق عبادت آن مرتبه نبود كه او را بود ، و در ورع و مجاهده و تقوى و مشاهده بىهمتا بود ، و در مكّه مجاور بود . او را از مكّه بيرون كردند از سبب آن كه چندان شوق و محبت و حيرت بر او غالب شده بود كه يك روز زنّارى در ميان بسته بود و در آتشگاه گبران طواف مىكرد ، گفتند : « آخر اين چه حالت است ؟ » .\r\nگفت : « در كار خويش كاليوه گشته‌ام ، كه بسيارى به كعبه بجستم نيافتم . اكنون به ديرش مىجويم ، باشد كه بويى يابم ، كه چنان فرومانده‌ام كه نمىدانم چه كنم ؟ » .\r\nنقل است كه يك روز به نزديك جهودى شد و گفت : « اى خواجه نيم دانگ سيم بده تا از اين دكان فقاعى بخورم » . القصه چهل بار مىآمد و نيم درم مىجست و جهود به درشتى و زشتى او را مىراند و يك‌ذرّه تغيّر در بشرهء او ظاهر نمىشد و هر بار كه مىآمد شكفته‌تر و خوش‌وقت‌تر مىبود و آن جهود را از آن همه صبر بر خشونت و درشتى و زشتى او عجب آمد . گفت : « اى درويش تو چه كسى كه از براى نيم درم اين همه بر جفا و خشونت تحمل كردى كه ذره‌يى از جا نشدى ؟ » . نصرآبادى گفت : « درويشان را چه جاى از جاى شدن است ؟ كه گاه باشد كه چيزها بر ايشان برآيد كه آن بار ايشان را كوه نتواند كشيدن » . چون جهود آن بديد در حال مسلمان شد .\r\nنقل است كه يك روز در طواف خلقى را ديد كه به كارهاى دنيوى مشغول بودند و با يكديگر سخن مىگفتند . برفت پاره‌يى آتش و هيزم بياورد . از وى سؤال كردند كه :\r\n« چه خواهى كردن ؟ » . گفت : « مىخواهم كه كعبه را بسوزم تا خلق از كعبه فارغ آيند و به خداى پردازند » .\r\nنقل است كه يك روز در حرم باد مىجست و شيخ در برابر كعبه نشسته بود كه جملهء استار كعبه از آن باد در رقص آمده بود . شيخ را از آن حال وجد پيدا شد . از جاى برجست و گفت :\r\n\r\n","description":"","footnote":"","page_name":" 312 ","page_number":314},
  {"content":"\r\n\r\n« اى رعنا عروس سرافراز كه در ميان نشسته‌اى و خود را چون عروس جلوه مىدهى و چندين هزار خلق در زير خار مغيلان به تشنگى و گرسنگى در اشتياق جمال تو جان داده ، اين جلوه چيست ؟ كه اگر تو را يك‌بار بيتى گفت ، مرا هفتاد بار عبدى گفت » .\r\nنقل است كه شيخ چهل بار حج به جا آورده بود بر توكّل ، مگر روزى در مكّه سگى ديد گرسنه و تشنه و ضعيف گشته ، و شيخ چيزى نداشت كه به وى دهد . گفت : « كه مىخرد چهل حج به يك‌تا نان ؟ » . يكى بيامد و آن چهل حج را بخريد و به يك‌تا نان و گواه برگرفت ، و شيخ آن نان به سگ داد . صاحب واقعه [ يى 
  ] كار ديده آن بديد ، از گوشه‌يى برآمد و شيخ را مشتى بزد و گفت : « اى احمق پنداشتى كه كار كردى كه چهل حج به يك‌تا نان بدادى ؟ و پدرم بهشت را به دو گندم بفروخت ، كه در اين يك نان از آن ، هزار دانه بيش است » . شيخ چون اين بشنيد از خجلت گوشه‌يى گرفت و سر در كشيد .\r\nنقل است كه يك‌بار بر جبل الرّحمة [ او را 
  ] تب گرفت . گرماى سخت بود چنان كه گرماى حجاز بود . دوستى از دوستان كه در عجم او را خدمت كرده بود به بالين شيخ آمد .\r\nاو را ديد در آن گرما گرفتار آمده و تبى سخت گرفته ، گفت : « شيخا هيچ حاجت دارى ؟ » .\r\nگفت : « شربت آب سردم مىبايد » . مرد اين سخن بشنود ، حيران بماند ، دانست كه در گرماى حجاز اين يافت نخواهد شد . از آنجا بازگشت و در انديشه بود . انايى در دست داشت ؛ چون بر راه برفت ميغى برآمد ، در حال ژاله باريدن گرفت . مرد دانست كه اين كرامت شيخ است . آن ژاله در پيش مرد جمع مىشد و مرد در اناء مىكرد تا پر شد . به نزديك شيخ آمد . گفت : « از كجا آوردى در چنين گرمايى ؟ » . مرد واقعه برگفت . شيخ از آن سخن در نفس خويش تفاوتى يافت كه : « اين كرامت است . » . گفت : « اى نفس چنان كه هستى هستى ؛ آب سردت مىبايد ؟ با آتش گرم نسازى » . پس مرد را گفت كه : « مقصود تو حاصل شد . برگرد و آب را ببر ، كه من از آن آب نخواهم خورد » . مرد آن آب را ببرد .\r\nنقل است كه گفت وقتى در باديه شدم ، ضعيف گشتم و از خود نااميد شدم . روز بود ، ناگاه چشمم بر ماه افتاد ، بر\r\n\r\n","description":"","footnote":"","page_name":" 313 ","page_number":315},
  {"content":"\r\n\r\nماه نوشته ديدم : « فسيكفيكهم اللّه و هو السّميع العليم . از آن قوىدل گشتم » .\r\nنقل است كه گفت : « وقتى در خلوت بودم . به سرّم ندا كردند كه : تو را اين دليرى كه داده است كه لافهاى شگرف مىزنى از حضرت ما ؟ و دعوى مىكنى در كوى ما ؟\r\nچندان بلا بر تو گماريم كه رسواى جهان شوى . جواب دادم كه : خداوندا ! اگر به كرم در اين دعوى با ما مسامحت نخواهى كرد ، ما بارى از اين لاف‌زنى و دعوى كردن ، پاى بازنخواهم‌كشيد ؛ از حضرت ندا آمد كه : اين سخن از تو شنيدم و پسنديدم » . و گفت كه :\r\n« يك‌بار به زيارت موسى - صلوات اللّه عليه - شدم . از يك‌يك ذرهء خاك او مىشنودم كه ارنى ، ارنى » . و گفت : « يك روز در مكّه بودم و مىرفتم . مردى را ديدم بر زمين افتاده و مىطپيد . خواستم كه الحمدى برخوانم و بر وى دمم تا باشد كه از آن زحمت نجات يابد ، ناگاه از شكم او آوازى صريح به گوش من برآمد : بگذار اين سگ را كه او دشمن ابو بكر است ، رضى اللّه عنه » .\r\nنقل است كه روزى مجلس مىگفت . جوانى به مجلس او درآمد و بنشست .\r\nزمانى بود . از كمان شيخ تيرى بجست و آن جوان نشانه شد ، چون جوان زخمى كارى بخورد و آواز داد كه : « تمام شد » ، از آنجا برخاست و به جانب خانه روان شد . چون نزديك والدهء خود شد ، رنگ رويش زرد شد . مادرش چون آن بديد پرسيد كه : « مگر تو را رنجى رسيده است ؟ » . گفت : « خاموش ، كه كار از آن گذشته است كه تو نپندارى باش تا در اين خانه شوم ساعتى . حمّالى دو سه بياور تا مرا بگيرند و به گورستان برند ، و\r\nپيراهنم را به غسّال بده و قبايم به گور كن ، و زخمهء ربابم به چشم فروبر و بگوى : چنان كه زيستى همچنان به مردى » . اين بگفت و به خانه درآمد و جان بداد .\r\nنقل است كه شيخ را گفتند : « على قوّال شب شراب مىخورد و بامداد به مجلس تو آيد » . شيخ دانست كه چنان است كه ايشان مىگويند اما گوش به سخن ايشان نكردى ، تا يك روز شيخ به جايى مىرفت . اتفاق در راه على قوّال را ديد كه از غايت مستى افتاده . شيخ از دور چون آن بديد خود را ناديده آورد تا يكى از آن قوم به شيخ گفت : « اينك على قوّال » .\r\n\r\n","description":"","footnote":"","page_name":" 314 ","page_number":316},
  {"content":"\r\n\r\nشيخ همان كس را گفت : « او را بر دوش خود برگير و به خانهء خود ببر » . چنان كرد .\r\nو از او مىآرند كه گفت : « تو در ميان دو نسبتى : يكى نسبتى به آدم - عليه السّلام و نسبتى به حق . چون به آدم - عليه السّلام - نسبت كردى در ميان شهوتها و مواضع آفتها افتادى ، كه نسبت طبيعت بىقيمت بود ؛ چون نسبت به حق كردى در مقامات كشف و برهان و عصمت و ولايت افتادى . آن يك نسبت به آفت بشريّت بود و اين يك نسبت به حق عبوديّت . نسبت به آدم در قيامت منقطع شود و نسبت عبوديت هميشه قايم ، تغيّر بدان روا نباشد . چون بنده خود را به حقّ نسبت كند محلش اين بود كه ملايكه گويند : أ تجعل فيها و ما للتّراب و ربّ الارباب ؟ و چون بنده را به‌خودىخود نسبت كند محلش اين بود كه گويند : يا عباد لا خوف عليكم اليوم و لا انتم تحزنون » .\r\nو گفت : « بارهاى گران حق - تعالى - به جز از بارگيران حق - تعالى - نتوانند كشيدن ، كما قال النّبى - صلّى اللّه عليه و سلّم - انّ للّه - تعالى - افراسا يركبهنّ جميعا » . و گفت : « هر كه نسبت خويش با حق - تعالى - درست گردانيد ، نيز هرگز اثر نكند در وى منازعت طبع و وسوسهء شيطان » . و گفت : « هر كه مكنت آن دارد كه حق - تعالى - را ياد كند مضطرّ نيست ، كه مضطرّ آن بود كه او را هيچ آلت نبود كه بدان خداى - تعالى - ياد كند » . و گفت : « هر كه دلالت كند در اين طريق به علم ، مريدان را فاسد گردانيد . اما هر كه دلالت كند ايشان را به سرّ و حيات ، راه نمايدشان به زندگى » . و گفت : « گمراه نشد درين راه هيچ‌كس مگر به سبب فساد ابتدا ، كه ابتداء فساد باشد كه به انتها سرايت كند » .\r\nو گفت : « چون تو را چيزى پديد آيد از حق - تعالى - نگر زنهار تا [ به 
  ] بهشت [ و 
  ] دوزخ بازننگرى ، و چون ازين حال بازگردى ، تعظيم آنچه حق - تعالى - تعظيم كرده است به جاى آورى » . و گفت : « هر كه در عطا راغب بود او را هيچ مقدارى نبود ، آن كه در معطى راغب بود عزيز است » . و گفت : « عبادت به طلب صفع ( ؟ ) و عفو از تقصيرات نزديكتر است از آن كه براى طلب عوض و جزاى آن بود » .\r\n\r\n","description":"","footnote":"","page_name":" 315 ","page_number":317},
  {"content":"\r\n\r\nو گفت : موافقت امر نيكو است و موافقت حق نيكوتر ، و هر كه را موافقت حق يك لحظه يا يك خطره دست دهد ، به هيچ حال بعد از آن مخالفت بر وى نتواند رفت » . و گفت : « به صفت آدم - عليه السّلام - خبر دادند ، گفتند : و عصى آدم . و چون به فضل خويش خبر دادند ، گفتند : ثمّ اجتباه ربّه فتاب عليه » . و گفت : « اصحاب الكهف را خداوند - تعالى - در كلام خود به جوانمردى ذكر فرمود كه ايشان ايمان آوردند به خداى - عزّ و جلّ - بىواسطه » .\r\nو گفت : « حق - تعالى - غيور است ، و از غيرت اوست كه به او راه نيست مگر به دو » . و گفت : « اشيا كه دلالت مىكنند از او مىكنند ، كه بر او هيچ دليل نيست جز او » . و گفت : « به متابعت سنّت معرفت توان يافت و به اداى فرايض قربت حق - تعالى - و به مواظبت بر نوافل محبت » . و گفت : « هر كه را ادب نفس نباشد ، او به ادب دل نتواند رسيد و هر كه را ادب دل نبود ، چگونه به ادب روح تواند رسيد ؟ و هر كه را ادب روح نبود چگونه به محل قرب حق - تعالى - تواند رسيدن ؟ بل كه او را چگونه ممكن بود كه بساط حق - تعالى - جلّ و علا - را تواند سپردن ؟ مگر كسى كه او ادب يافته بود به فنون آداب و امين بود در سرّا و علانيه » . او را گفتند كه : « بعضى مردمان با زنان مىنشينند و مىگويند :\r\nما معصوميم از ديدار ايشان » . گفت : « تا اين تن بر جاى بود ، امر و نهى بر وى بود و از او برنخيزد ، و حلال و حرام را حساب ، و دليرى نكند بر سنتها ، الّا آنكه از حرمت او اعراض كرده باشد » .\r\nو گفت : « كار ، ايستادن است بر كتاب و سنت و دست به داشتن هوا و بدعت و حرمت پيران نگاه داشتن ، و خلق را معذور داشتن و به روزه‌ها مداومت كردن و رخصت ناجستن و تاويل ناكردن » . گفتند : « آن كه پيران را بود تو را هست ؟ » . گفت : ابو القاسم را نيست اما درد بازماندگى از آن هست و حسرت نايافت » . و سؤال كردند كه : « كرامت تو چيست ؟ » . گفت : « آن كه مرا از نصرآباد به نيشابور شوريده كردند و بر شبلى انداختند تا هر سال دو سه هزار آدمى از سبب من - و من در ميان نه -\r\n\r\n","description":"","footnote":"","page_name":" 316 ","page_number":318},
  {"content":"\r\n\r\nبه خداى - تعالى - رسيدند » .\r\nگفتند : « حرمت تو چيست ؟ » . گفت : « آن كه من از منبر فروآيم ، و اين سخن نگويم ، كه خود را سزاى اين سخن نمىبينم » . گفتند : « تقوى چيست ؟ » . گفت : « آن كه بنده پرهيزد از ماسوى اللّه » . سؤال كردند از معنى لئن شكرتم لازيدنّكم ، گفت : « هر كه شكر نعمت حق - تعالى - كند نعمتش زيادت شود و هر كه شكر منعم كند محبتش و معرفتش افزون گرداند » . و سؤال كردند كه : « تو را از محبت چيزى هست ؟ » . گفت :\r\n« راست مىگوييد و لكن در آن مىسوزم » . و گفت : « محبت بيرون نيامدن است از درويشى بر هر حالى كه باشى » . و گفت : « محبتى بود كه موجب او از خون رهانيدن بود و محبتى بود كه موجب او خون ريختن بود » . و گفت : « اهل محبت قايم‌اند با حق - تعالى بر قدمى ، كه اگر گامى پيش نهند غرق شوند و اگر قدمى بازپس نهند محجوب گردند » .\r\nو گفت : « قرب بر حقيقت اللّه است زيرا جملهء كفايت از اوست » . و گفت : « راحت بنده ظرفى است پر از عتاب » . و گفت : « هر چيزى را قوتى است و قوت روح سماع است » . و گفت : « هر چه دل يابد ، بركات آن ظاهر شود بر بدن ، و هر چه روح يابد بركات آن پديد آيد بر دل » .\r\nو گفت : « زندان تو تن است ، چون از وى بيرون آمدى در راحت افتادى ، هر كجا خواهى مىرو » . و گفت : « بسيار گرد جهان بگشتم و اين حديث در هيچ دفترى نديدم الا در ذلّ نفس » . و گفت : « اول تذكر با تميز بود و آخرش با سقوط تميز » . و گفت : « همهء خلق را مقام شوق است و هيچ‌كس را مقام اشتياق نيست » . و گفت : « هر كه در حال ايشان بود به حالتى رسد كه نه اثر ماند و نه قرار » . و گفت : « هر كه خواهد كه به محلّ رضا رسد ، بگو آنچه رضاى خداى - عزّ و جلّ - در آن است بر دست گيرد ، و آن را ملازمت كند » . و گفت : « اشارت از رعونات طبع است كه به سرّ قادر نبود بر آن كه آن را پنهان دارد ، به اشارت ظاهر شود » .\r\nو گفت : « مروّت شاخى است از فتوت ، و آن برگشتن است از دو عالم و هر چه در او است » . و گفت : « تصوّف نورى است از حق دلالت‌كننده بر حق ، و خاطرى است از او كه اشارت كند\r\n\r\n","description":"","footnote":"","page_name":" 317 ","page_number":319},
  {"content":"\r\n\r\nبه دو » . و گفت كه : « رجا به طاعت كشد و خوف از معصيت دور كند و مراقبت به طريق حق راه نمايد » . و گفت : « خون زاهدان را نگه داشتند و خون عارفان بريختند » .\r\nاز پيغامبر - صلّى اللّه عليه و سلّم - مروى است كه : « بعضى از گورستانها چنان است كه در روز قيامت فريشتگان برگيرند و در بهشت افشانند بىحساب » . رسول - عليه السّلام - فرمود : « بقيع از آن جمله است » . مگر به حكم اين حديث شيخ ابو عثمان مغربى - رحمة اللّه عليه - كه ذكر ايشان پيش گذشته است ، در بقيع از براى خود گور كنده و طيّار ساخته ؛ تا چون او را وقت به آخر رسيد در اينجا بماندند و مدتى همچنان بود . تا روزى ابو القاسم نصرآبادى آنجا رسيد و آن گور بديد . پرسيد كه : « اين خاك از براى كه كنده‌اند ؟ » . گفتند : « ابو عثمان مغربى براى خود كنده است » . اتفاقا در همان شب شيخ ابو القاسم در بقيع گورى فروبرده بود براى خود ، تا او را آنجا دفن كنند و آن را گوش مىداشت . شيخ ابو القاسم نصرآبادى يك روز بديد . گفت : « مگر كسى خود را هم اينجا گورى فروبرده بود » . شبى در خواب ديد كه جنازه‌ها در هوا مىبردند و مىآوردند . پرسيد كه : چيست ؟ گفتند : « هر كه اهل اين گورستان نيست كه او را اينجا آرند او را از اينجا برگيرند و به جاى ديگر برند ، و هر كه را جاى ديگر دفن كنند كه اهل اين گورستان بود او را بدينجا بازآرند . و اين جنازه‌ها كه مىبرند و مىآرند آن است » .\r\nپس گفت : « ابو عثمان ! اين گور كه تو فروبرده‌اى كه : مرا اينجا دفن خواهند كرد ، خاك تو در نيشابور خواهد بود » . ابو عثمان را از آن سخن اندك غبارى بنشست . پس چنان افتاد كه او را از خانه به در كردند . به بغداد آمد . پس سببى افتاد كه از بغداد به رى آمد و باز سببى افتاد كه از رى به نيشابور آمد و در نيشابور وفات كرد و بر سر حيره در خاك كردند : و امّا در آن خواب كه از شيخ ابو القاسم نقل مىكنند ممكن است كه آن كسى ديگر است كه ديده است نه نصرآبادى و روايت مختلف است .\r\nنقل است كه استاد اسحاق زاهد مردى بود كه سخن مرگ بسيار گفتى و او زاهد خراسان بود . و شيخ ابو القاسم نصرآبادى با\r\n\r\n","description":"","footnote":"","page_name":" 318 ","page_number":320},
  {"content":"\r\n\r\nاو داورى كردى و گفتى كه : « يا استاد چند از حديث مرگ كنى و از كجا بدينجا افتاده‌اى ، چرا حديث شوق و محبت نگويى ؟ » . و استاد اسحاق همان مىگفت . چون شيخ ابو القاسم را وفات نزديك رسيد ، در آن وقت به شهر مدينه بود . يكى از نيشابور بر سر بالين او بود . او را گفت كه : « چون به نيشابور بازرسى ، استاد اسحاق را بگوى كه نصرآبادى مىگويد : هر چه گفتى از حديث مرگ همچنان ، كه مرگ صعب كارى است و پيوسته از مرگ مىانديش و ياد مىكن » .\r\nنقل است كه چون ابو القاسم وفات كرد ، او را در آن گور كه شيخ ابو عثمان مغربى كنده بود در آنجا ، دفن كردند . نقل است كه بعد از وفات يكى از مشايخ او را به خواب ديد . گفتند : « اى شيخ ! خداى - تعالى - با تو چه كرد ؟ » . گفت : « با من عتابى نكرد چنان كه جبّاران كنند و بزرگواران ، امّا ندا كرد كه : يا ابا القاسم ! پس از وصال انفصال ؟\r\nگفتم : نه يا ذا الجلال ! لاجرم مرا در لحد نهادند ، به احد رسيدم » . رحمة اللّه عليه .\r\n\r\n94 - 22 ذكر ابو العبّاس نهاوندى ، رحمة اللّه عليه\r\nآن محتشم روزگار ، آن محترم اخيار ، آن كعبهء مروّت ، آن قبلهء فتوّت ، آن اساس خردمندى ، شيخ ابو العباس نهاوندى - رحمة اللّه عليه - يگانهء عهد و معتبر اصحاب بود و در تمكين قدمى راسخ داشت و در ورع و معرفت شأنى عظيم داشت .\r\nنقل است كه شيخ خود گفت كه : « در ابتدا كه مرا ذوق اين كار بود و درد اين طلب جان من گرفت ، مرا به مراقبت اشارت شد » . و از او مىآرند كه گفت : « در ابتدا كه مرا درد اين حديث بگرفت ، دوازده سال على الدّوام سر به گريبان فروبرده بودم تا گوشهء دلم به من نمودند » . تا وقتى بر زبان او مىرفت كه عالم همه در آرزو آيند كه حق يك ساعت ايشان را بود و من در آرزوى آنم كه يك ساعت مرا با من بازدهد و مرا با من باز گذارد تا من خود چه چيزم ؟ و از كجاام ؟ و اين آرزو هرگز برنمىآيد » . و سخن اوست كه گفت : « با خداوند - تعالى - بسيار نشينيد و با خلق اندك » . و گفت :\r\n\r\n","description":"","footnote":"","page_name":" 319 ","page_number":321},
  {"content":"\r\n\r\n« آخر درويشى اول تصوّف است » . و گفت : « تصوّف پنهان داشتن حال است و جاه را بذل كردن بر برادران » .\r\nنقل است كه يك روز درويشى نزديك او آمد و گفت : « شيخا ! مرا دعا كن » .\r\nگفت : « خداوند - تعالى - وقت خوشت بدهاد » .\r\nگفت : كه « شيخ كلاه‌دوزى دانستى و گاه‌گاه بدان مشغول بودى و هر كلاه كه دوختى بيش از يك درم يا دو درم نفروختى ؛ و آن‌كس كه كلاه او بفروختى يك درم به او دادى تا هر كه او را پيش آمدى بدادى آن به نخستين كسى ، و يك درم به نان دادى تا بر سر زاويه آمدى و با درويشان بخوردى ، و بعد از آن به كار كلاه پيشين باقى بودى ، كلاه ديگر بدوختى .\r\nنقل است كه شيخ را مريدى بود مال‌دار و زكاتش مىبايست دادن . يك روز پيش شيخ آمد و گفت : « ايها الشيخ ! زكات به كه دهم ؟ » . گفت : « با هر كسى كه دلت قرار گيرد » .\r\nآن مرد برفت و در سر راه درويشى ديد نابينا كه تشنه بود و سؤال مىكرد و اضطرار ظاهر داشت . دلش بر وى قرار گرفت كه : چشم ندارد و استحقاق عظيم دارد ، آن زكات ، و چيزى به وى بدهم » . درستى زر در كيسه داشت ، بيرون آورد ، به وى داد . نابينا دست زد ، و وزن كرد ، گران نمود ، دانست كه زر است ، شادمان شد . مرد برفت و بامداد بدينجا گذر كرد كه راه گذارش بر وى بود ، ديد كه آن نابينا با نابيناى ديگر مىگويد كه : « ديروز خواجه‌يى بدينجا گذر كرد و درستى زر به من بداد . برفتم به فلان خرابات و شب تا روز با فلان مطربه دمى عشرت كردم » . مريد شيخ چون آن شنيد ، مضطرب شد و پيش شيخ آمد ، و از حال نابينا خواست كه بگويد ، شيخ كلاهى فروخته بود و بر همان عادت كه داشت يك درم با وى داد . گفت : « برو ، و هر كه تو را نخست كسى پيش آمد به او بده » . مريد آن درم بستاند و برفت . در راه نخست كسى كه او را پيش آمد علويى بود . زود آن درم شيخ را به او داد و علوى آن درم بستاند و برفت . مرد گفت : « باش تا در عقب او بروم و بنگرم تا او اين درم به چه صرف مىكند » . پس در پى او برفت تا علوى به خرابه رسيد . به آنجا درآمد . كبك مرده‌يى از زيرجامه بكشيد\r\n\r\n","description":"","footnote":"","page_name":" 320 ","page_number":322},
  {"content":"\r\n\r\nو بر آنجا بينداخت و بيرون آمد ؛ و مريد گفت : « اى جوانمرد ! به خداوند بر تو ، كه راست گوى تا اين چه حال است و اين چه كبك مرده كه بدينجا انداختى ؟ » . گفت : « بدانكه آنچه بر ما رسيده است اگر بگويم از حق - تعالى - شكايت كرده باشم . اما چون سوگند عظيم دادى به ضرورت ببايد گفتن : مردى درويش و عيال دارم و امروز هفت روز است كه من و اهل و فرزندان طعام نيافته‌ايم .\r\nگفتم اگر مرا و اهل مرا صبر باشد طفلان مرا نباشد و اين براى ايشان مباح شده است .\r\nببرم تا ايشان بخورند ، و مرا ذلّ سؤال سخت مىآمد كه براى نفس دست پيش غير آورم و از وى چيزى طلب كنم ، و مىگفتم : خداوند ! تو مىدانى ، از حال من و فرزندان من باخبرى كه اضطرار به كمال رسيده است ، و مرا از خلق چيزى طلب كردن خوش نمىآيد . من در\r\nاين گفتار بودم كه تو اين درم به من دادى . چون وجه حلال يافتم ، برفتم و آن مرغ بينداختم ، و اكنون بروم و اين درم را در وجه قوتى صرف كنم » . و آن مرد تعجب كرد و گفت : « عجب حالى ! » پيش شيخ آمد و پيش از آن كه با شيخ گويد شيخ گفت : « اى مرد اين روشن است ، كه تو با عوان معامله كنى و با ظالمان خريد و فروخت ؛ لاجرم مالى كه گرد آيد از حرام بود و زكات آن به چنين مرد رود كه با شراب دهد . كه اصل كار در معامله است و گوش به دخل و خرج داشتن ، كه هر چه بدهى به جايگاه افتد ، چنان كه اين درم كه من از كسب خود پيدا كرده‌ام . تا لاجرم سزاوار علوى شد و حق به مستحق رسيد » .\r\nنقل است كه ترسايى در روم شنيده بود كه به ميان مسلمانان اهل فراست بسيار است . از براى امتحان از آنجا به جانب دارالسّلام روان شد . مرقع در پوشيد و خود را بر شبيه صوفيان به راه آورد و عصا در دست مىآمد تا به خانقاه شيخ ابو العبّاس قصّاب درآمد . چون پاى به خانقاه درآورد ، شيخ مردى تند بود ، چون نظرش بر وى افتاد گفت :\r\n« اين بيگانه كى است ؟ در كار آشنايان چه كار دارد ؟ » . ترسا گفت : « يكى معلوم شد » . از آنجا بيرون آمد و رو به خانقاه شيخ ابو العباس نهاوندى نهاد و آنجا نزول كرد .\r\n\r\n","description":"","footnote":"","page_name":" 321 ","page_number":323},
  {"content":"\r\n\r\nمعلوم شيخ كردند و هيچ نگفت و او را التفات بسيار نمود ، چنان كه ترسا را از آن حسن خلق او خوش آمد ، و چهار ماه آنجا بماند كه با ايشان وضو مىساخت و نماز مىگزارد ، و بعد از چهار ماه ، پاىافزار در پاى كرد تا برود . شيخ آهسته در گوش او گفت كه : « جوانمردى نباشد كه بيايى با درويشان نان و نمك‌خورى و با ايشان صحبت دارى و به آخر همچنان كه آمده‌اى بر وى . يعنى بيگانه آيى و بيگانه روى » . آن ترسا در حال مسلمان شد و آنجا مقام كرد و به كار مردانه برآمد ، تا در آن كار به حدّى رسيد كه چون شيخ وفات كرد اصحاب اتفاق كردند و بر جاى شيخ بنشاندند . رحمة اللّه عليه .\r\n\r\n95 - 23 ذكر شيخ ابو سعيد ابو الخير ، [ رحمة اللّه عليه 
  ]\r\nآن فانى مطلق ، آن باقى بر حق ، آن محبوب الهى ، آن معشوق نامتناهى ، آن نازنين مملكت ، آن بستان معرفت ، آن عرش فلك سير ، قطب عالم ابو سعيد ابو الخير - قدّس اللّه سرّه - پادشاه عهد بود بر جملهء اكابر و مشايخ ؛ و از هيچ‌كس چندان كرامت و رياضت نقل نيست كه از او ، و هيچ شيخ را چندان اشراف نبود كه او را . در انواع علوم به كمال بود . و چنين گويند كه : در ابتدا سى هزار بيت عربى خوانده بود . و در علم تفسير و احاديث و فقه و علم طريقت حظّى وافر داشت ، و در عيوب نفس ديدن و مخالفت هوا كردن به اقصى الغايه بود ، و در فقر و فنا و ذلّ و تحمل شأنى عظيم داشت ، و در لطف و سازگارى آيتى بود خاصّه در فقر ؛ از اين جهت بود كه گفته‌اند : « هرجا كه سخن ابو سعيد رود همهء دلها را وقت خوش شود » . زيرا كه از ابو سعيد با وجود ابو سعيد هيچ نمانده است و او هرگز « من و ما » نگفت . هميشه « ايشان » گفت . « من و ما به جاى ايشان مىگويم تا سخن فهم افتد » .\r\nو پدر او ابو الخير نام داشت و عطّار بود . نقل است كه پدرش دوستدار سلطان محمود غزنوى بود ، چنان كه سرايى ساخته بود و جملهء ديوار آن را صورت\r\n\r\n","description":"","footnote":"","page_name":" 322 ","page_number":324},
  {"content":"\r\n\r\nمحمود و لشكريان و فيلان او نگاشته . شيخ طفل بود . گفت : « يا بابا از براى من خانه‌يى بازگير » .\r\nابو سعيد همهء آن خانه را اللّه بنوشت . پدرش گفت : « اين چرا نويسى ؟ » . گفت : « تو نام سلطان خويش مىنويسى و من نام سلطان خويش » . پدرش را وقت خوش شد و از آنچه كرده بود پشيمان شد و آن نقشها را محو كرد و دل بر كار شيخ نهاد . نقل است كه شيخ گفت : « آن وقت كه قرآن مىآموختم ، پدر مرا به نماز آدينه برد .\r\nدر راه شيخ ابو القاسم كركانى كه از مشايخ كبار بود پيش آمد ، پدرم را گفت كه : ما از دنيا نمىتوانستيم رفت ، كه ولايت خالى مىديديم و درويشان ضايع مىماندند . اكنون اين فرزند را ديدم ، ايمن گشتم كه عالم را از اين كودك نصيب خواهد بود . پس گفت :\r\nچون از نماز بيرون آيى اين فرزند را پيش من آور . بعد از نماز پدر مرا به نزديك شيخ برد . بنشستم . طاقى در صومعهء او بود نيك بلند ، پدرم را گفت : ابو سعيد را بر كتف گير تا قرص را فرودآرد كه بر آن طاق است . پدر مرا در گرفت ، پس دست بر آن طاق كردم و آن قرص را فرودآوردم . قرص جوين بود گرم ، چنان كه دست مرا از گرمى آن خبر بود .\r\nشيخ دو نيم كرد . نيمه‌يى به من داد ، گفت : بخور ، نيمه‌يى او بخورد ، پدرم را هيچ نداد .\r\nابو القاسم چون آن قرص بستد چشم پرآب كرد . پدرم گفت : چون است كه از آن مرا هيچ نصيب نكردى تا مرا نيز تبرّكى بودى ؟ ابو القاسم گفت : سى سال است تا اين قرص بر آن طاق است و با ما وعدى كرده بودند كه : اين قرص در دست هركس كه گرم خواهد شد ، اين حديث بر وى ظاهر خواهد بودن . اكنون تو را بشارت باد كه اين كس پسر تو خواهد بود . پس گفت : اين دو سه كلمهء ما ياد دار لئن تردّ همّتك مع الله طرفة عين خير لك ممّا طلعت عليه الشّمس - يعنى اگر يك طرفة العين همت با حق دارى ، تو را بهتر از آن كه روى زمين مملكت تو باشد - و يك‌بار ديگر شيخ مرا گفت كه : اى پسر ! خواهى كه سخن خدا گويى ؟ گفتم : خواهم . گفت : در خلوت اين مىگوى ، شعر :\r\n من بىتو دمى قرار نتوانم كرد * احسان تو را شمار نتوانم كرد \r\n\r\n","description":"","footnote":"","page_name":" 323 ","page_number":325},
  {"content":"\r\n\r\n گر بر تن من زبان شود هر مويى * يك شكر تو از هزار نتوانم كرد \r\nهمه روز اين بيت مىگفتم تا به بركت اين بيت در كودكى راه حق بر من گشاده شد » .\r\nو گفت . « يك روز از دبيرستان مىآمدم . نابينايى بود ، ما را پيش خود خواند .\r\nگفت : چه كتاب مىخوانى ؟ گفتم : فلان كتاب . گفت : مشايخ گفته‌اند : حقيقة العلم ما كشف على السّرائر . من نمىدانستم حقيقت معنى چيست و كشف چه بود ؟ تا بعد از شش سال در مرو پيش [ ابو 
  ] عبد الله خضرى تحصيل كردم . چون وفات كرد پنج سال ديگر پيش امام قفّال تحصيل كردم چنان كه همه‌شب در كار بودمى و همه روز در تكرار . تا\r\nيك‌بار به درس آمدم چشمها سرخ كرده ، قفّال گفت : بنگريد تا اين جوان شبانه در چه كار است ؟ و گمان بد بردى ، پس نشسته گوش داشتم . خود را نگونسار كرده بودم و در چاهى ذكر مىگفتم و از چشم من خون مىافتاد ، تا يك روز استاد از آن معنى با من كلمه‌اى بگفت . از مرو به سرخس رفتم و با بوعلى زاهد تعلق ساختم و سى روز روزه داشتمى و در عبادت بودمى » .\r\nو گفت : « يك روز رفتم شيخ لقمان سرخسى را ديدم بر تل خاكستر نشسته ، و پاره‌يى پوستين كهنه مىدوخت ، و چوبى ، و ابريشم چند بر او بسته ، كه : اين رباب است ؛ و گرداگرد او نجاست انداخته ؛ و او از عقلاى مجانين بود . چون چشم او بر من افتاد پاره‌يى نجاست بشوريد و بر من انداخت . من سينه پيش او داشتم و آن را به خوشى قبول كردم . گفتم كه : پاره‌يى رباب زن . پس گفت : اى پسر ! بر اين پوستينت دوزم . گفتم : حكم تو راست . بخيه‌يى چند بزد و گفت : اينجات دوختم . پس برخاستم و دست من بگرفت و مىبرد . در راه پير ابو الفضل حسن كه يگانهء عهد بود پيش آمد و گفت : يا ابو سعيد راه تو نه اين است كه مىروى . به راه خويش رو . پس شيخ لقمان دست من به دست او داد و گفت : بگير كه او از شما است . پس به دو تعلق كردم . پير ابو الفضل گفت : اى فرزند صد و بيست و چهار هزار پيغمبر كه آمدند مقصود همه يك سخن بود . گفتند : با خلق بگوييد كه : اللّه يكى است . او را شناسيد ، او را باشيد ، كسانى\r\n\r\n","description":"","footnote":"","page_name":" 324 ","page_number":326},
  {"content":"\r\n\r\nكه اين معنى دادند ، اين كلمه مىگفتند تا اين كلمه گشتند . اين كلمه بر ايشان پديد آمد و از آن گفتن مستغنى شدند و در اين كلمه مستغرق گشتند . و اين سخن مرا صيد كرد و آن شب در خواب نگذاشت .\r\nديگر روز به درس رفتم . ابو على تفسير اين آيت مىگفت :  قُلِ اللَّهُ ، ثُمَّ ذَرْهُمْ  - بگوى كه خدا و باقى همه را دست بدار - و آن ساعت درى در سينهء ما گشادند و مرا از من بستدند و امام ابو على آن تغيّر بديد . گفت : دوش كجا بوده‌اى ؟ گفتم كه : نزديك پير ابو الفضل .\r\nگفت : اكنون برخيز كه حرام شد تو را از آن معنى بدين سخن آمدن . پس به نزديك پير شدم واله و متحيّر ، همه اين كلمه گشته ، چون پير مرا ديد گفت : مستك شده‌اى همىندانى پس و پيش . گفتم : يا شيخ چه فرمايى ؟ گفت : درآى و هم‌نشين اين كلمه باش ، كه اين كلمه با تو كارها دارد . مدّتى در اين كلمه بودم . پير گفت : اكنون لشكرها بر سينهء تو تاختن آورد و تو را بردند ، برخيز و خلوت طلب كن . و به مهنه آمدم و سى سال در كنجى بنشستم ، پنبه بر گوش نهادم و مىگفتم : اللّه اللّه . هرگاه كه خواب يا غفلتى درآمدى ، سياهى با حربهء آتشين از پيش محراب پديد آمدى با هيبتى ، بانگ بر من زدى ، گفتى : قل اللّه ، تا همهء ذرّه‌هاى من بانگ در گرفت كه : اللّه اللّه » .\r\nنقل است كه در اين مدت يكى پيراهن داشت . هر وقت كه بدريدى پاره‌يى بر وى دوختى ، تا بيست من شده بود ؛ و صائم الدّهر بودى ، هر شب به يك نان روزه گشادى و در اين مدّت شب و روز نخفت و به هر نماز غسلى كردى . رو به صحرا نهادى و گياه مىخوردى . پدرش او را طلبيدى و به خانه آوردى و او باز مىگريختى و رو به صحرا مىنهادى .\r\nنقل است كه پدر شيخ گفت كه : « من در سراى به زنجير محكم كردمى و گوش مىداشتمى تا ابو سعيد سرباز نهادى ، گفتمى كه : در خواب شد . من نيز بخفتمى . شبى در نيم‌شب از خواب درآمدم ، ابو سعيد را نديدم . برخاستم و طلب مىكردم . در خانه نبود و زنجير همچنان بسته بود . پس چند شب گوش داشتم . وقت صبح درآمدى ، آهسته به جامهء خواب رفتى ؛ و\r\n\r\n","description":"","footnote":"","page_name":" 325 ","page_number":327},
  {"content":"\r\n\r\nبر وى ظاهر نمىكردم . آخر شبى او را گوش داشتم چندان كه مىرفت من بر اثر آن مىرفتم تا به رباطى رسيد و در مسجد شد و در فراز كرد . چوبى در پس در نهاد . از بيرون نگاه مىكردم . در گوشهء آن مسجد در نماز ايستاد . چون از نماز فارغ شد ، چاهى بود ، رسنى بر پاى خود بست و چوب بر سر چاه نهاد و خويشتن را بياويخت و قرآن را ابتدا كرد تا سحر ختم تمام كرده بود . آنگاه بر آمد و در رباط به وضو كردن مشغول شد . من به خانه بازآمدم و برقرار خود بخفتم تا او درآمد چنان كه هر شب ، سر بازنهاد . پس من برخاستم و خود را از او دور داشتم و چندان كه معهود بود او را بيدار كردم و به جماعت رفتم . بعد از آن چند شب گوش داشتم ، همچنان مىكرد چندان كه توانستى ، و خدمت درويشان قيام نمودى ، و دريوزه كردى از جهت ايشان و با ايشان صحبت داشتى » .\r\nنقل است كه اگر او را مشكل افتادى ، در حال به سرخس رفتى معلق در هوا ميان\r\nآسمان و زمين ، و آن مشكل از پير ابو الفضل پرسيدى . تا روزى مريدى از آن پير ابو الفضل پير را گفت : « ابو سعيد در ميان آسمان و زمين مىآيد » . پير گفت : « تو آن بديدى ؟ » . گفت : « ديدم » . گفت : « تا نابينا نشوى نميرى » . و در آخر عمر نابينا شد .\r\nنقل است كه پير ابو الفضل ، ابو سعيد را پيش عبد الرّحمن سلمى فرستاد تا از دست او خرقه پوشيد و نزديك ابو الفضل بازآمد . پير گفت : « اكنون حال تمام شد . با ميهنه بايد شد تا خلق را به خداى خوانى » .\r\nنقل است كه ابو سعيد هفت سال ديگر در بيابان گشت و گل كن مىخورد و با سباع مىبود ، و در اين مدت چنان بى خود بود كه گرما و سرما در او اثر نمىكرد ، تا روزى بادى و دمه‌يى عظيم برخاست . چنان كه بيم بود كه شيخ را ضررى رساند . گفت : « اين از سرّى خالى نيست . روى به آبادانى كرد تا به گوشهء دهى رسيد ، خانه‌يى ديد ، پير زنى و پيرمردى آتشى كرده و طعامى ساخته بودند . شيخ سلام كرد و گفت : « مهمان مىخواهيد ؟ » گفتند : « خواهيم » . شيخ در رفت و گرم شد ، چيزى بخورد و بياسود ، پشت به ديوار بازنهاد و بى خود در خواب شد ، آواز شخصى شنيد كه مىگفت :\r\n\r\n","description":"","footnote":"","page_name":" 326 ","page_number":328},
  {"content":"\r\n\r\n« فلان كس چندين سال است تا گل كن مىخورد و هرگز هيچ‌كس چنين نياسود . پس گفتند : برو كه ما بىنيازيم . به ميان خلق رو تا از تو آرايشى به دلى رسد » . چون شيخ به مهنه بازآمد خلق بسيار توبه كردند و همسايگان شيخ همه خمر بريختند ، تا كار به جايى رسيد كه گفت : « پوست خربزه كه از ما بيفتادى به بيست دينار مىخريدند ، و يك‌بار ستور ما آب بريخت بر سر خويش ماليدند » . و گفت : « ما جملهء كتابها در خاك كرديم و بر سر آن دكانى ساختيم . كه اگر بخشيدمى يا بفروختمى ، ديد آن منّت بودى به امكان رجوع به مسئله . پس از آن ما را بماندند كه آن نه ما بوديم . آوازى آمد از گوشهء مسجد كه : أو لم يكف بربّك ؟ نورى در سينهء ما پديد آمد و حجابها برخاست تا هر كه ما را قبول كرده بود ديگرباره به انكار پديد آمد ، تا كار بدانجا رسيد كه به قاضى رفتند و به كافرى بر ما گواهى دادند ، و به هر زمين كه ما درشدمانى گفتند : به شومى اين ، در اين زمين گياه نرويد . تا روزى در مسجد نشسته بودم زنان بر بام آمدند و خاكستر بر سر من كردند .\r\nآوازى آمد كه : أ و لم يكف بربّك ؟ تا جماعتيان از جماعت بازاستادند و گفتند : اين مرد\r\nديوانه شده است ، تا چنان شد كه هر كه در همهء شهر بود يك كف خاكروبه داشتى ، صبر كردى تا ما آنجا رسيديم ، بر سر ما ريختى » .\r\nو گفت : « ما را عزيمت شيخ ابو العباس قصّاب پديد آمد كه نقيب مشايخ بود .\r\nپير ابو الفضل وفات كرده بود ، در قبضى تمام مىرفتم . در راه پيرى ديدم كه كشت مىكرد ، نام او ابو الحسن خرقانى بود ، چون مرا بديد گفت : « اگر حق - تعالى - عالم پرارزن كردى و آنگاه مرغى بيافريدى و سوز اين حديث در سينهء وى نهادى و گفتى : تا اين مرغ عالم از اين ارزن پاك نكند تو به مقصود نخواهى رسيد و در اين سوز و درد خواهى بود ، اى ابو سعيد ! هنوز روزگارى نبود » . از اين سخن ، قبض ما برخاست و واقعه حل شد » .\r\nنقل است كه به آمل شد پيش ابو العباس قصّاب ، مدتى اينجا بود . ابو العباس او را در برابر خود خانه داد ، و شيخ پيوسته در آن خانه بودى و به مجاهده و ذكر مشغول بودى و چشم بر شكاف در\r\n\r\n","description":"","footnote":"","page_name":" 327 ","page_number":329},
  {"content":"\r\n\r\nمىداشتى و مراقبت شيخ ابو العباس مىكردى . يك شب ابو العباس فصد كرده بود ، رگش گشاده و جامه‌اش آلوده شده ، از خانه بيرون آمد . او دويد و رگ او ببست و جامهء او بستد و جامهء خود پيش داشت تا درپوشيد ، و جامهء ابو العباس نمازى كرد و هم در شب خشك كرد و پيش ابو العباس برد . ابو العباس گفت : « تو را دربايد پوشيد » . پس جامه به دست خود ، داد ابو سعيد پوشيد . بامداد اصحاب جامهء شيخ در بر ابو سعيد ديدند و جامهء ابو سعيد در بر شيخ ، تعجب كردند ابو العباس گفت : « دوش بشارتها رفته است ، جمله نصيب اين جوانمرد مهنگى آمد .\r\nمباركش باد » . پس ابو سعيد را گفت : « بازگرد و به مهنه رو تا روزى چند اين علم بر در سراى تو برند » . شيخ با صدهزار فتوح به حكم اشارت بازگشت .\r\nنقل است كه رياضت شيخ سخت بود ، چنان كه آن وقت كه نكاح كرده بود و فرزندان پديد آمده ، هم در كار بود ، تا به حدى كه گفت : « آنچه ما را مىبايست كه حجاب به كلى مرتفع گردد و بت به كلى برخيزد حاصل نمىشد . شبى با جماعت خانه شدم و مادر ابو طاهر را گفتم تا پاى من به رشته‌يى محكم بازبست و مرا نگون كرد و خود برفت و در ببست . و من قرآن مىخواندم و گفتم : ختم كنم همچنان نگونسار . آخر خون به\r\nروى من افتاد و بيم بود كه چشم مرا آفتى رسد . گفتم : سود نخواهد داشت . همچنين خواهم بود . ما را از اين حديث مىبايد ، خواه چشم باش خواه مباش . و خون از چشم بر زمين چكيد و از قرآن به فسيكفيكهم اللّه رسيده بودم . در حال اين حديث فروآمد و مقصود حاصل شد » .\r\nو گفت : « كوهى بود و در زير آن كوه غارى بود كه هر كه در آن نگريستى زهره‌اش برفتى . بدانجا رفتم و با نفس گفتم : از آنجا فروافتى بميرى ، تا نخسبى و جملهء قرآن ختم كنى . ناگاه به سجود رفتم . خواب غلبه كرد . فروافتادم . بيدار شدم ، خود را در هوا ديدم .\r\nزنهار خواستم . حق - تعالى - مرا بر سر كوه آورد » .\r\nنقل است كه يك روز زير درختى بيد فرودآمده بود و خيمه زده و كنيزكى ترك پايش مىماليد و قدحى شربت بر بالينش نهاده ، و مريدى پوستينى پوشيده بود و\r\n\r\n","description":"","footnote":"","page_name":" 328 ","page_number":330},
  {"content":"\r\n\r\nدر آفتاب گرم استاده و از گرما استخوان مريد شكسته مىشد و عرق از وى مىريخت تا طاقتش برسيد ، بر خاطرش بگذشت كه : « خدايا او بنده‌يى و چنين در عزّ و ناز ، و من بنده‌يى و چنين مضطرّ و بيچاره و عاجز ! » شيخ در حال بدانست . گفت : « اى جوانمرد ! اين درخت كه تو مىبينى هشتاد ختم قرآن كردم سرنگونسار از اين درخت درآويخته » . و مريدان را چنين تربيت مىكرد .\r\nنقل است كه رئيس بچه‌يى را به مجلس او گذر افتاد . سخن وى شنيد . درد اين حديث دامنش گرفت . توبه كرد و زر و سيم و اسباب مبلغ ( ! ) هر چه داشت همه در راه شيخ نهاد ، تا شيخ هم در آن روز همه را صرف درويشان كرد - و هرگز شيخ از براى فردا هيچ ننهادى - پس آن جوان را روزهء بر دوام و ذكر بر دوام و نماز شب فرمود ، و يك سال خدمت مبرز پاك كردن فرمود و كلوخ راست كردن ، و يك سال ديگر حمام تافتن و خدمت درويشان ، و يك سال ديگر دريوزه فرمود . و مردمان به رغبتى تمام زنبيل او پر مىكردند ، از آن كه معتقد فيه بود . بعد از آن بر چشم مردمان خوار شد و هيچ‌چيز به وى نمىدادند و شيخ نيز اصحاب را گفته بود تا التفات به دو نمىكردند و او را مىراندند و جفاها مىكردند و با وى آميزش نمىكردند ، و او همه روز از ايشان مىرنجيد اما شيخ با او نيك بود . بعد از آن شيخ نيز او را رنجانيدن گرفت و بر سر جمع سخن سرد با او گفت و زجر كرد و براند ، و همچنان مىبود . اتفاق چنان افتاد كه سه روز متواتر بود به دريوزه رفت و مويزى به دو نداد و او در اين سه روز هيچ نخورده بود و روزه نگشاده بود ، كه شيخ گفته بود كه در خانقاه هيچش ندهند . شب چهارم در خانقاه سماع بود و طعامهاى لطيف ساخته بودند و شيخ خادم را گفت كه : « هيچش ندهيد » و درويشان را گفت : « چون بيايد راهش ندهيد » . پس آن جوان از دريوزه بازرسيد با زنبيل تهى و خجل و سه شبانروز گرسنه بوده و ضعيف گشته . خود را در مطبخ انداخت ، راهش ندادند . چون سفره بنهادند بر سر سفره جايش ندادند . او بر پاى مىبود و شيخ و اصحاب در وى ننگريستند .\r\n\r\n","description":"","footnote":"","page_name":" 329 ","page_number":331},
  {"content":"\r\n\r\nچون طعام بخوردند شيخ را چشم بر وى افتاد گفت : « اى ملعون مطرود بدبخت ! چرا از پى كارى نروى ؟ » . جوان را در آن ضعف و گرسنگى بزدند و بيرون كردند و در خانقاه در بستند . جوان ، اميد به كلى از خلق منقطع كرده و مال و جاه رفته و قبول نمانده و دين به دست نيامده و دنيا رفته ، به هزار نيستى و عجز در مسجدى خراب شد و روى بر خاك نهاد و گفت : « خداوندا ! تو مىدانى و مىبينى چگونه رانده شدم و هيچ كسم نمىپذيرد و هيچ دردى ديگر ندارم الّا درد تو و هيچ پناهى ندارم الّا تو » . از اين جنس زارى مىكرد و زمين مسجد را به خون چشم آغشته گردانيده . ناگاه آن حال به دو فروآمد و آن دولت كه مىطلبيد روى نمود - مست و مستغرق شد - شيخ در خانقاه اصحاب را آواز داد كه : « شمعى برگيريد تا برويم » . و شيخ و ياران مىرفتند تا بدان مسجد . جوان را ديد روى بر خاك نهاده ، و اشك باريدن گرفت . چون شيخ و اصحاب را ديد گفت : « اى شيخ اين چه تشويش است كه بر سر من آوردى و مرا از حال خود شورانيدى ؟ » . شيخ گفت : « تنها مىبايدت كه بخورى ؟ هر چه يافتى ما بدان شريكيم » .\r\nجوان گفت اى شيخ از دلت مىآيد كه مرا آن همه جفا كنى ؟ » . شيخ گفت : « اى فرزند تو از همهء خلق اميد نبريدى . حجاب ميان تو و خدا ابو سعيد بود ، و در تو خبر از اين يك بت نمانده بود . آن حجاب چنين از برابر تو برتوانست گرفت ، و نفس تو چنين توانست شكست . اكنون برخيز كه مباركت باد » .\r\nنقل است از حسن مؤدّب كه خادم خاص شيخ بود كه گفت : « در نشابور بودم به بازرگانى . چون آوازهء شيخ بشنيدم به مجلس او رفتم . چون چشم شيخ بر من افتاد\r\nگفت : بيا كه بر سر زلف تو كارها دارم - و من منكر صوفيان بودم - پس در آخر مجلس از جهت درويشى جامه‌يى خواست و مرا در دل افتاد كه دستار خود بدهم . پس گفتم : مرا از آمل به هديه آورده‌اند و ده دينار قيمت اين است . تن زدم . شيخ ديگر بار آواز داد . هم در دلم افتاد باز پشيمان شدم . همچنين سوم بار ، كسى در پهلوى من نشسته بود ، گفت :\r\nشيخا ! خداى با بنده سخن گويد ؟ .\r\n\r\n","description":"","footnote":"","page_name":" 330 ","page_number":332},
  {"content":"\r\n\r\nشيخ گفت : از بهر دستارى طبرى خداى - تعالى - سه بار به اين مرد كه در پهلوى تو نشسته است سخن گفت و او مىگويد : ندهم كه قيمت آن ده دينار است و از آمل به هديه آورده‌اند . چون اين سخن بشنيدم لرزه بر من افتاد . پيش شيخ رفتم و جامه بيرون كردم و توبه كردم و هيچ انكارى در دلم نماند . هر مال كه داشتم همه در راه شيخ نهادم و به خادمى او كمر بستم » .\r\nنقل است كه پيرى گفت : « در جوانى به تجارت رفتم . در راه مرو چنان كه عادت كاروانى باشد از پيش برفتم و خواب بر من غلبه كرد و از راه به يكسو رفتم و بخفتم و كاروان بگذشت و من در خواب بماندم تا آفتاب برآمد . از جاى برفتم . اثر كاروان نديدم كه همهء راه ريگ بود . پاره‌يى بدويدم و راه گم كردم و مدهوش شدم . چون به خود بازآمدم يك طرف اختيار كردم ، تا آفتاب گرم شد و تشنگى و گرسنگى بر من اثر كرد و ديگر قوّت رفتن نماند . صبر كردم تا شب شد . همهء شب رفتم ، چون روز شد به صحرايى رسيدم پرخاك‌وخاشاك ، و گرسنگى و تشنگى به غايت رسيد و گرمايى سخت شد ، شكسته‌دل شدم و دل بر مرگ نهادم . پس جهد كردم تا خود را بر بلندى افگنم ، و گرد صحرا نگريستم ، از دور سبزيى ديدم ، دلم قوى شد . روى بدان جانب نهادم چشمهء آب بود . آب خوردم ، و وضو ساختم و نماز كردم . چون وقت زوال شد يكى پديد آمد ، روى بدين آب آورد . مردى ديدم بلندبالاى سفيد پوست ، محاسن كشيده و مرقعى پوشيده ، به كنار آب آمد و طهارت كرد و نماز بگزارد و برفت . من با خود گفتم كه : چرا به او سخن نكردى . پس صبر كردم تا نماز ديگر بازآمد . من پيش او رفتم و گفتم : اى شيخ از بهر خدا مرا فرياد رس كه از نشابور و از كاروان جدا افتاده و بدين احوال شده ، دست من بگرفت . شير را ديدم كه از آن بيابان برآمد و او را خدمت كرد . شيخ دهان به گوش شير نهاد و چيزى بگفت : پس مرا بر شير نشاند و گفت : چشم بر هم نه . هرجا كه شير باستد ، تو از وى فرودآى . چشم بر هم نهادم . شير در رفتن آمد و پاره‌يى برفت و باستاد و من از وى\r\n\r\n","description":"","footnote":"","page_name":" 331 ","page_number":333},
  {"content":"\r\n\r\nفرودآمدم . چشم باز كردم . شير برفت . قدمى چند برفتم ، خود را به بخارا ديدم . يك روز به در خانقاه مىگذشتم ، خلقى بسيار ديدم ، پرسيدم كه : چه بوده است ؟ گفتند : شيخ ابو سعيد آمدست . من نيز رفتم ، نگاه كردم ، آن مرد بود كه مرا بر شير نشانده بود . روى به من كرد و گفت كه : سرّ مرا تا من زنده‌ام به هيچ‌كس مگو ، كه هر چه در ويرانى بينند در آبادانى نگويند . چون اين سخن بگفت : نعره از من برآمد و بىهوش شدم » .\r\nنقل است كه اول كه شيخ به نشابور مىآمد آن شب سى تن از اصحاب ابو القاسم قشيرى به خواب ديدند كه : آفتاب فروآمدى . استاد نيز آن خواب ديد . روز ديگر آوازه در شهر افتاد كه : شيخ ابو سعيد مىرسد . استاد مريدان را حجت گرفت كه : « به مجلس او مرويد » . چون شيخ ابو سعيد درآمد ، مريدان كه خواب ديده بودند همه به مجلس او رفتند . استاد را از آن غبارى پديد آمد . به زيارت شيخ نيامد و يك روز بر سر منبر گفت كه :\r\n« فرق ميان من و ابو سعيد آن است كه ابو سعيد خداى را دوست مىدارد و خداى - تعالى - ابو القاسم را دوست مىدارد . پس ابو سعيد ذرّه بود و ما كوهى » . اين سخن با شيخ گفتند . شيخ گفت : « ما هيچ نيستيم . آن كوه و آن ذرّه همه اوست » . به استاد رسانيدند كه : « شيخ چنين از بهر تو گفته است » . استاد را از آن سخن انكارى پديد آمد . بر سر منبر گفت : « هر كه به مجلس ابو سعيد رود . مهجورى يا مطرودى بود » . همان شب مصطفى را در خواب ديد كه مىرفت . استاد پرسيد كه : « يا رسول اللّه كجا مىروى ؟ » . گفت : « به مجلس ابو سعيد مىروم . هر كه به مجلس او نرود مهجورى بود يا مطرودى » . استاد چون از خواب درآمد ، متحيّر عزم مجلس شيخ كرد . برخاست تا وضو كند . در متوضّا وجود را از بيرون جامه به دست گرفته بود و استبرا مىكرد - و وجود را از بيرون جامه به دست گرفتن سنت نيست - پس فراز شد و كنيزك را گفت : « برخيز و لگام و طرف زين بمال » . پس بامداد برنشست و عزم مجلس شيخ كرد ، و مشغلهء سگان مىآمد كه يكديگر را مىدريدند . استاد گفت : « چه بوده است ؟ » . گفتند : « سگى غريب آمده است ، سگان محله روى در وى آورده‌اند\r\n\r\n","description":"","footnote":"","page_name":" 332 ","page_number":334},
  {"content":"\r\n\r\nو در وى مىافتند » . استاد با خود گفت : « سگى نبايد كرد و در غريب نبايد افتاد و غريب‌نوازى بايد كرد . اينك رفتم به خدمت شيخ » . از در مسجد درآمد ، خلق متعجب بماندند . استاد نگاه مىكرد ، آن سلطنت و عظمت شيخ مىديد . در خاطرش بگذشت كه : « اين مرد به فضل و علم از من بيشتر نيست . به معامله برابر باشيم ، اين اعزاز از كجا يافته است ؟ » . شيخ به فراست بدانست . روى به دو كرد و گفت : « اى استاد اين حال آن وقت جويند كه خواجه نه به سنّت ، وجود را گرفته بود و استبرا كند ، پس كنيزك را گويد : برخيز و طرف زين بمال » . استاد به يك‌بارگى از دست برفت و وقتش خوش گشت . شيخ چون از منبر فرودآمد به نزديك استاد شد ، يكديگر را در كنار گرفتند ، استاد از آن انكار برخاست و ميان ايشان كارها بازديد آمد ، تا استاد بار ديگر بر سر منبر گفت كه : « هر كه به مجلس ابو سعيد نرود مهجور و مطرود بود ، كه اگر آنچه اول گفتم به خلاف اين بود ، اكنون چنين مىگويم » .\r\nنقل است كه استاد ابو القاسم سماع را معتقد نبود . يك روز به در خانقاه شيخ مىگذشت و در خانقاه سماعى بود . بر خاطر استاد بگذشت كه : « قوم چنين فاش سر و پاى برهنه كرده ، برگردند ، در شرع عدالت ايشان باطل بود و گواهى ايشان نشنوند » .\r\nشيخ در حال كسى از پس استاد فرستاد كه : « بگو : ما را در صفّ گواهان كى ديدى كه گواهى بشنوند يا نه ؟ » .\r\nنقل است كه زن استاد ابو القاسم كه دختر شيخ ابو على دقّاق بود . از استاد دستورى خواست تا به مجلس شيخ رود . استاد گفت : « چادرى كهنه بر سر كن تا كسى را ظنّ نبود كه تو كيستى » . آخر بيامد و بر بام در ميان زنان نشست . شيخ در سخن بود .\r\nگفت : « اين از ابو على دقّاق شنيدم ، و اينك جزوى از اجزاى او » . كدبانو كه اين بشنيد بىهوش شد و از بام در افتاد . شيخ گفت : « خدايا بدين بام باز ببر ، همان‌جا كه بود » . معلق در هوا بماند تا زنان بر بامش كشيدند .\r\nنقل است كه در نشابور امامى بود . او را ابو الحسن تونى گفتندى و شيخ را سخت منكر بود ، چنان كه لعنت مىكرد و تا شيخ در نشابور بود به سوى\r\n\r\n","description":"","footnote":"","page_name":" 333 ","page_number":335},
  {"content":"\r\n\r\nخانقاه يك‌بار نگذشته بود . روزى شيخ گفت : « اسب را زين كنيد تا به زيارت ابو الحسن تونى رويم » .\r\nجمعى به دل انكار مىكردند كه : « شيخ به زيارت كسى مىرود كه بر او لعنت مىكند ؟ » .\r\nشيخ با جماعتى برفتند . در راه منكرى بيرون آمد و شيخ را لعنت مىكرد . جماعت قصد زخم او كردند . شيخ گفت : « آرام گيريد كه خداى بر اين لعنت به وى رحمت كند » . گفتند :\r\n« چگونه ؟ » . گفت : « او پندارد كه ما بر باطليم ، لعنت بر آن باطل مىكند از براى خدا » . آن منكر چون اين سخن بشنيد در دست و پاى اسب شيخ افتاد و توبه كرد . گفت : « ديديد كه لعنت كه براى خدا كنند چه اثر دارد ؟ » . پس شيخ باز راه كسى را بفرستاد تا ابو الحسن را خبر كند كه : « شيخ به سلام تو مىآيد » . درويش برفت و او را خبر كرد .\r\nابو الحسن تونى نفرين كرد و گفت : « او نزد من چه كار دارد ؟ او را به كليسيا مىبايد رفت . كه جاى او آنجاست » . درويش بازآمد و حال بازگفت . شيخ عنان اسب بگردانيد و گفت : « بسم اللّه ، چنان بايد كرد كه پير فرموده است » . روى به كليسيا نهاد . ترسايان به كار خويش بودند . چون شيخ را ديدند ، همه گرد وى درآمدند كه تا به چه كار آمده است ؟ - و صورت عيسى و مريم قبله‌گاه خود كرده بودند - شيخ بدان صورت‌ها بازنگريست و گفت : « أ أنت قلت للنّاس : اتّخذونى و امّى الهين من دون اللّه ؟ - تو مىگويى : مرا و مادرم را به خدا گيريد ؟ - اگر دين محمّد بر حق است همين لحظه هر دو سجده كنند خداى را » . در حال آن هر دو صورت بر زمين افتادند چنان كه رويهايشان سوى كعبه بود . فرياد از ترسايان برآمد و چهل تن زنّار ببريدند و ايمان آوردند . شيخ رو به جمع كرد و گفت : « هر كه بر اشارت پيران رود چنين باشد از بركات آن پير » . اين خبر به ابو الحسن تونى رسيد . حالتى عظيم به دو درآمد . گفت : « آن چوب پاره بياريد - يعنى محفّه - مرا پيش شيخ ببريد » . او را در محفّه پيش شيخ بردند . نعره مىزد و در دست و پاى شيخ افتاد و توبه كرد و مريد شيخ شد .\r\nنقل است كه قاضى صاعد كه قاضى نشابور بود و منكر شيخ بود و شنيده بود كه شيخ گفته : « اگر همهء عالم خون طلق گيرد ما\r\n\r\n","description":"","footnote":"","page_name":" 334 ","page_number":336},
  {"content":"\r\n\r\nجز حلال نخوريم » . قاضى يك روز امتحان را دو برّهء فربه - هر دو يكسان ، يكى از وجه حلال و يكى از حرام - بريان كرد و پيش شيخ فرستاد ، و خود پيش رفت . قضا را چند ترك مست بدان غلامان رسيدند . طبقى كه برّهء حرام در آنجا بود از ايشان به زور گرفتند و بخوردند . كسان قاضى از در خانقاه درآمدند و يك بريان پيش شيخ نهادند . قاضى در ايشان مىنگريست . به هم برمىآمد .\r\nشيخ گفت : « اى قاضى فارغ باش كه مردار به سگان رسيد و حلال به حلال خواران » .\r\nقاضى شرم زده شد و از انكار برآمد .\r\nنقل است كه روزى شيخ مستى را ديد افتاده ، گفت : « دست به من ده » . گفت :\r\n« اى شيخ ! برو كه دستگيرى كار تو نيست . دستگير بيچارگان خداست » . شيخ را وقت خوش شد . نقل است كه شيخ با مريدى به صحرا بيرون شد . در آن صحرا گرگ مردم خوار بود . ناگاه گرگ آهنگ شيخ كرد . مريد سنگ برداشت و در گرگ انداخت . شيخ گفت :\r\n« چه مىكنى ؟ از بهر جانى با جانورى مضايقه نتوان كرد » . و گفت : « اگر هشت بهشت در مقابلهء يك‌ذرّه نيستى ابو سعيد افتد ، همه محو و ناچيز گردد » . و گفت : « به عدد هر ذرّه راهى است به حق ، اما هيچ راه بهتر و نزديكتر از آن نيست كه راحتى به دل سلطانى رسد كه ما بدين راه يافتيم » .\r\nنقل است كه درويشى گفت : « او را كجا جوييم ؟ » . گفت : « كجاش جستى كه نيافتى ؟ اگر يك‌قدم به صدق در راه طلب كنى ، در هر چه نگرى او را بينى » .\r\nنقل است كه شيخ را وفات نزديك آمد . گفت : « ما را آگاه كردند كه اين مردمان كه اينجا مىآيند تو را مىبينند ، ما تو را از ميان برداريم تا اينجا آيند ما را بينند » . و گفت :\r\n« ما رفتيم و سه چيز به شما ميراث گذاشتيم : رفت و روى و شست‌وشوى و گفت و گوى » . و گفت : « فردا صدهزار باشند بىطاعت ، خداوند ايشان را بيامرزد » . گفتند :\r\n« ايشان كه باشند ؟ » . گفت : « قومى باشند كه سر در سخن ما جنبانيده باشند » .\r\nنقل است كه سخنى چند ديگر مىگفت و سر در پيش افگند . ابروى او فرومىشد و همهء جمع مىگريستند ، پس بر اسب نشست و به جملهء موضعها كه شبها\r\n\r\n","description":"","footnote":"","page_name":" 335 ","page_number":337},
  {"content":"\r\n\r\nو روزها خلوتى كرده بود . رسيد و وداع كرد .\r\nنقل است كه خواجه ابو طاهر پسر شيخ به مكتب رفتن سخت دشمن داشتى و از دبيرستان رميدى . يك روز بر لفظ شيخ رفت كه : « هر كه ما را خبر آورد كه درويشان مسافر مىرسند ، هر آرزو كه خواهد بدهم » . ابو طاهر بشنيد ، بر بام خانقاه رفت . ديد كه جمعى درويشان مىآيند . شيخ را خبر داد . گفت : « چه مىخواهى ؟ » . گفت : « آن كه به دبيرستان نروم » . گفت : « مرو » . گفت : « هرگز نروم » . شيخ سر در پيش افگند ، آنگاه گفت : « مرو ، اما انّا فتحنا از بر ياد گير » . ابو طاهر خوش شد و انّا فتحنا از بر كرد . چون شيخ وفات كرد و چند سال برآمد ، خواجه ابو طاهر وام بسيار داشت . به اصفهان شد ، كه خواجه نظام الملك آنجا حاكم بود . خواجه او را چنان اعزاز كرد كه در وصف نيايد و در آن وقت علويى بود ، عظيم منكر صوفيان بود . نظام الملك را ملامت كرد كه : « مال خود به جمعى مىدهى كه ايشان وضو نمىدانند و از علوم شرعى بىبهره‌اند . مشتى جاهل دست‌آموز شيطان شده » . نظام الملك گفت : « چه گويى ؟ كه ايشان از همه چيز خبردار باشند و پيوسته به كار دين مشغول‌اند » . علوى شنيده بود كه ابو طاهر قرآن نمىداند .\r\nگفت : « اتفاق است كه امروز بهتر صوفيان ابو طاهر است و او قرآن نمىداند » .\r\nنظام الملك گفت : « او را بطلبيم كه : تو سورتى از قرآن اختيار كنى تا برخواند » . پس ابو طاهر را با جمعى از بزرگان و صوفيان حاضر كردند . نظام الملك علوى را گفت :\r\n« كدام سوره خواهى تا خواجه ابو طاهر برخواند ؟ » . گفت : « سورهء انّا فتحنا » . پس ابو طاهر انّا فتحنا آغاز كرد و مىخواند و نعره مىزد و مىگريست . چون تمام كرد آن علوى خجل شد و نظام الملك شاد گشت . پس پرسيد كه : « سبب گريه و نعره زدن چه بود ؟ » . خواجه ابو طاهر حكايت پدر را از اول تا آخر با نظام الملك گفت . كسى كه پيش از هفتاد سال بيند كه بعد از وفات او متعرّضى رخنه در كار فرزندان او خواهد كرد و آن رخنه را استوار كند ، بين كه درجهء او چگونه باشد ؟ پس اعتقاد او از آنچه گفته بود زيادت شد .\r\nنقل است از شيخ ابو على بخارى كه\r\n\r\n","description":"","footnote":"","page_name":" 336 ","page_number":338},
  {"content":"\r\n\r\nگفت كه : « شيخ را به خواب ديدم بر تختى نشسته . گفتم : يا شيخ ما فعل اللّه ؟ شيخ بخنديد و سه بار سر بجنبانيد . گفت : گويى در ميان افگند و خصم را چوگان شكست و مىزد از اين سو بدان سو بر مراد خويش » .\r\nو السّلام و الاكرام .\r\n\r\n96 - 24 ذكر شيخ ابو الفضل حسن ، [ رحمة اللّه عليه 
  ]\r\nآن حامل امانت ، آن عامل ديانت ، آن عزيز بىزلل ، آن خطير بىخلل ، آن سوخته حبّ الوطن ، شيخ ابو الفضل حسن - رحمة اللّه عليه - يگانهء زمان بود و لطيف جهان ، و در تقوى و محبّت و معنى و فتوّت درجه‌يى بلند داشت ، و در كرامت و فراست از اندازه بيرون بود و در معارف و حقايق انگشت نما بود و سرخسى بود و پير شيخ ابو سعيد ابو الخير او بود .\r\nنقل است كه هر وقت كه شيخ ابو سعيد را قبضى بودى گفتى : « اسب زين كنيد تا به حج رويم » . به مزار او آمدى و طواف كردى تا آن قبض برخاستى ، و نيز هر مريد شيخ ابو سعيد كه انديشهء حجّ تطوّع كردى او را به سر خاك شيخ ابو الفضل فرستادى . گفتى :\r\n« آن خاك را زيارت كن و هفت بار گرد آن طواف كن تا مقصود تو حاصل شود » .\r\nنقل است كه كسى شيخ ابو سعيد را - قدّس اللّه سرّه - پرسيد كه : « اين همه دولت از كجا يافتى ؟ » . گفت : « بر كنار جوى آب مىرفتم . پير شيخ ابو الفضل از آن جانب ديگر مىرفت . چشمش بر ما افتاد . اين همه دولت از آنجاست » .\r\nنقل است از امام خرامى كه گفت : « كودك بودم . بر درختى توت شدم ، برگ و شاخ آن مىزدم ، شيخ ابو الفضل مىگذشت و مرا نديد . دانستم كه از خود غايب است و به دل با حق حاضر ، به حكم انبساط سر برآورد و گفت : « بار خدايا يك سال بيش است تا تو مرا دانگى ندادى تا موى سر باز كنم . با دوستان چنين كنند ؟ » در حال همهء اغصان و اوراق درختان زر ديدم . گفت : « عجب كارى ؟ همهء تعريض ما به اعراض است . گشايش دل را با تو سخنى نتوان گفت ؟ : بيت\r\n گر من سخنى بگفتم از سر مستى * اشتر به قطار ما چرا بر بستى ؟ » \r\n\r\n","description":"","footnote":"","page_name":" 337 ","page_number":339},
  {"content":"\r\n\r\nنقل است كه در سرخس جوانى بود واله گشته و نماز نمىكرد . گفتند : « چرا نماز نمىكنى ؟ » . گفت : « آب كجاست ؟ » . دستش بگرفتند و سر چاه بردند و دلو به دو نمودند .\r\nسيزده شبانروز دست در وى زده بود . شيخ ابو الفضل گفت : « او را در خانه بايد كرد كه دور كردهء شرع است » .\r\nنقل است كه يك روز شيخ لقمان سرخسى نزديك ابو الفضل آمد ، او را ديد جزوى در دست . گفت : « در اين جزو چه مىجويى ؟ » . گفت : « همان چيز كه تو در ترك اين مىجويى ؟ » . گفت : « پس اين خلاف چراست ؟ » . گفت : « خلاف تو مىبينى ، كه از من همىپرسى كه چه مىجويى ؟ از مستى هشيار شو و از هشيارى بيزار گرد تا خلاف برخيزد ، تا بدانى كه من و تو چه مىطلبيم ؟ » .\r\nنقل است كه كسى به نزديك شيخ ابو الفضل آمد و گفت : « تو را دوش به خواب ديدم مرده و بر جنازه‌يى نهاده » . پير گفت : « خاموش كه آن خواب خود را ديدى كه ايشان هرگز نميرند . الا من عاش باللّه لا يموت ابدا » .\r\nنقل است از شيخ ابو سعيد ابو الخير كه گفت : « به سرخس شدم . پير ابو الفضل را گفتم كه : مرا آرزوى آن است كه تفسير يحبّهم و يحبّونه را از لفظ تو استماع كنم .\r\nگفت : تا شب درآيد ، كه شب پردهء سرّ بود . چون شب درآمد گفت : تو قارى باش تا من مذكّر باشم » . گفت : « من يحبّهم و يحبّونه برخواندم . هفتصد تفسير كرد كه مكرر نبود و يكى به يكى مشابه نشد تا صبح برآمد . او گفت شب برفت و ما هنوز از اندوه و شادى ناگفته ، و حديث ما به پايان نرسيده ، گفتم : سرّ چيست ؟ گفت : تويى . گفتم : سرّ سرّ چيست ؟\r\nگفت : هم تويى » .\r\nنقل است كه شيخ را گفتند : « باران نمىبارد . دعا كن تا باران بارد » . آن شب برفى بزرگ باريد ، روزى ديگر گفتند : « چه كردى ؟ » . گفت : « ترينه‌وا خوردم يعنى كه : من قطبم ، چون من خنك شدم همهء جهان كه بر من مىگردد خنك شد » .\r\nنقل است كه او را گفتند : « دعايى كن از براى اين سلطان تا مگر به شود ، كه ستمها مىرود » . ساعتى انديشه كرد ، آنگاه گفت : « بس خردم مىآيد اين گفتار » - يعنى او را در ميان مىبينيد و از ماضى ياد مىكنيد و مستقبل را ياد مىكنيد ؟ وقت را باشيد - و گفت :\r\n\r\n","description":"","footnote":"","page_name":" 338 ","page_number":340},
  {"content":"\r\n\r\n« حقيقت دو چيز است : حسن افتقار به خداى و اين از اصول عبوديّت است و حسن اقتدا كردن به رسول خداى ، و اين آن است كه نفس را در او هيچ نصيب و راحت نيست » .\r\nنقل است كه چون وفاتش نزديك رسيد گفتند : « تو را فلان جاى در خاك كنيم كه آنجا خاك مشايخ و بزرگان است » . گفت : « زنهار ! من كيستم كه مرا در جوار چنان قوم در خاك كنيد ؟ بر بالاى آن تل خواهم ، آنجا خراباتيان و دوالك‌بازان در خاك‌اند .\r\nدر برابر ايشان مرا در خاك كنيد كه ايشان به رحمت او نزديكتر باشند . كه بيشتر آب تشنگان را دهند » . رحمة اللّه عليه .\r\n\r\n97 - 25 ذكر امام محمد باقر ، رحمة اللّه عليه\r\nآن حجت اهل معاملت ، آن برهان ارباب مشاهدت ، آن امام اولاد نبى ، آن گزيدهء احفاد على ، آن صاحب باطن و ظاهر ، ابو جعفر محمد باقر - رضى اللّه عنه - به حكم آن كه ابتداء اين طايفه از جعفر صادق كرده شد كه از فرزندان مصطفى است - عليه الصّلاة و السّلام - ختم اين طايفه هم بر ايشان كرده مىآيد . گويند كه كنيت او ابو عبد اللّه بود و او را باقر خواندندى . مخصوص بود به دقايق علوم و لطايف اشارت ، و او را كرامات مشهور است به آيات باهر و براهين زاهر . و مىآرند در تفسير اين آيت كه فمن يكفر بالطّاغوت و يؤمن بالله فرموده است كه : « بازدارندهء تو از مطالعهء حق طاغوت است ، بنگر تا [ به 
  ] چه محجوبى ؟ بدان حجاب از وى بازمانده‌اى . به ترك آن حجاب بگوى كه به كشف ابدى برسى ؛ و محجوب ممنوع باشد ، و ممنوعى نبايد كه دعوت قربت كند » .\r\nنقل است كه از يكى از خواصّ او پرسيدند كه : « او شب چون مىگذراند ؟ » . گفت :\r\n« چون از شب لختى برود و او از اوراد فارغ شود ، به آواز بلند گويد : الهى و سيدى ! شب درآمد و ولايت تصرّف ملوك به سر آمد ، و ستارگان ظاهر شدند و خلايق بخفتند و صوت مردمان بياراميد و مردم از در خلق رميدند و بايستهاى خود بنهفتند و به نوم درها فروبستند و پاسبانان\r\n\r\n","description":"","footnote":"","page_name":" 339 ","page_number":341},
  {"content":"\r\n\r\nبرگماشتند ، و آنها كه بديشان حاجتى داشتند فروگذاشتند . بار خدايا ! تو زنده‌اى و پاينده‌اى و ببيننده‌اى . غنودن بر تو روا نيست و آن كه تو را بدين صفت نداند هيچ نعمت را مقرّ نيست . تو آن خداوندى كه ردّ سائل بر تو روا نباشد . آن كه دعا كند از مؤمنان ، بر درگاه است سائل را بازندارى . بار خدايا ! چون مرگ و گور و حساب را ياد كنم چگونه از دنيا بهره‌يى پس از تو خواهم ؟ از آن كه تو را دانم و از تو جويم ، از آن كه تو را مىخوانم ، راحتى در حال مرگ ، بىبرگ و عيشى در حال حساب بىعقاب . اين مىگفتى و مىگريستى » . تا شبى او را كسى گفت : « يا سيّدى چند گويى ؟ » .\r\nگفت : « اى دوست ! يعقوب را يك يوسف گم شد ، چنان بگريست - عليه السّلام - كه چشمهايش سفيد شد . من ده كس از اجداد خود يعنى حسين و قبيلهء او را در كربلا گم كرده‌ام . كم از آن كه در فراق ايشان ديده‌ها سفيد كنم ؟ » - و اين مناجات به عربى بود . به غايت فصيح ، اما ترك تطويل كرده معانى آن را به پارسى آورديم ، تا مكرّر نشود ، و به جهت تبرّك ختم كتاب را ذكر او كرديم - اين بگفت و جان به حق تسليم كرد . رضى اللّه عنه و عن اسلافه و حشرنا اللّه مع اجداده و معه ، آمّين يا ربّ العالمين و صلى اللّه على خير خلقه محمد و آله اجمعين و نجّنا برحمتك يا ارحم الرّاحمين .\r\n\r\n","description":"","footnote":"","page_name":" 340 ","page_number":342},
  {"content":"\r\n . \r\n","description":"","footnote":"","page_name":" 341 ","page_number":343},
  {"content":"\r\n . \r\n","description":"","footnote":"","page_name":" 342 ","page_number":344},
  {"content":"\r\n . \r\n","description":"","footnote":"","page_name":" 343 ","page_number":345},
  {"content":"\r\n . \r\n","description":"","footnote":"","page_name":" 344 ","page_number":346},
  {"content":"\r\n . \r\n","description":"","footnote":"","page_name":" 345 ","page_number":347},
  {"content":"\r\n . \r\n","description":"","footnote":"","page_name":" 346 ","page_number":348},
  {"content":"\r\n . \r\n","description":"","footnote":"","page_name":" 347 ","page_number":349},
  {"content":"\r\n . \r\n","description":"","footnote":"","page_name":" 348 ","page_number":350},
  {"content":"\r\n . \r\n","description":"","footnote":"","page_name":" 349 ","page_number":351},
  {"content":"\r\n . \r\n","description":"","footnote":"","page_name":" 350 ","page_number":352},
  {"content":"\r\n . \r\n","description":"","footnote":"","page_name":" 351 ","page_number":353},
  {"content":"\r\n . \r\n","description":"","footnote":"","page_name":" 352 ","page_number":354},
  {"content":"\r\n . \r\n","description":"","footnote":"","page_name":" 353 ","page_number":355},
  {"content":"\r\n . \r\n","description":"","footnote":"","page_name":" 354 ","page_number":356},
  {"content":"\r\n . \r\n","description":"","footnote":"","page_name":" 355 ","page_number":357},
  {"content":"\r\n . \r\n","description":"","footnote":"","page_name":" 356 ","page_number":358},
  {"content":"\r\n . \r\n","description":"","footnote":"","page_name":" 357 ","page_number":359},
  {"content":"\r\n . \r\n","description":"","footnote":"","page_name":" 358 ","page_number":360},
  {"content":"\r\n . \r\n","description":"","footnote":"","page_name":" 359 ","page_number":361},
  {"content":"\r\n . \r\n","description":"","footnote":"","page_name":" 360 ","page_number":362},
  {"content":"\r\n . \r\n","description":"","footnote":"","page_name":" 361 ","page_number":363},
  {"content":"\r\n . \r\n","description":"","footnote":"","page_name":" 362 ","page_number":364},
  {"content":"\r\n . \r\n","description":"","footnote":"","page_name":" 363 ","page_number":365},
  {"content":"\r\n . \r\n","description":"","footnote":"","page_name":" 364 ","page_number":366},
  {"content":"\r\n . \r\n","description":"","footnote":"","page_name":" 365 ","page_number":367},
  {"content":"\r\n . \r\n","description":"","footnote":"","page_name":" 366 ","page_number":368},
  {"content":"\r\n . \r\n","description":"","footnote":"","page_name":" 367 ","page_number":369},
  {"content":"\r\n . \r\n","description":"","footnote":"","page_name":" 368 ","page_number":370},
  {"content":"\r\n . \r\n","description":"","footnote":"","page_name":" 369 ","page_number":371},
  {"content":"\r\n . \r\n","description":"","footnote":"","page_name":" 370 ","page_number":372},
  {"content":"\r\n . \r\n","description":"","footnote":"","page_name":" 371 ","page_number":373},
  {"content":"\r\n . \r\n","description":"","footnote":"","page_name":" 372 ","page_number":374},
  {"content":"\r\n . \r\n","description":"","footnote":"","page_name":" 373 ","page_number":375},
  {"content":"\r\n . \r\n","description":"","footnote":"","page_name":" 374 ","page_number":376},
  {"content":"\r\n . \r\n","description":"","footnote":"","page_name":" 375 ","page_number":377},
  {"content":"\r\n . \r\n","description":"","footnote":"","page_name":" 376 ","page_number":378},
  {"content":"\r\n . \r\n","description":"","footnote":"","page_name":" 377 ","page_number":379},
  {"content":"\r\n . \r\n","description":"","footnote":"","page_name":" 378 ","page_number":380},
  {"content":"\r\n . \r\n","description":"","footnote":"","page_name":" 379 ","page_number":381},
  {"content":"\r\n . \r\n","description":"","footnote":"","page_name":" 380 ","page_number":382},
  {"content":"\r\n . \r\n","description":"","footnote":"","page_name":" 381 ","page_number":383},
  {"content":"\r\n . \r\n","description":"","footnote":"","page_name":" 382 ","page_number":384},
  {"content":"\r\n . \r\n","description":"","footnote":"","page_name":" 383 ","page_number":385},
  {"content":"\r\n . \r\n","description":"","footnote":"","page_name":" 384 ","page_number":386},
  {"content":"\r\n . \r\n","description":"","footnote":"","page_name":" 385 ","page_number":387},
  {"content":"\r\n . \r\n","description":"","footnote":"","page_name":" 386 ","page_number":388},
  {"content":"\r\n . \r\n","description":"","footnote":"","page_name":" 387 ","page_number":389},
  {"content":"\r\n . \r\n","description":"","footnote":"","page_name":" 388 ","page_number":390},
  {"content":"\r\n . \r\n","description":"","footnote":"","page_name":" 389 ","page_number":391},
  {"content":"\r\n . \r\n","description":"","footnote":"","page_name":" 390 ","page_number":392},
  {"content":"\r\n . \r\n","description":"","footnote":"","page_name":" 391 ","page_number":393},
  {"content":"\r\n . \r\n","description":"","footnote":"","page_name":" 392 ","page_number":394},
  {"content":"\r\n . \r\n","description":"","footnote":"","page_name":" 393 ","page_number":395},
  {"content":"\r\n . \r\n","description":"","footnote":"","page_name":" 394 ","page_number":396},
  {"content":"\r\n . \r\n","description":"","footnote":"","page_name":" 395 ","page_number":397},
  {"content":"\r\n . \r\n","description":"","footnote":"","page_name":" 396 ","page_number":398},
  {"content":"\r\n . \r\n","description":"","footnote":"","page_name":" 397 ","page_number":399},
  {"content":"\r\n . \r\n","description":"","footnote":"","page_name":" 398 ","page_number":400},
  {"content":"\r\n . \r\n","description":"","footnote":"","page_name":" 399 ","page_number":401},
  {"content":"\r\n . \r\n","description":"","footnote":"","page_name":" 400 ","page_number":402},
  {"content":"\r\n . \r\n","description":"","footnote":"","page_name":" 401 ","page_number":403},
  {"content":"\r\n . \r\n","description":"","footnote":"","page_name":" 402 ","page_number":404},
  {"content":"\r\n . \r\n","description":"","footnote":"","page_name":" 403 ","page_number":405},
  {"content":"\r\n . \r\n","description":"","footnote":"","page_name":" 404 ","page_number":406},
  {"content":"\r\n . \r\n","description":"","footnote":"","page_name":" 405 ","page_number":407},
  {"content":"\r\n . \r\n","description":"","footnote":"","page_name":" 406 ","page_number":408},
  {"content":"\r\n . \r\n","description":"","footnote":"","page_name":" 407 ","page_number":409},
  {"content":"\r\n . \r\n","description":"","footnote":"","page_name":" 408 ","page_number":410},
  {"content":"\r\n . \r\n","description":"","footnote":"","page_name":" 409 ","page_number":411},
  {"content":"\r\n . \r\n","description":"","footnote":"","page_name":" 410 ","page_number":412},
  {"content":"\r\n . \r\n","description":"","footnote":"","page_name":" 411 ","page_number":413},
  {"content":"\r\n . \r\n","description":"","footnote":"","page_name":" 412 ","page_number":414},
  {"content":"\r\n . \r\n","description":"","footnote":"","page_name":" 413 ","page_number":415},
  {"content":"\r\n . \r\n","description":"","footnote":"","page_name":" 414 ","page_number":416},
  {"content":"\r\n . \r\n","description":"","footnote":"","page_name":" 415 ","page_number":417},
  {"content":"\r\n . \r\n","description":"","footnote":"","page_name":" 416 ","page_number":418},
  {"content":"\r\n . \r\n","description":"","footnote":"","page_name":" 417 ","page_number":419},
  {"content":"\r\n . \r\n","description":"","footnote":"","page_name":" 418 ","page_number":420},
  {"content":"\r\n . \r\n","description":"","footnote":"","page_name":" 419 ","page_number":421},
  {"content":"\r\n . \r\n","description":"","footnote":"","page_name":" 420 ","page_number":422},
  {"content":"\r\n . \r\n","description":"","footnote":"","page_name":" 421 ","page_number":423},
  {"content":"\r\n . \r\n","description":"","footnote":"","page_name":" 422 ","page_number":424},
  {"content":"\r\n . \r\n","description":"","footnote":"","page_name":" 423 ","page_number":425},
  {"content":"\r\n . \r\n","description":"","footnote":"","page_name":" 424 ","page_number":426},
  {"content":"\r\n . \r\n","description":"","footnote":"","page_name":" 425 ","page_number":427},
  {"content":"\r\n . \r\n","description":"","footnote":"","page_name":" 426 ","page_number":428},
  {"content":"\r\n . \r\n","description":"","footnote":"","page_name":" 427 ","page_number":429},
  {"content":"\r\n . \r\n","description":"","footnote":"","page_name":" 428 ","page_number":430},
  {"content":"\r\n . \r\n","description":"","footnote":"","page_name":" 429 ","page_number":431},
  {"content":"\r\n . \r\n","description":"","footnote":"","page_name":" 430 ","page_number":432},
  {"content":"\r\n . \r\n","description":"","footnote":"","page_name":" 431 ","page_number":433},
  {"content":"\r\n . \r\n","description":"","footnote":"","page_name":" 432 ","page_number":434},
  {"content":"\r\n . \r\n","description":"","footnote":"","page_name":" 433 ","page_number":435},
  {"content":"\r\n . \r\n","description":"","footnote":"","page_name":" 434 ","page_number":436},
  {"content":"\r\n . \r\n","description":"","footnote":"","page_name":" 435 ","page_number":437},
  {"content":"\r\n . \r\n","description":"","footnote":"","page_name":" 436 ","page_number":438},
  {"content":"\r\n . \r\n","description":"","footnote":"","page_name":" 437 ","page_number":439},
  {"content":"\r\n . \r\n","description":"","footnote":"","page_name":" 438 ","page_number":440},
  {"content":"\r\n . \r\n","description":"","footnote":"","page_name":" 439 ","page_number":441},
  {"content":"\r\n . \r\n","description":"","footnote":"","page_name":" 440 ","page_number":442},
  {"content":"\r\n . \r\n","description":"","footnote":"","page_name":" 441 ","page_number":443},
  {"content":"\r\n . \r\n","description":"","footnote":"","page_name":" 442 ","page_number":444},
  {"content":"\r\n . \r\n","description":"","footnote":"","page_name":" 443 ","page_number":445},
  {"content":"\r\n . \r\n","description":"","footnote":"","page_name":" 444 ","page_number":446},
  {"content":"\r\n . \r\n","description":"","footnote":"","page_name":" 445 ","page_number":447},
  {"content":"\r\n . \r\n","description":"","footnote":"","page_name":" 446 ","page_number":448},
  {"content":"\r\n . \r\n","description":"","footnote":"","page_name":" 447 ","page_number":449},
  {"content":"\r\n . \r\n","description":"","footnote":"","page_name":" 448 ","page_number":450},
  {"content":"\r\n . \r\n","description":"","footnote":"","page_name":" 449 ","page_number":451},
  {"content":"\r\n . \r\n","description":"","footnote":"","page_name":" 450 ","page_number":452},
  {"content":"\r\n . \r\n","description":"","footnote":"","page_name":" 451 ","page_number":453},
  {"content":"\r\n . \r\n","description":"","footnote":"","page_name":" 452 ","page_number":454},
  {"content":"\r\n . \r\n","description":"","footnote":"","page_name":" 453 ","page_number":455},
  {"content":"\r\n . \r\n","description":"","footnote":"","page_name":" 454 ","page_number":456},
  {"content":"\r\n . \r\n","description":"","footnote":"","page_name":" 455 ","page_number":457},
  {"content":"\r\n . \r\n","description":"","footnote":"","page_name":" 456 ","page_number":458},
  {"content":"\r\n . \r\n","description":"","footnote":"","page_name":" 457 ","page_number":459},
  {"content":"\r\n . \r\n","description":"","footnote":"","page_name":" 458 ","page_number":460},
  {"content":"\r\n . \r\n","description":"","footnote":"","page_name":" 459 ","page_number":461},
  {"content":"\r\n . \r\n","description":"","footnote":"","page_name":" 460 ","page_number":462},
  {"content":"\r\n . \r\n","description":"","footnote":"","page_name":" 461 ","page_number":463},
  {"content":"\r\n . \r\n","description":"","footnote":"","page_name":" 462 ","page_number":464},
  {"content":"\r\n . \r\n","description":"","footnote":"","page_name":" 463 ","page_number":465},
  {"content":"\r\n . \r\n","description":"","footnote":"","page_name":" 464 ","page_number":466},
  {"content":"\r\n . \r\n","description":"","footnote":"","page_name":" 465 ","page_number":467},
  {"content":"\r\n . \r\n","description":"","footnote":"","page_name":" 466 ","page_number":468},
  {"content":"\r\n . \r\n","description":"","footnote":"","page_name":" 467 ","page_number":469},
  {"content":"\r\n . \r\n","description":"","footnote":"","page_name":" 468 ","page_number":470},
  {"content":"\r\n . \r\n","description":"","footnote":"","page_name":" 469 ","page_number":471},
  {"content":"\r\n . \r\n","description":"","footnote":"","page_name":" 470 ","page_number":472},
  {"content":"\r\n . \r\n","description":"","footnote":"","page_name":" 471 ","page_number":473},
  {"content":"\r\n . \r\n","description":"","footnote":"","page_name":" 472 ","page_number":474},
  {"content":"\r\n . \r\n","description":"","footnote":"","page_name":" 473 ","page_number":475},
  {"content":"\r\n . \r\n","description":"","footnote":"","page_name":" 474 ","page_number":476},
  {"content":"\r\n . \r\n","description":"","footnote":"","page_name":" 475 ","page_number":477},
  {"content":"\r\n . \r\n","description":"","footnote":"","page_name":" 476 ","page_number":478},
  {"content":"\r\n . \r\n","description":"","footnote":"","page_name":" 477 ","page_number":479},
  {"content":"\r\n . \r\n","description":"","footnote":"","page_name":" 478 ","page_number":480},
  {"content":"\r\n . \r\n","description":"","footnote":"","page_name":" 479 ","page_number":481},
  {"content":"\r\n . \r\n","description":"","footnote":"","page_name":" 480 ","page_number":482},
  {"content":"\r\n . \r\n","description":"","footnote":"","page_name":" 481 ","page_number":483},
  {"content":"\r\n . \r\n","description":"","footnote":"","page_name":" 482 ","page_number":484},
  {"content":"\r\n . \r\n","description":"","footnote":"","page_name":" 483 ","page_number":485},
  {"content":"\r\n . \r\n","description":"","footnote":"","page_name":" 484 ","page_number":486},
  {"content":"\r\n . \r\n","description":"","footnote":"","page_name":" 485 ","page_number":487},
  {"content":"\r\n . \r\n","description":"","footnote":"","page_name":" 486 ","page_number":488},
  {"content":"\r\n . \r\n","description":"","footnote":"","page_name":" 487 ","page_number":489},
  {"content":"\r\n . \r\n","description":"","footnote":"","page_name":" 488 ","page_number":490},
  {"content":"\r\n . \r\n","description":"","footnote":"","page_name":" 489 ","page_number":491},
  {"content":"\r\n . \r\n\r\n","description":"","footnote":"","page_name":" 490 ","page_number":492}
  ]