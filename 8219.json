[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nجلد اول\r\nشرح زندگانى من\r\nيا\r\nتاريخ اجتماعى و ادارى دورهء قاجاريه\r\nاز آقا محمدخان تا آخر ناصر الدين شاه\r\nنويسنده ، عبدالله مستوفى\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nمستوفى ، عبدالله ، 1255 - 1329 .\r\nشرح زندگانى من ، يا ، تاريخ اجتماعى و ادارى دوره قاجاريه / نويسنده عبدالله مستوفى . - [ ويرايش 2 
  ] . - تهران : زوار . [ 1341 
  ] - 1343 .\r\n3 ج . : عكس .\r\n( ج . 1 ) ISBN 964 - 401 - 044 - 2\r\n( ج . 2 ) ISBN 964 - 401 - 045 - 0\r\n( ج . 3 ) ISBN 964 - 401 - 046 - 9\r\n( شابك دوره ) ISBN 964 - 401 - 230 - 5\r\nفهرستنويسى بر اساس اطلاعات فيپا .\r\nكتابنامه .\r\nنمايه .\r\nمندرجات : ج . 1 . از آقا محمدخان تا آخر ناصرالدين شاه - ج . 2 . از سلطنت مظفرالدين شاه تا قرارداد وثوق الدوله با انگليس . ج . 3 . از كابينه قرارداد وثوق الدوله تا آخر مجلس موسسان .\r\nچاپ پنجم : 1384 .\r\n1 . ايران - تاريخ - قاجاريان ، 1193 - 1344 ق . 2 . ايران - اوضاع اجتماعى - قرن 13 ق . 3 . ايران - اوضاع اجتماعى - قرن 14 . 4 . مستوفى ، عبد الله ، 1255 - 1329 - خاطرات . الف . عنوان . ب . عنوان : تاريخ اجتماعى - قرن 14 . 4 . مستوفى ، عبدالله ، 1255 - 1329 - خاطرات . الف . عنوان . ب . عنوان : تاريخ اجتماعى و ادارى دوره قاجاريه .\r\n4 ش 5 م / 1311 DSR\r\n0745092 / 955\r\n1341\r\nكتابخانه ملى ايران 1214 - 51 م\r\nانتشارات زوار\r\nشرح زندگانى من ( جلد اول )\r\nيا\r\nتاريخ اجتماعى و ادارى دوره قاجاريه\r\nتأليف / عبدالله مستوفى\r\nنوبت چاپ / پنجم 1384\r\nشمارگان / 2000 نسخه\r\nچاپ / خاشع\r\nشابك جلد اول / 2 - 044 - 401 - 964\r\nشابك دوره / 5 - 230 - 401 - 964\r\nتهران ؛ خيابان انقلاب ؛ خيابان دوازدهم فروردين ؛ نبش شهيد نظرى ؛ پلاك 33 تلفن : 6462503\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nشادروان عبدالله مستوفى مؤلف كتاب\r\nنويسنده\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n[ جلد اول 
  ]\r\n« . . . فى الواقع در اين عصر ما بلكه در عصور متقدّمه من نويسنده‌ئى به اين شيرينى و به اين جذّابى و به اين گيرندگى هرچه فكر ميكنم سراغ ندارم . . . » « محمّد قزوينى »\r\nمستخرج از نامهء خصوصى به نويسندهء كتاب\r\n\r\nپيشگفتار\r\nپدر شادروانم عبد اللّه مستوفى نويسندهء اين كتاب روز آدينهء بيست و چهارم آذرماه هزار و سيصد و بيست و نه شمسى در سنّ هفتاد و چهار سالگى بسكتهء قلبى چشم از جهان فرو بست و در آرامگاه خانوادگى در صحن حضرت عبد العظيم به خاك سپرده شد .\r\nآن مرحوم پس از نخستين چاپ اين كتاب « بواسطهء علاقه و بستگى وافر كه به زبان شيرين و فرهنگ ارجمند ادب فارسى داشتند » به پرداخت و صيقل آن دست زدند و در مواردى كه لازم بود بر آن حاشيه نوشتند امّا بدبختانه بطور كامل به اين كار توفيق نيافتند و بيش از دو جلد تمام نشده بود كه اجل مهلت نداد و فرمان يافت .\r\nنوشته‌هائى كه در پائين صفحات به نظر ميرسد همه بخطّ خودشان با مداد بوده و در حقيقت يادداشتهائيست كه در نظر داشته‌اند بعدا آنها را پرداخت و دستكارى نمايند .\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n\r\nبنابراين هرگاه مطالب يادداشتها مانند متن كتاب يكدست نباشد براى آنست كه فرصت كافى براى پرداخت آنها نيافته‌اند و عين يادداشت‌ها بىكم‌وكاست بچاپ رسيده است .\r\nتاريخ يك ملّت تنها شرح جنگها و صلحها و توسعهء مرزها و كشتارها و گرفتن و پس‌دادن زمينها نيست بلكه وضع كشوردارى و اجتماعى و زندگى و طرز فكر و كار روزانه آن مردم است كه تاريخ يك مرز و بوم و تمدّن آن را بوجود ميآورد و ارزنده ميسازد .\r\nدر زمان قاجاريّه مردم چگونه زندگى ميكردند عزا و عروسى آنها چگونه بود . دولت چگونه كشور ميراند .\r\nسرجنبانان كىها بودند و چرا بودند . طرز زندگى و كار فلان بابا شمل چاله‌ميدانى چون بود . عيدها و تعزيه‌ها چگونه برگذار ميشد . مردم چه ميخوردند و چه ميپوشيدند . مردم كوچه و بازار چه زبانى حرف ميزدند و منشيان و مستوفيان همان زبان را چگونه مينوشتند . مردم يك گوشه از جهان را بيشتر ميتوان از روى اين ريزه‌كاريها شناخت تا مثلا عقد فلان قرارداد جنگ و صلح .\r\nدر كتاب حاضر كه نمونه‌ايست از يك تاريخ اجتماعى ، تمام اين نكات در نظر گرفته شده و مطالب با بيطرفى تشريح شده . بر من نيست كه كار پدر را بستايم . چه مشك آنست كه خود ببويد . امّا اين كتاب راهنماى ارزنده‌ئى تواند بود براى علاقمندان علوم اجتماعى ما كه در روشن ساختن تمدّن اين عصر وقت ميسوزانند .\r\n\r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nدر پايان از آقاى ابو القاسم مهراد عمّه‌زادهء عزيزم كه يادداشتهاى مدادى ذيل صفحات را با علاقه و كوشش خستگىناپذير خواندند و رونويس كردند و همچنين در امر چاپ كتاب صرف وقت كرده‌اند سپاس فراوان دارد .\r\nهمچنين از آقاى اكبر زوّار مدير محترم كتابفروشى زوّار كه در تجديد چاپ كتاب ببهترين وجه ممكنه اقدام نمودند و نيز از آقاى مرتضى مدنى دبير محترم دبيرستانهاى تهران كه در تنظيم و تهيّهء فهرست كسان و جاها و نيز در تصحيح آن با علاقهء وافر كمك كرده‌اند كمال تشكّر را دارد .\r\nباقر مستوفى\r\n\r\n","description":"","footnote":"","page_name":" شناسنامه 9 ","page_number":9},
  {"content":"\r\n . \r\n","description":"","footnote":"","page_name":" شناسنامه 10 ","page_number":10},
  {"content":"\r\n\r\n\r\nفهرست مندرجات\r\nاسلاف من در سلطنت آقا محمد خان قاجار لياقت و صحت عمل موجب ترقى است 2\r\nاسلاف آقا محمد خان قاجار 3\r\nافكار آقا محمد خان 4\r\nشكار وسيلهء فرار 6\r\nتدارك مقدمات سلطنت 6\r\nتوجه آقا محمد خان بجانب شيراز 8\r\nدو حريف 8\r\nشجاعت 9\r\nتدبير 9\r\nاگر شب يكساعت بلندتر بود 9\r\nبا كمال افسوس وسيلهء خيانت از دست رفت 10\r\nعاقبت لطفعليخان زند 11\r\nآقا محمد خان همه‌كارهء سلطنت خويش بود 11\r\nعشق آقا محمد خان بجواهر 13\r\nميزبانى منحصر بنادر شاه نيست 14\r\nاخلاق آقا محمد خان 14\r\nكار اين كشور تباه است 15\r\nآبگوشت افشارى 16\r\nزهر مار از لب ديگ برنميگردد 17\r\nشهر تهران 17\r\nاميرنشين‌هاى حول‌وحوش ايران 18\r\nقتل آقا محمد خان در شوشا 22\r\nشاعرى كتابخوان شاه 22\r\nبااينكه اسب ميرزا قوى است از ارس نميتواند بگذرد 23\r\nپيشه وسيلهء معيشت است 24\r\nاسلاف من در سلطنت فتحعليشاه تأسيسات دورهء قاجاريه 26\r\nاولاد فتحعليشاه 28\r\nاز هر طرف هسته پرت كنند بدماغ لله مىخورد 29\r\nحيلهء شاهانه 29\r\nمسابقهء نرمى پا 30\r\nاعطاى لقب 30\r\nجهانگشائى فتحعليشاه 30\r\nدولت ايران در انتخاب والى بغداد و سليمانيه مداخله ميكرده است 32\r\nجنگ با گرجستان جنگ با روس بود 32\r\nقربان ! شمشير مكش كه عالم خراب خواهد شد 33\r\nآس‌بازى سواره 35\r\nاونى كه فيل ميخريد رفت ! 35\r\nبذله‌گوئى فتحعليشاه 35\r\nكجا ميروى ؟ همانجا كه بودم ! 36\r\nبناهاى فتحعليشاه 36\r\nاز حاجى ابراهيم بپرهيز 36\r\nعيال تمام فارس رحمت خدا رفته 38\r\nصدراعظم فتحعليشاه 38\r\nدروغهاى تاريخى 38\r\nاسم قران از كجا آمده است 38\r\nسيد الشهداء سيد بود اما اخوى نبود 39\r\nدريغ از عباس ميرزا 39\r\nوليعهدى محمد ميرزا 39\r\nاولاد ميرزا اسمعيل مستوفى 40\r\nخانهء ميرزا اسمعيل كجا بود ؟ 40\r\nپسر ارشد ميرزا اسمعيل 40\r\nمرگ فتحعليشاه 41\r\n\r\n","description":"","footnote":"","page_name":" فهرست 1 ","page_number":11},
  {"content":"\r\n\r\nاسلاف من در سلطنت محمد شاه سبب قتل قائم‌مقام 42\r\nمؤسس دين‌بهائى 43\r\nقائم‌مقام زنده‌كنندهء نثر فارسى بوده است 44\r\nاستادان خط تحرير شاگردان قائم‌مقامند 44\r\nصدارت حاجى ميرزا آقاسى 45\r\nپيشگوئى عجيب 45\r\nباز هم محاصرهء بىنتيجهء هرات 45\r\nناخوشى محمد شاه 46\r\nعمليات حاجى ميرزا آقاسى 47\r\nگاوميش حاجى ميرزا آقاسى 48\r\nبراى من آب ندارد براى تو هم نان ندارد ؟ 49\r\nدلو حاجى ميرزا آقاسى 49\r\nباغ عباس‌آباد 50\r\nشوخى وزير لشكر با صدراعظم 50\r\nاصطلاحات عاميانه منبع تاريخ است 51\r\nاخلاق محمد شاه 51\r\nحقشناسى محمد شاه 52\r\nاقتدار ميرزا اسمعيل در ماليه 54\r\nقناعت و سادگى زندگى ميرزا اسمعيل 54\r\nمحمد شاه و شاعر شيرازى 55\r\nفوت محمد شاه 64\r\nاسلاف من در سلطنت ناصر الدين شاه شاه مرد ؟ زنده‌باد شاه ! 65\r\nعاقبت حاجى ميرزا آقاسى 65\r\nصدارت ميرزا تقيخان 65\r\nفتنهء حسن خان سالار در خراسان 66\r\nدفع فتنهء سالار 67\r\nنظم ماليهء كشور 68\r\nاصلاح ارتش ايران 69\r\nاقدامات فرهنگى امير نظام 70\r\nوصول بقاياى دورهء قبل 70\r\nامنيت راهها 72\r\nمنع استعمال مسكر 73\r\nهوش امير نظام 74\r\nتأسيس چاپارخانه يا ادارهء پست 75\r\nشال اميرى 75\r\nمرعوب كردن شاه از امير نظام 75\r\nعزل امير نظام و صدارت ميرزا آقا خان 75\r\nقتل امير نظام 76\r\nتصويرى كه از امير نظام در دست است كار ناصر الدين شاه است 76\r\nحملهء بابىها بشاه 77\r\nفوت ميرزا اسمعيل مستوفى 77\r\nپدرم جانشين جدم شد 78\r\nدستمال‌كاغذ ميرزا نصر اللّه بوى محررى ميدهد 79\r\nمأموريت عباسقليخان سيف الملك به پطرز بورغ 79\r\nپخت‌وپز سفير كبير 79\r\nخان چه مىكند ؟ خان ميچشد ! 80\r\nباگاژ زياد سفير كبير 80\r\nامتيازات اعطائى بصدراعظم و كس و كارش 80\r\nبىانضباطى كارها 81\r\nقتل خان خيوه 81\r\nياغى شدن افغانها از ايران 82\r\nفتح هرات 83\r\nحملهء انگليسها بسواحل خليج فارس 84\r\nمذاكرات صلح 85\r\nدريغ از بىخبرى 85\r\nعقد صلح 85\r\nتو گرو بردى اگر جفت و اگر طاق آيد 85\r\nنتيجهء تأسيسات فرهنگى امير نظام 86\r\nكشيدن تلگراف در ايران 86\r\nآثار صدارت ميرزا آقا خان ، برنج صدرى و كلاه خراسانى 87\r\n\r\n","description":"","footnote":"","page_name":" فهرست 2 ","page_number":12},
  {"content":"\r\n\r\nعزل ميرزا آقا خان 87\r\nاول كابينهء وزراء در ايران 88\r\nتأسيس سفارتخانه‌هاى مقيم در اروپا 91\r\nفرمان شاه در برقرارى يكى از حقوق بشرى 91\r\nتشكيل مصلحتخانه 92\r\nشاه ميخواهد خود بعرايض مردم رسيدگى كند 92\r\nشكست مرو 93\r\nمجازات قوام الدوله 95\r\nمراجعت فرنگ‌رفته‌ها 96\r\nشاه از گرفتن جشن وليعهدى خوددارى مىكند 96\r\nامتيازات دولتى 97\r\nتأسيس نشانهاى اقدس و قدس و مقدس 97\r\nلباس رسمى 98\r\nطرز دادگسترى در ايران 99\r\nتعدى در وصول ماليات 101\r\nتعدى در سربازگيرى 101\r\nشاه مجددا به خيال تعيين صدراعظم ميافتد 103\r\nبازخطش ! 104\r\nبتمثال همايون هم 105\r\nنام همه زندهء جاويد باد 105\r\nسفر خراسان 108\r\nسفر شاه به گيلان 108\r\nرابطهء منظم بين ايران و اروپا 109\r\nمسافرت شاه بعتبات 109\r\nقحطى عمومى در ايران 110\r\nتأسيس مجلس دار الشورى كبرى 111\r\nسپهسالارى مشير الدوله 115\r\nصدارت مشير الدوله 116\r\nاصلاحات مشير الدوله 117\r\nتأسيس نشان شير و خورشيد 118\r\nدولت ايران دولت مقننه مىشود 120\r\nمسافرت اول شاه بفرنگ 125\r\nاستعفاى صدراعظم 127\r\nورود مجدد « آقا » به كار 129\r\nوزارت خارجهء مشير الدوله 130\r\nطرز راه‌انداختن ارباب‌رجوع 131\r\nهيئت وزراى مختار 132\r\nتقسيم كار بين دو رقيب 134\r\nصندوق عدالت 135\r\nحكومت نايب السلطنه و وزارت ميرزا محمود در تهران 137\r\nتأسيس وزارت گمرگ 138\r\nپالان پلو 139\r\nتأسيس وزارت فوائد عامه 139\r\nتأسيس وزارت تجارت 139\r\nنصير الدوله ( بدر ) 139\r\nامتحان آخرى در برقرارى هيئت وزراء 142\r\nبنت غندى را من بايد بنويسم 143\r\nتنظيم كارهاى وزارت جنگ و وزارت خارجه 144\r\nسفر دوم ناصر الدينشاه بفرنگ 146\r\nترىيم ويراى اختراعى ناصر الدينشاه 146\r\nعاقبت كشتىگيرى دو پهلوان پير و جوان 149\r\nمستوفى الممالك هفت ساله 150\r\nصدارت ميرزا يوسف 151\r\nشرح زندگانى من در سلطنت ناصر الدين شاه تولد 152\r\nشيرخوارگى 154\r\nبىبى هراتى 154\r\nپيدا شدن ستاره در نزديك ظهر 155\r\nتصفيهء حساب در تاريكى 156\r\nشاهزاده صمد 156\r\n\r\n","description":"","footnote":"","page_name":" فهرست 3 ","page_number":13},
  {"content":"\r\n\r\nما بآبلهء طبيعى مبتلا شديم 156\r\nنوه‌هاى ام النسا باجى 157\r\nمهدى حمال 157\r\nاصغر 158\r\nتماشاى خريدهاى اصغر 159\r\nمهدى كور 162\r\nيهودىهاى دورگرد 164\r\nسؤال‌هاى خسته‌كنندهء من 165\r\nمزاياى اخلاقى اصغر 166\r\nكحالى ما 167\r\nآب از افلاطون در ميرود ! 167\r\nنذر اصغر 168\r\nخانه‌هاى ما 170\r\nفرش و اثاث 177\r\nظروف و غذا 179\r\nنقل مكان 182\r\nافزايش عدهء خانواده 183\r\nبرادر و خواهرهاى من 184\r\nحاجى ميرزا محمد 184\r\nميرزا محمود وزير 188\r\nميرزا جعفر 196\r\nميرزا رضا 197\r\nآقاى فتح اللّه مستوفى 198\r\nدائىهاى من 199\r\nلله‌هاى من 200\r\nسفر دوم شاه بمشهد 205\r\nختنه سوران يا بقول عوام سنت كنان 206\r\nشيرينىخوران 208\r\nبخشش پدرم 214\r\nجد من 215\r\nمكتبخانه 218\r\nهم‌مكتبيهاى من 219\r\nوسواسى 222\r\nنوكرها 227\r\nقهوه‌خانه 228\r\nكربلائى باقر 229\r\nمعماگوئى كربلائى باقر 230\r\nمعلم و شاگرد هردو ناراضيند 231\r\nآى فلفل ترشى ! 232\r\nفرج بعد از شدت 232\r\nمشق خط 234\r\nميرزا غلامحسين 234\r\nسيد محمد مشاق 236\r\nميرزا رضاى كلهر 237\r\nميرزا عبد الجواد اصفهانى 245\r\nباغ بيرون 257\r\nحمام آب يخ 260\r\nزردآلو عنك 262\r\nبنائى خانه 264\r\nشيطانى بچه‌ها 272\r\nكى كم ميده ؟ 273\r\nتعزيه‌دارى 274\r\nسينه‌زنى و دسته‌گردانى 277\r\nروضه‌خوانى شبها 280\r\nسرسلسلهء سادات شيرازى 282\r\nبگيريد ! 283\r\nنذرى 284\r\nنذرى شاه 287\r\nتعزيه‌خوانى 288\r\nميرزا محمد تقى تعزيه‌گردان 290\r\nبرادر مرحومش نعش خوب ميشده ! 291\r\nتعزيهء تكيه دولت 293\r\nتكيه‌هاى اعيان و رجال 299\r\nتكيه‌هاى محلات 300\r\nچهل و يك منبر 301\r\nداش مشهديهاى تهران 303\r\nيك شيشكى بموقع 308\r\nكبوترپرانى داشها 310\r\nلطيفه‌گوئى 311\r\n\r\n","description":"","footnote":"","page_name":" فهرست 4 ","page_number":14},
  {"content":"\r\n\r\nمن زينب زياديم 312\r\nبچه محلهء ما فيلو بجاكشى واداشت ! 314\r\nيك مشت حرف حسابى 315\r\nعيد خنده 320\r\nماه رمضان 327\r\nعيد فطر 333\r\nدعاى مستجاب 334\r\nسفر نايه 335\r\nسناوند 337\r\nعروسى اعيانى دهات 338\r\nمراجعت 341\r\nعقدكنان 342\r\nجهازبران 345\r\nعروسى 346\r\nپاتختى 350\r\nمادر زن سلام 350\r\nتقسيم خلعتى 350\r\nپاگشا 351\r\nشاه بازى 351\r\nعيد نوروز 353\r\nمقدمات عيد 354\r\nسفرهء عيد 357\r\nكريم شيره‌اى 359\r\nاسمعيل بزاز 361\r\nجشن‌هاى دولتى 361\r\nسيزده‌بدر 364\r\nاسب‌دوانى 366\r\nرفيق تازهء ما 367\r\nفوت ميرزا يوسف صدراعظم 369\r\nميرزا على اصغر خان امين السلطان 372\r\nامين السلطان و دو پسر شاه 375\r\nمال بد بيخ ريش صاحبش 377\r\nبيوتات سلطنتى 380\r\nحرمخانه و طرز زندگانى ناصر الدينشاه 380\r\nحاجى مبارك 387\r\nخلوت شاه 389\r\nخزانه 391\r\nخزانهء اندرون 391\r\nخزانهء ماليات 393\r\nضرابخانه 395\r\nخوانسالارى يا آشپزخانه 402\r\nآبدارخانه 403\r\nقهوه‌خانه 404\r\nفراشخانه 404\r\nسرايدارخانه 407\r\nبناخانه و فخارخانه 407\r\nصندوقخانه و رختدارخانه 408\r\nايشيك‌خانه 409\r\nكشيك‌خانه 410\r\nاسلحه‌خانه 410\r\nزنبورك‌خانه 411\r\nتفنگدارخانه 412\r\nشاطرخانه 413\r\nجارچىخانه 413\r\nمير شكارى 413\r\nمير آخورى 415\r\nزيندارخانه 417\r\nكالسكه‌خانه 417\r\nاصطبل توپخانه 417\r\nشترخانه و قاطرخانه 417\r\nنقاره‌خانه 420\r\nمستوفى 421\r\nدفتر جزوجمع 422\r\nدفتر دستورالعمل 422\r\nدفتر اوارجه 423\r\nدفتر محاسبه 423\r\nحاجيزادهء پدرمرده و فراش قرمزپوش 426\r\nحكام 434\r\nلقب 439\r\nتقسيم كار 443\r\n\r\n","description":"","footnote":"","page_name":" فهرست 5 ","page_number":15},
  {"content":"\r\n\r\nكاهش يكنفر از خانه و افزايش يكنفر بخانواده 443\r\nبا باشمل اعيانى تهران 444\r\nراه‌آهن حضرت عبد العظيم 448\r\nبرادر كوچكتر خيلى عزيز است 448\r\nمسافرين كربلا 449\r\nافكار من در سيزده سالگى 449\r\nنزديك كردن راه هم آمد نيامد دارد 450\r\nمسافرت سوم ناصر الدين شاه بفرنك 453\r\nبانك شاهنشاهى ايران 454\r\nباز هم بنائى باغ 455\r\nفوت پدر 455\r\nمجلس ختم 456\r\nشرفيابى 457\r\nرسم عجيب و تصادف عجيب 460\r\nتشييع 461\r\nهفته و چله 462\r\nعيد عزاداران 463\r\nبيرون آمدن از عزا 463\r\nتقسيم ميراث 464\r\nدرس و مشق من 465\r\nحسن تدبير يا حسن تصادف 466\r\nميراث در روضه‌خوانى هم معمول بود 467\r\nمشاهدهء عجيب 467\r\nباز هم مسافرت كربلا 468\r\nاولين سركشى من بملك 468\r\nسوغات سفر 468\r\nانحصار تنباكو 470\r\nفرار ما از وباى 1310 تهران 473\r\nجاى اهل اشتها خالى 474\r\nمكتب عملى كشاورزى 475\r\nزيارت مسقط الرأس اجداد 475\r\nآمره 476\r\nكلمهء « ماست » نميشود بر زبان آورد ! 477\r\nدرخت خربزه ؟ اللّه اكبر ! 477\r\nفرار 480\r\nبازديد 481\r\nمراجعت 481\r\nوفيات اعيان 482\r\nدريغ از خانى 483\r\nمدار كار عالم بافاده و استفاده است 485\r\nصدارت امين السلطان 486\r\nگشادبازىهاى صدراعظم 487\r\nكهر كم از كبود نيست 489\r\nپس شاه كجاست ؟ 490\r\nرويهء صدراعظم 491\r\nحاجى لطف اللّه بك 492\r\nكرم صدراعظم 492\r\nطرز رسيدگى بكارها 493\r\nسياست خارجى و وضع اقتصادى 493\r\nترقى ماده و تنزل معنى 496\r\nبىاثرى القاء 498\r\nعزيزكردهء شاه 498\r\nعروسى عزيز السلطان 498\r\nمتفرقه 501\r\nبلوك گردشى 501\r\nورده 502\r\nچمرم 503\r\nيك افسر قديمى 503\r\nعزيمت به سمت ساوه و قم و مراجعت به تهران 505\r\nفوت ميرزا محمود وزير 506\r\nبرادر شاه 506\r\nميرزا شفيع خان مستشار الملك 507\r\nفوت مرحوم حاجى ميرزا حسن شيرازى 508\r\nنظرى به وضع زندگى 509\r\nلباس زنها 510\r\nپرچانگى مادام لابارن 511\r\nوضع تحصيل ما 513\r\n\r\n","description":"","footnote":"","page_name":" فهرست 6 ","page_number":16},
  {"content":"\r\n\r\nمسافرت آقاى فتح اللّه مستوفى بشيراز 514\r\nباز هم بلوك گردشى 514\r\nشيلان قورباغه 515\r\nقورمه‌سبزى افشارى 515\r\nشب‌گذرانى ادبى 516\r\nسفر دولت‌آباد 516\r\nدريغ از پير ذى فنون 517\r\nدولت‌آباد 518\r\nدهاتى اديب 519\r\nصدر راونجى 519\r\nتخمى هزار و هفتصد تخم 520\r\nعجلهء بى مورد 520\r\nدورى از برادر مؤثر است 521\r\nميرزا ابو الحسن جلوه 521\r\nحاجى ميرزا حسين شيرازى 522\r\nمجالس ادبى خانوادگى 523\r\nزمستان سال 1313 525\r\nملا كلثوم كى بود ؟ 526\r\nناز آمد نيامد دارد 526\r\nخواهرم مريض است 527\r\nاطباء 527\r\nكحالان 528\r\nدندانسازى 529\r\nطبيب مرده زنده كن 530\r\nبهار سال 1313 531\r\nعقدكنان 532\r\nاختلاف والى و وزير 532\r\nتدارك جشن سال پنجاهم سلطنت ناصر الدين شاه 533\r\nسور ، ماتم شد 533\r\n\r\n","description":"","footnote":"","page_name":" فهرست 7 ","page_number":17},
  {"content":"\r\n\r\n\r\nفهرست عكس‌ها\r\nصفحه\r\n1 - محمد شاه غازى 48\r\n2 - ميرزا محمد على خان مستوفى 64\r\n3 - ميرزا تقى خان اميركبير اتابك اعظم 80\r\n4 - فرخ خان امين الدولهء كاشانى 88\r\n5 - حاجى ميرزا حسين خان مشير الدوله 96\r\n6 - اعتضاد السلطنه عليقلى ميرزا 112\r\n7 - عكس رجال درجه اول كشور در سفر اول ناصر الدينشاه باروپا كه در لندن برداشته شده است . 128\r\n8 - عضد الملك 144\r\n9 - حاجى ميرزا نصر اللّه مستوفى در هشتاد سالگى 152\r\n10 - ميرزا محمود وزير پسر حاجى ميرزا نصر اللّه مستوفى 184\r\n11 - حاجى ميرزا محمد مستوفى پسر حاجى ميرزا نصر اللّه 192\r\n12 - ميرزا شفيع خان - ميرزا اسمعيل خان - ميرزا حسن خان - ميرزا رفيع خان 208\r\n13 - غلامعلى مستوفى پسر ميرزا محمود وزير 224\r\n14 - نامه‌اى به خط كلهر 240\r\n15 - تصوير وزارت اعظم امين السلطان كه با جمعى از رجال دوره برداشته شده است 337\r\n16 - آقا على اصغر صاحبجمع ( امين السلطان ) 368\r\n17 - چادر دوسرى نهارخورى شاه در يكى از مسافرتهاى داخلى 377\r\n18 - ناصر الدينشاه با عده‌اى از خلوتيان در به دو ورود صنعت عكاسى بايران 392\r\n19 - جمعى از درباريان ناصر الدينشاه 400\r\n20 - ناصر الدين شاه و خلوتيان در تاب‌كلا ( كلاردشت ) 416\r\n21 - ميرزا رضا مستوفى و ميرزا عليرضا مستوفى 448\r\n22 - ميرزا جعفر مستوفى 464\r\n23 - ميرزا على اصغر خان امين السلطان 481\r\n24 - حاجى ميرزا نصر اللّه مستوفى 488\r\n25 - غلامعلى خان عزيز السلطان ( مليچك ) 497\r\n26 - ميرزا محمود وزير با لباس تمام رسمى 504\r\n27 - ناصر الدينشاه قاجار در سالهاى آخر زندگانيش 528\r\n\r\n","description":"","footnote":"","page_name":" فهرست 8 ","page_number":18},
  {"content":"\r\n\r\n\r\nمقدمه\r\nبنام خداوند بخشاينده مهربان نوشتن « شرح زندگانى خود » كار مشكلى است زيرا ممكن است فراموشى و اشتباه و ضعف‌هاى اخلاقى جبلى بشرى گاهى شخص را از راه حقيقت دور كند .\r\nولى من سعى ميكنم آنچه مينويسم مطابق فكر و حافظهء امروزم باشد و در واقعات زندگانى خود كه البته با وقايع و اشخاص تماس پيدا خواهد كرد از معتقداتى كه امروز نسبت به آنها دارم دور نيفتم .\r\n« شرح زندگانى من » چيزى ندارد كه قابل خواندن باشد مقصود اصلى تشريح اوضاع اجتماعى و بالاختصاص روشن ساختن طرز جريان كارهاى دولتى و ادارى در شصت هفتاد سالهء ايام زندگانيم است و چون وضع اجتماعى و ادارى ، بخصوص قبل از مشروطه زادهء اوضاع ماقبل است بعنوان مقدمه از اسلاف خود هم خواهم نوشت تا زمينه بدست آيد و اوضاع ايام زندگى خودم بيشتر واضح گردد .\r\nاگر گاهى از كرده‌هاى خود و پدر و جدم چيزهائى بنويسم براى روشن شدن يكى از اوضاع اجتماعى و يا تشريح يكى از كارهاى ادارى است نه خودستائى و حب اسلاف . البته انسان به حال خود واقف‌تر از ديگران است و اگر اتفاق افتد كه از اشخاص و خانواده‌هاى معروف ذكرى برود مقصود توهين آنان نيست بلكه روشن شدن اوضاع زمانه درنظر ، و قابل عفو است .\r\nشايد در ضمن نوشتن بعضى از وقايع زندگى خود و اسلافم با اشخاص و واقعاتى روبرو شوم كه لازم بدانم نسبت به آنها بسط مقال بدهم فرع زياده بر اصل را خرده نگيرند و مقصود اصلى را كه تشريح وضع اجتماعى و ادارى است درنظر آورند .\r\nبراى اينكه مطالب خيلى خشك و خسته‌كننده نشود به خود اجازه مىدهم كه گاهگاه حكايات و مطايباتى هم از ديده و شنيده‌هاى خود بياورم .\r\nباغ فردوس شميران - اول خرداد 1321 شمسى\r\nعبد الله مستوفى\r\n\r\n","description":"","footnote":"","page_name":" 1 ","page_number":19},
  {"content":"\r\n\r\n\r\nاسلاف من در سلطنت آقا محمد خان قاجار\r\n\r\nلياقت و صحت عمل موجب ترقى است\r\nدر سالهاى آخر سده دوازدهم هجرى قمرى در استرآباد ( گرگان ) نزد يكى از خان‌هاى ملاك و متمول قاجار ميرزائى بود كه در دستگاه خان سمت پيشكارى داشت . ميرزا اگرچه جوان بود ولى به نظر چنين ميرسيد كه تازه‌وارد نيست زيرا خان قجر نسبت به او اعتماد زيادى داشت و اختيار كليه كارهاى ملكى و احشامى و امور خانگى خود را به او سپرده بود سهلست ، گاهگاه كه كارهاى مهمى از قبيل بندوبست با پسرعموها و ساير رؤساى ايل پيش ميآمد هميشه صلاح‌بينىهاى ميرزا را پيروى ميكرد و معلوم بود كه ميرزا باوجود جوانى كه در آن روزها متاع رايجى نبود توانسته است اعتماد خان را از هر حيث به خود جلب نمايد . امانت و ديانت و صحت عمل ميرزا در نزد كس‌وكار و پسرعموهاى خان و حتى ساير رؤساى ايل شهرت بسزائى پيدا كرده بود و همگى در اين پيشكار خان به نظر تحسين مينگريستند .\r\nچنان كه وقتى آقا محمد خان قاجار براى بندوبست كار سلطنت از ظاهر شيراز چند روزه خود را باسترآباد رسانده و از ايل خود قول كمك بمرد و مال گرفته ضمنا ميرزائى براى پيشكارى خود خواسته بود ، رؤساى ايل در صلاحيت اين ميرزا براى اين‌كار ترديدى نكردند و معرفيش نمودند . شك نيست كه خان ارباب ميرزا ، از اين پيش‌آمد كه موجب برهم خوردن نظم كارهاى شخصيش ميشد خالى از دلتنگى نبود ولى چه ميتوانست كرد ؟ در ايليّت قولى داده است و بايد از هيچگونه فداكارى در راه « اخته خان » « 1 » ( آقا محمد خان را قجر هاى استرآباد به اين اسم ميخوانده‌اند ) كوتاهى نكند و صلاح عمومى ايل را بر صلاح خصوصى ترجيح دهد و حاجت خويش را در مقابل حاجت او فراموش نمايد در هر حال ميرزا وارد خدمت آقا محمد خان شد . اين ميرزا ، ميرزا اسمعيل ، جد من بود ( 1193 ) .\r\n\r\n\r\n","description":"","footnote":"\r\n( 1 ) - ايلات در اسم‌گذارى خود خيلى ساده و بىپيرايه و رك‌وراست هستند . رؤساى ايل بختيارى با مقام شامخى كه در دوره مشروطه پيدا كرده بودند باز هم نزد افراد و خان‌خرده‌ها به همان اسامى ساده‌اى كه سابقا با تخفيف و حذف القاب داشتند خوانده ميشدند . مثلا حاجى عليقلى خان سردار اسعد را حاجى عليقلى و نجفقلى خان صمصام السلطنه را آقا نجف و خسرو خان سردار ظفر را خرسو و نصير خان سردار جنگ را نصير و لطفعلى خان امير مفخم را آقا لطفعلى ميخواندند . حتى همين آقايان رؤسا هم وقتى دور هم مينشستند و بلهجه خود با هم حرف ميزدند اسم و لقب ديگرى نداشتند و با همين تحريفات خوانده ميشدند . اخته خان براى آقا محمد خان هم از همين قبيل اسم‌گذاريها است كه بمناسبت خصى بودن او كه در طفوليت از راه دشمنى خانوادگى پيش آمده بوده است به اين اسم يا لقب موسوم شده و بين افراد ايل جز اين اسمى نداشته است .\r\n","page_name":" 2 ","page_number":20},
  {"content":"\r\n\r\nميرزا اسمعيل پسر آقا گنجعلى و او پسر آقا قنبر على بوده است پدر و جدش در قصبهء گركان از آب و ملك خود زندگى ميكرده‌اند . از احوال اين دو نفر اطلاعى در دست نيست ولى از اينكه آقا گنجعلى توانسته است بپسر خود تربيتى بدهد كه در سن جوانى بمقام پيشكارى خان قجر برسد معلوم مىشود كه اينها بخصوص پدر ميرزا اسمعيل ، داراى زندگانى اربابى بوده‌اند . مزرعه ملّى نزديك گركان ملك آقا گنجعلى و دائى ميرزا اسمعيل هم صاحب خط و ربط و محاسب و شايد قسمتى از تربيت ميرزا هم مرهون اقدامات ميرزا دائى بوده است .\r\nتاريخ ولادت ميرزا اسمعيل معلوم نيست ولى مطابق رسم زمان كه اشخاص خيلى جوان را بكارى نمىگماشته‌اند ميتوان حدس زد كه در اينوقت كمتر از بيست سال نداشته است .\r\nموهاى ميرزا خرمائى و چشم‌هاى او كبود و از جوانهاى متدين بشمار ميآمده است از كتاب هاى كتابخانه خود كه وقف اولاد كرده همچو برميآيد كه از معلومات فقهى و حديثى هم بىاطلاع نبوده است .\r\n\r\nاسلاف آقا محمد خان قاجار\r\nآقا محمد خان پسر محمد حسن خان و او پسر فتحعلى خان قوانلوى قاجار است . فتحعلى خان در زمان شاه سلطان حسين صفوى رئيس سواره و ايلخانى ايل قاجار بود در وقتى كه افغانها اصفهان را محاصره كرده بودند با عده خود بكمك شاه بدبخت صفوى به اين پايتخت آمده و همين كه ديده است شاه سرگرم اذكار و اوراد و رجال دربارى بخيالات خود مشغولند عدهء خود را برداشته نزد طهماسب ميرزا پسر شاه كه در نواحى شمال مشغول جمع‌آورى عده و عدّه براى مقابله با افغان بوده است رفته و پس از آنكه افغانها اصفهان را فتح و شاه سلطان حسين را كشتند ، طهماسب ميرزا را شاه طهماسب خوانده و تقريبا تمام شمال ايران را جمع‌آورى كرده و از طرف شاه طهماسب بلقب نائب السلطنه نيز ملقب شده است .\r\nوقتى شاه طهماسب براى تكميل قواى خود بخراسان ميرفت نادر قليخان افشار با عدهء سوار خود بتوسط نائب السلطنه به خدمت او وارد شد . اين نادر قليخان ندرقلى پسر پوستين‌دوزى بوده كه در نزد يكى از رؤساى افشار مشغول خدمت شد و بواسطهء كياست و لياقتى كه داشته است خان دختر خود را به او داده و بعد از او برياست عشيره و سوارهء خان نيز نائل آمده است .\r\nخان افشار بعد از ورود به خدمت شاه طهماسب و دريافت لقب طهماسب قلى طورى كفايت و درايت بخرج داد كه در مدت كمى بالمره دست فتحعليخان نائب السلطنه را از كارها كوتاه كرد . خان قجر كه خواست با مدعى دست‌وپنجه نرم كند كارى از پيش نبرد و در ضمن بلواى نظامى بتحريك طهماسب قليخان كشته و در خواجه ربيع چند كيلومترى مشهد مدفون گشت و طهماسب قليخان همه‌كاره و بالاخره نادر شاه افشار شد .\r\nبعد از كشته شدن نادر شاه افشار در نزديكى قوچان ، محمد حسن خان پسر فتحعلى خان نيز يكى از كله‌هاى پرباد دوره بود كه ميخواست خود را بسلطنت برساند . كريمخان زند هم كه همين فكر را داشت از بقاياى صفويه سيد ابو تراب نامى را پيدا كرد و اسم سلطنت روى او گذاشت و خود را وكيل الرعايا موسوم و جز استرآباد تقريبا تمام ايران را فتح\r\n\r\n","description":"","footnote":"","page_name":" 3 ","page_number":21},
  {"content":"\r\n\r\nكرد ولى محمد حسن خان سر باطاعت او درنميآورد و با او زدوخورد ميكرد . در يكى از اردوكشىها بعد از شكست جزئى كه از طرف محمد حسن خان به كريمخان رسيد ، سيد ابو تراب از اردوى كريمخان فرار كرد و نزد محمد حسن خان رفت و همين كار سبب نكس امر كريمخان شد و قدم‌بقدم عقب نشست و نزديك بود محمد حسن خان او را از شيراز مركز عملياتش هم براند ولى كريمخان مأيوس نشد و مقاومت كرد و بعد قدم‌بقدم محمد حسن خان را عقب راند تا محمد حسن خان كه از قشون كريمخان شكست خورده و در حال فرار بود بين استرآباد و مازندران بدست يكى از همراهانش كشته شد وقتى كه سر او را در تهران براى كريمخان آوردند بر فوت نابهنگام او گريست و امر بدفن آن داد و بازماندگان او را كه حسينقلى خان و آقا محمد خان بزرگتر آنها بودند نوازش كرد و امر داد در دامغان كه محل اقامت پدرى آنها بود بمانند .\r\nحسينقلى خان پسر محمد حسن خان بعد از چندى سر از اطاعت پيچيد و عده‌اى دور خود جمع كرد و پادشاه زند را مجبور نمود عده‌اى براى دفع او بفرستد حسينقلى خان در ضمن جنگ كشته و اين بود كه كريمخان ناچار شد آقا محمد خان را نزد خود در شيراز نگاهدارد و در آنجا مقيم سازد تا از فتنه و خونريزى جلوگيرى كرده باشد .\r\n\r\nافكار آقا محمد خان\r\nاين سابقه‌هاى خانوادگى و بخصوص جنگهاى پدر و برادر آقا محمد خان با كريمخان سبب شده كه آقا محمد خان خود را شخص چهارم از سلسله سلطنت پندارد و برادر و پدر خود را پادشاه ( ؟ ) و نادر شاه و كريمخان را غاصب ( ؟ ) بداند و اولاد نادر شاه را مانند اولاد غاصب بشناسد و با آنها عداوت بورزد .\r\nدر اين طرز فكر بر خان قجر ملامتى نيست . لوى هيجدهم پادشاه فرانسه نيز در 1815 بعد از تجديد سلطنت خانواده بوربن تمام هياهوى بيست و هفت هشت ساله انقلاب كبير فرانسه و دورهء سلطنت ناپلئون اول را فراموش كرده در فرمان اعطاء ( ! ) مشروطه چون خود را وارث لوى هفدهم طفل بدبخت لوى شانزدهم كه در زندان انقلابيون بدرود زندگانى گفته بود ميدانست خود را لوى هيجدهم ناميد و تاريخ سلطنت خود را از روز فوت اين طفل تعيين و سال 1815 را سال بيستم سلطنت خود اعلام داشت . بلى اگر اين قبيل افكار در دماغ آقا محمد خان نبود البته نميتوانست خود و خانواده خود را بسلطنت ايران برساند عبث نبود كه كريمخان پادشاه زند از ميان تمام بازماندگان اشخاصى كه بر سر سلطنت با او جنگيده بودند فقط اين يك نفر را تحت نظر خود نگاهداشته و اقامت آزادانه شيراز را براى او حتمى قرار داده بود .\r\nشاه زند جاه‌طلبى خان قجر را تفرس نموده شجاعت و شهامت و عقل و كياست و پشتكار او را به خوبى امتحان كرده بود و ميدانست كه اگر آزاد باشد بر فرض كه موفق ببرهم زدن سلطنت او نشود لا محاله اسباب زحمت و فتنه و خون‌ريزى خواهد شد باوجوداين در كارهاى عمومى كشور با او مشورت ميكرد و نسبت به او و كس‌وكار و ايلش به نظر رأفت مينگريست .\r\n\r\n","description":"","footnote":"","page_name":" 4 ","page_number":22},
  {"content":"\r\n\r\nمحمد حسن خان پدر او را هم ، او نكشته بلكه يكى از پسرعموهاى خود او اين كار را كرده و چنان كه گفتيم كريمخان بر اين فوت نابهنگام هم گريسته بود . در زندگانى مادى هم به او فشارى وارد نياورده اجازه مسافرتهاى چندروزه براى شكار هم به او داده بود ولى هيچيك از اين رفتارهاى نيكمردانه در خاطر آقا محمد خان اثرى نداشت و سبب نميشد كه خود را وارث تاج و تخت و شاه زند را غاصب نداند و به نظر عداوت در او ننگرد .\r\nخود آقا محمد خان ميگفته است كه خان زند گاهى كه مرا براى مشورت در كارهاى عمومى كشور ميخواست مرا مينشاند من در مشورت خيانت نميكردم زيرا سلطنت را خاص خود ميدانستم ولى از زير جبه با چاقوى قلم‌تراش فرش‌هاى زير پاى خود را پاره ميكردم و حالا مىبينم كه با او دشمنى نكرده‌ام فرشهاى پاره كردهء خودم بخودم رسيده است و خود كرده را تدبير نيست .\r\nآقا محمد خان از اشتغال بزن و فرزند و تفريحات خانوادگى محروم بوده و از رابطه و رفت‌وآمد با اعيان محلى هم خوددارى ميكرد و همواره اوقات خود را بتخيل و تفكر براى نيل بسلطنت صرف مينموده و نقشه كار خود را در عالم خيال ميكشيده است . اشتغال به خواندن و نوشتن را كه بهترين سرگرميهاى ايام بيكارى و انزوا و موجب تصفيه خاطر و تزكيه خلق و نجيب‌ترين مشغولياتست از خان قجرى كه جز سوارى و جنگ از پدرانش نياموخته است نبايد توقع داشت . آقا محمد خان بقدرى از اين كار بدور بوده كه در زمان سلطنتش ميرزاها و نويسنده‌ها را بتحقير و تعبير « فرنىخور » ميخوانده است .\r\nپاره‌اى از اخلاق عجيب اين پادشاه را بايد نتيجه همين طرز زندگى و محروم بودن از تمايل جنسى و افكار محدود بيك نقطهء او دانست . شايد بررسى و دقت در اخلاق و طرز رفتار بستگان نزديك شاه زند كه ممكن بوده است بعد از او دعويهائى داشته باشند و همچنين اندازهء علاقه مردمان فارس نسبت به اين كس‌وكارهاى شاه زند بابهاى ديگرى هم براى تفكرات او گشوده باشد كه چون اين دو رشته هم از متفرعات همان رشته اصلى است تغييرى در محدود بودن نقطه توجه فكر او ايجاد نميكرده است .\r\nدر ايام حبس نظر آقا محمد خان در شيراز ، خان قجر با بقال گذر معامله داشت هر وقت مواجبش دير ميرسيد با او نسيه‌كارى ميكرد گاهى كه از در دكان او ميگذشت و ماست و پنير و انگور يا چيزهاى ديگرى براى خانه سفارش ميداد بقال هميشه بشاگردش ميگفت « برخيز ماست و پنير و انگور قجرى براى خان حاضر كن كه وقتى نوكرشان ميآيد معطل نشود » روزى خان در غياب بقال از شاگرد پرسيد « مقصود استاد از اين توصيف قجرى چيست ؟ » شاگرد صاف و پوست‌كنده گفت : « ما چيزهاى وازده دكان را عليحده ميگذاريم و به اين صفت آنها را بهمديگر مىشناسانيم » آقا محمد خان وقتى شيراز را تسخير كرد پى اين بقال فرستاد . بقال در خانه وداع و وصيت خود را كرد و بحضور شاه رفت ولى آقا محمد خان بر خلاف عادتش او را نوازش و رئيس صنف بقالش كرد و بقال با لقب بقال‌باشى به خانه مراجعت نمود . با آن سابقه اين رأفت از طرف آقا محمد خان از عجائب است چنان كه بعضى\r\n\r\n","description":"","footnote":"","page_name":" 5 ","page_number":23},
  {"content":"\r\n\r\nهم گفته‌اند بقال را سياست كرده است .\r\nاز اين واقعه ، اگر مطابق با واقع باشد ميتوان محدود بودن زندگى آقا محمد خان و كم‌اهميتى وجودى او را در ايام حبس نظر بودنش در شيراز تخمين كرد . « 1 »\r\n\r\nشكار وسيله فرار\r\nكريم خان زند كه خود را وكيل الرعايا ميخواند و با اين اسم و عنوان از قفقاز تا تركستان و از سليمانيه تا پنجاب بر تمام خاك ايران و اميرنشينهاى حول‌وحوش سلطنت ميكرد سهل است در اواخر عمرش بصره را هم تصرف كرده بود به بستر بيمارى افتاد بيمارى كه روزبروز شديدتر و بالاخره منجر بمرگ او گشت .\r\nهمين كه حال خان زند سخت شد ، آقا محمد خان بعنوان شكار دو سه روزه از شهر بيرون رفت ولى هر روز بكنار شهر ميآمد و به محلى كه قبلا قرار گذاشته بود نظرى ميافكند و همين كه علامت مخصوص را كه اگر كريمخان بدرود زندگى گويد بايد همدست او « 2 » در آن محل نشان بدهد نميديد مراجعت مينمود تا روزى علامت را در برج معهود ديد و از مرگ كريمخان اطمينان حاصل كرده راه طهران را پيش گرفت و خود را زودتر از خبر واقعه بورامين رسانيد .\r\n\r\nتدارك مقدمات سلطنت\r\nقبلا بوسيله يكى از همراهان خود كه جلوتر فرستاده بود نزديكان خود را از دامغان احضار كرد و عربهاى ورامين را كه نادر شاه از فارس كوچانده در آنجا ساكن كرده بود با خود همدست نمود « 3 » و با آنها به سمت گرگان شتافت . در آنجا رؤساى تيره خود يعنى قوانلوها را با خود متفق نمود و آنها را نزد ساير تيره‌هاى قاجار فرستاد و تمام ايل را با خود همراه كرد و بوسيله ايل خود بر گرگان مسلط و با چريك و سوارهء استرآبادى و ايل قاجار متوجه مازندران گرديد . ميرزا اسمعيل ميگويد وقتى ميخواستيم بمازندران برويم فصل طغيان رودخانه‌ها بود براى عبور از رودى بكمك آب‌بازهاى محلى كه گدار را ميشناختند حاجت پيدا كرديم اسبها را خالى از آب گذراندند وقتى نوبت بما رسيد هريك از آنها يكى از ما را بدوش كشيدند و به آب زدند برحسب تصادف آب‌بازى كه من سوار او بودم با آب‌باز مركوب آقا محمد خان نزديك هم بودند خان از راه احتياط كه مبادا آب‌باز قبلا خريدارى شده باشد\r\n\r\n\r\n","description":"","footnote":"\r\n( 1 ) - نيز معروف است عمه آقا محمد خان زن يكى از ملاهاى شيراز بوده است خان قجر هر وقت بديدن عمه خانم ميرفته ملاى شيرازى به او بىاعتنائى ميكرده است تا حدى كه آقا محمد خان بوسيله يكى از محارم طرفين از ملا گله كرده است . ملاى شيراز صاف و پوست‌كنده در مقابل اين گله‌گذارى گفته بوده به اين خان قجر بگوئيد همين است كه هست هر وقت شاه شدى شكم مرا بدرون ميگويند شاه قاجار در همان روزىكه پى بقال فرستاده بوده است ملا را احضار كرده و تقاضاى ده پانزده سال قبل او را برآورده است .\r\n( 2 ) - اين همدست عمه او و زن همان ملاى شيرازى سابق الذكر بوده است .\r\n( 3 ) - محلهء عربها را سرجنبانهاى اين طايفه بامر آقا محمد خان در شهر تهران ساخته‌اند و خانه‌هاى بازماندگان آنها شايد هنوز هم در اين محله باشد .\r\n","page_name":" 6 ","page_number":24},
  {"content":"\r\n\r\nو سوءقصدى نسبت به او بكند خود را از گماشتگان آقا محمد خان قلمداده بمركوب خود توصيه ميكرد كه وقتى خان بزرك به اين محل ميرسد از او خوب پذيرائى كنند و با آب‌باز گردن‌كلفتى از آبش بگذرانند همين كه بآنطرف آب رسيديم آب‌باز ، خان را صحيح و سالم بر زمين گذاشت و گفت خان تو چرا خودت را پنهان ميكنى ؟ من بمحض ديدار تو را شناختم تو بايد شاه ايران بشوى كيست كه بتواند به تو خيانت كند ؟ ! آقا محمد خان چيزى نگفت ولى بر خلاف عادت خود ، انعام زيادترى به او حواله داد .\r\nمازندران هم تسخير شد و در آنجا ميرزا اسد اللّه نورى ( جد خواجه نوريها ) به خدمت آقا محمد خان وارد شده و كار تداركات جنگى و محاسبه آن به او محول گرديد . تا اينوقت ميرزا اسمعيل مجبور بود تمام كارهاى قلمى و حسابدارى آقا محمد خان را اعم از محاسبات مالياتى و قشونى اداره كند اين استخدام جديد سبب شد كه سر ميرزا قدرى فارغتر شود و در كارهاى استيفاى خود بيشتر دقت نمايد . در سفرهاى جنگى كه هميشه همراه بود بهرجا كه وارد ميشدند از اندازه و طرز وصول ماليات و رفتار و اخلاق متصديان ماليه تحقيقات زيادترى مينمود و از روى جزوجمعهاى محلى كه در دست عمال ماليه محل بود نسخه‌هائى براى احتياجات آتيه خود تدارك ميكرد . اطلاعاتيكه ميرزا اسمعيل در اين سفرهاى جنگى بدست ميآورد چيزهاى ذيقيمتى بود ؛ زيرا هنوز مركز حكومت ايران در تصرف خوانين زند باقى بود و ميرزا اسمعيل باطلاعات مالى كه در دفترخانه دولتى شيراز موجود بود دسترسى نداشت .\r\nآقا محمد خان از خوانين زند وحشتى نداشت زيرا كريمخان را فرزند لايقى نبود و برادران و ساير كس‌وكار رسيده و حاضر كار او اخلاق سلطنت نداشتند و خان قجر به خوبى مىدانست كه آنها بجان هم ميافتند و خود ، خود را از ميان برخواهند داشت و راه او را هموار خواهند كرد . ايل و تبارى هم ندارند كه بوسيله آن سلطنت خود را بر مردم تحميل كنند . رسيدن كريمخان بسلطنت بواسطه آشفتگيهائى بود كه بعد از نادر شاه پيدا شده و از هر سرى صدائى بيرون آمده و كريمخان توانسته بود ابتدا كشور را بدليرى و كاردانى خود ، تسخير و بعد به بند عدالت و خوشخوئى آن را محكم به‌بندد تا زمانيكه او زنده بود تمام ايران طوق اطاعت او را به گردن گرفتند و همگى با دل و جان به او خدمت ميكردند ولى در ساير خوانين زند آن رشد عقلى و تمدن و پيش‌بينى نبود كه بتوانند دور علم پسر كوچك كريمخان گرد آيند و سلطنت را اداره كنند و اين زدوخوردهاى خانگى بالاخره بيأس مردم از آنها منجر ميشد و كار آنها را تباه ميكرد به همين جهت بود كه آقا محمد خان مشغول تسخير ساير بلاد ايران شد و تسخير شيراز را براى بعدتر گذاشت .\r\nچيزى كه خيلى مايه نگرانى و دردسر آقا محمد خان بود شورشهائى بود كه برادران او برپا ميكردند اكثر در مواقعى كه سرگرم تسخير ناحيه‌اى بود خبر ميشد يكى از برادرانش با خانهاى محلى كه « اخته خان » را لايق سلطنت نمىپنداشتند بندوبستى كرده و علم\r\n\r\n","description":"","footnote":"","page_name":" 7 ","page_number":25},
  {"content":"\r\n\r\nخودسرى افراشته‌اند . اين بود كه ناچار كار را نيمه‌تمام ميگذاشت و بدفع فتنه خانگى ميپرداخت ولى بعد از غلبه ، برعكس كريمخان آنها را نابود ميكرد چنان كه دو تن از برادران خود را بر اثر همين قماش پيش‌آمدها بديار عدم فرستاده است .\r\nميگويند وقتى سر برادرانش را كه بامر او بدرود زندگى گفته بودند برايش ميآوردند سر بريده را ميگرفت و ميبوسيد و گريه فراوانى ميكرد و بوليعهد و برادرزاده خود فتحعليخان پسر حسينقليخان كه بمناسبت هم‌اسمى با جدش به او بابا خان لقب داده بود ميگفت من براى خاطر تو . . . ( چندتا فحش ركيك ) برادران خود را ميكشم اينكارها براى آنست كه تو راحت سلطنت كنى ! !\r\n\r\nتوجه آقا محمد خان بجانب شيراز\r\nدر ظرف مدت ده يازده سال و بذل جهد بيشمار غير از فارس و كرمان تمام نواحى ايران به تصرف آقا محمد خان درآمده و اصفهان هم يكى دوبار دست‌بدست گشته و موقع آن رسيده بود كه شاه قاجار اين دو ناحيه را هم ضميمه ساير تسخيرات خود نمايد بنابراين بجانب اصفهان عزيمت و آنجا را كه تازه از دست داد بود مجددا به سهولت به تصرف در آورده متوجه شيراز شد ( 1204 ) .\r\nاما كار شيراز با ديوار محكمى كه كريمخان گرداگرد آن كشيده و اسلحه‌اى كه در آن جمع كرده بود به آسانى فتح اصفهان نبود بالاختصاص كه بعد از كشمكش‌هاى خوانين زند و قتل و سفك آنها بدست يكديگر كار سلطنت بجوان رشيد لايقى از شاهزادگان اينخانواده يعنى لطفعليخان رسيده و اين شاهزاده با استعداد و شجاعت و شهامت ذاتى در خانواده سلطنت نشوونما كرده و اخلاق پادشاهى و بزرگى و بلندهمتى و گذشت و رعايت زيردست را از كريمخان آموخته بود .\r\n\r\nدو حريف\r\nشاهزادهء زند كه بعد از پدرش جعفر خان تازه بسلطنت رسيده بود همين كه از عزيمت آقا محمد خان بجانب شيراز اطلاع حاصل كرد عده‌اى از پادگان ( ساخلو ) اين شهر را همراه خود برداشت و براى استخبار از اوضاع دشمن به سمت اصفهان رهسپار شد . بر فرض اينكه با عده زيادى هم روبرو ميشد اهميتى نداشت بشيراز برميگشت و با عده كاملترى جلو دشمن درميآمد اختيار شهر را در غياب خود بحاجى ابراهيم كلانتر واگذاشته بود .\r\nحاجى آقا كه آقا محمد خان با او رابطه برقرار كرده بود بعد از بيرون رفتن لطفعليخان روزى سان خبر كرد و در گردش قشون در عمارت دولتى ترتيبى مقرر داشت كه بتواند از تمام آنها با عدهء كمى كه با خود همدست كرده بود نزع اسلحه كند و آنها را از در ديگر باغ دولتى خارج نمايد بطوريكه عصر آن روز افراد پادگان شيراز مثل اشخاص عادى و همه بىاسلحه بودند .\r\nلطفعليخان در مقابله با آقا محمد خان همين كه عدهء او را زياد ديد بجنگ مختصرى قناعت كرد و براى تكميل قواى خود بجانب شيراز مراجعت نمود ولى حاجى ابراهيم\r\n\r\n","description":"","footnote":"","page_name":" 8 ","page_number":26},
  {"content":"\r\n\r\nاو را به شهر راه نداد . عدهء لطفعليخان كم بود بعد از اين خيانت كمتر هم شد اما آنچه براى او باقى مانده بود تا همه‌جا مصمم بودند مخصوصا نابكارى حاجى ابراهيم آنها را بيشتر عصبانى كرده همه از جان گذشته خدمت بلطفعليخان را استوار ايستادند .\r\nشاهزادهء زند باوجود كمى عده جز حمله بآقا محمد خان چاره‌اى نداشت زيرا اگر فتح نكرده براى تكميل قواى خود بجانب ديگرى ميرفت در او به نظر فرارى مينگريستند و اهميتى به او نميدادند . آقا محمد خان در سيوند چندمنزلى شيراز بود بنابراين شاهزاده زند مصمم شد با عدهء كم خود بطور شبيخون بر قشون او حمله برد . براى آزمايش بخت هم كه بود اين حمله از لوازم بشمار ميآمد .\r\n\r\nشجاعت\r\nشاهزادهء زند نيروى كم ولى مصمم خود را ، از كنار شيراز به حركت آورد و طورى آنها را به سمت دشمن سوق داد كه كسى مقصد او را نفهميد و شبانه خود را باردوى آقا محمد خان زد . باندازه‌اى نقشهء شبيخون درست طرح شده بود و افراد با جلادت دست‌بكار شدند كه توانستند اردوى آقا محمد خان را با عدهء كم خود در همه‌جا برهم زنند ، و همه را فرار بدهند حتى مستحفظين و سواران خاصهء آقا محمد خان هم كار را تباه دانسته و فرار كرده بودند و جز خود و نوكرهاى مخصوص او كسى در اردو نمانده بود .\r\n\r\nتدبير\r\nهمانطور كه لطفعليخان ، بعد از خيانت حاجى ابراهيم چاره‌اى جز حمله نداشت ، براى آقا محمد خان هم در اينجا چاره‌اى جز ثبات نبود ، زيرا اگر خود او هم جا خالى ميكرد ، مسلما نمىتوانست جلو فراريهاى خود را بگيرد و تا بعراق و دار المرز و مراكز ديگر نيروهاى خود ميرسيد چيزى از قوه‌ايكه همراه برده بود دستش را نميگرفت از كجا كه رؤساى پادگان ( ساخلو ) جاهاى ديگر كه از ترس نيمه‌مطيع شده بودند باوجوداين شكست وفادار ميماندند . اين بود كه شاه قاجار هم ثبات بخرج داد و با همان چند نفر خود در سراپرده ماند ، و امر داد هنوز صبح صادق ندميده اذان بگويند .\r\nفراريها خيلى از اردوگاه دور نشده بودند بطوريكه همه صداى اذانرا شنيدند و هر دستهء از آنها فرار را منحصر به خود دانست و همگى باردوگاه برگشتند . در اين ضمنها هوا هم روشن ميشد . شاهزادهء زند باوجود شكستى كه بدشمن داده بود مجبور شد از دشمن شكست‌خوردهء خود فرار كند زيرا دشمن كمى عدهء او را در روشنائى صبح ميديد و همگى گرفتار ميشدند . اين بود كه قواى خود را جمع كرده و راه كرمانرا كه در آنجا هواخواهانى داشت پيش گرفت .\r\n\r\nاگر شب يكساعت بلندتر بود ؟\r\nاگر يكساعت شب بلندتر بود ، شاهزادهء زند مسلما موفق مىشد و آقا محمد خان را دستگير و يا مجبور بفرار ميكرد و كار رنگ و روى ديگرى ميگرفت . بلى هميشه از اين قبيل عوامل كه آن را ببدبختى يا خوشبختى تعبير ميكنيم در كارهاى اين جهان مداخله دارد و\r\n\r\n","description":"","footnote":"","page_name":" 9 ","page_number":27},
  {"content":"\r\n\r\nسرنوشت‌هاى بزرگ را تغيير ميدهد . چنان كه اگر در شب 16 ژوئن 1815 ، در واترلو اصلا باران نميباريد يا باران دو سه ساعتى زودتر شروع ميشد و زودتر هم بند ميآمد و ناپلئون جنگ را در اول صبح شروع ميكرد مسلما تا ظهر انگليسيها را شكست ميداد و رسيدن بلوخر آلمانى با قشون خستهء خود كمكى نكرده ، در مقابل قشون فاتح فرانسه محو و معدوم ميگرديد يا اگر بر طبق انتظار ناپلئون ، گروشى زودتر از بلوخر خود را بميدان جنگ رسانده بود جنگ بنفع سركرده و امپراطور فرانسه تمام و در هرحال سرنوشت دنيا غير از چيزى ميشد كه امروز آن را ميبينيم .\r\n\r\nبا كمال افسوس وسيلهء خيانت از دست رفت\r\nبارى تعقيب اين فاتح فرارى ، كه شايد علت فرار او هم هنوز بر مغلوبين معلوم نبود ، البته خلاف مصلحت بود ، زيرا هنوز شهر شيراز مسخر نشده بود و معلوم نبود كه حاجى ابراهيم با هم‌عهد تازهء خود خيانت نكند و با شاهزادهء زند مخصوصا بعد از اين ضرب شست ، بندوبست تازه‌اى ننمايد .\r\nبعد از اطلاع بحقايق و اطمينان از اوضاع بود كه آقا محمد خان بشيراز وارد شد و اول كارى كه كرد خراب كردن ديوارهاى محكم دور آن شهر بود ميگويند در پاره‌اى از جاها اين ديوار بقدرى محكم بوده است كه براى خراب كردن آن باستعمال باروت و ساير تدبيرات محتاج شده‌اند . در چند سال پيش كه در كوچه‌هاى شيراز تغييراتى ميدادند ريشه يكى از اين ديوارها در ضمن كندوكوب و تسطيح بيرون افتاد . براى بريدن اين ريشه ديوار كاركنان شهردارى خيلى رنج بردند . معروف است كريمخان زند در ساختن گل خام پخته آجرهاى بنائىهائى كه در شيراز كرده است تدبيرى انديشيده و آن را بمنتهى درجه استحكام درآورده و آن تدبير اين بوده است كه مقدارى سكه‌هاى كم‌وزن نقره از قبيل شاهى سفيد و پنجشاهى در ميان خاكهائيكه براى گل آن بيخته بودند ميپاشيده است تا عملجات براى پيدا كردن آنها گل را دست‌مالى كنند و طبعا ورزش كاملى به آن بدهند البته كسىكه در استحكام آجر اين دقت را بكند در ملاط ساختمان هم دقتهاى ديگرى به كار مىبرد بطوريكه بناهاى كريمخان باوجود زلزله و رطوبت يعنى دو عامل بزرگ خرابى بنا ، كه در شيراز زياد است غير از آنچه با زحمت زياد دستى خراب كرده‌اند همگى پابرجا مانده است .\r\nدر هرحال حصار شيراز خراب شد و حاجى ابراهيم از اين پيش‌آمد و از دست دادن وسيله خيانت براى دفعه بعد خيلى مكدر گرديده اما چاره‌اى جز اطاعت نداشت .\r\nحاجى ابراهيم پسر حاجى محمود و او پسر حاجى هاشم يهودىزاده جديد الاسلامى است كه قبل از كلانترى تمام شيراز ، خود و پدرش كلانتر يك محله اين شهر بوده‌اند و بوسيله اعتماد بى مورد لطفعليخان زند بمقام كلانترى فارس نائل شد و بواسطه خيانت بولينعمت خود توانست اسباب ترقى خود و خانواده خود را فراهم كند .\r\n\r\n","description":"","footnote":"","page_name":" 10 ","page_number":28},
  {"content":"\r\n\r\n\r\nعاقبت لطفعليخان زند\r\nاما شاهزاده زند بعد از ورود بكرمان نيروى تازه‌اى جمع‌آورى و برج و ديوار خشتى شهر را محكم كرد و روزبروز بر حوزه استيلاى خود افزود بطوريكه آقا محمد خان مجبور شد با نيروى زيادى بجانب كرمان برود و شهر را محاصره كند . تپه‌هاى مصنوعى سمت مشرق شهر امروز هم برجا و از روزهاى محاصره اين شهر يادگار مانده است بالاخره بعد از كشش و كوشش جانبين ، غلا و تنگى سبب تسلط محاصرين بر شهر شد . لطفعليخان از خندق شهر گذشت و با چندتن از خاصان خود به قصد بلوچستان فرار كرد . در بين راه باز به او خيانت كردند اسب او را سر آخور پى زدند و او را گرفتند و تسليم آقا محمد خان نمودند . آقا محمد خان بعد از ورود بكرمان از هيچگونه قساوت و بيرحمى فروگذار نكرد آنچه توانست گوش و چشم كند و دست و پا بريد . رفتارش نسبت بلطفعليخان بسيار بيرحمانه و مخالف انسانيت بود زيرا در هيچ شرع و منطقى آزار و هتاكى نسبت به كسى كه محكوم باعدام است روا نيست و بالاخره او را ببدتر وجهى كشت .\r\nقتل لطفعليخان زند يعنى آخر شخص سلسلهء سابق ، مدعى بزرگ سلطنت آقا محمد خان را از بين برد و تسلط او را بر تمام خاك اصلى ايران مسلم داشت\r\nاينوقت ( 1209 ) بود كه باصرار سران قوم آقا محمد خان تاجگذارى كرد و سر و بر خود را بتاج و جبه شاهنشاهى ايران زينت داد ولى من تاكنون سكه‌اى از او نديده و نشنيده‌ام بايد گفت اگر هم سكه‌اى زده باشد خيلى محدود و شايد منحصر بروزهاى تاجگذارى و جلوس او بسلطنت و براى شگون بوده است .\r\nميرزا اسمعيل كه در اكثر سفرهاى جنگى همراه آقا محمد خان بوده است چنان كه سابقا هم اشاره شد بهرجا كه ميرسيد از تحصيل اطلاعات مالى بخصوص بدست آوردن جزو جمعهاى مالياتى و اصلاح جزوجمعهائيكه در سفرهاى سابق بدست آمده بود خوددارى نميكرد و سفر شيراز و دست يافتن بسوابق و اطلاعاتى كه در اداره مركزى موجود بود كار استيفاى ميرزا را تكميل نمود .\r\n\r\nآقا محمد خان همه كاره سلطنت خويش بود\r\nرؤسا و خوانين ايلات برحسب رسم زمان اداره كارهاى دارائى و زندگى خود را بدست پيشكار ميسپردند حتى اكثر آنها خواندن و نوشتن را هم خلاف حيثيت خانى و رياست ميپنداشتند و معتقد بودند كه خان بايد شمشير خوب بزند ورزش قلم را بقول آقا محمد خان كار « فرنىخورها » ميدانستند ولى آقا محمد خان كه در مدت حبس نظر بودنش در شيراز ، جز همان مواجب اعطائى كريم خان درآمدى نداشت و ممسك و باريك‌بين هم بود عادت كرده بود كه حساب همه چيز خود را خود داشته باشد . در ايام سلطنتش هم همين رويه را از دست نداد . نداشتن زن و فرزند و تفريحات خانوادگى هم وقت زيادى براى رسيدگى بحسابها در اختيار او گذاشته بود بطوريكه تمام كارهاى محاسباتى كشور خود را خود رسيدگى ميكرد بنابراين ميرزا اسمعيل با عمل ، بيشتر از اداره سروكار\r\n\r\n","description":"","footnote":"","page_name":" 11 ","page_number":29},
  {"content":"\r\n\r\nداشت وصول و ايصال مالياتها با حكام بود بحاكمى كه بولايتى ميرفت طومارى ميدادند كه در آن ميزان ماليات از روى جزوجمعها و اطلاعاتيكه ميرزا اسمعيل تهيه كرده بود جمع و مصارف محلى بخرج آن گذاشته شده بود . البته اين طومار يا دستورالعمل يا بودجه باقى داشت كه حاكم بايد بعد از وصول بمركز بفرستد يا بحواله مركز بپردازد . در فلان ولايت خرج فوق‌العاده‌اى براى قشون‌كشى پيش ميآمد ، وجه آن از باقى دستور العمل ولايات حول‌وحوش حواله ميشد و اگر مازادى ميماند بمركز منتقل و در خزانه زير كليد شخص شاه حفظ ميگرديد .\r\nشاه بفلان سفر جنگى ميرفت در اين سفر بخزانه و دفينهء رؤساى محلى كه ياغيگرى كرده بودند پى ميبرد آنها را ضبط ميكرد و همراه خود ميآورد و در همان خزانهء زير كليد خود ميريخت يا در نزد خانوادهء فلان رئيس دورهء نادرى مقدارى جواهر و طلاى دولتى سراغ مينمود رؤساى آنخانواده را بشكنجه و عذاب وادار مىكرد كه دفينه‌هاى خود را اقرار كنند هرچه بود ميگرفت ، كجا ميبرد ؟ در همان خزانهء زير كليد خود ميريخت .\r\nفلان مصرف فوق‌العاده پيش ميآمد ، باقى طومارهاى ولايات حول‌وحوش كفاف اين مصرف را نميداد از اين خزانه زير كليد شاه پول برميداشتند چون در تمام اين جنگها خودش شخصا حاضر بود عمل خيلى ساده ميگذشت يكنفر امين معين ميكرد پولها را تحويل او ميداد و هر چند روز يك بار مصارف و موجودى او را شخصا رسيدگى مىنمود . بعد از ختم سفر اگر چيزى باقى ميماند باز بخزانهء زير كليد خود ميريخت . اين بود كه در زمان آقا محمد خان اصول كاغذبازى و حواله و اطلاق خيلى كم بود و به همين واسطه با عده‌اى محدود كارهاى محاسباتى انجام مييافت چنان كه جز ميرزا اسمعيل در كارهاى مالياتى و ميرزا اسد اللّه نورى در كارهاى محاسبات قشونى ، اهل قلم مبرز ديگرى را در دستگاه سلطنت آقا محمد خان نشنيده‌ام . آقا محمد خان خود خزانه‌دار و مستوفى الممالك و صاحب ديوان دولت خود بوده است .\r\nمن در تمام مدت عمر خود در نظر ندارم فرمانى از آقا محمد خان ديده باشم . سجع مهر و امضاى دستخط اين پادشاه را هم تاكنون نديده و نميدانم چه بوده است . در صورتى كه از دورهء صفويه و نادر شاه و كريمخان زند كه قبل از او بوده‌اند ، فرامين زياد ديده‌ام و سجع مهر كريمخان « يا من هو به من رجاه كريم » را اكثر ديده و شنيده‌اند بنابراين آقا محمد خان منشى الممالكى هم كه فرمان‌نويسى كند لازم نداشته و آنچه بنوكرهاى دولت ميداده بدون فرمان بوده است كه فقط از روى صورتى كه نزد ميرزا اسمعيل مستوفى و ميرزا اسد اللّه لشكرنويس بوده مواجب كشوريها و لشكريها هر ساله پرداخته ميشده است حافظهء عجيب و پشتكار خسته نشو و باريك‌بينى ، و بالاختصاص حرصى كه بجمع‌آورى مال داشته او را از اين تجملات ادارى بينياز كرده بوده است .\r\n\r\n","description":"","footnote":"","page_name":" 12 ","page_number":30},
  {"content":"\r\n\r\n\r\nعشق آقا محمد خان بجواهر\r\nجواهر و طلا و نقره‌اى را كه نادر شاه از هندوستان بايران آورده است بيك ميليارد اشرفى و بنرخ امروز چهارصد پانصد ميليارد ريال تخمين كرده‌اند گذشته از اين ، طلاهاى ادوار قبل هم البته در دست مردم بوده و حرص نادر شاه آنها را هم جمع‌آورى كرده است ولى بعد از اين پادشاه اخلاف او در سر سلطنت خيلى با هم زدوخورد كردند چندبار سلطنت اين‌دست و آن‌دست گشت و در هر نقل و انتقالى مقدارى از اين طلا و جواهر متفرق شد و از ميان رفت . كريمخان زند هم كه پول را جز براى كارگشائى نميخواست و بجواهر و تجمل هيچ معتقد نبود علاقه‌اى بجمع‌آورى آنها نشان نداده بود ولى شاه قاجار با اينكه در عدم علاقهء بتجمل مثل كريم خان بلكه از او هم بتظاهر و ميل بتجمل بيعلاقه‌تر بود در جمع‌آورى سرآمد تمام مردمان ممسك و باريك‌بين جهان بشمار ميآمد بنابراين هرجا از اين خواسته بوئى ميبرد سروقت دارندهء آن ميرفت و تا دانهء آخر را ضبط نميكرد آرام نمىگرفت و بااينكه جواهر هيچ استعمال نميكرد و سروبر خود را با حجار كريمه نمىآراست عشق شبيه بجنونى بجواهر داشت .\r\nآقا محمد خان براى دست‌بسر كردن شاهزادهء نادرى كه كريمخان زند بواسطهء رعايت حق نمك نادر شاه او را در خراسان باقى گذاشته بود سفرى به مشهد رفت مأمورين شاه ، شاهزادهء نادرى نابينا را براى نقدينه و جواهرهاى نادر شاه بشكنجه گرفتند كس و كار شاهزاده يكى از علماى بانفوذ و حيثيت شهر را بشفاعت نزد شاه فرستاده بوسيلهء او بشاه پيغام دادند كه « اين پيرمرد عاجز چيزى ندارد اگر از جواهر و نقدينه چيزى موجود داشت و نميخواست تقديم كند ما براى استخلاص او ، خود دفينه‌هاى او را نشان ميداديم . »\r\nاين شخص روحانى ميگويد اول شب بود كه نزد آقا محمد خان رفتم پرده كه بيكسو شد و وارد اطاق گشتم ديدم سفره‌اى در وسط اطاق افتاده است و مقدار زيادى جواهر سواره و پياده در وسط آن تل كرده‌اند كه در رخشندگى با آتش بخارى مسابقه مىكند شاه در كنار سفره نشسته چند دانه ياقوت درشت در كنارش چيده و در روشنائى شمع مشغول تماشاى آنهاست . شاه مرا پهلوى خود نشاند انگشتر ياقوت كوچك خوش‌آب‌ورنگى در دست من بود باوجود كمى روشنائى در اطاق آقا محمد خان متوجه آن گرديد و از من پرسيد : « نگين انگشتر شما چيست ؟ » گفتم : « ياقوت كوچك كم‌بهائى است » و از دست خود خارج كرده براى تماشا به دستش دادم مثل يكنفر جواهرى زبردست انگشتر مرا با ياقوتهاى خود يكى يكى سنجيد و گفت « اين انگشتر شما از آن‌ها است كه براى محك و سنجش ساير جواهرات همرنك خود خيلى خوب است » شايد مقصود او از اين جمله اين بود كه من انگشتر خود را تقديم كنم ولى من متوجه اين مقصود نشده پيغام كس‌وكار شاهرخ را به او رساندم شاه گفت : « شما در اين ادعا چه عقيده داريد ؟ آيا راست ميگويند ؟ » گفتم : « دليلى بر خلاف\r\n\r\n","description":"","footnote":"","page_name":" 13 ","page_number":31},
  {"content":"\r\n\r\nگفتهء آنها ندارم » خنديد و گفت : « كدام دليل ( با اشاره بجواهرهاى سفره ) از اينها محكمتر ؟ امروز اينقدرش را بروز داده و امشب مابقى را هم بروز خواهد داد ! » .\r\nمن از اينكه حامل پيغام بر خلاف واقعى شده و شفاعت بيموردى كرده بوم بسيار ملول گشتم و ساكت نشستم بطوريكه انگشتر از يادم رفت ولى شاه تصور كرد من براى انگشتر پا سفت كرده‌ام و براى اينكه مرا از انتظار بيرون بياورد از جلو بخارى سيخى برداشت و بوسيلهء آن با كمال مهارت نگين كوچك ياقوت انگشتر را از نگين‌دان آن خارج و ميان تل جواهر خود پرت كرد و حلقهء آن را بدست من داد و گفت : « يك عقيق خوشرنگ پيدا كنيد و به اين حلقه نصب و دست نمائيد براى شما انگشتر عقيق مناسبتر است » و اين جمله بمنزلهء اجازهء مرخصى من بود . فردا شنيدم شاهرخ باقى جواهرها را بروز و تا دانهء آخر تحويل داده است .\r\n\r\nميزبانى منحصر بنادر شاه نيست\r\nبايد گفت آنچه نادر شاه از هند آورده و آنچه از ادوار قبل در خزانهء اين پادشاه جمع‌آورى كن گرد آمده بوده بواسطهء كشمكش اعضاى خانواده‌اش از بين رفته است و اگر آقا محمد خان و باريك‌بينى و خوى جمع‌آورىكن او نبود ، ده‌يك آنچه از اين جواهر فعلا موجود است در خزانهء ايران جمع‌آورى نميشد و مانند زروسيم آن متفرق ميگشت و امروز اثرى هم از آن نبود . آنچه طلا هم فعلا در خزانهء بانك ملى و پشتوانه اسكناس است ، از بقاياى همان زرهاى نادرى و زروسيم موجودى قبل از آنهاست كه خوى جمع‌آورى كن اعليحضرت پهلوى شاه سابق آنها را گرد آورده است . پس بقول يكى از روزنامه‌هاى دورهء اخير واقعا « ما مهمان نادر شاه افشاريم . آقايان ! در اين ديزى آب زياد نكنيد » ولى من ميخواهم در اين ميزبانى ، آقا محمد خان و رضا شاه پهلوى را هم شركت دهم .\r\nبارى شاه قاجار نتوانست در مشهد زياد اقامت نمايد و كارهاى حكومتى آنجا را تمشيت بدهد و براى مطيع كردن اميرنشينهاى سرحدى مانند افغانستان و خيوه ( خوارزم ) و بخارا تدبيرى بينديشد و آنها را خراج‌گزار و مطيع كند . كار فورىترى او را بگوشه ديگر كشور طلبيد و بقاياى اين خانواده تا زمان فتحعلى شاه در آنجا بفراغت بحكمرانى بيرنگ و بوى خود ادامه دادند .\r\n\r\nاخلاق آقا محمد خان\r\nآقا محمد خان بسيار ساده زندگى ميكرد . در سفرهاى جنگى حاشيهء شخصى شاه خيلى مختصر بود اكثر در آبدارى جز نان و كوفته چيزى نداشت و بسا اتفاق ميافتاد كه همين تدارك هم در كار نبود و در عرض راه بدست‌ياب از قبيل نان و ماست يا نان و پنير قناعت ميكرد و با داشتن خروارها زروسيم كه يا براى مصرف ميبرد و يا از غارت و يغماى مغلوبين ميآورد از صرف دو سه قران براى رنگين كردن سفرهء سلطنت امساك مينمود .\r\n\r\n","description":"","footnote":"","page_name":" 14 ","page_number":32},
  {"content":"\r\n\r\n\r\nكار اين كشور تباه است !\r\nميگويند وقتى با برادرزادهء عزيزكرده و وليعهد خود بابا خان در يك سفره غذا مىخورد . بابا خان قدرى خورش روى پلو ريخت و مشغول خوردن شد خان عمو متوجه اسراف برادرزاده گشت و با بشقاب به پشت دست او نواخت و بعد از چاشنى « 1 » كردن چند فحش ركيك به او گفت : « خورش را براى چلو در سفره گذاشته‌اند روغن و ادويه و گوشت كه در پلو است خورش آنست ! تو كه پلو را با خورش ميخورى چلو را بيخورش خواهى گذاشت با اين تبذيرى كه تو به آن عادت كرده‌اى كار اين كشور تباه است ! . »\r\nكينه‌كشى و انتقامجوئى اين پادشاه سرآمد ساير اخلاق بد اوست . چنان كه سابقا اشاره كرده‌ام رفتار او با لطفعليخان زند بقدرى پست و زشت بوده است كه قابل ذكر نيست اين اندازه قساوت و سنگدلى دربارهء كسىكه به زودى بايد جان بسپرد با هيچ منطق و عقلى سازگارى ندارد . بايد گفت اينها نتيجهء نقشه‌هائى بوده است كه خان قجر در زمان حبس نظر در شيراز ميكشيده و چون بسيار مستبد برأى بوده همين كه بسلطنت رسيده است آنچه از انتقامجوئى كه در ايام اسارت بمغزش گذشته تمام و كمال باجرا رسانده است . شايد محروم بودن از تمايل جنسى هم در اين قماش اخلاق او بىمداخله نبوده باشد .\r\nآوردن استخوانهاى كريمخان از شيراز بتهران و دفن آن در محلى كه مستخدمين او در موقع سلام با كفش آنجا بايستند نيز نتيجهء افكار زمان اسارت و هوىوهوس انتقامجويانهء اوست ساختن تالار تخت مرمر اين بناى بيدروپيكر ، آن هم در تهران كه پنج شش ماه از سال اين قماش بنا از سردى هوا قابل سكونت نيست و اگر مطابق با واقع باشد كندن تالار تخت كريم خان و حمل آنها از شيراز بتهران و كار گذاشتن آن در تالار تخت مرمر هم نتيجهء ديگر ديوانگىهاى انتقامجويانه و زادهء همان افكار زمان اسارت و استبداد رأى اوست .\r\nديگر از اخلاق زشت اين پادشاه سختى احكام اوست . منتسكيو نويسندهء مشهور فرانسه ميگويد : « روح حكومت استبدادى ترس است چنان كه روح حكومت قانونى حس شرافت و روح حكومت ملى تقوى مىباشد » . شك نيست كه اگر حكومت استبدادى با ترس توأم نباشد ، افراد بىآزار از دست مردم زورگو راحتى ندارند و عموم مردم از شرارت و مظالم كاركنان دولت و زيردستان شاه ايمن نتوانند بود . ولى عدالت پادشاه مستبد ، بايد هميشه مجازات ظالم را به قدر جرم معين كند . آقا محمد خان كمتر اين عدالت را مراعات ميكرده و رفتار او نسبت بمجرمين ، طورى بوده است كه هميشه آنها طلبكار ميشده‌اند .\r\n\r\n\r\n","description":"","footnote":"\r\n( 1 ) - چاشنى چيزى است كه مانند ادويه و ترشى و شيرينى غذا را با آن خوشمزه ميكنند و در حقيقت چيز اضافى است كه بدون آن هم غذا را ميتوان خورد و چاشنى كردن فحش از راه اضافى و زيادى بودنش متناسب با مقام است ولى چون چيز ناگوارى است خوشمزه نيست و از راه تضاد مقصود را ميفهماند ، در زبان فرانسه ادويه زدن را در همين مورد و معنى به كار ميبندند و چاشنى در فارسى معناهاى استعاره‌اى هم دارد كه از ما نحن فيه خارج است .\r\n","page_name":" 15 ","page_number":33},
  {"content":"\r\n\r\n\r\nآبگوشت افشارى\r\nگويند در وقتىكه آقا محمد خان در يكى از مسافرتهاى جنگى خود بود از طرف يكى از خانهاى تركستان براى رساندن جواب نامه‌اى سفيرى بدربار ايران آمد . معلوم است اين سفارت كاملا تشريفاتى است و سفير جز نطق رسمى ، در روز بار حضور و تسليم جواب نامه و استماع نطق جوابى شاه‌كارى ندارد اعيان كشور مدتى سفير را معطل كردند شاه نيامد از طرف ديگر سفير هم بيتابى ميكرد و ميگفت مرا به محلى كه شاه در آنجاست بفرستيد . زيرا تأخير من موجب نگرانى و در مراجعت سبب مؤاخذه از من خواهد شد رجال دربار فرستادن سفير را هم باردوگاه شاه خلاف مصلحت ميدانستند بالاخره بعد از مشاوره قرار گذاشتند خواهر شاه در تالار سلطنتى پشت پرده بنشيند و سفير را بپذيرد و نطق او را بشنود و نامهء او را بتوسط خواجه‌سرا دريافت كند و جواب نطق را يكى از ملازمان دربارى از قول خانم بدهد و سفير مرخص شود همين كار را كردند . زهرمار خان رئيس ايل افشار كه نام اصلى او نصر اللّه و بواسطهء اخم و عبوسش اين لقب را دريافت كرده بود براى سركشى به كارهاى ايلى خود بساوجبلاغ ده دوازده فرسخى مغرب تهران كه محل سكونت ايل او بود رفته در شهر حاضر نبود وقتى مراجعت كرد و از قضيه خبردار شد يا واقعا از روى تعصب اين كار را منافى عصمت ميپنداشت يا براى اينكه بدون استشار از او اين امر صورت گرفته بود خود را بنفهمى زد و در مشاجره با اعيان دولت و كاركنان تشريفاتى و قلمى بيمزگى بسيار نمود سهلست يكروز شلاق خود را بكمر زده درب اندرون شاه رفت كه وارد اندرون شود و خواهر شاه را براى اين عمل منافى عفت ( ! ) شلاق‌كارى نمايد ! خواجه‌سراها بهرترتيبى بود او را رد كردند و خواهر شاه را از كتك خوردن نجات دادند .\r\nآقا محمد خان از سفر برگشت در اولين ملاقات با خانم از واقعه مستحضر شد فورا بيرون آمده امر داد زهرمار خان را بياورند و بدست دژخيم در ديك بجوشانند همه ميدانستند كه نادانى و تعصب و افراط در دولتخواهى ، زهرمار خان را به اين جسارت واداشته و بنابراين قابل ترحم است . از طرف ديگر براى چندهزار نفر ايل افشار كه در ده دوازده فرسخى تهران هستند و ممكن است بر اثر اين اقدام بشورش و بىنظمى قيام كنند چه بايد كرد ؟ ولى استبداد رأى شاه هم كه هيچ شفاعتى را نميپذيرفت و خيلى اتفاق ميافتاد كه شفاعت‌كننده را نيز به همان مجازات مجرم محكوم ميكرد در كار بود و هيچكس نميخواست در اين موضوع حرفى بزند در هرحال دژخيمان در حياط جلو عمارت اقامتگاه سلطنتى مشغول مقدمات اجراى حكمند و گرماگرم ديك را جوش ميآورند ؛ زهرمار خان را هم آورده جبه و لباس روى او را كنده با پيراهن و شلوار در گوشه‌اى واداشته‌اند فراشباشى هم براى نظارت اجراى حكم ايستاده است .\r\nيكى از رجال دربارى از وجنات شاه تفرس كرد كه خودش هم از اين حكم سخت پشيمان و يا از شورش ايل افشار نگرانست و براى بخشش ، بر خلاف عادت خود پى شفاعت‌كننده ميگردد . همين كه مطلب را فهميد جلو آمد و عرض كرد : « قبلهء عالم سلامت باشد بر خود شاه\r\n\r\n","description":"","footnote":"","page_name":" 16 ","page_number":34},
  {"content":"\r\n\r\nهم پوشيده نيست كه زهرمار خان در اين جسارت عظيم قصد توهين به خواهر شاه را نداشته بعقيده خود از راه دولتخواهى و تعصب در شاهپرستى ، اين گناه ابلهانه را مرتكب شده و جاى آنست كه بر اين احمق رحمت آورند و او را تصدق فرمايند . » همين كه شاه در مقابل اين شفاعت به عادت خود انكارى نكرد باقى رجال هم بجرأت آمدند و هريك چيزى بر نفع محكوم بعرض رساندند بالاخره با چندتا فحش بزهرمار خان او را عفو كرد .\r\nابتدا در اطاق و بعد در راهرو و آخرالامر در حياط صداى « عفو كردند ، تصدق فرمودند » بلند شد و به گوش فراشباشى رسيد او هم در نوبت خود با صداى بلند شنيده‌ها را تكرار كرد و اين درست در موقعى بود كه ديك جوش آمده بود و دژخيمها به يخه محكوم چسبيده بودند و او را نزديك ميآوردند كه اگر يك لحظه خبر عفو شاه ديرتر به پاى ديك ميرسيد آبگوشت افشارى پخته ميشد .\r\n\r\nزهرمار از لب ديك برنميگردد\r\nاز صداى « عفو فرمودند » فراشباشى ، دژخيمها دست از گريبان محكوم برداشتند ولى با كمال تعجب ديدند زهرمار خان با عجله به سمت نردبانى كه كنار ديك گذاشته‌اند ميدود جلو او را گرفتند و گفتند : « مگر نشنيديد كه شاه شما را بخشيده است ؟ » گفت : « چرا ! اما زهرمار از لب ديك برنميگردد » و دژخيمان را عقب ميراند و ميخواهد از نردبان بالا رود و خود را در ديگ بيندازد البته دژخيمها ممانعت ميكردند و مدتى اين كشمكش در كار بود تا بالاخره بامر فراشباشى ديك آب جوش را سرنگون نمودند و وسيله انتحار خان افشار را از بين بردند . جملهء « زهرمار از لب ديك برنميگردد » مثل ساير است و امروز هم در نظائر به كار ميرود و از اينجا معلوم مىشود كه اين شرح قصه نيست و مطابق با واقع مىباشد .\r\n\r\nشهر تهران\r\nآقا محمد خان تهران را پايتخت خود قرار داد . براى انتخاب اين شهر ده بيست هزار نفرى جهت پايتخت جز نزديكى اين شهر ببلوكات نسبتا حاصلخيز و قرب جوار آن بمسكن ايل افشار ساوجبلاغ و عرب ورامين كه هواخواهان او بوده‌اند و همچنين نزديكى باسترآباد و مازندران كه در حقيقت ستاد نيروى او بوده است راهى نميتوان فكر كرد . اين پادشاه علاقه‌اى به باقى گذاشتن نام خود از راه ابنيهء عاليه نشان نداده و از او جز تخت مرمر كه اسلوب ساختمان آن همان طرز ساختمان تالارهاى عمارت كريمخانى شيراز و اثر هوىوهوس دورهء اسارتش بوده است بنائى معروف نيست حتى معروفست سنگهاى مرمر ازاره و ستونها و آئينه‌هاى آن را هم از تالار سلام كريمخان كنده و در اينجا كار گذاشته است .\r\nمورخين دورهء سلطنت قاجاريه كمتر بذكر بناهائيكه از هر پادشاهى باقى مانده است پرداخته‌اند و آنچه هم كه نوشته‌اند طورى نيست كه بتوان با بناهاى موجوده تطبيق كرد .\r\nحول‌وحوش هر پادشاه هم اصرارى داشته‌اند كه اگر در بنائى اسم پادشاهان قبل در كتيبه‌اى\r\n\r\n","description":"","footnote":"","page_name":" 17 ","page_number":35},
  {"content":"\r\n\r\nوجود داشته باشد آن را محو و اسم پادشاه وقت را بنويسانند باين‌جهت است كه معلوم نيست كه ساير ابنيه و عمارات سلطنتى تهران هريك متعلق بكدام شاه است .\r\nخندق و ديوار دور عمارت سلطنتى ، كه حد شمالى آن ميدان سپه و شرقى آن خيابان ناصر خسرو و جنوبى آن خيابان بوذرجمهرى و غربى آن خيابان جليل‌آباد ( خيام ) بوده و پشت خندق ديوار قطور بلندى از گل داشته است شايد از كارهاى آقا محمد خان باشد .\r\nدوره شهر تهران ديوارى از زمان شاه طهماسب صفوى داشته است . كندن خندق و بزرگ كردن تهران از كارهاى آقا محمد خان است در هرحال حدود آن از سمت شمال خيابان برق و سپه و از سمت غرب خيابان شاهپور و از جنوب خيابان اسمعيل بزاز ( مولوى ) و از مشرق خيابان رى بوده است .\r\nدر اواسط سلطنت ناصر الدين شاه احتياج ببزرگ كردن شهر پيدا شد و خندق از سمت شمال بخيابان شاهرضا و از سمت مغرب بخيابان سى مترى و از سمت جنوب بخيابان ايستگاه راه‌آهن و از سمت مشرق بخيابان شهباز امروز تغيير يافته و در دورهء پهلوى خندقها پر و خيابانهاى نامبرده بجاى آنها ايجاد شده و شهر تهران بعظمت امروزه رسيده است .\r\nدر هرحال بايد گفت آقا محمد خان كه بيشتر اوقات خود را صرف سفرهاى جنگى ميكرده است وقت فارغى كه صرف ابنيه و تزيين پايتخت كند نداشته است .\r\n\r\nاميرنشينهاى حول و حوش\r\nبعد از تسخير كشور اصلى ايران و برقرارى نظم در اين قسمت ، آقا محمد خان بفكر اميرنشينهاى حول‌وحوش هم افتاد .\r\nدعوى ايران بر تركستان خيلى قديمى است . از تاريخ باستانى و تقسيمات فريدونى كه كشور خود را بين ايرج و سلم و تور قسمت كرده و سپس منوچهر نبيره او اين سه كشور را يكى نموده و بعد به اولاد سلم و تور استقلال داخلى داده و در دورهء كيكاووس و كيخسرو چندين سال استقلال داخلى تورانيها از بين رفته و تحت حكومت مستقيم ايران درآمده و باز به اولاد افراسياب استقلال داخلى داده شده و در زمان گشتاسب هم بتوسط اسفنديار پسر و سردار رشيد او براى دفعه سوم استقلال داخلى تركستان از بين رفته و تحت امر مستقيم ايران درآمده است نميتوان استناد تاريخى كرد زيرا اين تاريخ سند محكمى ندارد و معلوم نيست كه ايرانيهاى زمان ساسانى از كدام جنگهاى ايامى كه تازه بفلات ايران مهاجرت كرده‌اند ياد نموده باشند .\r\nولى از تاريخ دورهء هخامنشى كه اسناد كتبى و كتيبه‌هاى قابل اعتماد زياد دارد به خوبى برميآيد كه هميشه تركستان و ماوراء النهر تا حدود كاشغر ملك طلق ايران بوده است و اين ايالات ايران ، با استقلال داخلى در تحت امر شاهنشاهان اين سلسله بوده‌اند . اما اشكانيان كه خود اهل پارت ( خراسان ) بوده‌اند ابتدا قسمت شرقى را مسخر كرده و بعد به سمت ساير قسمتها و خلفاى اسكندر هجوم برده و آنها را از كشور ايران بيرون كرده‌اند .\r\nدر دورهء ساسانى هم كار به همين قرار ، و همواره تركستان خراجگزار ايران بوده و\r\n\r\n","description":"","footnote":"","page_name":" 18 ","page_number":36},
  {"content":"\r\n\r\nاگر گاهى هم اتفاقى نظير واقعه فيروز و خوشنواز ، رخ ميداده بعدا ترميم شده است و هيچوقت امراء تركستان جرأت سرپيچى از اوامر مركز شاهنشاهى ايران را نداشته‌اند .\r\nاسلام آمد و ايران و تركستان و خيلى از ممالك ديگر را ضميمه سلطنت اسلامى كرد و دعواهاى قديم تمام شد . دويست سيصد سال گذشت و حدود و حقوق ايران و تركستان با يكديگر و بر يكديگر فراموش گرديد همه مسلمان بودند و از مركز واحد تبعيت ميكردند .\r\nهمين كه در كار خلافت ، بموجب ناموس كون و فساد ، سستى پديد آمد اول قومى كه خود را از تحت سلطهء عرب خارج كرد ايرانيها بودند . صفاريان و سامانيان و غزنويان و ديلميان و سلجوقيان و خوارزمشاهيان هريك در نوبت خود بعضى در قسمتى و برخى بر تمام خاك ايران و تركستان مسلط شدند و حتى پاره‌اى از آنها مانند ديلميان و سلجوقيان بر ساير ممالك اسلامى هم دست يافتند و خلفا را بالمره دست‌نشاندهء خود كردند . با اين تفاوت كه صفاريان و سامانيان و ديلميان از ايرانيهاى اصلى و غزنويان و سلجوقيان و خوارزمشاهيان از تركستانيها بوده‌اند و چون همه مسلمان بودند فرقى بين ترك و فارس دركار نبود و هريك از اين سلسله‌ها كه به روى كار ميآمدند باقى قسمتها تبعيت ميكردند مقصود اصلى كه كوتاه كردن دست حكومت عرب از ممالك ايران بود مجالى براى اينكه فكر كنند پادشاه از اهل كدام قسمت است نميداد و همگى برادرانه در تحت يك پرچم درميآمدند چنان كه در زمان اشكانيان هم نظرى باينكه شاهنشاه از پارتهاست نبود و همگى براى بيرون كردن خلفاى اسكندر از ايران با هم متفق شدند .\r\nمغول آمد و يك بار ديگر ايران و تركستان را كه يكى شده و اختلافات زمان ساسانى را هم فراموش كرده بودند با بسيارى از ممالك ديگر تسخير كرده و دوباره كشور ما دچار بدبختى نظير دورهء استيلاى اسكندر و عرب شد ولى چون قوم غالب از حيث علم و تمدن خيلىخيلى عقبتر از مغلوبين بودند بعد از سه‌چهار پشت غالبها در ضمن مغلوبها تحليل رفتند و پادشاهان و رؤساى آنها دين اسلام را قبول كردند ؛ حتى الجايتو ، سلطان محمد خدابنده ، مذهب تشيع را هم ، كه مذهب اكثريت ايرانيهاى منورالفكر اصلى بود پذيرفت .\r\nتيمور آمد ولى اين شخص از تركستانيها و مسلمان بسيار متعصب بود تمام ايران و هندوستان و آسياى صغير و قسمتى از روسيه و اروپا را تسخير كرد . ايرانيها در اين شخص و احفاد او بهيچوجه به نظر خارجى نگاه نميكردند بلكه او را ايرانى و مسلمان و از خود ميدانستند و بر خلاف اروپائيها در تواريخ خود از او باحترام ياد ميكنند . اين سلسله هم به زودى بدست قره‌قويونلو و آق‌قويونلو منقرض شد و آن سلسله‌ها هم به زودى از بين رفتند و سلطنت بصفويه رسيد .\r\nشاهان اين سلسله كه مدت سلطنت آنها از تمام سلسله‌هاى دوره اسلامى بيشتر دوام كرده است با دو همسايه زدوخورد داشتند : يكى از طرف مغرب با عثمانيها كه از بقاياى سلجوقيان و در آسياى صغير سلطنتى تشكيل كرده بودند و خود را جانشين خلفاى بغداد و\r\n\r\n","description":"","footnote":"","page_name":" 19 ","page_number":37},
  {"content":"\r\n\r\nمصر ميدانستند و از اين راه ميخواستند بر تمام ممالك اسلامى مسلط شوند و البته وجود سلطنت شيعه صفوى را مخل ميدانستند ؛ ديگر از طرف مشرق با تركستانىها كه فقط به جهت اينكه پاره‌اى از سلاطين ادوار قبل از اهل تركستان بوده‌اند ، با شاهان اول صفويه معارضه ميكردند .\r\nاكثر اوقات سلطنت شاه طهماسب اول بلشكركشى بجانب اين دو دشمن صرف شد تا بالاخره توانست عثمانيها را از فكر خلافت عالمگير و حكومت كردن بر تمام ممالك اسلامى بيندازد و تركستانيها را سر جاى خود بنشاند و از تاخت‌وتاز به سمت خراسان باز دارد و خراجگزار نمايد .\r\nولى در اينجا يك مشكل ديگرى پيش آمد و آن تشيع شاهان صفوى و تسنن تركستانيها بود كه ناگزير اين دسته از مردم ايران را باوجود وحدت زبان و سوابق تاريخى از ايرانيان اصلى جدا ميكرد . شك نيست كه تركستانيها بعد از شكستهائى كه از شاه طهماسب خورده بودند طمع خود را از سلطنت كردن بر ايران بريدند و باجگزار هم شدند ولى يك تباينى بين اين ايرانيهاى سنى و ايرانيهاى شيعه كه اهالى ايران اصلى بودند ايجاد شد .\r\nايرانيهاى اصلى نميتوانستند دست از تعصب خود در تشيع بردارند زيرا درين صورت گرفتار اطاعت از خلافت جعلى عثمانيها ، يعنى چيزى كه پنج شش قرن زحمت در انقراض اصل آن كشيده بودند ، ميشدند اما اهالى خيوه و ماوراء النهر يعنى تركستانىها كه در هرحال استقلالى برايشان نمىماند ، و بايد يا تابع ايران باشند يا تابع حكومت جعلى عثمانيها ، عبث خود را از برادران ايرانى خود جدا ميكردند .\r\nنتيجهء ناگزير اين وضع اين شد كه هروقت دولت صفويه قدرتى داشت خان‌هاى تركستان باوجود استقلال داخلى باجگزار ميشدند و هرگاه نكسى در اقتدار مركزى پديد ميآمد اين خانها هم خود ، خود را از باجگزارى معاف ميكردند . وجود بيابان‌هاى بىآب و علف و مشكلى لشكركشى بجانب اين خانها هم يكى از عاملهاى مهم اين تجزيه بود ولى شاهان صفوى اين نقص را بايجاد ضديت بين خود اين خانها و عشاير و طوائف حول‌وحوش رفع ميكردند و آنها را بوظايف خود وادار و گاهى بعضى از آنها را برضد بعضى ديگر ، سهل است پسر را برضد پدر واميداشتند و با اين سياست نفوذ و سلطه خود را بر آنها طوعا يا كرها حفظ مينمودند .\r\nافغانها هم باوجود اتحاد نژاد و زبان و همه‌چيز بواسطهء همان اختلاف مذهب تسنن و تشيع خيلى از دل‌وجان بايران خدمت نميكردند ولى بواسطه اتصال آباديهاى خراسان با آباديهاى آنها هيچوقت دولت صفوى براى مطيع نگاهداشتن آنها زحمتى نداشت و گاهى بوسيلهء واليهائيكه از مركز مامور ميشدند و زمانى بوسيلهء امراى محلى آنها را اداره ميكرد و حتى در زمان نكس قدرت مركزى مثل دوره شاه سلطان حسين هم ، حاكم هرات و قندهار از طرف مركز تعيين ميشد سهلست داود خان گرجى هم ميتوانست بر آنها والى باشد .\r\nگرجستان هم يكى از اين ايالات سرحدى و اهالى آن اكثر مسيحى و باوجوداين\r\n\r\n","description":"","footnote":"","page_name":" 20 ","page_number":38},
  {"content":"\r\n\r\nهميشه مطيع دولت ايران بودند و استقلال داخلى آنها از حيث امور مذهبى بود نه كارهاى دولتى و چون تعصب سنى و شيعه هم در كار نبود زحمت اداره آن چندان زياد نبود حتى گاهى اعتماد الدوله ( صدراعظم ) هم از گرجيها انتخاب ميشد و گرجيها بحكومت ساير بلاد و رياست لشكر هم برقرار ميگرديدند .\r\nدولت ايران از اين طرز مملكتدارى ضررى نميبرد زيرا اين ايالات بمناسبت همان استقلال بيش‌وكم داخلى كه داشتند در مقابل هجوم اقوام خارجى ، مردانه مىجنگيدند و ايالات مركزى را از دستبرد خارجى محفوظ ميداشتند و با اوضاع دوره ، اين اسلوب بسيار پسنديده و كم‌زحمت و موجب صلاح طرفين بود .\r\nآمدن افغانها بايران در زمان سلطنت شاه سلطانحسين صفوى سبب شد كه افغانها هم مثل خيوه و بخارا شخصيت مهمترى براى خود قائل شوند ولى نادر شاه اين فكر را از مغز آنها بيرون آورده و آنها را مطيعتر از زمان صفويه هم نمود همين‌طور نسبت بخيوه و بخارا كه بعد از فتح هندوستان ، مسافرت جنگى كه بيشتر بگردش نظامى شبيه بود ، به سمت تركستان كرد و خانها و روساى عشاير آنحدود همگى سر باطاعت درآوردند و از زمان صفويه هم مطيع‌تر شدند و وحدت سابق كاملا برقرار گرديد .\r\nولى كريمخان زند چون برعايت حق نمك نميخواست پاپى اعقاب نادر شاه شود ، شاهرخ نابينا را در خراسان به حال خود گذاشت . البته شاهزادهء نادرى را آن قدرت و توانائى نبود كه خانهاى خيوه و بخارا را باطاعت آورد يا بر افغانستان تحكمى كند اين بود كه اين سه ايالت سرحدى تا حدى از پيكر اصلى ايران جدا ماندند و در خودسرى جرى شدند .\r\nاهالى اميرنشين گرجستان و طوايف مسيحى مذهب شمال قفقاز بااينكه از ساير ايالات سرحدى سابق الذكر كمتر استقلال داشتند و در حقيقت مثل كشور اصلى بودند باوجوداين ، استيلاى روسها بر ايالات شمالى بحر اسود و بسط قدرت و نفوذ آنها تا حدود ايران و هم مذهبى ، گرجيها را بجانب آنها متمايل مينمود . حكومت بىآزار و عادلانه كريمخان زند و گرفتارى روسها در جاهاى ديگر خواهىنخواهى آنها را مثل سابق وابسته ايران كرده و از اظهار تبعيت بروسيه مانع بود ولى بعد از كريمخان تمايل خود را بروسها علنى نمودند و از پرداخت ماليات نقدى و خونى به ايران استنكاف كردند .\r\nآقا محمد خان آنقدر جاه‌طلبى داشت كه بتسخير ايالات اصلى ايران قانع نشود و براى مطيع كردن اميرنشينها هم فكرى بكند و مسلما اگر زندگانيش زيادتر بود ميتوانست اين كار را صورت دهد و حوزهء سلطنت خود را بدورهء صفويه برساند ولى از يكطرف اشتغال بخاموش كردن شورشهائى كه اكثر برانگيخته بستگانش بود و از طرف ديگر قتل نابهنگام او مانع اين كار شد .\r\n\r\n","description":"","footnote":"","page_name":" 21 ","page_number":39},
  {"content":"\r\n\r\n\r\nقتل آقا محمد خان در شوشا\r\nآقا محمد خان در اوائل امر يك بار نيروئى بگرجستان برد و به عادت خود در انتقامجوئى بيداد كرده و از قتل و نهب و اسر هيچ فروگذار ننمود ولى مثل مسافرت خراسان كار لازمترى استيلاى تام و تمام او را نيمه‌كاره گذاشت . گرجيها كه تا اين‌وقت در خفا با روسها بند وبست ميكردند بواسطه سفاكى و انتقامجوئى آقا محمد خان هواخواهى خود را نسبت به آنها آشكارتر كردند بطوريكه مسافرت جنگى ديگرى به اين حدود از لوازم بشمار آمد و يك دفعه ديگر با نيروى كافى به سمت قفقاز عزيمت نمود و در محاصره شوشا بدست نوكرهاى شخصى خود كشته شد . اواخر 1211 « ز تخت آقا محمد خان شد و بنشست بابا خان » ( 1212 ) .\r\nمورخين در سبب قتل آقا محمد خان كوتاه آمده و باحترام شاهان اين سلسله از ذكر سبب واقعى آن خوددارى كرده و همينقدر نوشته‌اند كه پادشاه نوكرهاى شخصى خود را براى تقصيرى ميخواست اعدام كند چون به او تذكر دادند كه شب جمعه است كشتن آنها را بصبح شنبه محول كرد ، آنها چون از گذشت شاه مايوس بودند با هم تبانى كردند و شبانه بخوابگاه شاه داخل شدند و او را كشتند و ذكرى از تقصير نوكرها ننموده‌اند .\r\nدر ايام محاصره شوشا ، مقدارى خربزه براى شاه آورده بودند كه تحويل آبدار خود نموده و امر داده بود كه هر وعده مثلا نصف يك دانه از آنها را كه يكظرف مىشود در سفره غذاى او بگذارند خربزه‌ها زودتر از حسابى كه شاه داشته است تمام مىشود . شاه تاريخ روز آوردن خربزه‌ها و اينكه چند دانه آن به مصرف رسيده و چند دانه آن بايد باقى باشد دقيقا تعيين مىكند و از آبدار باقى مانده را مطالبه مىنمايد آبدار هم نجات را در حقيقت - گوئى ميپندارد و اعتراف مىكند كه با دو نفر از پيشخدمتها آنها را خورده‌اند . شاه براى همين جرم امر بكشتن هر سه نفر ميدهد بعد از آنكه بخاطر او ميآورند كه شب جمعه است اعدام آنها را بصبح شنبه محول مينمايد و چون محكومين بتجربه ميدانستند كه حكم شاه استيناف‌پذير نيست شب شنبه سه نفرى وارد اطاق خواب او شده كارش را ميسازند و جواهرهاى سلطنتى را برداشته فرار ميكنند .\r\n\r\nشاعرى كتاب‌خوان شاه\r\nميرزا اسميل مستوفى كه در اين سفر همراه بوده است ميگويد از موقع بيرون آمدن شاه مدتى گذشت پيشخدمتها و آبدار هم كه معمولا طرف استعلام بودند ديده نشدند بعضى رجال كه پشت اطاق رفتند ، سروصدائى نشنيدند بالاخره بعضى جرأت كردند و قدم در اطاق گذاشتند و از واقعه خبردار شدند و سران و سركردگان را از قول شاه احضار كردند .\r\nهمين كه جمع شديم مطلب افشاء شد براى حفظ اردو مشورت كرديم رأى بر اين داده شد كه چيزهاى ذيقيمت بين اشخاص رشيدى از حضار كه بتوانند آن را حفظ كنند تقسيم شود و و چيزهاى سنگين‌وزن را جا بگذارند و هركس بهر طريق كه بتواند خود را بتبريز برساند از جملهء چيزهاى قيمتى زروسيمى بود كه من تحويلدار آن بودم و چون شب جمعه حساب خود را على الرسم با شاه گذرانده بودم و باقى آن معلوم و موجود بود اين باقى را بين حضار تقسيم كردم و رسيد آنها را پهلوى صورت‌حسابى كه بامضاى دو شب قبل از شاه\r\n\r\n","description":"","footnote":"","page_name":" 22 ","page_number":40},
  {"content":"\r\n\r\nداشتم گذاشتم و متفرق شديم .\r\nوقتىكه من از مجلس بيرون آمدم كتابخوان شاه را ديدم ديوانه‌وار در كنار حياط قدم مىزند و به اين شعر كه زادهء افكار خودش است مترنم مىباشد .\r\n بتر از شمر و يزيد ! * سر نحست كه بريد ؟ \r\nبا پريشان‌حواسى كه داشتم وضع كتابخوان مرا كنجكاو كرد نزديك او رفتم دستى بشانه‌اش گذاشتم و پرسيدم : « شما را چه مىشود ؟ » با اشاره به سمت اطاق شاه گفت : « ديشب كار من با اين . . بجاى عجيبى منجر شد رسم ما اين بود كه هر شب كتاب را كه سر بخارى گذاشته بود برميداشتم و پهلوى رختخواب مىنشستم اينقدر ميخواندم تا شاه لحاف را كه تا زير چانه به روى خود كشيده بود به روى دماغ بكشد . اين علامت مرخصى من بود برميخاستم كتاب را در جاى خود ميگذاشتم و خارج مىشدم . »\r\n« ديشب شاه مرا خيلى دير مرخص كرد من هم خيلى خسته بودم بطورى كه اواخر كار چشمم كار نميكرد بهر صورت دماغ شاه زير لحاف رفت من برخاستم كتاب را سر بخارى گذاشتم كه از در بيرون بروم شاه گفت : « مردكه ! جاى كتاب آنجاست ؟ » من نخواستم محاجه كنم كه شب قبل هم همين‌جا بوده است كتاب را برداشتم و در طاقچه‌اى كه پهلوى بخارى بود گذاشتم باز گفت : « قرمساق ! جاى كتاب آنجاست ؟ » پيش خود فكر كردم در اطاق يك طاقچه ديگر ، آنطرف بخارى بيشتر نيست كتابرا به آن طاقچه ميگذارم و جانم خلاص مىشود همين كار را كردم باز گفت : « پدرسوخته ! جاى كتاب آنجاست ؟ ! »\r\nمن از فرط خستگى از خود بى خبر شدم مثل اينكه نميدانم با چه‌كسى طرفم گفتم : « مردكهء پدرسوختهء قرمساق ! پس جاى كتاب كجاست ؟ اطاق طاقچه ديگرى ندارد كه آنجا بگذارم » شاه بلند شد ميان رختخواب نشست من در حقيقت اينوقت از خواب بيدار شدم و فهميدم چه گورى براى خود كنده‌ام خود را به روى قدمهاى او انداختم و گفتم : « من خواب بودم نفهميدم چه بر زبانم گذشته است مرا تصدق كنيد » شاه گفت : « برخيز » اطاعت كردم ، سرپا جلوش ايستادم گفت : « ببين در اطاقهاى مجاور كسى هست ؟ » رفتم ديدم در هريك يكى دو نفر خوابيده‌اند برگشتم بعرض رساندم . گفت : « دو چيز ميان جانت رسيده است يكى حق بجانبى تو كه من عبث به تو اعتراض كرده بودم ديگرى بيدار نبودن كسىكه حرفهاى ترا شنيده باشد حالا هم به تو ميگويم هر وقت كسى از آنچه ميان ما گذشته است خبردار شود آخر عمر تست برو بخواب ! » ولى كجا بچشمم خواب رفت از آنوقت تا نيمساعت قبل هر لحظه منتظر بودم كه از عفو خود پشيمان شود و مرا لاى دست گذشتگانم بفرستد » .\r\n\r\nبااينكه اسب ميرزا قوى است از ارس نمىتواند بگذرد\r\nبالجمله به منزل خود رفتم بر اسبم سوار شدم و يك‌تنه به راه افتادم زيرا در مجلس مشاوره مقرر شده بود جداجدا حركت كنيم كه بومىها بما حمله نكنند به همين واسطه تا ممكن بود از بيراهه ميرفتم بكنار ارس كه رسيدم آب طغيان داشت به خوبى اسب خود مغرور شدم و به آب زدم چيزى نمانده بود كه غرق شوم برحسب تصادف وسط رود پايابى پيدا شد قدرى در اين نقطه توقف كردم كه لامحاله اسبم نفسى تازه كند . در\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nاين ضمن پنج شش نفر ديگر هم بكناره رسيدند و مثل من به آب زدند و مستقيما به سمت من آمدند نزديكتر كه رسيدند ديدم سركردهء بختياريهاست كه با حاشيهء خود باينجا رسيده است اينها چون طرز عبور از آبهاى تند را ميدانستند اسب مرا ميان گرفتند و گذراندند .\r\nاينجا باز برحسب قرارداد از هم جدا شديم من از شهر خوى سربدر آوردم در مسجد شهر پياده شدم و روى سكو نشستم درصورتيكه خودم و اسبم از ديشب گرسنه بوديم و من هيچ پول نداشتم در اين‌ضمن زنى از مسجد بيرون آمده غرغر ميكرد كه « در مسجد هم كسىكه كاغذ بنويسد نيست ديگر كجا بروم ؟ »\r\n\r\nپيشهء وسيله معيشت است\r\nمن در استرآباد تركى را ياد گرفته بودم به او گفتم اگر اسباب كار باشد من ميتوانم براى تو كاغذ بنويسم زنك رفت و پس از چند دقيقه كاغذ و قلم و دواتى آورد ؛ قلم را با چاقوى جيبى تراشيدم و به روى آستانه در ، قط زدم كاغذى كه ميخواست نوشتم و لوله كردم و و سرچسب « 1 » دان هم همراهم بود سر كاغذ را چسباندم نشانى نوشتم به دستش دادم ديدم ميخواهد حق تحرير بدهد گفتم : « قلم و دوات و مازاد كاغذ را بجاى حق تحرير حساب كن » دعائى كرد و رفت شخص ديگرى آمد كه او هم ميخواست كاغذى بنويساند وقتى كه ميخواستم براى او كاغذ بنويسم اسبم كه دست جلوش زير پايم بود حركاتى ميكرد و اسباب ناراحتى بود مردك پيشنهاد كرد اسب را ببرد در طويلهء روبرو ببندد و كاه بآخورش بريزد اسب را به او دادم برد بست تا مراجعت كاغذش تمام شده بود ميخواست دستمزدى بدهد گفتم : « راحت كردن اسب را دستمزد حساب كن » شخص ديگرى آمد مقدارى نان و پنير براى خانه‌اش خريده بود اين شخص هم كاغذ ميخواست بنويساند .\r\nمن مشغول نوشتن كاغذ سوم شدم مردك از نان و پنير خود به عادت معمول به من تعارف كرد چون گرسنه بودم رد نكردم چند لقمه بدهن گذاشتم كاغذ او را هم تمام كردم ديدم مثل\r\n\r\n\r\n","description":"","footnote":"\r\n( 1 ) - تا زمان نيمه‌جوانمردى من هم سرچسب معمول بود و پاكت خيلى رواج نداشت و گران تمام ميشد . سرچسب عبارت بود از كاغذ نازكى كه بعرض يك شصت و طول چهار انگشت نيمه‌منفرج با نشاسته آهار زده و زير مهره براق كرده بودند . هر نويسنده مقدارى از اين سرچسب‌ها در قاب مقوائى نقاشى رنگ و روغن‌زده در جيب داشت كاغذى را كه مينوشت از عرض لوله ميكرد يك دانه از اين سرچسب‌ها را از سرچسب‌دان بيرون ميكشيد سر آن را با زبان تر ميكرد و در وسط لوله ميگذاشت اين سرچسب بواسطه لعابى كه داشت بجاى خود محكم ميچسبيد باقى درازاى سرچسب را بدور لوله مىپيچيد آخر آن را هم با زبان تر كرده ميچسباند و باين‌وسيله يك كمربند بعرض يك شصت دور كاغذ لوله‌شده ايجاد ميكرد و بعد لوله را ميان انگشت نر و سبابه گرفته با دست ديگر بفشار از ميان دو انگشت ميگذراند تا لوله مبدل به مستطيلى بعرض يك شصت و طول كاغذ بشود روى محل چسبيدن سرچسب مهر صاحب كاغذ را ميزدند و در طرفين اسم و نشانى كسى را كه بايد كاغذ به او برسد مينوشتند و به مقصد ميفرستادند . كاغذها عموما سفيد بود سرچسب‌ها را بالوان مختلف سبز و آبى و قرمز و زرد ميكردند . همانطوركه قلمدان براى هر ميرزائى از لوازم كار بود سرچسب‌دان هم از لوازم بود . كسانىكه ميخواستند خيلى با لفظ قلم حرف بزنند سرچسب را سرچسبان ميگفتند و البته سرچسبان صحيح‌تر از سرچسب است .\r\n","page_name":" 24 ","page_number":42},
  {"content":"\r\n\r\nاينست كه خبر پيدا شدن كاغذنويس زبردست منتشر شده است و مشتريها پشت سر هم ميرسند من هم از نوشتن كاغذهاى آنها مضايقه نميكنم ولى همه مىخواهند دستمزد بدهند و من كه خودم سير و اسبم سر آخر بسته است نميخواهم از آنها دستمزدى بگيرم هريك از راهى ميخواهند به من خدمتى بكنند و پيشنهادهائى براى جبران زحمت به من ميكنند در اين‌ضمن‌ها فراشى آمد و گفت : « حاكم شما را ميخواهد » گفتم : « من كيم ؟ » گفت : « نميدانم به من گفته‌اند اين شخص را كه دم مسجد براى مردم كاغذ مينويسد بياور » گفتم : « اسبم در طويلهء روبرو بسته است برو بياور تا سوار شوم و با هم برويم » رفت اسبم را آورد و مرا نزد حاكم برد .\r\nبه حاكم قضايا را اجمالا خبر دادم به من پيشنهاد كرد مرا با عده‌اى بتبريز برساند رد كردم آن شب را در خوى منزل حاكم ماندم فردا صبح عازم تبريز شدم ساير سران لشكر و كشور هم بعضى آمده بودند و برخى بعد از من آمدند افراد سپاه هم هريك جانى در برده بودند برؤساى خود ملحق گشتند تا فتحعليشاه كه در شيراز بود « 1 » بتهران آمد ما را احضار كرد و هركس را به كار سابقش گماشت .\r\n\r\n\r\n","description":"","footnote":"\r\n( 1 ) - آقا محمد خان برادرزاده و وليعهد خود را همواره نزد خود نگاه ميداشته و در اكثر سفرهاى جنگى او فتحعلى شاه هم حاضر بوده ولى در اين اواخر كه حاجى ابراهيم خان شيرازى را از شيراز بمركز احضار و بقولى كار صدارت را به او محول داشته است براى اينكه شخصيت با اسم رسمى را بر پايتخت سابق حكمران نمايد فتحعلى خان يا بابا خان را بحكمرانى و واليگرى اين ايالت بشيراز فرستاده است .\r\nدر يكى از اطاقهاى عمارت ايالتى در شيراز مجموعه‌اى از عكسها و تصويرهاى والىهاى دوره قاجاريه تا زمان حاضر ترتيب داده شده و تصوير فتحعلى شاه سرفصل اين مجموعه است .\r\n","page_name":" 25 ","page_number":43},
  {"content":"\r\n\r\n\r\nاسلاف من در سلطنت فتحعليشاه\r\nكشورگشائى سلطنت قاجار بآقا محمد خان ختم مىشود اگر دست قضاوقدر عمر اين مرد عجيب را در پشت ديوار شوشا ختم نكرده بود هم توانائى معنوى يعنى جاه‌طلبى و هم نيروى بدنى در اين پادشاه بقدرى بود كه بتواند حدود ايران را بحدود دورهء صفويه برساند و ايالات سرحدى را هم كاملا مطيع نمايد . وليعهد و جانشين او فتحعليشاه مرد اين ميدانها نبود خزانه‌هاى پر از طلا و جواهر و سلطنتى بىمدعى يافت و به همان قناعت كرد و دوره تاسيسات سلطنتى اين سلسله شروع شد .\r\n\r\nتأسيسات دورهء قاجاريه\r\nاز روى گردهء صفويه و نادر شاه و كريمخان شالوده تاسيساتى ريختند ديگر يكنفر مستوفى و يكنفر لشگرنويس نمىتوانست همهء كارها را اداره كند زيرا كارها بسادگى زمان آقا محمد خان نبود .\r\nورود چند نفر مستوفى و وجود يكنفر مستوفى الممالك براى بازرسى بكارهائيكه آقا محمد خان شخصا انجام ميداد لازم آمد چند نفر ميرزاى جديد مانند ميرزا حسن پسر ميرزا كاظم و ميرزا محمد تقى پسر هاشمخان و ميرزا هادى پسر آقاسى بيك كه نواده‌هاى آقا محسن آشتيانى بودند و ميرزا محمد حسين برادر ميرزا احمد مازندرانى معروف بدماغ كج ( جد بهزادىها ) و عده‌اى ديگر همگى در اين دوره وارد خدمت استيفا شده‌اند . شاه مستوفى الممالك را از ميان رجال درجه اول و نزديكان خود انتخاب كرد و قلم حواله و اختيار منع و اعطاء را به او واگذاشت و اين كار نصيب حاجى محمد حسين خان اصفهانى گرديد و بعد از صدارت او بپسرش عبد اللّه خان امين الدوله رسيد . براى هر چند ولايت يكنفر مستوفى لازم بشمار آمد .\r\nخزانهء شاه دو قسمت شد يكى خزانهء نقدينه و جواهر موروثى از آقا محمد خان كه باز هم زيركليد شخص شاه باقى ماند و ديگرى خزانه دخل‌وخرج جارى كشور كه براى اين كار هم خزانه‌دارى معين گشت . نظر بسابقهء ميرزا اسمعيل به ميزان مواجب نوكرهاى دولتى و اطلاع او از درآمد و مازاد ماليات هر ولايت ، استيفاى اين خزانه و ضابطى اسناد خرج كل كشور به او محول گرديد بعلاوه استيفاى اصفهان و ساوه و كردستان و عراق و محلات و طارم و كرمانشاهان نيز در تقسيم استيفائى ولايات ، سهم او شد كه در اين چند ولايت مثل ساير همقطاران جديد خود ، مستوفى و در استيفاى خزانه و ضبط اسناد خرج دولتى ، مستوفى كل بود .\r\nماليات نقد كل كشور پنج كرور ( دو ميليون و نيم ) تومان بوده ولايات ايران را به پنج قسمت كردند كه هريك در يك كرور مداخله داشته باشند .\r\nدر لشكرنويسى هم همين توسعه داده شد و چند نفر لشكرنويس اضافه گرديد و\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nميرزا اسد اللّه خان نورى لشكرنويس‌باشى ملقب شد و بالاخره دارندهء اين كار را وزير لشكر ملقب كردند .\r\nدر زمان آقا محمد خان چنان كه اشاره شد فرمان خيلى كم صادر ميشد پادشا مواجب مستخدمين كشورى و لشكرى را از خزانه‌اى كه زيركليد خودش بود ميپرداخت ولى در اين دوره بواسطه زياد شدن مشاغل و عده مواجب بگير و جدا شدن خزانه جارى از خزانهء ذخيره و لزوم نگاهدارى حساب مجبور بودند بهريك فرمانى بدهند بنابراين منشى الممالكى هم لزوم پيدا كرد كه هم‌وزن مستوفى الممالك بوده در تحت امر او فرمان‌نويسان و منشىهائى باشند تا كار دفتر مخصوص پادشاه را اداره كنند .\r\nبتقليد دوره‌هاى خيلى قديم يكنفر هم با لقب صاحبديوانى لازم بود كه صورت اسامى تمام حقوق‌بگيرها و اندازهء مواجب آنها را داشته باشد تا اسم كسى از قلم نيفتد و حيف‌وميلى از حدود فرمانهاى صادر شده در كار نيايد .\r\nاز روى گرده زمان صفويه يكنفر صدراعظم هم لازم بود كه رئيس تمام اين دوائر دولتى باشد و مهام امور را از طرف شاه اداره كند . بتقليد زمان صفويه اين صدراعظم را اعتماد الدوله ملقب كردند و اين شغل و لقب را بحاجى ابراهيم كلانتر شيراز كه ديگر حالا حاجى ابراهيم خان شده بود محول نمودند ( بعضى از مورخين دادن اين شغل و لقب را بحاجى ابراهيم از كارهاى آقا محمد خان نوشته‌اند . )\r\nدر اصطلاحات دفترى و فرمان‌نويسى گرده كار را از زمان صفويه گرفتند و مقرر داشتند كه صدراعظم و مستوفى الممالك ( وزير دارائى ) و منشى الممالك ( رئيس دفتر مخصوص ) و صاحبديوان پشت فرمانها و براتهاى حوالهء وجوه دولتى را طغرى بگذراند و مهر كنند و مستوفيان ديگر هم تفتيش و نظارت خود را در آنها اجرا نمايند و هريك سوادى از اين فرمانها و بروات بردارند و ضبط كنند تا از تلف و تفريط جلوگيرى شود و حق بحق‌دار برسد .\r\nاين تاسيسات راجع به كارهاى عمومى دولت بود تاسيسات ديگرى هم براى ابهت سلطنت لازم بود كه بيشتر جنبهء شخصى داشت و آنها بقرار ذيل بودند :\r\nحرمخانه ( اداره خواجه‌سرايان و كارهاى خانگى ) خلوت ( اداره پيشخدمتان و فراش‌خلوتان ) آشپزخانه آبدارخانه ، قهوه‌خانه ، اصطبل ، فيل‌خانه ، زيندارخانه ، شترخانه ، قاطرخانه ، اسلحه‌خانه ، غلامخانه ، يساولخانه ، سرايدارخانه زنبوركخانه شاطرخانه ، نقاره‌خانه ، ايشيكخانه ( اداره تشريفات سلطنتى ) خزانه ، ضرابخانه و اينها را بيونات سلطنتى ميگفتند . در آينده و بوقت خود از هريك از اين بيونات و طرز جريان و شغل و كار آنها شرح لازم را خواهم نگاشت .\r\nفتحعلى شاه از زروسيم موجود خزانه زيركليد خود اعم از مسكوك يا شمش يا ظرف يا چيزهاى ساختهء ديگر كه صرفه‌جوئى آقا محمد خان آنها را ذخير كرده و در خزانه بدون هيچ ثبت و ترتيبى درهم ريخته بود ، سكه‌هاى نقره و طلا به وزن و عيار سكه‌هاى دورهء صفوى كه\r\n\r\n","description":"","footnote":"","page_name":" 27 ","page_number":45},
  {"content":"\r\n\r\nاز زمان صفويه و اشرف افغان پول طلاى آن به اشرفى « 1 » معروف شده بود بوزنهاى يك و دو و پنج و ده و بيست و بيست و پنج اشرفى سكه كرد و براى متصدى ضرابخانه‌ها هم لقب معير الممالكى را زنده نمود « 2 » . چون براى سكه كردن مركزيتى در آن زمان نبوده و هر شهرى ضرابخانه خود را داشت و معير الممالك هم در عيار تمام آنها نظارت ميكرد باينجهت لقب معير الممالكى هم يكى از القاب شغلى بشمار مىآمد .\r\n\r\nاولاد فتحعليشاه\r\nفتحعلى شاه خواه براى تفريح و تفنن و خواه براى رام كردن رؤساى قبائل و بزرگان ايران ، زن زياد ميگرفت و اولاد مختلف زياد داشت بپسرهاى خود لقبهاى باطنطنه مثل نائب السلطنه - ظل السلطان - فرمانفرما - شجاع السلطنه - حسام السلطنه و ملك‌آرا ميداد و زنها و دخترهاى خود را شمس الدوله و قمر السلطنه و نظير آنها ميخواند . پسرها را بحكومت ايالات و ولايات ميفرستاد و اين شاهزاده‌ها هم بعضى بقدرى بيمغز بودند كه با برادران خود كه حاكم يكى از ولايات مجاور ميشد بر سر قلمرو حكومت ، نزاع ميكردند و گاهى كار آنها بمقابله و زدوخورد و غالب و مغلوبى و تصرف حوزهء حكومت مغلوب هم ميكشيد . فتحعلى شاه در مقابل اين اوضاع ، فقط بنامهء ملامت‌آميزى بيكى از دو طرف كه كمتر مورد مهرش بود اكتفاء و به همين اندازه تنبيه قناعت ميكرد و ندرة كار بعزل حضرت و الا از مقام خود ميرسيد و شايد عزل هم نصيب شاهزادهء مغلوب و مطرود ميشد و متجاوز بىمجازات ميماند .\r\nميانه اين شاهزاده‌ها عباس ميرزا نائب السلطنه والى آذربايجان و محمد ولى ميرزا والى خراسان و محمد على ميرزا دولتشاه حاكم كرمانشاهان مردمان باكفايتى بوده‌اند ؛\r\n\r\n\r\n","description":"","footnote":"\r\n( 1 ) - در دوره صفويه اشرف يكى از القاب پادشاهان شده است چيزهاى منسوب بشاه را با مضاف اليه اشرف به كار مىبسته‌اند مثلا تالار اشرف يكى از آنهاست . واحد پول طلاى كشور را هم به همين مناسبت اشرفى ناميده‌اند . اشرف افغان كه آمد بمناسبت اسم خود اين تسميه را ترويج كرد و اشرفى يعنى سكه هيجده نخودى ( سه ربع مثقال ) با عيار ده يك كه همان دينار عربى و بالاخره دينار رومى و يونانى است باقى ماند . در زمان قاجاريه هم به همان وزن و عيار و به همان اسم باقى بود من در بعضى از خانواده‌ها بيست پنج اشرفى آن را كه از پنجهزارى نقره امروز بزرگتر و قطورتر بود ديده‌ام كه خانمها به شكل بازوبند ببازو ميبستند . دو قسم پول طلاى ديگر هم سكه ميكردند كه يكى نيم اشرفى ( پنجهزارى ) و ديگرى خمس اشرفى ( دو هزارى ) و بمنزله پول خورد طلا بود .\r\n( 2 ) - اين معير الممالك يكى از اجداد آقاى دوستعلى معيرى است كه در اينوقت كه حاجت بسكه زدن پيدا شده است او را بشغل اجداديش گمارده‌اند . اين خانواده از اوائل صفويه ببعد هميشه معير الممالك يعنى رئيس ضرابخانه‌هاى كشور بوده جد اعلاى آنها باسم حسينعلى بيك ، زرگرباشى دربارى شاه عباس بود و لقب معير الممالكى را هم بمناسبت زرگرى و دانش عيار بندى طلا و نقره به او داده بودند در تاريخ عالم‌آراى عباسى باسم اين حسينعلى بيك برميخوريم ولى من از مشاغل احفاد حسينعلى بيك در دوره نادرى و كريمخانى و آقا محمد خانى بيخبرم و نميدانم در اين دوره‌ها هم سكه‌اى زده‌اند كه حاجت بمعير الممالك داشته باشند يا خير در هرحال تحقيق در اين امر قدرى كندوكوب فكرى و مطالعه لازم دارد كه اعتراف ميكنم من حوصله آن را ندارم .\r\n","page_name":" 28 ","page_number":46},
  {"content":"\r\n\r\nو عباس ميرزا از همهء آنها برازنده‌تر بود اما حسينعلى ميرزا فرمانفرما والى فارس چيزى نبوده و با سلام و صلوات حول‌وحوش ، بخصوص زكى خان نورى ، برادر ميرزا اسد اللّه خان وزير لشكر و رضا قليخان هدايت ، وزير ايالت كرّوكرّى ميكرده است .\r\nرسم بود همراه اين قبيل شاهزاده‌هاى بيكفايت شخص بااطلاعى ميفرستادند كه راهنماى شاهزاده باشد و به او وزير ميگفتند كار وصول و ايصال ماليات بر عهده وزير بود و شاهزاده از پيشكشيهاى حكام جزء و مداخل‌هائيكه وزير پا مىانداخت مىچريد .\r\nاولاد مستقيم ذكور و اناث فتحعلى شاه در حدود نود نفر بوده‌اند مخارج بزرگ شدن اين شاهزاده‌ها و شاهزاده خانمها و مخارج عروسى و جهيز آنها البته چيزى نبود كه ماليات كم آندورهء ايران كه بيشتر از دو سه ميليون تومان نميشد به آن وفا نمايد و خدا ميداند كه چقدر از زروسيم و جواهر گرد آورده آقا محمد خان كه بدون هيچ حساب زيركليد شخص شاه بوده است به اين مصارف رسيده باشد .\r\n\r\nاز هر طرف هسته پرت كنند بدماغ لله مىخورد\r\nتا پسرها بچه بودند زير دست لله تربيت ميشدند ولى چون عدهء آنها در هر دوره‌اى زياد بودند چندين پسر را يك لله اداره ميكرده است .\r\nبراى اينكه بچه‌ها شاهزادگى بخرج ندهند و از امر و نهى لله سرپيچى نكنند يكى دو نفر از پسرهاى بزرگتر را هم بر آنها مىگماشتند .\r\nميگويند وقتى للهء يكى از اين دسته شاهزاده‌ها اتفاقا مرد ملايم كم‌سطوتى بوده و در عوض بينى بسيار بزرگى داشته است روزى بچه‌ها گوجه ميخوردند يكى از آنها دماغ لله را نشانه قرار داد و هستهء گوجه را به بينى او زد باقى هم به او تأسى كردند تيراندازها بقدرى بودند كه اگر تيرها هم بنشانه اصابت ميكرد كافى بود كه دماغ لله دو سه برابر آنچه بود بشود .\r\nلله بشاه شكايت كرد ، شاه بزرگتر بچه‌ها را احضار نمود و با پرخاش گفت : « اين چه بازى است كه سر لله درآورده‌ايد ؟ ! » شاهزاده عرض كرد قربان « ببچه نميتوان گفت گوجه نخورد و هسته آن را بدور نيندازد . بايد بلله گفت كه بينى تو چرا بقدرى بزرگ است كه از هر طرف بچه‌ها هسته پرت كنند بدماغ تو مىخورد » .\r\n\r\nحيله شاهانه\r\nاز وقت‌گذرانيهاى شاه با زنهايش حكايتهائى گفته‌اند كه چيزهاى مهمى نميباشد و درخور ذكر نيست از جمله حيله‌ايست كه با يكى از زنهاى خود كرده « 1 » و براى مجبور كردن او بپذيرفتن عبد الوهاب خان پسر عبد اللّه خان امين الدوله پسر حاجى محمد حسين خان اصفهانى بدامادى\r\n\r\n\r\n","description":"","footnote":"\r\n( 1 ) - اين خانم ، طاوس خانم ملقب به تاج الدوله بوده است كه تخت طاوس بمناسبت وقوع زفاف خانم با شاه در روى اين تخت به اين اسم موسوم گشته است .\r\n","page_name":" 29 ","page_number":47},
  {"content":"\r\n\r\nخود او را پسر خود معرفى كرده و خانم را واداشته است او را ببوسد و بعد حقيقت را اظهار داشته و به اين تدبير كار عروسى را بهم بسته است . من تاريخ عضدى را نخوانده ولى شنيده‌ام كه در آنجا هم اين داستان ضبط شده است و عضد الدوله اين شاهكار شاه بابا را ابدى كرده است .\r\n\r\nمسابقه نرمى پا\r\nو نيز ميگويند پارچه مشمعى پهن ميكرده و روى آن مقدارى ابريشم خياطه خرد كرده ميريخته و بزنهاى خود امر ميكرده است با پاى برهنه روى آن راه بروند و به اين وسيله مسابقه در نرمى و زبرى پاى آنها برقرار ميكرده و به آنها كه خرده ابريشم بپايشان نمىچسبيد جايزه‌اى ميداده است .\r\n\r\nاعطاى لقب\r\nكار اعطاى لقب از پسرهاى شاه تجاوز كرد و گذشته از صدراعظم و مستوفى الممالك و منشى الممالك و صاحبديوان و معير الممالك كه القاب شغلى بود لقبهاى توصيفى مثل آصف الدوله و امين الدوله و معتمد الدوله برجال دربارى هم رسيد حتى منشيهاى دوره ، القاب دورهء صفوى شهرها را هم زنده كردند و مانند دار السلطنه ( تبريز و اصفهان و قزوين ) و دار العلم ( شيراز ) و دار الامان ( كرمان ) و دار المرز ( استراباد و مازندران و گيلان ) و دار الايمان ( قم ) و دار المومنين ( كاشان ) و دار العباده ( يزد ) و بلده طيبه ( همدان ) و دار الدوله ( كرمانشاهان ) در مراسلات خود مينوشتند و بتحسين و آفرين شاه قرين افتخار و مباهات ميشدند . مضحكتر از همه لقبى است كه به شهر تهران داده و اين پايتخت را دار الخلافه خوانده‌اند درصورتيكه در مذهب شيعه خلافت ابدا عنوانى ندارد و از اين بدتر لقب خاقان است كه شاه براى خود تراشيده است درصورتيكه خاقان تركستان هميشه يكى از چاكران و هندوان سلاطين ايران بوده است . حتى منشىها اين لقب را بآقا محمد خان هم داده او را خاقان شهيد خوانده‌اند .\r\nاسكندر بيك منشى نويسنده كتاب عالم‌آراى عباسى هم اين اشتباه را كرده و شاه طهماسب جد شاه عباس را خاقان خوانده است .\r\nهر قدر در الفاظ و عبارات طنطنه و بلندپروازى بيشتر شد همانقدر از قدرت واقعى سلطنت كاسته گرديد هرقدر بيشتر شاه را ملائك سپاه و جمشيد دستگاه خواندند روح سلحشورى كه از زمان نادر شاه و كريمخان و آقا محمد خان در قشون ايران مجددا دميده و ايجاد شده بود ، افراد سپاهيان و سركرده‌هاى آنها را بيشتر ترك گفت .\r\n\r\nجهان‌گشائى فتحعليشاه\r\nبراى تصرف خراسان و دست‌بسر كردن نادر ميرزاى نادرى كه مثل سابق بدستيارى رؤساى محلى سلطنت نيمه‌مستقلى در اين ايالت اصلى برقرار كرده بود فتحعليشاه با لشگر و تهيه فراوان به سمت مشهد رفت . چند روزى در پشت ديوارهاى اين شهر اردو زد چون اهل رزم نبود تمام اوقات خود را بيهوده صرف مذاكرهء تسليم شاهزاده نمود . بالاخره هم موفق بورود شهر نشد و بوعده بزرگان شهر كه خود شاهزاده بصرافت طبع مطيع خواهد شد قانع گرديد و بدون هيچ جنگ و ستيز مراجعت كرد و در حقيقت راه گريز پيش گرفت . بعد از چندى كه\r\n\r\n","description":"","footnote":"","page_name":" 30 ","page_number":48},
  {"content":"\r\n\r\nمعلوم شد شاهزاده نادرى و بزرگان محلى سر اعليحضرت را شيره ماليده‌اند « 1 » اين‌بار درياى غضب ملوكانه به جوش آمد و مسافرت جنگى بمشهد كرد . رؤساى محلى چون اين‌دفعه ديگر بهانه‌اى نداشتند شهر را تسليم كردند . از همين واقعه ميتوان درجه عزم و حزم اين شاه را اندازه گرفت .\r\nاطاعت ايالات سرحدى ( افغانستان و تركستان ) در زمان آقا محمد خان جز استقرار حكومت مركزى در مشهد كار ديگرى نداشت ولى بعد از اين بروز رشادت از طرف فتحعلى شاه اين ايالات خود را بالمره از تبعيت ايران خلاص داشتند . البته از فتحعليشاه هم انتظار نميرفت كه مثلا به سمت آنها قشونى ببرد و دشت و فتحى بكند و آنها را باطاعت آورد . اين بود كه تركستان و افغانستان راه خودسرى رفتند ولى گزافگوئى و شاه‌اندازى اين پادشاه مانع آن نبود كه در اين سفر جنگى « ! » مشهد ، همين كه به چشمه على دامغان ميرسد امر بدهد چند اطاقى در سرچشمه بسازند و وقف حضرت صاحب الامر كنند و شرح ذيل را كه دروغ‌بين است در آن كتيبه نمايند :\r\n« در حينى كه رايات ظفر آيات و الويه نصرت علامات پادشاه عدالت‌پناه ، شاهنشاه گردون بارگاه ، قهرمان الماء و الطين ، ظل اللّه فى الارضين ، المويد بتاييدات ملك الجبار ابو النصر فتحعليشاه قاجار خلد اللّه ملكه بعزم تسخير و تدمير فرقه ازبكيهء ماوراء النهر ( ؟ ) از دار الخلافه تهران شقه‌گشا گرديد اين مكان دلفروز مخيم خيام ظفر انجام پادشاهى شد رأى صواب‌نماى پادشاهى تعلق‌پذير گرديد كه در اين منزل ارم مماثل ، عمارتى ساخته آيد و راهروان را از تاب آفتاب پناه و از رنج راه آرامگاه باشد و وقف صحيح شرعى نمودند اين عمارت دلگشا را بسركار فيض آثار حضرت صاحب الامر صلوات اللّه عليه و على آبائه الطاهرين فى سنهء هزار و دويست و هفده » و اين درست همان تاريخ سفر دوم شاه بخراسان براى دست - بسر كردن نادر ميرزاست « 2 »\r\n\r\n\r\n","description":"","footnote":"\r\n( 1 ) - شيره بسر كسى ماليدن كنايه از فريب دادن اوست شايد اين تعبير از عادت قديم كه براى پاك كردن موى سر روغن زيتون بسر ميماليده و با شانه زدن ، موى سر را از چرك پاك ميكرده‌اند و شخصى از بىخبرى و نادانى كسى سوءاستفاده كرده و بجاى روغن ، شيره بسر او ماليده و در حقيقت موى سر او را براى گرفتن گردوخاك و ناتميزى حاضرتر كرده بوده است مصطلح شده و در كليه فريب‌هائيكه از راه جهالت به كسى ميدهند به كار افتاده باشد . من اين جمله را در جائى نخوانده‌ام و به همين جهت با كلمه شايد نوشتم .\r\n( 2 ) - از آنها كه خيلى به كتيبه‌هاى قرون گذشته معتقدند و باد ببوق اين مدرك تاريخى كرده و آنچه را در كتيبه‌ها نوشته شده يا از آثار گذشته استخراج ميكنند مثل وحى آسمانى دانسته و اين اكتشاف تاريخى خود را قطعى ميدانند بايد پرسيد آقايان اگر بر اين كتيبه چشمه على دامغان چهار پنجهزار سال بگذرد و بعد با خون‌دل و زحمت محققين اين كتيبه خوانده و ترجمه شود و جزء تاريخ شده و از آن نتايج تاريخى بگيرند ملاحظه بفرمائيد چه اشتباه بزرگى در اين قسمت از تاريخ با همه كم‌اهميتى آن وارد خواهد شد . پس اينقدرها هم به كتيبه‌ها معتقد نميتوان شد .\r\nتاريخ صحيح بعقيده من همان است كه نويسنده بىغرض و بىطرفى اگر پيدا شود از ديده و شنيده‌هاى بقيه پاورقى در صفحه 32\r\n","page_name":" 31 ","page_number":49},
  {"content":"\r\n\r\n\r\nدولت ايران در انتخاب والى بغداد و سليمانيه مداخله ميكرده است\r\nمحمد على ميرزا دولتشاه كه در كرمانشاهان حكومت داشت و منشيها او را سرحددار عراقين مينوشتند با پاشاهاى بغداد و سليمانيه مكاتبه‌اى مينمود و حد مداخله ايرانرا در انتخاب واليهاى اين دو محل به اين وسيله حفظ و برگزار ميكرد و گاهى ايلات سرحديرا به خاك عراق عرب ميبرد و كروفرى مينمود دولت عثمانى هم بواسطه دورى مركز دولت خود از اين محل ، اين وضع را تحمل ميكرد و پاشاهاى بغداد نيز با فرستادن هديه و تحفه استرضاى محمد على ميرزا را در انتخاب خود فراهم ميكردند زيرا دولت ايران تا تاريخ عهدنامه ارزروم بمناسبت اينكه اكثر اهل عتبات مثل امروز اصلا ايرانى هستند اين حق را به خود ميداد كه در انتخاب واليهاى بغداد و سليمانيه نظر داشته باشد .\r\n\r\nجنگ با گرجستان جنگ با روس بود\r\nاميرنشين گرجستان چون از ادوار گذشته بيشتر از سايرين منضم بايران بود زيادتر طرف توجه واقع شد از طرف ديگر وجود نايب السلطنه عباس ميرزا و كفايت و برازندگى اين شاهزاده هم بيشتر اميدوارى بپيشرفت در كار آنجا ميداد اين بود كه در اين سرحد جنگ با اين اميرنشين درگرفت ولى در ايام فترت ، گرجيها با روسها بندوبست خود را محكم كرده بودند شايد قساوتها و باريك‌بينىها و انتقام‌جوئيهاى آقا محمد خان در يكى دو سفر جنگى خود به اين حدود گذشته از اتحاد مذهب آنها با روسها عامل بزرگ اين بندوبست بوده است در هرحال در اينجا دولت ايران با اميرنشين گرجستان طرف نبود و با دولت روسيه مواجه بود ولى فتحعليشاه كجا اين قضايا را ميفهميد .\r\nدر جنگهاى وهله اول كه بعهدنامهء گلستان خاتمه پيدا كرد مقدارى و در جنگهاى دوره دوم كه بعهدنامه تركمان‌چاى خاتمه پذيرفت مقدار زيادترى از خاك اصلى آذربايجان هم از دست رفت و ايران با روسيه همسايه و رود ارس سرحد دولتين گرديد سهل است صحراى\r\n\r\n\r\n","description":"","footnote":"\r\nخود بنويسد بر فرض اينكه مثل هرودت زنگ و زنجيرهائى هم براى غرض‌ورزى خود در آن به كار برده باشد اهل تحقيق از مطابقه آن با نوشتجات سايرين ، غرض‌ورزى او را دريافته و در « تاريخ بمعنى علمى كلمه خود » باصلاح خواهند پرداخت . ولى اگر نويسنده تاريخ بمعنى علمى كلمه خود مرد مغرض و حسودى باشد بايد گفت واى بتاريخى كه از زير دست او بيرون بيايد . چنان كه من عموم اروپائيها را در تاريخ‌نويسى اينكاره شناخته‌ام اروپائيها نسبت به تيمور گوركانى و سلاطين عثمانى و سلاطين هخامنشى ايرانى كه در اروپا فتوحات نمايانى كرده‌اند كوتاه آمده و نسبت به اسكندر مقدونى غلو ميكنند درصورتيكه همگى آنها معايب و مفاخر اسكندر را بيش‌وكم داشته‌اند و اگر بديده بىغرضى و انصاف نظر شود معايب اسكندر بيش از پادشاهان عثمانى و امير تيمور بوده است و كورش و داريوش در كشورگشائى و كشوردارى برتر از اسكندر بوده‌اند باوجوداين اسكندر را كبير لقب داده و فاتح گوركانى را تيمور لنك ميخوانند و از سلاطين عثمانى كه تمام بالكان را تسخير كرده و حتى قشون فاتحشان را بدروازه وين هم رسانده‌اند هيچ تحسينى نميكنند براى چه ؟ . .\r\nبراى اينكه اسكندر فاتح مغرب‌زمينى بوده كه بر هخامنشىها فائق آمده و تيمور گوركانى و عثمانيها فاتحهاى مشرق‌زمينى بوده‌اند كه سبيل مغرب‌زمينىها را دود داده‌اند .\r\n","page_name":" 32 ","page_number":50},
  {"content":"\r\n\r\nمغان هم كه اين طرف ارس است بروسيه واگذار شد .\r\nدر قسمت تجارتى اين عهدنامه ، گمرك صادر و وارد كالاهاى طرفين كه به خاك يكديگر ميرفت صدى پنج مقرر گرديد و دولت ايران كاپيتولاسيون را هم پذيرفت و اتباع دولت روس در ايران از محاكمات مستقيم دولت نسبت به خود آزاد شدند درصورتيكه اتباع ايران در خاك روسيه مثل تمام دنيا مطيع قوانين و احكام دادگاه‌هاى محلى بودند ؛ اين لطمهء بزرگ حيثيتى را هم ، دولت ايران از راه اجبار پذيرفت .\r\nيكى از شرايط اين عهدنامه‌ها استرداد اسراى طرفين بود آقا محمد خان در سفرهاى جنگى خود زن و دختر زيادى از گرجيها باسارت آورده بود كه ايرانيها آنها را ازدواج كرده و آنها اسلام هم قبول كرده بودند و از ايرانيها فرزندان داشتند گربايدف سفير روس در ايران كه يكى از نويسنده‌هاى زبان روسى هم بشمار ميرفت در استرداد اسرا باستصحاب قائل شده و ميخواست اين زنها را هم جزو اسراى جنگى حساب كند البته اين تفسير قرار - داد مخالف با هر عقل سليمى بود ولى سفير مزبور از حق كاپيتولاسيون سوءاستفاده ميكرد و گماشتگان خود را كه مصونيت داشتند و از محاكمه محاكم ايرانى آزاد بودند بدرخانه‌هاى مردم ميفرستاد و زنهاى مردم را بعنوان استرداد اسراى جنگ ( ؟ ) مطالبه ميكرد . تا بالاخره مردم از اين رويه بتنگ آمدند و بلوا كردند و سفير را كشتند . بقدرى رفتار اين وزير مختار بر خلاف سياست بود كه دولت روسيه هم پس از اطلاع بر حقيقت امر خيلى پاپى اين توهين نشد و برفتن خسرو ميرزا پسر عباس ميرزا بعذرخواهى بدربار روسيه اين واقعه خاتمه يافت و دنباله ديگرى پيدا نكرد .\r\nدر ايامى كه جنگ بين ايران و روس در كار بود فتحعلى شاه فقط كارى كه مىكرد در فصل تابستان در چمن سلطانيه اردوئى برقرار مينمود و خود هم در اين اردو مقيم ميشد .\r\nمقصود از تشكيل اين اردو تمهيد مقدمات و تحشيد قوا براى فرستادن بحدود آذربايجان بود ولى شاهزاده‌ها در فرستادن نيرو از قلمروهاى تحت حكومت خود اكثر كوتاه ميامدند و باوامر ملوكانه در اين زمينه بندى نميبستند شايد قسمتى از اين سهل‌انگارى هم از راه حسد براى وارد كردن شكست ببرادر خود عباس ميرزا بوده است بطوريكه بيچاره نايب السلطنه جز قشون آذربايجان و همت سركردگان و فداكارى آنها نيروى ديگرى در دسترس خود نداشته است و گرنه ايرانيها همان افراد زمان صفويه و نادر شاه و كريمخان و آقا محمد - خان بودند .\r\nخلاصه اينكه بىسياستى و راحت‌طلبى و عياشى و لفاظى و سرگرمى به كارهاى بيهودهء اين پادشاه كار ايران را بانجا رساند كه گذشته از اميرنشين‌هاى سرحدى در مملكت اصلى هم گرفتار نقصان و تحديد شد .\r\n\r\nقربان ! شمشير مكش كه عالم خراب خواهد شد\r\nگويند در جنگ دوم روس و ايران وقتى قشون روس به تبريز وارد شد و مصمم بود به سمت ميانه حركت كند دولت ايران خود را در مقابل كار تمام‌شده‌اى ديد و ناچار شد شرائط صلحى كه دولت روس املاء ميكرد بپذيرد فتحعليشاه براى اعلان ختم جنگ و تصميم\r\n\r\n","description":"","footnote":"","page_name":" 33 ","page_number":51},
  {"content":"\r\n\r\nدولت در بستن پيمان آشتى ، سلامى خبر كرد . قبلا بجمعى از خاصان دستوراتى راجع باينكه در مقابل هر جمله‌اى از فرمايشات شاه چه جوابهائى بايد بدهند داده شده بود و همگى نقش خود را روان كرده بودند .\r\nشاه بر تخت جلوس كرد دولتيان سر فرود آوردند شاه بمخاطب سلام خطاب كرد و فرمود : « اگر ما امر دهيم كه ايلات جنوب با ايلات شمال همراهى كنند و يك مرتبه بر روس منحوس بتازند و دمار از روزگار اين قوم بىايمان برآورند چه پيش خواهد آمد ؟ » مخاطب سلام كه در اين كمدى نقش خود را خوب حفظ كرده بود تعظيم سجودمانندى كرده گفت :\r\n« بدا به حال روس ! ! بدا به حال روس ! ! » شاه مجددا پرسيد : « اگر فرمان قضا جريان شرف صدور يابد كه قشون خراسان با قشون آذربايجان يكى شود و توأما بر اينگروه بىدين حمله كنند چطور ؟ » جواب عرض كرد : « بدا به حال روس ! ! بدا به حال روس ! ! » اعليحضرت پرسش را تكرار كردند و فرمودند : « اگر توپچيهاى خمسه را هم بكمك توپچيهاى مراغه بفرستيم و امر دهيم كه با توپهاى خود تمام داروديار اين كفار را با خاك يكسان كنند چه خواهد شد ؟ » باز جواب « بدا به حال روس بدا به حال روس » تكرار شد و خلاصه چندين فقره از اين قماش اگرهاى ديگر كه تماما بجواب يكنواخت بدا به حال روس مكرر تأييد مىشد ردوبدل گرديد .\r\nشاه تا اينوقت بر روى تخت نشسته پشت خود را به دو عدد متكاى مرواريددوز داده بود در اين موقع درياى غضب ملوكانه به جوش آمد و روى دو كنده زانو بلند شد شمشير خود را كه بكمر بسته بود به قدر يكوجبى از غلاف بيرون كشيد و اين دو شعر را كه البته زاده افكار خودش بود بطور حماسه با صداى بلند خواند :\r\n كشم شمشير مينائى * كه شير از بيشه بگريزد\r\nزنم بر فرق پسكيويچ « 1 » * كه دود از پطر « 2 » برخيزد \r\nمخاطب سلام با دو نفر كه در يمين و يسارش روبروى او ايستاده بودند خود را بپايهء عرش سايهء « 3 » تخت قبله عالم رساندند و به خاك افتادند و گفتند : « قربان مكش ! مكش ! كه عالم زيرورو خواهد شد » شاه پس از لمحه‌اى سكوت گفت : « حالا كه اينطور صلاح ميدانيد ما\r\n\r\n\r\n","description":"","footnote":"\r\n( 1 ) - نام سركرده روس در جنگ دوم روس و ايران\r\n( 2 ) - مقصود پطرزبورغ پايتخت آنروزى روسيه است\r\n( 3 ) - پايه تخت سايه‌اى ندارد كه بصفت عرش سايه متصف شود اكثر جمله‌هائى كه منشىهاى متملق در اين دوره مينوشتند براى رعايت سجع بود چندان پاپى معنى نبودند و براى نشان دادن همين طرز نويسندگى تملق‌آميز دوره است كه عرش را لامحاله براى تخت صفت نياورده و اين توصيف به پايهء تخت داده شده است . بعضى از منشىباشىهاى زمان حاضر هم از اين قماش تلفيقات لفظى كه اگر تجزيه و تحليل شود مثل پايه عرش سايه است در نوشتجات خود به كار برده كه من از نام بردن آن‌ها خوددارى مىكنم احيانا نوشتجات نوول‌نويس‌هاى مجلات هم از اين عيب مبرا نيست مخصوصا قطعات منثور كه بعضى از جوانها براى آزمايش طبع در پاره‌اى از مجلات مينويسند الحق چيزهاى بىمزه‌اى از كار درميآيد .\r\n","page_name":" 34 ","page_number":52},
  {"content":"\r\n\r\nهم دستور ميدهيم با اين قوم بيدين كار را بمسالمت ختم كنند . » باز اين چند نفر به خاك افتادند و تشكرات خود را از طرف تمام بنىنوع انسان كه اعليحضرت بر آنها رحم آورده و شمشير خود را از غلاف نكشيده‌اند تقديم پيشگاه قبله عالم نمودند شاه با كمال تغير از جا برخاست و رفت كه دستور صلح را بفرزندى نايب السلطنه بدهد .\r\nمن اين شرح را از چندين نفر از معمرين قوم كه آنها از قول حاضرين مجلس شنيده بودند شنيده‌ام با اينكه اينقدر ازبله و سفاهت را ما فوق طاقت بشرى ميدانم در اينجا شنيده خود را براى تفريح و تنوع نقل كردم ولى باور كردن آن قابل تأمل است شايد عصبانى بودن مردم از اين شكست كه حقا فتحعليشاه را سبب آن مىدانستند موجب اختراع اين قصه شده باشد .\r\n\r\nآس‌بازى سواره\r\nاوقات شاه بتفريح با زنهاى خود و سوارى و شكار ميگذشته و بمسافرتهاى تفريحى بخصوص سالى يك بار به قصد زيارت و ضمنا ديدار ميرزا ابو القاسم قمى ، صاحب قوانين ، كه به او ارادت مىورزيده بقم و گاهى تا اصفهان و شيراز هم مىرفته و گاهگاه فصل تابستان را در چمن سلطانيه ميگذرانده است .\r\nدر مسافرتهاى خود در سر سوارى ببازى آس ، درازى منزلها را كوتاه ميكرده و تقسيم و جمع‌آورى ورق و دادوستد برد و باخت بوسيله شاطرهائى كه در ركاب بوده‌اند صورت ميگرفته است .\r\n\r\nاونى كه فيل ميخريد رفت :\r\nشاه به حضرت عبد العظيم به قصد زيارت خيلى ميرفته و گاهگاه در اين مسافرت بر فيل مينشسته است ميگويند روزى با شاطرها كه جلو فيل شاه ميدويده‌اند به اين مسافرت كوتاه زيارتى ميرفته است يكى از لوطيهاى تهران كه دمى بخمره زده « 1 » و سرخوش بوده است همين كه موكب شاه را ديده جلو آمده تعظيم مؤدبانه‌اى كرده و گفته است : « قربان ! فيلت به چند ؟ » شاه امر ميدهد او را به شهر ببرند در مراجعت او را احضار و شخصا از او ميپرسد « فيل ما را طالب بودى ؟ چند ميخرى ؟ » جواب مىگويد : « قربان ! اونى ( كسى ) كه فيل ميخريد رفت ! » شاه در مقابل اين جواب عاقلانه به او انعامى هم داده است . از اينكه اين جمله مثل سائر است معلوم مىشود اين وقعه بىاصل نيست .\r\n\r\nبذله‌گوئى فتحعليشاه\r\nچنان كه ديديم فتحعليشاه شعر هم ميگفته و جهانبانى يا خاقان تخلص ميكرده است بعضى از اشعار او معروفست كه مصرع اول را خود گفته و تمام كردن آن را بيكى از رجال دربار محول كرده است ولى\r\n\r\n\r\n","description":"","footnote":"\r\n( 1 ) - دم بخمره زدن كنايه از مستى و نوشابه‌خورى است . ميگويند وقتى روباهى بتقليد انسان مىخواست خود را شرابخوار قلمداد كرده و در بدمستى تظاهراتى بنمايد چون خمره سر خالى بوده سرش بسطح محتوى خمره نميرسيد با زحمت فراوان نوك دمش را بسطح شراب خمره رساند و عربده آغاز كرد اين كنايه شايد از اين افسانه مصطلح شده باشد و بيشتر مورد استعمالش در مواقع تظاهر در بدمستى است .\r\n","page_name":" 35 ","page_number":53},
  {"content":"\r\n\r\nاين اشعار بقدرى احمدا است كه قابل ذكر نيست . معهذا در اشعاريكه از او مشهور است مضامين بديع زياد دارد كه ذوق ادبى او را ظاهر ميسازد .\r\nصحبت ادبى ايام جوانى او با آخوند كاشى كه معلم شرعيات او بوده است نكته‌سنجى و بذله‌گوئى او را معلوم ميدارد . آخوند كاشى ميخواسته است ميزان مصرف آب را در شست وشوهائى كه جز خود شخص كسى ديگر نميتواند متصدى آن باشد تعيين كند ببابا خان ميگفته است كه بايد اينقدر موضع را شست كه از تماس دست بموضع صداى شيشه احساس شود بابا خان گفته است : « من اينقدر ميشويم كه موضع صداى كاشى مىكند » .\r\n\r\nكجا ميروى ؟ - همانجا كه بودم\r\nميگويند ، براى شوخى ، يكروز چند شعرى بهم بافته و براى يكى از پيشخدمتهاى خود خوانده ، و منتظر بوده است تحسين زيادى از شنونده دريافت كند ، ولى همين كه جز بالا رفتن لب زيرين و تكان دادن سر چيزى تحويل نگرفته ميرآخور را احضار كرده و گفته است « اين پسره را ببر طويله باخيه ببند و كاه بآخورش بريز » ميرآخور اطاعت كرد و پيشخدمت را از اطاق بيرون برد . پس از نيم ساعتى شاه امر باحضار او داد همين كه وارد شد مجددا اشعار خود را براى او خوانده و از او پرسيد : « حالا چطور است ؟ » پيشخدمت راه در اطاق را پيش گرفت شاه از او پرسيد : « كجا ميروى ؟ » گفت : « همانجا كه الان بودم ! »\r\n\r\nبناهاى فتحعليشاه\r\nتهران از كوچكى قبل از پايتخت شدنش بيرون ميآمد و اراضى داخله خندق و ديوار شهر كم‌كم بساختمان مبدل ميشد شاه هم در نوبت خود در اراضى داخل خندق ارك براى دستگاه سلطنتى خود كه ناچار توسعه يافته بود بخصوص براى مسكن زنها و اولاد زياد خويش بناهائى ميكرد مسجد شاه را در داخل خندق جديد و در حقيقت در ظاهر شهر قديم بنا كرد و در خارج شهر باغ نگارستان را طرح نمود و قصر قاجار را با مصالح‌كشى سران قاجاريه كه قسمت اول آن را بگردهء خود آنها حمل كردند براى محل ييلاقى خود ساخت . عمارتى باسم سليمانيه در كرج بنا كرد كه اكثر در آنجا هم براى وقت‌گذرانى ميرفت مسجد شاه سمنان هم از اوست . بعضى از تابستانها چند هفته‌اى در كن و سولقان و فشند وقت ميگذراند . معلوم است هرقدر شهر تهران بزرگتر ميشد كم‌آبى بيشتر خودنمائى ميكرد . بعضى اهل خير قنواتى كندند و وقف شهر نمودند از جمله حاجى ميرزا على رضا قنات سرچشمه را در اين وقت احداث كرد .\r\n\r\nاز حاجى ابراهيم بپرهيز\r\nحاجى ميرزا عليرضا پسر حاجى ابراهيم كلانتر سابق شيراز است .\r\nميگويند آقا محمد خان بفتحعليشاه توصيه كرده بود كه از حاجى ابراهيم غافل مباش زيرا همانطور كه آقاى سابق خود لطفعليخان را بما فروخت ، ممكن است ما را هم به ديگرى بفروشد . ولى فتحعليشاه ، در به دو سلطنت خود احتياج خويش را بعقل و كفايت حاجى ابراهيم خان بيشتر از رعايت توصيه خان عمو دانسته او را بمقام صدارت باقى گذاشته يا بقولى ديگر ترقى داده است .\r\n\r\n","description":"","footnote":"","page_name":" 36 ","page_number":54},
  {"content":"\r\n\r\nحاجى ابراهيم خان ، اعتماد الدوله و صدراعظم ، اعوان و انصار و قوم و خويشهاى خود را بحكومت يا لامحاله وزارت ولايات و ايالات فرستاد و كارهاى مهم دولتى را خاص آنها قرار داد اين رويه سبب عداوت رجال دربار با او شد و نزد شاه از او سعايت كردند و اينكه كارهاى مهم دولتى را ببستگان خود تخصيص ميدهد دليل آوردند و شاه را بقلع و قمع او و كسانش وادار كردند قبلا از طرف شاه اشخاص امينى در ولايات تعيين شدند كه در روز معين در هر شهر بر سر كس‌وكار او بريزند و كار آنها را بسازند و در همانروز هم در مركز حاجى ابراهيم خان را در ديگ جوشاندند و دارائى او را ضبط كردند ( 1215 ) .\r\nحاجى ابراهيم خان دو پسر داشته است كه ميرزا عليرضا و ميرزا على اكبر موسوم بودند . در ضمن يغماى خانه حاجى ابراهيم خان اين دو پسر را گرفتند و بحضور شاه بردند براى اينكه از اين خانواده هيچكس باقى نباشد شاه امر ميدهد هر دو را مقطوع النسل كنند امر شاه درباره ميرزا عليرضا باجراء رسيد ولى ميرزا على اكبر پسر كوچكتر بقدرى ناخوش بوده است كه مجريان امر بعرض ميرسانند كه اين بچه در همين دو روزه بدرود زندگى خواهد گفت . شاه هم او را رها كرد تا عزرائيل كار او را بسازد . از قضا ملك الموت كارى صورت نداد و ميرزا على اكبر شفا يافت . در استبداد همانطور كه زود تصميم ميگيرند زود هم از عزم خود برميگردند شاه خشمش فرونشسته بود ديگر متعرض اين پسر نشد و بعدها كه با بازماندگان حاجى ابراهيم خان سر التفات آمد و املاك ضبطى آنها را پس داد براى تلافى گذشته ميرزا على رضا را خواجه‌باشى حرم خود كرد و ميرزا علىاكبر مدتى بعد بمناسبت قوام الدين حسن وزير فارس و ممدوح خواجه حافظ در اين شعر :\r\n درياى اخضر فلك و كشتى هلال * هستند غرق نعمت حاجى قوام ما \r\nبلقب قوام الملكى ملقب و كلانتر ايالت فارس گشته و بعد از چندى مكه هم رفت و كاملا حاجى قوام شد ؛ بطوريكه هميشه شيرازيها بدون مضاف اليه حاجى قوامش ميخواندند .\r\nحاجى ميرزا عليرضا چون اولادى نداشت براى خيرات قنات سرچشمه را كند و بانضمام املاكى براى مصارف آن وقف كرد و توليت آن را با برادر و اولاد او قرار داد . لقب قوام الملكى و كلانترى فارس در خانوادهء آنها باقى ماند . از حاجى ميرزا على اكبر چند پسر مبرز باقيماند . يكى ميرزا فتحعليخان كه در سلطنت ناصر الدين شاه صاحبديوان شد و ديگرى ميرزا عليمحمد خان كه بلقب قوام الملكى و كلانترى فارس نائل آمد « 1 » از صاحبديوان\r\n\r\n\r\n","description":"","footnote":"\r\n( 1 ) - در سابق در شهرهاى بزرگ و كوچك شغل كلانترى يكى از مشاغل اداره حكومتى شهر بوده و اكثر اشخاص ذينفوذ و با وجهه محلى را براى اين كار تعيين ميكردند . اين كلانتر طرف مشورت حاكم و در حقيقت قائم‌مقام حاكم شهر در كارهاى بلدى بوده و بنام حاكم عملياتى انجام ميداده است . من جز در فارس و در مورد قوام‌هاى شيراز كه واقعا در كل ايالت سرشناس بودند در ساير ايالات عنوان كلانترى ايالت را نشنيده‌ام بنابراين بايد گفت اين عنوان منحصر بفارس و قوامهاى شيراز بوده است .\r\n","page_name":" 37 ","page_number":55},
  {"content":"\r\n\r\nاولاد مبرزى باقى نمانده است ولى پسر ميرزا عليمحمد خان ، محمد رضا خان و پسر او حبيب اللّه خان و پسر او ابراهيم قوام حاضر است كه هريك در نوبت خود لقب قوام الملكى و كلانترى فارس را داشته‌اند و خانوادهء آنها در شيراز زياد هستند كه تمام از اولاد همان ميرزا على اكبر طفل صغير مردنى ميباشند قوامهاى شيراز هريك در دورهء خود مردمان متنفذى بوده و اكثر اهالى فارس از آنها ملاحظه داشته‌اند .\r\n\r\nعيال تمام فارس رحمت خدا رفته\r\nوقتى زن ميرزا محمد رضا خان قوام الملك در شيراز فوت كرد ، قوام در مجلس سوگوارى نشسته مردم از او ديدن ميكردند طبقه سوم محلات شهر هم بهيئت اجتماع براى سرسلامت‌گوئى كلانتر فارس آمدند . كل ( كربلائى ) رجب نماينده و خطيب يكى از اين دسته‌ها براى اظهار همدردى گفت : « آقاى قوام گمون ( گمان ) نكن كه تنها عيال تو مرده بلكه عيال يك فارسى برحمت خدا رفته است ! » از قرارى كه مىگويند حتى خود قوام الملك هم از اين بيان مضحك نتوانسته بود از خنده خوددارى كند .\r\n\r\nصدراعظم‌هاى فتحعليشاه\r\nفتحعليشاه كار صدارت را بعد از حاجى ابراهيم بميرزا شفيع مازندرانى محول كرد بعد از او يكچند هم اين كار بحاجى محمد حسين خان اصفهانى كه تا اينوقت مستوفى الممالك بود محول شد و مستوفى الممالكى نصيب پسرش عبد اللّه خان امين الدوله كه داماد شاه هم بود گرديد « 1 » .\r\n\r\nدروغهاى تاريخى\r\nاين پادشاه بااينكه هيچ كاريكه شايان باقيماندن اسمى از او باشد صورت نميداده خيلى ببقاى نام خود در تاريخ علاقه داشته است چنان كه در الماس درياى نور كه نادر شاه از هندوستان آورده است اسم دراز خود را در سطح پشت آن كنده و مقدار زيادى از قيمت آن كاسته است .\r\nصورت خود را در حال شكار يا در مجالس بزم و سلام در كوههاى كشور سنگتراشى كرده كه چشمه على بين تهران و شاه عبد العظيم يكى از آن جمله است . در تزئين سروبر خود بتاج و جواهر اصرارى داشته و حتى تصوير شيركشى ( ؟ ) خود را هم با همين لباس بزمى ساخته ، و يا از سنگ تراشيده ، ميان باريك و ريش بلند زيباى خود را نموده و ابدى كرده است در صورتى كه اعليحضرت كمتر از اين رشادتها داشته و شايد در مدت عمر خود با هيچ شير پيرى هم روبرو نشده بوده است . دروغ‌نويسى او را در چشمه على دامغان ، سابقا ، نوشته‌ام .\r\n\r\nاسم قران از كجا آمده است\r\nرسيدن سال سىام سلطنت فتحعليشاه وسيله شد كه يك لقب جديد بر القاب شاه افزوده شود و آن صاحبقران بود بعد از اين تاريخ در سكه‌هائى كه زده ميشد صاحبقران را هم بامر شاه گنجاندند و بقدرى اين لقب تكرار شد و سكه صاحبقران در افواه افتاد كه سكه هزار دينارى كه ده يك تومان و تا اينوقت بيك هزار معروف بود صاحبقران معروف شد و\r\n\r\n\r\n","description":"","footnote":"\r\n( 1 ) - عبد الوهابخان پسر عبد اللّه خان امين الدوله هم مانند پدرش داماد فتحعلى شاه بوده است .\r\n","page_name":" 38 ","page_number":56},
  {"content":"\r\n\r\nكم‌كم بواسطهء كثرت استعمال و تخفيف قران گفتند . در اين اواخر بلژيكيها به جهت زياد كردن رقم درآمد و نزديكى قيمت و تلفظ قران با فرانك واحد تومان را كه ده قران بود از بين بردند و قران را در محاسبات خود بجاى يكهزار نوشتند و گفتند و سايرين هم تأسى كردند . بعدها در دورهء پهلوى ريال را كه آن هم در زمان محمد شاه پول نقره‌اى معادل يكهزار و ربع بوده و بعد منسوخ شده است بجاى قران قبل و يكهزار قبلتر مصطلح كردند و امروز « 1 » يكقران نقره با هفت ريال كاغذ برابر شده است تا فردا چه پيش آيد .\r\n\r\nسيد الشهدا سيد بود اما اخوى نبود\r\nفتحعلى شاه در ديندارى خيلى تظاهر ميكرده و مخصوصا در اظهار ارادت بخانواده پيغمبر صلى اللّه عليه و آله و سلم از بذل مال مضايقه نميكرده و بسادات احترام ميگذاشته حتى با سيد حسن تقوى تهرانى صيغه اخوت خوانده و به او اخوى ميگفته است و به همين مناسبت اولاد آقا سيد حسن بسادات اخوى معروف شده‌اند .\r\nميگويند يكى از بچه‌هاى اين خانواده از پدرش كه چندان سوادى نداشته پرسيده است : « آقا جان ! سيد الشهداء هم سيد بود ؟ » پدر جواب داده است : « بلى فرزند ، اما اخوى نبود » .\r\n\r\nدريغ از عباس ميرزا\r\nبعد از مصالحه ايران با روس كه سر عباس ميرزا از آنسمت فارغ شد خراسان را هم ضميمه آذربايجان كردند و تحت امر او درآوردند .\r\nمقصود از اين اقدام بسط قدرت دولت در آن حدود بود . عباس ميرزا ابتداء بسركشان محلى پرداخت و آنها را مطيع نمود سپس نيروئى با محمد ميرزا پسرش بهرات فرستاد ولى اجل مهلتش نداد و در مشهد به مرض كليه و نقرس درگذشت و ايران با اين قحط الرجال از يكى از مردان مبرز باكفايت مطلع به وضع زمان خود محروم گرديد .\r\n\r\nوليعهدى محمد ميرزا\r\nعهدنامهء تركمان‌چاى فصلى دارد كه از آن برميآيد : كه دولت روسيه در بتخت نشاندن وليعهدهاى دولت ايران كه عباس ميرزا و اولاد او باشند بذل جهد خواهد كرد . از يكطرف وجود اين فصل در عهدنامه و از طرف ديگر پاداش دادن بزحمات عباس ميرزا فتحعليشاه را بر آن داشت كه محمد ميرزاى پسر عباس ميرزا را بر پسرهاى خود كه اكثر بيكفايت هم بوده‌اند ترجيح دهد . براى كسب شهرت و بروز لياقت ، محمد ميرزا را در كار محاصرهء هرات تقويت كرد اين شاهزاده هم هرات را محاصره نمود و داشت از اقدامات خود نتيجه ميگرفت ولى از مدتى پيش انگليسها در هندوستان رحل اقامت افكنده و آنجا را مستعمرهء خود نموده بودند و همسايگى ايران با هندوستان مخالف مصالح آنها بود به همين جهت با كمك دادن بافغانها\r\n\r\n\r\n","description":"","footnote":"\r\n( 1 ) - بواسطه اينكه به خواهش متحدين عزيز آب به اسكناس خود بسته‌ايم .\r\n","page_name":" 39 ","page_number":57},
  {"content":"\r\n\r\nمانع فتح هرات شدند . محمد ميرزا بمركز احضار و بولايت عهد تعيين و بجانب تبريز مركز ايالت اصلى عباس ميرزا مأمور شد .\r\nفتحعلى شاه براى برقرارى نظم در شيراز كه بواسطهء بيكفايتى حسينعلى ميرزا فرمانفرما كار آنجا چندان خوب نبود سفرى بشيراز رفت در اين مسافرت ميرزا اسمعيل مستوفى هم ملتزم بوده است .\r\n\r\nاولاد ميرزا اسمعيل مستوفى\r\nميرزا اسمعيل بعد از بيابان‌گرديهاى مسافرتهاى جنگى آقا محمد خان در تمام مدت سلطنت فتحعليشاه در مركز رحل اقامت افكنده جز سفر آخرى فتحعلى شاه بشيراز سفر ديگرى از او معروف نيست و همواره در تهران مقيم و مشغول كارهاى استيفائى خود بوده است .\r\nدر ايام سلطنت آقا محمد خان با مسافرتهاى اين پادشاه و ملازمت دائم ميرزا اسمعيل ، مجالى نبوده است كه بفكر تأسيس خانواده بيفتد . چنان كه تاريخ ولادت ميرزا نصر اللّه اولين اولاد او 17 جمادى الثانيه هزار و دويست و بيست و چهار و سال سيزدهم سلطنت فتحعليشاه مىباشد . معهذا هشت اولاد از خود باقى گذاشته كه اسامى آنها به ترتيب از اينقرار است : ميرزا نصر اللّه - ميرزا حسن - ميرزا حبيب اللّه - فاطمه خانم و يكدختر ديگر - ميرزا حسين - ميرزا اسد اللّه - ميرزا عليمحمد و اين هشت نفر اولاد را از دو زن داشته است زن اول او دختر يكى از ميرزاهاى اصفهان بوده كه اطلاعات دفترى پدرزن بداماد كمك زيادى كرده و زن دوم او از خانوادهء مرزبان امروزه بوده كه آقايان مرزبان با اولاد ميرزا حسن و ميرزا حسين و ميرزا عليمحمد پسرعمه و پسردائى ميشوند .\r\n\r\nخانه ميرزا اسمعيل كجا بود ؟\r\nاز بازارچه سرچشمه سابق و خيابان سيروس امروزه كه بكوچه شام بياتىها وارد شوند در اوائل كوچه سمت چپ كوچه بن‌بستى است كه فعلا درى هم به اين بن‌بست گذاشته‌اند در آخر اين بن‌بست سمت راست خانه‌اى بود كه آن را خانه وقفى ميگفتند و اين كوچه هم به همين مناسبت بكوچه وقفى مشهور بود معمرين اولاد ميرزا اسمعيل اين خانه را خانه مسكونى پدرى خود معرفى ميكردند . اين خانه ملك ميرزا بوده يا اجاره ميكرده است خبرى از آن ندارم اگر ملكى هم بوده است بعد از فروش ورثه ميرزا اسمعيل ، يكى از خريداران بعدى آن را وقف كرده است زيرا از خانواده ميرزا اسمعيل كسىكه توليت اين موقوفه را داشته باشد نيست اين خانه چندى محل مدرسه قدسيه ( اقدسيه بعد ) بود در آنوقت من آن را ديده‌ام بيرونى خيلى مختصر و اندرون نسبة مفصلترى داشت كه شايد امروز هم به حال سابق خود باقى و برپا باشد .\r\n\r\nپسر ارشد ميرزا اسمعيل\r\nميرزا نصر اللّه پسر ارشد ميرزا اسمعيل همين كه به حد رشد رسيد ، به تحصيل پرداخت مدتى در علوم و فنون معموله زمان از قبيل صرف و نحو و منطق و معانى و بيان و تفسير و حديث و حسن خط صرف وقت كرد . يك كتاب صمديه در نحو و يك كتاب حاشيه ملا عبد اللّه در منطق\r\n\r\n","description":"","footnote":"","page_name":" 40 ","page_number":58},
  {"content":"\r\n\r\nبه خط او پيش من موجود است كه روى كاغذ آبى اصفهانى نوشته است . پس از تحصيل مقدمات در فن حسابدارى و سياق زيردست پدر ، خود را كامل كرد و وارد خدمت و رسما سررشته‌دار كارهاى پدرش شد و پدر را از اين حيث راحت كرد ضمنا هريك از برادرها را كه بنوبت خود بعد از تحصيل بعرصه ميرسيدند بكمك خود ميطلبيد و به آنها فن حسابدارى و سياق ميآموخت و آنها را كمك كار خود و پدر را از نگاهداشتن محررين تا اندازه‌اى بينياز ميكرد بطوريكه در ايام سلطنت محمد شاه و چند ساله اول سلطنت ناصر الدين شاه باوجود زنده بودن ميرزا اسمعيل تمام كارهاى دفترى بدست ميرزا نصر اللّه بود و از هر حيث و نزد همه‌كس تالى و ثانى پدر بشمار ميرفت .\r\n\r\nمرگ فتحعليشاه\r\nفتحعليشاه در روزهاى آخرى عمر خود سفرى باصفهان كرده و در آنجا بدرود زندگى گفته است ميگويند شاه شب قبل از سفر اصفهان مجلس تفريحى از تمام زنهاى حرم خود منعقد داشته و محل اين مجلس در تالار پر عرض و طولى كه ديوارهاى آن بمجالس عيش شاه منقش بود واقع بوده است . اين تالار همانست كه تا پنج سال قبل محل محكمهء جنائى بود و براى اينكه جا براى ساختمان نيمه‌تمام امروزه وزارت دارائى پيدا كنند آن را خراب كرده‌اند . در اين مجلس تفريح خواننده بعقيده خود شعرهاى مناسبى پيدا كرده خوانده است « تو سفر كردى و خوبان همه گيسو كندند » ولى اين شعر را اكثر نكته‌سنجان مجلس نپسنديده و خوش‌اغور براى اين مسافرت ندانستند .\r\n بسا حرفى كه از بازيچه برخاست * چو اختر ميگذشت آن فال شد راست \r\n( نظامى )\r\nدر هرحال فتحعليشاه بعد از ناخوشى چندروزه در اصفهان از اين دنيا رخت بربست و راه سفر آخرت پيش گرفت جنازه او را بقم آوردند و دفن كردند ( 1250 ) سجع مهر اين پادشاه شعر ذيل بوده است :\r\n گرفت خاتم شاهى به حكم لم يزلى * قرار در كف شاه زمانه فتحعلى \r\n\r\n","description":"","footnote":"","page_name":" 41 ","page_number":59},
  {"content":"\r\n\r\n\r\nاسلاف من در سلطنت محمد شاه\r\nمعلوم بود اولاد ناجور فتحعليشاه كه اكثر تحصيلاتى هم نداشتند و از رسم سلطنت بى خبر و از عهدنامه‌ها بىاطلاع بودند و در زمان پدر هم با يكديگر مخالفت ميكردند سر باطاعت محمد ميرزا فرود نميآورند چنان كه ظل السلطان باغواى پاره‌اى از رجال دربارى باسم عليشاه در تهران تاجگزارى كرد و حسينعلى ميرزا فرمانفرما والى فارس با برادر مادريش حسنعلى ميرزا شجاع السلطنه والى كرمان متحد شد و بر ضد عليشاه و محمد ميرزا دم از استقلال زد .\r\nشاهزاده‌هاى ديگر هم هريك به مناسبتى طرفدار يكى از سه مدعى بودند و بر ضد شاهزاده هاى مجاور ولايت خود اقدامات ميكردند كم مانده بود كه مردم ايران گرفتار هرج‌ومرجى نظير بعد از نادر شاه بشوند ولى عقل و كياست ميرزا ابو القاسم قائم‌مقام و هوش و فراست اكثريت رجال دربارى و سوءتدبير خود مدعيان سلطنت ، كار محمد ميرزا را جلو انداخته ابتدا بر عليشاه غلبه و در تهران تاجگزارى كرد و سپس با فرستادن قشونى بسركردگى معتمد الدوله منوچهر خان گرجى و برادر خود فيروز ميرزا ( نصرت الدولهء بعد ) به سمت فارس بر حسينعلى ميرزا نيز فائق آمد . باقى شاهزاده‌ها هم سرجاى خود نشستند و مطيع شدند خسرو ميرزا برادر محمد شاه هم كه بواسطه مسافرت پطرزبورغ خود را مستحق سلطنت ميپنداشت و عليحده توطئه ميكرد بامر محمد شاه از بينائى محروم شد ؛ فتنه بنشست و مردم آرام گشتند .\r\nمحمد شاه برعكس جدش كارى و مطلع و قانع و خداترس و مهربان بود . زن زياد نميگرفت . بحقيقت و معنى بيشتر از لفظ و صورت ظاهر معتقد بود . در اوائل امر بدون اينكه اسم صدارت را بميرزا ابو القاسم قائم‌مقام بدهد كارهاى اين منصب عالى را به او تفويض كرد ولى قائم‌مقام براى اينكه شاه را تربيت كرده و در رساندن او بولايت عهد و سلطنت زحماتى كشيده بود به خود اجازه ميداد كه بشاه جوان به نظر خودمانى نگاه كند و اكثر بفرمايشات او جواب سربالا ميداد « 1 » ظاهرا اين جمله باعث رنجش شاه و منجر بقتل او گرديده باشد .\r\n\r\nسبب قتل قائم‌مقام\r\nمندرجات كتاب يادداشت پرنس دالگاروكى سفير روسيه در تهران كه بعد از كمونيست شدن روسيه به فارسى ترجمه شده است معلوم ميدارد كه دست خارجى در كشته شدن قائم‌مقام مداخله داشته است پرنس دالگاروكى در اين يادداشت ميگويد : در ايام جوانى براى تحصيل زبان فارسى و پيدا كردن اطلاعات از طرف دربار پطرزبورغ با اعتبار كافى بايران مأمور شدم براى اينكه بتوانم در هرجا نفوذ پيدا كنم مسلمان گشتم و به لباس آخوندى درآمدم و خود را شيخ عيسى\r\n\r\n\r\n","description":"","footnote":"\r\n( 1 ) - جواب سربالا كنايه از عذرتراشى در مقابل امر ما فوق است .\r\n","page_name":" 42 ","page_number":60},
  {"content":"\r\n\r\nخواندم و مشغول تحصيل علوم دينى شدم . پس از مدتى اقامت در تهران ، شيخ عيسى دختر حاجى محمد نامى را بزنى گرفت و از او پسرى باسم على پيدا كرد سروكارش مستقيما با دربار امپراطورى بود و از اخبار ايران آنچه را كه لازم ميشمرد مستقيما بدربار بطرزبورغ ميفرستاد .\r\nكم‌كم اطلاع شيخ عيسى به زبان فارسى و علوم دينى به جائى رسيد كه توانست بوسيله پدرزن خود با حاجى ميرزا احمد حكيم گيلانى رابطه پيدا كند و بواسطه مسلمان شدنش با شاه هم مربوط بشود و منزل خود را كه در خانه حاجى ملا محمد پدرزنش داشته مركز جاسوسى قرار دهد . ميرزا حسينعلى و ميرزا يحيى دو برادر كه اصلا نورى و از وابستگان ميرزا آقا خان وزير لشكر بوده‌اند نيز در اين جاسوسى به او كمك ميكرده‌اند .\r\nاين دو برادر براى او خبر ميآورند كه روزى قائم‌مقام نزد حاجى ميرزا احمد رفته و حاجى شرحى راجع بروس‌پرستى شاه مذاكره نموده و با هم قرار گذاشته‌اند كه شاه را معزول و يكى ديگر از شاهزادگان را بسلطنت برسانند . شيخ عيسى نزد شاه رفته او را از ماجرى خبردار كرده و خود تلف كردن حاجى ميرزا احمد را عهده‌دار شده و بوسيله ميرزا يحيى و ميرزا حسينعلى حاجى ميرزا احمد را مسموم و شاه هم قائم‌مقام را در نگارستان اعدام كرده است .\r\nبعد وبائى در تهران آمده زن و پدرزن و پسر شيخ عيسى تلف ميشوند و سفارت روس در تهران هم گزارشات غيرواقع راجع باقدامات پرنس دالگاروكى بوزارت خارجه روسيه ميفرستد . او را احضار ميكنند و پس از چندى مجددا او را براى ادامه كارهاى سابق روانه ميكنند ولى اين‌دفعه براى پيدا كردن وسيله اختلافات بين ملت ايران پرنس را بعتبات ميفرستند .\r\n\r\nمؤسس دين بهائى\r\nباقى يادداشتهاى منتسب بپرنس دالگاروكى راجع است به مسافرت او بعتبات و حاضر شدن در درس سيد كاظم رشتى شاگرد شيخ احمد احسائى و هم‌حجره شدن با ميرزا عليمحمد شيرازى و وادار كردن پرنس اين سيد بيسواد را بادعاى آوردن دين تازه و بالاخره آمدن سيد بايران و پيدا كردن گرونده و فاش شدن راز شيخ عيسى در عتبات و فرار او به پطرزبورغ . پرنس ميگويد همين كه كار دعوى سيد عليمحمد تا اين اندازه پيشرفت كرد من در پطرزبورغ متوجه شدم كه بيسوادى اين سيد مشت او را باز خواهد كرد . گروندگان كه ملتفت ميشوند پيشواى آنها مرد لايشعر نيمه ديوانه‌ايست موجب هدر رفتن زحماتى است كه براى ايجاد اختلاف در ايران كشيده شده است به همين جهت بود كه دربار روسيه مرا به سمت سفارت مأمور ايران كرد كه اسباب تلف كردن سيد را فراهم كنيم و به اين مقصود هم رسيديم و در آخر هم شرحى راجع بفرستادن ميرزا حسينعلى و ميرزا يحيى ببغداد و علم كردن بساط دين تازه نوشته و الواح اوليه اين دين را زاده افكار خود قلمداد مىكند .\r\nمن اين كتاب را نخوانده‌ام و آنچه در اينجا مينويسم از قول آقاى محمود هدايت است كه ايشان آن را خوانده و خلاصهء آن را در تبريز براى من نقل كرده‌اند شايد اصلش كه\r\n\r\n","description":"","footnote":"","page_name":" 43 ","page_number":61},
  {"content":"\r\n\r\nناگزير روزى منتشر خواهد شد در پاره‌اى جزئيات كه مربوط به طرز بيان و پس‌وپيش مطلب است با آنچه نوشته‌ام اختلافى داشته باشد . « 1 »\r\nدر هرحال بدون اينكه كسى سبب معقولى براى تلف كردن قائم‌مقام بداند بامر شاه قائم‌مقام را در نگارستان خفه كردند . از محمد شاه پادشاه خداترس حقشناس اين رفتار خيلى بعيد به نظر ميآيد\r\n\r\nقائم‌مقام زنده‌كننده نثرنويسى فارسى بوده است\r\nميرزا ابو القاسم قائم‌مقام فراهانى زنده‌كننده نثر فارسى است .\r\nميدانيم دورهء صفويه بااينكه براى ساير هنرهاى ظريف دورهء ترقى بوده است براى نظم و نثر فارسى روزگار انحطاط بشمار ميآيد در زمان نادر شاه افشار ، ميرزا مهدى خان منشى كه خواسته است نثر فارسى را ترقى دهد اينقدر مغلق‌گوئى و قلمبه‌نويسى كرده است كه كسى رغبت نميكند يك سطر از نوشتجات او را بخواند اين نويسنده افكار سبك هندى معمول زمان را كه اگر سرراست هم نوشته ميشد به زحمت از آن معنى استخراج ميگرديد در قالب لغات و تركيبات غيرمسطلح غيرمأنوسى ريخته است كه ترجمه هر سطر آن چندجور كتاب لغت لازم دارد . اجمالاتا لغت غيرمانوس ميتوانسته فكر كند از استعمال كلمات مصطلح خوددارى ميكرده است .\r\nنويسندگان نثر دوره كريمخان و آقا محمد خان اگرچه بدوره قبل از ميرزا مهديخان تأسى كرده و قدرى از مغلق‌نويسى او پائين آمده‌اند ولى باز هم تقريبا همان رويه در كار بوده است .\r\nميرزا ابو القاسم قائم‌مقام نثر فارسى را از تشبيبات و افكار سبك هندى بيرون آورده و در نوشتجات خود تا توانسته است لغات مأنوس مصطلح به كار برده و شالودهء نثرنويسى امروز را ريخته است .\r\nاستعمال لغت باندازهء لزوم كه اگر يك حرف از نوشته بردارند معنى نارسائى پيدا كند و احتراز از تكرار لفظى و معنوى ، شيوه‌ايست كه قائم‌مقام بقريحه خداداد بنثر فارسى داده و يك‌تنه اسلوب نويسندگى را عوض كرده و آن را به پايه دوره‌هاى قبل برگردانده است .\r\nميگويند وقتى محمد شاه امر بحبس او داده سفارش كرده است به او قلم و كاغذ ندهند و اگر چيزى براى شاه بنويسد نياورند و ميگفته است كه در قلم اين مرد معجزه‌ايست كه ميترسم خواندن نوشته او مرا از تصميمى كه نسبت به او گرفته‌ام بازدارد .\r\n\r\nاستادان خط تحرير شاگردان قائم‌مقامند\r\nخط تحرير قائم‌مقام كه واقعا اعجاز است بعد از او كسى نتوانسته است مراسلات را بتمامى و رسائى و خوانائى و زيبائى او بنگارد .\r\nحسينعليخان گروسى امير نظام و ميرزا عليخان امين الدوله و پدرش مجد الملك و ساير نويسندگان كه استادان تحرير بوده‌اند همگى\r\n\r\n\r\n","description":"","footnote":"\r\n( 1 ) - اين كتاب در مشهد چاپ شده خلاصهء آن همان است كه در متن نوشته‌ام . ولى مندرجات آن قابل خدشه است زيرا از يكنفر روسى آنروزى اينقدر هوش و فراست اعجاز است . گذشته از اين شيخ عيسى كه بعد از ده سال پرنس دالگاروكى و سفير ايران شده چگونه تغيير صورت داده است كه در ايران كسى او را نشناخته و ندانسته است كه اين همان مسلمان خالص العقيده ده سال قبل است .\r\n","page_name":" 44 ","page_number":62},
  {"content":"\r\n\r\nسبك او را سرمشق قرار داده و هيچيك نتوانسته‌اند بشيرينى و زيبائى و تندوتيزى و تمامى تحريرات او برسند .\r\n\r\nصدارت حاجى ميرزا آقاسى\r\nبعد از قائم‌مقام باز هم بدون لقب صدارت ، كارهاى اين شغل بحاجى ملا عباس ايروانى معروف بحاجى ميرزا آقاسى محول شد و آخوند مرتاض ايروانى روى پتوى آبى كرمانى كه مخصوص شخص اول كشور بود نشست .\r\nحاجى ميرزا آقاسى در تبريز معلم اولاد وليعهد عباس ميرزا بوده است . مرحوم محمد حسن خان پيشخدمت ، پدر خانواده‌هاى رئيس و مبشر كه پيشخدمت ناصر الدين شاه بوده ميگفته است كه من در بچگى در اندرون عباس ميرزا غلام بچه بودم نظرم نيست كداميك از پسرهاى نائب السلطنه بسوره يسن رسيده بود . مادر جهانگير ميرزا كه خانم كدبانوى حرم نائب السلطنه بود يك كاسه نبات به من داد كه براى حاجى ميرزا آقاسى معلم ببرم . من كاسه نبات را در سينى گذاشته و براى حاجى بردم . حاجى زير كرسى نشسته بود سينى را روى كرسى گذاشتم حاجى قدرى دعا و ثنا و تشكر براى خانم پيغام داد من سينى را از زير كاسه نبات درآوردم كه بيرون بيايم حاجى به من گفت : « اغلان خيلى ميل داشتم در مقابل اين زحمت چيزى به تو بدهم ولى پول نداشتم در عوض دعات ميكنم . » من هم تشكرى كردم و بيرون آمدم .\r\n\r\nپيش‌گوئى عجيب\r\nباز هم محمد حسنخان نقل ميكرده است من جوان شده و جزو پيشخدمتهاى وليعهدى ناصر الدين شاه بودم روزى براى نماز به مسجد رفتم حاجى ميرزا آقاسى با يكى از رفقايش در مسجد بودند نماز آنها تمام شده بود رفيق حاجى كفشهاى خود را پا كرده و منتظر بود كه حاجى كارش تمام شود و بيايد ولى او به سجده افتاده بود و مدتى رفيق خود را معطل كرد وقتى سر از سجده برداشت رفيقش به او گفت : « خدا مگر به تو چه داده است كه اينقدر سجده شكر را دراز ميكنى ؟ » حاجى جواب گفت : « خدائيرا شكر ميكنم كه سال ديگر در همين اوقات مرا روى پتوى آبى خواهد نشاند و شخص اول اين كشور خواهم شد . » من از اين بيان غرق تعجب شدم و پيش خود اين آخوند ايروانى را ديوانه فرض كردم . در هرحال وضعيت اجتماعى حاجى ميرزا آقاسى از رسيدن بصدارت خيلى بدور و سبب رسيدن او به اين كار همان ارادتى بوده است كه محمد شاه بمعلم مرتاض خود داشته است .\r\n\r\nباز هم محاصرهء بىنتيجه هرات\r\nخلاصه بعد از آنكه محمد شاه از نگرانى داخله فراغت حاصل كرد متوجه افغانستان شد و نيروى كافى براى فتح هرات كه كليد افغانستان بود با خود به آنجا برد و شهر هرات را محاصره نمود .\r\nدر زمان فتحعليشاه از طرف ناپلئون اول امپراطور فرانسه هيئتى بايران آمده بود كه براى راه دادن ايرانيان بقشون فرانسه جهت رفتن بهندوستان پيمانى با دولت ايران ببندد . ميدانيم اين در وقتى بود كه امپراطور فرانسه ميخواست دست انگليس را از مستعمرهء زرخيز او يعنى هندوستان كوتاه كند و وسيلهء پاشيدن پول بين دول اروپا و تحريك بر ضد فرانسه را از دست او بگيرد و چون قوهء بحرى باندازه‌اى كه با قواى انگليس برابرى كند نداشته بفكر اين بوده كه از راه خشكى اين مسافرت جنگى دور و دراز را انجام دهد .\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nمعلوم است فرانسويان چون نفع سياسى در ايران نداشتند با نهايت صميميت با ايرانيها وارد مذاكره شدند و همه‌جور وعدهء همراهى بايران ميدادند حتى ميگفتند روسها را بپس دادن ولاياتى كه بموجب عهدنامهء گلستان از ايران تصرف كرده‌اند وادار خواهند كرد و قشون ايران را به شكل قشون اروپائى درميآورند و ساليانه مبلغ معتنابهى در مقابل حق العبور قشون خود ، خواهند پرداخت . دولت ايران در عوض براى قشون آن‌ها ، آذوقه خوراكى آن هم در مقابل قيمت عادلانه تدارك خواهد ديد .\r\nشك نيست كه اگر اين فكر ناپلئون عملى و اين قرارداد بين دولتين بسته ميشد مستلزم منافع مادى و معنوى زيادى براى ايران بود ولى گرفتاريهاى ناپلئون و بندوبستهاى او در خود اروپا بخصوص عهدنامهء تيلسيت او را از تعقيب اين فكر لامحاله موقتا منصرف كرد . پيش‌بينى دولت انگليس كه هميشه همه‌جور احتياط كار خود را دارد براى اينكه مبادا در آينده باز هم اين فكر از طرف ناپلئون تعقيب شود سبب شد كه سفارتى بدربار ايران بفرستد و عهدنامه‌اى بين دولتين منعقد گردد . در فصل نهم اين پيمان دولت انگليس تعهد مىكند مانع اقدامات ايران در افغانستان نباشد . اين عهدنامه در تاريخ 1229 بامضاى نمايندگان طرفين رسيده است .\r\nفرستادن محمد ميرزا قبل از وليعهدى بهرات و عزيمت محمد شاه در اينوقت به آنجا باتكاى همين پيمان بود . شايد روسها هم محمد شاه را به اين مسافرت جنگى تشويق كرده باشند . البته نزديكى ايران بهندوستان همانقدر كه براى انگليسها مضر بود براى روسها نافع به نظر ميرسيد زيرا فكر تصرف هندوستان و استعمار اين كشور هم جزو نقشه پطر كبير بوده و در اين‌وقت رقابت روس و انگليس در آسيا شروع شده بود .\r\nاما انگليس‌ها بدون اينكه مانع اين مسافرت جنگى بشوند و خود را پيمان‌شكن قلم بدهند به عادت هميشگى خود باطنا افغانها را بمقاومت تحريك كردند و هر روز مشكل تازه‌اى پيش آوردند و مأمورين آنها در خفا بافغانها پول و كمك رساندند . بالاخره اين دفعه هم نتيجه‌اى از اين قشون‌كشى حاصل نشد و محمد شاه بدون نيل مرام ، قشون خود را از محاصرهء هرات برداشت تا با دولت انگليس پيمان خود را محكم كند و سپس بفتح هرات مبادرت بنمايد .\r\n\r\nناخوشى محمد شاه\r\nبعد از مراجعت از هرات محمد شاه مبتلا به مرض نقرس موروثى « 1 » شد بطوريكه هميشه گرفتار بستر و بالين بود رفتن از تهران تا ييلاق قصر قاجار براى او مشكل مينمود تا چه رسد بمسافرتهاى جنگى دور و دراز و بر اثر همين پيش‌آمد موضوع هرات موقتا مسكوت ماند .\r\n\r\n\r\n","description":"","footnote":"\r\n( 1 ) - عباس ميرزا نقرس مزمن داشته و بعضى از اولاد و احفاد او چه پسرى و چه دخترى هم به اين مرض مبتلا بوده‌اند و بعضى از آنها مانند عز الدوله پسر محمد شاه با ابتلاى به نقرس عمر زيادى هم كرده‌اند . شايد سرسلسله نقرسىهاى قاجاريه يعنى عباس ميرزا اين مرض را از مادرش ارث برده بود زيرا فتحعلى شاه نقرس نداشته مرض موت او هم ظاهرا قولنج كبد بوده است .\r\n","page_name":" 46 ","page_number":64},
  {"content":"\r\n\r\nدر اوقاتى كه شاه پشت ديوار هرات بود حاجى ميرزا آقاسى در وصول ماليات و رساندن اسلحه و خواربار و مهمات منتهاى سعى و كوشش را به عمل آورد و فداكارى خود را نسبت بشاگرد سابق و پادشاه خود ظاهر ساخت . اين فداكارى ، شاه را بيشتر به سمت او متمايل كرد و بعد از مراجعت از هرات كليهء اختيارات را به او تفويض نمود .\r\n\r\nعمليات حاجى ميرزا آقاسى\r\nبيكفايتى و سادگى حاجى ميرزا آقاسى خيلى در افواه منتشر و حتى قاآنى در قصيده‌اى كه در مدح ميرزا تقى خان اتابك اعظم سروده حاجى را « ظالم شقى » « 1 » هم خوانده است بايد گفت شاعر به جهت ايراد صنعت طباق و تضاد و رعايت سجع « عادل تقى » ( مقصود امير نظام است ) با « ظالم شقى » اين گناه را مرتكب شده اينمرد خيرخواه را بظلم و شقاوت معرفى كرده است . اديب الممالك در چكامه‌اى كه در دورهء مشروطه سروده و كارهاى دولت وقت را نقادى كرده است بكنايه حاجى ميرزا آقاسى را ابله و جاهل قلمداد مىكند بر او هم ايرادى نيست زيرا حاجى بجاى عموى او ، قائم‌مقام نشسته است و « قائم‌مقامى » حق داشته است كارهاى او را نپسندد حاجى ابراهيم كلانتر شيراز و ميرزا شفيع مازندرانى و حاجى محمد حسينخان اصفهانى حتى قائم‌مقام قبل از حاجى ميرزا آقاسى و ميرزا آقا خان نورى و ميرزا محمد خان قاجار و ميرزا يوسف آشتيانى و امين السلطان بعد از او براى ايران چه زرى بسيم بافته‌اند كه او يا از راه ظلم و شقاوت يا از راه بله و سفاهت نبافته است ؟ يا بقول مرحوم سيد حسن مدرس كه شايد شرح واقعه را هم در وقت خود بنويسم « آنها كه اسب عربى بودند چه كره‌اى انداخته‌اند كه اين نينداخته است . »\r\nالبته نبايد انتظار داشت حاجى ملا عباس ايروانى در آن دوره در سياست مثل مترنيخ اتريشى و تاليران فرانسوى باشد يا بتواند لشكر مشق كرده و نظام ناپلئونى را در ايران تدارك كند مگر امروز وزراى ما بچرچيل و گوبلز و سرلشكران ما به رمل و تيموچينكو ميرسند ؟ يا بهتر بگوئيم وسيله و زمينهء خودنمائى به قدر آنها دارند ؟\r\nحاجى ميرزا آقاسى بعد از مراجعت احمد شاه از هرات دانست كه دير يا زود دولت ايران بايد بر سر تصرف هرات بجنگد . امروز شاه ناخوش است فردا شاه جوانى بتخت خواهد نشست جمع‌آورى و مشق دادن قشون چريك چه فائده‌اى داشت ؟ بايد تا ممكن است اسلحه و مهمات تدارك كند و نان قشونرا تأمين نمايد . به اين قصد تا توانست براى دولت ملك خريد و تفنگ و توپ در انبارهاى دولتى ذخيره كرد و باروت و كاغذ تدارك ديد و براى تهيه اين خواربار و مهمات از بذل هيچگونه سعى و جدوجهد كوتاه نيامد هرجا ملك لم - يزرعى پيدا ميكرد ميخريد و قنات آن را آباد مينمود و به راه ميانداخت و در هر نقطه زمين بايرى مييافت بوسيلهء حفر نهر بنزديكترين رودخانه ، آب براى آن فكر ميكرد و هرجا آهن و سرب و قلع و روى گير ميآورد جمع مينمود و از آنها توپ ميريخت و براى سوراخ كردن آن از قوت گاوميش استفاده ميكرد .\r\n\r\n\r\n","description":"","footnote":"\r\n( 1 ) -\r\n بجاى ظالمى شقى نشسته عادلى تقى * كه مؤمنان متقى كنندش افتخارها \r\nاز قصيده قاآنى در مدح ميرزا تقى خان اتابك اعظم\r\n","page_name":" 47 ","page_number":65},
  {"content":"\r\n\r\n\r\nگاوميش حاجى ميرزا آقاسى\r\nاين گاوميشها بقدرى نزد او عزيز بوده‌اند كه اگر بالمثل گاوميش بان غفلت ميكرد و يكى دو سر از آنها بمحوطه‌اى وارد ميشد كسى جرأت جلوگيرى نداشت . « گاوميش حاجى ميرزا آقاسى » امروز هم براى اشخاص از خود راضى كه بدون ملاحظه بهرجا وارد ميشوند مثل است . قسمتى از باروتهائيكه در دورهء ناصر الدين شاه صرف جنگ هرات و مرو و توپ‌ها و زنبورك‌هاى شليك‌هاى اعياد و ساختن آتشبازى ميشده از باروتهاى حاجى ميرزا آقاسى و همچنين كاغذى كه در دفترخانه دولتى به مصرف ميرسيده كاغذ قورخانه معروف و از همان ذخيره‌هاى او بوده است . آخرين خمره‌هاى باروتيكه اين شخص ذخيره كرده آنهائى بود كه در يكى از سربازخانه‌هاى تبريز فراموش شده دست‌نخورده مانده بود وقتى كه قشون روسها در اواخر استبداد صغير ، به آنجا آمد و شهر را اشغال كرد بواسطه عدم توجه و بوسيلهء آتش سيگار سالداتها منفجر شد و بيست و سه نفر از مهمانهاى زوركى را بديار عدم فرستاد .\r\nتفنگهاى ذخيره‌اى او بقدرى بود كه از ته‌مانده آن ايوان و بالاخانه‌ها و دورهء حوض‌ميدان توپخانه را تنگ درز طارمى كردند . آن تفنگها و توپها را نبايد بيقدر دانست زيرا تفنگ فرانسه هم در آنعهد شاسپو بوده است .\r\nخلاصه اينكه حاجى ميرزا آقاسى در ايام صدارتش پانصد ششصد پارچه ده دويست سيصد هزار تفنگ ، سيصد چهارصد توپ و شايد همين اندازه خمره باروت و پانصد ششصد خروار كاغذ براى دولت تدارك ديد . اسلحهء آن روز هم همينها و توپ و تفنگ خان دار و دورزن هنوز اختراع نشده بوده است .\r\nاگر آنها ( غير از امير نظام و ميرزا حسينخان مشير الدوله ) كه بعد از او بصدارت رسيدند به قدر او بفكر توانا كردن دولت براى مقابله با هر پيشامدى بودند كار كشور ما خيلى بهتر از اينها بود .\r\nاينكه ميگويند حاجى ميرزا آقاسى بعد از محمد شاه ناچار شده املاك خود را بدولت واگذاشته است نيز خلاف حقيقت است زيرا من قباله‌اى كه در آن تمام املاك تا آن تاريخ خود را بمحمد شاه واگذاشته و تصريح كرده است كه من آنچه خريده‌ام از پول دولت و براى دولت بوده است ديده‌ام منتهى چون بعد از اين واگذارى باز هم املاكى دست و پا كرده بوده است وقتى كه ناصر الدين شاه بسلطنت رسيده آنچه در سابق واگذاشته و آنچه بعدا خريدارى كرده بود حتى خانه نشيمن خود را در يك مجلس بدولت واگذاشته و با يك عبا ببغداد رفته است . اكثر خالصجات تهران كه در دوره‌هاى بعد وسيلهء تأمين نان اين شهر بود از خالصجات حاجى ميرزا آقاسى است .\r\nاما سبب نقادى مردم از او چند چيز است يكى اينكه حاجى چون خودش ساده زندگى ميكرده و صرفه‌جوئى معمول تركى را داشته و كمخرج بوده است توقع داشته است كه همه مثل او باشند به اين جهت در عطا و بخشش كوتاه ميآمده و چندان پاپى رسيدن حقوق مستخدمين نبوده است . ديگر اينكه مثل عموم سكنهء ماوراء قافلان كوه « بيزيمكى » « 1 » ها را بر « ازگه » « 2 » ها\r\n\r\n\r\n","description":"","footnote":"\r\n( 1 ) - خودمانى\r\n( 2 ) - غريبه\r\n","page_name":" 48 ","page_number":66},
  {"content":"\r\n\r\nترجيح و تركها را بيشتر از سايرين طرف توجه قرار ميداده است . اين هم نقص او نيست ، همه تركها اين‌كاره‌اند ظريفى ميگفت : اگر تركى بعد از يكسال بخواهد يك پول بگدا بدهد پول را ده روز در جيبش خواهد گذاشت كه فقير تركى گير بياورد و در ضمن صدقه دادن يكى از « بيزيمكى » ها را هم از خود خشنود كند . از همه مهمتر تقرب او نزد شاه ناخوش كه آنچه ميكرده است با كمال بىپروائى بوده و سنگى در ترازوى عقايد سايرين نميگذاشته است . در هرحال آنطوريكه در افواه منتشر است گول و احمق نبوده و آنچه ميكرده است از روى حساب بوده منتهى حساب او با حساب سايرين وفق نميداده و دوره اقتضاى اقدامات ديگرى نداشته است .\r\n\r\nبراى من آب ندارد براى تو هم نان ندارد ؟\r\nميگويند روزى حاجى تنها و بدون كوكبه بسر قناتى كه داده بود بكنند ميرود و از عمله چرخ‌كش ميپرسد : « اين قنات به آب رسيده است ؟ » جواب ميگويد : « آب كجا بود ؟ اين حاجى ميرزا آقاسى بى خود ما را معطل كرده است ما داريم براى كبوترهاى خدا لانه ميسازيم » « 1 » حاجى به او گفته است :\r\n« بندهء خدا ! براى من آب ندارد ، براى تو هم نان ندارد ؟ » اين جمله از آن‌روز مثل شده است .\r\n\r\nدلو حاجى ميرزا آقاسى\r\nنيز ميگويند : روزى باز بر سر قناتى رفته متوجه شده است كه چرخكش از وقتى كه دلوش به ته چاه ميرسد تا وقتى كه « 2 » دلوبند در ته چاه دلو را پر كند و پاى كار بياورد بيكار و در مدتى هم كه چرخكش\r\n\r\n\r\n","description":"","footnote":"\r\n( 1 ) - كبوتر بيابانى اكثر براى جوجه‌گزارى در چاههاى آب لانه اختيار ميكنند و به همين جهت به آنها « كفتر چاهى » ميگويند .\r\n( 2 ) - واحد كار قنات يكدست چرخ است وقتى بخواهند كار لاتروبى قنات را پيش‌بينى كنند و يا كاركرد در قنات را بازبينى نمايند ميگويند اين قنات فلان دست چرخ كار دارد يا در آن كار شده است . يكدست چرخ كامل چهار نفر عمله لازم دارد يكى را كه از همه استادتر و مزدش هم بيشتر است كلنددار ميگويند زيرا اگر چاه كهنه يا قنات نو بواسطه خرابى زياد حاجت به تغيير داشته باشد اين كلنددار بايد استادى داشته تا بتواند چاه ميله را راست و درست و مدور و بطور سيلندر بكند . دومى را كه عمله‌اى بيش نيست دلوبند ميگويند كار او منحصر به پر كردن دلو از وسط پشته تا نزديك ميله چاه است كه در آنجا بند دلو پوستى را كه به چنبره‌اش دوخته‌اند بقلاب طنابى كه از چرخ بالاى ميله بته چاه آويزان است انداخته و با صداى ( يا للّه ) چرخكش را كه پشت چرخ در بالا سر ميله منتظر است متوجه حاضر بودن كار مىكند . اما چرخكش كه بعد از كلند دار مهارت و زحمت و بنابراين مزدش بيشتر است كارش كشيدن دلو از ته قنات تا دهنه چاه ميله است كه در آنجا عملهء ديگر كه باسم دلوگير معروف است دلو را از قلاب طناب ميگيرد و روى تل خاكى كه در يكى دو زرعى دور ميله موجود است سرازير مىكند و دلو را بقلاب وصل مينمايد تا چرخكش آن را پائين بدهد . اين تل خاك مدور كوچك را كه در سر چاه ايجاد شده چوزه ميگويند . امروز معمولا براى لات‌روبى و چاههاى كم‌عمق عملهء دلوبند نميگيرند و به همين جهت چرخ را سه نفرى حساب ميكنند و در اين موارد با همان يك دلو كار ميكنند . اما اگر چاهها عميق باشد كه كشيدن چرخ مدتى وقت بگيرد احيانا از دو دلو استفاده ميكنند كه خيلى به پيشرفت كار كمك مىكند و در اين صورت بايد حكما عمله دلوگير هم داشته باشد زيرا چرخ‌كش ديگر مجالى براى گرفتن و خالى كردن دلو ندارد اگر وضعيت زمين طورى باشد كه مستلزم فاصله زياد بين محل كار كلنددار و چاه ميله بشود بايد يك عمله اضافى كه به دلوكش موسوم است نيز داشته باشد . دلوبند دلو را پر كند و دلوكش آن را از ميان كوره‌ها پاى چاه ميله بياورد و در اين مورد البته كار دو دلوه و چرخ هم پنج عمله‌اى مىشود .\r\nاين حاشيه را فقط براى اصطلاحات مقنىگرى رفته‌ام .\r\n","page_name":" 49 ","page_number":67},
  {"content":"\r\n\r\nدلو را از ته چاه بيرون ميآورد دلوبند در ته چاه معطل رسيدن دلو است . مقنىباشى را احضار مىكند و امر ميدهد من‌بعد بهر چرخى دو دلو ببندند تا يكى بالا ميرسد دومى بطور معكوس پائين برود كه از مدت بيكارى عمله‌ها كاسته شود . مقنيها اين كار را معمول نكرده‌اند و امروز هم مثل آن روز با يك دلو بيشتر كار نميكنند ولى جملهء « مثل دلو حاجى آقاسى يكى نرفته ديگرى ميرسد » مثل شده است .\r\n\r\nباغ عباس‌آباد\r\nحاجى ميرزا آقاسى اوقات خود را بين كارهاى دفترى و امور كشاورزى تقسيم ميكرده هر وقت از يكى خسته ميشده به ديگرى ميپرداخته است . باغ عباس‌آباد در سه چهار كيلومترى بيرون دروازه دولت آبادكردهء اوست كه اكثر اوقات به اين باغ ميرفته و با لباس مخفف بعملجات سركشى ميكرده و بعضى از كاركنان دولت را هم گاهى با همان لباس ميپذيرفته و راجع به كارهاى دولتى با آنها مذاكره مينموده است .\r\n\r\nشوخى وزير لشكر با صدراعظم\r\nگويند ميرزا آقا خان نورى كه در اينوقت بجاى پدرش ميرزا - اسد اللّه خان وزير لشكر بود روزى براى پاره‌اى از كارهاى ادارهء خود بعباس‌آباد رفت حاجى در باغ گردش ميكرد و بعمله‌ها دستور ميداد و ضمنا با ميرزا آقا خان در كارهاى او صحبت ميداشت . ميرزا آقا خان مطلبى طرح كرد كه حاجى را موقتا در زير سايه درختى متوقف ساخت ، يكدسته الاغ كوت‌كش كه بار بعضى خالى شده بود و خربنده داشت باقى گاله‌ها را از گردهء باقى خرها سرازير ميكرد نزديك صدراعظم و وزير لشگر بودند يكى از الاغهاى خالى سر دوپا بلند شد و پوزه خود را بشاخه پيونديكه حاجى بدست خود زده و تازه رخ كرده بود نزديك برد ، حاجى در ضمن صحبت و شايد در موقع بزنگاه و شريطهء مطلب متوجه قصد جنايت الاغ شد و با صداى بلند گفت : « درّر » به مجرد بلند شدن صداى حاجى و اين رادع خارجى الاغ از قصد جنايت خود منصرف شد و دو دست را بر زمين گذاشت و با كمال ادب و گوشهاى آويزان ايستاد . ميرزا آقا خان كه بواسطهء قطع شدن صحبتش طبعا متوجه آنچه ميگذشت شده بود نتوانست از خنده خوددارى كند . حاجى كه ببذله‌گوئى صدراعظم آينده سابقه داشت گفت :\r\n« يقينا مضمون تازه‌اى بفكرت رسيده است چيزى كه فردا در همه‌جا منتشر ميكنى و خبرش به من خواهد رسيد ، امروز خودت بگو . » هرقدر ميرزا آقا خان طفره رفت ثمر نكرد و اصرار حاجى بر شرم حضور چربيد ميرزا آقا خان گفت : « من ترك خر خيلى شنيده اما خر ترك هيچ نديده بودم » « 1 »\r\n\r\n\r\n","description":"","footnote":"\r\n( 1 ) - من باحترام برادران آذربايجانى كه همه آنها را برادرانه دوست مىدارم نميخواستم اين شوخى را در اينجا بنويسم ولى چون بعضى از تبريزيهاى تهران كه مساوات و عدالت من آنها را رنجانده است بدروغ به من نسبت داده‌اند كه من خداى نكرده گفته‌ام تركها . . . ند و فقط اين يك موضوع جعلى را گناه نبخشيدنى من در دوره استانداريم در آذربايجان قرار داده‌اند اين شوخى را نوشتم كه بدانند اگر هم من چنين گناهى را مرتكب شده بودم اول گناهكار نبوده و جز تكرار چيز معروف گناهى نداشته‌ام .\r\n","page_name":" 50 ","page_number":68},
  {"content":"\r\n\r\nيكى از كارهاى مهم فلاحتى حاجى ميرزا آقاسى كشيدن نهرى از رودخانه كرج براى يافت‌آباد و وسفنارد است كه بعدها موجب آبادى كلاك و گرم‌دره و ميان‌جوب و عده زيادى از دهات كه امروز از اين نهر مشروب ميشوند شده است . اين نهر را حاجى ميرزا آقاسى بوسيلهء سربازهاى فوج خلج قم كنده است ، آبى هم كه امروز از كرج براى تهران ميآيد تا سه چهار كيلومتر از همين نهر است و بعد به نهر عليحده ميافتد و بالاخره از مجراى زير - زمينى به شهر تهران ميرسد . آوردن اين آب به تهران هم يكى از كارهاى بسيار بسزاى دورهء ديكتاتورى است كه تهران را به اين عظمت رسانده است .\r\nاز رودخانه جاجرود هم نهرى براى امين‌آباد نزديك شهر رى كنده كه در دامنه كوههاى شمالى بهنام پازكى ورامين ، آثار آن باقى است ولى اين نهر بواسطهء گود بودن دهنه رودخانهء جاجرود آبى نشده و معلوم مىشود حاجى خيال داشته است سدى جلو دهنه ببندد كه آب بالا بيايد و بنهر بنشيند كه روزگار مجالش نداده و كار نيمه‌تمام مانده است .\r\nاگر حاجى توانسته بود اين نهر را هم آبى كند در سمت مشرق تهران نيز يكرشته دهات مثل كلاك و گرم‌دره و ميان‌جوب و هفت‌جوب و غيره ايجاد و آباد ميشد امروز هم اگر وزارت كشاورزى اين‌كار را تعقيب كند مستلزم فوائد بيشمار است و گذشته از انبار شدن آب در پشت سد كه در تابستان كمك به آبيارى ورامين خواهد كرد شايد از ريزش آب از بالاى سد هم بتوان فائده برقى زيادى برد ولى كو فرصت ؟\r\nمحمد شاه ناخوش بود تابستان‌ها را ابتدا در نگارستان و وقتى هوا خيلى گرم ميشد بقصر قجر ميرفت ، در اواخر عمر محمديه را بين باغ فردوس تجريش و اوين ساخت كه به او وفا نكرد و بعد از او چندين دست گشت و چون هركس آن را خريد به بلائى مبتلا شد بديمن قلم رفت به همين جهت مالك آخرى ، احتشام السلطنه محمود علامير ، ناف‌برى جديدى براى آن كرد و اسم آن را محموديه گذاشت كه فعلا متعلق بدكتر استمپ دندانساز است .\r\n\r\nاصطلاحات عاميانه منبع تاريخ است\r\nاز اين شاه ، آبادى و يادگار ديگرى معروف نيست شايد سكه پول سياه صد دينارى در زمان اين شاه معمول شده باشد زيرا در شيراز صد - دينارى را ممدى ( محمدى ) ميگويند ، همانطور كه سكه پنج يك هزار دينار هم از اختراعات زمان شاه عباس است و به آن عباسى ميگويند .\r\nعجب اينجاست كه در تفليس و كليهء قفقازيه تا قبل از كمونيست شدن روسيه سكه بيست كپكى نقره را كه پنج يك منات بود بوميها ، فقط به همين مناسبت كه پنج يك واحد پول رائج است ، عباسى ميناميدند . اينست نيروى عادت كه باوجود تغيير حكومت و سكه و فلز و وزن و عيار و ارزش ؛ عادت ، اسم را سينه‌بسينه منتقل كرده اثر حكومت دورهء قبل را محفوظ داشته است . عبث نيست كه اصطلاحات عاميانه هر قوم يكى از منابع تاريخى بشمار ميرود .\r\n\r\nاخلاق محمد شاه\r\nاين پادشاه ديندار و مهربان و خداترس و عادل و جز در مورد قائم - مقام حقشناس بوده است دست‌خطى از او ديدم كه سه نفر مستوفى ، از جمله جدم ميرزا اسمعيل را مأمور نوشتن رقبات دولتى يعنى صورت املاك و اعيان خالصه نموده است . در اين دستخط آنها را به عدالت توصيه كرده\r\n\r\n","description":"","footnote":"","page_name":" 51 ","page_number":69},
  {"content":"\r\n\r\nميگويد : « نه يك وجب ملك اربابى را خالصه و نه يك وجب ملك خالصه را اربابى كنند خدا را حاضر و ناظر اعمال خود بدانند » و متخلف از اين توصيه را بعقوبت اخروى تهديد نموده است .\r\nدر دستخط ديگرى كه به چند نفر دانش‌آموز كه بفرنگ براى فراگرفتن پاره‌اى از صنايع از جمله ريختن عدسى عينك « 1 » ( ! ) فرستاده است نيز توصيه‌هاى پدرانه كرده آنها را از ارتكاب لهو و لعب بازداشته است . حقشناسى او را واقعه ذيل ثابت مينمايد .\r\n\r\nحقشناسى محمد شاه\r\nوقتى قبل از سلطنتش بمحاصره هرات رفته بود ميرزا حسن مستوفى پسر ميرزا كاظم پسر آقا محسن آشتيانى ، كه از ورود اعضاى اين خانواده به خدمت دولت سابقا ذكرى كرده‌ام ، با اردوى او همراه بوده است . در موقعى كه جمعى از خوانين هرات براى مذاكرهء تسليم باردو آمده بودند و تا نزديكى عصر مذاكره ختم نشده بوده است محمد ميرزا بفكر ميافتد كه شب آنها را نگاهدارد و در همان شب ، اگر نه فردا صبح شايد كار بنتيجه برسد . براى اين مقصود به قائم‌مقام مينويسد يا پيغام مىكند كه تهيه‌اى براى نگاهداشتن آنها به‌بينند قائم‌مقام جواب ميدهد تدارك لوازم پذيرائى آنها زحمت دارد مرخصشان كنيد بروند فردا بيايند . شاهزاده از اين جواب كه اگرچه محرمانه ولى سربالا بوده مكدر شده ولى چيزى به روى خود نميآورد و صحبت را با خانهاى هراتى امتداد مىدهد . ميرزا حسن مستوفى كه حاضر و موضوع را بتفرس درك كرده بوده است از چادر بيرون ميآيد و پيشكار خود را ميخواهد و دستور تدارك پذيرائى خانها را ميدهد . كم - كم شب نزديك مىشود و هراتيها اظهار ميكنند ما را مرخص كنيد برويم فردا صبح براى ختم مذاكره بيائيم ، ميرزا حسن با اشاره چشم حاضر بودن وسيلهء پذيرائى آنها را به شاهزاده حالى مىكند . شاهزاده همين كه از تهيه شدن وسائل پذيرائى مطمئن مىشود طورى مجلس را اداره مىكند و در آخر كار آنها را براى شب نگاه ميدارد كه گوئى اين پذيرائى بيسابقه بوده است و مايه آبرومندى دستگاه شاهزاده ميگردد .\r\nبعد از قائم‌مقام ، مستوفى الممالك سابق را كه عبد اللّه خان امين الدوله پسر حاجى محمد حسين خان اصفهانى بوده است بجرم هواخواهى از حسينعلى ميرزاى فرمانفرما ميخواهند عوض كنند ، شاه حاجى ميرزا آقاسى را احضار و امر ميدهد شغل مستوفى الممالكى را بميرزا حسن مستوفى پسر ميرزا كاظم آشتيانى بدهد . حاجى عرض مىكند اگر اراده شاه تعلق گرفته باشد كه اين شغل مهم بيكى از مستوفيها هم برسد خيلىها هستند كه بر ميرزا\r\n\r\n\r\n","description":"","footnote":"\r\n( 1 ) - از اين جمله معلوم مىشود كه در آن‌وقت ايران براى رفع حاجت زندگى خود احتياجاتش خيلى كم بوده كه دانشجوى مخصوص براى ريختن و تراشيدن عدسى عينك مأمور كرده‌اند در صورتى كه امروز آنقدر حاجت زياد است كه فكر عينك‌سازى بخصوص ريختن عدسى آن در درجات آخر واقع شده و حقا كسى بفكر اين كار نيست . نه اين باشد كه بخواهم بگويم ايران از آن عصر عقب‌تر است بلكه در آن زمان زندگيها ساده بوده و هرچه به آن احتياج داشتند صنعت‌گران كشور ميساختند ، بعلاوه در آن تاريخ در اروپا هم هنوز ماشين بخار و ساير ماشينهاى صنعتى راه نيفتاده و مثل ايران تمام صنايع با دست و چرخهاى دستى انجام ميشده است .\r\n","page_name":" 52 ","page_number":70},
  {"content":"\r\n\r\nحسن مقدمند شاه ميگويد : « همينطور است كه ميگوئيد ولى ميرزا حسن يك شب در پشت ديوار هرات آبروى مرا حفظ كرده است ميخواهم آبرومندش كنم و حق خدمت او را ادا نمايم . » حق خدمتيكه تا يكصد سال در اين خانواده باقى ماند و نردبان صدارت و رياست وزراء و آقائى در اين كشور شد .\r\nميرزا يوسف صدراعظم و پسرش ميرزا حسن « 1 » مستوفى الممالك ثالث را همه مردم « آقا » ى مطلق ميناميدند - دستخطهاى ناصر الدين شاه بميرزا يوسف همواره بخطاب « جناب آقا » شروع ميشد .\r\nمحمد شاه اول كسيست كه خود لباس كوتاه دربر كرده و بدرباريان و مردم توصيه نموده است كه لباس بلند را كه علامت تكبر بيموضوع است ترك گويند و همين كار سبب شده است كه كهنه‌پرست‌ها هم كه دست از لباس راستهء بلند برنداشته‌اند اين لباس را از حالت جاروئى سابق بيرون آورده قدرى كوتاهتر پوشيده‌اند . در قشون ايران هم تغييراتى داده و بر عده افواج جديدى كه با لباس چسبان بوده و مشق نظام ميكرده‌اند افزوده است . افراد اين قشون پياده‌نظام را سرباز ميناميدند در حقيقت تبديل قشون چريك قديم را به اين نظام جديد تا حدى عموميت داده است ، معهذا لباس رسمى صاحبمنصبان ارشد در مواقع سلام باز هم همان جبه و شال كلاه بوده است « 2 »\r\nتاريخ بايد در حق اين پادشاه بنويسد كه اگر نقرس او را اسير بستر و بالين نكرده - بود بهترين شاهان سلسلهء خود ميشد ، زيرا آنچه از اخلاق براى يك پادشاه خوب لازم است در او بوده علاقهء زيادى بواقف كردن اهالى كشور باوضاع زمان از خود نشان ميداده از طمع و حرص و خودپسندى و لفاظى و اسراف و بيهوده‌كارى بدور و بزيور خداترسى و حق شناسى و جديت و عدالت آراسته بوده است .\r\n\r\n\r\n","description":"","footnote":"\r\n( 1 ) - بعضى مستوفى الممالك ثالث را ميرزا حسن خان نوشته‌اند درصورتيكه خود آنمرحوم خود را ميرزا حسن ( بدون خان ) ميخوانده ، شاهد ، تسميهء پسرهاى اوست كه آنها را همواره ميرزا كاظم و ميرزا يوسف و ميرزا على خطاب ميكرد و افتخار خود را بميرزائى ميدانست نه به خانى .\r\n( 2 ) - يكى از بلندپروازيهاى بىموضوع نظاميان اوايل دوره پهلوى منسوخ كردن اسم سرباز نسبت به افراد نظامى بود كه نميدانم كدام‌يك از پيره سرلشكرها يا سپهبدان امروز كه در آن دوره در نزد سردار سپه گستاخ بوده كار بادنجان دور قابچينى را به جائى رسانده كه اسم قشنگ سرباز را براى افراد آرتش خلاف حيثيت آنها دانستند و بجاى آن اسم نظامى را معمول كردند ، بطوريكه اگر يك بدبختى در حضور افسران بنابر عادت بآن‌ها سرباز ميگفت طرف تعرض آقاى افسر واقع ميگشت در صورتى كه اگر نظامى اعم از افراد و افسران و سرلشگران و سپهبدان سرباز نباشند اسم آنها را بايد انگل و طفيلى جامعه و بخور و بخواب گذاشت . نويسنده‌هاى اروپا وقتى بخواهند در شرافت سرلشگر و سپهبد و سپهسالار قلم‌فرسائى و تحسين كنند اسم عام سرباز را به آن‌ها ميدهند . اين بالا چاقى و اين بادنجان دور قابچينى نظامى خيلى طول نكشيد و شاه فقيد اسم زيباى سابق را دوباره معمول كرد و به اين ترتيب زمستان رفت و روسياهى با شخصى كه اين جگرك به تنور چسباندن را وسيله تملق خود كرده بودند ماند .\r\n","page_name":" 53 ","page_number":71},
  {"content":"\r\n\r\n\r\nاقتدار ميرزا اسمعيل در ماليه\r\nميرزا اسمعيل در دورهء محمد شاه هم مثل زمان فتحعليشاه مشغول كارهاى استيفائى خويش و بعد از مستوفى الممالك شخص اول ماليه بود . « ثبت و مهر اول » كه قبل از مهر صدراعظم و مستوفى الممالك پشت فرامين و بروات دولتى مىگذاشته و تأثيريكه بواسطهء ضابطى اسناد خرج و استيفاى خزانه در كليه بده‌وبستان دولتى داشت او را بمقام اوليت در « دفترخانه » رسانده و باصطلاح امروز شغل مديرى كل وزارت دارائيرا از چهل پنجاه سال پيش تا اينوقت بدون هيچ وقفه‌اى دارا بود . قدمت و عدم انقطاع ثبت و سررشته مهر و امضاى او را از ساير مستوفيان و حتى رجاليكه طغرا پشت فرمان ميگذاشتند ، سهل است مستوفى الممالك هم معتبرتر كرده بود ، بطوريكه هيچيك از طومارها يا كتابچه‌هاى دستور العمل ولايات و ايالات و مفاصاهاى صاحبجمعان بدون رسيدگى و امضاى او نميگذشت و بدون مهر او فرمانها و بروات حواله‌هاى دولتى قابل اجرا و پرداخت نبود ، زيرا سايرين حتى شاه هم تا مهر او را نمىديدند اسناد دولتيرا مهر و امضا نميكردند .\r\n\r\nقناعت و سادگى زندگى ميرزا اسمعيل\r\nميرزا اسمعيل با اين قدرت در ماليه دولت ، جاه‌طلبى نداشت و خيلى ساده زندگى ميكرد . ضياع و عقارى براى خود تدارك نديده و شايد خانهء او هم اجاره‌اى بود همينقدر كه هفت هشت نفر اولاد خود را ميتوانست به آبرومندى بزرگ كند قانع بود چون خود دير بتأسيس خانواده پرداخته زحمت بزرگ كردن اولاد را در سن كهولت چشيده بود ، براى پسرهاى خود خيلى زود زن ميگرفت . دختر ميرزا محمد على مستوفى قزوينى « 1 » را براى\r\n\r\n\r\n","description":"","footnote":"\r\n( 1 ) - من نميدانستم نامادرى من كه سى چهل سال قبل از ولادتم وفات كرده است از كدام خانواده بوده است بنابراين به نوه منحصربفرد او مرحوم غلامعلى مستوفى مراجعه كردم شرحى كه در متن نوشته‌ام گفته آن مرحوم است . مرحوم سردار معظم يا مرحوم غلامعلى مستوفى كه در اين كتاب كرارا باسم او برميخوريم در اواخر عمر گاهى يك‌جور كوتاهى حواس داشت كه مطالب را اشتباه ميكرد ولى گاهى هم اتفاق ميافتاد كه گفته‌هاى او صحيح و مطابق با واقع و حتى در تاريخ روز و ماه واقعه هم اشتباه نميكرد و معلوم مىشود كه استفسار من از آن مرحوم در موقع كوتاهى حواسش بوده است زيرا مطابق تحقيقاتيكه بعدها به عمل آمد عيال اول پدرم دختر ميرزا محمد گركانى بوده كه در ملاير و قزوين وزارت داشته و قبل از ازدواج ، پدرش وفات كرده بوده است . اسم مشار اليها بيگم خانم بوده است ادله‌اى كه براى اين موضوع من بدست آورده‌ام براى تائيد بطلان گفته مرحوم غلامعلى مستوفى كافى است كه ذكر آنها براى خواننده عزيز افادهء مرامى نمىكند ، بايد بگويم شايد لهجه خانم بمناسبت ولادت در ايام وزارت پدرش در قزوين يا شايد قزوينى بودن مادر اين خانم سبب اين اشتباه براى مرحوم غلامعلى مستوفى در سن نود و چند سالگى شده باشد و اسم اولين پسر اين خانم حاجى ميرزا محمد و اسم اولين دخترش فاطمه خانم همان اسم پدر و مادر بيگم خانم بوده است و خانم از اين اسم‌گذاريها ميخواسته است اسم پدر و مادر خود را زنده كند و تمام اين گفته‌ها در گركان شواهد انكارناپذير دارد كه ذكر آنها در اينجا بى مورد است .\r\n","page_name":" 54 ","page_number":72},
  {"content":"\r\n\r\nميرزا نصر اللّه و دختر ميرزا يوسف « قريب » گرگانى را كه بعد از به دنيا آوردن يك پسر و يك دختر در سن جوانى بدرود زندگى گفته ، و دخترزادهء ميرزا اسد اللّه خان نورى و خواهرزاده ميرزا آقا خان وزير لشكر جانشين او شد ، براى ميرزا حسن به خانه آورد براى ساير پسرها هم همين كه ببلوغ ميرسيدند فكر زن و زندگى ميكرد .\r\nنواده‌هاى او ميرزا محمد و ميرزا محمود پسرهاى ميرزا نصر اللّه و ميرزا شفيع پسر ميرزا حسن در زندگانى او پسرهاى رسيده‌اى شده بودند و از ميرزا بابا حكايت‌هائى نقل ميكردند كه من پاره‌اى از آنها را در اين اوراق آورده‌ام . از جمله يكى هم شرح ذيل است كه بشهرت محمد شاه در احتراز از بيهوده‌كارى و جدى بودن او خدشه وارد مىكند و بايد آن را نتيجهء افكار درباريان و كسالت مزاج شاه دانست كه براى تنوع و تفريح در اينجا ذكر ميكنم .\r\nمن استخوان‌بندى اين قصه را از برادرزاده‌ام ، ميرزا محمد عليخان مستوفى فارس شنيده‌ام .\r\n\r\nمحمد شاه و شاعر شيرازى\r\nشاه ناخوش بود ، پيشخدمتهاى دربار براى او تفريحاتى فكر ميكردند از جمله شنيدند ميرزا آقا نامى از اهل شيراز كه مردى شاعر و بسيار خودپسند و عصبانى است تازه بتهران آمده و ممكن است از اين شخص وسيلهء تفريح خوبى براى شاه ساخت . براى حصول اين مقصود قبلا يكى از آنها با ميرزا طرح آشنائى و رفاقت مياندازد و به او ميفهماند كه اگر قصيده‌اى در مدح شاه بگويد او وسيله بعرض رساندن آن را ميتواند فراهم كند .\r\nميرزا قصيده‌اى ميسازد دستور طرز پذيرائى او را بدربانها و فراشان ميدهند و روزى براى اين كار معين ميكنند و بوسيلهء فراش قرمزپوشى ميرزا را براى خواندن قصيدهء خود بحضور ميطلبند . مخصوصا ماه رمضان را براى موقع اين كار معين ميكنند كه روزه عصبانيت مؤمن را تشديد كرده باشد .\r\nميرزا قبلا بزاخفشى « 1 » گير ميآورد و چندبارى قصيدهء خود را نزد او ميخواند و اشعاريرا\r\n\r\n\r\n","description":"","footnote":"\r\n( 1 ) - اخفش يكى از نحويين معروف است كه اقوال او در كتب معانى بيان مورد استفاده مىباشد . ميگويند عادت داشته است كه تحقيقات نحوى خود را هميشه براى يك كسى بگويد و او هم با سر گفته‌هاى او را تصديق نمايد گاهى كه كسى گير نميامده اين حاجت را با بزى كه در خانه داشته رفع ميكرده است و به كسىكه پاى درسى بنشيند و چيزى از آن نفهمد به همين مناسبت بزاخفش لقب داده‌اند . و نيز ميگويند اخفش در كودكى بعد از آموختن خواندن و نوشتن روز اوليكه نزد استاد براى درس نحو رفت استاد بعد از بيان قاعده اعراب ، جملهء « قال الشيخ جلد الكلب يتطهر بالدباغه » را براى تمرين به او داد كه فعل و فاعل و مفعول آن را تعيين كرده فردا پس بدهد و ضمنا توصيه كرد كه جمله را درست حفظ كند و با اعراب پس بدهد . اخفش پرسيد چندبار تكرار كنم كه جمله محفوظم بماند در جواب گفت الدرس حرف و التكرار الف يعنى هزاربار بگو تا محفوظت بماند ، بيچاره طفلك از وقتىكه از استاد جدا شد جمله معهود را با كمال دقت تكرار و شماره ميكرد و وقتى از كار فارغ شد چنان گيج شده بود كه باقى توصيه‌هاى استاد را راجع بقيه در صفحه بعد\r\n","page_name":" 55 ","page_number":73},
  {"content":"\r\n\r\nكه بايد تكرار كند تا شعر بعد درست دلنشين شود بذهن ميسپرد و روز موعود حمام ميرود و بوسيلهء رنگ و حنا لحيه‌اى اصلاح مىكند و در ساعت مقرر به سمت ارگ دولتى رهسپار مىشود .\r\nالبته در بين راه ميرزا از فكر نتائج خوبيكه اين پيشامد براى او خواهد داشت بيرون نبود ، شايد وعده ملك الشعرائى هم به خود ميداد . مگر ملك الشعراى فعلى متاعى جز شعر دارد ؟ مگر او از اين حيث سرآمد اهل زمان حتى شعراى سلف نيست ؟ واقعا چه مشكلى دارد كه شاه آدم شعرفهمى باشد و قدر اشعار او را دانسته امر بدهد من بعد در موارد لزوم ، او بجاى ملك الشعراى فعلى شاعر دربار باشد ؟ اما براى لقب ملك الشعرائى ؟ . . . .\r\nاى بابا . . . . اين مرد ، كه امروزه داراى اين لقب است عمر نوح كه نخواهد كرد بعد از او من داراى اين لقب هم خواهم شد اگر عزرائيل نخواست به اين زوديها سر وقت او بيايد چطور ؟ به ! چه اهميت دارد ؟ تازه اگر هم اينطور مقدر باشد مثل من با ملك الشعراى حاضر در دربار محمد شاه عينا مثل فردوسى و ملك الشعرائى عنصرى در دربار سلطان محمود غزنوى خواهد شد . مگر وجود عنصرى و ملك الشعراء بودنش مانع التفات سلطان محمود نسبت بفردوسى بود ؟ اگر اصلا شاه اينقدرها شعرفهمى نداشته باشد چه ؟ خوب ، گيرم اينطور هم باشد و من شاعر دربارى نشوم صد تومان و يك طاقه شال يا لا محاله يكى از اين دو تا كه مسلما نوكر خودم است . شايد رنگ شال هم قدرى خيال شاعر ما را مشغول داشته پيش خود فكر كرده باشد كه اگر شال زمردى يا سفيد باشد براى شخص جا افتاده و باوقارى مثل او مناسبتر از ليموئى يا لاكى است همچنين بفكر زحمت صد تومان قران و سبكى صد دانه اشرفى نيز افتاده و باوجود دانه‌اى صد دينار كسر قيمت ، اشرفيرا بواسطهء سهولت حمل ، بر قران ترجيح داده باشد .\r\n\r\n\r\n","description":"","footnote":"\r\nبه تركيب و تجزيه و تعيين فعل و فاعل و مفعول و مضاف و مضاف‌اليه فراموش كرد فردا صبح نزد استاد آمد استاد اول از جمله‌اى كه بايد حفظ كند سؤال كرد شاگرد جمله را اينطور تحويل داد :\r\nقال الكلب جلد الشيخ يتطهر بالدباغه . يعنى سگ گفت پوست شيخ با دباغى پاك مىشود .\r\nاستاد بالاختصاص براى بىاحترامى كه بشيخ شده بود خيلى متغير گشت ولى چيزى به روى خود نياورد از تركيب و تجزيه جمله پرسيد ، اخفش بيچاره حيران ماند كه چه جواب بگويد زيرا فكرى درين باب نكرده بود ، تغير استاد از حد گذشت از او پرسيد چندبار جمله را خوانده بودى گفت بفرموده شما هزاربار . استاد گفت برخيز برو و ديگر نه نزد من و نه هيچ استادى نرو زيرا تو استعداد آموختن نحو ندارى . اخفش كله خورده به خانه رفت هر روز بعنوان درس از خانه بيرون ميامد و تمام روز را در بيابان گردش و در كار خود تفكر ميكرد تا بالاخره روزى بدر غارى رسيد كه مقدار كمى آب از مدخل آن بيرون ميامد ، براى يافتن سرچشمه وارد غار شده ديد اين آب از قطراتى است كه از سقف غار به روى تخته‌سنگى ميريزد متوجه تخته‌سنگ شد ديد از اثرات قطرات آبيكه از سقف چكيده سنگ سوراخ شده است . با خود انديشيد نه نحو از سنگ سخت‌تر است و نه من از آب نرمترم پس با ممارست ميتوان بر همه‌چيز فائق شد ، فردا صبح نزد استاد ديگر رفته شروع بدرس كرد و به آنجا رسيد كه رسيد . من اين قضيه را جائى نخوانده‌ام روز اوليكه كتاب صرف ميرزا در مكتبخانه شروع كردم شيخ حسين پسر آخوند معلم براى تشويق من به كار ، اين قصه را نقل كرده و نميدانم تا چه درجه مطابق با واقع است .\r\n","page_name":" 56 ","page_number":74},
  {"content":"\r\n\r\nخلاصه ميرزا گرم اين افكار يا چيزهاى ديگرى از همين قماش بود كه يك‌مرتبه صداى دربان حياط تخت مرمر : « اهوى عمو كجا ميروى ؟ » او را تكان داده ديد زير هشت مدخل حياط تخت مرمر و چند قدمى هم از جلو ارسى روبروى در ، به سمت دالان جلو رفته است .\r\nابتدا شاعر ما باور نكرد كه مخاطب « اوهوى عمو » او باشد ميخواست راه خود را بگيرد و پيش برود ولى صداى دربان كه مجددا بلند شد و گفت : « به تو ميگويم عمو كجا ميروى ؟ مگر اينجا كاروانسراست ؟ ! ! » جاى ترديد باقى نگذاشت . جملهء آخرى « مگر اينجا كاروانسراست ؟ » ذو الوجهين و ممكن بود به ميرزا بربخورد زيرا همانطوريكه انسان وارد كاروانسرا مىشود حيوان هم به آنجا ورود مىكند ولى ميرزا جانب محترم سؤال را پاى خود حساب كرد و گفت :\r\n« چنان كه ميبينيد ميخواهم بدربار شاهى بروم » دربان گفت : « آنجا چه كارى دارى ؟ » ميرزا گفت : « كار دارم » دربان گفت : « كارت چيست ؟ مگر كار اسم ندارد ؟ » ميرزا پيش خود فكر ميكرد كه نبايد اين اشخاص بىسروپا از كار مردمان حسابى خبردار باشند و نميخواست بگويد شاه مرا احضار كرده است ولى همين كه ديد دربان جدا ميپرسد كارت چيست خواست دل به دريا زده و خود را معرفى كند در اين ضمن صداى شخصى از ته دالان بلند شد كه با خود حديث نفس ميكرد و جلو ميآمد و ميگفت : « بابا ! ! هر كارى قاعده‌اى دارد تا حالا رسم بود كه هر وقت شاه آدم غريب ناشناختى را ميخواست فراشيكه ميرفت خبرش كند كه فلان روز و فلان ساعت بيا همان فراش در همان روز و ساعت دوباره ميرفت و او را ميآورد و پشت در اطاق تحويلش ميداد . من نميدانم اينجا چه سرّى است كه پريروز يك فراش فرستاده‌اند بابا را خبر كرده‌اند امروز مرا ميفرستند كه برو ببين چرا دير كرده است ؟ من حالا كجا بروم ؟ از كدام مسلمان بپرسم ميرزا آقاى شيرازى كجا است ؟ نشانى كه ميدهند منزلش مدرسهء ملا آقا رضا است اما هيچ فكر نميكنند كه اين آقا اگر شنيده باشد كه شاه ميخواهدش لابد حالا ديگر در منزلش نيست بابا ! ! اگر يك كمى صبر كنيد خودش پيداش مىشود . » فراش در اواسط اين حديث نفس نزديك دربان رسيده و در حقيقت در قسمت آخر اين بيانات ، مخاطبش دربان بود .\r\nهر قدر فراش در اظهاراتش جلوتر ميرفت دربان از وضع بىادبانه و شل و ولى خود ميكاست بطوريكه وقتى فراش به بيانات منطقى خود خاتمه داد دربان مؤدب و دست‌بسينه مثل مارچوبه « 1 » شق‌ورق جلو ميرزا ايستاده بود و به مجرد ساكت شدن فراش ، بميرزا گفت :\r\n« بايد سركار آقا ميرزا آقاى شيرازى باشيد اينطور نيست ؟ » ميرزا بادى بريش خود افكند و با سر تصديقى كرد دربان گفت : « سركار آقا ! بايست ببخشيد ! شما را شاه خواسته است ،\r\n\r\n\r\n","description":"","footnote":"\r\n( 1 ) - اين تشبيه در زبان فرانسه متداول است نويسنده اين تشبيه را از يكى از تصنيفهاى فرانسه ( سلام كردن‌هاى رياست جمهورى ) كه در آن ايستادن دربان يا ژاندارم قصر اليزه به حالت خبردار بمارچوبه تشبيه شده اقتباس كرده است . مارچوبه در اروپا هم از سبزيهاى خوردنى است كه آن را ميكارند و ميپرورانند تقريبا سروته يكى و گل سر آن بدون هيچ گلو و گردن به تنه چسبيده و اين تشبيه بيشتر بواسطه همين خاصيت اين گياه است . در فارسى اگر بخواهند فقط بسبب شق‌ورقى به كسى چيزى بگويند خواهند گفت مثل اينست عصا قورت داده باشد ولى تشبيه بمارچوبه از سروته يكى بودن و كلفتى گردن هم حكايت مىكند و در اينمورد با دربان در عمارت شاهى كه خوب مىخورد و كارى نميكند و طبعا گردن‌كلفت هم بايد باشد مناسب‌تر است .\r\n","page_name":" 57 ","page_number":75},
  {"content":"\r\n\r\nقبله عالم ، قدمهاى شما روى چشم ماست استغفر اللّه ! بر شيطان لعنت ! نزديك بود اين عصر روزه‌اى يك جسارت ، يك بىادبى گنده‌اى از ما سر بزند ، آقا هم ماشاء اللّه نميفرمايند شاه ايشان را خواسته‌اند ! استدعا دارم از سر تقصير ما بگذريد ! و ما را ببخشيد ! » ميرزا بعد از اين عذرخواهى مفصل اعتنا نكرد كه حتى يك « خدا ببخشد » هم جواب بگويد و با مناعت تمام خرامان‌خرامان طول دالان را پيمود ، ضمنا فكر كرد بدجورى نشد از اين ببعد فراش همراه است و بدون هيچ دردسر او را پشت اطاق شاه خواهد رساند ولى وقتى وارد حياط شد عقب سر خود نگاه كرد با كمال تعجب ديد از فراش خبرى نيست . « خوب ! عيبى ندارد يقين ايستاده است با دربان صحبتى بدارد يا از اهميت وجود او حرفى بزند تا او به در باغ دوم ( گلستان ) برسد پيداش خواهد شد . اما نه ! ازش خبرى نيست » در ضمن اين افكار به در باغ رسيد . ميخواست صبر كند تا فراش برسد باز مناعت مانع شد و قدم در هشتى باغ گذاشت هنوز بوسط هشتى نرسيده بود كه صداى نكره‌اى از توى اطاق بلند شد : « آى كربلائى كجا ميروى ؟ » شاعر در اينجا داستان گاو روستائى و شير مثنوى بخاطرش آمد و در عالم فكر داستان را از سر « روستائى گاو در آخور ببست » از نظر گذرانده و پيش خود گفت اگر بگويم شاه مرا خواسته است اين دربان هم مثل آن روستائى زهره خواهد تركاند .\r\nولى همان صدا مجددا بلند شد و فكر شاعر ما را پاره كرد و گفت : « اينجا در خانه شاه است طويله نيست كه مثل اين گاوميش‌هاى حاجى ميرزا آقاسى سر گذاشته‌اى تو ميروى ؟ » اين جمله صريحتر از آن بود كه ميرزا محملى براى آن بتراشد و تا مغز استخوان او كارگر شد سرش بتاب افتاد ميخواست هزار فحش شاعرانه و مضمون‌هاى بكر بديع بشاه و خانه شاه و بالاختصاص حاجى ميرزا آقاسى و حتى گاوميشهاى او بدهد بلافاصله يادش آمد كه اينجا واقعا در خانه شاه و ممكن است از دربان كتك سفتى بخورد و مثل قصهء برادر حاتم و چاه زمزم « 1 » شهره آفاقش كند بنابراين خشم خود را فروبرد و شعر سعدى :\r\n\r\n\r\n","description":"","footnote":"\r\n( 1 ) - ميگويند حاتم طائى كه در سخاوت و سفره ضرب المثل است برادرى داشته كه بعد از مرگ حاتم براى تحصيل شهرت مضيفى راه انداخته و هر روز چند شتر ميكشته و بواردين ميخورانده است . روزى مادرش به او گفت فرزند من ميدانم كه سخاوت تو براى تحصيل شهرت است همين كه سرمايه‌ات تمام شد صفت طبيعى تو خود را نشان خواهد داد و اسم برادرت را هم از ميان ميبرى .\r\nبرادر حاتم گفت تو از كجا ميدانى كه سخاوت من طبيعى نيست گفت وقتى برادرت شير مىخورد اگر زن ديگرى كه بچه به بغل داشت از پهلوى ما ميگذشت لبش را از پستان خلاص و با دست پستان مرا به سمت بچه‌اى كه در بغل مادرش بود تعارف ميكرد و تا آن بچه نزديك ما بود شير نميخورد .\r\nاما تو در زمان شيرخوارگى همين كه كسى از پهلوى من رد ميشد اعم از اينكه بچه ببغل داشت يا نداشت دستهاى خودت را به پستان محكمتر ميكردى و مثل اينكه مدتى است شير نخورده‌اى ولعت به پستان زيادتر ميشد . برادر حاتم دانست مادرش درست فهميده است و از اين راه آن هم بعد از حاتم نميتواند شهرتى تحصيل كند هرچه فكر كرد ديد خلق‌وخوئى كه بتواند بوسيله آن مشهور شود ندارد و چون خيلى طالب شهرت بود چاه زمزم را كه در نزد عرب زمان جاهليت هم محل مقدسى بوده است ملوث كرده و بواسطه اين عمل ابلهانه خود را معروف نمود . اين روزها ما از اين قماش شهرت‌طلبها زياد داريم .\r\n","page_name":" 58 ","page_number":76},
  {"content":"\r\n\r\n سگ و دربان چو يافتند غريب * اين گريبان بگيرد آن دامن \r\nرا از نظر گذراند و پيش خود گفت « بايد به او حالى كنم كه مرا شاه خواسته است تا مثل دربان اول به عذرخواهى بيفتد بعد از اين فكر بود كه ميرزا شانه و ريش خود را پهن كرد و گفت :\r\n« مرا شاه خواسته است . »\r\nبر اثر اين جمله دربان از توى اطاق بيرون پريده و روبروى شاعر ايستاد و دو سه بارى سروشكل ميرزا را ورانداز و مخصوصا نگاه خود را چندبارى از سر شروع و بقدم ختم كرد و گفت : « ترا . . . . ؟ ترا شاه خواسته است . ؟ . اى بابا ! ! برو پى كارت من بخيالم با يك آدم چيزفهمى سروكار دارم ! اين مرد پاك خل است ! برو جانم ! برو پى درويشيت ! عصر ماه رمضان ميخواهى هزار تا بدوبيراه حتى گوسرو با سرمه براى ما چاق كنى ؟ ! ميرزا بقدرى از حال طبيعى خارج بود كه شايد قسمت آخر بيانات دربانرا نفهميد و ميخواست آنچه را كه قبلا به آن مصمم شده و تذكر شعر سعدى از آن جلوگيرى كرده بود عملى كند .\r\nولى همين كه دهن باز كرد فراش قرمزپوشى مثل اينكه از زمين جوشيد جلو او سبز شد و با يك تعظيم غرا ، فتيله باروت عصبانيت ميرزا را كشيد و گفت : « اسم سركار آقاى آقا ميرزا آقاى شيرازى نيست ؟ » ميرزا گفت : « چرا » گفت : « قبلهء عالم » « 1 » منتظر شماست بفرمائيد ! اين قاپوچى اصلا مردكهء نفهمى است مردك ابله ! شاه نيمساعت نيست كه دو بار سراغ آقا را گرفته دو نفر دنبالشان فرستاده ، تو اينقدر نفهمى كه جلو يك همچو آقائى را ميگيرى ؟ ! » ميرزا كاملا آرام شده بود باوجوداين برگشت اثر شكست را در چهره دربان تماشا كند و شايد بريش او بخندد ولى از دربان اثرى نبود ، يك تكه نان شده و سگش خورده بود . « 2 »\r\nميرزا به راه افتاد بدون اينكه نظرى به اطراف خود بيندازد ، گردن خود را راست\r\n\r\n\r\n","description":"","footnote":"\r\n( 1 ) - در اين دوره حتى تا اواسط سلطنت ناصر الدين شاه خواه در مقام خطاب و خواه در مقام خبر ، شاه را قبله عالم ميگفتند كلمه مركب اعليحضرت كه از كلمات عربى مصطلح دربار عثمانى بوده و بجاى ( ماژسته ) اروپائى مصطلح شده است هنوز معمول نشده بود ، فردوسى شاعر عاليمقام ماژسته را كه ريشه آن ( مايستاى ) لاتين است به مهست تفسير يا ترجمه كرده و از سلطنت انوشيروان ساسانى به‌بعد يكى دو جا اين تفسير يا ترجمه را در القاب پادشاهان به كار برده است ، چنان كه نامه انوشيروان بكارداران خود را اينطور شروع مىكند :\r\n سر نامه بنوشت كاين از مهست * سرافراز كسراى يزدان‌پرست \r\nو اين درست همان « مايستاى » لاتين است كه به مهست تبديل و معمول شده بوده است و اينكه نوشتيم مهست ترجمه و اقتباس از زبان لاتين است باينجهت است كه در قبل از زمان انوشيروان در تمام شاهنامه ذكرى از اين لغت نيست و ازاين‌رو ميتوان به اين نتيجه رسيد كه مهست را ايرانيها در اين دوره از « مايستاى » لاتين گرفته و جزو لغات خود با تغيير جزئى به كار بسته‌اند كه در كتابيكه فردوسى از روى آن شاهنامه را بنظم درآورده است اين اصطلاح موجود و شاعر عاليمقام عين آن را ذكر كرده است و بد تعبيرى نيست و از اعليحضرت قشنگتر است . مثلا بجاى اعليحضرت همايون شاهنشاهى اگر مهست همايون شاهنشاهى نوشته و گفته شود انشاء إله كهنه‌پرستها كه با فارسىهاى خوب هم دشمنند چون استعمال اين لغت خيلى كهنه است براى آن لغاز نخوانند .\r\n( 2 ) - نظير « روغن بود و به زمين فرورفت » ، كنايه از پنهان شدن شخص از انظار و مفقود شدن چيزى است كه آنچه پى آن بگردند پيدا نكنند .\r\n","page_name":" 59 ","page_number":77},
  {"content":"\r\n\r\nگرفته و ريش را جلو داد و پيشرفت و بعد از گذشتن از يك پيچ وارد باغ شد . شكوه و نزهت و تزيينات و صفاى باغ ميرزا را كاملا به حال آورد ، هركس غير از شاعر شيرازى بود اين چيز نديده در نظرش جلوه ميكرد ولى ميرزاى ما فورا بفكر مقايسه اين باغ با باغ كريمخانى شيراز افتاد و غرابى شيرازى نگذاشت كه در عالم خيال هم حق باغ را ادا كند .\r\nپيش خود ميگفت : « زمستان اين باغ چه دارد ؟ يك مشت چوب خشك ! يك درخت نارنج باغ كريمخانى شيراز به همه اين باغ ميارزد ! » - قدرى كه پيش رفت متوجه شد كه سمت دست چپ يك سلسله بناى دو طبقه با ظاهرى آراسته است كه چند در مدخل دارد . البته خوش‌آيند نيست كه ميرزا دم در يكى از اين مدخلها برسد به او بگويند : « ببخشيدشا در اين قسمت نيست از در ديگر بايد وارد شويد ! بر اثر اين فكر ، برگشت از فراش كه ناگزير دنبال او ميآيد بپرسد از كدام راه بايد رفت ، ديد فراش ابدا وجود ندارد ، خيالش مشوش شد ولى اين تشويش را وجود سرايداريكه در چندقدمى ايستاده بود رفع كرد . ميرزا همين كه به او نزديك شد پرسيد : « براى شرفيابى حضور شاه بايد از كدام در وارد شد ؟ » سريدار ، بدون اينكه جوابى بگويد با اشاره دست يكى از مدخلها را نشان داد ، ولى همين كه ميرزا از نزديك او چند قدمى گذشت غرغر زير لب سرايدار را شنيد كه با كمال تعجب ميگفت : « شرفيابى حضور شاه ؟ ! آن هم با اين سروتركيب ؟ ! ! » و دنبال آن هره خنده را سرداد ميرزا هم تمام اين‌ها را شنيد ، مىخواست برگردد و چند تا لچر بار اين مرد بىادب بكند ولى فورا شعر حافظ :\r\n ترسم كزين چمن نبرى آستين گل * كز گلبنش تحمل خارى نميكنى \r\nنظرش آمد و از تنبيه اين بوسگ غربتى ( پدرسگ غيرشيرازى ) خوددارى كرد و به سمت در مدخلى كه نشان داده بود و دو نفر قرمزپوش طرفين آن ايستاده و پرده كرباس سرخى جلو آن آويخته بودند پيشرفت . نبايد انكار كرد كه هيمنهء اين دو دربان چپ و راست جلو اين پرده سرخ ، كه با گلابتون هم گلدوزى شده ، بود شاعر را گرفت و ضمنا او را بفكر انداخت كه اگر دم اين در هم جلو او را بگيرند چه خواهد كرد ؟ اى بابا ! اينجا در عمارت شاه است البته بدربانها سپرده‌اند كه شخصى به اين نام و نشان خواهد آمد آن يكى ( يكى از دو دربان كه ظاهرا رئيس ديگرى بود ) هم ، مرد معقول حسابى به نظر ميآيد . »\r\nاشخاص عصبانى همانطور كه زود از جا در ميروند ، همانطور هم ولو پيش خود باشد زود به خطاى خود اعتراف ميكنند و به همين جهت اگر پاپى آنها نشوند زودتر سر حرف حسابى ميآيند . ميرزا پيش خود فكر كرد كه عبث مناعت بخرج داده و نزد دربانها صاف و پوست كنده نگفته است كه كى و چكاره است و بچه قصد اينجا آمده پس هرجا جلو خبط گرفته شود عقل است « 1 » . بايد به اين دربان بدون هيچ لفافه و روپوش مطلب را رك‌وراست گفت كه وقايع پيشين تكرار نشود . گذشته از اين ، اين دربان هم غير آن دو نفر جلمبر بيسروپاست و لياقت دارد كه اين قبيل حرفها را بشنود روى همين فكر ، جلو دربانها كه رسيد ايستاد و گفت : « من ميرزا آقاى شيرازيم شاه مرا احضار فرموده‌اند » دربان گفت : « شما ميرزا آقاى شيرازى هستيد . . . و شاه شما را احضار فرموده‌اند . . . . تصور ميكنم اشتباه باشد » ميرزا\r\n\r\n\r\n","description":"","footnote":"\r\n( 1 ) - اقتباس از « هرجا جلو ضرر گرفته شود منفعت است . »\r\n","page_name":" 60 ","page_number":78},
  {"content":"\r\n\r\nگفت : « خير اشتباه نيست پريروز يكنفر فراش آمد مرا براى اين ساعت خبر كرد . » دربان گفت : « يقين بدانيد اشتباه است مگر ممكن نيست فراش اشتباه كند و عوضى دنبال شما آمده باشد ؟ » ميرزا گفت : « جاى اشتباه نيست زيرا ميرزا آقاى شيرازى در اين شهر جز من كسى نيست » دربان جواب داد : « احتمال نميدهيد به فراش گفته باشند ميرزا آقا خان نورى و فراش سراغ ميرزا آقاى شيرازى رفته باشد ؟ » ميرزا گفت : « البته راه احتمال باز است » و ميخواست جمله منطقى « اذا جاء الاحتمال بطل الاستدلال » را برخ دربان كه او را اهل محاجه بجا آورده بود بكشد ولى دربان كه از آنچه بر زبان هم آورده بود چيزى دستگيرش نشده بود دنبالهء كلام خود را گرفته و گفت : « گذشته از اين ما ، جنم اشخاصى را كه بحضور شاه پذيرفته ميشوند ميشناسيم شما از آنها نيستيد ، عصر ماه رمضانى براى ما فحش حاصل نكنيد » ميرزا گفت : « قطع‌نظر از دو روز قبل ، الان هم دو نفر فراش پى من فرستاده و بعجله مرا خواسته‌اند » دربان گفت : « امروز دوازدهم ماه است اگر روز آخر ماه بود ميگفتم ميخواهند نيمساعت ديگر ماه نو را به روى شما ببينند ، مرد عزيز مگر در ولايت شما آينه نبود كه خودت را در آن ببينى و اينقدر از خودت راضى نباشى ؟ ! گيرم آنجا آينه نبود كه شكل خود را ببينى اينجا هم آينه نبود ؟ » ديگر اين چيزى نبود كه شاعر شيرازى بتواند آن را تحمل كند و جواب ندهد زيرا گذشته از خود او به « شهر » « 1 » شيراز هم برميخورد . دهنش را باز كرد كه بگويد آينه هاى عمارت كريمخانى شيراز هزار بار بهتر و باصفاتر از آينه كوفتىهاى قصر شاه شماست كه از پشت پرده صدائى بلند شد و گفت :\r\n« بابا از اين فراشهائى كه پى آقاى ميرزا آقاى شيرازى رفته بودند هيچكدام برنگشته‌اند ؟ شاه نيمساعت است منتظر اين آقاست و بلافاصله پرده عقب رفت و سروكلهء يكنفر فراش خلوت بيرون آمد چشمش كه بميرزا افتاد ، مثل اينكه سابقهء كامل با او دارد جلو آمد و گفت :\r\n« به ! آقا ! شما شاه را يكساعت است منتظر گذاشته‌ايد ! ! بفرمائيد ! بفرمائيد ! و دست ميرزا را گرفته و به داخل پرده كشيد و به حدى اين كار بسرعت انجام گرفت كه ميرزا مجال نگاه كردن به صورت دربان را نكرد تا اثر اين جمله را در چهره او تماشا كند .\r\n\r\n\r\n","description":"","footnote":"\r\n( 1 ) - شيرازيها هرجا شهر مطلق بگويند مقصودشان شيراز است مثل اينكه شهرهاى ديگر را شهر نميدانند . روزى در ايام جوانى با چند نفر هم‌سن بباغ سهام الدوله در دولاب رفته بوديم من ديرتر از سايرين رسيدم ، با يك‌يك احوالپرسى و تعارفات معموله ردوبدل ميشد . رفيق شيرازى كه شنيد عباس خان داماد صدر الملك رسيده در ضمن تعارفات پرسيد ، كى از شهر تشريف آورديد ؟ گفت شش ماه است . ميرزا محمود خان عماد السلطان پسر صدر الملك كه اصلش شيرازى ولى بچه تهران بود خنده را سرداد و گفت اينها جز شيراز جاى ديگر را شهر نميدانند و در نزد آنها همين كه از شهر مطلق سؤالى بشود ولو چندين قرينه هم موجود باشد كه مقصود گوينده شهر نزديك است تصور ميكنند از شيراز سئوال شده است . شيرازيهاى امروز :\r\n « چه روم و چه هند و چه بر و چه بحر * همه روستايند و شيراز شهر » \r\nگفتهء سعدى را از خاطر نميبرند ، منهم بهريك از آنها برسم اگر بخواهم از شيراز حرفى بزنم شهر مطلق ميگويم و از خيلى از آنها اين شعر را در جواب شنيده‌ام .\r\n","page_name":" 61 ","page_number":79},
  {"content":"\r\n\r\nهمين كه از پرده گذشتند ، فراش خلوت ميرزا را جلو انداخت و خودش غيب شد . ميرزا برگشت كه با اين مرد حسابى تعارفى بكند يا علت تأخير را تشريح نمايد باز هم كسى را دنبال خود نديد ولى سر هر پيچ و دوراهى شخصى را ايستاده ميديد كه با اشاره او را بسمتيكه بايد برود هدايت ميكنند . گذشته‌ها داشت فراموش ميشد كه ميرزا پشت در اطاق شاه رسيد و بشخصيكه مستحفظ در اطاق بود خود را معرفى كرد و سبب آمدن خود را هم اظهار داشت .\r\nولى بر خلاف انتظار ، اين شخص هيچ جوابى بميرزا نداد يا باصطلاح شيرازى « نه‌ها گفت نه نه « 1 » » مثل اين بود كه ابدا حرفهاى ميرزا را نشنيده و اگر هم شنيده نفهميده است . ميرزا مدتى سر پا ايستاد ، اين انتظار هر قدر هم زياد بود طاقت‌فرسا نبود ولى نگاههاى اشخاصيكه از اطاق بيرون ميآمدند يا بدرون اطاق ميرفتند او را عذاب ميداد ، مخصوصا پاره‌اى كه روبروى او ايستى ميكردند و چند بارى نظر خود را بسر تا قدم او افكنده و از چشمان آنها حالت تعجب ظاهر بود كه : « بابا ! اين مردكهء بىسروپا اينجا چكار مىكند ؟ » كم‌كم كار از نگاه تنها گذشت و پوزخندهاى مسخره‌آميز هم ضميمه شد . حتى بعضيها هرهء خنده را سر ميدادند و دم دهن خود را ميگرفتند و تند ميگذشتند كه صداى خندهء آنها به اطاق شاه نرسد . ميرزا يك بار به خود جرأت داد و بشخصيكه در به دو ورود خود را به او معرفى كرده بود نزديك شد و گفت : « من تا كى بايد اينجا باشم ؟ آيا بعرض رسانده‌اند كه من حاضرم ؟ » اين شخص گفت بهه : « ! عجب افاده‌اى دارد ؟ برو سر جات بايست ! اگر راست باشد كه ترا خواسته باشند بسراغت ميآيند ميترسى شعريكه گفته‌اى يخ كند ؟ من ضامن ! از آنچه هست ، يخ‌تر نخواهد شد برو سر جات وايستا ! » ، اين كنايه سر ميرزا بچرخ انداخت . در تمام مدت عمر ، اين اولين دفعه بود كه شاعرى او را در حضورش به اين صراحت ترديد و « ماستى » بارش كرده بودند ، ولى با اين بىادب غربتى چه ميتوانست كرد ؟ پشت اطاق شاه هم جاى داد و فرياد نبود . برگشت سر جاى خود ايستاد ولى واقعا حالش بد و رنگش سياه شده كم مانده بود به زمين بيفتد و وسيله يك خندهء باجهتى بدست اين مردمان بىتربيت بدهد ، در همين‌حال يكى از اطاق بيرون آمده بفراش خلوت دربان گفت :\r\n« از اين سه نفريكه دنبال اين شاعر شيرازى رفته‌اند هيچيك نيامده‌اند كه معلوم شود اين تحفه كجاست كه سه ربع است شاه را معطل كرده است ؟ » فراش خلوت دربان گفت :\r\n« اين آقا چند دقيقه است آمده است » ميرزا خواست بگويد نيمساعت است من اينجا هستم ولى سؤال‌كننده انگشت خود را جلو دماغ بر لبها عمود و با اشاره او را بدرون اطاق\r\n\r\n\r\n","description":"","footnote":"\r\n( 1 ) - كلمه « ها » در لهجه شيرازى معانى مختلفه‌اى دارد كه طرز اداى آن معنى را مفهوم مىكند و يكى از آنها « آرى » است و وقتى با بله تركيب ميكنند و در موردش به كار ميبندند بسيار قشنگ و مثل موسيقى ، سامعه از طرز اداى آن لذت ميبرد و همين كلمه مركب « ها ، بله » هم مثل جزء اول خودش « ها » در موارد مختلفه كه طرز اداى آن معناى منظور نظر را ميفهماند زياد استعمال مىشود .\r\nزنهاى شيرازى موارد استعمال و طرز اداى ( ها ، بله ) و « ها » را بهتر از مردها شناخته و بهتر به كار مىبرند .\r\n","page_name":" 62 ","page_number":80},
  {"content":"\r\n\r\nراهنمائى كرد ، ميرزا نيمه‌جان و نفس‌زنان خود را در اطاق شاه ديد .\r\nشاه بر صندلى جلوس كرده بود ، به علت نقرس ، پاهايشرا از زانو نوارپيچ كرده بودند .\r\nاز دو طرف صندلى يك عده پيشخدمت بفاصله دائره‌اى ساخته بودند كه در روبروى شاه يك جاى خالى داشت ، رفيق ميرزا هم جزو دائره بود ميرزا رسم ادب بجا آورد و تعظيمى كرد و به اشاره رفيقش در جالى خالى ايستاد و دائره را كامل نمود . رفيق ميرزا عرض كرد : « ميرزا آقاى شيرازى قصيده‌اى در مدح قبله عالم سروده اگر امر فرمايند بعرض برساند » شاه گفت :\r\n« بخواند » ، اين طرز پذيرائى بدل ميرزا نچسبيد پيش خود گفت : « از بس شاعرهاى عراقى شعرهاى « هشت من يك شاهى » برايش گفته‌اند اشعار مرا هم از همان قماش تصور كرده است ، وقتى شعرهاى مرا بشنود خواهد فهميد كه پهناى كار از چه قرار است و دست به پر شال خود برد و نسخه قصيده را بيرون كشيد و شروع به خواندن كرد .\r\nميرزا در مطلع قصيده خيلى زور بخاطر آورده و تا توانسته بود محسنات لفظى و معنوى به كار برده و بعقيده خود صنعت « حسن مطلع » را خيلى خوب به كار بسته و منتظر بود بعد از خواندن آن صداى به‌به ! به‌به ! احسنت ! احسنت ! حتى مكرر ! مكرر ! از همه ، سهل است از شاه هم بلند شود ولى شنوندگان حتى رفيق دربارى ميرزا هم تحسينى اظهار نكردند و شعر دوم و سوم الى پنجم هم همينطورها گذشت و ميرزا را بسيار مكدر كرد . از شعر ششم متوجه شد كه شاه سرش پائين و مثل اين است كه فكرش بجاى ديگر مشغول است و چند نفريكه در اين دائره نزديك شاه و روبروى ميرزا هستند با چشم و ابرو و لب و دهن علامت استفهام و تعجب ظاهر ميكنند و مثل اينستكه ميخواهند بگويند : « اين احمداها چيست كه اين شاعر جلو شاه ميخواند ؟ » ، اگرچه ميرزا از اين شعرنفهمى آنها ملالتش بيحد بود ولى جز خورد دل كردن چاره‌اى نداشت بهرطور بود تا شعر دهم و دوازدهم هم پيش رفت ، در اين موقع متوجه شد كه تمام اشخاص دائره ، جز شاه كه سرش پائين و توجهى ندارد ، همگى هريك با كسى كه پهلوى اوست با سر و صورت و لب و دهن و چشم و ابرو بدون اينكه صدائى از خود بيرون بياورند مشغول مسخره كردن اشعار او هستند . شاعر ما بقدرى از حال طبيعى خارج شد كه ندانست ديگر چه ميخواند و بكجاى قصيده رسيده و از حواس‌پرتى مجددا از شعر اول شروع كرد ، پك‌پك خنده از حضار بلند شد . شاه سرش را بلند كرد و گفت : « ما منتظر بوديم شريطهء قصيده را بشنويم . شما مطلع را بجاى شريطه تكرار ميكنيد ؟ اين چه وضع شعر گفتن و شعر خواندن است ؟ » ميرزا ديگر تاب نياورد و مثل انار تركيد و گريه را سرداد و هق‌هق‌كنان عرض كرد : « قربان اين ملوها ( ميمونها ) ئيكه تو دور خودت جمع كرده‌اى اينقدر شكلك ميسازند كه آدم راه خانه‌اش را گم مىكند تا چه‌رسد به پس‌وپيش شعر » و با اشاره به سمت رفيق دربارى خود ، اضافه كرد : « اين جونمّرگ‌مرده « 1 » هم امروز خرش\r\n\r\n\r\n","description":"","footnote":"\r\n( 1 ) - « جوانمرگ‌مرده » نفرين و اصل آن همان جوان‌مرگ شده نفرين معروف است كه در اصطلاح بازارى شيرازى « جونمرگ » مرده‌اش كرده‌اند .\r\n","page_name":" 63 ","page_number":81},
  {"content":"\r\n\r\nرا گلوى خر اينها بسته است « 1 » . »\r\nپيشخدمتها حاضر بودند تا هرجا شاه اجازه بدهد در مسخره كردن شاعر پيش بروند ، ولى نيك‌مردى شاه همين اندازه را كافى دانست و بعد از خنده‌اى كه بر اثر بيانات ميرزا كرد گفت : « ميرزا ! اينها شعر نميفهمند ! از آدم نفهم چه انتظارى ميتوانداشت ؟ اشعار را از سر بخوانيد تا درست بشنوم . »\r\nعصبانيت ميرزا بر اثر گريه تخفيف يافته بود ، بيانات شاه هم كمك كرد و حال ميرزا جا آمد و قصيده خود را شروع كرد . هرجا مضمون بديعى آورده بود شاه تحسين نمود .\r\nمخصوصا حسن مطلع و شريطهء قصيده خيلى مورد تحسين اعليحضرت واقع شد و امر داد صد اشرفى و يك طاقه شال كشميرى براى شاعر آوردند . شال هم ازقضا سفيد بود طاقهء شال را بشانهء راست ميرزا انداختند و در پهلوى چپ سروته آن را از هم گذراندند و طراز آن را از رو نمودار كردند .\r\nآفتاب غروب كرده بود شاه به پيشخدمت رفيق ميرزا گفت : « افطار نزديك است ميرزا مهمان ماست تو جونمرگ‌مرده هم مهماندار او هستى » و خود برخاست ، زير بغلهاى او را گرفتند و باندرون رفت . ميرزا با پيشخدمتها افطار كرد و سالما غانما به منزل برگشت و در ضمن بهريك از دربانها يك اشرفى انعام داد .\r\n\r\nفوت محمد شاه\r\nولى ، نه نيمكردى شاه و نه تفريحاتيكه درباريان براى او فكر ميكردند و نه دعاى شاعر شيرازى كه در شريطهء قصيده خود مثلا تا عيد فطر بعد از رمضان و تا بهار بعد از زمستانست از درگاه خدا براى شاه عمر خواسته بود ، هيچيك جلو اجل محتوم را نگرفت و شاه در محمديه كه تازه ساخته و در همان سال به آنجا رفته بود بدرود زندگى گفت ( 1264 ) . سجع مهر اين پادشاه شعر ذيل بوده است :\r\n شكوه ملك و دولت ، زينت آئين و دين آمد * محمد شاه غازى « 2 » صاحب تاج و نگين آمد . \r\n\r\n\r\n","description":"","footnote":"\r\n( 1 ) - « خر خود را گلوى خر ديگرى بستن » كنايه از همكارى با اوست و بيشتر مورد استعمال آن در موقعى است كه اين كار بر خلاف انتظار باشد و بخواهند اصل عمل را لچر و بىفايده معرفى كنند .\r\n( 2 ) - لقب غازى را بمناسبت دو فقره لشكركشى ايام وليعهدى و سلطنت به اين شاه داده‌اند .\r\n","page_name":" 64 ","page_number":82},
  {"content":"\r\n\r\n\r\nاسلاف من در سلطنت ناصر الدين شاه\r\n\r\nشاه مرد ؟ زنده‌باد شاه\r\nدو سه روز قبل از فوت شاه ، حاجى ميرزا آقاسى بتوسط چاپار مخصوصى از بدى حال شاه بوليعهد خبر داده و استدعا كرده بود كه فورا بتهران بيايد . بعد از فوت محمد شاه مهدعليا مادر شاه نو هم چاپار ديگرى روانه تبريز كرد و پسر خود را از واقعه خبر - دار نمود .\r\nميگويند مهدعليا دو چارقد يكى سياه و ديگرى الوان روى هم بسر كرده بود و ميگفت : « يكى براى عزادارى شوهر و ديگرى براى سلطنت پسرم است . »\r\n\r\nعاقبت حاجى ميرزا آقاسى\r\nحاجى ميرزا آقاسى چون خوب ميدانست كه بعد از محمد شاه كسى خواهان او نيست و ناگزير بايد از كار كناره كند بىخداحافظ جا خالى كرد و بمدرسهء جنب صحن شاه عبد العظيم رفت و متحصن شد .\r\nميگويند وقتى وارد حجرهء مدرسه شده چشمش بحصيرفرش حجره افتاده ياد از ايام قبل از صدارتش كرده گفته است : « په ! عجب خواب درازى ديدم ! » وقتى ناصر الدين شاه از تبريز آمد با اجازه او بعتبات رفت و پس از مدت كمى او هم بشاگرد و شاه خود پيوست . باز هم معروفست كه يكهفته قبل از مردنش در صورتى كه در كمال سلامت بود روز و ساعت موت خود را معين كرده بود .\r\nبعد از رفتن حاجى ميرزا آقاسى به شاه عبد العظيم بامر مادر شاه جمعى از رجال و شاهزادگان مجلسى ترتيب دادند كه در آن بكارها رسيدگى و مشورت ميكردند و رأى آن مجلس را به نظر مادر شاه ميرساندند و او امر باجرا ميداد ، مادر شاه در حقيقت نائب السلطنه پسرش بود .\r\n\r\nصدارت ميرزا تقى خان فراهانى\r\nوسائل حركت شاه جوان بسعى ميرزا تقيخان امير نظام فراهم شد و از تبريز بتهران آمد و در 23 ذيقعده 1264 در سن هفده سال و چند ماه در پايتخت تاجگزارى كرد . امير نظام با لقب اتابك - اعظم بمنصب صدارت نائل آمد در صورتى كه ميرزا آقا خان نورى منتظر اين شغل بود و گذشته از او اشخاص ديگرى هم كه از حيث سن و مقام و خانواده بر امير نظام تقدم داشتند زياد بودند .\r\nرسيدن ميرزا تقيخان بصدارت ابتدا مايه عدم رضايت منتظرين اين شغل شد و خواستند بپاره‌اى تحريكات او را مرعوب و از كار كنار كنند ولى حسن سياست و لياقت و كاردانى امير -\r\n\r\n","description":"","footnote":"","page_name":" 65 ","page_number":83},
  {"content":"\r\n\r\nنظام مجالى به اين خرده‌كاريها نداد حتى شوراندن چند فوج هم كه در تهران بودند بىنتيجه ماند و امير نظام برقيبهاى خود كاملا فهماند كه مرد ميدان او نيستند . ميرزا آقا خان نورى كه از همه بيشتر خود را مستحق صدارت ميدانست مجبور شد خود را به او بسته و با او اتحاد - كند و صدر الممالك تبعيد شد و پاره‌اى هم تنبيه شدند و همه سر جاى خود نشستند .\r\nميرزا تقيخان امير نظام ، پسر مشهدى قربان هزاوه‌اى فراهانى آشپز قائم‌مقام بود ، بودن در خانه قائم‌مقام و بروز هوش و لياقت فطرى ، او را از شاگردى پدر بهمدرسى آقا زاده‌ها ترقى داد ، خوانا و نويسا شد و همين كه برشد رسيد وارد خدمات دولتى گرديد .\r\nدر پردهء نقاشى ملاقات ناصر الدين شاه با نيكلاى اول امپراطور روس در قفقاز كه در زمان وليعهدى ناصر الدين شاه اتفاق افتاده است ، ميرزا تقيخان يكى از همراهان است و بعدها از طرف دولت مأمور بستن عهدنامه ارزروم بين ايران و عثمانى شد و در اواخر عهد محمد شاه بعد از فوت محمد خان امير نظام زنگنه ، لقب و شغل او كه رياست قشون آذربايجان بود به او تفويض گشت .\r\nلقب اتابكى كه بعد از دوره سلجوقيان حتى به مرشد قليخان لله و وزير شاه عباس كبير هم در ايالت خراسان و وزارتش داده نشده بود ، از مخترعات خود امير نظام است كه نظر بجوانى شاه اين لقب نيمه‌پدرانه و نيمه استقلال‌طلبانه را براى خود فرمان صادر كرده است . آخر الامر ازدواج با عزت الدوله خواهر پشت و كالبدى « 1 » و عزيزكردهء شاه كه در همان چند ماههء اول صورت گرفت ، از طرف مهدعليا مادر شاه هم خاطر او را آسوده كرد و با نهايت استقلال باصلاح امور درهم و برهم اواخر دورهء محمد شاه پرداخت و اول اقداميكه كرد اصلاح امر خراسان و فرونشاندن فتنه حسنخان سالار پسر آصف الدوله بود .\r\n\r\nفتنه حسنخان سالار در خراسان\r\nاللهيار خان آصف الدوله دولّو يكى از وجوه قاجاريه و دائى محمد شاه و از دورهء فتحعليشاه همواره متصدى مهام امور كشور بود . عباس ميرزا نائب السلطنه در مراسلات خود به او « ارجمندى » عنوان مينوشت و محمد ميرزا در مكاتبات او را « خالوى اعز كامكار والاتبار » مخاطب ميداشت . به همين جهات ، وقتى قائم‌مقام به راه عالم ديگر رفت آصف الدوله خود را مستحق مقام صدارت پنداشت و بدون اجازه از خراسان كه در آنجا والى بود راه تهران پيش گرفت ولى ارادت محمد شاه به حاجى ميرزا آقاسى بر قوم و خويشى چربيد و خان دائى را بىنيل مرام حتى با مؤاخذه كه چرا امر مهم خراسانرا سرداده و بمركز آمده است ، امر بمراجعت داد . ولى خان قجر اطاعت از حاجى ميرزا آقاسى را مخالف شؤنات خود دانست و كار ايالت خراسانرا بعهدهء حسنخان سالار پسر خود گذاشت و خود به زيارت مكه مشرف شد . علاوه بر اينها در موقعى كه آقا محمد خان در استراباد از رؤساى ايل قاجار قول ميگرفت كه او را بمرد و مال كمك كنند و بسلطنت برسانند عدهء مهمى از بزرگان ايل ، محمد خان پدر اللهيار -\r\n\r\n\r\n","description":"","footnote":"\r\n( 1 ) - پشت و كالبد ، فارسى صلب و بطن است كه از شعر فردوسى اتخاذ شده و بعقيده من فارسى سره و زيبائى است . آقايانيكه در فارسى سره نوشتن اصرارى دارند اگر بتوانند از اين قبيل كلمات پيدا كنند هيچكس نميتواند ايرادى بر آنها وارد آورد .\r\n","page_name":" 66 ","page_number":84},
  {"content":"\r\n\r\nخان را كه بعدها اميركبير ملقب شد براى سلطنت مناسبتر از « اخته خان » دانستند و شايد اگر گذشت و فداكارى او نبود ، سلطنت آقا محمد خان پا نميگرفت و به همين مناسبت است كه بعد از يكصد و پنجاه سال اين خانواده اسم تاج‌بخش را براى نام خانوادگى خود اتخاذ كرده‌اند .\r\nاين سوابق و طول مدت ايالت و فرمانروائى اين خانواده در خراسان و بخصوص بيمارى شاه و كم‌سنى وليعهد ، حسنخان سالار را كه در چند سال اخير از طرف پدرش والى خراسان بود بطمع انداخت كه نصفه تاجيرا كه جدش بخشيده بود پس بگيرد و نيمهء ديگر را از بابت سود هفتاد ساله به حساب آورد و سلطنت ايرانرا تصرف نمايد . رؤساى محلى هم چون بدشان نميآمد مدعى براى سلطنت پيدا شود و چند صباح ديگر هم مثل دوره شاهرخ و نادر ميرزا بىقرق بچرند با اين خيال موقتا هم كه بود همراهى ميكردند .\r\nدر اوائل اين سركشى و طغيان يا ادعاى تخت و تاج در خفا بود ، هر قدر بيمارى شاه شدت ميكرد ظهور و بروزش زيادتر ميشد تا حاجى ميرزا آقاسى به تنگ آمد و حمزه ميرزا برادر شاه را بايالت خراسان فرستاد . تمرد سالار علنى شد و رؤساى محلى هم با اين نغمهء وحشى همصدا شدند و از والى رسمى سرپيچى كردند ، بطوريكه اقامت حمزه ميرزا در مشهد مشكل شد و با يار محمد خان ( ظهير الدوله بعد ) بانتظار روزگار بهترى به هرات رفت . كار از اينقرار بود كه محمد شاه زندگى را بدرود گفته ، نوبت سلطنت بناصر الدين - شاه رسيد .\r\n\r\nدفع فتنهء سالار\r\nامير نظام ابتدا سليمانخان ، سركردهء ايل و سوار افشار ( نوهء زهر مار خان ) را بعنوان مقدمه با سوار افشار مأمور خراسان كرد .\r\nسليمانخان مأمور بود ابتدا با ملايمت سالار را از اين سركشى بازدارد و باطاعت بياورد . ولى معلوم بود كه سالار تن بمسالمت درنميدهد بنابراين پانزده - هزار قشونى كه امير نظام قبلا پيش‌بينى كرده و از آذربايجان همراه آورده بود همراه سلطانمراد ميرزا ، عموى ديگر شاه ، از دنبال به ايالت خراسان فرستاد . سبزوار و نيشابور و كلات بقوهء قهريه به تصرف دولت درآمد و قشون دولتى به پشت شهر مشهد ، كرسى ايالت ، رسيد . مدتى جنگ بين طرفين در ظاهر مشهد ادامه داشت روزبروز قوائيكه امير نظام براى تقويت سلطانمراد ميرزا ميفرستاد ميرسيدند و بر عده و عده قشون دولت افزوده ميگشت .\r\nبالاخره ، سالار محصور و مجبور شد بطلاهاى خزانه حضرت رضا دستبرد و باسم خود سكه بزند و به مصرف نگاهدارى قشون محصور برساند ولى بيهوده دست‌وپا ميزد ، رؤساى محلى همين كه قدرت دولت را ديدند از دوروورش پاشيدند و به دولتيان ملحق شدند و شهر تصرف و سالار با دو پسرش دستگير و بر خلاف انتظار خود و كس‌وكارش اعدام و در خواجه‌ربيع مدفون و سلطانمراد ميرزا حقا بلقب حسام السلطنه ملقب شد ( 1266 ) . تمام دارائى و املاك خانوادهء اللهيار خان ، در مقابل اين تمرد و در عوض مخارج اردوكشى ضبط و خالصهء دولت گشت . اكثر خالصجات گيلان و بروجرد و قسمتى از خالصجات استراباد و مازندران و خراسان و ساير جاهائى كه اللهيار خان آصف الدوله در آنجاها حكومت رفته بود از همين خالصجات است .\r\n\r\n","description":"","footnote":"","page_name":" 67 ","page_number":85},
  {"content":"\r\n\r\nفتنهء سالار در به دو سلطنت شاه هفده ساله فتنهء بزرگى بود كه فرونشاندن آن در آندوره حتما وزيرى مانند امير نظام لازم داشت . اين مرد كار بود كه آرام و قرار را از خود بريده و همت بقلع‌وقمع آن گماشت و خراسانرا امن كرد ، حتى هرات و افغانستان را هم كه در زمان فتحعليشاه و محمد شاه با قشونكشى نتوانسته بودند مطيع كنند باطاعت آورد و اين اميرنشين سرحدى را باجگزار كرد بطوريكه خانهاى هرات و كابل و قندهار هريك براى تقرب بدولت ايران بر ديگرى پيشدستى ميكردند و پيشكشيهاى نقدى و جنسى آنها بدربار ايران ميرسيد .\r\nلقب ظهير الدوله در همين‌وقت به يار محمد خان حاكم و خان هرات داده شد حتى خان خيوه هم بفكر آتيه خود افتاده ، نه همين از تاخت‌وتازهاى خود بحدود ايران اصلى خوددارى كرد بلكه با فرستادن يكى از درباريان خود براى تهنيت جلوس شاه بستگى خود را به اين كشور اظهار داشت . مأموريت رضا قليخان هدايت به خيوه در جواب همين حسن استقبال و در - حقيقت علامت حكم و امضاى خانى محمد امين خان ، خان جديد خيوه بود . ساير خوانين تركستان هم برقابت يكديگر تحف و هدايا بدربار ايران فرستادند .\r\nباوجود گرفتارى غائلهء خراسان ، امير نظام از كار انتظام داخلى هم كوتاه نمىآمد و سطوت و قدرت دولت را كه در اواخر محمد شاه در همه‌جا گرفتار وهن و سستى شده بود برقرار ميكرد ، راهها را امن و سركشانرا سركوبى مينمود .\r\n\r\nنظم ماليه كشور\r\nدر انتظامات داخلى ، ابتدا از تنظيم ماليه شروع كرد . در همان اوائل ورود ، اقساط يكى دو سالهء حقوق مستخدمين دولتى را با رضايت خود آنها كم‌وكسر كرد و پرداخت و اسناد خزانه را از دست‌وپا جمع و اعتبار حوالجات و بروات دولتى را برقرار نمود .\r\nميرزا اسمعيل مستوفى ميگويد با ميرزا نصر اللّه ، پسرم ، بديدن امير نظام رفتيم از من پرسيد مواجب شما عقب نيفتاده است ؟ - گفتم چرا . - گفت عجب ! مواجب مستوفى خزانه و ضابط اسناد خرج را هم نداده‌اند . - گفتم دو سال است بيحقوق خدمت ميكنم . - گفت بروات آن را حاضر داريد ؟ ازقضا حاضر بود به دستش دادم پس از اندكى تأمل گفت چقدر كسر ميكنيد نقد حواله بدهم . - گفتم اختيار با شماست . - گفت چند تا پسر داريد . - گفتم شش تا .\r\nگفت يقين اكثر عيال و اولاد هم دارند ؟ - گفتم چندتائى از آنها داراى زن و بچه هم هستند . - گفت دو عشر كسر چطور است ؟ - گفتم هرچه جنابعالى بكنيد راضيم . بروات دو ساله حقوق ما را گرفت و پاى همانها دو عشر كسر كرد و حواله داد . بعد گفت من عده‌اى غلام مخصوص براى مأموريت‌هاى خصوصى خود استخدام ميكنم يكى از پسرهاتان را به من بدهيد . من ميرزا حسين را معرفى كردم او را وارد خدمت كرد و رياست عده‌اى از غلامان خود را به او واگذاشت و حقوق براى او برقرار كرد .\r\nاز اين جمله معلوم مىشود كه در كسر كردن حقوق هم رعايت عيالدارى اشخاص را ميكرده و از هركس به قدر توانائى او كم مينموده و در عوض بار نانخور خانواده را هم در مقابل خدمت آتيه سبك ميكرده است .\r\n\r\n","description":"","footnote":"","page_name":" 68 ","page_number":86},
  {"content":"\r\n\r\n\r\nاصلاح ارتش ايران\r\nاصلاح ارتش ايران نيز طرف توجه اين مرد كار شد و در اين مهم هم اقدامات شايانى كرده است . ميدانيم قشون ايران از ديرزمان ، مركب از سوارهء ايلى و پيادهء چريكى بوده است كه در موارد لزوم فرمانداران و حكام ولايات بدون هيچ قاعده و اساسى از افراد قلمرو خود جمع ميكرده بلشكرگاه ميفرستاده‌اند و تا وقتى زير اسلحه بودند مخارج آنها را دولت بتوسط سركرده‌هاى آنها باز هم بدون قاعده و حسابى ميپرداخته است .\r\nاز زمان فتحعليشاه كه نظام جديد داخل قشون ايران و حاجت بمشق نظامى احساس شد ، چند فوجى نيمه‌داوطلب و نيمه‌اجبارى از پاره‌اى ايالات بخصوص آذربايجان باز هم بدون هيچ قاعده و اساسى جمع كردند و آنها را مشق ميدادند تا در مورد لزوم از آنها استفاده كنند .\r\nمحمد شاه در اواخر عمر خود بسفيريكه ببعضى از ممالك اروپا فرستاد امر كرد مشاقهائى براى قشون ايران استخدام كند . سفير مزبور ، حسين خان نظام الدوله ، با مترنيخ صدر اعظم اطريش وارد مذاكره شد و عده‌اى افسر براى مشق دادن افواج جديد استخدام كرد ولى با ناخوشى شاه و بىاطلاعى حاجى ميرزا آقاسى از فن نظام چندان پيشرفتى در در اين كار حاصل نشد و عدهء اين افواج تفاوت نمايانى نكرد و اساس ارتش ايران همان سوارهء ايلى و پيادهء چريكى بود .\r\nاينطرز قشونگيرى البته با نظام جديد نميساخت و بر فرض اينكه دولت موفق ميشد كه به قدر احتياج ، قشون به طرز نظام جديد تربيت كند تازه با سركردگان آنها كه البته بايد از متنفذين محلى باشند تا بتوانند قشون جمع‌آورى كنند چه ميكرد ؟ و چگونه از عهدهء تقاضاهاى بىوجه آنها برميآمد ؟ يا چطور خود را برحم و مروت آنها واميگذاشت ؟ و در مورد هر حاجتى خود را گرفتار تعنت و رعونت ، حتى طغيان و سركشى آنها ميساخت . ؟\r\nبراى اصلاح تمام ناراحتيهاى اين طرز قشونگيرى ، امير نظام سرباز بنيچه را بجاى قشون چريك قديم و داوطلب سابق برقرار كرد . بنيچه ظاهرا از كلمه « بن » به معنى ريشه اخذ شده و بمعنى اساسنامه و در اصطلاح ماليه سابق عبارت از صورت تقسيم ماليات هرده بر آب و خاك آنده است كه سهم هر جريب زمين يا ساعت آب يعنى واحد مالياتى را معين و بدهى هر مالك را از كل مبلغ ماليات مشخص نمايد . براى اينكه قشونگيرى هم مثل ماليات بر پايه اساسى مستقر شود بنيچهء مالياتى را ماخذ دادن سرباز هم مقرر داشتند . خرج سفر سرباز تا محل اردوگاه و فرستادن كمك‌خرج براى سرباز و پادارانه دادن بخانواده در مدت بودن او در سر خدمت بر عهده صاحب بنيچه ( مالك ) بود . دولت هم جيرهء جنسى و مواجب نقدى در ششماههء مدت خدمت به او ميپرداخت كه در ششماههء مرخصى خانه نصف ميشد .\r\nحقوق ششماههء مرخصى خانهء اين افواج باسم ششماهه محلى در دستورالعمل ( بودجه ) هر ولايت بخرج ميآمد مقرر شد هر سال موقع نوشتن دستور العمل هر ولايت معين كنند كه هر ولايتى چند فوج ساخلو ( پادگان ) لازم دارد تا مصارف ششماههء سر خدمت آنها در دستور -\r\n\r\n","description":"","footnote":"","page_name":" 69 ","page_number":87},
  {"content":"\r\n\r\nالعمل ولايت پيش‌بينى شود . وزير لشكر با لشكرنويسان خود اين كار را هم مثل بنيجهء هر ده و صورت تقسيم عده هر فوج بر دهات بر عهده ميگرفت و با صلاحديد و امر شخص اول مملكت و يا سپهسالار ، تمام اين كارها را اداره ميكرد . در قشون سواره هم كه از ايلات گرفته ميشد همين وضع را برقرار كردند منتهى در آنجا واحد سوارگيرى عدهء شتر يا گاو و يا گوسفند بود كه هركس به قدر احشام خود سوار ميداد ولى به سوار ششماههء محلى نميدادند و هر وقت آنها را احضار ميكردند جيره و مواجب و عليق اسب ميگرفتند . توپچى هم مثل پياده بود .\r\nاين ترتيب صد هزار نفر پياده و سى هزار سوار و عدهء لازم توپچى در اختيار دولت گذاشت كه هر وقت هر عدهء از آنها را براى مشق يا ساخلو ( پادگان ) هر ولايت يا جنگ لازم داشته باشند از آن استفاده كنند . لباس اين قشون هم متحد الشكل و كوتاه شد ولى سركرده‌ها باز هم لباس بلند خود را داشتند و بخصوص در مواقع سلام جبه ميپوشيدند و شال كلاه بر سر ميگذاشتند .\r\nاجراى اين ترتيب قشون‌گيرى ، اصلاحى هم در ماليات لازم داشت كه ماليات هر ده را متناسب با عده سرباز آن بكنند تا بر مالك هم تحميل زياد نشود و در جاهائى مثل كاشان و يزد كه سرباز نميدادند بر ماليات نقدى افزوده گردد . مميزى دهات كه از عهد محمد شاه در پاره‌اى از جاها شروع شده بود عموميت پيدا كرد .\r\n\r\nاقدامات فرهنگى امير نظام\r\nامير نظام كاملا ميفهميد كه تربيت قشون بدون افسران ايرانى ممكن نيست و بايد فكرى هم براى اين كار كرد . گذشته از اين در ماموريتهاى روسيه و ساير نقاط از طرز تعليم و تربيت عمومى در اروپا اطلاع كامل حاصل كرده بود . بنابراين در تدارك مقدمات يك دار الفنون ( دانشگاه ) در تهران بذل مساعى نمود تا در اين مركز تعليم و تربيت علوم جديد از قبيل هندسه و فيزيك و شيمى و معدن‌شناسى و طب و جراحى و دواسازى و بخصوص فنون نظام تدريس شود . معلمين اين علوم و فنون را از اطريش استخدام كرد ولى افتتاح رسمى مدرسه روز پنجم ربيع الاول 1268 و در موقعى اتفاق افتاد كه امير نظام چهل روزى بود از كار كنار رفته بود و در كاشان بسر ميبرد . رضا قليخان هدايت كه تازه از خيوه مراجعت كرده بود اول ناظم اين دانشگاه شد . اين مدرسه روزنامه‌اى هم باسم وقايع اتفاقيه همراه داشت كه در زمان امير نظام و قبل از مدرسه به راه افتاده بود .\r\n\r\nوصول بقاياى دورهء قبل\r\nامير نظام در وصول بقاياى مالياتى دورهء حاجى ميرزا آقاسى هم سعى بليغ به كار برده است ، ميرزا معصوم خان مميز الملك كه در دورهء مظفر الدين شاه در حكومت و خالصه تهران مشغول خدمت بود داستانى در اين موضوع دارد كه من با يك واسطه ( آقاى موسى رئيس ) در اينجا نقل ميكنم :\r\nمميز الملك ميگويد : « من در زمان محمد شاه فراش خلوت بودم شبى حاجى ميرزا آقاسى از اطاق شاه بيرون آمد مرا احضار كرد فرمان لقب امير نظام و رياست قشون آذربايجان\r\n\r\n","description":"","footnote":"","page_name":" 70 ","page_number":88},
  {"content":"\r\n\r\nميرزا تقيخان را به من داد كه براى او ببرم ، چون عجله داشتند كه امير نظام همانشب به تبريز برود ، حكمى هم از طرف حكومت شهر بمأمورين دروازه صادر شده بود كه دروازه را براى او و همراهانش باز كنند و مانع خروج او نشوند . اين حكم ضميمه فرمان و سابقه من با او از اين شب بود . »\r\n« وقتى امير نظام بصدارت رسيد خدمتش رفتم تفقد كرد و به من گفت : « وجود تو زيردست من بيشتر به كار خواهد بود . » من در نزد او بودم يكى از روزها مرا احضار كرد ، نزد او رفتم گفت : « من ميرزا معصوم غلام خاصه خودم را خواسته بودم حالا كه ترا اشتباها خبر كرده‌اند مانعى ندارد كه تو اين خدمت را انجام كنى . اين حكمى است كه براى وصول بقاياى بلوچستان بطهماسب ميرزا مؤيد الدوله والى كرمان نوشته‌ام ، او را مأمور كرده‌ام كه صد هزار تومان بقاياى بلوچستانرا يك ماهه از شيخ سعيد وصول كند و بتوسط ميرزا معصوم كه از اين ساعت تو هستى ارسال دارد . ولى يقين دارم مؤيد الدوله مرد اين كار نيست و عذرى خواهد آورد هرچه جواب گفت بگو عينا بنويسد از او بگير و به سمت بلوچستان برو . مركز شيخ سعيد فعلا فلان محل است قد بلند و صورت مجدر و در چانه ريش بلندى دارد ، همين كه بچادر او وارد شدى حكم ديگرى كه براى او نوشته‌ام در دست ميگيرى جلو او مينشينى حكم را به او ميدهى و بعد با يك دست ريش او را گرفته با دست ديگر سه مشت بر سر او ميكوبى و ميگوئى : « صد هزار تومان باقى ماليات چند ساله‌ات را فورا بپرداز . » ازاين‌كه در راه يا از طرف شيخ سعيد به تو زحمتى وارد آيد تشويش مكن زيرا من بوالى سيستان سپرده‌ام همه‌جا مواظب تو باشد ولى اينرا هم بدان كه با جزئى تخطى از اين دستور سرت را بر باد ميدهى . سيصد تومان خرج سفرت را از صندوقخانه بگير و فورا بجانب مقصود رهسپار شو . »\r\nبه كرمان كه رسيدم نزد مؤيد الدوله رفتم ؛ حكم امير نظام را دادم شاهزاده گفت :\r\n« وصول اين باقى دو برابر آن مصارف اردوكشى دارد اگر قبول كنند مشكلى نخواهد داشت . » عرض كردم هرچه صلاح بدانيد مرقوم فرمائيد ، شرحى به همين مفهوم جواب نوشت و به من داد . چون از كرمان به بلوچستان چاپارخانه نبود همانروز دو تا اسب با زين و يراق خريدارى كردم و با نوكرم به سمت بلوچستان رفتم . در منزلهاى بين راه هرجا حاجتى داشتم در مقابل قيمت و اجرت برميآوردند ، در راه هم كسى بما تعرضى نداشت معهذا گاهى بعدهء مسلح برميخورديم كه با اشاره ما را به يكديگر مينمودند مثل اينكه خبر دارند كه من از طرف امير نظام مأمورم « 1 » .\r\nپشت چادر شيخ پياده شدم حكم را از بغلم بيرون آوردم و گشودم و در دست گرفتم و وارد چادر گرديدم ، نزديك مدخل از داخل چادر عده‌اى كه رنگ آنها شيرقهوه‌اى و اسلحه\r\n\r\n\r\n","description":"","footnote":"\r\n( 1 ) - اين سوارها بدستور امير نظام عده‌اى بوده‌اند كه حاكم سيستان مامور كرده بوده است كه دورادور مامور مركز را حفاظت كنند و پيشاپيش با وسايل خود مسافرت او را تسهيل نمايند .\r\nاما شيخ سعيد مسلما باز هم بوسيله حاكم سيستان از ماموريت ميرزا معصوم باخبر بوده و الا ممكن نبوده است دو نفر غيرمسلح در تمام خاك بلوچستان مسافرت نمايند و كسى متعرض آنها نشود .\r\n","page_name":" 71 ","page_number":89},
  {"content":"\r\n\r\nسرد و گرم داشتند ايستاده بودند . در بالاى چادر ، شيخ سعيد با همان قيافه كه امير نظام تشريح كرده بود نشسته بود طرفين او عده‌اى كه هريك خنجرى بكمر داشتند قرار گرفته بودند . من يكسر بجانب شيخ رفتم جلو او زانو زدم و حكم را روى دامنش گذاشتم و بريش او چسبيدم و مشتهاى فرمايشيرا مثل ماشينى كه كوكش كرده باشند بلااراده بر سر او نواختم و جمله سفارشى را هم ادا كردم .\r\nدر حين عمل انقلابى در حول‌وحوش و غلامان دم در چادر ايجاد شد ، همگى دست باسلحه بردند كه به من حمله كنند . اشاره شيخ آنها را آرام كرد شيخ دست مرا گرفت و پهلوى خود نشانده و قهوه خواست ، در ضمن صرف قهوه گفت سه روز به من مهلت بدهيد تا وسائل حركت شما را فراهم كنم ، پول نقد ميبريد يا حواله كرمان بدهم ؟\r\nگفتم : « امير نظام امر و نهيى راجع بمهلت نفرموده‌اند بنابراين سه روز مهلت مانعى ندارد . البته برات حواله كرمان راحت‌تر از پول است » بعد به كسى كه از سايرين نزديكتر به او نشسته بود گفت : « مهماندارى اين مهمان بر عهده تو است ديشب نخوابيده و كسل هستند ، ايشان را بچادر مجاور ببر و اسباب استراحتشانرا فراهم كن . »\r\nروز سوم شد يكصد و دو هزار تومان برات تحويل من كرد دو هزار تومان علاوه ، خدمتانه و در حقيقت مزد توسريهائى بود كه به حكم امير نظام خورده بود ، عده‌اى را هم معين كرد كه مرا تا پشت شهر كرمان برسانند .\r\nدر كرمان حمام رفته بودم فراش شاهزاده والى آمد كه مرا احضار كرده بودند .\r\nبعد از شست‌وشو نزد ايشان رفتم . به من فرمودند : « آنجواب را به من بدهيد اصلاحى در آن لازم است به عمل آيد » . گفتم معذورم فرمائيد زيرا من از دستور امير نظام نميتوانم تخطى كنم بعد براتها را به برات تهران تبديل كردم و عازم پايتخت شدم .\r\nروزىكه براى عرض گزارش خدمت امير نظام رفتم گفت آفرين همه‌جا مطابق دستور رفتار كرده‌اى مخصوصا جوابى كه به والى كرمان داده‌اى بسيار پسنديده بوده است من ديدم چيزى علاوه ندارم گزارش دهم برات صد و دو هزار تومان را تقديم كردم - گفت اين دو هزار تومان خدمتانه و مال خود تست ، برات دو هزار تومان را برداشتم و بيرون آمدم .\r\n\r\nامنيت راهها\r\nامير نظام علاقه زيادى به امنيت راهها داشت و به زودى طورى امنيت حاصل شد كه مسافر و كالا بدون هيچ مزاحمت در كل كشور بگردش افتاد ، اگر كسى هم تهور ميكرد و بارى از قافله‌اى ميزد همين كه بعد حساب عواقب كار را ميكرد ناچار بود مال را در راه بيندازد و فرسخها از آن محل بگريزد . راهزنى كه بالمره در كار نبود و منسوخ گشته بود ، در پيدا شدن اين قبيل دله‌دزديها هم به حدى اطمينان حاصل بود كه به تناسب دورى و نزديكى محل واقعه با مركز براى پيدا - شدن آن تاريخ تعيين و به صاحب مال گفته ميشد « فلان روز بيا و مالت را بگير » ، داستان ذيل را من در جوانى از چندين نفر از پيرمردهاى معاصر دوره شنيده‌ام كه علاقه امير نظام را به امنيت راهها و بخصوص تشهير و تظاهر او را در اين موضوع نشان ميدهد .\r\nيكى از غلامان امير نظام در مراجعت از ماموريتى در گردنه قهرود يك بار شال ترمهء\r\n\r\n","description":"","footnote":"","page_name":" 72 ","page_number":90},
  {"content":"\r\n\r\nكشميرى در گوشه‌اى مييابد و بتهران ميآورد و بوسيله سردسته خود به امير نظام خبر مىرساند .\r\nامير نظام ميگويد بار را تحويل عبد الحسين صندوقدار بدهيد ولى هيچكس نبايد از اين موضوع خبردار شود .\r\nبعد از دو سه روز تاجر صاحب مال با چاروادار حامل نزد امير نظام آمد و گم شدن مال خود را در منزل قهرود اظهار داشت ، امير نظام گفت : « دو هفته بعد بيا ! مالت حاضر خواهد شد ! » ، عبد الحسين ميگويد : « روز موعود رسيد و مخصوصا جمع كثيرى از رجال و شاهزادگان را امير نظام احضار كرده بود . صاحب مال آمد رسيدن موعد را بعرض رسانيد ، بامر امير بارشال را بمجلس امير برديم صاحب مال از روى بارنامه ، محتويات بار گمشده را يكى يكى با توصيف رنگ و طرح ميخواند و من از ميان بار بيرون مىآوردم و تحويل ميدادم .\r\nحضار تعجب ميكردند جز من و غلام و غلام‌باشى و خود امير نظام كسى خبر نداشت كه مال قبل از اظهار صاحب مال پيدا شده و حاضر بوده و اينها همه براى تشهير و تظاهر است . »\r\nاگر استبداد روشنفكر بيطمع و غرض عادل عاقل در اين عالم ممكن بود وجود يابد مسلما بهترين طرز حكومتها ميشد . مسلما حكومت سه چهار سالهء امير نظام در اين كشور تا حدى اين جنبه‌ها را داشته و عبث نيست كه ذكر خير او حتى در زمان ناصر الدين شاه هم ورد زبانها بوده است .\r\n\r\nمنع استعمال مسكر\r\nديگر از كارهاى امير نظام منع استعمال مسكر بوده كه بدون بستن دكانهاى مشروب‌فروشى و مهر كردن آلات تقطير ، خوردن آن را قدغن كرده است .\r\nميرزا نصر اللّه برادر ميرزا محمد حسين دبير الملك فراهانى ، داستانى نقل كرده كه من از برادرزاده‌ام ميرزا محمد على خان مستوفى فارس شنيده‌ام .\r\nميرزا نصر اللّه ميگويد : « من مشرف آشپزخانه بودم يكى از رفقا شبى بمنزلش دعوتى كرد ، جمعى از رفقاى شبهاى زمان قبل از قدغن شدن مشروب هم بودند ، وارد مجلس كه شدم صاحبخانه به اشاره مرا به اطاق ديگرى فرستاد . در اطاق هيچكس نبود ، و بساط شرب از هر حيث فراهم و آماده بود من مدتى با حسرت به اين خلوت بيمدعى و سفرهء بىانتظار نگريستم و جرأت نكردم لب به چيزى بزنم ، از آن اطاق لب خشك بيرون آمدم سايرين هم چه آنها كه قبل از من آمده بودند و چه آنها كه بعد رسيدند مثل من رفتار كرده بودند . »\r\nفردا كه بسر كار رفتم امير نظام مرا احضار و تحسين كرد و گفت بدان كه اگر لب تر كرده بودى سرت بر باد ميرفت !\r\nآقاى موسى رئيس ، از قول پدرش محمد حسنخان پيشخدمت ميگويد : « سرتيپى از رفقاى من بود كه خيلى بشرب عادت داشت ، بعد از قدغن مسكر روزى ملاقاتش كرده پرسيدم عادت تو با اين قدغن چگونه است ؟ گفت كرارا قصد كرده‌ام دمى بخمره بزنم ولى هر وقت در صندوقخانه منزل گيلاس را پر كرده‌ام صورت امير نظام را در آن ديده از ترس خاليش كرده لب خشك از پستو بيرون آمده‌ام . »\r\nشايد ذكر دو فقره داستان كه ذيلا نگاشته مىشود و دليل كمال هوش امير نظام است\r\n\r\n","description":"","footnote":"","page_name":" 73 ","page_number":91},
  {"content":"\r\n\r\nجهت و سبب اينهمه اطاعت و ترس را روشن كند .\r\n\r\nهوش امير نظام\r\nميگويند « 1 » روزى شخصى نزد امير نظام آمد و اظهار داشت ميخواستم به سفر مكه بروم در قطعهء شال كشميرى بيدرزى مقدارى پول طلا ريختم سر آن را مهر كردم و برفيقى امانت سپردم بعد از مراجعت عين آن را با همان مهر بىعيب تحويلم داد ولى حالا كه سر آن را گشوده‌ام بجاى مسكوك طلا مسكوك نقره در آن ريخته‌اند ، اين‌هم پارچهء شال است كه هيچ علامتى از دست‌خوردگى در آن يافت نميشود . امير نظام به او ميگويد پارچهء شال را اينجا بگذار مالت پيدا مىشود ولى نبايد اين موضوع را به كسى اظهار كنى .\r\nالبته متبادر بذهن اينستكه امير نظام رفوگرها را بخواهد و هياهو راه بيندازد و از بلند شدن سروصدا مرتكب بدست‌وپا بيفتد و حيله‌اى براى رهائى خود فكر كند ، ولى امير نظام بجاى اين كار محرمانه گوشه‌اى از رويهء لحاف ترمهء روى خود را به قدر يك مهر نماز ميسوزاند رختخواب‌دار متوجه سوختگى و با حال متوحش بمادرش ملتجى مىشود . زنك بپسرش دلدارى ميدهد و بزن رفوگرى كه ميشناخته است مراجعه مىكند و لحاف اصلاح مىشود و بسر جاى خود برميگردد .\r\nامير نظام كه بعد از غيبت چندروزه لحاف را مجددا ميبيند و با قطعه شال تطبيق و يقين مىكند كه هر دو كار يك استاد است بوسيله رختخوابدار ، زن رفوگر را احضار و قطعه شال را به او مينمايد . استادكار خود را ميشناسد و محل و مأوى و مسكن كارفرماى خيانت‌پيشه را نشان ميدهد چون جاى انكار نبوده است مجرم اعتراف مىكند و مال به صاحبش رد و خيانتكار به مجازات ميرسد .\r\nحاجى ابراهيم كلاهدوز نقل كرده است كه : « امير نظام مرا احضار و با من قرار گذاشت كه هفته‌اى يك كلاه نو از پوست اعلى براى او تهيه كنم و هر دفعه كه كلاه نو را دادم كلاه هفتهء قبل را ببرم بطوريكه امير نظام هميشه كلاه نو داشته باشد و براى استعمال اين يك هفته ماهى مبلغى به من بدهد . معاملهء بدى نبود زيرا يكهفته استعمال از نوى پوست چيزى كسر نميكرد ، امير نظام هميشه از كلاه نو و من از پول قراردادى استفاده ميكرديم ولى شرط اين بود كه هيچوقت پوست مستعمل حتى از پوست استعمال كردهء سابق خود او هم به كار نبرم .\r\nاين كار مدتى بىتخلف در جريان بود يك هفته آنچه گشتم پوست نوى كه درخور كلاه امير باشد نيافتم ، بالاخره مستأصل شدم و يكى از كلاههاى شش هفت ماه قبل او را برداشتم و برش پوست را بالمره تغيير دادم و ساختم و صبح روز جمعه سر حمام رساندم . »\r\n« فردا صبح پى من آمدند رفتم امير به من گفت چرا خلاف قرارداد رفتار كردى ؟\r\nگفتم پوستى كه لايق كلاه شما باشد نيافتم گفت چون بيمحاجه حقيقت را اظهار كردى قابل عفو است ولى منبعد كارى كن كه اين عمل تكرار نشود من در كلاهها دو تار مو را بهم لاك -\r\n\r\n\r\n","description":"","footnote":"\r\n( 1 ) - شايد اين داستان از ساخته‌هاى اهل دوره باشد ، زيرا نظير آن در كتابها از سياست و تدبير بزرگان گذشته نقل شده و ممكن است امير نظام نظير آنچه را كه در كتابها خوانده يا شنيده بوده است به كار بسته باشد .\r\n","page_name":" 74 ","page_number":92},
  {"content":"\r\n\r\nميكنم تو هر قدر برش كلاه را برهم بزنى ، بااين‌كه راه تفتيش خود را هم به تو گفته‌ام نميتوانى پوست كهنهء استعمال‌شده را دوباره براى من كلاه كنى . »\r\nمن در ايام جوانى خود از اين قصه‌ها از دورهء امير نظام زياد شنيده‌ام بذكر اين چند فقره اقتصار كردم . عجب اينجاست كه اينقدر مراقبت در كارهاى جزئى او را از كارهاى كلى كشور بازنميداشته و حالاست كه ميتوانيم بدانيم چطور بوده است كه هيچكس در اطاق خلوت و حتى صندوقخانه خود هم جرأت تخطى از احكام او را نداشته و او مانند معجزه غيبگوئى ميكرده است ، شايد سادگى مردم آن دوره هم در اين اعجاز و كرامت بيمداخله نبوده است .\r\n\r\nتأسيس چاپارخانه يا اداره پست\r\nديگر از كارهاى او ، برقرارى چاپارخانه در تمام نقاط كشور و پذيرفتن مكاتبات مردم و رساندن آن به مقصد است . قبل از اين دوره ، چاپارهاى دولتى با همان اسبى كه از مبدأ حركت ميكردند تا مقصد ميرفتند و جز مكاتبات دولتى با خود نميبردند . امير نظام چاپارخانه‌هائيكه در آنها اسب حاضر بود دائر كرد و چاپارها مكاتبات عمومى را هم ميگرفتند و به مقصد ميرساندند و مسافركشى هم ميكردند .\r\n\r\nشال اميرى\r\nامير نظام در تشويق صنايع هم بذل جهد نمود و شالهاى كرمانى را بپايهء شالهاى كشميرى ترقى داد و چون بعد از او تشويقى از اين صنعت نشد به حال سابق برگشت ولى اسم اميرى روى شال ترمهء كرمانى ماند . همچنين در كار تصفيهء شكر مازندران كه به درد قندريزى بخورد بذل مساعى نمود ، بطوريكه شكرهاى تصفيه‌شدهء مازندران ، دست‌كمى از شكر هندوستان نداشته است . امير - نظام در ساختمان بناهاى جديد در تهران و ولايات نيز اقدام كرد ، بازار و سراى امير تهران از بناهاى اوست ، در ايالات و ولايات نيز از عمارات دولتى تعمير بسزائى نموده و هرجا بساختمان جديد حاجت داشته است ساخته و در داخلهء شهرها قراولخانه‌هاى زياد براى توقف سرباز در سر چهارراهها بنا كرده كه هريك گنجايش بيست نفر سرباز داشت تا با افسر خود هميشه مواظب حفظ نظم در محله باشند .\r\n\r\nمرعوب كردن شاه از امير نظام\r\nامير نظام در تربيت شاه جوان خيلى اهتمام ميكرد و ميخواست وظيفهء اتابكى ( آتابيوكى ) را بطور كامل ادا كند ، شايد در پاره‌اى موارد نصيحت و پندى را كه بايد با لحن ملايم بعرض شاه برساند آمرانه و بطور تحكم ايراد ميكرد . منتظر الصداره‌ها و آنها كه وجود اين مرد كار را منافى اغراض خود ميدانستند تحكمهاى او را در نزد شاه بىتجربه به قصد توهين وانمود و بداعيهء سلطنتش متهم كردند و توجه عمومى را كه حقا بجانب امير نظام معطوف شده بود شاهد قرار دادند و شاه را از او مرعوب نمودند .\r\n\r\nعزل امير نظام و صدارت ميرزا آقا خان\r\nامير نظام چون خيلى از اين افكار بدور و به عمل خود مستظهر و مغرور بود متوجه اين حيله نشد . روز بيست و پنجم محرم 1268 بعد از سه سال و دو ماه و چند روز صدارت با استقلال ، دستخط عزل و امر باقامت در كاشان را دريافت نمود و بجاى او ميرزا آقا خان\r\n\r\n","description":"","footnote":"","page_name":" 75 ","page_number":93},
  {"content":"\r\n\r\nنورى كه قبلا بلقب اعتماد الدوله ملقب شده بود بمنصب صدارت برقرار گشت .\r\nامير نظام در اين موقع متوجه اشتباه خود شد ولى دير بود . عزت الدوله خواهر شاه عبث از شوهر خود دفاع و در نزد برادر تضرع و زارى ميكرد . متحدين ، مادر شاه ( مهد - عليا ) را با خود همراه كرده بودند و نصايح مادر ، دختر را هم آرام كرد و ميرزا تقيخان با با خانم بكاشان رفت .\r\nمتحدين و صدراعظم تازهء آنها ميدانستند كه مرد كارهاى امير نظام نيستند و بى اقدامى او كه بدون توطئه و آرام در كاشان نشسته است و بيكفايتى آنها به زودى حقيقت را بر شاه روشن مىكند و كلاه آنها را پس معركه خواهد گذاشت . ضمنا مردم هم كه اين عزل و نصب را نپسنديده بودند در گوشه و كنار ناخشنوديهائى اظهار ميكردند ، متحدين همين نارضامنديهاى عمومى را بنفع خود تعبير و تفسير كردند و بشاه اينطور فهماندند كه تا اين مرد زنده است نبايد بتاج و تخت خود اطمينان داشته باشد و از پاى ننشستند تا اين مرد كار از سر جان برخاست . حاجى عليخان مقدم ، اعتماد السلطنهء بعد ، كه امير نظام او را فراشباشى كرده بود مأمور شد او را اعدام كند .\r\n\r\nقتل امير نظام\r\nحاجى عليخان مأموريت خود را در حمام باغشاه فين كاشان به امير - نظام ابلاغ كرد ، ميگويند محكوم بالنك تابداده و بدست خود كتك فراوانى بحاجى عليخان زده و به او گفته است : « بر فرض اينكه من مستحق اين پاداش باشم تو نبايد اين مأموريت را قبول كرده باشى » ، بعد خودش امر ميدهد مقدار زيادى ترياك در جامى حل كنند جام را سركشيده و اميدارد شريان دست او را باز نمايند و تا حالى داشته است با انگشت و خون خود شرحى به ديوار حمام ، نسبت بشاه و دشمنان خود ، ناسزا مينويسد و سپس لنگى بر سر كشيده آرام ميخوابد و جان بجان‌آفرين تسليم مىكند « 1 » . اينواقعه در هيجدهم ربيع الاول ( 1268 ) و يك ماه و بيست و سه روز بعد از عزل او بوده است .\r\nمحمد حسنخان ، پيشخدمت ناصر الدين شاه ، كه در سال 1271 بحكومت كاشان رفته است ميگويد : اثر فحاشيهاى امير نظام كه با خون خود نوشته بود در ديوار حمام باقى بود كه من براى احترام مقام سلطنت آنها را محو و ديوار را تعمير كردم . » و من اين جمله را از آقاى موسى رئيس پسر آن مرحوم شنيده‌ام .\r\n\r\nتصويرى كه از امير نظام در دست است كار ناصر الدين شاه است\r\nامير نظام تصويرى از خود باقى نگذاشته و تصويرى كه از او فعلا در دست است صورتى است كه ناصر الدين شاه ، بيست سى سال بعد از او ، بحافظه خود براى او ساخته و امر داده است از روى آن نقاشى كرده‌اند و به همين جهت است كه اين تصوير قيافهء طبيعى ندارد . در زمان امير نظام عكس‌اندازى هنوز بايران نيامده بود و كار\r\n\r\n\r\n","description":"","footnote":"\r\n( 1 ) - بعضى هم نوشته‌اند كه همين كه امير نظام قدرى بيحال شده بامر حاجى على خان او را خفه كرده‌اند . محتمل است اين قول بىاساس نباشد زيرا حاجى على خان از مواجهه با شاهزاده خانم زن امير وحشت داشته و ميخواسته است زودتر مأموريت خود را انجام داده و مراجعت كند .\r\n","page_name":" 76 ","page_number":94},
  {"content":"\r\n\r\nزياد اين مرد كار اجازه نميداده است كه مدتى وقت خود را صرف پز دادن براى نقاشى صورت خود بكند و اشتغال به اين قبيل كارهاى تظاهرى را براى اخلاف خود گذاشته است .\r\nچنان كه بعد از دستخط صدارت و اعطاى علائم اين شغل از طرف شاه ديگر پاپى گرفتن نشان و امتياز و صدور دستخط مرحمت‌آميز نشده است و شايد همين مناعت ادارى را هم دشمنان ، شاهد بىاعتنائى او بشاه قرار داده باشند .\r\n\r\nحملهء بابيها بشاه\r\nدر اوائل صدارت ميرزا آقا خان در نياوران شميران موقعى كه شاه براى رفتن به شكار تازه بر اسب خود سوار شده بود و ملتزمين هنوز درست جمع نشده بودند ، چند نفر از پيروان ميرزا عليمحمد باب كه در اينوقت به آنها بابى ميگفتند بعنوان دادن عريضه ، خود را بناصر الدين شاه رساندند و يكى دو تير تپانچه براى او رها كردند بطوريكه چند دانه ساچمه به بدن شاه هم اصابت كرد ولى ملتزمين رسيدند و آنها را دستگير كردند و محل اجتماع محركين آنها را يافتند و عدهء زيادى از آنها اعدام شدند . در ولايات هم هرجا تجمعى ميكردند بامر شاه جمعيت آنها را متفرق و رؤساى آنها را اعدام ميكردند ، در همين وقت بوده است كه بنا بكتاب منتسب به دالگاروكى ، ميرزا حسينعلى و ميرزا يحيى بوساطت او نجات يافته و به بغداد و سپس به عكا رفته‌اند .\r\n\r\nفوت ميرزا اسمعيل مستوفى\r\nميرزا اسمعيل مستوفى تا سال 1269 در قيد حيات بود و در اواسط اين سال بدرود زندگى گفت ، چون تاريخ ولادتش بدرستى معلوم نيست سن حقيقى او مجهول است ولى مسلما كمتر از نود و پنج سال قمرى نداشته است ، زيرا چنان كه در جاى خود نوشته‌ام در 1193 هنگام آمدن آقا محمد خان براى بند و بست با رؤساى ايل قاجار ، ميرزا اسمعيل پيشكار يكى از خوانين ايل قاجار و البته كمتر از بيست سال نداشته و بنابراين نود و پنج سال حداقل سن اوست . ناصر الدين شاه در موقع فوت برادرم ميرزا محمود وزير ، كه بازماندگان خانواده على الرسم بحضورش رفته بودند پس از تحقيق از سن ميرزا محمود و پدرش حاجى ميرزا نصر اللّه گفته بوده است كه : « اگرچه حاجى ميرزا نصر اللّه هشتاد و سه سال عمر كرده و بد سنى نداشته ولى بپدرش كه در حدود نود و پنج سال عمر كرده نرسيده است » ميرزا اسمعيل تا آخر عمرش هميشه در موارد رسمى حاضر ميشده است . ناصر الدين شاه در همين روز گفته است كه : « جد اعلاى شما براى من خيلى كتابچه ( دستورالعمل ) خوانده است » معلوم مىشود كه سوارىها و بيابان‌گرديهاى ايام سلطنت آقا محمد خان كه در اوقات جوانى او بوده است ، ساختمان او را قوى و محكم ، و بىآلايشى زندگانى صحت او را حفظ كرده بوده است كه با داشتن نود و چند سال ميتوانسته است بوظائف رسمى كار خود قيام نمايد . اگر صحيح باشد كه طول عمر هم ميراث ميرسد در ميان اولاد و نوه نبيره‌هاى ميرزا اسمعيل پنج شش نفرى بوده‌اند كه سن آنها از هشتاد گذشته و يكى از آنها فاطمه خانم دخترش كه مادر پدر آقاى عبد العظيم قريب است ، از نود سال هم بيشتر عمر كرد و تا نزديك فوتش صحيح المزاج بود .\r\n\r\n","description":"","footnote":"","page_name":" 77 ","page_number":95},
  {"content":"\r\n\r\nدر اينوقت مرسوم بوده است مشاغل دولتى پدر را بدون تقسيم به پسر ارشد ميداده‌اند كه او از باقى خانواده سرپرستى كند و شاخص خانواده باشد بنابراين مشاغل ميرزا اسمعيل حق ميرزا نصر اللّه بود . گذشته از اين ، سررشته‌دارى اين پسر از استيفاى پدر و سابقه اطلاع و عمل او كه همه‌كس او را ثانى پدرش ميشناخت او را بر برادرهاى ديگر مقدم ميداشت .\r\nولى براى ميرزا حسن كه داماد خواهر صدراعظم هم بود بايد فكر كارى بكنند سياست مالى صدراعظم اقتضا كرد كه تا پيش آمدن محل مناسبى براى ميرزا حسن ، كار ميرزا نصر اللّه رسمى نشود و پنج شش ماهى ميرزا نصر اللّه مثل زمان پدرش بدون اينكه رسما مستوفى باشد كارهاى استيفائى پدرش را اداره ميكرده است .\r\n\r\nپدرم جانشين جدم شد\r\nشاه در اواخر 1269 سفرى بسلطانيه كرد ، ميرزا نصر اللّه و ميرزا حسن هر دو در اين سفر همراه بوده‌اند . در اين سفر بود كه موقع انداختن ميرزا حسن خان ، برادر امير نظام ، از پيشكارى ماليهء آذربايجان هم براى صدراعظم بدست آمد و همانطور كه در سال قبل او را از شغل رياست قشون آذربايجان و لقب وزير نظامى انداخته و اين شغل و لقب را ببرادر خود ميرزا فضل اللّه داده بود ، در اينوقت هم او را از پيشكارى ماليهء آذربايجان معزول و بالمره خانه‌نشين كرده و اين كار او را هم بميرزا حسن پسر دويم ميرزا اسمعيل كه ميدانيم داماد خواهر صدراعظم بود دادند و ميرزا حسن را بلقب خانى هم ملقب كردند تا بقول ناصر الدين شاه اين ميرزا حسنخان بجاى آن ميرزا حسنخان باشد . جانشينى ميرزا نصر اللّه از پدرش هم رسمى و براى كار هر دو برادر فرمان صادر شد .\r\nمن به تالار صف سلام لقانطه كه در جلو خان مجلس واقع است خيلى رفته‌ام هميشه فكر - ميكردم چه شده است كه در ضمن مستوفيها تصوير پدر و جدم كه هميشه مقدم بر همهء مستوفيها بوده‌اند و همچنين از پدر و جد خانوادهء مستوفى الممالك در اين صف سلام تصويرى نيست .\r\nنبودن تصوير ميرزا نصر اللّه يا ميرزا اسمعيل به اين جهت بوده كه طرح اين صف سلام را جناب صدراعظم در اوائل صدارتش ريخته و تاريخ آن با همين موقع ايام فترت يعنى فوت ميرزا اسمعيل تا رسمى شدن استيفاى ميرزا نصر اللّه مطابق بوده است و دليل اين گفته هم اينست كه وليعهد در اين صف سلام معين الدين ميرزا طفل صغيرى است كه بعد از رسمى شدن وليعهديش وفات كرده و تاريخ فوت او سال 1273 بوده است .\r\nاما نبودن نماينده‌اى از خانوادهء مستوفى الممالك جهت ديگرى دارد و آن اينست كه بعد از ميرزا حسن پسرش ميرزا يوسف در سلطنت محمد شاه ( 1261 ) مستوفى الممالك شد ، ولى ميرزا آقا خان كه ميخواست در تمام كارها نماينده از خود داشته باشد ميرزا كاظم خان پسرش را بلقب نظام الملكى كه بعد از خواجه نظام الملك وزير ملكشاه سلجوقى به كسى داده نشده بود ملقب و او را در حقيقت وزير ماليهء كشور كرد و وزارت لشكر را بميرزا داود خان پسر ديگرش محول داشت ، و ميرزا يوسف مستوفى الممالك در اين اوقات در آشتيان عراق قصبهء مسقط الرأس اجدادى خود رفته انزوا اختيار كرده بود .\r\n\r\n","description":"","footnote":"","page_name":" 78 ","page_number":96},
  {"content":"\r\n\r\n\r\nدستمال‌كاغذ ميرزا نصر الله بوى محررى ميدهد\r\nميرزا آقا خان خيلى اهل تظاهر بوده و به همين واسطه باشخاصى كه اهل تملق نبوده و سنگى در ترازوى اين خرده‌كاريهاى او نميگذاشته‌اند روى خوشى نشان نميداده و لامحاله بمتلك‌هاى خود عدم علاقه خويش را به آنها ظاهر ميكرده است . چون در ميرزا نصر اللّه ركّى ، كه از اعتماد به عمل و اطلاع و بصيرت حاصل مىشود ، سراغ كرده ميگفته است : « هنوز هم دستمال‌كاغذ ميرزا نصر اللّه بوى محررى ميدهد . » ، ولى ميرزا نصر اللّه ، با داشتن ثبت اول و سررشته شصت هفتاد ساله ، بندى به اين متلك‌هاى « صدر اعظم دولت عليهء ايران اعتماد الدوله ميرزا آقا خان » كه در دور يك شير و خورشيد سجع مهر او بوده است نبسته و كار خود را ميكرده است .\r\nرنود به اين خرده‌كاريهاى صدراعظم ميخنديدند و جواب متلكهاى او را به اشعارى كه در دهنها مىانداختند ميدادند . مثلا اين رباعى فكاهى را من در زمان طفوليت باوجود گذشتن بيست سى سال از تاريخ اين دوره آنقدر شنيده‌ام كه هنوز هم در حافظه‌ام باقى مانده است :\r\n من نوريم و سرشت من از نور است * در نور و كجور نام من مشهور است\r\nداماد شهنشاه نظام الملكم * اما چكنم ؟ فزرت من قمصور است \r\nدر مورديكه ميرزا آقا خان يكى از اقوام خود را بتفتيش كار يكى ديگر از آنها مأمور كرده است ، گوينده‌اى عمل را عمل شاه وانمود كرده و در جواب معترض كنايهء بامزه‌اى از قول شاه سروده و گفته است :\r\n تبسم كرد شاه و گفت با او * كه آنچه من بدانم تو ندانى\r\nشغال بيشهء مازندران را * نگيرد جز سگ مازندرانى \r\n\r\nمأموريت عباسقليخان سيف الملك به پطرزبورغ\r\nميدانيم كه اين روزها مصادف با جنگ كريمه و شكست روسها در سباستپول از دول عثمانى و انگليس و فرانسه و اطريش و ساردنى و فوت نيكلاى اول امپراطور روس بوده است . الكساندر دوم كه بجاى پدر نشست ، على الرسم ، سفير كبيرى براى اعلان سلطنتش بدربار ناصر الدين شاه فرستاد . لازم بود در جواب سفيرى از طرف ايران بدربار پطرز - بورغ روانه شود . جناب صدراعظم موقع را براى ترقى يكى از قوم و خويشهاى عوام بيسواد خود مناسب دانسته عباسقلى خان سرتيپ را بلقب سيف الملكى ملقب و رتبهء او را بميرپنجى بالا برده با يكمشت حمايل و نشان و خرت‌وپرت به سمت سفارت كبرى براى اين كار مأمور كرده است .\r\n\r\nپخت‌وپز سفير كبير\r\nاز اين جناب سفير كبير قصه‌هاى ( آنكدتها ) عجيب مشهور است . از جمله ميگويند در سفارت‌خانه بتوسط آشپز مخصوص خود انگشت پيچ پخته و ميخواسته است براى امپراطريس هديه بفرستد . چون در موقع كشيدن دست‌پخت آشپز جناب سفير كبير ، ظرف ديگرى جز ظرف زير تختخواب\r\n\r\n","description":"","footnote":"","page_name":" 79 ","page_number":97},
  {"content":"\r\n\r\nدم دست نبوده است محتويات ديگ را در همان ظرف ( البته بعد از تطهير شرعى ) خالى ميكنند ، فردا كه مهماندار باحوال‌پرسى سيف الملك ميآيد جناب سفير كبير كه ميخواسته است او را از اين فكر بكر خود مسبوق كند امر داده است شاهكار آشپز خود را با همان ظرف كذائى از نظر مهماندار بگذرانند كه اگر وساطت و مترجمى نظر آقا در كار نميآمد اين فضاحت علنى ميشد .\r\n\r\nخان چه مىكند ؟ خان مىچشد !\r\nدر شبى كه در دربار ضيافتى به افتخار سفير كبير ميدادند پيشخدمت يكى دو سه رنگ بستنى در سينى جلو او برده است ، جناب سفير كبير قبل از انتخاب با انگشت از يكى دو تاى آنها مقدارى برداشته بدهن ميگذارد ، بيچاره نظر آقا كه نزديك او بوده حقا با اضطراب عجيبى ميگويد : « خان ! براى رضاى خدا ! چه ميكنيد ؟ » عباسقلى خان بدون اين‌كه سربلند كند گفته است : « پسرك نادان خان چه مىكند ؟ خان مىچشد ! »\r\n\r\nباگاژ زياد سفير كبير\r\nميدانيم در آنوقت هنوز راه‌آهن در روسيه نبوده و بايد باگاژ سفارت كبرى را با چرخهاى اسبى حمل كنند . جناب سفير كبير اينقدر خردوريز بىمصرف ، حتى شمعهاى نيم‌سوخته ، همراه داشته است كه مهماندار پيشنهاد كرده است اينها را در آنجا بگذراند و در سرحد از همين جنس بهتر و كاملترش را تحويل ميدهيم « 1 » . عجب اينجاست كه باوجود اين هنرنمائيها باز هم جناب سفير كبير در مراجعت بموجب پيشنهاد جناب صدراعظم بترفيع رتبه و مقام و به تمثال همايون نائل شده‌اند .\r\nولى رندهاى تهران چكامه حماسه مانند از قول خود سفير كبير ساخته ، عمليات او را تشريح و در افواه منتشر كردند . يكى از اشعار آن‌كه در جوانى شنيده و در نظر دارم شعر ذيلست .\r\n زدم آرقى ، همچو آواى كوس * به روى زن امپراطور روس « 2 » \r\n\r\nامتيازات اعطائى بصدراعظم و كس‌وكارش\r\nخود صدراعظم هم هر روز به امتياز خاصى سرفراز ميشد يكروز عصاى مرصع ميگرفت و روز ديگر جبهء حاشيه مرواريد ، چيزى نميگذشت كه بقلمدان مرصع سربلند ميگرديد و پس از چندى بند كاغذ شرابه مرواريد به او اعطا ميشد . همين كه هيچ امتياز مادى تازه‌اى باقى نماند برتبه امير نويانى ؟ ( رياست صد هزار قشون ) نائل و بالاخره بمقام آلتس ؟ مفتخر و مباهى گشت « 3 » .\r\n\r\n\r\n","description":"","footnote":"\r\n( 1 ) - تمام اينها و چيزهائى از اين مضحكتر گفته‌هاى نظر آقا است كه اواخر دوره ناصر الدين شاه وزير مختار ايران در پاريس بوده است .\r\n( 2 ) - اين شعر گفته عبد الحسين خان پسر خان بابا خان قاجار معروف به ( كفرى ) جد آقاى رادسر است . شايد نسخه تمام اين چكامه در نزد شخص مزبور امروز هم موجود باشد .\r\n( 3 ) - معلوم مىشود اين لقب كه ارفع الدوله و حتى علاء السلطنه هم بان مفتخر و مباهى شده‌اند از مخترعات ميرزا آقا خان بوده است .\r\n","page_name":" 80 ","page_number":98},
  {"content":"\r\n\r\nوقايع اتفاقيه ( روزنامه ) را كه امير نظام براى انتشار كارهاى بزرگى كه ميكرده تأسيس نموده بود اول‌شخص مملكت ايران جناب آلتس صدراعظم دولت عليه اعتماد الدوله ميرزا آقا خان امير نويان ، از القاب و امتيازات التفاتى شاه به او و كس‌وكارش پر ميكرد . در اين دوره در هر شمارهء اين روزنامه كه هفته‌اى يك بار منتشر ميشد لامحاله يكى دو سه فقره از اين افتخارات و امتيازات مندرج بود . مثلا مأموريت عباسقليخان سيف الملك بدربار پطرزبورع و امتيازاتى كه قبل از اين سفر به او داده شده و ورود او به تبريز و طرز پذيرائى او در سرحد و در دربار روس و مراجعت و ورود بسرحد ايران و تبريز و پس از ورود بپايتخت شرفيابى و التفاتهائى كه شاه به او كرده است هريك فصلى در روزنامه دارد كه هر دو سه شماره يك بار تجديد ذكرى از او مىشود . شاه البته به شوهر خواهر و پسر صدراعظم خود عطاياى خصوصى ، از قبيل شال و يا انگشتر يا خرقه و لباده و غير ، ميكرده است . اينها چيزهائى نيست كه در روزنامه نوشته شود ولى جناب اول‌شخص مملكت ايران كه نظام الملك را دوم‌شخص و ميرزا داود خان را هم سوم‌شخص ميخواند چنين صلاح ديده بود كه تمام اين جزئيات در روزنامه نوشته شود زيرا مايهء افتخارى جز اينها نداشت .\r\n\r\nبىانضباطى كارها\r\nنوكرها يا باصطلاح امروز مستخدمين و كارمندان درجه دوم و سوم و چهارم كشور هم همين‌كه ديدند در مقامات عاليه در بچه پاشنه مى گردد همين رويه را اتخاذ كردند . براى هر مأموريت كه به آنها رجوع ميشد تقاضاى ترفيع ميكردند و اگر برحسب تصادف كارى هم در مأموريت خود صورت ميدادند در مراجعت كه حقا ميبايست بامتياز مفتخر شوند . ولى اكثر چون بازپرسى در كار نبود ، كارى هم انجام نميگرفت و التفات پيشرس و مساعده‌اى كه دولت درباره آنها مبذول داشته بود هدر ميرفت بحديكه شاه هم از اين وضع تنگ آمد و دستخطى بجناب صدراعظم نوشت و در آن از اينوضع شكوه و قدغن كرد كه من بعد اشخاصى كه بمأموريت ميروند نبايد قبل از تقديم خدمت تقاضاى ترفيع مقام و اضافه‌حقوق بنمايد . از لحن اين دستخط پيداست كه مقصود شاه اصلاح رويهء صدراعظم است نه جلوگيرى تقاضاى سايرين .\r\n\r\nقتل خان خيوه\r\nبعد از امير نظام سهل‌انگاريهاى ميرزا آقا خان صدراعظم ، خان خيوه را به خيال استقلال انداخت و تاخت‌وتازهاى تركمنها بحدود خراسان و استراباد و حتى زدن قافلهء زوار مشهد در بين ميامى و مزينان كه وصل بصحراى تركمان است تجديد شد و از سمت خراسان اول به مرو حمله كردند و يكى دو بار مرو دست‌بدست گشت . ميرزا آقا خان كه استفادهء از حال ، مجالى كه بفكر آينده بيفتد براى او باقى نميگذاشت اهميتى به از دست رفتن مرو نداد . خان خيوه كه كار را اينطور ديد جلوتر آمد و يكى دو بار به سرخس هم حمله كرد و زدوخوردهائى بين رؤساى محلى آنجا و تركمنها درگرفت .\r\nشاهزاده فريدون ميرزا فرمانفرما والى خراسان ، همين كه شنيد خان خيوه با جمعيت زيادى قصد حمله و تسخير سرخس را دارد قريب دو هزار سوار و پياده به آق‌دربند فرستاد و خود با چند فوج و توپخانه از دنبال آنها رهسپار شد و بقشون پيش‌قراول امر داد براى\r\n\r\n","description":"","footnote":"","page_name":" 81 ","page_number":99},
  {"content":"\r\n\r\nنجات سرخس عجله كنند زيرا خان خيوه با عدهء خود به اين محل نزديك شده بود .\r\nبين سوارهاى محلى و سوارهاى خان خيوه جنگ تازه شروع شده بود كه پيش‌قراول قشون فرمانفرما رسيد . جنگ سختى ميان طرفين درگرفت تركمنها كه عدهء آنها را چهل هزار نفر نوشته‌اند شكست خوردند و خان خود را ، بالاى تپه‌اى كه در دو هزار قدمى ديوار شهر واقع بود با چادر و دستگاهش واگذاشتند و فرار كردند . خان بر اسب يراق جواهر خود قرار گرفت و ميخواست بقشون خود ملحق شود ولى قشون فاتح مجالش نداده خود با سى چهل نفر از وجوه سركردگان كه در حول‌وحوشش بودند كشته شدند و سرهاى آنها را به تهران فرستادند ( 1271 ) . ميرزا محمد على سروش اصفهانى در روز سلام تهنيت اين فتح ، قصيدهء غراى خود را كه بمنزلهء فتح‌نامهء اين پيشرفت بود خواند :\r\n افسر خوارزمشه كه سود بكيوان * با سرش آمد بدين مبارك ايوان \r\nبعد از اين فتح كه در حقيقت برحسب تصادف اتفاق افتاد هركس بجاى ميرزا آقا خان بود قشونى به سمت خيوه ميفرستاد و حكومت اين خانهاى ازبك را در خيوه و كليه اورگنج لغو ميكرد و حدود كشور را برود جيحون كه سرحد طبيعى ايرانست مىرساند . ولى جناب صدراعظم فقط كارى كه كرد يك مشت امتياز و نشان و رتبه و شال كرمانى و كشميرى ، بين رؤساء و سركردگان قشون پخش كرد .\r\nشعر سروش بسيار زيباست ولى فتح تمام خيوه و كندن ريشه اين خار از پيش پاى مردم البته از آن زيباتر بود .\r\nاما جناب صدراعظم با اين‌كه امير نويان هم بود اين كار را براى روسها گذاشت كه آنها شر اين يك مشت صحراگرد غارتگر را از سر مردم بكنند و خود را در شمال شرق هم همسايه ايران كنند .\r\n\r\nياغى شدن افغانها از ايران\r\nميدانيم كمپانى نيمه‌دولتى و نيمه‌تجارتى انگليس از مدتى پيش ابتدا بعنوان تجارت و به قصد تصرف در هندوستان رحل اقامت افكنده بوسيلهء توليد خصومت بين راجه‌ها و اميرهاى آنجا بدون جنگ و فتح مهمى ، تمام قسمتهاى عمدهء اين كشور زرخيز را تصرف كرده است .\r\nاين كمپانى بااينكه تجارتى بود براى حفظ خود ، قشون بومى با سركردگان و افسران انگليسى و كشتى جنگى و لوازم يك دولت را فراهم كرده بود . دولت انگليس هم از آن پشتيبانى و كارهاى خارجى آن را عهده ميكرد و از عايدى كمپانى سهم مهمى ميبرد و بدون اينكه رسما هندوستان جزو انگلستان باشد از فوائد مادى و معنوى اين استعمار كه بوسيلهء كمپانى به عمل ميآمد برخوردار ميگرديد و در عوض احتياجات مادى و معنوى آن را از حيث مهمات و كشتى جنگى و مذاكرهء با همسايگان برميآورد . سرجان ملكم كه در عهد فتحعلى شاه به ايران آمده نمايندهء همين كمپانى بوده است . با سوابق فتوحات تاريخى ايران ، بخصوص نادر شاه افشار در هندوستان ، همسايگى ديواربديوار اين دو كشور با يكديگر براى كمپانى بسيار مضر و ممكن بود ايرانيان را كه هميشه « يك شبه ره يك‌ساله ميروند « 1 » » روزى بفكر هندوستان\r\n\r\n\r\n","description":"","footnote":"\r\n( 1 ) -\r\n شكر شكن شوند همه طوطيان هند * زين قند پارسى كه به بنگاله ميرود\r\nطى زمان ببين و مكان در سلوك شعر * كاين طفل يكشبه ره يك ساله ميرود \r\n","page_name":" 82 ","page_number":100},
  {"content":"\r\n\r\nبيندازد و بساط كمپانى را درهم پيچد . اگر بين ايران و هندوستان يك دولت نيمه‌مستقل كوچكترى بوجود آيد و بين اين دولت و دولت ايران نقار و ضديت ايجاد شود ، كمپانى با خيال فارغ باقى هندوستان را بلع مىكند و آنچه تاكنون وارد معده كرده است به آسانى تحليل خواهد برد .\r\nافغانستان از هر حيث براى اين مقصود مناسب بود . اگر انگليسها بتوانند بين امراء آنجا تفرقه بيندازند و يكى از آنها را شاخص كنند و از آنها يك دولت نيمه‌مستقلى بسازند و ضمنا آنها را از دولت ايران برى نمايند و تحت امر خود بياورند به مقصود خود رسيده‌اند .\r\nدر اين‌وقت افغانستان داراى سه مركز بود يكى قندهار در تحت حكومت كهندل خان ، ديگرى كابل تحت امارت امير دوست محمد خان ، سومى هرات تحت اميرى يار محمد خان .\r\nاين آخرى در اين اواخر كارهاى سفيهانه كرد و شاهزاده محمد يوسف كه در مشهد بود به هرات رفت و با رضايت وجوه اهالى و تصويب دولت ايران ، بجاى او مستقر گشت . ولى محمد يوسف هم بعد از استقرار بحكومت كارهاى ناشايسته‌اى مثل كشتن يار محمد خان و دو خواهر و مادر او مرتكب شد كه مردم از او هم برى شدند .\r\nاز طرف ديگر كهندل خان امير قندهار دار فانيرا بدرود كرد . امير دوست محمد خان بتحريك انگليسها كه وعدهء امارت كليهء افغانستان را به او داده بودند بعنوان پرسه از بازماندگان او به قندهار رفت و به مجرد ورود با عدهء زيادى كه همراه خود آورده بود دروازه‌ها و جاهاى مهم شهر را تصرف نمود و در قندهار رحل اقامت افكند .\r\nبازماندگان كهندل خان شكوه اين تعدى را بايران بردند . ميرزا آقا خان فقط كارى كه كرد يك لقب مظفر الدوله به پسر كهندل خان اعطا كرده و شايد نامهء ملامت‌آميزى هم به امير دوست محمد خان نوشت ولى امير دوست محمد خان كه از طرف انگليسها تقويت ميشد بندى به اين نامه و لقب حريف و ملامت صدراعظم نسبت به خود نبست سهل است ، با اميران هرات نيز همدست شد و اين قسمت هم مورد تهديد واقع گرديد .\r\n\r\nفتح هرات\r\nدولت ايران دانست كه كار افغانستان به اين آسانى و با اعطاى لقب و نوشتن نامه سروسامان نخواهد گرفت ، شاهزاده حسام السلطنه را والى خراسان كرد . والى جديد سامخان را با هزار و پانصد نفر براى كمك شاهزاده محمد يوسف ، به هرات فرستاد ولى امير دوست محمد خان شاهزاده محمد يوسف و سران افاغنه هرات را با خود همدست كرده بود . هراتىها از ورود سامخان به ارك حكومتى مانع شدند سهل است ، در خارج شهر هم او را تهديد كردند .\r\nشاهزاده حسام السلطنه قواى موجود خراسان و نيروهائى كه از مركز رسيده بود برداشت و بعد از يكى دو فقره زدوخوردهاى فاتحانه به پشت هرات رسيد . افغانها بخصوص شاهزاده محمد يوسف و عيسى خان يك چند شاهزاده را بوعدهء گشودن دروازه‌هاى خويش معطل كردند و بر عده و عدهء خود افزودند . حسام السلطنه همين كه از حيلهء آنها باخبر شد قشون خود را كه برحسب قرارداد گشودن قلعه ، از ظاهر هرات عقب كشيده بود مجددا\r\n\r\n","description":"","footnote":"","page_name":" 83 ","page_number":101},
  {"content":"\r\n\r\nبه پشت ديوار شهر آورد و جنگ شروع شد . افغانها مجبور شدند شهر را به تصرف او بدهند ( 1273 ) .\r\nحسام السلطنه فاتحانه وارد هرات شد . در مساجد و مجامع خطبه باسم شاه خواندند و سكه باسم او زدند . شاهزاده محمد يوسف به تهران فرستاده شد . شاه بتصويب و خواهش صدراعظم از تقصير او گذشت ولى ورثهء يار محمد خان ظهير الدوله بمناسبت قتلهائيكه محمد يوسف از آن خانواده كرده بود قصاص خواستند و حقا اعدام شد .\r\nدولت ايران بعد از فتح هرات ميبايست بلافاصله به سمت قواى امير دوست محمد خان قشون بكشد و او را از قندهار بيرون و از حكومت كابل معزول كند و انگليسها را با كار تمام شده مواجه نمايد ولى مثل واقعهء خان خيوه خود را مشغول برخوردارى از لذت اين فتح كرده بموجب عادت خود مقدارى نشان و امتياز براى رؤساى قشون فاتح فرستاد . شايد تصور ميكرد كه امير دوست محمد خان خود از دراستيمان درآيد و كار افغانستان به وضع سابق خود برگردد .\r\n\r\nحملهء انگليسها بسواحل خليج‌فارس\r\nدر اوائل ربيع الثانى 1273 يعنى يك ماه پس از فتح هرات سفير انگليس تهران را ترك گفت و چند كشتى انگليسى بوشهر را بمباران و عده‌اى در ساحل پياده شدند و بداخله كشور پيش آمدند « 1 » يك ماه بعد هم در اوائل جمادى الاول در سمت محمره همين عمل را مجرى داشتند .\r\n\r\n\r\n","description":"","footnote":"\r\n( 1 ) - دولت ايران در بوشهر عده كمى سرباز و سوار محلى ساخلو داشت و چون غافلگير شده بود عده و عده آنها به آن اندازه نبود كه جلو انگليسها مقاومت نمايند . براى اين عقب‌نشينى يا فرار قصه‌هاى مضحك در دهنها افتاده بود كه من در جوانى آنها را شنيده‌ام در اينجا بعضى از آنها را براى تفريح نقل ميكنم يكى از فراريها سرتيپ فوج كزاز اراك بوده است كه من از بردن اسم او باحترام بازماندگان خوددارى ميكنم . گلوله توپهاى انگليسيها كه بدرقه فراريان ميشده البته ابتدا صداى احتراق باروت و بعد صداى گلوله كه هوا را ميشكافته بسمع فراريان ميرسانده است . خان سرتيپ كه تا آنوقت صداى گلوله توپ را نشنيده بوده است از يكى از همراهان ميپرسد كه اين چه صدا است اين شخص كه مرد ظريفى بوده گفته صداى توپ انگليس است و ميگويد اهى . . . كزازى .\r\nخان سرتيپ با لهجه فراهانى ميگويد : « اين پىير پىيرسگ اسم منو از كجا ياد گرفته . » ( اين پدر - پدرسگ اسم مرا از كجا ميداند . )\r\nو نيز ميگفتند يكى از روساى سوارهاى شيرازى از فرط عجله قشخون اسبش را نبسته سوار شده و بتاخت فرار ميكرده قشخون يابو به پشت كمرش ميخورده اين خان سركرده تصور ميكرده كسى عقب او است و ميخواهد او را اسير كند و بند كمند او است كه به پشتش مىخورد فرياد ميكرده :\r\n« سوار امان ! ! سوار امان ! ! » نوكرش كه عقبش بوده ميگويد : « آقا سوار نيست قشخون است ميگويد : « قشخون بيك امان ! ! قشخون بيك امان ! ! » . باز هم ميگفتند يكى از اين سوارها كه اسب سمندى داشته كه خيلى آن را عزيز ميداشته است وقتى ميخواسته است اسبش را دهنه كند اشتباها دهنه را بجاى قشخون به كار انداخته ولى البته زير دم اسب كه محل قشخون است جائى نبوده است كه دهنه به آن گير كند . سوار پس از چند بار تكرار عمل ، اسب را نوازش كرده ميگويد : « سمن جان دندانهايت از ترس كليد شده بجاى خود ، ديگر كاكلت چرا اينقدر دراز شده است ؟ . . » ايرانى شاعر است هرجا اتفاق فوق‌العاده‌اى بيفتد بنظم يا نثر متلك خود را برضد اشخاص قاصر يا مقصر ميگويد و در دهنها مياندازد تا لامحاله دق‌دلى خالى كرده باشد .\r\n","page_name":" 84 ","page_number":102},
  {"content":"\r\n\r\n\r\nمذاكرات صلح\r\nدولت ايران براى فرخ خان غفارى امين الملك كه از طرف دولت مأمور سفارت كبراى فوق‌العاده در دربار ناپلئون سوم امپراطور فرانسه بود اختياراتى فرستاد كه با انگليسها صلح كند . با وساطت ناپلئون امپراطور فرانسه براى بارن كارولى سفير كبير انگليس در پاريس هم اختياراتى فرستاده شد . مذاكره بين فرخ خان و سفير مزبور شروع گرديد . فرخ خان بتعهدنامه سال 1229 ايران و انگليس متمسك بود و طرفدارى انگليس را از افغانستان حقا بيوجه ميدانست .\r\nانگليسها كه هميشه عهود را فداى منافع ميكنند به حرف حساب او وقعى ننهاده بعد از يك هفته ، مذاكره بين طرفين قطع شد . فرخ خان البته بدستور مركز از راه ناچارى حاضر بود از فتح هرات صرف‌نظر كند و تقاضاى انگليسها را در واگذارى حق سيادت ايران در افغانستان برآورد ولى اين‌بار سفير كبير انگليس حتى براى مذاكره هم حاضر نشد .\r\n\r\nدريغ از بىخبرى\r\nدر اين ضمن شورشى در هندوستان برپا شد . افراد سپاهى ، افسران انگليسى كمپانى را كشتند و بشورشيان ملحق شدند و تمام مراكز كمپانى را به تصرف درآوردند . شك نيست كه اگر دولت ايران از اين قضايا باخبر بود با داشتن قوه در هرات و اوراق شدن بساط كمپانى در هندوستان ، مطيع - كردن دوست محمد خان سهل است حمله به پنجاب هم براى او كار مشكلى نبود زيرا گذشته از قواى حاضر هرات و خراسان و قوائى كه از ساير جاها بكمك قشون هرات ميفرستاد ، در كمال سهولت ممكن بود از افغانها كه اكثر رؤساى آنها مطيع دولت ايران بودند عده‌اى تجهيز كرده لامحاله مخمصهء بزرگى براى انگليسها فراهم و تلافى بدعهدى آنها را بيرون آورد .\r\n\r\nعقد صلح\r\nفرخ خان از قضايا بىخبر بود و با كمال تعجب ديد كه سفير انگليس كه تا روز قبل رو نشان نمىداد و از مذاكره خوددارى ميكرد اظهار ميل بتجديد مذاكره مينمايد . خلاصه ، عهدنامه بين طرفين منعقد شده و در آن دولت ايران متعهد گرديد هرات را تخليه كند و در آينده براى خود هيچگونه حقى در كليهء افغانستان قائل نشود و هيچگونه علامت و نشانهء انقيادى از قبيل خطبه و سكه در هرات و افغانستان نخواهد در عوض انگليسها هم بوشهر و محمره را تخليه كنند . دولت انگليس در اين عهدنامه براى اتباع خود حق دولت كاملة الوداد ، همان حقى را كه دولت ايران بعد از شكست از روسيه براى اتباع اين دولت در عهدنامهء صلح تركمن‌چاى تصديق كرده بود ، در ضمن دو سه كلمه گنجاند و مقدمات رقابت اين دو دولت در ايران كاملا مهيا گرديد .\r\n\r\nتو گرو بردى اگر جفت و اگر طاق آيد\r\nبعد از منتشر شدن خبر شورش هند در ايران ، حسام السلطنه بصدراعظم نوشت كه عبث وحشت كرده و به اين شكست سياسى راضى شده‌اند .\r\nتسخير افغانستان حتى كمك رساندن به هندوستان ، بيرون كردن انگليسها از بوشهر با اوضاعى كه براى آن‌ها در هندوستان پيش آمده است كار مشكلى نيست و خود داوطلب انجام اين خدمت گرديد . ولى صدراعظم در جواب ، پس از تحسين زياد از زحمات شاهزاده ، نامهء خود را به اين نيم‌شعر سعدى « تو گرو بردى اگر جفت\r\n\r\n","description":"","footnote":"","page_name":" 85 ","page_number":103},
  {"content":"\r\n\r\nو اگر طاق آيد » ختم كرد . پيشنهادهاى شاهزاده عملى و موقع استفاده بزرگى براى ايران رسيده بود منتهى صدراعظم و صاحب‌اختيارى مانند امير نظام لازم داشت كه جايش خالى بود « 1 » .\r\n\r\nنتيجهء تأسيسات فرهنگى مرحوم امير نظام\r\nناصر الدين شاه در پيشرفت مدرسهء دار الفنون بذل جهد مينمود و سالى يكى دو بار ، خود بشخصه ، بمدرسه ميرفت و شاگرد و استاد را ببذل انعام و خلعت و رتبه و درجه تشويق ميكرد و بعضى از فارغ التحصيلها را كه از خود لياقتى بروز داده بودند براى تكميل تحصيلات باروپا ميفرستاد .\r\nطبيب‌هائيكه از اين دانشگاه بيرون آمده بودند ، بهترين اطباى دوره‌هاى بعد شدند .\r\nدر ساير شعب علمى هم ترقى محسوسى نمايان گشت ؛ مخصوصا در فنون نظام ، احتياج بمشاق اروپائى كه براى تعليم افواج جديد لازم بود مرتفع گرديد . ميرزا كاظم شيمى ، عليخان ناظم العلوم ، ميرزا علينقيخان حكيم الممالك ، ميرزا عبد الغفار نجم الملك ، محمد حسنخان اعتماد السلطنه پسر حاجى عليخان مقدم و عدهء زياد ديگر از تربيت‌يافتگان ايندوره هستند . خلاصه اينكه تخم علوم جديد كه بواسطهء اين تأسيس مرحوم امير نظام كاشته شده بود ميوه‌هاى خود را بار آورد . انصاف را بايد گفت كه تا عليقلى ميرزا اعتضاد - السلطنه پسر فتحعلى شاه زنده و بوزارت علوم و رياست مدرسهء دار الفنون باقى بود كار فرهنگى پيشرفت بسزائى داشت . مواظبت اين شاهزادهء دانشمند در كار دار الفنون و نفوذ او در مزاج شاه و مقام اجتماعى او در نزد عامه ، كمك مادى و معنوى زياد ببسط دانش و بينش در كشور مينمود .\r\n\r\nكشيدن تلگراف در ايران\r\nبناى تلگرافخانه در تهران از سال 1274 است كه اول رشته سيم امتحان آن بوسيلهء معلمين و شاگردان دار الفنون بين تلگرافخانه و باغ لاله‌زار دائر و بعد از يكى دو سال بوسيلهء عليقلى خان پسر رضا قلى خان هدايت ، ناظم سابق مدرسه ، از تهران تا سلطانيه و تبريز تلگراف دائر گرديد . اين مقدمه سبب شد كه بعدها عليقلى خان بلقب مخبر الدوله و وزارت تلگراف نائل آيد ، همانطور كه ناظمى مدرسهء دار الفنون سبب شد كه جعفر قليخان پسر ديگر رضا قليخان بعد از اعتضاد السلطنه رئيس مدرسهء دار الفنون و سپس وزير علوم شود .\r\n\r\n\r\n","description":"","footnote":"\r\n( 1 ) - چندى قبل باستقبال يا مشايعت يكى از مسافرين بميدان طياره رفته بودم جناب آقاى انوشيروان سپهبدى رئيس تشريفات سلطنتى هم بودند بوسيله ايشان شخصى به من معرفى شد آشناى تازه گفت كتاب شما روى ميز پهلوى تختخواب من است اكثر ميخوانم . . . ولى هر قدر من غايبانه بشما ارادت ميورزم خانمم از شما بسيار ناراضى است . پرسيدم براى چه ؟ گفت از خواجه نوريهاست و از انتقادات شما از ميرزا آقا خان صدراعظم طبعا ناراضى مىشود . گفتم در عوض خانم ، آقاى سپهبدى چون من از عبد الحسين خان جد ايشان دفاع كرده‌ام البته از من راضى خواهند شد .\r\nتاريخ كر و كور است . تاريخ‌نويس همينقدر كه غرضى بخرج ندهد وظيفه خود را ادا كرده است .\r\nتاريخ آئينه تمام‌نماى جامعه است تاريخ‌نويس آئينه‌ساز است بر او ايرادى نيست و منهم با مرحوم ميرزا آقا خان معاصر نبوده‌ام كه غرضى با او داشته باشم .\r\n","page_name":" 86 ","page_number":104},
  {"content":"\r\n\r\n\r\nآثار صادرات ميرزا آقا خان برنج صدرى و كلاه خراسانى\r\nشاه خيلى مايل است براى ترقى كشور كارهائى بكند ولى بدست كى ؟ و با كمك كى ؟ البته صدراعظم ! ولى ميرزا آقا خان اهل تجدد نيست حتى پسرها و نواده‌هاى خود را هم اگر بدار الفنون ميفرستد براى تظاهر است و ابدا حاضر نيست كشور را براى وضع تازه حاضر كند و بوسيلهء تأسيسات دولتى ملت را رو بترقى ببرد فقط كارى كه در عهد او اتفاق افتاده و شايد باصرار شاه هم بوده كوتاه كردن كلاه افسران نظامى است كه كلاههاى آنها را با كلاه كشوريها متمايز كرد و كلاه دو رويهء خراسانى را كه به طول يكچارك بيشتر نباشد براى آنها حتمى نموده‌اند . همچنين در عده‌اى كه نظاميها ، از افراد تحت امر خويش جلو خود ميانداخته‌اند تحديدى قائل شده و نيز در چادرهائى كه بايد در اردو داشته باشند مقرراتى وضع و عباسقلى خان سيف الملك مأمور اجراى اين كار شده است .\r\nدر كار فلاحت هم ، تخم برنجى از هندوستان آورده و در املاك خود در مازندران كاشته كه چون با آب و هواى ايران سازگار بوده است خودبخود ترقى كرده و امروز هم اسم صدرى روى آن برنج باقيمانده است .\r\n\r\nعزل ميرزا آقا خان\r\nشاه كه از گشادبازيهاى صدراعظمش تنگ آمده بود شروع بتجزيهء كارها و كوچك كردن كار صدارت نمود . اول از نظام شروع كرد و عزيز خان مكرى سردار كل را در كار قشون مسئول قرار داد و جلو يك قسمت از گشادبازيهاى صدراعظم را گرفت . در دستخطى كه در 1271 صادر شده است شاه شكوهء بيحسابى از بىنظمى قشون و نرسيدن حقوق افراد كرده و بالاخره امر باستقلال سردار كل در امور لشكرى داده است .\r\nدر كارهاى فرهنگى هم چنان كه نوشتم عليقلى ميرزا را بدون اسم بوزارت علوم برقرار كرد . ميرزا سعيد خان را هم با لقب مؤتمن الملكى بوزارت خارجه ترقى داد ولى كار وزارت كشور ( وزارت داخله ) همچنان با صدراعظم بود . اما كار ماليه باوجود ميرزا نصر اللّه و مستوفيان ديگر از حيف‌وميل اساسى مصون بود و صدراعظم باوجود وزارت ماليهء نظام الملك ، پسرش ، در اين قسمت نميتوانست گشادبازى بكند و اگر اضافه‌اى به كسى داده ميشد فقط بامر و دستخط شاه و چون انضباط داشت از افراط و تفريط محفوظ بود .\r\nولى ميرزا آقا خان نميخواست دست از مداخله‌هاى خود بكشد و بهر كيفيتى كه بود استقلال وزرائى را كه ناصر الدين شاه در مقابل او واداشته بود سوسه‌دار مينمود . از طرف ديگر طرز مسئوليت و استقلال وزراء در كار خود كه در تمام اروپا معمول بود نيز بسمع شاه رسيده و اين طرز با فكر او كه ميخواست به تمام كارها احاطه داشته باشد مناسبتر بود . ميرزا محمد خان قاجار كشيكچىباشى كه مردى باكفايت و كاردان بود خيال شاه را با وانمود كردن گشادبازيهاى صدراعظم قوت داد و در بيستم محرم 1275 دستخط عزل ميرزا آقا خان و كس وكارش از مقاماتشان صادر گشت . اين دستخط شاه نكاتى دارد كه ذكر آن طرز عمل اين صدراعظم و سبب عزل او را نشان ميدهد . شاه به او ميگويد : « شما از عهدهء خدمات ما برنيامديد\r\n\r\n","description":"","footnote":"","page_name":" 87 ","page_number":105},
  {"content":"\r\n\r\nو در اين بين خبط و خطاها ( شايد مقصودش از دست دادن تركستان و افغانستان باشد ) اتفاق افتاد و كم‌كم امور دولت معوق ماند . » بعد از امر بكناره‌گيرى خود و كس‌وكارش اضافه مىكند : « در خانهء خودت آسوده باش در نهايت اطمينان و امنيت ، از طرف ما يقينا بجز التفات در حق شماها ابدا اقدامى نخواهد شد » مقصودش از اين جملهء آخرى اينست كه از عذابى كه بسعى تو به امير نظام چشاندم معاف خواهى بود .\r\nميرزا آقا خان بعد از دريافت دستخط عزل به آدران ملكى خود در شهريار رفت . ميرزا نصر اللّه مستوفى با همان شق كمانى و دستمال‌كاغذى كه بوى محررى ميداد مأمور شد حساب بده‌وبستان او را با خزانه تشخيص دهد و معير الممالك خزانه‌دار و رئيس بيوتات سلطنتى مأمور گشت اثاثيه صدارت مانند شمسه و جبهء مرواريددوز و قلمدان و عصاى مرصع را از او بگيرد . ميرزا آقا خان در محاسبه مبلغى كسر آورد كه بعضى از آن را نقد پرداخت و در عوض باقى مانده ، آدران را كه داراى عمارات نسبتا عالى بود بدولت واگذاشت . خانم عزت الدوله خواهر شاه هم كه هيچوقت اين شوهر خود را دوست نميداشت وقت را غنيمت شمرد و خويش را مانند اثاثيهء صدارت بطلاق از نظام الملك رها كرد و همگى در عقردار فرورفتند و خانه‌نشين و بامر شاه در يزد مقيم شدند . حتى لقب اعتماد الدوله را هم از ميرزا آقا خان سلب كرد زيرا مىبينيم چيزى نميگذرد كه اين لقب را بعيسى خان والى ، حاكم اصفهان ميدهند .\r\n\r\nاول كابينه وزراء در ايران\r\nشاه ديگر نميخواهد صدراعظم داشته باشد بلكه مايل است كارها را بين چند نفر وزير تقسيم كند و هريك را در كار خود مستقل نمايد و سروكار آنها را با خود قرار دهد تا از حال رعيت بهتر آگاهى حاصل نمايد و ضمنا هر وقت امر مهمى پيش بيايد شورائى از وزراء تشكيل شده نظر خود را در آن زمينه اظهار كنند و بعرض برسانند تا امر شاه به آن قوت اجرا بدهد ولى در هرحال شاه امضاى كليه امور را خود به عهده گرفته است كه بدون امر قبلى او هيچ كارى قابل اجرا نباشد . براى اجراى اين نظر دستخطى صادر كرده و كارها را بشش قسمت تقسيم و بشرح ذيل هريك را بيكى از رجال واگذاشت .\r\n1 - وزارت داخله به ميرزا محمد صادق قائم‌مقام كه امين الدوله ملقب شد .\r\n2 - وزارت خارجه به ميرزا سعيد خان كه بمؤتمن الملك ملقب شده بود .\r\n3 - وزارت جنگ به ميرزا محمد خان قاجار كه به سپهسالار ملقب شد .\r\n4 - وزارت ماليه به ميرزا يوسف پسر ميرزا حسن كه از سابق مستوفى الممالك بود و در اينوقت در آشتيان ميزيست .\r\n5 - وزارت عدليه به عباسقليخان جوانشير كه به معتمد الدوله ملقب شد .\r\n6 - وزارت وظايف و اوقاف به ميرزا فضل اللّه كه نصير الملك ملقب شد .\r\nاين وزارت آخرى كارى نداشت زيرا وظيفه عبارت بود از حقوقى كه بعلماء و سادات و ارباب استحقاق ميدادند و بين اين دسته از حقوق‌بگير دولت با ساير طبقات فرقى نبود .\r\nهمانطور كه مستوفيها و صاحب ديوان اسامى ساير طبقات را داشتند صورت اسامى اين طبقه\r\n\r\n","description":"","footnote":"","page_name":" 88 ","page_number":106},
  {"content":"\r\n\r\nهم نزد آنها محفوظ بود . اما اوقاف چون دولت در آن‌وقت در كار وقف هيچگونه مداخله نميكرد و كارهاى موقوفه ما بين موقوف عليهم و متولى حل ميگشت حاجتى بوزارت خاص نداشت . چنان كه اين وزارتخانه كه تا قبل از مشروطيت هم وجود داشت هميشه وزارتخانهء بيكار بىاعضاء و كار مهم آن همان دادن صورت‌وظيفهء علما و سادات بود كه آن هم نه جامع بود و نه مانع و مستوفيها هم به اين وزارتخانه و مستوفى آن ميخنديدند و اگر اين مستوفى يا خود وزير كه در اواخر خودش جاى مستوفى مشغول بود ميخواست كسر و اضافه‌اى در صورت سال قبل بگنجاند رد ميكردند .\r\nاما براى وزارت لشكر كه ميرزا آقا خان خيلى به آن اهميت ميداد اصلا وزير تعيين نكردند و مقرر شد ميرزا عنايت اللّه امين لشكر مثل سابق كارهاى دفتر لشكر را تحت امر سپهسالار اداره كند . اساسا وزارت لشكر كه جز رياست محاسبات وزارت جنگ چيزى نبود وزير لازم نداشت منتهى قدمت خدمت ميرزا اسد اللّه خان نورى موجب تأسيس آن شد و بعدها كه كار بدست ميرزا آقا خان افتاد تظاهر او اين سنجد را قبيده بادام كرد و با لشكرنويس‌باشى و لشكرنويسان و سرشته‌داران دفتر لشكر وزنك و زنجيرى كه به آن بست جانى به آن داد و وزارتخانه محسوب گشت .\r\nلشكرنويسان هر ساله صورت يكنواخت افراد و صاحب‌منصبان افواج را بهر ولايت كه بايد در آنجا ساخلو باشند بدون اينكه روحشان از صحت و سقم آنچه مينويسند خبرى داشته باشد نوشته نزد مستوفى آن ولايت ميفرستادند و مستوفى به خرج آن ولايت منظور ميكرد و اين كار وزارتخانهء خاصى لازم نداشت . ولى در حكومت استبدادى همانطور كه تأسيس جديد دير جاى خود را باز مىكند از بين بردن تأسيسى هم كه وجود يافته و مدتى عمر كرده است بواسطهء همان طول عمر مشكل است و مثل چمن هرزه « 1 » هر قدر سر آن را بزنند و آب به آن ندهند به مجرد پيدا كردن جزئى رطوبت به همان قوت سابق خواهد روئيد چنان كه در\r\n\r\n\r\n","description":"","footnote":"\r\n( 1 ) - در عراق به آن مرغ و در جاهائى مانند رضائيه و ساوجبلاغ تهران و اسدآباد همدان و غيره به آن چاپر ميگويند . اين همان علف هرزى است كه انگليسها هرجا بخواهند چمن مصنوعى ايجاد كنند ريشه آن را به خط موازى با فاصله كمى زير خاك مينمايند تا با آب باران به زودى تمام سطح را پر كند . براى باغ و باغچه آفت بسيار بدى است زيرا اگر در باغى وارد شد ديگر برانداختن آن به اين آسانيها ممكن نيست . در بعضى از خانه‌ها لاىبند آجر فرش نظامى حياط ميافتد و تمام حياط را ميگيرد . در مثل است كه اگر ريشه مرغ در آشيانه لك‌لك چند سال مانده باشد و بر زمين خشك بيفتد فورا سبز مىشود . در روسيه قديم هرجا براى خط آهن خاك‌بردارى و تونل سرشكافته‌اى ساخته بودند براى اينكه از سرازيرى ديواره طرفين خاك نريخته و خط آهن را كور نكند از ريشه مرغ چهارخانه‌هائى ميانداختند و بعد از يكسال تمام سطح سراشيب را ميگرفت .\r\nمرغ كه كلمه مرغزار هم از آن آمده است بهترين اصطلاح براى اين علف يا چمن هرز است . ريشه مرغ علوفه بسيار قوى براى چهارپايان است و الاغ مخصوصا خيلى به آن علاقه دارد كه از جو گذشته هيچ‌چيز حتى يونجه را به آن كيف نميخورد . روستائيان كارى و فهميده مرغ را از ريشه در ميآورند هم باغ و مزرعه خود را از اين آفت نجات ميدهند و هم براى الاغ خود علوفه خوبى تدارك ميكنند .\r\n","page_name":" 89 ","page_number":107},
  {"content":"\r\n\r\nآتيه باز هم وزارت لشكر با وزير خاصى زنده مىشود و رديف الوزاره‌اى خود را تجديد خواهد كرد .\r\nاما رياست وزراء البته مشكلى نداشت كه يكى از پيرترين همين شش وزير را سمت رياست بدهند تا در مواردى كه كار مهمى پيش ميآيد مجلس شوراى وزراء را تشكيل كند ولى اين تعيين چند وزير چيز تازه‌اى بود كه در تأسيسات ايران سابقه نداشت و ممكن بود تصور كنند كه رئيس الوزراء فعلى با صدراعظم سابق چندان فرقى ندارد و حس جمع‌آورى كار كه در طرز استبداد يكى از اصول كفايت صاحب كار بشمار ميرفت از رئيس الوزراء ، نيمچه صدراعظمى ايجاد كند در صورتى كه اگر رئيس مجلس وزراء بيكار يا باصطلاح امروزه « بىپرت‌فوى » باشد مناسبتر است . بنابراين ميرزا جعفر خان مشير الدوله « 1 » كه سابقا چندين بار به سمت سفارت بدربارهاى اروپا رفته و پيرمرد مجرب با اطلاع حدودشناسى بود بموجب دستخط شاه براى اين كار تعيين شد .\r\nرياست مدرسهء دار الفنون كه در حقيقت مقدمه وزارت علوم بود كماكان با اعتضاد - السلطنه باقى ماند زيرا وزراى وقت از اين كار سر درنميآوردند . در حقيقت شاه خود وزير اين وزارتخانه بود و منويات خود را بوسيلهء اعتضاد السلطنه باجرا مىرساند يا بهتر بگوئيم اعتضاد السلطنه مقاصد خود را با پشتيبانى شاه پيش ميبرد .\r\nبعد از چندى فرخ خان امين الملك « 2 » از سفارت پاريس احضار و بمنصب وزارت حضور ( وزارت دربار ) و مهردارى شاه نائل آمد و يكنفر ديگر بر عده مجلس شوراى وزراء افزوده شد . چهل و دو نفر از نجيب‌زادگان كه مقدماتى در دار الفنون تحصيل كرده بودند به جهت\r\n\r\n\r\n","description":"","footnote":"\r\n( 1 ) - ميرزا جعفر خان مشير الدوله اصلا تبريزى و سيد و جد اعلاى خانواده مشيرى است كه در دولت قاجاريه اول‌كسى است كه بلقب مشير الدوله سرافراز شده است و بعد از او تا زمان مشروطه اكثر وزراى امور خارجه ايران به اين لقب ملقب شده‌اند . فقط استثنائى كه در اين ميان ديده شده دو تا بيشتر نيست يكى ميرزا سعيد خان جد خانواده انصارى و ديگرى ميرزا عباسخان تفرشى جد اعلاى آقايان فروهر است كه اولى مؤتمن الملك و دومى قوام الدوله ملقب بودند . اسامى مشير الدوله‌ها به ترتيب از قرار ذيل است : ميرزا جعفر خان - ميرزا حسين خان سپهسالار - يحيى خان برادرش - شيخ محسن خان برادر كاظم مظاهر - ميرزا نصر إله خان و اخر الامر پسرش ميرزا حسن خان ( حسن پيرنيا ) كه بعد از پدر وزير خارجه و مشير الدوله شد .\r\n( 2 ) - فرخ خان غفارى كاشانى جوان بسيار زيبائى بوده و به پيشخدمتى فتحعلى شاه نائل آمده است . سبب ترقى او را اينطور نقل ميكنند كه روزى قليان براى شاه ميبرده در اطاق پايش به لبهء قاليچه تصادم مىكند ، سر قليان به روى فرش گرانبها ميريزد و فرخ خان بدون دست‌پاچگى ميانه قليان را از كوزه جدا كرده آب قليان را روى آتش‌ها ميريزد . اين هوش و اين نظر صائب سبب شده كه از چهارچوب پيشخدمتى خارج و رئيس خلوت شود و بالاخره بمقام سفارت و وزارت برسد . شغل هميشگى اعضاء اين خانواده همان رياست خلوت شاه و تفنگدارى خاصه بوده و بعضى از آنها مانند صاحب‌اختيار و پسرعمويش معاون الدوله بمقامات بلندتر هم ارتقاء يافته‌اند . اين خانواده اولاد زياد نداشته فرخ خان داراى دو پسر ، معاون الدوله و مهديخان بقيه در صفحه بعد\r\n","page_name":" 90 ","page_number":108},
  {"content":"\r\n\r\nتكميل علوم جديد به پاريس روانه شدند كه در آنجا تحت سرپرستى عبد الرسول خان نوهء صدر اصفهانى و دستورات حسنعليخان گروسى وزير مختار مقيم دربار پاريس در فنون مختلفه معلومات خويش را كامل كنند .\r\n\r\nتأسيس سفارت‌خانه هاى مقيم در اروپا\r\nتأسيس سفارتخانه‌هاى مقيم در خارجه از همين تاريخ است . تا اينوقت بااينكه از دول همجوار سفارتهاى مقيم در تهران بود دولت ايران هر وقت كار خاصى پيدا ميكرد سفيرى موقتا به دربارهاى دول خارج ميفرستاد ولى از اين تاريخ در تفليس و حاجى طرخان و بغداد و بمبئى جنرال كنسول و كونسول و در دربار پاريس و لندن و پطرزبورغ و استانبول سفراى مقيم مأمور گشتند . چنان كه ميرزا حسين خان پسر ميرزا نبى خان امير ديوان ( وزير عدليهء زمان محمد شاه ) مقيم دربار دولت عثمانى و مأمور توقف در استانبول گشت . در شهر تبريز هم كارگزارى براى كارهاى اتباع خارجه تعيين شد . تأسيس اين كار لازمهء حق قضاى كنسولهاى خارجه و در حقيقت نتيجهء برقرارى كاپيتولاسيون بود كه واسطهء بين كارهاى اتباع خارجه و دوائر دولت باشد .\r\n\r\nفرمان شاه در برقرارى يكى از حقوق بشرى\r\nبعد از عيد نوروز ، شاه نصرت الدوله را ناظر اعمال وزراء و تا حدى قائم‌مقام خود كرد و سفرى به قم و محلات و همدان و سنندج و سلطانيه و تبريز نمود و پس از اقامت چند هفته‌اى در باغ شمال تبريز به مراغه رفت و از راه هشترود به ميانه و خمسه و قزوين و در ماه سوم سال 1276 وارد تهران شد .\r\nشاه در سنندج ، كرسى كردستان ، ملاحظه كرد كه ولاة آنجا حقوق مالكيت افراد را محترم نميشمارند و مداخلات نامشروع در املاك اشخاص ميكنند ؛ فرمانى در نسخ اين بدعت صادر كرد و امر داد مضمون آن را در مسجد دار الاحسان كتيبه كنند و آزادى مالكيت از اين روز در تمام كردستان برقرار گرديد .\r\nمعلوم مىشود در اين دوره ناصر الدين شاه القاب را هم قابل انتقال ميدانسته است همانطور كه لقب اعتماد الدوله را از ميرزا آقا خان گرفته به عيسى خان حاكم اصفهان اعطا كرده بود در اينوقت هم كه ميرزا صادق قائم‌مقام را بواسطهء ضعف مزاج از وزارت عدليه معاف كرد لقب امين الدوله را به فرخ خان امين الملك داد ولى بعدها كمتر اين كار نظير پيدا كرده و لقب جز در مواردى كه كسى را ميخواستند تكدير كنند از كسى گرفته نشده است .\r\n\r\n\r\n","description":"","footnote":"\r\nقائم‌مقام ، بوده و ميرزا هاشم خان برادرش دو پسر بنام اقبال الدوله و صاحب‌اختيار داشته و اين دو ، پسرى از خود باقى نگذاشته‌اند .\r\nاما لقب امين الدوله اول‌كسىكه در زمان فتحعليشاه به اين لقب خوانده شد عبد إله خان پسر محمد حسين خان صدر اصفهانى بوده و بعد از او ميرزا صادق خان قائم‌مقام و بعد از او فرخ خان صدر اصفهانى و بعد از او ميرزا هاشم خان برادرش پدر صاحب‌اختيار و بعد از او ميرزا على خان جد خانواده امينى و بعد از او پسرش ميرزا محسن خان كه در بهار سال 1329 بدرود زندگى گفت به ترتيب به اين لقب ملقب بوده‌اند .\r\n","page_name":" 91 ","page_number":109},
  {"content":"\r\n\r\nحتى القاب شغلى ، مانند منشى الممالك و مستوفى الممالك و صاحبديوان و معير الممالك ، هم بعد از انتزاع شغل براى صاحبان آن باقى ميمانده است .\r\nبراى وزارت داخله هم كسى را بجاى ميرزا صادق تعيين نكردند در حقيقت با استقلال حكام در كارهاى خود ، اينوزارتخانه كارى هم نداشت و سروكار حكام با خزانه و وزارت ماليه بيشتر از وزارتخانهء خود بود چنان كه بعد از اين هم نمىبينيم اينوزارتخانه بود و نمودى داشته باشد .\r\n\r\nتشكيل مصلحت‌خانه\r\nدر سال 1276 شاه مجلسى باسم مصلحتخانه دائر كرد . رياست اين مجلس را به عيسى خان اعتماد الدوله كه از وجوه قاجاريه و منسوب مادرى شاه بود محول نمود . اعضاى اين مجلس عمومىتر از مجلس شوراى وزراء و حتى مستوفى « 1 » و ملا و نويسنده هم در جزو كارمندان آن ديده ميشوند و از اينكه امر داده شده است در ساير ولايات هم نظير آن تأسيس شود معلوم ميگردد كه شاه ميخواسته است چيزى نظير انجمنهاى ايالتى و ولايتى دائر كند ولى هيچ معلوم نيست كه اين مجلس كارى كرده باشد زيرا در آينده ديگر حتى اسم آن را هم نمىشنويم .\r\n\r\nشاه ميخواهد خود بعرايض مردم رسيدگى كند\r\nدر اوائل سال 1277 شاه ميخواهد خود بعرائض مردم رسيدگى كند و براى اين مقصود دستخطى صادر مىكند . روزهاى يكشنبه را براى اين مشروع تعيين و در اين روز مراجعهء ساير وزيران را به خود غدقن مينمايد . وزير عدليه و نائب الصدر « 2 » ( معاون وزارت عدليه ) بايد از صبح بحضور شاه بروند و نائب الصدر بايد كتابچهء سفيدى براى وارد كردن عرائض شفاهى و كتبى و حكمى كه در صفحهء مقابل در آنخصوص صادر مىشود ، همراه داشته باشد . شاكىها بايد يكىيكى بحضور بيايند و اگر شكايت جمعى و عدهء شاكيان زياد باشد بايد دو نفر از بين خود تعيين كنند و بحضور بفرستند . عده‌اى نائب ايشيك آقاسىباشى و چند نفر فراش و عده‌اى نسق‌چى با ايشيك آقاسىباشى ( وزير تشريفات ) و حاجب الدوله فراشباشى و همچنين آجودان‌باشى و فوج قراول مخصوصى با سركرده و افسران خود با لباس خوب بايد حاضر باشند . در ولايات هم هركس شكايتى دارد بايد\r\n\r\n\r\n","description":"","footnote":"\r\n( 1 ) - چنان كه پدرم ميرزا نصر إله مستوفى و ميرزا محمد تقى سپهر جد آقايان سپهر بعضويت اين مجلس انتخاب شده‌اند .\r\n( 2 ) - صدر در حقيقت بمعنى رئيس و در زمان فتحعليشاه كه البته تقليد از دوره صفويه بود وزير عدليه را صدر ديوانخانه ميگفتند و محمد حسين خان اصفهانى ابتدا صدر بوده و بعد صدراعظم شده است . مضاف اليه اعظم هم در اين لقب براى همين بوده است كه با صدر ديوانخانه اشتباه نشود .\r\nدر زمان محمد شاه وزير عدليه را امير ديوانخانه هم ميخواندند .\r\nميرزا نبى خان ، پدر ميرزا حسين خان سپهسالار ، وزير عدليه و امير ديوانخانه لقب داشته است . نايب الصدر لقب شغلى معاون وزارت عدليه بوده كه تا زمان مشروطه هم اين لقب براى دارنده اين شغل تا حدى مرسوم بوده است .\r\n","page_name":" 92 ","page_number":110},
  {"content":"\r\n\r\nبنويسد و سر به مهر تحويل ضابط چاپارخانه بدهد كه او در جزو كاغذهاى ارسالى به تهران بفرستد و اين عريضه‌ها را بايد در كيف مخصوصى سربسته نزد شاه بفرستند تا موافق عدل و انصاف دربارهء آنها حكم بشود چنان كه بعدها خواهيم ديد اين كار مقدمهء تأسيس صندوق عدالت خواهد شد .\r\n\r\nشكست مرو\r\nسال 1277 سال شكست مرو است . تركمن‌هاى آخال و تكه ، مرو را براى خود مركز قرار داده‌اند و هرچندى يك بار بحدود خراسان حمله مىكنند . دولت ايران در اينوقت بخبطى كه در زمان ميرزا آقا خان مرتكب شده و بعد از پيشرفتى كه برحسب تصادف در واقعه قتل خان خيوه حاصل كرده و دنبال كار را نگرفته بود واقف گشته و ميخواهد كاريرا كه بايد در هفت سال قبل كرده باشد حالا تعقيب نمايد تا اگر به جهت نزديك شدن روس‌ها به آن حدود به خيوه نتواند برسد ، لامحاله تا مرو پيش برود و آشيانهء اين دزدان صحراگرد را كه در اين اواخر اسباب زحمت فراوان براى دولت شده‌اند تصرف نمايد .\r\nحمزه ميرزا حشمت الدوله عموى شاه را ميشناسيم و ميدانيم كه اين شاهزاده در زمان محمد شاه والى خراسان شده و نتوانست كار سالار را به جائى برساند سهل است ، كرسى ايالت را هم واگذاشت و با يار محمد خان فرارا به هرات رفت تا حسام السلطنه برادر كوچكترش در زمان ناصر الدين شاه خراسانرا فتح كرد . البته برادر بزرگتر قدرى در انظار كوچك شده بود و به همين جهت بحكومتهاى بزرگتر مأمورش نميكردند . شاهزاده خواست يك بار ديگر بخت را امتحان كند و خود را بمقاميكه شايسته سنش است برساند شايد براى اين منظور در نزد دولت ، فتح مرو را تعهد هم كرده باشد . مطابق رسم استبداد كه هميشه رقابت بين افراد مايهء جديت و موجب پيشرفت است شاه هم در مناسبت حمزه ميرزا براى فتح مرو و كليد تركستان ترديدى نداشت . شاهزاده را بجاى حسام السلطنه والى خراسان كردند و از سال قبل قشون و تدارك و مهمات و پول براى او فرستادند بخصوص كه شخص باكفايت بصير باوضاعى مانند ميرزا محمد قوام الدوله پسر ميرزا محمد تقى آشتيانى هم از پنج شش سال پيش در خراسان وزير بوده و از راه و رخنه كار بااطلاع شده است .\r\nافواج و توپ‌وتيپى كه سال قبل به خراسان فرستاده شده بود در سرخس مقابله‌اى با تركمن‌ها كرده آنها را از آن حدود راندند و در اين شهر كه آن را به استحكامات نظامى آن روزها محكم هم كرده بود ساخلو گذاشتند و در مقابل اين فتح ( ؟ ) براى رؤسا و سر - كردگان نشان و امتياز و خلعت و براى افراد انعام نيز فرستاده شد حتى بافواج هم القابى از قبيل مظفر و هيبت دادند . سپهسالار ، ميرزا محمد خان ، بمنصب امير نويانى و حشمت الدوله بقمهء مرصع و قوام الدوله بجبهء ترمهء پولك‌دوز هم مفتخر آمدند حتى عزيز خان مكرى سردار كل كه در تدارك افواج آذربايجان براى اين قشون‌كشى زحمت كشيده بود بمنصب امير نويانى سرافراز گرديد .\r\nبعد هم در دو نوبت عده‌اى افواج و سواره و مقدار كثيرى ملبوس و توپ و مهمات و پول براى تقويت اردوى مأمور مرو ، روانهء خراسان كردند و حشمت الدوله بسردارى اين قشون تعيين و امر شد به سمت مرو حمله ببرد .\r\n\r\n","description":"","footnote":"","page_name":" 93 ","page_number":111},
  {"content":"\r\n\r\nدر اوائل سال 1277 همين كه قوا تكميل شد شاهزاده و قوام الدوله با اين سپاه كه مطابق آنچه معروفست مركب از شصت هزار سواره و پياده و توپچى بوده است به سمت مرو حركت كردند .\r\nدر استبداد همانطور كه پيشرفتهاى كوچك را بزرگ ميكنند و براى آن فتحنامه مينويسند و ميخوانند ، شكست‌هاى بزرگ را بالمره مسكوت گذاشته و ميگذرند . همه‌كس ميداند چه گذشته و چه خسارتى براى دولت حاصل شده است ولى هيچكس حرفى از آن نميزند و چيزى در آن زمينه شنيده نميشود به همين جهت در روزنامه‌هاى وقت و حتى كتاب هائى كه در تاريخ اين دوره نوشته شده است از اين شكست اسمى نيست . روزنامه‌نگار يا تاريخ‌نويس همينقدر متذكر مىشود كه حشمت الدوله و قوام الدوله از ايالت و وزارت خراسان احضار شدند و هيچ حرفى از قشونى كه براى فتح مرو رفته بود در ميان نيست . اما بقيهء سربازان و سركردگان قشون شكسته كه بولايت خود برگشتند جزئيات اين شكست را كه جز سوءتدبير قوام الدوله ، هيچ موجبى نداشته است براى همه‌كس روايت كرده‌اند . آنچه در اينجا مينويسم خلاصهء همان مسموعات است كه در صحت آن ترديدى نميباشد .\r\nحمزه ميرزا همراه اردو نرفت و براى فرستادن خواربار و مهمات در عقب اردو ماند .\r\nقوام الدوله در يك مقابله با عده‌اى تركمن روبرو شد و جنگى كرد و تركمن‌ها بدون دادن تلفات زياد ، در قلعهء خود محصور شدند و شبانه خواربار زيادى جا گذاشتند و عقب نشستند . فردا صبح كه قشون دولتى آنها را تعقيب كرد يا بلدى همراه نداشتند يا بگفتهء بلد غيرامينى فريفته شدند و در صحراى خشك و سوزان راه را گم كردند و گرفتار بىآبى گشتند و عده‌اى تلفات دادند تا به آب رسيدند ولى اين آب هم آبى بود كه تركمن‌ها برگردانده و بصحرا انداخته و خودشان از عقب و طرفين كمين كرده بودند . تشنگى و خستگى قشون و بسته بودن راه جلو بواسطهء آب افتادن در صحرا و حملهء جنگ و گريز تركمن و نداشتن محل براى عمليات موجب تلفات زياد گرديد و ناگزير به سمت سرخس برگشتند در حالىكه نصف عدهء آنها تلف شده بود و تمام خواربار و مهمات و اسلحه و توپ بسيارى در راه جا گذاشته بودند . از جملهء تلفات ، محمد حسنخان ، سركردهء شجاع دو فوج فراهان مشهور به قره سرتيب بوده است .\r\nاين شكست براى ايران خيلى گران تمام شد و خانواده‌هاى زيادى عزادار شدند .\r\nكسرى نفرات افواج كه اكثر از هزار و دويست نفر بپانصد ششصد نفر تنزل كرد و تا منسوخ شدن قشون بنيچه بنظام وظيفه كسى بفكر اصلاح آن نبود از همين شكست حاصل شد . دولت ايران بعد از اين جنگ ديگر به خيال لشكركشى نيفتاد و هروقت تركمنها در حدود ايران تاخت‌وتاز ميكردند ، به تقريبى از آنها جلوگيرى ميكرد . وقتى هم كه روسها خيوه و بخارا را فتح كردند و تا مرو و عشق‌آباد حتى تا پشت سرخس جلو آمدند دولت ايران نتوانست در اين اراضى از دست رفته ادعاى حقى كند فقط بكنده شدن شر تركمن‌ها كه به زودى قدرت تاخت‌وتاز بحدود ايران را از دست ميدادند قانع شد .\r\n\r\n","description":"","footnote":"","page_name":" 94 ","page_number":112},
  {"content":"\r\n\r\n\r\nمجازات قوام الدوله\r\nروز ورود قوام الدوله به تهران بامر شاه رحيم كن‌كن « 1 » مأمور پذيرائى جناب وزير شد . نائب رحيم كلاه نمدى بر سر او گذاشت و قباى كرباسى آبى رنگ رفتهء پت‌وپاره و زير جامهء مندرسى در بر او و گيوهء تخت كلفت فرسوده‌اى به پايش كرد و بيابوى پالانى سوارش نمود و با اين هيئت منكر او را به شهر درآورد و تا دربار با فراشان غضب خود او را مشايعت كرد .\r\nقوام الدوله داماد فرهاد ميرزا عموى شاه بود . مصاهرت خانوادهء سلطنت ميان جانش رسيد ولى بقول عاميانهء معروف « حمام بيعرقش نميشود « 2 » » در مقابل ، به مقدارى از نقدينه و جواهر اندوختهء خود و پدرش ميرزا تقى كه ساليان دراز در وزارتها و مأموريتهاى خود گرد آورده بودند سر خود را خريد و بكنج خانه خزيد .\r\nناصر الدين شاه ، شاهى زرنگ و در مدت بيست و سه چهار سالهء سلطنت خود باخلاق تمام رجال دربارش آشنا بوده و خوب مىدانست كه دو خوى تفرعن و عشق بماده « 3 » در قوام الدوله زياد است بنابراين مجازاتى كه براى او معين كرد مناسبترين عقوبتها بود .\r\nميگويند روزى قوام الدوله در ظرف خورش بادنجانى كه جلو او بوده موش مرده‌اى ميبيند . حسينعلى بيك ناظر را احضار كرده از او مىپرسد اين چيست ؟ ناظر بيچاره نگاهى مىكند و ميگويد قربان ! بادنجان است ! و از ترس مجازات‌هاى بدنى كه در آن روزها بنوكرها ميداده‌اند ، موش را از ميان دورى خورش برداشته بلع مىكند و ميگويد بلى قربان ! چنان كه ملاحظه فرموديد بادنجان بود .\r\nاگر اين « ميگويند » از ميگويندهاى اختراعى نوكرهاى در خانه براى توهين بناظر آقا نباشد اتفاق غريبى بوده است كه در موقعى كه آشپز در ديك را مثلا براى زدن ترشى يا زعفران بلند كرده و براى پيدا كردن كفگير سر خود را برگردانده است ، موش از سقف در\r\n\r\n\r\n","description":"","footnote":"\r\n( 1 ) - « كن‌كن » تركى و بمعنى مقنى است . معلوم مىشود نائب رحيم اصلا آذربايجانى بوده و شغل قبل از فراشيش مقنىگرى بوده است . من اين خان نائب را نديده بودم ولى به پسرهاى او كه همگى مردان شكم‌گندهء درشت‌استخوانى بودند و بر قاطر و الاغهاى قوىهيكل سوار مىشدند و بواسطه هيكل عظيمشان مردمان مشار اليهى بودند در كوچه و بازار خيلى برخورده‌ام . اين آقازاده‌ها كه در سايه خست و اخاذى پدرشان كه در دم مرگ هم از مطالبه انعام برف‌روبى ( كه معمولا بافراد فراشها داده ميشد ) كوتاهى نداشت ، زندگانى مرفهى داشتند و مثل پدرشان پولهاى موروثى را تومانى يك عباسى قرض ميدادند . از طبقه سوم آنها كه مسلما از معاصرين بوده و شايد دكتر و استاد هم شده و اسم خانوادگى قشنگى هم براى خود داشته باشند بىخبرم .\r\n( 2 ) - « عرق كردن » و « سلفيدن » ( سرفه كردن ) كنايه از دادن چيزى به منظور عفو تقصير و يا رشوه‌اى در برابر انجام كار است . حمام بىعرقش نميشود كنايه از اين است كه اينطور كارها بدون پول دادن نميگذرد و ناگزير بايد سر كيسه را شل كرد .\r\n( 3 ) - در بعضى از نواده‌هاى آنمرحوم اين دو خوى بد را امروز هم ميبينيم كه هروقت به كار رسيده‌اند از همه‌كس تعظيم توقع داشته و براى تحصيل جاه و مال از مملكت فروشى و جواز برنج و جو به اين و آن دادن مضايقه نداشته‌اند چون خواننده عزيز آنها را ميشناسد حاجت بمعرفى نيست .\r\n","page_name":" 95 ","page_number":113},
  {"content":"\r\n\r\nديگ بيفتد و پخته شود و در موقع كشيدن خورش بجاى بادنجان قلم رود و اين ظرف خورش جلو آقاى خانه واقع شود . بلى روزگار هميشه از اين مجازاتها براى تنبه اشخاص « بر ما مصلواتيد « 1 » » تدارك مىكند .\r\nدر آندوره ، روزنامه يكى دو تا بيشتر نبود و آنچه هم كه بود در دست دولت بود پس هرچه نميخواستند منتشر شود مسكوت ميگذاشتند ولى افكار عامه ، بوسيلهء شعرا كه در اين زمان بايد آنها را زبان ملت شمرد ، ساكت نمىنشست و با تعبيرات بامزه و گاهى با هجو و فحش ، عاملين اين قبيل وقايع را مجازات ميكرد . يقينا در اين زمينه هم اشعار بىحسابى سروده شده و دهن‌بدهن گشته است كه چون من هنوز متولد هم نشده بوده‌ام از آنها بىخبرم ولى مرحوم ميرزا رضاى كلهر استاد مشق خط من دو شعر در اين زمينه برايم خوانده است كه آن را در نظر دارم و در اينجا نقل ميكنم .\r\n آن قوام الدوله كاندر جنگ مرو * داد بر باد افسر و ديهيم را\r\nخانه‌اش كعبه ، براهيمش پسر ، * . . . \r\nاز ذكر مصراع آخر كه باز هم صحبت از كعبه و ابراهيم است بواسطهء فحش واضحى كه دربردارد خوددارى مينمايم . مرحوم ميرزاى كلهر اين قطعه را از رياضى يزدى ، جد آقايان رياضى حاضر ميدانست .\r\nاز اعضاى اين خانواده بخصوص از تحصيل‌كرده‌هاى آنها عذر ميخواهم بالاخره بايد تاريخ ، حقائق را روشن كند و عاملين بدبختى و خوشبختى كشور را معرفى نمايد تا خطاكاران مرتدع و خدمتگزاران ملت براى آينده تشويق شوند .\r\n\r\nمراجعت فرنگ رفته‌ها\r\nشاگردانى كه براى تكميل تحصيل بفرنگ رفته‌اند يكىيكى برميگردند و بسعى اعتضاد السلطنه كه بوزارت علوم ارتقاء يافته است هريك بكارى گماشته ميشوند . عده‌ايكه تحصيل طب كرده‌اند گذشته از مطب خود به سمت طبيب دربارى هم تعيين ميگردند . شاه بوسيلهء اعتضاد السلطنه كه وزارت تلگراف هم ضميمهء ساير مشاغل اوست گرماگرم مشغول دائر كردن تلگراف در كشور شده است . على قليخان ( مخبر الدوله ) و ساير فارغ التحصيل‌هاى دار الفنون در اين كار كمك وزير علوم هستند .\r\n\r\nشاه از گرفتن جشن وليعهدى خوددارى مىكند\r\nميدانيم شاه تازه عروسى كرده بود كه بسلطنت رسيد . در سالهاى اول سلطنتش سه پسر باسم قاسم و معين الدين و سلطانمحمود از زنهاى مختلف پيدا كرد دوتاى اولى يكى بعد از ديگرى وليعهد هم شدند و براى اعلان وليعهدى آنها جشن هم گرفتند ولى در كودكى بدرود زندگى گفتند . گويا شاه منصب وليعهدى را بعد از مرگ دو پسر اولش بديمن دانسته و پسر سوم را وليعهد نكرد . باوجوداين اين يكى هم در كودكى\r\n\r\n\r\n","description":"","footnote":"\r\n( 1 ) - اصل اين مثل بر ما . . . زيد است كه ضدش ( مصلواتيد ) در اينجا به كار رفته است نظير شكر پنير داخل مويز كردن كه بجاى به شكل داخل مويز كردن در اين كتاب خيلى به كار برده شده است .\r\n","page_name":" 96 ","page_number":114},
  {"content":"\r\n\r\nدار فانى را وداع گفت معلوم مىشود فكر بديمنى اين لقب خيلى در دماغ شاه بوده است كه بعد از دو پسر اول هيچيك از پسرهاى بعد خود را براى اينمنصب بزرگ كشور تعيين نكرده است .\r\nدر اينوقت شاه داراى سه پسر ديگر شده بود اول سلطان مسعود ميرزا ملقب به يمين - الدوله كه بعد ظل السلطان لقب يافت دوم مظفر الدين ميرزا سوم كامران ميرزا كه بلقب نائب السلطنه ملقبش كرده بود . مادر وسطى شاهزاده و دوتاى ديگر از صيغه‌هاى شاه بودند ازاينكه شاه به مظفر الدين ميرزا لقبى نداده و او را از بچگى با وزارت و پيشكارى عزيز خان سردار كل به آذربايجان فرستاده بود معلوم ميشد كه نظرش در ولايت عهد به اين پسر است منتهى از ترس اينكه مبادا نورچشمى تلف شود براى وليعهدى او جشن نگرفت و بعد از مدتى فقط بصدور يك فرمان ، وليعهدى او را اعلان نمود .\r\n\r\nامتيازات دولتى\r\nنشان شير و خورشيد دولتى در اينوقت هفت درجه ( سرهنگى سوم و دوم و اول ، سرتيپى سوم و دوم و اول و امير تومانى ) و تمام آنها حمايل داشته است . رنگ حمايلها سفيد و زرد و سرخ و سبز و آبى كه در بعضى درجات تمام‌رنگ و بعضى ديگر ملمع بوده كه از سرخ و سفيد يا سرخ و سبز يا سرخ و زرد و حتى سبز و آبى هم ملون بوده است . اين نشانها را بداخلى و خارجى اعم از نظامى و غيرنظامى ميداده‌اند . من فرمان نشان سرهنگى در كتابخانهء آقاى حسين ملكى ديده‌ام كه بجدش حاجى محمد مهدى ملك التجار داده شده است . گذشته از اين نشانها امتيازات ديگرى مانند قلمدان و عصاى مرصع و جبهء شمسه مرصع و تمثال شاه هم بود كه برجال درجهء اول و دوم كشور داده ميشده و گاهى كه ميخواسته‌اند از كسىكه تازه نشانى گرفته يا رتبهء او هنوز اجازهء نشان بالاترى را نميداده است تشويقى كنند خلعت به او ميداده‌اند . اين خلعت هم چندين جور بوده از همهء آنها پست‌تر شال كرمانى و بعد جبهء شال كرمانى و بعد شال كشميرى و بعد جبهء شال كشميرى و بالاخره از همه بالاتر ، تن‌پوش شاه است كه اعم از جبه و كلجه و خرقه برحسب مراتب داده ميشده ؛ بعلما ، عباى حاشيه ترمهء كشميرى يا كرمانى خلعت ميداده‌اند و باهل نظام شمشير و قمه و خنجر غلاف طلا يا مرصع اعطا ميگشته است .\r\n\r\nتأسيس نشانهاى اقدس و قدس و مقدس\r\nناصر الدين شاه سه نشان : اقدس مكلل بالماس با حمايل آبى و قدس با حمايل سبز و حاشيهء باريك آبى و مقدس با حمايل سرخ و حاشيهء باريك سبز ايجاد كرده و نظامنامه‌اى براى اشخاصيكه مىتوانند داراى اين نشانها بشوند نوشته است . اجمالا نشان اقدس مكلل بالماس ، مخصوص شاه و سلاطين خارجه است و بشاهزادگان و وزراى درجهء اول داخله و خارجه هم كه خدمت نمايانى كرده باشند غيرمكلل آن داده خواهد شد . نشان قدس ، خاص رجال درجهء دوم و سفراى كبار و سرداران بزرگ و نشان مقدس ، برجال درجهء سوم اختصاص دارد ( 1278 ) .\r\nامير نظام در اعطاى نشانهاى هفت درجه سابق منتهاى دقت را داشته و جز در موارد\r\n\r\n","description":"","footnote":"","page_name":" 97 ","page_number":115},
  {"content":"\r\n\r\nتقديم خدمت نمايان به كسى نشان نميداده است . مثلا حسام السلطنه بعد از فتح خراسان گذشته از تمثال و شمشير مرصع كه جنبهء خصوصى داشته نشان دولتى كه گرفته سرهنگى بوده است . ولى گشادبازيهاى ميرزا آقا خان كه چون براى خود و كس‌وكارش هرروز نشان و امتيازى ميگرفته و نميتوانسته است بسايرين ندهد ، كار را از خرك بيرون كرده و دارندگان نشان زياد شده‌اند به همين جهت است كه شاه اين سه نشانرا ايجاد كرده است كه لامحاله اگر براى سلاطين و وزراء كشور خارج نشانى ميفرستند چيز عمومى نباشد .\r\n\r\nلباس رسمى\r\nلباس رسمى در اينوقت براى تمام طبقات جبه و شال‌كلاه است . شال كلاه نوعى عمامه است و ريشهء قديمى و عربى دارد . بعد از استيلاى عرب بر ايران تقليد از قوم غالب ، كلاه قديم اعيانى ايرانيها را مبدل بعمامه كرد . مردمان باحيثيت بخصوص اهل علم همه عمامه بر سر ميگذاشتند حكومت بعضى از سلسله‌ها كه اصلا ترك بوده‌اند شايد تغييرى در سرپوش داده باشد . وقتى كه صفويه بسلطنت رسيدند چون تا حدى سلطنت خود را روحانى جلوه ميدادند عمامهء سبز را كه نشانه سيادت آنها بود براى سرپوش خود اتخاذ و براى امتياز ، تاج يا جقهء جواهر بر آن نصب كردند . اهل علم و رجال عمامهء عادى بسر ميگذاشته‌اند و كلاههاى باقى مردم به حال سابق مانده است . نادر شاه و كريم خان چون جنبهء روحانى نداشتند شال ترمهء پته‌دوزى حاشيه‌دارى بكلاه عادى پيچيده بر سر گذاشتند تا بين آنها و سايرين امتيازى باشد . آقا محمد خان تاجى از جواهر بسر گذاشت و شال‌كلاه نادرى و كريمخانى را برجال مملكت خود داد . فتحعلى شاه و محمد شاه و ناصر الدين شاه هم دنبال همين رويه را گرفتند و شال‌كلاه جزو لباس رسمى شد .\r\nجبه هم ريشهء عربى يا تركمنى دارد زيرا لباس بلند گشاد در نزد اعراب و تركمنها مرسوم بوده است و از قديم الايام لباس بلند ميپوشيده‌اند ولى از پوستين ميتوان حدس زد كه طرز برش و دوخت جبه از افغانستان و خراسان بسائر نقاط ايران آمده باشد و چون لباس روپوش راحت پردوامى بوده است ، تمام ايرانيها آن را اتخاذ كرده و در موارد رسمى و نيمرسى و بطور كلى در مواقع احترام ميپوشيده‌اند .\r\nبنابراين از زمان آقا محمد خان ببعد شال‌كلاه و جبهء ترمه و چاقچورى از ماهوت گلى و كفش ساغرى لباس تمام‌رسمى و رنگ شال جبه اختيارى بوده است . ناصر الدين شاه چاقچور « 1 » را بجوراب ماهوت گلى و كفش ساغرى را بكفش دستك‌دار تبديل كرد ، ولى\r\n\r\n\r\n","description":"","footnote":"\r\n( 1 ) - چاقچور شايد اصلا تركى باشد در دهات اراك به آن « دولاق » ميگفتند اين زيرجامه در مسافرت و سوارى به كار ميرفته است . براى داخل شدن آن در لباس رسمى تاريخچه‌اى هم نقل ميكنند ، شخص بزدلى از ديدن شاه قوه ماسكه را از دست داده و بعد از برهم خوردن سلام يادگارى از كم‌دلى خود برجا گذاشته است .\r\nبراى حفظ احترام حضور شاه يا پنهان داشتن بزدلى بعضى ، از آن تاريخ امر شده است بقيه در صفحه بعد\r\n","page_name":" 98 ","page_number":116},
  {"content":"\r\n\r\nدر شال‌كلاه و جبه تغييرى نداد . آنها كه حمايل و نشانى يا شمشير مرصع و تمثالى هم داشتند حمايل را زير جبه ميآويختند يا اگر زمستان بود و از شاه خرقه‌اى خلعت گرفته بودند حمايل را زير خرقه و تمثال را ميان سينه و موازى دو شمسه قرار ميدادند و نشانها را روى جبه بر سينه ميزدند . در ميان آنها اگر سيدى بود شال زمينه‌سبز بكلاه مىپيچيد ولى اين قسمت اخير اختيارى بود نه اجبارى . اول سردار و وزير جنگى كه لباس كوتاه مليله‌دوزى و سردوشىدار را لباس رسمى خود كرده است ، ميرزا محمد خان قاجار وزير جنگ بعد از ميرزا آقا خان است . كلاه او همان كلاه كوتاه دورويهء خراسانى به طول يك چارك است و كم‌كم اهل نظام به او تأسى كردند و جبه و شال‌كلاه در لباس رسمى اين طبقه از بين رفته و باهل قلم تخصيص مييابد . ولى لباس عادى عمومى ، قباهاى راسته و كلجه و در موارد احترام ، جبه غير ترمه و در موارد عادى كلجه ترمه و در اين اواخر كلجه برك يا ماهوت و كلاه نيم‌ذرعى و گاهى سه‌چاركى است كه بعضى در جلو و برخى در كنار ، گوشه‌اى ، يا شقى هم دارد و بعضى بىگوشه و برخى نوك‌باريك است ولى هرچه بجلو ميروند از طول كلاه‌ها كاسته مىشود .\r\n\r\nطرز دادگسترى در ايران\r\nدر 1279 دستورالعملى به جهت اختيارات وزارت عدليه منتشر شده كه شاه هم بصحهء خود قوت قانونى به آن داده است . از محتويات آن پيداست كه در اينوقت ، كار دعاوى افراد هر وزارتخانه با وزير آن وزارتخانه و دعاوى عمومى با حكام بوده است و حالا هم كه ميخواهند بسط قدرتى بوزارت عدليه بدهند فقط قدرى از اختيارات وزراء و حكام كاسته و در پاره‌اى از موارد رسيدگى آنها را منوط بحضور نمايندهء عدليه آن هم براى ثبت و ضبط در دفتر وزارت عدليه كرده‌اند و اجمالا اين دستورالعمل باوجود موشح بودن بصحهء همايونى جز پاره‌اى مقررات كم‌اهميت كه بيشتر راجع بصلاحيت رسيدگى است چيزى ندارد و مقرر داشته است كه من‌بعد هميشه يكنفر از طرف وزارت عدليه همراه حكام باشد كه ناظر اعمال عدليه‌اى آنها بوده اگر چيزى بر خلاف ببيند بوزارت عدليه گزارش دهد تا بعرض شاه برسد و حاكم متخلف مجازات يابد . چيزى كه هيچوقت عملى نشد و منتهى كاريكه شد اين بود كه پاره‌اى از حكام ايالات يكى از بستگان خود را به اين سمت بوزارت عدليه معرفى و هرچه ميخواستند ميكردند و باز هم وزارت عدليه جز اسم بىمسمى چيزى نبود .\r\nبطور كلى كارهاى دادگسترى اين كشور تا قبل از مشروطه ، هيچوقت دست دولت نبود مردم از اين حيث هم ، خود ، خود را اداره ميكردند اگر دعواى مالى پيش ميآمد و رؤساى خانوادهء طرفين دعوى نميتوانستند طرفين را متقاعد كنند ، كار بمرافعهء شرعى ميكشيد . حكم\r\n\r\n\r\n","description":"","footnote":"\r\nكه منبعد چاقچور يا دولاق بپوشند تا لامحاله بزدلى آنها جز در نزد اهل خانه خودشان آشكار نشود . چنان كه در اول هم نوشتم اصل لغت شايد تركى و فارسى آن دولاق است . لاق هم شايد بمعنى شعبه و شقه باشد زيرا شعب رودخانه را كه اكثر خشك و در حقيقت مسيل است لاق ميگويند .\r\nمن بكتاب لغتى رجوع نكرده‌ام و در اين لغت‌نويسى هم رجوع نميكنم آنچه مينويسم برحسب شنيده هاى خودم مىباشد كه استنباط شخصى را بر آن افزوده‌ام و همانطور كه جاه‌طلبى تاريخ‌نويسى ندارم جاه‌طلبى لغت‌نويسى هم نميخواهم داشته باشم .\r\n","page_name":" 99 ","page_number":117},
  {"content":"\r\n\r\nمحضر شرع بوسيلهء حاكم و البته با گرفتن تقديمى بعنوان حق الاجراء باجرا ميرسيد . شايد در اين ضمن‌ها تغيير حكومت و ناسخ و منسوخ قاضى شرع ، از رسيدن حق‌بحقدار جلوگيرى هائى هم ميكرد . اگر دعوى جنبهء جزائى داشت باز هم مجنى عليه نزد حاكم شرع ميرفت و اندازهء ضرب و جرحى كه بر او وارد شده بود و اندازهء مكافات نقدى كه بايد بنفع او از طرف گرفته شود معين ميشد و نزد حاكم ميبرد . حاكم هم مدعى عليه را احضار ميكرد و اگر چيزى از او دريافت ميداشت براى خود بود و چيزى بمجنى عليه نميرسيد . در موارد قتل ، ناصر الدين شاه خيلى سختگير بود كمتر اتفاق ميافتاد كه قاتل بىمجازات اعدام بماند .\r\nرسيدگى و ثبوت اين جنايت هم خيلى طول و تفصيل نداشت و خيلى زود امر اعدام از طرف شاه صادر ميگرديد . باوجوداين كمتر اتفاق ميافتاد كه بيگناهى بغلط بمجازات اعدام برسد مردم هم ساده و ديندار بودند و عبث آدمكشى عمدى كه مستحق مجازات اعدام باشد نميكردند .\r\nنان حاكم و فراشباشى وقتى در روغن ميافتاد كه در ضمن دعوى و مخاصمه و چوب و چماقكشى ، كسى تلف شود چون قاتل عمدى معينى در كار نبود هر چند روز يك بار مأمور حكومتى بسروقت سردسته و افراد دستهء قاتل ميرفت و هر دفعه آنها را اين سر و آن سر ميكشيد . براى موضوع هم مرور زمانى قائل نبودند اين دعوى كهنه‌ها در تغيير هر وزير عدليه و هر حاكمى بوسيلهء خانوادهء مقتول تجديد ميشد و همين عذابها سبب ميگرديد كه در مخاصمه‌هاى جمعى ، كه اكثر در دهات و در سرزمين و آب اتفاق ميافتاد طرفين چوب و چماق خود را زياد بالا نبرند و اندازه‌اى براى اين مخاصمه قائل شوند .\r\nاما راهزنى ، در دفعهء اول باسترداد عين مال و حبس و ضرب شلاق با چوب و فلك بوسيلهء حكام مجازات ميشد اگر تكرار پيدا ميكرد بر مدت حبس افزوده ميگشت و گاهى ببريدن پى ، جنايتكار را مجازات ميدادند . اگر راهزنى با آزار و قتل هم توأم بود اعدام ميكردند .\r\nدر اين قسمت اگر مدعى حاضرى در كار نبود حكام لاابالى و بىقيد چندان علاقه‌اى بموضوع نشان نميدادند و موجب عدم امنيت در راهها ميشدند شايد گاهگاه بغرض قره‌سوران‌باشىها ، اشخاص بيگناه هم بغلط گرفتار شده عذاب ميكشيدند .\r\nدزديهاى مختصر شهرى محل اعاشهء فراشباشيهاى حكومتى بود كه مانند ضرب و جرح هاى مختصر كه بين اشخاص در شهرها اتفاق ميافتاد هميشه بيكى دو روز حبس و گرفتن جزاى نقدى كه ميزان آن بسته باهميت و توانائى طرف بود سرش هم مىآمد ولى هيچ‌وقت بشاكى چيزى نميرسيد . حتى در موارد ضرب و جرح ، شاكى چيزى هم بفراش‌باشى دستى مى داد كه مجازات بدنى مدعى عليه را شديدتر كند .\r\nرئيس هر خانه هم بر نان‌خور خانه خود اعم از زن و فرزند و نوكر و خدمتكار حكومت داشته و تنبيهات جزئى از قبيل توسرى و چوبكارى نسبت به آنها مجرى ميداشت به همين جهت آقاى خانه در نظر اهل خانه خيلى محترم و طرف ملاحظه بود . اكثر دعاوى جزئى بين نوكرها و خدمتكارها و پسرها و دخترها را رئيس خانه حل ميكرد و نميگذاشت شكايتى از آنها بروز كند و اگر دعوائى بين نوكرهاى خانه و همسايه‌ها اتفاق ميافتاد رئيس‌هاى دو خانه آن را حل كرده و باز هم نميگذاشتند سروصدائى بلند شود .\r\n\r\n","description":"","footnote":"","page_name":" 100 ","page_number":118},
  {"content":"\r\n\r\nدر دهات ، مالك هر ده قاضى درجهء اول اهالى ده بود كه اين حق خود را بوسيلهء كدخدا و مباشر خود باجرا ميرسانيد . در دهات تيولى هم ، كار اجراى عدالت از همين قرار بود . در دهات خرده‌مالك هم شاخص و بزرگتر طبيعى ، در هرجا يافت ميشد كه افراد به بيطرفى و بيغرضى او معتقد باشند و براى فصل خصومت نزد او بروند . دعاوى جزئى اعم از حقوقى و جزائى باينطورها ختم ميشد و كمتر كار بحكام و نائب الحكومه‌ها و فراشباشيها ميرسيد . با وصف اين اگر فراشها از حدوث دعوى در دهى يا خانه‌اى بو ميبردند و از رئيس يا مالك ده و رئيس خانه ملاحظه‌اى نداشتند ، بدشان نمىآمد مداخله و چند قرانى لفت‌وليس كنند . اينهم شلتاقى بود و چون چيز مهمى نبود مانع اين قماش محاكمه‌هاى خصوصى نميشد و به اين طرز بود كه مردم از حيث دادگسترى ، خود خود را اداره ميكردند و سعى داشتند تا ممكن است بعمال دولت تظلم نبرند . « 1 »\r\n\r\nتعدى در وصول ماليات\r\nبزرگترين تماس افراد باعمال دولت در وصول ماليات و تعدى هم كه به آنها وارد ميآمد از اين راه بود اگرچه مميزىهائى كه در زمان امير نظام به عمل آمده و ماليات‌ها را مشخص نموده و طرز بنيچه كه در تمام كشور معمول شده بود بايد حدود مأمورين ماليات را معين كرده و افراد را از اجحاف محصلين مصون نموده باشد ولى حرص و طمع حكام كه از نائب الحكومه‌ها تفاوت عمل يعنى اضافه بر ماليات ميخواستند و آنها هم ناگزير بودند بر بلوك‌باشى و آنها هم بر كدخدايان دهات تحميل بيشترى بكنند ، مميزى را از عمل انداخته و بجاى نظم و ترتيب ، اجحاف و تعدى حكمفرما بود . بنابراين مالياتى كه رعيت ميپرداخت شايد دو برابر چيزى بود كه براى يك ده در جزوجمع تشخيص شده بود . البته در هر ده هم اشخاصى كه هوش و شعور و كفايت و درايتى دارند و متنفذ هستند يافت ميشوند اينها از قبول اين تعدى استنكاف و باز بار بيدست و پاها سنگين‌تر ميشد .\r\n\r\nتعدى در سربازگيرى\r\nدر دادن سرباز كه سلطانها و نائب‌ها و ياورهاى محلى در آن مداخله داشتند نيز تعدياتى بافراد ميشد حقوق ششماههء محلى كه بخرج دستورالعمل هر ولايت ميآمد ، بخور افسران جزو و كل بود و چيزى عايد افراد نميگشت . سرتيب از دو سرهنگ و سرهنگها از چهار ياور و ياورها هريك از دو سلطان خود و همچنين سلطانها از نائبهاى زيردست خويش براى رجوع همين شغلها حقى ميخواستند و بعد هم براى ابقاء خود بر سر كار بايد هريك از زيردستان ساليانه حقى ببالادست\r\n\r\n\r\n","description":"","footnote":"\r\n( 1 ) - امروز هم بواسطه نارسا بودن ماشين عدالت و بعضى از احكام بىرويه پاره‌اى قضات ، مردم تا كارد باستخوانشان نرسد بعدليه نميروند مگر اينكه وكلا به منظور تحصيل درآمد زياد و پيدا كردن كار ، آنها را از راه اغراء بجهل فريفته باشند . من در ايامى كه قاضى بوده‌ام از اين قماش دعواها كه جز دعوىتراشى وكلا هيچ اصل و ريشه‌اى نداشته است زياد ديده‌ام كه چند فقره آنها را با خارج كردن وكلاى طرفين از محكمه و چند كلمه صحبت با اصحاب دعوى فى المجلس به صلح ختم كرده و امضاء از طرفين گرفته و وكلا را با كار ختم شده مواجه كرده‌ام . عجب آنكه وقتى آقايان وكلاى باوجدان را بعد از مصالحه بمحكمه خواستم از فرط غضب رنگشان سياه شده بود .\r\n","page_name":" 101 ","page_number":119},
  {"content":"\r\n\r\nخود بپردازد . سلطان و نائب هم كه در محل شخص متعين و ذينفوذ بود خرجهائى داشت محل اين مخارج و هديه و تعارفهاى مسلسل همان مواجب ششماههء محلى بود .\r\nاگر فوج ، مأمور ساخلو ( پادگان ) ولايت ديگر يا مركز حكومت و ايالت ميگشت ، موسم بره‌كشى آقايان و « نور على نور » ميشد . فلان مالك پير نسبة متعين يك پسر رشيد داشت كه تمام كارهاى رعيتى او را اداره ميكرد اگر دم خان نائب يا سلطان حوزه را نميديد بايد اين پسر بسربازى برود و كار رعيتش بالمره فلج شود . از اين دهاتى كه جزو قلمرو سربازگيرى يك نائب بود بايد هميشه تعارف و تكلف براى خان نائب و سلطان و ياور برود و الا در سر سربازگيرى كار مالكينى كه حق و حساب سرشان نميشد زار بود .\r\nاى كاش به همين تعدى و اجحاف برعيت ديگ طمع افسران از جوش ميافتاد ، آقايان خر خود را دو سره « 1 » كرايه ميبستند و بدولت هم تعدى ميكردند هر نائبى كه مثلا بيست سرباز بايد از قلمرو نظامى خود بپادگان بفرستد اقلا هفت هشت نفر تا نصف عده « كسر نفرى » داشت كه از مالكين پول گرفته و آنها را معاف كرده بود . اولا خرج سفر و كمك‌خرج و پادارانه اين كسر نفرى را از مالكين مرتبا هر چند ماه يك بار دريافت ميداشت ثانيا جيره و مواجب اين عده را هم در موقع پرداخت حقوق بجيب ميزد . اگر ناظر پرداختى برحسب امر مركز براى نظارت در پرداخت حقوق فوج هم مأمور شده بود ، ديدن دم او كار مشكلى نبود و اگر برحسب تصادف اين ناظر پرداخت افسون‌ناپذير بود يكمشت حمال را جمع‌آورى ميكردند و اسمى را كه بايد دارا باشند بانها ميآموختند و بهريك ، يكدست لباس نظامى كه براى تمام عده گرفته بودند و حاضر و مهيا داشتند ميپوشاندند و براى گرفتن جيره و مواجب ميفرستادند .\r\nهمين كه سرباز قلابى از در بيرون ميآمد جيب او را خالى ميكردند و سرش ميدادند حتى در اطاق نظام تهران كه محل پرداخت حقوق افراد پادگان مركز بود و چندين نفر از كهنه‌كارهاى سركرده‌ها حضور داشتند اين حقه‌بازى كار رائجى بود .\r\nهر سلطانى يكى از نائبهاى خود را ببهانهء وصول و ايصال كمك‌خرج و پادارانه‌اى كه مالكين بايد براى افراد بفرستند يا بخانوادهء آنها بدهند در محل ميگذاشت ، اين خان نائب آنچه وصول ميكرد براى خودش بود حتى پادارانه را هم بخانواده سرباز نميداد . خان نائبى هم كه در پادگان بود روزها بعد از مشق ، افراد را آزاد ميگذاشت كه براى خود كسب‌وكارى بكنند .\r\n\r\n\r\n","description":"","footnote":"\r\n( 1 ) - در دوره‌اى كه باركش منحصر به چهارپا بود علاف‌هاى معتبر بسته به احتياج محل و سرمايه خود هريك چند الاغ نگاه ميداشتند و چند نفر خربنده استخدام كرده بودند و هر دسته الاغى را بافراد يك خانواده براى رفتن بيرون شهر كرايه ميدادند . يكى دو نفر شاگرد الاغچى هم براى راندن الاغ‌ها بايد همراه باشد و چون اين قبيل الاغ‌ها را مثلا براى شميران يا شاه - عبد العظيم و گاهى اطراف شهر مردم كرايه ميكردند صاحب الاغ البته كرايه برگشتن را هم به حساب ميآورد و پول بيشترى ميخواست در صورتى كه ممكن بود به مجرد رسيدن به مقصد كسى پيدا شود كه بخواهد به شهر بيايد و اين الاغ را كرايه كند در اين صورت خر مؤمن دوسره كرايه داده شده بود .\r\nخر خود را دوسره كرايه دادن كنايه از كاريست كه با پشت هم افتادن اسباب ، دخل مضاعفى براى عامل آن حاصل كند .\r\n","page_name":" 102 ","page_number":120},
  {"content":"\r\n\r\nو در عوض در موقع پرداخت حقوق ، آنچه حقوق ميگرفتند بايد تحويل خان نائب بدهند .\r\nبنابراين چنان كه نوشتم آنچه از جيره و مواجب ششماههء محلى و جيره و مواجب ايام خدمت دولت مىپرداخت بخور و باج سبيل آقايان افسران ميشد .\r\nافراد بدبخت غير از چند ساعتيكه در هفته يكى دو روز مشق ميكردند در شهر محل پادگان بكسب‌وكار از قبيل حمالى و خواربارفروشى ميپرداختند و روزهاى تعطيل عملگى ميكردند تا بتوانند سهمى از حاصل دسترنج خود را براى خانهء خود بفرستند و احيانا اتفاق ميافتاد كه همين چند تومانيرا كه سرباز بيچاره از گلوى خود بريده و بتوسط خان نائب براى خانوادهء خود فرستاده بود ، افسر بيمروت در آن هم طمع ميكرد و به مقصد نميرساند .\r\nبلى عبث نبود كه هر فوجى براى سرتيپ سالى شش هفت هزار تومان عايدى داشت و البته دو سه برابر اين مبلغ هم بايد افسران پائين‌تر كه شصت هفتاد نفر بودند به قدر رتبه خود دخل داشته باشند تا اين مبلغ بدون زحمت عايد امير الامراء العظام . . . خان اميرتومان يا عمدة الامراء العظام . . . خان سرتيپ بشود . در اينوقت كم‌كم اين دو عنوان هم براى اميرتومانها و سرتيپ‌هاى اول جزء القاب شده بود كه هميشه بايد اين عنوان جلو اسم آنها نوشته شود . تمام اين هرج‌ومرجها و حيف‌وميلها ريشه‌اى جز گشادبازيهائيكه ميرزا آقا خان معمول كرده بود نداشت .\r\n\r\nشاه مجددا به خيال تعيين صدراعظم مىافتد\r\nمجلس شوراى دولتى هم كه در حقيقت قائم‌مقام صدراعظم شده بود دردى دوا نكرد . ميرزا جعفر خان مشير الدوله رئيس مجلس بدرود زندگى گفت و ميرزا صادق قائم‌مقام كه امين الدوله و وزير داخله بود به مرض فلج گرفتار و باز سر شاه شلوق شد و حاجت به شخص اولى كه قدرى كار پادشاه را سبك كند و وقتى براى مسافرتهاى گردشى و شكارى قبلهء عالم تهيه نمايد ، خودنمائى كرد . اين‌بار قرعهء اين فال بنام ميرزا محمد خان سپهسالار بيرون آمد .\r\nدر دستخطى كه براى رجوع شغل وزارت اول به سپهسالار صادر شده است اسمى از وزارت اول نيست و شاه بوزير ماليه ، مستوفى الممالك ، و وزير خارجه ، مؤتمن الملك ، استقلال تام و تمام ميدهد منتهى جناب سپهسالار اعظم را قائم‌مقام خود كرده و سروكار وزراء را در مواردى كه تصويب شخص شاه را لازم داشته باشد بعهدهء او واگذاشته است تا وقت بيشترى براى كارهاى مهمتر ( ؟ ) در اختيار خود داشته باشد ( 1281 ) .\r\nاز مضمون اين دستخط پيداست كه شاه ميخواهد يواش‌يواش وزارت اعظم ميرزا - محمد خان را بر ساير وزراء بخصوص « جناب آقا » ( مستوفى الممالك ) بقبولاند ولى جناب آقا از اين شوخيها خوشش نمىآيد و بدون اينكه حرفى بزند يا اقدامى كند با همان كليد تمام كارها ، يعنى ماليه ، كه در دست دارد به زودى با سكوت گوياتر از هزار نطق كار خود را كرده زير پاى سپهسالار اعظم صابون خواهد ماليد .\r\n\r\n","description":"","footnote":"","page_name":" 103 ","page_number":121},
  {"content":"\r\n\r\n\r\nباز خطش\r\nبهرحال ميرزا محمد خان سپهسالار اعظم كه همين كلمهء اخير دليل بر صدارتش بود زمام امور را بدست گرفت . اين صدراعظم يا سپهسالار اعظم معلوماتى نداشت و از قجرهاى دربارى بود دو پسرش « 1 » داماد شاه بودند ولى مردى متدين و منظم و خطش بسيار بد بود . توقيعاتى كه پاى عريضه‌هاى مردم مينوشت بقدرى لا يقرء بود كه يكى دو نفر خواندن آنها را وسيلهء ارتزاق كرده بودند از صاحب عريضه‌ها هريك يكى دو قرانى ميگرفتند و مطلب را از توقيع صدراعظم استخراج ميكردند و در كاغذ عليحده مينوشتند و بدست صاحب‌كار ميسپردند .\r\nميدانيم دامغان قبل از آقا محمد خان مركز قاجاريه بوده فتحعلى شاه در اين شهر متولد شده است . حفظ مولودخانهء خاقان مغفور البسه اللّه من حلل النّور بايد با يكى از قجرهاى دو آتشه باشد . حكومت دامغان هم بالتبع جزو حفظ اين مكان مقدس و از قديم الايام با پدر و جد جناب سپهسالار اعظم بود . يغماهاى جندقى نسلا بعد نسل با اين خانواده طبعا سابقه داشته‌اند . وقتى سپهسالار بمقام صدارت رسيد يغماى معاصر براى عرض تهنيت شرفياب شد بعد از مبادله احوالپرسى معمولى به سپهسالار اعظم عرض كرد ديشب خوابى ديده‌ام . سپهسالار گفت انشاء اللّه خير است . يغما عرض كرد پدرم را در خواب ديدم و از روزگار كجرفتار شكوهء زيادى كردم گفت حالا كه « خان » شخص اول كشور شده است البته از توهم نگاهدارى خواهد كرد نزد ايشان برو . - گفتم دست خالى بروم ؟ - گفت خير ! قصيده‌اى هم عرض كن . - گفتم كدام صفت خان را ستايش كنم ؟ پس از تفكر بسيار سربلند كرد و گفت : « باز خطش ! »\r\nميرزا محمد خان سپهسالار اعظم كرّوكرّى كرد . وزراى ديگر ، بخصوص مستوفى الممالك و اعتضاد السلطنه وزير علوم و مؤتمن الملك وزير خارجه زير بار او نميرفتند شاه هرچه خواست بصدور دستخطهاى مرحمت‌آميز و اعطاى جبه دورمرواريد و شمشير غلاف مرصع و اين قبيل زنگ و زنجيرها رئيس الوزراء يا بهتر بگوئيم صدراعظم خود را به حلق آنها فرو كند نتوانست . از ميرزا محمد خان هم كفايت و لياقتى كه آنها را متقاعد يا مرعوب نمايد ظاهر نشد حتى فرخ خان امين الدوله و ميرزا هاشمخان امين خلوت را هم كه در خلوت شاه بر ضد ميرزا محمد خان سپهسالار بودند از خلوت اخراج كردند باوجوداين نتوانستند بر سكوت و متانت و مقاومت منفى « جناب آقا » ( مستوفى الممالك ) فائق آيند . اين بود كه در اوائل 1283 شاه دستخطى صادر كرد و كار سپهسالار را منحصر بوزارت جنگ نموده و وزارت داخله و بيوتات سلطنتى را كه قبل از اين در حوزهء اختيارات او بود بين او و سه وزير سابق و رجال دربارى تقسيم نمود كه هريك با داشتن كار خاص خود ، امور چند ولايت و ايالت را هم اداره كنند . چنان كه گذشته از وزراى ماليه و جنگ و خارجه ، اعتضاد السلطنه وزير علوم و صنايع و معادن و تجارت و تلگراف و چاپخانه‌هاى كشور ، و فرخ خان امين الدوله وزير حضور و محمد ناصر خان وزير دربار و ايشيك آقاسىباشى و عين الملك ( اعتضاد الدوله )\r\n\r\n\r\n","description":"","footnote":"\r\n( 1 ) - اعتضاد الملك و اعتضاد الدوله .\r\n","page_name":" 104 ","page_number":122},
  {"content":"\r\n\r\nايلخانى ايل قاجار و خوانسالار و معير الممالك رئيس قسمتى از بيوتات سلطنتى و پاشا خان امين الملك مهردار شاه و ميرزا محمد حسين دبير الملك فراهانى وزير رسائل هريك سهمى از اين تقسيم بردند . ميرزا هاشمخان امين خلوت باز برياست تفنگداران خاصه و ريش سفيدى خلوت شاه برقرار گرديد . ضمنا حاجى محمد قليخان پسر بزرگ اللهيار خان آصف الدوله كه از چندى پيش طرف مرحمت شاه واقع شده بود و به سمت نديمى شاه گاهگاه بخلوت ميرفت وزير عدليه شد ولى جز اين اسم بيمسمى كار ديگرى به او رجوع نگرديد .\r\nشايد رجوع وزارت عدليه به حاجى محمد قليخان براى اين بوده است كه شاه خود را از نديمى كه به او داده بود خلاص كند . حاجى محمد قليخان ، خان قجر به تمام معنى و اخلاقا هم از آن اشخاص تانشو و ركّ بوده است گذشته از اين التفات شاه هم نسبت به او در حقيقت خشك و خالى و املاكى كه از پدرش ضبط كرده بودند همچنان در تصرف دولت و خان قجر از استرداد آنها مأيوس بود به همين جهات در نديمى خود حرفهاى زننده بشاه ميزد كه شاه هم به جهت دلشكستگى و قوم و خويشى و زيادى سن از او تحمل مىكرد .\r\n\r\nبه تمثال همايون هم\r\nميگويند روزى شاه از او پرسيده بود دورهء خاقان مغفور بهتر بوده است يا دورهء سلطنت ما ؟ حاجى محمد قليخان جواب داده است براى من هيچكدام زيرا در آن دوره ، ريش ممدوح بود من نداشتم امروز ريش قبيح است من دارم .\r\nشايد اين قسمت هم راجع به حاجى محمد قليخان باشد كه روزى شاه در حين صحه گذاشتن فرمان لقبى ، گفته است بالقاب . . . يده شد ! حاجى محمد قليخان گفته است :\r\n« به تمثال همايون هم . » در هرحال اين كنايه در حضور ناصر الدين شاه از طرف حاجى محمد - قليخان يا غير او فهميده يا نفهميده گفته شده و معروف است . اگر گفتهء خان قجر باشد ملاحظه از او و اگر غيرى اين جمله را ادا كرده باشد نفهمى و عدم توجه او قضيه را قابل عفو كرده و شاه تحليل برده است .\r\n\r\nنام همه زندهء جاويد باد\r\nبااينكه شاه مثل ادوار گذشته در امتحانهاى مدرسهء دار الفنون حاضر نميشود و چندان علاقه‌اى به اين مشروع نشان نميدهد باز بسعى اعتضاد السلطنه وزير علوم كار مدرسه رونقى دارد . فارغ التحصيلهاى آن به كار ميرسند وزير علوم از وجود آنها در تلگرافخانه و ساير كارهاى فنى كه در ادارهء خود دارد استفاده مىكند . ميرزا كاظم محلاتى معروف بشيمى ببازديد جاهائى كه احتمال معدن در آنها هست ميرود و امتحاناتى به عمل ميآورد اكثر نقاط مهم كشور با تلگراف بهم مربوط و قرارداد تلگرافى بين ايران و انگليس كه از 1281 بسته شده كار مكالمه را با اروپا و هندوستان سهل كرده است ولى همين يكنفر وزير است كه به اين چيزهاى تازه علاقه دارد باقى چون از اين كارها چيزى نميفهمند كارى به كار او ندارند . او هم ملاير را تيول مدرسهء دار الفنون كرده است و از طرف خود ، حاكم بانجا ميفرستد و ماليات اين ولايت را بمصارف ادارات خود مىرساند . عليقليخان پسر رضا قليخان\r\n\r\n","description":"","footnote":"","page_name":" 105 ","page_number":123},
  {"content":"\r\n\r\nهدايت هم در هر كار معين و ياور او و در تلگرافخانه سمت رياست دارد و برادرش جعفر قليخان رياست و محمد حسين خان ( اديب الدولهء بعد ) نظامت مدرسه دار الفنون را عهده دارند . ذكر اين وزير و زيردستانش بخير و نام همه زندهء جاويد باد .\r\nاما ساير وزراء بدون اينكه بخواهم پاك‌قصدى و دولتخواهى آنها را ترديد كنم بايد دربارهء آنها بگويم از كار عالم بى خبر بودند و وضع حاضر را بهترين اوضاع ميدانستند چند عمارتيكه مانند شمس العماره و عشرت‌آباد و سلطنت‌آباد ساخته ميشد چشم آنها را پر كرده بود و دلشان را بخيابانى كه شاه براى سلطنت‌آباد كشيده و عراده رو نموده بود خوش ميكردند . در صورتى كه هرچندى يك بار جمعى تركمن كه بعضى از آنها از اهل يموت و كوكلان و تبعهء ايران و در خاك استراباد هم بودند بنواحى خراسان حمله ميآوردند و بقتل و غارت ميپرداختند و خان بجنورد و گاهى خان قوچان و زمانى سوارهاى ديگر محلى ، بايد بر آنها بتازند و قتل و نهب را بقتل و نهب مكافات كنند و براى هريك از اين فتح ( ؟ ) ها بتصويب وزراء ، درجه و خلعت و نشان و امتياز بگيرند . قافله تجار و زوار همچنان با توپ و سوار از شاهرود به مزينان و از مزينان به شاهرود رفت‌وآمد كند و باوجوداين ، اهل قافله از از دستبرد اين مردمان وحشى ايمن نباشند . در صورتى كه همين روزها قشون روس از سمت شمال بحر خزر و بوسيلهء كشتىهاى جنگى كه در اين دريا داشتند بجانب بخارا و خيوه و سمرقند پيش ميآيند و از آنها براى آينده نزديكى مردمان زارع و تاجر و كارگر ميسازند .\r\nاگر وزراء جنگ و ماليه و خارجه و عدليه ، مثل اعتضاد السلطنه ، اهل اطلاع بودند آنها هم يكى گلپايگان و ديگرى خوانسار و ديگرى محلات و ديگرى نطنز و جوشقان را تيول فرهنگى ادارات خود كرده جوجه‌سرتيپ‌ها و بچه ميرزاها و اولاد كارمندان وزارت خارجه و عدليه را تربيت ميكردند ، فرهنگ كشور تا حدى عمومى ميشد و مردم زودتر بحوائج خود آشنا ميشدند و معايب را بمرور رفع ميكردند ولى چه فايده كه باقى وزراء در چهارچوب اوضاع زمان خاقان تخته‌بند بودند و حرف اين عدهء قليل را كه از مدرسهء دار الفنون بيرون ميآمدند نمىفهميدند و از اين طبقه تشويق بسزائى نميشد و روزبروز پايه دانش آنها تنزل ميكرد تا بالاخره در آينده اين مدرسه محل اعاشهء جمعى مىشود و روح بينش و دانش ، اين مؤسسهء سى چهل ساله را بدرود ميگويد .\r\nشايد تصور شود شاه مانع بوده است ؟ خير ! اگر شاه مانع بود هرروز بوجهى خاص اعتضاد السلطنه را در كارهايش تشويق نميكرد . شاه از خدا ميخواست كه ساير وزيرهاى او هم مثل اعتضاد السلطنه در كار خود خبير و بينا باشند و مقصودشان خير و صلاح عامه و تربيت كاركنان درجهء دوم و سوم و چهارم دولت باشد ولى اين وزراء را از كجا ميآورد ؟ بهركس رو مىآورد جز متملق كهنه‌پرست و منفعت‌دوست و جاهل باوضاع زمان نمييافت .\r\nمثل ناصر الدين شاه بعد از دست‌بسر كردن امير نظام كه يقينا خيلى افسوس آن را\r\n\r\n","description":"","footnote":"","page_name":" 106 ","page_number":124},
  {"content":"\r\n\r\nخورده است عينا مثل آهنگر و خيار خريدن اوست . در دوره‌هاى گذشته در تابستان ، كار آهنگرها صبح و عصر بخصوص اول شب بود وسط روز بواسطه گرمى هوا نميتوانستند پتك سنگين را در مقابل كورهء آتش بر روى آهن تفته بكوبند بطوريكه آهنگر هيچوقت زودتر از دو ساعت بعد از غروب دست از كار نميكشيد . فرض كنيم صبحى كه استاد آهنگر از خانه بيرون ميآمده است زنش از او خواهش كرده باشد شب براى او قدرى خيار بخرد آهنگر همين كه از دكان بيرون ميآيد به اول سبزىفروشى كه برميخورد و چشمش بخيار مىافتد توصيهء زن بيادش ميآيد و نزديك ميرود معلوم است دو ساعت و خرده‌اى از شب گذشته آنچه خيار خوب بوده است برده‌اند و جز يك مشت خيار كج بادزده و پلاسيده باقى نمانده است ، استاد ما خيارها را نمىپسندد از اين دكان بدكان ديگر و از آنجا بدكان ديگر همه‌جا را يكجور مىيابد تا به آخرين دكان سر راه خود ميرسد . ناچار از ميان اين قماش خيار بهترينش را جدا كرده به خانه ميبرد زنش كه از صبح خيارهاى سبز و تازه در دست مردم ديده پيش خود فكر مىكند مگر شوهرم چشم نداشته كه اين آشغالها را براى من خريده است در صورتى كه بيچاره شوهر بهترين خيارهاى موجود را انتخاب كرده بوده است . « 1 »\r\nناصر الدين شاه در اينوقت از تمام رجال حول‌وحوش خود متجددتر و بترقى كشور علاقمندتر بوده است ولى حريرباف هرقدر مهارت داشته باشد از نى جز حصير نميتواند عمل آورد . ناصر الدين شاه دستور خوب ميداد ولى كسىكه باجراى آن بپردازد پيدا نميكرد اگر رجال دانشمند باوضاع زمان در حول‌وحوشش بودند خيلى هم پاپى نفاذ امر خود نبود همين كه براى او وسائل مسافرت و گردش و شكار تدارك ميشد و خرج حرمسرا و ابهت سلطنت و نمايندگى او كه خيلى به آن علاقه داشت مرتب ميرسيد ، شايد حاضر بود مشروطه را هم كه در اينوقت تا حدود روسيه رسيده بود اعطا كند ولى در آن دوره با اين رجال بى خبر كه دستورهاى سادهء شاه را هم بظاهرسازى ورگذار ميكردند چه ميكرد و با كدام مصالح بناى عظمت كشور را پىافكنى مىنمود ؟\r\nشاه از سال 1283 خود صدراعظم دولت خود شد . تمام وزراء مهام امور را بعرضش ميرسانيدند و از او دستور ميگرفتند ايام هفته را از شنبه تا پنجشنبه هر روزى بيكى دو سه وزارتخانه تخصيص ميداد و كار كشور خود را اداره ميكرد باوجوداين وقت براى گردش و شكار خود هم پيدا ميكرد و از هواى خوش ييلاقات البرز و گردش در مازندران برخوردار ميشد .\r\nدر اواخر اين سال عزيز خان مكريرا با لقب سردار كل وزارت جنگ داد و كار ميرزا محمد خان سپهسالار را بادارهء كار حكومتهائى كه در زمان وزارتش سرپرستى از آنها نكرد منحصر نمود . معلوم مىشود خان قجر از پائين آمدن مقامش ناراضى بوده و كارها را سرسرى\r\n\r\n\r\n","description":"","footnote":"\r\n( 1 ) - امروز هم كه ملت بجاى شاه صاحب‌اختيار شده باز كشور به همان اوضاع گرفتار است و پادشاه كه از طرف ملت نماينده است به همان ناكاميابى دچار مىباشد بهر سمتى رو ميآورد جز سكه قلب رواج ، چيزى نمييابد . در آن‌روز بىاطلاعى و نادانى كار را خراب ميكرد امروز حقه‌بازى و بىحقيقتى كارها را فلج مىكند در هرحال كلاه ملت پس معركه است .\r\n","page_name":" 107 ","page_number":125},
  {"content":"\r\n\r\nميگرفته است در سفر خراسان كه جزو ملتزمين بوده است بعد از عزل از همين كار چند ولايت در مشهد بدرود زندگى ميگويد .\r\n\r\nسفر خراسان\r\nدر 15 ذيحجه سال 1284 شاه به قصد خراسان از تهران اردو بيرون زد در اين سفر زيارتى ، مهدعليا ، مادر و عزت الدوله ، خواهر ، و عده‌اى از زنهاى شاه در شصت كالسكهء شش اسبه همراه بوده‌اند . پنج فوج پياده و چهار پنج هزار سوار با توپخانه و نقاره‌خانه و زنبوركخانه و فراشخانه و دنبالهء زيادى از شاهزادگان و عملهء خلوت و رجال و اعيان و مستوفيان و ساير طبقات ، التزام ركاب داشتند . ميرزا نصر اللّه مستوفى كه بعد از سفر سلطانيه همواره در مركز مشغول كار استيفائى خود بود مانند مستوفى اردو همراه بود و چاپخانه‌اى هم با اردو برده بودند كه وقايع مسافرت را روزبروز طبع كند .\r\nاين مسافرت در حدود شش ماه طول كشيد ، از راه خوار و سمنان و شاهرود و سبزوار و نيشابور رفته و از راه قوچان و بجنورد و نردين و فيروزكوه به تهران معاودت كرده است . در بين راه از بجنورد عده‌اى از سواره‌هاى ملازم ركاب را با خان بجنورد مامور نموده است كه بر سر تركمنها تاخت برده آنها را متفرق كرده‌اند معلوم مىشود اين وحشيان متهور براى بدست آوردن الجه و اسير باردوى شاه هم طمع بسته بودند .\r\nسالهاى 5 - 1284 واقعه تازه‌اى ندارد شاه همچنان خود صدراعظم كشور خويش است قشون ايران بشش سپاه تقسيم شده است و هريك نظم يك ايالت يا چند ولايت را عهده‌دار هستند . از طرف شاه امرى صادر مىشود كه در موارد رسمى و نيم‌رسمى رتبهء نظامى اشخاص مدرك احترامات آنها باشد و احترامات نسبى مانند شاهزادگى نبايد موجب شود كه اشخاص كم‌رتبه‌تر از اشخاص بالاتر جلو بايستند . باز براى جلوگيرى از تجمل نظاميان جهة هريك عدهء محدودى نوكر و مستخدمين شخصى تعيين شده است . اين جمله معلوم ميدارد كه چگونه احكام نظامى و حتى اوامر شاه مهمل ميمانده و مجرى نميشده است زيرا چنان كه در سابق نوشته شده است در اواخر دورهء صدارت ميرزا آقا خان نورى هم امرى در همين موضوع صادر شده و بصحه شاه هم رسيده بوده است .\r\n\r\nسفر شاه به گيلان\r\nسال 1286 جز تغييرات جزئى در حكام و رؤساى قشون و سركوبى حسن سلطان و سعيد سلطان اورامانى « 1 » در كردستان و در آخر سال سفرى كه شاه بگيلان كرده است چيز ديگرى كه قابل ذكر باشد اتفاق نيفتاده است . بطور كلى در اين مسافرتها حكام حول‌وحوش هم ، براى تقديم بندگى با\r\n\r\n\r\n","description":"","footnote":"\r\n( 1 ) - محل اين اورامانيها بواسطه كوههاى سخت و رودهاى عظيم كه اكثر بدجله ميريزد خيلى صعب الوصول است . اين آقايان مخصوصا بواسطه قرب جوار با كردهاى عراقى و بندوبست با آنها كه هروقت فشار ببينند نزد آنها متوارى ميشوند امروز هم بدشان نميآيد ماليات ندهند و مامور دولت را به تشر و تهديد جواب كنند . چنان كه ماليات چند ساله آنها در اوائل سلطنت رضا شاه فقيد يك جا بتوسط آقاى فتح إله مستوفى كه رئيس ماليه آنجا بود ( البته باتكاء محمود خان امين كه در آنوقت فرمانده فوج كردستان و راههاى تمرد را بر آنها بسته بود ) وصول شد .\r\n","page_name":" 108 ","page_number":126},
  {"content":"\r\n\r\nسوارهاى محل خود مىآيند . شاه هم كه هميشه با بهت و شكوه سلطنت علاقهء خاصى دارد با حاشيه و دنبالهء عريض و طويل است بخصوص در اين مسافرت كه از طرف روسها كشتىهائى هم براى پذيرائى و گردش شاه در دريا با يكنفر ژنرال روسى مأمور شده است . اين مسافرت در حدود دو ماه طول كشيد و نزديك آخر سال قمرى كه با آخر سال شمسى تقريبا مصادف ميشده بپايتخت مراجعت كرده است . شاه در اين سال هم ، خود بمهام امور كشور رسيدگى مىكند .\r\n\r\nرابطهء منظم بين ايران و اروپا\r\nروابط بين ايران و دول اروپا بخصوص با دولت همسايه و همكيش يعنى دولت عثمانى منظم شده ، در تفليس و حاجى طرخان و بمبئى و بغداد جنرال كنسولى دائم قائم گشته و در دربارهاى روس و انگليس و فرانسه سفارتهاى دائمى برقرار شده و از طرف دول مزبور بعلاوهء بلژيك و اطريش سفارتخانه‌هائى در تهران مستقر گشته است .\r\nسفير كبير ايران در پايتخت دولت عثمانى حاجى ميرزا حسين خان مشير الدوله پسر ميرزا - نبى خان قزوينى است . برادر كوچك او يحيى خان لقب معتمد الملكى دارد و از رجال دربارى محسوب مىشود . شاه از خدمات اين دو برادر بخصوص مشير الدوله كه موجب حسن روابط بين دولتين گشته است خيلى راضى است . مشير الدوله مردى فعال و باهوش و زيرك و زرنگ است از طرف شاه نشان اقدس براى سلطان و از طرف سلطان نشان اول آن كشور بوسيلهء مأمورين مخصوص اهدا شده است . هم دولت متوقف فيها و هم دولت متبوع اين سفير كبير كمال رضايت را از اين مرد ، كه موجب اينهمه يكجهتى شده است دارند .\r\n\r\nمسافرت شاه بعتبات\r\nالبته هيچكارى بيمقدمه اتفاق نمىافتد ولى رسم حكومت استبدادى بر اينست كه هميشه مقدمات را در خفا نگاه ميدارند و تدارك را طورى مىبينند كه از مقدمات كسى باخبر نشود چنان كه در 1287 بدون مقدمه ، مسافرت شاه ببغداد به قصد زيارت عتبات سرگرفت البته قبلا قرار طرز پذيرائى شاه و اردوئى كه بايد همراه باشد بين سفير كبير ايران و دربار عثمانى داده شده بود .\r\nشاه در بيستم جمادى الاخره كه تقريبا با اواخر ميزان مصادف بود با اردوى مفصلى مركب از سواره و پياده و خدم و حشم كه درخور نمايش سلطنتى ايران در عتبات باشد از تهران حركت كرد . در غياب شاه پسر شانزده ساله‌اش نايب السلطنه است و مستوفى الممالك به سمت وزير اول تمام كارها را اداره مىكند رياست اردوى ملتزم ركاب هم با شاهزاده حسام السلطنه مىباشد حرمخانه و اكثر شاهزادگان و رجال نيز همراهند . شاه از راه ساوه به همدان و از آنجا به كرمانشاهان رهسپار و از خانقين وارد خاك عثمانى شد . بسعى و مواظبت ميرزا حسينخان مشير الدوله كه از استانبول تا كرمانشاهان باستقبال آمده بود چه در سرحد و چه در بغداد و چه در ساير اماكن مقدسه احترامات زياد نسبت بشاه ملحوظ داشتند . اردوى شاه كه افواج و سواره و توپخانه همراه داشت همه‌جا در بيرون شهرهاى خاك عراق عرب در مقابل اردوى عثمانى كه براى حفظ احترام بود قائم ميشد . از زرنگى و كاردانى مشير الدوله هيچ نوع خلاف انتظارى رخ نداد . بين شاه و سلطان عبد العزيز خان در موقع ورود به بغداد همچنين در عيد فطر تلگرافات تهنيت ورود و تبريك عيد ردوبدل گشت بقدرى خدمات و زيركى و زرنگى\r\n\r\n","description":"","footnote":"","page_name":" 109 ","page_number":127},
  {"content":"\r\n\r\nمشير الدوله شاه را جلب كرد كه شايد از همين‌جا ارتقاء او را بمقام صدارت در ضمير گذراند .\r\nدر بغداد ، دستخط وزارت عدليه و وزارت وظائف و اوقاف را براى او صادر كرد و او را همراه خود بتهران آورد . اين مسافرت در حدود پنج ماه طول كشيد و شاه در اول ذيحجه 1287 وارد پايتخت گشت .\r\n\r\nقحطى عمومى در ايران\r\nدر سال 1288 ، سال قحطى عمومى ايران است از يكى دو سال پيش كم‌بارانى شروع و گرانى و تنگى خواربار خودنمائى ميكرد ولى در زمستان سال 1287 باران هيچ نباريد و مايه‌هاى سنواتى هم تمام شده بود ، قيمت نان كه در اوائل 1287 بيش از يكمن شش هفت شاهى نبود بمرور ترقى كرده در اينوقت بيكمن يكقران رسيد . مردم پايتخت اين اشعار را ساخته بطور تصنيف ميخواندند .\r\n شاه كج‌كلا * رفته كربلا\r\nگشته بىبلا * نان شده گران\r\nيكمن يكقران * يكمن يكقران\r\nما شديم اسير * از دست وزير\r\nاز دست وزير \r\nمقصود از وزير ، ميرزا عيسى پسر ميرزا موسى وزير سابق تهران است كه بعد از پدر تازه بوزارت تهران و پيشكارى نائب السلطنه برقرار شده بود . اين تصنيف را ده پانزده سال بعد در ايام كودكى شنيده‌ام حالا كه وزن آن را تطبيق ميكنم به آواز رهاب شور مىخورد .\r\nبارى دشمنان ميرزا عيسى براى از كار انداختن او اين تصنيف را ساخته بودند چنان كه به زودى ميرزا عيسى معزول و پاشا خان امين الملك به پيشكارى نايب السلطنه و وزارت تهران برقرار شد .\r\nدر زمستان سال 1288 قيمت نان بيكمن پنج قران كه پانزده شانزده برابر قيمت عادى آن بود رسيد بطوريكه مجبور شدند از روسها استمداد كنند و شايد براى دفعه اول پاى آرد روسى كه چون از حاجى طرخان حمل ميكردند بآرد حاجى طرخان معروف گرديد بايران باز شد . در زمستان اين سال برف و باران بيحسابى آمد و همين بارندگى زياد در پاره‌اى از جاها راه‌بندان كرد و بيشتر مايهء تلف نفوس گرديد . در بهار هم مرض حصبه و محرقه خيلى از مردم را اعم از بىچيز و منعم بديار فنا فرستاد . اين اول دفعه‌اى بود كه ناصر الدين شاه در سلطنت خود با چنين پيش‌آمدى مواجه شده و سبب گرديده است كه در آتيه ، هميشه حساب كار نان شهر تهران را داشته و تحت مراقبت مخصوص خود نگاهدارد و از تكرار نظير آن جلوگيرى كند . بهر صورت در ماه سوم بهار 1289 غلهء بلوكات گرمسير تهران رسيد و قيمت نان بعد از يكماهى به همان شش هفت شاهى قبل از سنوات خشكى و قحطى تنزل كرد . « 1 »\r\n\r\n\r\n","description":"","footnote":"\r\n( 1 ) - پيرمردها در ايام جوانى من داستانها از خوبى محصول سال 1289 نقل كرده‌اند از جمله جد مادرى من كه بعدها خواننده عزيز ما با او آشنا خواهند شد ميگفت در بهار اين سال بقيه در صفحه بعد\r\n","page_name":" 110 ","page_number":128},
  {"content":"\r\n\r\n\r\nتأسيس دار الشوراى كبرى\r\nدر مراجعت از سفر ، شاه بوزير جديد خود طبعا نزديكتر شده و صدراعظم آتيه مقام خود را احساس كرد و شاه را به طرز مملكتدارى و قشون دول اروپا واقف و روزبروز خود را به او نزديكتر و او را بقبول و اجراى طرح‌هاى تازه‌ترى در ايران حاضر نمود . چنان كه به مجرد ورود بامر شاه مجلسى باسم دار الشوراى كبرى از چهار نفر شاهزادگان درجهء اول مؤيد الدوله پسر محمد على ميرزا دولتشاه و ملك‌آرا و اعتضاد السلطنه پسران فتحعليشاه و نصرت الدوله پسر عباس ميرزا كه دو نفر اخير يكى وزير علوم و ديگرى وزير جنك هم هستند و امير اصلان خان مجد الدولهء قاجار و مؤتمن الملك وزير خارجه و مشير الدوله وزير عدليه و وظايف و اوقاف و نظام الملك پسر ميرزا آقا خان صدراعظم كه بعد از چندين سال تبعيد به يزد و خانه‌نشينى باز باسمش برميخوريم و قوام الدوله كه بعد از واقعهء مرو و چند سال خانه‌نشينى مجددا روى كار آمده و در اين اواخر به وزارت فارس و پيشكارى ظل السلطان هم نائل شده است و غلامحسينخان سپهدار پسر سپهدار بانى شهر اراك كه در اين اواخر والى كرمان بوده است و دبير الملك كه چندى وزارت رسائل داشته است و معير الممالك وزير خزانه و محمد رحيم خان علاء الدوله و پاشا خان امين الملك و ناصر الملك محمود خان قره‌گزلو و حسنعليخان گروسى كه دو نفر اخير وزير مختار ايران در لندن و پاريس بوده‌اند تشكيل شد .\r\nمعتمد الملك برادر مشير الدوله هم ناظم اين دار الشورى تعيين گرديد ( 1288 ) .\r\nوقتى اين اسامى را وارسى ميكنيم طبعا بايد بپرسيم پس مستوفى الممالك كه در غياب شاه وزير اول بوده كجاست كه در اين جمع نيست ؟\r\n« جناب آقا » بعضويت اين مجلس تعيين شد ولى چون احساس كرد كه اين دار الشوراى كبرى مقدمه اقدامات ديگرى است كه بالنتيجه مخالف مصالح وحدت‌طلبى او است « جنگ سر شخم را بهتر از دعواى سر خرمن » دانست « 1 » و از روز اول همان مقاومت منفى را كه يك بار\r\n\r\n\r\n","description":"","footnote":"\r\nچون گاوها همه در زمستان مرده بودند با چوب كه به زمين فروميبرديم يكى دو چارك لوبيا كاشتيم و حاصل زيادى كه سه چهار برابر لوبياكارى با شيار در سال عادى بود برداشت كرديم . هركس گندم كاشته بود لااقل دو برابر سال‌هاى عادى برداشت كرد به همين جهت بود كه همين كه خرمن دست آمد در ظرف يك ماه نان به قيمت قبل از قحطى تنزل كرد . آخر در آن دوره مامورين دولت مثل امروز نبودند كه با عمليات ساختگى نگذارند مردم راحت زندگى كنند همينقدر كه حاصل خوب ميشد مردم مرفه ميشدند . اما امروز بواسطه عمليات مامورين دولت بااينكه گندم از خروارى دويست تومان پارسال به صد تومان تنزل كرده در قيمت نان تهران تفاوت چندانى حاصل نگشته است . به جهت آنكه ايادى دولت متصدى دادوستد گندم و تعيين نرخ هستند . شنيده‌ام يكى از وكلا چند دكان نانوائى را تحت نفوذ خود دارد و از آنها حق ميگيرد اين حق البته بايد روى قيمت نان كشيده شده و از پيرزن مستمند بدبخت گرفته شود . انشاء إله اين شنيده من باطل باشد .\r\n( 1 ) - سال زراعتى از موقع كاشت يعنى اول پائيز تا آخر تابستان سال بعد كه كاشت و داشت و برداشت يك ساله در عرض اينمدت انجام ميپذيرد . قرار مال الاجاره و مزارعه و مساقات و اجير كردن عمله براى كار زراعت در اول پائيز بسته مىشود و اگر قبلا بسته شده باشد اجراى آن از اول پائيز بقيه در صفحه بعد\r\n","page_name":" 111 ","page_number":129},
  {"content":"\r\n\r\nديگر هم امتحان كرده و بوسيله آن ميرزا محمد خان سپهسالار را از پا درآورده بود رويه خود قرار داد و تصور ميكرد با اين اسلحه كه طول مدت خدمت چندين‌ساله و وجهه‌اى كه در اين مدت براى او حاصل شده آن را لابد برنده‌تر از سابق كرده است ، بتواند اين پهلوان تازه‌وارد را هم از ميدان بيرون كند . مگر روح ادارات ، يعنى ماليه كشور در دست او نيست ؟\r\nمگر حكام و منتظر الحكومه‌ها اعم از شاهزادگان و غيره همه دست‌پرورده او نيستند ؟ مگر شاهزادگان درجه اول مانند مؤيد الدوله و اعتضاد السلطنه و حسام السلطنه و معز الدوله و نصرت الدوله كه علمهاى كاويانى دولتند از او حرف‌شنوى ندارند ؟ كيست كه بتواند با اين قوهء مادى و معنوى او مقاومت كند ؟ و چه لازم است كه اين اسلحه برندهء امتحان شده در غلاف بماند و حريف مجال پيدا كند كه او در نوبت خود اسلحه‌هائى تدارك نمايد ؟ بهتر اينست عدم تمايل خود را با اوضاع جديد ، بحاضر نشدن در اين مجلس نشان بدهد و بوسيله همين اقدام ، اساس « دار الشوراى كبرى » را لق كند او كه نرفت سايرين هم به اين مجلس نخواهند رفت و اساسى پيدا نخواهد كرد و بر سر مؤسس آن‌كه دلاك‌زاده‌اى بيش نيست خراب خواهد شد . « 1 »\r\nاين فكر آقا از روى حساب گذشته صحيح بود زيرا در اين پانزده ساله بعد از ميرزا آقا خان صدراعظم چقدر از اين تأسيسات و تصميمات بوده است كه به همين وسيله‌ها از بين رفته است ؟ مجلس شوراى وزراء كه بعد از ميرزا آقا خان صدراعظم تأسيس شد كجا رفت ؟ شاه ، همانشاه و مردم ، همان مردم و رجال ، همان رجالند . ولى « آقا » در اينجا سهو ميكرد زيرا اين پهلوان تازه بيدى نبود كه از اين بادها « 2 » بلرزد . در اين سه چهار ماهه كه از نزديك با شاه تماس پيدا كرده چنان چم قبله عالم را بدست « 3 » آورده است كه هرچه بگويد شاه عمل مىكند و طورى شاه را فريفتهء خود كرده كه تا همه‌جا پشت سر او ايستاده است . در - باريها هم كه اين نفوذ كلمه را احساس كرده‌اند خيلى دوروور « آقا » نمىپلكند و باوجود حاضر نشدن « آقا » در « دار الشوراى كبرى » اين مجلس بر خلاف انتظار دفعهء بعد و دفعهء\r\n\r\n\r\n","description":"","footnote":"\r\nشروع و تا پائيز ديگر دوام دارد .\r\nدعواى سر شخم بهتر از دعواى سر خرمن است كنايه از آنست كه اگر كارى با سليقه‌ات جور نيست از همان اول وارد آن نشوى بهتر از آنست كه مثلا سر خرمن و موقع جمع‌آورى حاصل زحمت يك ساله قرارداد را برهم بزنى و كارها را از نسقى كه گرفته است خارج نمائى . اين مثل در مذاكره هر قراردادى در امر زراعت مورد استعمال دارد و طرفين براى استحكام قول و قرارى كه با هم مى خواهند بگذارند به آن تمسك جسته و تكرارش ميكنند و در ساير مواقع هم كه مثل مورد متن هيچ حرفى از زراعت نيست بكنايه استعمال مىشود .\r\n( 1 ) - جد مشير الدوله عابدين دلاك قزوينى بوده است .\r\n( 2 ) - « بيدى نيست كه از اين بادها بلرزد » مثل ساير و كنايه از آنست كه مرد قرص محكمى است و به اين دو كلمه‌ها از دم در نميرود و مقاومتش زياد است ،\r\n( 3 ) - چم بمعنى پيچ راه و پيچ‌وخم ساحل رودخانه يا مسيل است البته كسىكه چم راه و بلندى و پستى و چم‌وخم ساحل رودخانه را بشناسد بهتر ميتواند به مقصد برسد . چم كسى را بدست آوردن كنايه از به اخلاق و روحيه او واقف بودن و بواسطه عمليات خود او را فريفته خويش كردن است .\r\n","page_name":" 112 ","page_number":130},
  {"content":"\r\n\r\nبعدتر هم برپا شد و طبق تصميمات آن ، گرماگرم دستخطهاى ملوكانه صادر گرديد .\r\n« معلوم مىشود نوهء عابدين دلاك خيلى متهور است ، بايد چند روزى در خانه نرفت تا تكليف خود را بفهمد ! » ولى باز هم كارى صورت نگرفت فقط شاه يكى از پيشخدمتان خود را باحوال‌پرسى « آقا » فرستاد . « آقا » خيلى از مراحم شاه تشكر و ضمنا اظهار خستگى كرد و حاجت خود را باستراحت بعرض رساند . چيزى كه تاكنون چندين بار اتفاق افتاده و هميشه با اصلاح موضوع و خ لكلكانه‌اى « 1 » از قبيل خرقه و جبه و عصاى مرصع و انگشتر و انفيه‌دان كه « آقا » آن را انقوزه‌دان ميكرد رفع شده بود « 2 » . چيز عجيب ! اين‌دفعه همين احتياج باستراحت را شاه بمنزلهء استعفا تلقى كرد و دست‌خطى مبنى بر قبول استعفاى مستوفى الممالك صادر شد و نظام الملك كه در زمان صدارت پدرش چندى وزير ماليه بود به عنوان رياست محاسبات ماليه كشور ، قلم حواله و اطلاق را بدست گرفت . نظام الملك نه معلوماتى در ماليه داشت و نه نفوذى در مستوفيان ، در اينوقت بعد از مدتى خانه‌نشينى كسى هم سنگى در ترازوى او نمى گذاشت و وقعى به او نميداد . جانشينى او از « آقا » سياستى بود كه به تلقين مشير الدوله اتخاذ شده بود . شاه ميخواست بآقا بفهماند كه « مؤمن ! اينقدر افاده نكن ! كارى كه تو ميكنى از عهده همه‌كس حتى نظام الملك هم برميآيد . ما اگر از چوب هم يكنفر آدم بتراشيم ميتواند كار ترا انجام كند » واقعا هم همينطور بود زيرا كار ماليه ، كار فنى و قواعد آن مضبوط و تغيير وزير و رئيس تغييرى در جريان آن نميداد و وزير و رئيس مثل امروز كاملا ماشين امضا بود .\r\nشاه بامر قشون توجه خاصى دارد ، چنان كه به نصرت الدوله نائب وزير جنگ و خود نائب السلطنه كه اسما وزير جنگ است توصيه مىكند كه من‌بعد امتيازات و ترفيعات بايد در ازاء خدمت نمايان باشد نه برحسب وراثت و با گذشتن مدت حتى در اين زمينه دستخطى هم به نائب السلطنه صادر شده است ( 1288 ) .\r\nمشير الدوله مثل قديمى قره نوكرى ، « رقم رمق ميخواهد « 3 » » را در وزارت عدليه خود\r\n\r\n\r\n","description":"","footnote":"\r\n( 1 ) - كمتر اسبى است كه وقتى سر سم رفت بعد قدرى لكه نرود . براى اينكه اسب مجددا به راه قدم معمول خود بيفتد سوار عاقل بايد با اسب مماشات كند . اين مماشات را ميتوان لكلكانه اسم گذاشت زيرا سوار تقصير نداشته و تقصير يا قصور از اسب بوده و باوجوداين ، سوار با مماشات خود او را به راه انداخته است . شايد لكلكانه از اين مماشات اتخاذ شده باشد و كنايه از نوازش و دادن تعارف و رشوه به كسى است كه مستحق آن نباشد و اجمالا اجرى كه در مقابل كار نكرده داده شود لكلكانه‌اش ميگويند .\r\n( 2 ) - آقا ضعف معده داشته و بدستور طبيب حب انقوزه ميخورده و هميشه قوطى انقوزه در جيب داشته و « شميم » آن « مشام مجلسيان را تعطير ميكرده » است .\r\n( 3 ) - « رقم رمق ميخواهد » ضرب المثل قديمى و كنايه از آنست كه حكم ، كار صورت نميدهد بلكه كفايت و كاردانى مجرى حكم است كه به حكم قوت اجرا ميدهد . من در طفوليت از شخص بىسوادى افسانه‌اى شنيده بودم كه در اينجا آوردن آن براى تفريح و تنوع بد نيست . اين شخص بىسواد ميگفت نادر شاه به اللّه‌وردى خان امر داد برو ماليات عقب‌مانده فارس را وصول كن . خان تعظيمى بقيه در صفحه بعد\r\n","page_name":" 113 ","page_number":131},
  {"content":"\r\n\r\nكاملا مجسم كرد . در اين دو سه ماهه چنان اطراف كار دادگسترى را جمع‌آورى نمود كه براى مخالف و مؤالف مجال انكار باقى نگذاشت . حتى دست و پاى حكام را در اجراى تنبيهات بدنى و احكام قتل بست و در اين زمينه ملفوفه‌فرمانى « 1 » هم صادر و بحكام ابلاغ كرد . شاه در اين ملفوفه‌فرمان\r\n\r\n\r\n","description":"","footnote":"\r\nكرد و بيرون آمد و بدون گرفتن حكم ماموريت بجانب شيراز حركت كرد . در راه بفكر افتاد كه اگر از او حكم بخواهند چه جواب بگويد . در اين افكار بامزاده‌اى رسيد براى فاتحه‌خوانى وارد بقعه شد ديد كاغذ زيادى كه اوراق پاره قرآنى بود در روى صندوق ريخته است يكى از آنها را برداشت و در بغل گذاشت به شيراز كه وارد شد فورا به مسجد جامع شهر رفت و مردم را براى اصغاى امر نادر شاه طلبيد . مردم كه جمع شدند گفت شاه امر كرده است باقى مالياتى پارسال خود را فورا بپردازيد و مرا مأمور كرده كه هركس تخلف كند او را تنبيه كنم و چنان با تشدد مطالب را اداء كرد كه مردم همه ، جا خوردند . گفتند بما مهلت بده گفت سه روز بيشتر اجازه مهلت ندارم و بايد روز چهارم از اين شهر بپايتخت برگردم . بالاخره يكى از مستوفيهاى محلى كه تشخيص باقى با او بود بعرض خان رساند كه حكم نادر شاه مطاع است و سه روزه باقى را ميدهيم ولى حكم را بايد ببينيم و بر طبق آن عمل كنيم . گفت باقى را حاضر كنيد روز حركت حكم را بشما نشان خواهم داد . روز سوم برحسب قرارداد همه به مسجد آمدند ، سران قوم هم حاضر بودند و كيسه‌هاى پول هم حاضر بود خان پولها را تحويل گرفت و وقتى كه ميخواست حركت كند به او تذكر دادند كه حكم شما را نديديم .\r\nجواب داد يكى برخيزد برود بالاى منبر حكم را بخواند كه همگى از آن باخبر شوند . يكى بالاى منبر رفت خان ورق قرآن را بدست او داد و گفت بخوان . از قضا سورهء   ( إِذا زُلْزِلَتِ . . . )   بود مردك به خيال اينكه اشتباه كرده در خواندن تمجمج كرد و خان با تشدد تمام گفت چرا نميخوانى ؟ بيچاره مجبور شد و خواند . . . بسم إله الرحمن الرحيم   إِذا زُلْزِلَتِ الْأَرْضُ . . .   خان گفت بس است نادر شاه امر كرده است همين كه بسرزمين شيراز رسيدى در شهر زلزله بينداز و باقى را وصول كن . شما چون مردمان عاقلى بوديد و ماليات را خودتان فراهم كرديد زحمت زلزله انداختن را از سر من كم كرديد .\r\nورق قرآن را گرفت و در جيب گذاشت و ماليات را برداشته بپايتخت رساند و نادر شاه در حق او خيلى التفات كرد .\r\nبعد از نقل اين افسانه اضافه كرد بى خود نيست كه ميگويند رقم رمق ميخواهد . اگر مامور كارى باشد با حكم اذا زلزلت هم ميتواند خدمت را انجام دهد . اين افسانه است نه حقيقت و ضرب المثلى است كه معنى خود را با هر تغييرى از دست نميدهد . در حكومت دمكراسى رقم قانون است و رمق طرز اجراى قانون بدست مجرى عاقل و فهميده و باتجربه . تا مجريان قانون عاقل و عادل نباشند محال است قانون به حال مردم نافع شود . لنگى كار ما هم در نداشتن مجريان خوب است .\r\n( 1 ) - اسم عام اوامر كتبى و رسمى شاه به فارسى فرمان است . « فرمان مواجب » « فرمان لقب » « فرمان اعطاى نشان » « فرمان اعطاى خالصه » « فرمان تيول » و غيره و غيره هم به اين اسم عام خوانده ميشده است . فرمان حكما بايد به ثبت مستوفيان برسد تا « شرح آن را ثبت و ضبط نموده در عهده شناسند » اين قبيل فرمانها روى كاغذى بزرگتر نوشته ميشد و سطرهاى آن در يكى دو سه تاى اول فاصلهء زياد داشت هرچه پائين‌تر ميآمد فاصله سطور كمتر ميشد . جمله‌هاى آن خيلى مطول و كلمات آنها از لغات برجسته و پدر مادردار بود و در آخر حكما بجملهء مقرر آنكه مستوفيان عظام و كرام شرح اين فرمان مبارك را ثبت و ضبط نموده در عهده شناسند بتاريخ . . . . مقيد بود . پشت اين فرمان به مهر صدر اعظم و وزير ماليه و صاحبديوان و منشى الممالك با طغرا و مهر مستوفيها به‌خصوص مستوفيهاى پاى بقيه در صفحه بعد\r\n","page_name":" 114 ","page_number":132},
  {"content":"\r\n\r\nكار حكام را در اعمال جزائى قلمرو خود بحبس متهم و تحقيقات مقدماتى و ارسال نتيجه آن بمركز منحصر كرد . دادن حكم را به شخص خود و در حقيقت بوزارت عدليه اختصاص داد مخصوصا ملفوفه‌فرمانى كه در اين موضوع بوليعهد خطاب كرده بود در روزنامه منتشر شد كه باقى حكام حتى عموها و ساير پسرهاى شاه هم تكليف خود را بدانند . ربيع الثانى 1288\r\n\r\nسپهسالارى مشير الدوله\r\nسه ماه بعد در 13 رجب روز عيد ولادت حضرت شاه ولايت بر خلاف قواعد تشريفاتى ، شاه با لباس كوتاه ساده نظامى بسلام نشست . باز هم بر خلاف قواعد تشريفاتى معمول كه فقط شاه بحضار تبريك ميگفت و مخاطب سلام جواب مفصلى عرض كرده و شاعر به مناسبت جشن ، قصيده‌اى ميخواند و سلام ختم ميشد اعليحضرت نطق مفصلى كرد .\r\nشاه فرمود همه تعجب ميكنيد چه شده است ما لباس نظامى دربر كرده‌ايم بعد وارد اهميت شغل نظامى و توجه خاصى كه به آن دارد شده شكوهء زيادى از بىترتيبيهاى گذشته كرد و گفت : « از امروز من خودم رئيس قشون كشور هستم و انتظام امور آن را بر عهدهء خود ميگيرم و چون لازم است يكنفر واسطه بين ما و قشون باشد حاجى ميرزا حسين خان مشير الدوله را كه حاضر حضور است از جانب خود نائب كرده بلقب سپهسالار اعظم و وزير اعظم عسكريه ملقب ميفرمائيم و اين دو كتاب را كه سابقا نوشته شده و هنوز اجراء نيافته بود ، بدست خودمان به او ميدهيم كه انشاء اللّه تعالى الى نقطه آخر مجرى دارد و نكته‌اى فرونگذارد . از اين روز ببعد القاب و مناصب نظاميه باستحقاق بايد باشد نه بواسطه و وراثت . از امروز ببعد هر خدمتى را پاداش نيك خواهيم داد و هر خيانت را تنبيه و سياست . گذشت و اغماض بهيچ‌وجه\r\n\r\n\r\n","description":"","footnote":"\r\nسند كه يكى از آنها در حقيقت مدير كل وزارت ماليه محسوب ميشد ميرسيد و در زير آخر سطر اول شاه امضاء خود را با جملهء « صحيح است » ميگذاشت و قوت اجرا به آن ميداد . ولى شاه اوامر كتبى و رسمى ديگرى هم داشت كه مثلا در امر خاصى از قبيل تحقيق و تفتيش و رسيدگى به كار معينى بايد صادر شود يا دستورى بطور فوق‌العاده به كسى اعلام گردد . البته اين فرمان مخاطب داشت و مجرى آن هم همان مخاطب فرمان بود و بس . اين فرمان بايد سربسته بمخاطب برسد و به همين جهت آن را ملفوفه‌فرمان موسوم كرده بودند . ملفوفه‌فرمانها روى كاغذ كوچكتر و با عباراتى معمولىتر نوشته ميشد و بصحه شاه و مهر صدراعظم ميرسيد و براى مخاطب ميرفت كه او فحواى آن را باجرا برساند . ممكن بود اين دستور متحد المال يا بخشنامه باشد كه بايد به تمام حكام ابلاغ شود در اين صورت نسخه‌هاى متعدد از روى يك اصل نوشته و هريك را با عنوان مخصوص براى هر حاكمى يا فرمانفرمائى ميفرستادند . شاه اوامر خصوصى و دستورات مخصوص هم داشت كه آنها را به خط خودش و گاهى به خط منشى مخصوصش كه حكما ذيل آن را امضاء ميكرد صادر مينمود . اين قسمت بدستخط موسوم بود . امروز با حكومت دموكراسى ملفوفه‌فرمان ديگر محل و موقعى ندارد آنچه سابقا بوسيله ملفوفه‌فرمان بحكام و مأمورين مخصوص رجوع ميشد ، امروز بوسيله احكام وزارتى به آنها ابلاغ مىشود ولى فرمان و دستخط باز هم رايج است ولى دستخطها هم بواسطه مصونيت شاه و مسئوليت وزراء نبايد حاوى كارهاى دولتى باشد . پس دستخط هم تا اندازه‌اى منسوخ شده و اگر در پاره‌اى از موارد به خط شاه چيزى صادر شود ، شامل مطالب دولتى نبايد باشد زيرا با مسئوليت وزراء منافى است .\r\n","page_name":" 115 ","page_number":133},
  {"content":"\r\n\r\nنخواهد شد ، خادم محروم نخواهد ماند و مقصر آزاد نخواهد گرديد .\r\nناصر الدين شاه نطق خود را از حفظ و مرتجلا ادا كرد ولى بىشبهه پيش‌نويس اين نطق املاى مشير الدوله بوده است زيرا دو كلمه « عسكر و عسكريه » را كه در زبان تركى عثمانى بجاى ارتش و قشون مصطلح است ، در چند جاى اين نطق ايراد كرده است . اين لغت در زبان فارسى تا آنوقت خيلى معمول نبوده و از اين جمله معلوم مىشود مشير الدوله كه اكثر بخصوص در اين اواخر در دربار عثمانى سفارت داشته ، اين لغت را بدون توجه املاء كرده و شاه هم نوشته و بعد از ضبط مطلب از حفظ اداء نموده است .\r\nبعد از نطق شاه ، مشير الدوله سپهسالار اعظم جوابى مبنى بر افتخار و مباهات افراد قشون از سرپرستى اعليحضرت بعرض رساند و در آخر ترقيات آينده قشون را عنقريب وعده داد .\r\n\r\nصدارت مشير الدوله\r\nيك ماه و نيم بعد در 29 شعبان 1288 بالاخره نتائج تمام اين اقدامات مقدماتى ظاهر شد . شاه دستخطى صادر كرد و منصب صدارت را با تمام اختيارات به ميرزا حسين خان مشير الدوله سپهسالار اعظم واگذاشت . در اين دستخط مخصوصا قيد كرده كه براى بسط يد سپهسالار در كارهاى نظامى اين منصب به او داده شده است ، از فصول ده‌گانه‌اى كه شاه در ذيل اين دستخط بطور دستورالعمل بصدراعظم خود نوشته است ، به خوبى برميآيد كه قبلا بين شاه و صدراعظم قرار ومدارى گذاشته شده و شاه تمام اختيارات حتى مداخله در بيوتات سلطنتى را هم از خود سلب كرده و به او واگذاشته است .\r\nميرزا حسين خان پسر ميرزا نبى خان قزوينى امير ديوانخانه ( وزير دادگسترى ) عهد محمد شاه و تحصيلات او همان تحصيلات معمولى قديمى بوده است . شايد در اوائل دورهء مدرسه دار الفنون در خارج از مدرسه زبان فرانسه را هم كمى آموخته باشد ولى در مقابل ، هوش سرشار فوق العاده‌اى داشته و در مأموريتها و اقامتهاى خود در دربارهاى دول اروپا كه هميشه خدمت ادارى او بوده ، در طرز جريان كارهاى دول محل توقف خود ، مطالعات كرده خود را براى همه‌كار آماده نموده است .\r\nدر اين چند ماههء وزارت عدليهء خود كه در حقيقت شاخص هيئت وزراء شده بود ، بقدرى زيركى و زرنگى و مردم‌دارى بخرج داد كه همه حتى شاهزادگان درجه اول كشور مانند اعتضاد السلطنه و نصرت الدوله را هم به خود معتقد كرد . خوب چيز مينوشت خوب حرف ميزد و در كارها بسيار جدى بود و پشتكارى خستگىناپذير و دليرى و شهامتى بسزا داشت .\r\nهمت بلند او را از مدرسه و مسجد و عمارتى كه در جنب آن براى خانه خود در آندوره ساخته است ميتوان اندازه گرفت .\r\nوطنپرستى و عشق بترقى كشور و انتظام امور در او جبلى بود . براى اين جمله احكام و دستورهاى او كه در كارهاى كشور داده دليلى بس هويداست . با هرچه كهنه بود دشمن و در همه‌چيز بنوى و تازگى معتقد بوده بافكار پوسيده و رسوم قديم وقعى نميگذاشت .\r\nولى از آفات تمدن اروپائى هم كه ساليان دراز در آنجاها بسر برده بود بدور نبود .\r\n\r\n","description":"","footnote":"","page_name":" 116 ","page_number":134},
  {"content":"\r\n\r\nحتى چندان پاپى مخفى داشتن كارهاى خصوصى خود هم در اين زمينه نميشد و اين موضوع وسيلهء حمله بدست دشمنان او ميداد . اما غرور جناب اشرف صدراعظم مانع آن بود كه به اين چاهيكه بدست خود جلو خويش مىكند توجهى داشته باشد . « در كشور كورها ، يك چشم پادشاه است » البته در جنب ساير محسنات اخلاقى اين مرد اين اكرومه ناقص او چيز مهمى نبود ولى اى كاش لامحاله در اين قبيل كارها تظاهر نميكرد تا بتواند به همان مردمى كه اين تظاهرات را بعقيدهء خود براى تربيت آنها ميكرد بيشتر خدمت نمايد .\r\n\r\nاصلاحات مشير الدوله\r\nبهرصورت صدراعظم وارد كار شد . در يكى دو ماه بعد متحد المآلى بنام كاركنان ادارى دولت و حكومتهاى ولايات نوشت و از رشوه خوارى عمال دولت كه سابقا موجب خرابى كارها بوده است نكوهش كرد و از اين‌كه اين رسم بد را رؤساى دولتى ترك گفته‌اند اظهار خوشوقتى و حكام و عمال ولايات را تهديد نمود كه اگر اين رويه را ترك نگويند با اصرار از حضور همايونى استدعاى عزل و مجازات آنها را خواهد كرد . در اين نامه مخصوصا قيد مىكند : « چشم من همه‌جا با شماست . دولت بشما به قدر اعاشه حقوق ميدهد و ضامن متمول كردن شما نيست ، شما هم براى متمول شدن راههاى ديگر داريد ؛ در خالصجات دولتى كه تحت اختيار شماست آبادى كنيد و از اضافه حاصل آن برخوردار شويد تا خير آن بخلق خدا هم برسد »\r\nاز جملهء « الملك عقيم » كه در اين نامه خود به آن اشاره كرده و توجيه و تفسيريكه از آن نموده پيداست كه اين تهديد بيشتر متوجه حكام و عمالى است كه بواسطهء انتساب بخانواده سلطنت به خود اجازه بيرويگى ميدهند و بغرض و طمع ، كارها را عقيم ميگذارند و در آخر اضافه مىكند : « بعد از وصول اين نامه تقدير آتيه در دست خودتان خواهد بود . »\r\nاين متحد المآل ( بخشنامه ) بدون اينكه عنوانى و خطابى داشته باشد در حقيقت اولتيماتومى بود كه بامضاى صدراعظم براى تمام حكام و عمال فرستاده شد .\r\nاز 1268 كه امير نظام از كار خارج شده بود تا اين تاريخ بيست و يكسال گذشته و در اين مدت از اين قماش احكام هيچ به گوش مردم نخورده بود ولى احكام استبدادى هميشه تابع اقدامات بعد است . مردم هروقت با حكم سختى مواجه شوند ، طبعا بااحتياط رفتار ميكنند تا اندازهء علاقهء صاحب حكم را نسبت به نوشته و گفتهء خود بفهمند . هرقدر صاحب حكم بيشتر بگفتهء خود علاقه نشان دهد بر احتياط اشخاص افزوده مىشود . صدراعظم با جديتى خسته نشو ، دنبال اين بخشنامهء خود را گرفت و به زودى كارها نظم و نسق مرتبى پيدا كرد . اگرچه مردم به سادگى زمان امير نظام نبودند كه فورا تسليم شوند معهذا يكى دو - فقره عزل و تنبيهى كه بر اثر نافرمانى پاره‌اى از حكام حتى درباره شاهزادگان مانند عزل حسام السلطنه از خراسان اتفاق افتاد ، خواهىنخواهى همه را بيدار كرد پاها باندازهء گليم دراز شد و كارها رو باصلاح رفت .\r\nميدانيم اين وقايع همه در زمستان 1288 و يكى دو ماهه بهار 1289 و در بحبوحهء قحطى اتفاق افتاده است . علاقه‌اى كه شاه و صدراعظم نسبت بدستگيرى از فقرا و ضعفا نشان\r\n\r\n","description":"","footnote":"","page_name":" 117 ","page_number":135},
  {"content":"\r\n\r\nدادند شير به پستان ساير رجال هم آورد همگى در اين مشروع كمك كردند . اعتضاد السلطنه در اين قسمت هم مساعى جميله به كار برد و دو سه ماههء بهار را گذراندند . حاصل رسيد ، مردم آسوده شدند و اين تصادف هم كه تا حدى مانع اجراى خيالات صدراعظم بود مرتفع گشت .\r\nمشير الدوله در تمام سال 1289 با فعاليتى بىنظير در اصلاح دوائر دولتى كوشيد .\r\nبيشتر توجه او بقشون بود وضع قشونگيرى ايران اصلاح اساسى لازم نداشت . اين كار را امير نظام انجام داده بود ميبايست مراقبت كرد كه آنچه دولت مىدهد بافراد برسد و در سرباز گيرى هم تعدى منسوخ گردد . از اين دو قسمت كه بگذريم بايد سرباز مشق كند و انضباط محكمى بين افراد و افسران برقرار شود و حس اطاعت در زيردست و توجه و خوشرفتارى در رؤسا ايجاد گردد . الحق مشير الدوله در تمام اين موضوعات سعى وافى به كار برد و نظمى در قشون برقرار كرد كه تا اينوقت سابقه نداشت . شاه در دستخطهاى خود كه بصدراعظم صادر كرده است هميشه از نظم اردوها و سانها و رژه‌ها تحسين مىكند و با بياناتى كه شرافت را در افراد و افسران توليد كند از همگى قدردانى و تشويق مينمايد .\r\nدر ماليه چون كار فنى و بقول مشروطه‌چىهاى چهل سال بعد « درازنويسى » بود و صدراعظم از آن اطلاع نداشت ، خيلى وارد جزئيات نشد ولى رسم رشوه و هديه را در اين قسمت هم مثل ساير دوائر منسوخ كرد و در لباس مستوفيها و ساير كشوريها هم تغييراتى داد .\r\nتنبانهاى گشاد قصب سورمه‌اى بشلوارهاى تنگ ماهوت و قباهاى راسته بكمرچين و كلاههاى دراز بكلاه يك‌چاركى مبدل شد . كلجه منسوخ و بجاى آن سردارى يخه عربى چين دار معمول گشت ولى در لباس سلام اين طبقات تغييرى حاصل نشده ، همان جبه و شال‌كلاه و جوراب سرخ مثل سابق لباس رسمى طبقات اهل قلم و وزراء و اعيان بود . اهل نظام در موارد عادى بايد با سردارى يخه عربى و شلوار تنگ با مغزى قرمز يا سفيد يا آبى يا زرد كه از صنف آنها حكايت ميكرد باشند و در موارد رسمى ، سردارى آنها مبدل به نيم‌تنه شد و نشان شير و خورشيدى هم بجلو كلاه نصب ميكردند و اين نشان در پائين‌ترين درجات نظامى تماما از نقره و هرقدر بر رتبه افزوده ميشد ، قطعات آن به طلا مبدل ميگشت تا در اميرتومانى تمام نشان از طلا ميگرديد كه تميز رتبهء آنها به نشان كلاه باشد . بعدها در حدود 1304 اين نشان كلاه را افسران در موارد عادى هم به كار بردند و اين در موقعى بود كه كلاه آنها سروته يكى و كوتاه شد تا از حيث كلاه هم با غيرنظاميها فرق داشته باشند و در هرحال درجات نظامى آنها در موارد عادى هم مشخص باشد .\r\nمشير الدوله در نشانها هم اصلاحاتى به عمل آورد . در نشانهاى نظامى ، حمايل را در سرهنگى موقوف كرد . رنگ حمايل سرتيپى اول در وسط سرخ و طرفين سفيد و اميرتومانيرا در وسط سبز و در طرفين سرخ مقرر داشت .\r\n\r\nتاسيس نشان شير و خورشيد\r\nبراى ساير طبقات كه خارجيها و حتى نظاميها هم حق برخوردارى از آن را داشتند ، از روى نشان « لژيون دنر » فرانسه نشان پنج درجه‌اى باسم نشان شير و خورشيد برقرار كرد كه درجهء اول آن با حمايل سبز بود . اما نشان اقدس و قدس به حال خود باقيماند و در\r\n\r\n","description":"","footnote":"","page_name":" 118 ","page_number":136},
  {"content":"\r\n\r\nحقيقت ، نشان درجهء اول شير و خورشيد جاى نشان مقدس را گرفت و نظامنامه‌اى براى هر يك نوشت و در اعطاى نشان و رتبه نظامى بسيار كف يد ميكرد .\r\nسابقا در شبهاى عيد ولادت شاه فقط چراغانى و آتشبازى ميكردند ، مهمانى از سفراى خارجه و رجال درجه اول و دعوت بشب‌نشينى از كارمندان درجهء دوم و سوم سفارت - خانه‌ها و دوائر دولتى ، رسمى است كه مشير الدوله در اصلاحات خود معمول كرده است .\r\nبيرق شير و خورشيد ايران خيلى قديمى است از تواريخ نميتوان تاريخ و تحولات آن را بدست آورد ولى رنگ زمينهء بيرق معين نبود . حاشيه‌اى برنگ سرخ يا سبز يا ملمع از اين دو رنگ بعرض چهار انگشت بيش‌وكم در دورهء پردهء سفيد قرار ميدادند و اجمالا رنگ سرخ و سبز و سفيد سه رنگ پردهء بيرق ايران بشمار ميآمد . تقسيم اين سه رنگ بسه قسمت كه از سبز شروع و بسرخ ختم شود و شير و خورشيد در وسط رسم گردد از كارهاى مشير الدوله است .\r\nبراى اولين دفعه اسم نظميه در روزنامه‌ها ديده مىشود يكى از افواج را مخصوص حفظ نظم شهر كرد و اسم آن را فوج نظميه گذاشت . خلاصه اينكه آنچه امير نظام شالودهء آن را ريخته و از زمان او تا اين‌وقت معطل مانده بود و به صورت ظاهر ورگذار ميشد همه بطور خوبى به كار افتاده و در ظاهر و باطن كارهاى دولتى بهبوديهائى حاصل آمد .\r\nدر سال 1289 باسم گزارش يا راپرت و قانون و آئين‌نامه ، سه فقره مشروحه بعرض شاه رسانده است كه هرسه قابل ذكر مىباشد .\r\nدر اولى روزها و ساعات و محل رسيدگى بكارها را معين و مخصوصا براى جلوگيرى از اتلاف وقت ، ورود اشخاص بيكار را در هيئت دولت سخت قدغن و روزهاى پنج‌شنبه را براى پذيرائى اشخاصى كه با او كار خاصى داشته باشند تعيين كرده است . در مقدمهء اين راپرت ارزش وقت را تذكر داده و مخلوط كردن كارها را بهمديگر سخت قدغن نموده است . از اين جمله معلوم مىشود كه تا اينوقت ارباب‌رجوع در هر ساعتى كه ميخواسته ميتوانسته‌اند نزد صاحبكار بروند و حاشيهء مجلس را پر كنند و مخصوصا يكى از تجملات ادارى شترمآبان دورهء قبل بوده است كه هميشه مجلس خود را از اين قماش ارباب‌رجوع پر ميخواسته و اين وضع را اسباب اعتبار خويش ميدانسته‌اند .\r\nديگرى گزارشى است كه در اواخر شعبان از كارهاى انجام شدهء يكسالهء زمان صدارت خود بعرض شاه رسانده است . خيلى مايهء تأسف است كه اين گزارش در دست نيست و الا بهتر ممكن ميشد در كرده‌هاى اين مرد دقت به عمل آيد ولى اجمالا از جوابى كه شاه به او داده است معلوم مىشود كه در گزارش خود وجه پر نكرده و از كارهاى كوچك كه سايرين در گزارشهاى خود برخ شاه ميكشيده‌اند ذكرى نياورده و بمهام امور انجام شده اكتفا نموده است . زيرا شاه در دستخط خود بعد از تحسين زياد از اقدامات او همين موضوع را متذكر شده و نوشته است كارهاى شما خيلى بيش از اين‌هاست و هزار كار انجام داده‌ايد كه ننوشته‌ايد . در خاتمه مىنويسد :\r\n\r\n","description":"","footnote":"","page_name":" 119 ","page_number":137},
  {"content":"\r\n\r\n« اينكه نوشته‌ايد اگر خبطى و يا خطائى يا رفتارى كرده باشيد كه مايهء دلخورى ما شده باشد به ياد شما بياوريم كه در آتيه ترك آن بشود ، خدا شاهد است كه بجز خدمت و صداقت و دولتخواهى مفرط و عشق بخدمات دولت و درستكارى چيزى از شما نه‌تنها در اين يك ساله بلكه از اول نوكرى شما الىحال كه صدارت اعظم داريد ، نديده و نشنيده‌ام . الحمد للّه جز خوبى چيزى نيست كه نوشته شود . زياده فرمايشى نبود 1289 چهارم شهر رمضان بيچى ئيل » .\r\n« زياده فرمايشى نبود » فرمول خاتمهء دستخط شاه استبدادى است ولى قدرى در لحن اين دستخط تأمل نمائيم . من از شاههاى قبل و بعد از ناصر الدين شاه حتى در زمان مشروطه سهل است در دورهء بىلجامى سلطنت مظفر الدين شاه ضعيف النفس كه همه‌كس در دربار كوس « لمن الملكى » ميزد نظير اين بيانات و ادب كتابت و تشويق و تحسين از خدمتگزاران نديده‌ام .\r\n\r\nدولت ايران دولت مقننه مىشود\r\nسومى لايحهء قانونى است كه تهيه كرده و بامضاى شاه رسانده است كه بواسطهء اهميت آن عينا در اينجا نقل ميكنم :\r\n« محسنات تشكيل دربار اعظم را مكرر بندگان اقدس همايون شاهنشاهى خلد اللّه ملكه و دولته بيان و تصديق فرموده‌اند . باقتضاى همان فرمايشات ملوكانه اين دولت ابدمدت بايد حكما يك هيئت رسمى داشته باشد . فوايد چنان هيئت رسمى با منطورات جديده شاهانه از براى دولت عليه ايران محسوس است . بخصوص از براى اين عهد كه بندگان اقدس شاهنشاهى عازم مسافرت فرنگستان هستند ، در غياب همايون زياده از حد لازم است كه دولت ايران يك هيئت رسمى و يك صورت باعظم و شكوهى داشته باشد .\r\nخلاصهء اصول دربار اعظم را عرض كرده‌ام چون اين معانى در اين صفحات چندان بروز و ظهورى نداشته‌اند به نظر خيلى ساده و سهل و بىنتيجه خواهد آمد . همين‌قدر عرض مىكنم كه انتظام كل امور دولت بسته به اين چند فقره مطالب ساده است . نتايج اين مطالب را بايد در امتحانات ساير دول مشاهده كرد . اميدوارم كه از يمن تربيت و تقويت همت شاهنشاهى بر اين اساس ساده يك بنائى ساخته شود كه نام نامى شاهنشاهى را تا انقراض تواريخ مايهء تشكر ملت ايران و موجب تمجيد كل آيندگان بسازد . »\r\nدر اين مقدمهء لايحهء قانون خود صدراعظم خويش را مترجم منويات شاه و اين تأسيس را زادهء افكار او جلوه ميدهد زيرا با پادشاه مستبد جز اين نبايد رفتار كرد ولى در آخر براى اولين دفعه اهميت تشكر ملت را هم بشاه تذكر ميدهد و ضمنا حالى مىكند كه عظم و شكوه هر دولت به تشكيلات دولتى آنست و براى اينكه يك دولت در جامعه دول اروپا بودونمودى داشته باشد ، لازم است تشكيلات آن هم داراى اساس درست و حسابى باشد . بعد از مقدمه بتشريح تشكيلات خود پرداخته است .\r\nتشكيل دربار اعظم\r\nسركار اعليحضرت اقدس همايون شاهنشاهى كل امور دولت را در ميان نه وزارت و يك صدارت تقسيم خواهند فرمود\r\n\r\n","description":"","footnote":"","page_name":" 120 ","page_number":138},
  {"content":"\r\n\r\nاساس نه وزارت از اينقرار است\r\n1 - وزارت داخله .\r\n2 - وزارت خارجه .\r\n3 - وزارت جنگ .\r\n4 - وزارت ماليات .\r\n5 - وزارت عدليه .\r\n6 - وزارت علوم .\r\n7 - وزارت فوائد .\r\n8 - وزارت تجارت و زراعت .\r\n9 - وزارت دربار .\r\n10 - صدارت عظمى .\r\nاجراى جميع اوامر پادشاهى و اداره كل امور دولت بر عهدهء اين نه وزارت است .\r\nادارهء اين نه وزارت محول بصدارت عظمى است .\r\nدربار اعظم عبارت است از هيئت اجتماع اين ده وزارت .\r\nصدراعظم شخص اول دولت و رئيس دربار اعظم است .\r\nعزل و نصب صدراعظم منحصر و موقوف بارادهء اقدس همايون شاهنشاهى است .\r\nعزل و نصب ساير وزراء به حكم اقدس همايون شاهنشاهى و موقوف به تعيين صدراعظم است .\r\nدر باب مجلس وزراء\r\nكليات امور دولت راجع بمجلس وزراء و حضور صدراعظم است .\r\nصدراعظم شخص اول دولت و رئيس مجلس وزراست .\r\nمسئوليت كل ادارات دولتى بر عهدهء صدراعظم است ( به اين معنى كه ارجاع خدمات و صدور فرمايشات عليه بلاواسطه به شخص صدراعظم خواهد شد و صدراعظم هر امريكه منوط بهر اداره است راجع خواهد داشت . )\r\nساير وزراء هركدامى مخصوصا در محضر صدارت عظمى مسئول امور وزارتى خود ميباشند .\r\nهر وزيرى در امور وزارت خود كاملا مسلط است .\r\nهيچ وزيرى حق مداخله بامور وزارت ديگر ندارد اما كل وزراء در شور كليهء امورات دولتى شريك اعمال يكديگر و عموما مسئول امور دولت هستند .\r\nدر باب شرايط مشورت وزراء\r\nعموم وزراء هر دوشنبه و پنجشنبه در يك اداره‌اى جنب ادارهء صدارت عظمى چهار ساعت به ظهر مانده « 1 » جمع خواهند شد ، مطالب مشورت قبل از انعقاد مجلس معين خواهد بود ( كه در آن روز از چه قبيل گفتگو خواهد شد و چه مواد موقع مذاكره گذارده خواهد شد . )\r\nمحل مشورت در يك محل مخصوص هميشه ثابت خواهد بود . خارج از آن دايره مشورت جايز نخواهد بود . در دايرهء مشورت به هيچ كار ديگر اقدام نخواهد شد .\r\nبجز وزراء هيچكس داخل دايرهء مشورت نخواهد شد .\r\nدر دايرهء مشورت مشغوليت خارجه بهيچوجه جايز نخواهد بود .\r\n\r\n\r\n","description":"","footnote":"\r\n( 1 ) - اين اول دفعه است كه از ساعت ظهرى در نوشتجات اسم برده شده است .\r\n","page_name":" 121 ","page_number":139},
  {"content":"\r\n\r\n\r\nدر باب اصول ترتيب وزارتخانه‌ها\r\nهر وزارت بايد يك وزارتخانه مخصوص داشته باشد .\r\nاجزاء هريك از وزارتها از روى راپرت آن وزير بصدارت عظمى و بتصديق صدراعظم و بامضاى اعليحضرت اقدس همايون شاهنشاهى خواهد بود .\r\nعده و مواجب و مناصب و تكاليف جميع عمال وزارتخانه‌ها به حكم مشورت وزراء معين خواهد بود .\r\nهيچ وزيرى مأذون نيست كه عدهء اجزاء وزارت خود را بدون اجازهء صدراعظم در مجلس مشورت زياد و كم نمايد .\r\nهيچ وزيرى نميتواند بدون اجازهء مجلس منصب تازه اختراع نمايد .\r\nهيچ وزيرى نميتواند مواجب مناصب را تغيير دهد .\r\nهيچ وزيرى نميتواند بدون اجازهء صدراعظم يكى از اجزاى خود را از نوكرى اخراج نمايد .\r\nمواجب مربوط و مخصوص منصب است و هيچ ربطى به اشخاص نخواهد داشت . مواجب حق و اجرت تكاليف نوكرى است و باصل منصب مخصوص است و وجود اشخاص بمواجب و حقوق دولتى ارتباط و بستگى ندارد ، تنها اجرت خدمتى است كه به اشخاص رجوع شده است .\r\nترقى مناصب اجزاء از روى يك قاعدهء معين خواهد بود .\r\nاسم و رسم مواجب از هم جدا نيست و هرچه بازاى هر منصب داده مىشود بىزياده و نقصان همان ميرسد « 1 » . مواجبى كه حق شخصى اجزاى وزارتخانه‌هاست بعد از اين اسم مواجب ندارد مستمرى و مقررى گفته مىشود . اعطاى اين مستمرى موافق يك قاعدهء مخصوص خواهد بود .\r\nمستمرى هرگز با مواجب مخلوط نخواهد شد .\r\nدر باب ترتيب وزارتخانه‌ها\r\nبه جهت ترتيب هريك از اين نه وزارتخانه يك قاعدهء جداگانه وضع خواهد شد .\r\nچون وضع اين قواعد موقوف بمشورت وزراء است ، بايد اول مشورت وزراء برقرار گردد .\r\nروح دربار اعظم همين مجلس مشورت وزراء است .\r\nهروقت مجلس وزراء موافق اين اصولى كه وضع شده قرار يافت ، دربار اعظم نيز برقرار شده است .\r\nاين اساس اصلى هرگاه درست منظم بشود ساير امور دولت بتدريج انتظام خواهد يافت .\r\nچيزى كه حال براى ما واجبست اين است كه اصول موضوعه را كه هيئت اجتماع آن را دربار اعظم ميگوئيم درست و محكم نگاه بداريم آن هم موقوف بعزم همايون شاهنشاهى است كه اطاعت و محافظت اين اصول را بر عهدهء جميع وزراء مؤكدا واجب بسازد .\r\nصدراعظم بايد مسئول كل باشد در حضور مبارك همايون . و جميع وزراء در شعبات سپردهء بخودشان مسئولند در نزد صدراعظم . واسطهء مراودات امور دولت در خاكپاى مبارك شخص صدر\r\n\r\n\r\n","description":"","footnote":"\r\n( 1 ) - از حقوقهاى نقدى كارمندان دولت دو عشر بعنوان رسوم كسر ميشد كه در حقيقت ماليات بر درآمد و يا بمنزله كسور تقاعد بود كه امروز از حقوق كارمندان دولت كسر مىشود . ولى همانطور كه اين قانون باجرا نرسيد رسوم دو عشر هم كماكان تا قبل از مشروطه بقرار سابق از حقوق اشخاص كسر ميشد و باقى آن را بجمع مينوشتند . در حقيقت كسى كه ساليانه اسما هزار تومان مواجب داشت بيش از هشتصد تومان به او نميرسيد .\r\n","page_name":" 122 ","page_number":140},
  {"content":"\r\n\r\nاعظم است به اين معنى كه ساير وزراء مطالب و مستدعيات و راپرت كارهاى وزارتخانه خودشان را بايد بصدراعظم اظهار نمايند و صدراعظم امورات لازمهء مهمه را بخاكپاى مبارك عرضه داشته تحصيل جواب نموده بهريك از وزراء كه تعلق دارد مكتوبا اخطار نمايد .\r\nاينست قاعدهء هيئت وزراء كه باصطلاح فرنگيها كابينه مينامند . حالا رد و قبول كل يا بعض از فقرات معروضه موقوف برأى صواب‌نماى سركار اقدس شاهنشاهى روحنا فداه است . الامر الاقدس الاعلى مطاع معروضهء دوازدهم شهر شعبان المعظم 1289 صدراعظم .\r\nشاه بامضاى خود به اين لايحه قوت قانونى داده شرح ذيل را در پاى آن دستخط كرده است .\r\nجناب صدراعظم - اين تفصيل وزراء و دربار كه نوشته‌ايد بسياربسيار پسنديدم و انشاء اللّه قرارش را به زودى بدهيد و معمول بداريد كه هرقدر بتعويق بيفتد باعث ضرر دولت است 20 شعبان 1289 .\r\nتكلفى كه در پاره‌اى از جمله‌هاى اين لايحه وجود دارد معلوم ميدارد كه زبان فارسى زبان مادرى تنظيم كنندهء آن نبوده و از روى قوانين خارجه با رعايت اوضاع ايران ترجمه و تلفيق شده و شايد ملكم خان كه سمت مستشارى صدراعظم را داشته در آن بيدخل نبوده است . چون من نوشته‌هاى ملكم را هيچ نخوانده‌ام ، نميتوانم در اين زمينه بطور قطع اظهار عقيد كنم . آنها كه نوشتجات ملكم را ديده‌اند بهتر مىتوانند حاكم قضيه باشند .\r\nاز اين لايحه به خوبى معلوم مىشود كه نظر مشير الدوله براى ادارهء كشور ايران طرز حكومت مقننه بوده است . زيرا مسئوليت مشترك وزراء در كليات و مسئوليت اختصاصى آنها در وزارتخانهء خود در آن مصرح است .\r\nصدراعظم وزراء را در مقابل خود و خود را در مقابل شاه مسئول قرار مىدهد ، در حقيقت با امضاى اين لايحه از طرف شاه دولت ايران در جزو جرگهء دول مقننهء عالم درآمده است . منتهى چنان كه در خود قانون هم قيد شده بايد جاهاى خالى آن كه قوانين وزارتخانه‌ها و اصلاح مواجب‌ها باشد پر شود . اين كار هم باوجود همراهى كه شاه با صدراعظم خود دارد چندان مشكلى دربر نخواهد داشت .\r\nراجع بقسمت مواجبها در اين قانون تفكيكى قائل و بين مواجب خدمت و حقوق اشخاص بيكار فرقى گذاشته شده است . چون تا اينوقت كار مواجب نداشت و مواجب مال شخص بود هركس اعم از اينكه كارى داشت يا بيكار بود مواجب خود را دريافت ميداشت . صدراعظم در اين قانون ، گرفتن مواجب را تابع منصب ( شغل ) قرار داده و مقررى و مستمرى را كه به اشخاص بيكار بايد داده شود تابع شرايط خاصى كرده است . شايد نظر ببرقرارى حقوق انتظار خدمت و تقاعدى است كه در اواخر دولت سلطان احمد شاه بر اثر قانون استخدام كشورى معمول شده و مشير الدوله در آن روزها ميخواسته است اين طرز را مجرى كند كه اين قسم حقوق تحت شرايط و مقرراتى برقرار شود و اين خود اسلحهء بسيار برنده‌اى بر ضد مخالفين بود زيرا هركس تمردى ميكرد يا مخالفتى اظهار ميداشت ممكن بود او را از كار خارج و مواجب او را بعنوان تابع بودن بشغل قطع كنند و مقررى بخور و نمير يا مثل امروز\r\n\r\n","description":"","footnote":"","page_name":" 123 ","page_number":141},
  {"content":"\r\n\r\nنخور و بميرى به او بدهند . شايد اجراى اصلاحاتى كه سابقا به آن اشاره كرده‌ام ، بعد از امضاى همين لايحه قانونى اجرا شده باشد و الا با شترمآبى دوره ، كوتاه كردن لباس و كلاه و در حقيقت متحد الشكل كردن مردم آن روز ، كار سهلى نبوده است . حتى بواسطه تشويقهاى صدراعظم بعضى از جوانها كه هميشه در لباس متجددترند بپوشيدن قباى كمرچين هم اكتفا نكرده باشند و در اين صنف جليقه و شلوار و سردارى جاى لباس راسته را گرفته باشد و شايد شيك‌پوشهاى آنها يخه و دستمال‌گردن هم مىبسته‌اند چنان كه عكسها و تصويرهائيكه از جوانهاى ايندوره ديده شده است اكثر با يخه و دستمال‌گردن است .\r\nدر همانروزيكه دستخط صدارت مشير الدوله صادر شد ، معير الممالك را هم به وزارت ماليه تعيين كردند . پس جاى مستوفى الممالك هم شخص متعينى برقرار شد و بعد از چندى قوام الدوله ، رفيق مروى خودمان را هم بجاى نظام الملك كه رئيس محاسبات بود وزير محاسبات كردند . ميرزا محمد قوام الدوله بواسطه استيفاى آذربايجان و چند ولايت ديگر كه از پدرش ارث داشت بااطلاع و كارآمد و در حقيقت از سنخ خود مستوفيها بود و برعكس نظام الملك از عهدهء كار بيرون ميآمد و از اين حيث هم جلو غرغر مستوفيها گرفته شد .\r\nهمانطور كه پيش‌بينى ميشد وزارت لشكر هم باز سبز شده بود . اين شغل را بميرزا هدايت اللّه پسرعموى مستوفى الممالك داده بودند ولى كمى بعد در اوائل 1290 قوام الدوله به مرض محرقه كه بعد از هر قحطى بلاى جان فقير و غنى است درگذشت و ميرزا هدايت اللّه با لقب وزير دفتر ، رئيس دفتر استيفا شد و وزارت لشكر به ميرزا موسى پسر ميرزا هادى كه از احفاد آقاسى بيك پسر آقا محسن آشتيانى و با قوام الدوله و ميرزا هدايت نبيرهء عمو بود رسيد .\r\nاگرچه باوجود قانون جديد ديگر وزارت دفتر و وزارت لشگر محلى از اعراب پيدا نميكرد و اين دو اداره يكى تابع وزارت ماليه و ديگرى در ادارهء وزارت جنگ قرار ميگرفت .\r\nچنان كه وزارت ماليه معير الممالك هم با وزارت خزانه او نميساخت ، زيرا خزانه بايد در تحت ادارهء وزارت ماليه درآيد و رئيس ديگرى غير از وزير ماليه داشته باشد ولى تا به آنجا برسند طول داشت و نميشد كارها را بىرئيس گذاشت . فقط كاريكه مشير الدوله براى تكميل نه وزير خود كرده است ، احضار حسنعلى خان سفير استانبول و تعيين او به سمت وزير فوائد است . ناصر الملك محمود خان قره‌گزلو را هم معاون خود قرار داده كارهاى وزارت جنگ و سپهسالارى خود را بدست او انجام مىكند از اينرو ميتوان پيش‌بينى كرد كه ناصر الملك وزير جنگ كابينه آينده است .\r\nدر اواخر سال 1289 صدراعظم گزارش ديگرى بعرض رساند و قبوض مواجب تمام نوكرهاى دولت اعم از قلمى و نظامى را كه دو ماه به آخر سال مانده تمام و كمال پرداخته شده بود ، بتوسط برادرش معتمد الملك كه بوزير مخصوص ملقب بود بحضور فرستاد . در دستخطى كه شاه در جواب اين گزارش بصدراعظم نوشته تحسين بيحسابى از اين كفايت و كاردانى كرده است و ضمنا اين دستخط مرحمت‌آميز خالى از نكوهشى نسبت بوزراى گذشته كه « بخيالات شخصى ميپرداخته و از خدمت تن مىزده‌اند » نميباشد .\r\n\r\n","description":"","footnote":"","page_name":" 124 ","page_number":142},
  {"content":"\r\n\r\nاز دستخطهائيكه ناصر الدين شاه در اين دو ساله صادر كرده و تمام آنها در روزنامه ايران منتشر شده و در دست است ، پيداست كه آنچه شاه بعد از امير نظام در تجسس آن بوده در شخص ميرزا حسينخان مشير الدوله يافته است . آنچه امر ميدهد بلافاصله اجرا مىشود و آنچه خود از آن غافلست صدراعظمش يادآورى مىكند و باسم او و انشاء او قلم ميرود و بانجام ميرسد . احكام دولت سرسرى نيست و مؤاخذه و بازپرسى در كار است و همه‌چيز نظم و نسق دارد . از همه بهتر كار زياد هم بر شاه تحميل نميشود و براى شكار و تفريح و مسافرتهاى خود ، وقت و سر فارغ دارد چنان كه صدراعظم وسائل مسافرت فرنگستان او را فراهم كرده است .\r\n\r\nمسافرت اول شاه بفرنگ\r\nسال 1290 رسيد از سال پيش همه ميدانستند كه شاه در اينسال بفرنگستان مسافرت خواهد كرد . چهار ماه قبل ملكم خان ناظم الملك ( ناظم الدولهء بعد ) كه به سمت سفارت مقيم ، بدربار لندن مأمور شده بود دستور داشت كه ضمنا با ساير دول اروپا هم مذاكره كند و قرار طرز پذيرائى شاه را با دربارهاى ساير دول نيز بدهد و شرايط اين پذيرائى را معين نمايد . بر اثر همين مأموريت بود كه در اواخر سال 1289 سفير مقيمى كه از طرف دولت اطريش و مجارستان بدربار ايران آمد ، در روزبار حضور رسمى از طرف امپراتور اطريش و پادشاه مجارستان شاه را برفتن به آنكشور دعوت كرد . دولت روسيه و انگلستان هم باوجود هم‌جوارى و منافعى كه در ايران داشتند ، از اين ديدار دوستانهء شاه ايران اظهار خوشوقتى كردند . آلمان و فرانسه و ايطاليا و عثمانى و بلژيك و حتى سويس هم هريك در نوبت خود با روى گشاده براى پذيرائى شاه حاضر شدند . شاه قبلا معتمد الدوله فرهاد ميرزا عموى خود را از حكومت كردستان به تهران احضار كرد كه در غياب او با نائب السلطنه پسرش كار سياست سلطنت را اداره كند . بنابراين برعكس مسافرتهاى داخلى قبل كه تا چند روزى پيش از حركت شاه ، عامه مردم از قصد مسافرت او خبرى نداشتند در اين مسافرت از سال قبل همه‌كس ميدانست كه شاه باروپا سفر خواهد كرد ؛ چنان كه ديديم در لايحهء قانونى پيشنهادى صدراعظم هم اشاره به اين مطلب شده بود . در حكومت مقننه البته نبايد كارها در خفا صورت بگيرد و مردم با كار ختم شده مواجه شوند ؛ بلكه بايد لامحاله ، از رؤس مسائل آگاه باشند .\r\nمشير الدوله به اين قصد شاه را بفرنگ ميبرد كه ترقيات مادى و معنوى اروپا را كه از اثر حكومت مقننه در كشورهاى اين قطعهء دنيا حاصل شده است ، برأى العين مشاهده كند و از كارى كه باجراى آن تصميم گرفته است پشيمانش نكنند . پيشرفت و طرز ادارهء ممالك خارجه را ببيند و بداند كه سايرين چگونه كشوردارى ميكنند تا وقتى كه بايران برميگردد ، بمطالبى كه از در خير و صلاح عامه پيشنهاد خواهد كرد بيشتر اهميت بدهد .\r\nبراى محافظت پايتخت ، اردوى نظامى در بيرون دروازهء دولت تشكيل شد . شاه\r\n\r\n","description":"","footnote":"","page_name":" 125 ","page_number":143},
  {"content":"\r\n\r\nبا كوكبه و اثاثهء قدرت « 1 » براى توديع با نظاميان رشيد خود به اين اردو رفت . صدراعظم فرمان شاه را كه بعموم افسران و افراد خطاب شده بود بصداى بلند خواند .\r\nدر اين فرمان ، شاه مسافرت خود را باروپا كه براى بهبود و تدارك وسائل ترقى قشون از قبيل اسلحه و مهمات و مشاق و غيره است ، بقشون خود اعلام و مراقبتى كه در ترفيه حال افراد و افسران دارد از روى رويهء يكسالهء گذشته نشان ميدهد . در آينده هم بهبود وضع آنها را بر ذمه خود لازم و حتم ميشمارد و آنها را بنظم و انضباط توصيه مينمايد . از اعتماديكه به آنها داشته و پايتخت و اسلحه و مهمات را باطمينان آنها سپرده است تذكر ميدهد . نيابت سلطنت « عم اكرم » معتمد الدوله ، و ، « فرزند عزيز خود » نائب السلطنه را در كليهء كارها و نيابت ناصر الملك را در كارهاى قشونى اعلام و با آنها وداع مىكند چهاردهم صفر المظفر 1290 .\r\nخلاصه در 21 صفر شاه از تهران بعزم اين سفر اردو بيرون زد . پرنس منچيكوف و ساير مهمانداران دولت روس در رشت شرفياب شدند . شاه در كشتيهائيكه مهماندارها براى بردن او و همراهانش آورده بودند قرار گرفت .\r\nمشير الدوله در انتخاب ملتزمين شاه هم سعى كرده است كه اشخاص متنفذ در اين سفر همراه باشند . عز الدوله برادر شاه و اعتضاد السلطنه و حسام السلطنه و نصرة الدوله و عماد الدوله از شاهزادگان درجه اول ، اللّه قليخان ايلخانى و عضد الملك و علاء الدوله كه دو نفر آخرى دربارى هم بودند از قاجاريه ، حسنعليخان وزير فوايد ، مخبر الدوله ، معتمد الملك از وزراء ، شجاع السلطنه و رضا خان از سركرده‌ها ، امين الملك ( امين الدوله ) و امين السلطان از درباريها و حكيم الممالك و دكتر طولوزان از اطباء جزو همراهان و باقى هم از نيمچه وزراء و نيمچه اعيان هستند . معلوم مىشود نظر مشير الدوله كه خود نيز جزو ملتزمين است ، اين بوده است كه گذشته از شخص شاه سايرين هم از اوضاع جهان باخبر شوند و در پيشرفت دادن كار كشور كمك‌كار او باشند .\r\nروز چهارم ربيع الاول كشتيهاى حامل شاه و همراهان از ساحل انزلى لنگر كشيد و شاه به حاجى طرخان و از آنجا به ساراطوف و از آنجا با راه‌آهن به مسكو و از آنجا به پطرزبورغ\r\n\r\n\r\n","description":"","footnote":"\r\n( 1 ) - اثاثهء قدرت از « آپارى دوپووار » فرانسه ترجمه و اقتباس شده و بعقيدهء من ، بد اصطلاحى نيست . مقصود از اثاثهء قدرت ، اثاثهء تشريفاتى معمولهء وقت است كه در اين موارد به كار مىافتد و مثلا افراد ژاندارم ، سرباز و پاسبان پياده و سواره كه در مسير شاه ايستاده بعلاوهء عدهء سوار مخصوص كه در اطراف كالسكهء شاه حركت ميكنند اثاثه قدرت مىباشد .\r\nبعضى از نويسندگان استعمال ترجمه و اقتباس اصطلاحات زبانهاى خارجى را مخالف رويهء نويسندگى پنداشته و از آنها انتقاد ميكنند . در حقيقت ميخواهند بگويند كه ما نبايد از انشاء شاه طهماسبى عهد عتيق دست برداريم و نويسندگى را كه بايد با زمان بطور تكامل پيش برود ، ميخواهند در همان الفاظ و عبارات و اصطلاحات عهد دقيانوس تخته‌بند كنند و اين با هر سليقهء مستقيمى مخالف است . چنان كه اكثر اصطلاحات و تعبيرات و كنايات زبان امروزه ما ريشهء عربى دارد چه مانعى دارد كه ما از ساير زبانهاى خارجى هم اين استفاده‌هاى ادبى را كه سبب توسعه زبان است بكنيم و اقتباس خود را منحصر به زبان عربى ننمائيم .\r\n","page_name":" 126 ","page_number":144},
  {"content":"\r\n\r\nرفت . پس از چند روز اقامت در پايتخت روسيه از راه ورشو بآلمان رهسپار شد . چند روزى در برلن اقامت كرد و ضمنا سرى هم باميرنشين‌هاى جزو آلمان از قبيل باد و باوير و يكى دو جاى ديگر زد و به خاك بلژيك و بروكسل عزيمت نمود و از اين پايتخت به ليژ و از آنجا به دوور ، ساحل انگلستان و از آنجا بلندن نهضت نمود . پس از چند روز توقف از بندر پورت - اسموث بكشتى فرانسه كه باستقبال آمده بود نشست و از ساحل شربورگ با قطار راه‌آهن بپاريس آمد و بعد از چند روز اقامت به سمت ژنو رهسپار شد . پس از يكى دو روز گردش و اقامت به سمت شهر تورن پايتخت آنروزى ايطاليا حركت و در تورن چند روزى توقف كرد .\r\nبعد بجانب ميلان و از آنجا به وين پايتخت اطريش رفت و پس از چند روز اقامت از راه سالسبورك به برنديزى ( بندر ايطاليائى ) عزيمت نمود و با كشتيئى كه دولت عثمانى باستقبال فرستاده بود بجانب اسلامبول رهسپار شد . چند روز در آنجا اقامت كرد و با كشتى بحر اسود را پيمود و در بندر پوطى مجددا به خاك روسيه وارد شد ، از آنجا با راه‌آهن و كالسكهء اسبى به تفليس و باكو و از آنجا با كشتى روز چهارم رجب 1290 وارد انزلى گرديد .\r\nدر اين مسافرت كه در حدود پنج ماه طول كشيد ، از طرف امپراطورها و پادشاهان و امراء و رؤساى جمهورى ممالكى كه شاه به آنجا رفته حتى سويس كه هيچگونه رابطه‌اى با ايران نداشت همه‌گونه احترام به عمل آمده و همه‌جا ، نشان درجهء اول كشور كه بپادشاهان داده ميشده بدست رؤساى دول بشاه تقديم گرديده است . زرنگى و كاردانى صدراعظم و متانت و وقار ايرانيان بااينكه تقريبا همه از آداب اروپائى بىاطلاع بوده‌اند ، همه‌جا چراغ راه آنها بوده برازندگى ايرانى را در تمام عالم منتشر كرده است . من خود از پيره ژنرالهاى روس حكاياتى شنيده‌ام كه تماما مبنى بر حس احترام و عظمت نسبت بشاه و دليل آداب‌دانى و نجابت همراهان اوست . اين سفر به خوبى بر اروپائيان ثابت كرد كه دربارهء ايران نبايد از روى كتاب الف‌ليله و حاجىبابا و افسانه‌هاى محمد رضا بيك سفير شاه صفوى قضاوت كرد .\r\nايرانىها مردمانى باحيثيت و آبرومند و نجيب و داراى ملكات فاضله هستند و بزرگمنش مىباشند . شاه هم الحق در تمام موارد حق نمايندگى يك ملت كهن‌سال باحيثيت را به خوبى اداء ميكرده است .\r\n\r\nاستعفاى صدراعظم\r\nشايد شاه و يقينا صدراعظم تصور ميكردند كه اين وجهه‌اى كه دولت و ملت ايران در نتيجهء اين مسافرت بدست آورده است و انتشار قوانينى كه به زودى بر اثر مقننه شدن دولت به عمل خواهد آمد ، در آيندهء نزديكى دولت ايران را داخل در جرگهء دول اروپا كند و نتائج زياد مادى و معنوى از اين پيشرفت حاصل آيد .\r\nولى شترمآبان و منفعت‌جويان دربارى جور ديگر فكر ميكردند . در غياب پنجماههء شاه توطئه و تبانيهائى نموده ، دوره افتادند . هريك از راه دربردن دسته‌اى را به عهده گرفتند و هر دسته‌اى را از راه مخصوص به خود آنها فريفتند . در نزد علماء بىمبالاتى صدراعظم را در كارهاى شخصى با آب‌وتاب زياد و حتى تهمت و افتراء شاهد قرار داده او را بيدين و ملحد قلمداد كردند و به آنها كه از پوشيدن لباس كوتاه عصبانى بودند جليقه‌شلوار و يخه و\r\n\r\n","description":"","footnote":"","page_name":" 127 ","page_number":145},
  {"content":"\r\n\r\nدستمال‌گردن بعضى از جوانها را نمودند و آنها را در آينده محكوم بپوشيدن اين لباس دانستند و صحيح العمل‌ها را از قطع مواجب ترساندند . محدود شدن نفاذ امر شاهزاده‌ها و شاه وارثها را موجب خرابى آنها وانمود كردند . منفعت‌جويان و شترمآبان هم كه در هر صنفى از اصناف نوكرهاى دولت زياد بودند ، بواسطهء همدردى حاجتى بتحريك نداشتند .\r\nخلاصه اينكه تمام طبقات بتوسط اين مركز توطئه و تبانى بر ضد صدراعظم برانگيخته شدند .\r\nآيا « عم اكرم » معتمد الدوله ، و ، « فرزند عزيز » نائب السلطنه هم در اين تبانى شركتى داشته‌اند ؟\r\nنميتوان بطور قطع از نفى يا اثبات بخصوص راجع‌به معتمد الدوله چيزى گفت ولى اين شاهزاده بىاندازه حيثيت دوست بوده و مقام شاهزادگى ، بخصوص عموئى شاه را تالى مقام سلطنت ميدانسته است . عزل تنكيلى حسام السلطنه فاتح هرات و برادر او كه در سال قبل بوسيله فرستادن حسين خان شهاب الملك شاهسون به ايالت خراسان و بيرون كردن شاهزادهء حكمران از مشهد كه شايد بر اثر نافرمانى او از دستورات صدراعظم اتفاق افتاده بود ، براى فرهاد ميرزا قابل فراموشى نبود . اما فريفتن نائب السلطنه جوان جوياىنام ، اينقدرها كار مشكلى نبوده است . همينقدر كه مانع بودن قانون جديد را از ترقى و دخل او نشان ميدادند ، كافى بود كه حتى بعزل ناصر الدين شاه هم تن دردهد .\r\nهمين كه شاه قدم به خاك ايران گذاشت ، برحسب قرارداد قبلى ، از تمام طبقات نمايندگانى كه بعريضهء باقى افراد طبقهء خود هم مسلح « 1 » بودند بدربار نزد معتمد الدوله رفتند و عزل صدراعظم را خواستار شدند . شاهزاده اگر باطنا هم با آنها همدست بود ظاهرا قدرى نصيحت كرد ثمرى نداد مطالب آنها را بوسيله تلگراف بعرض شاه رساند . شاه در جواب از صدر - اعظم خود دفاع كرده دولت‌خواهى او را تشريح نمود ولى توطئه‌چيها طورى زمينه را حاضر كرده بودند كه دفاع « 2 » شاه هم اثرى نكرد بلكه پاره‌اى از نمايندگان اظهار كردند كه اگر شاه با صدراعظمش بتهران بيايد همگى تهران حتى ايرانرا ترك خواهند گفت « 3 » .\r\nشاه بيست و هفت سال بود بر اين كشور سلطنت ميكرد و كهنه‌كارتر از آن بود كه نداند موضوع بر سر اجراى قانون جديد است و خود را فداى اجراى اين قانون كند . از\r\n\r\n\r\n","description":"","footnote":"\r\n( 1 ) - كلمه مسلح در اينجا ترجمه و اقتباس از زبان فرانسه است كه هر وسيله پيشرفتى را به اسلحه تعبير ميكنند .\r\n( 2 ) - در فارسى سابق در اين مورد بجاى دفاع ، پشتيبانى ميگفتند و مينوشتند و دفاع را فقط در مقابل حمله مسلح استعمال ميكردند ولى امروز بقدرى اين كلمه بجاى پشتيبانى استعمال شده كه حتى همان آقايان كهنه‌پرستان ادبى هم بدون آنكه متوجه باشند ، اين لغت را در جلوگيرى از هر نوع حمله‌اى اعم از مسلح و يا غيرمسلح به كار مىبرند . با اينحال بايد اعتراف كرد كه استعمال پشتيبانى در مورد دفاعهاى معنوى و به كار بردن دفاع در مقابل حمله‌هاى مادى ، چون تخصيصش زيادتر است با مقصود متناسبتر و شايد اديبانه‌تر باشد .\r\n( 3 ) - چه خوب بود دروغگو را تا در خانه‌اش ميبرد و اعلام ميكرد كه هركس ميخواهد برود مانعى ندارد ، آنوقت معلوم ميشد تا كجا راست ميگويند . من يقين دارم كه اگر شاه ايستادگى ميكرد آب از آب تكان نميخورد منتها ناصر الدين شاه نميخواست فكر خود را به اين كارها مشغول كند و ميل داشت ظاهرا سروصورتى بكارها بدهد و بتفريح خود مشغول باشد .\r\n","page_name":" 128 ","page_number":146},
  {"content":"\r\n\r\nطرف ديگر تصور ميكرد حضور خودش در مركز ، غائله را رفع نمايد . اين بود كه واداشت صدراعظم از شغل خود استعفا كند و اين « خبر بهجت اثر » را به معتمد الدوله تلگراف كرد .\r\nمردم متفرق شدند ، صدراعظم در رشت ماند و شاه با ساير درباريانش در سلخ رجب وارد تهران شد .\r\n\r\nورود مجدد « آقا » به كار\r\nدر روزنامه‌ها هيچ ذكرى از اين انقلاب جعلى نيست . همينقدر نوشته‌اند كه در ورود به خاك ايران مشير الدوله از صدارت استعفاء كرد و من اين جمله را كه در اينجا بقلم آورده‌ام از قول معاصرين است كه در جوانى خود از آنها شنيده‌ام . خلاصه شاه به مجرد ورود از رئيس شترمآبان مستوفى الممالك وزير داخله و رئيس كل دفاتر محاسبات و خزانه ( مقصود قلم حواله است و الا خزانه‌دار معير الممالك مىباشد ) و رئيس دار الشورى و ناظم ( ؟ ) دار الخلافهء تهران و خالصجات ( جناب آقا از اسم وزير ماليه بدش ميآمد ) و نصرت الدوله وزير جنگ و اعتضاد السلطنه وزير علوم و عماد الدوله وزير عدليه و ميرزا سعيد خان وزير خارجه و نصير الدوله ( جد آقايان بدر ) وزير تجارت و مجد الملك وزير وظائف و اوقاف و ميرزا عليخان ( امين - الدوله ) وزير رسائل ، هيئت دولتى تشكيل كرد و قلمدان مرصعى كه بايد در دو سال قبل هنگام اظهار خستگى و حاجت باستراحت براى جناب آقا رفته باشد ، در اينوقت فرستاده شد و در عوض سود دو ساله هم دستخط زير بافتخار آقا شرف صدور يافت .\r\n« وجود جناب آقا درب خانهء دولت لازم است و از آمدن ايشان كمال خرمى و خوشحالى بما دست داد . انشاء اللّه تعالى امور متعلقه و سپرده به خود را مجددا تحت قاعده و نظم درخواهد آورد . ( مثل اينكه قبلا كارها بىنظم بوده است ) از امروز كه غرهء شعبان - المعظم است بخواست خداوند متعال امور مخصوصه و معينه ( كارهائى كه در بالا به آن اشاره شد ) را بجناب ايشان محول و موكول ميفرمائيم كه آنچه در قوه دارند بانتظام آنها بكوشد .\r\nدر اين امورات اولا خداى تعالى امداد فرموده ثانيا ما كمال تقويت را انشاء اللّه تعالى خواهيم فرمود سنه 1290 تخاقوىئيل مراجعت از فرنگستان نوشته شد « 1 » . »\r\nاگرچه شاه از اين پيش‌آمد باطنا خيلى عصبانى است و پيش خود فكر مىكند كه من - بعد بايد كارها را به پيش‌آمد رها نمايد ولى براى اينكه گرفتارى زيادترى پيدا نكند ناگزير بايد جريان را تا حدى تحت‌نظر بگيرد و يكى از پيشخدمتهاى خود را ولو امين السلطنهء بيسواد كم‌حال هم باشد به سمت ايشك آقاسىباشى ( رئيس تشريفات ) وزراء ، براى احضار آنها تعيين كند كه وزرا در تحت رياست جناب آقا از مناغت و وقار ايشان سوءاستفاده نكنند و منظما بر سر كار بيايند .\r\n\r\n\r\n","description":"","footnote":"\r\n( 1 ) - در اين دستخط دو نكتهء دقيق است يكى اينكه شاه از نصب « جناب آقا » از طرف خود حرفى نميزند ، از وجود او در در خانه دولت اظهار خرمى مينمايد و از اين جمله اجبار شاه در اين عزل و نصب به خوبى هويداست . ديگرى امداد خداوند تعالى و تقويت خود شاه در پيشرفت امور است كه شاه مىخواهد بگويد مگر بواسطهء اين دو عامل كارى پيشرفت و گرنه ما از اين اكفى الكفات مأيوسيم .\r\n","page_name":" 129 ","page_number":147},
  {"content":"\r\n\r\n\r\nوزارت خارجهء مشير الدوله\r\nاز طرف ديگر بايد اجرى هم به ميرزا حسين خان مشير الدوله داد .\r\nاگر او را بيكار بگذارد از اهميت سلطنت كاسته مىشود و ديگر كسى تره هم براى فرمايشات همايونى خرد نخواهد كرد « 1 » . « براى او چه فكرى ميتوان كرد ؟ البته ممكن است مجددا او را به سمت سفارت كبرى باستانبول فرستاد ولى خير ! نميشود كارها را يكسره رها كرد ، بايد مدعى براى جناب آقا تراشيد ! حالا كه آنها با شاه بازى ميكنند بايد شاه هم با آنها بازى كند ! آقا بوزارت خارجه هيچ نظرى ندارد و اگر مشير الدوله وزير خارجه تعيين شود بيمزگى نخواهد كرد .\r\nاينها همه درست ولى با ميرزا سعيد خان پيرمرد چه بايد كرد ؟ مثل همه پيره نوكرها ، متولى باشى خراسان مىشود . » مشير الدوله وزير خارجه شد و مؤتمن الملك بعد از سى چهل سال وزارت خارجهء بىاسم و بااسم ، متولىباشى خراسان گرديد .\r\nمناعت و متانت « آقا » مانع آن بود كه با دشمنان خود هم ضديت كند . ميرزا حسين خان مشير الدوله هم كه انضباط و احترام بالادست جبلى او بود ، حق احترام رئيس مجلس وزرا را بجا مىآورد و چون سروكار وزارتخارجه با خود شاه بود ، تماسى با هم نداشتند و طورى با يكديگر كنار آمدند . گذشته از همه اينها درويشى آقا هم مانع آن بود كه از اين جزئيات ملول و مكدر شود و اين پيش‌آمدها را تلافى كند . چنان كه ميرزا هدايت اللّه وزير دفتر را هم كه گذشته از دشمنيهاى حاصله از حسد قوم‌وخويشى ، در اين آخرى خود را رقيب آقا كرده بود ، بواسطه همان مناعت و درويشى برياست دفتر استيفا باقى گذاشت « 2 » .\r\n\r\n\r\n","description":"","footnote":"\r\n( 1 ) - تره خرد كردن كار پرزحمت و پرمؤنه‌اى نيست كه به عامل اين عمل خيلى شاق باشد .\r\nوقتى كار به اين كم‌زحمتى را به امر من له الامر صورت ندهند ، در ساير كارها مسلما مماطله و مسامحه زياد خواهد بود . تره به حرف كسى خرد نكردن كنايه از عدم نفاذ امر آن‌كس است . اين كنايه يك تعبير ديگر هم دارد « سگ بحرفش از طويله بيرون نميرود » اين تعبير از تعبير « كسى تره بحرفش خرد نميكند » سخت‌تر و توهين‌آميزتر است ولى مورد استعمال هر دو تعبير يكى و همان عدم نفاذ امر من له الامر است .\r\n( 2 ) - شايد بتوان احتمال داد كه ناصر الدين شاه در همان موقع كه در رشت سپهسالار را وادار باستعفا كرد به او قول داده باشد كه در آتيه نزديكى مقاصد خيرخواهانه او را باجرا برساند و نقشه كار را با هم كشيده باشند و بردبارى سپهسالار كه هر كارى را ولو پائين‌تر و كوچكتر از مقامش قبول ميكرده و بهر تغييرى تن درميداده بر اثر همان قول‌وقرار بوده است . مؤيد اين احتمال سياست آينده ناصر الدين شاه است كه در مدت هشت نه سال همواره شوراى وزراء را باوجود مقاومت مستوفى الممالك تعقيب ميكرده و هرچند صباحى يك بار ترتيبى كه نقشهء سپهسالار را اجراء كند ميداده ولى مقاومت منفى آقا هر دفعه منويات شاه را عقيم مينموده است . خواننده عزيز در آينده كه وقايع هشت نه ساله جنگ بين سپهسالار و مستوفى الممالك را مطالعه كند به قوت اين احتمال معتقد خواهد شد .\r\n","page_name":" 130 ","page_number":148},
  {"content":"\r\n\r\n\r\nطرز راه‌انداختن ارباب‌رجوع\r\n« آقا » رسمهاى خاص داشت كه نبايد متروك بماند . صبحها در حدود يكساعت از آفتاب رفته از اندرون بيرون ميآمد و در حياط ديوانخانهء « 1 » خود ، براى سوءهاضمه‌اى كه داشت بايد يكساعتى روى آجرفرشهاى دورهء حياط مثل گاو عصارى دور بزند . ارباب‌رجوع‌ها در گوشه‌هاى حياط تك‌تك ميايستادند ، آقا در هر يكى دو سه دوره متوجه يكى از آنها شده و ايستى ميكرد صاحب حاجت تعظيم غرائى مينمود و عريضهء خود را ميداد يا مطلب خود را شفاها اظهار ميداشت . منشى « آقا » كه اكثر ميرزا عباسخان معاون الملك ( قوام الدوله ) بود قبلا كشاله كرده بآقا نزديك شده ، ميرزا نصر اللّه قلمداندار « آقا » هم خود را بدسترس گذاشته بود . « آقا » بعد از مطالعهء عريضه يا شنيدن مطلب بدست خود حركتى ميداد كه منشى از همين حركت و و قيافه و ندرة چند كلمه‌اى كه معنى درستى هم نداشت تكليف جواب را مىفهميد ، سردست چيزى را كه بايد بنويسد در پاى عريضه مشغول نوشتن ميشد و در دورهء بعد « آقا » مهر خود را درميآورد و بمنشى ميداد ، كاغذ مهر ميشد و صاحب حاجت مقضى المرام دنبال كارش ميرفت .\r\nولى هيچكس ولو حامل پيغام شاه هم بود نبايد مصدع آقا شود و قبل از اينكه آقا به سمت او توجهى كند ، در كار خود حرفى بزند « آقا » هم در نوبت خود رعايت اشخاص باحيثيت را ميكرده و آنها را زودتر راه ميانداخت . يكى دو ساعت باين‌ترتيب وقت ميگذشت و موقع رفتن در خانه ميشد چون راه از سنگلج تا دربار آنقدرها دور نبود اكثر سواره و گاهى پياده به راه ميافتاد . برسم زمان ، ده پانزده نفرى فراش و نوكر و پيشخدمت و قهوه‌چى و منشى قلمداندار و گاهى عده‌اى ارباب‌رجوع كه تيرشان به سنگ خورده و آقا به آنها توجهى نكرده بود جلو و عقب آقا راه ميافتادند . لباس « آقا » قباى راسته‌اى اكثر از قدك مله ( كرباس خودرنگ ) بود و روى آن هرقدر هم هوا گرم بود حكما بايد كلجه‌اى داشته باشد .\r\nبا اين هيمنه ، « آقا » از گلوبندك خارج ميشد و به سمت دربار ميآمد .\r\nخوانندهء عزيز ميتواند درجهء خوشوقتى شترمآبانى را كه از تغيير لباس خيلى عصبانى بوده‌اند ، در روز غره شعبان 1290 كه اولين روز رفتن « آقا » بدربخانه است ، تفرس كند . از همان‌روز يا منتهى فرداى آن ، غير از اهل نظام همگى تغيير لباس دادند و پاهاى خود را از محبس تنگ شلوارهاى ماهوت خلاص نمودند . فقط بعضى از جوانها كه سروكارى با دربخانه نداشتند يا بعضى مسن‌ها كه خيلى نميخواستند از « آقا » دلجوئى كرده باشند ، لباس كوتاه هشت نه ماههء اخير را حفظ كردند و اين عده در اين اوقات بسيار كم و انگشت‌شمار بوده‌اند .\r\nمرحوم ميرزا هدايت اللّه وزير دفتر يكى از اين دسته بود كه حتى مجد الملك سينكى هم در نقادى خود از حول‌وحوش « آقا » اين كارها را منافى سن او دانسته ، او را جوان شصت و شش ساله خوانده است در صورتى كه شايد اتخاذ اين لباس از طرف وزير دفتر بسبب اظهار بىاعتنائى به رويهء پسرعموى خود يعنى « جناب آقا » بوده است . اين دو پسرعمو با هم ميانهء خوبى نداشتند حتى بعد از اين تاريخ در سر ملكى موسوم به اك كه در قزوين واقع بود با\r\n\r\n\r\n","description":"","footnote":"\r\n( 1 ) - حياط بزرگ خانه‌هاى كارمندان برجسته دولت را ديوانخانه ميگفتند . چون اكثر كارها در خانه‌هاى صاحب‌كار انجام ميگرفت اطلاق ديوانخانه به اين حياطها خيلى بيراه نبود .\r\n","page_name":" 131 ","page_number":149},
  {"content":"\r\n\r\nهم مرافعهء شرعى هم كردند . در اين مرافعه كه نزد حاجى شيخ هادى نجم‌آبادى مطرح بود ، « آقا » به قسم موفق بصدور حكم برله خود گرديد . ميرزا بزرگ خان ، پسر ميرزا على قائم‌مقام در اين زمينه چكامه‌اى سروده كه مطلع آن اين است :\r\n خوردن سوگند خواجه ، بردن اك را * تازه نموده است رسم غصب فدك را \r\nميرزا بزرگ خان « لا لحب على بل لبغض معاويه » اين شعر را سروده است زيرا حقا مستوفى الممالك را وسيلهء خارج شدن استيفاى خراسان از خانوادهء خود ميدانسته است .\r\nچند روز بعد عماد الدوله بوزارت عدليه و عضد الملك با داشتن خوانسالارى و مهر - دارى ، به ايل خانيگرى ايل قاجار نيز سرافراز و صاحبديوان ، پيشكار آذربايجان ، بشغل وزير نظامى مفتخر گرديدند « 1 » .\r\nازاينكه شاه معتمد الدوله را بيكار گذاشته و حكومت كردستان را ضميمهء كرمانشاهان كرده و به مؤيد الدوله واگذار نموده است ، معلوم مىشود كه در بلواى جعلى او را هم شريك ميدانسته است .\r\n\r\nهيئت وزراى مختار\r\nشاه هفت هشت ماه صبر كرد كه شايد « آقا » بقول درويشها كردارى كرده رياست دار الشوراى خود را به كارهاى تازه‌اى آبرومند كند ولى « آقا » درويشتر از آن بود كه از اين قماش‌كارها از او سربزند .\r\nبشوراى وزراء اصلا معتقد نبود تا چه‌رسد برياست آن . اين بىقيدى جناب آقا شاه را مجبور كرد فكر تازه‌اى بينديشد . در اوائل سال 1291 دستخط ذيل را صادر كرد .\r\n« از اعضاى دولت و اعضاء مملكت شش نفر رؤساى ادارات مهمه دولتى را كه جناب مستوفى الممالك و جناب مشير الدوله و نواب اعتضاد السلطنه وزير علوم و نواب عماد الدوله وزير عدليه و جناب علاء الدوله وزير جنگ و جناب عضد الملك ايلخانى و خازن مهر مبارك است انتخاب فرموده وزارى مختار ( ؟ ) دربار اعظم لقب داديم و كليات امور ملكيه را كه منفردا بعهدهء هريك از آنهاست بذمهء اين مجلس و مجمع گذاشتيم به اين معنى كه هيئت مجتمعهء مزبوره كه هيئت وزراى مختار دربار اعظم ناميده شده است ، از اين تاريخ كه شهر ربيع الاول سنه هزار و دويست و نود و يك هجرى است در جزء و كل امور مملكت مسئوليت دارد . تكاليف اين مجمع و مجلس را كه تطبيق جمع و خرج و انتظام قشون و رفع هرگونه اختلال داخله و تعدى حكام ولايات و مباشرين و وصول وجوه حواله و انتقال وجوه بروات و اجراى بعضى مقاصد عاليه همايونى است جداگانه در ضمن اوراقى چند بدستخط خود مرقوم ، و مقرر داشته‌ايم : كه من‌بعد فقط مهر اين مجلس بلفظ « صحيح ، وزراى دربار اعظم » براى اتمام و انفاذ احكام كافى خواهد بود و در حوالهء بروات مهر ديگرى كه مشعر باداى\r\n\r\n\r\n","description":"","footnote":"\r\n( 1 ) - رئيس قشون آذربايجان را از زمانى كه اين شغل با ميرزا تقى خان امير نظام بوده است وزير نظام مىناميدند . اول‌دفعه‌اى كه اين لقب شغلى بلقب عادى مبدل گشته موقعى است كه محمد ابراهيم خان دائى بىسواد نايب السلطنه كه قبلا معمارباشى بوده بوزارت تهران سرافراز شده است .\r\n","page_name":" 132 ","page_number":150},
  {"content":"\r\n\r\nوجه نقد وضع شده است « 1 » در محل حواله زده مىشود . تغيير و تبديل متصديان امور را ، با دلائل عيب و رجحان ، مختار هستند و باختيارات وافيهء خود كه بلااستثناء در امور دولت دارند در هيچ‌مورد و مقام وسيلهء عذرى نخواهند داشت . اين اعضاى شش‌گانه كنفس واحدة هيئت متحده دارند و در رأى و رويت آن‌ها ذره‌اى اختلاف نخواهد بود » .\r\n« وزارت مختار دربار يك قدرت و يك اثر قوى ظاهر خواهد نمود كه هيچكس تعداد وزراء را بتصور نياورده همه صورت متحد ببينند . اين وزراء كه به اين مقام اختصاص يافته‌اند بمواحدت و معاضدت و اتفاق يكديگر قدرتى را كه بانها افاضه فرموده‌ايم حفظ كنند و اشكالات امور را به اين وسيله تسهيل نمايند و رؤس مسائل و امور مهمه را بما عرض كنند . ساير كارها را كه خود قطع و فصل ميكنند لدى الاقتضا بطور روزنامه معروض خواهند داشت .\r\nرجوع ولايات كلية به اين مجلس خواهد بود و جواب از مجلس صادر مىشود . ساير وزراء دربار كه بلفظ مختار اختصاص ندارند ، اعضاى مجلس عمومى خواهند بود . خلاصهء اين حكم اين است : كه از اين تاريخ ببعد امور دولت راجع بوزراى مختار شده است ، لاغير .\r\nاينها نفس واحده هستند و از جانب ما ، كمال تقويت در انتظام عمل آنها به عمل خواهد آمد و آنچه در امور دولت صلاح بدانند فورا مجرى ميداريم و هر امريكه در ترقى مملكت از طرف ما مىشود فورا بايد مجرى دارند و از اين تاريخ ببعد مسؤليت كل امور بعهدهء وزراى ستّهء مختار است شهر ربيع الاول ، ايت‌ئيل 1291 . »\r\nمعلوم مىشود شاه هنوز مأيوس نيست و تصور مىكند كم‌كم بتواند مسئوليت مشترك را به حلق اين وحدت‌طلبها فروبرد . ميخواهد از شش نفر شروع كند تا بده نفر برساند . از طرف ديگر رعايت جاه‌طلبى آنها را هم كرده و اين هيئت وزارت مختار را جانشين صدراعظم قانونى سابق نموده است و براى وزراى ديگر يا بقول شترمآبى زمان ، اين « قشه‌رشه « 2 » » ها مجلس ديگرى تشكيل نموده است .\r\nقدرى هم در اعضاى هيئت وزارت مختار دقيق شويم : جناب « آقا » با تشريحاتى كه از اخلاق و رويهء او در گذشته كرده‌ام ، به خوبى اين اكفى الكفاة را ميشناسيم و حاجت بساختن صورت او ندارم . حاجى محمد رحيمخان علاء الدوله از قجرها و نسق‌چىباشى اسبق و فراشباشى سابق و وزير جنگ فعلى است . معلومات و اطلاعاتى ندارد ، شگرد او همان شدت عمل قره‌نوكرى و فراشباشيگرى و جدّ جان محمد خان خودمان و از اولاد خان قجرى است كه در زمان نادر شاه به حكم رضا قلى ميرزا مأمور كشتن شاه عباس سوم پادشاه صغير مصنوعى\r\n\r\n\r\n","description":"","footnote":"\r\n( 1 ) - شاه اين مهر را بجاى احكام « جناب آقا » و قلم حواله كه در دست او بوده است ، اختراع كرده است و اسم مختار را هم براى فهماندن عدم اختيار رئيس هيئت روى تمام آنها گذاشته است .\r\n( 2 ) - « قشه‌رشه » البته ريشه و اصل لغوى دارد كه من از آن بىاطلاعم و آن را در مورد اشخاص كم‌اهميت كه عدهء زيادى داشته و از آنها كارى ساخته نباشد به كار مىبرند . نظير سياهىلشكر و برو - بچه‌ها كه اين دو تعبير را هم در همين مورد استعمال كرده‌اند و شايد سياهىلشكر از اين شعر فردوسى اتخاذ و اقتباس شده باشد .\r\n سياهى لشكر نيايد به كار * كه يك مرد جنگى به از صد هزار . \r\n","page_name":" 133 ","page_number":151},
  {"content":"\r\n\r\nنادر شاه شده و به همين جهت در ميان عوام معروف است كه خنجر شمر در خانهء اوست . بعدها وقتى براى تلافى بيكفايتيهاى مظفر الدين ميرزا وليعهد به پيشكارى آذربايجان ميرود و آنجا را با شدت عمل سروسامانى ميدهد ، تركها او را « آله‌قره‌ايت » موسوم ميكنند .\r\nاز اين خان قجر و قره‌نوكر كه اگر روى قالى ولش كنند ميچرد و خود را سير مىكند ، نبايد منتظر بود مسئوليت مشترك را بفهمد . عضد الملك در بيسوادى با علاء الدوله برابر و آدم بسيار مهمل بيكفايتى است ولى در عوض ظاهر الصلاح و متدين و عالىطبع مىباشد . شايد سبب انتخاب او براى عضويت اين مجلس همان كدخدا منشى طبيعى او باشد كه در دورهء مشروطه هم او را بمقام نيابت سلطنت رساند . اجمالا ، خان ، قجر بتمام‌معنى است رنود براى اخلاق منيعانهء او در آينده خاقان چين موسومش خواهند كرد . تقرب او بشاه به جهت نسبتى است كه با مادر شاه دارد و به همين جهت به او خان دائى ميگفتند . ديگرى عماد الدوله كه هروقت ميخوابد پاى خود را به سمت كرمانشاهان دراز مىكند و جز واكشيدن در عماديه و استفاده از ضياع و عقارى كه خود و پدرش محمد على ميرزاى دولتشاه در آنجا دست‌وپا كرده‌اند فكرى ندارد و علاقه‌اى به خود اين مجلس نشان نميدهد تا چه‌رسد بمسئوليت مشترك . باقى ماند « على و حوضش » كه مشير الدوله و اعتضاد السلطنه باشند . مشير الدوله كه بعقيدهء چهار نفر سابق الذكر همهء آتشها از گور او بيرون ميآيد و شاه اين اقدامات را بدستورات او ميخواهد عملى كند ، البته طرف مخالف است . اعتضاد السلطنه هم يكنفر بيشتر نيست بر فرض بخواهد حرف اصلاحى هم بزند و يا جرأت بكند با مشير الدوله همرأى شود تازه دو رأى در مقابل چهار رأى و هميشه در اقليت خواهند بود . از همهء اينها گذشته مگر « على ساربان نيست ؟ » پس خوب ميداند « شتر را كجا بخواباند « 1 » » « آقا » رئيس اين مجلس است و به زودى طورى كارها را با سكوت و اهمال خود فلج خواهد كرد كه شاه را از اين اختراع خود هم مأيوس كند .\r\n\r\nتقسيم كار بين دو رقيب\r\nچنان كه بعد از دو سه ماه عماد الدوله به مقصود خود رسيد و بحكومت كرمانشاهان و كردستان مأمور گشت و هيئت شش‌نفره پنج نفرى شد . بالاخره شاه دانست كه آقا از مشاوره بدش ميآيد و به هيچ قيمتى حاضر نيست از درهم كردن و مهمل گذاشتن كارها دست بردارد .\r\n\r\n\r\n","description":"","footnote":"\r\n( 1 ) - ميگويند روزى شخص شيعه‌اى با يك نفر سنى كه هر دو عوام بوده‌اند در فضيلت على و عمر با يكديگر محاجه ميكردند . شيعه ميگويد از روايات مذهبى ما مسلم شده كه على اول‌كسى است كه ببهشت ميرود . سنى جواب ميگويد اين روايت را ما هم داريم ولى راوى ما سبب آن را هم ذكر كرده و توضيح داده و آن توضيح اينست كه شترى كه جهازش از ياقوت است و هودجى از زمرد بر آن نهاده‌اند براى عمر حاضر ميكنند كه به بهشت برود على ساربان اين شتر و زمام شتر را در دست ميگيرد و عمر را ببهشت ميبرد . در اين صورت البته على زودتر از عمر وارد بهشت مىشود و باين‌ترتيب على اول‌شخصى است كه وارد بهشت ميگردد . شيعه ميگويد من نميدانم اين روايتى كه تو ميگوئى مجعول است يا صحيح ولى اينرا به تو بگويم كه اگر او ساربانست ميداند شترش را كجا بخواباند .\r\n","page_name":" 134 ","page_number":152},
  {"content":"\r\n\r\nگذشته از اين ، سازش اين بز و كلم هم از محالات است بنابراين كارها را به دو قسمت كرد .\r\nكار داخله و ماليه را به « آقا » و جنگ و خارجه را به مشير الدوله واگذاشت . و مجددا او را سپهسالار اعظم خواند .\r\n\r\nصندوق عدالت\r\nدر آخر اين سال عضد الملك را رئيس صندوق عدالت كرد . براى اينكه صندوق عدالت درست معرفى و وضع سابق و فعلى آن به خوبى معلوم شود ، عين دستخطى را كه شاه در اين زمينه به خان دائى خطاب كرده است در اينجا نقل ميكنم .\r\n« عضد الملك - از وضع صندوق عدالت و اينهمه مراقبت كه به شخص همايون خود در احقاق حق و اجراى عدل مينمائيم ، هنوز قلب خود را آسوده و مطمئن نتوانسته‌ايم فرمود كه نتايج حسن‌نيت در آسايش خلق و رفع ظلم وجود خارج داشته باشد ؛ چراكه تاكنون ، براى وصول عرايض متظلمين و اجراى احكام همايون ترتيب صحيحى نبوده ، آن چاكر را بامانت و ديندارى و دولتخواهى شناخته‌ايم . اداره اين خدمت بزرگ را كه متضمن رضاى حق‌تعالى و آسايش خاطر عدالت مظاهر ما و رفاه و راحت بندگان خداست بعهدهء مراقبت و اهتمام آن چاكر محول ميفرمائيم . آنطور كه بسليقه و مقصود خاطر ما آگاهى دارد اين امر را طرف توجه و اهتمام و مراقبت قرار داده حسن انتظام و ترتيب آن را موجب كمال رضا و مرحمت ما بداند . تكاليف آن چاكر آنچه در نظر بود اينست كه شرح داده مىشود و البته خود نيز شرايط لازمه كار را بىحاجت شرح و تفسير ميداند .\r\nحاجى ميرزا حسينخان و اجزاى مجلس صندوق عدالت را نزد خود آورد و مأموريت خود را به آنها معلوم دارد و ترتيباتيكه در اين امر بود ، با تغييرات مستحسنه برقرار كند و اسباب و اصحاب اين خدمت را در تكاليف خودشان دستورالعمل كافى بدهد .\r\nعرايضى كه از به دو استقرار صندوقهاى ولايات رسيده و بر طبق آنها احكام صادر شده و مامورين براى اتمام عملها فرستاده‌اند ، غالب فقرات آنها صورت حتمى و قطعى ندارد و نميتوان آنها را فصل‌يافته دانست . عضد الملك از روى ثبت دفاتر اين مجلس مراجعه نظر كرده عرايض را با احكام صادره و اتمام عملها مطابق نمايد هرچه ناقص و غيرمجرى است ثانيا بيرون‌نويس كند بعرض ما برساند و اجرا و اهتمام آنها را بعهدهء مأمورين ولايات گذاشته انجام قطعى هر فقره را معروض دارد .\r\nسابقا ، مأمورين موقتا از عملهء خلوت و تفنگداران و اهالى كشيك‌خانه بولايات رفته بودند كه بعضى معاودت و بعضى در كار مراجعتند . عضد الملك بايد باعمال آنها رسيدگى و غور كند كه هريك در مأموريت چه قسم سلوك كرده خوب از عهده برآمده‌اند يا بخلاف تكاليف خود بدرفتارى و طمعكارى و خاطرخواهى كرده‌اند و نگذارد خوب و بد آنها بى مجازات بگذرند . از جمله مير مهديخان مامور خمسه و يكنفر ديگر ، آنچه بعرض رسيده خوب حركت نكرده‌اند با تحقيقات بيغرضانه خود حقايق حال آنها را معلوم كند .\r\nمأموران جديد كه به حكم يك ساله اقامت ولايات رفته‌اند ، آنچه به نظر ميرسد غالبا ،\r\n\r\n","description":"","footnote":"","page_name":" 135 ","page_number":153},
  {"content":"\r\n\r\nقابل رجوع اين نوع خدمت نبوده‌اند . عضد الملك ملاحظه كند و موافق لياقت اين مهم خطير مأمورين را جرح و تعديل نمايد و اشخاص منتخب مأمور كند كه حقيقت شايستهء اين خدمت باشند .\r\nدر مراكز معينهء هر مملكت و نقاط اصليهء ولايات ، صندوق فرستاده شده است . بقواعد مقرره بايد دو نوبت از هر محل كيف عرايض بسته برسد . حكام ولايات در فرستادن كيفها تقاعد دارند . مباشرين چاپارخانه‌ها مراقب نيستند . بايد عضد الملك قرار بدهد مأمورين ولايات هر ماه دو مرتبه كيف عرايض را بچاپار بدهند و نگذارند كيفها در محل خود آنقدر بماند كه يك دفعه عرايض چند ماهه خاطر ما را خسته كند و آنچه در ولايات خارج از خطوط چاپارخانه‌هاست ، موافق احكام سابقه ، مأموران بلاد محصل باشند مصحوب قاصد و وسائل ممكنه كيف را مرتبا به خط چاپارخانه برسانند . از اين طرف هم عضد الملك كيفهاى خالى شده را بيمعطلى به محل خود اعادت دهد كه موقع آن خالى و معطل نماند و اگر كيف عريضه به قدر كفايت حاضر نباشد ، از نو ، به قدر لزوم ، كيف عريضه ساخته و آماده داشته باشد .\r\nكيفهاى عريضه را بعد از ورود ، عضد الملك سربسته بحضور خواهد آورد ؛ در حضور مهر آن برداشته شده اجمالا ملاحظه مىشود ، هرچه عرايض است كه فقط بملاحظهء ما مخصوص است در حضور ضبط مىشود و ساير عرايض را عضد الملك بدفترخانهء عريضجات خواهد برد . اولا در پشت عريضه خلاصهء عرض را طورى كه از مقصود عارض خارج نباشد يادداشت مىكند كه در عرض حضور ما كار مشكل نشود . بعد احكام صادر و عرايض مرتب بعضد الملك داده مىشود كه بموقع اجراء و ثبت و ترتيب بگذارد .\r\nآنچه از عرايض راجع بادارات و وزارتخانه‌هاى دربارى يا اشخاصى است كه در دار الخلاقه حاضرند ، عضد الملك با منتهى درجهء همت و مراقبت نخواهد گذاشت دقيقه‌اى تأخير شده در ترتيب امر خللى راه يابد .\r\nاحكامى كه بر طبق مستدعيات عارضين صادر مىشود ، از هرگونه رسم و خواهش معاف خواهد بود .\r\nمأمورين مختلف كه براى انجام و اجراى بعضى فقرات و مواد مخصوصه فرستاده مىشود ، بايد اشخاص درست امين بيطمع باشند و تنها انجام مأموريت را در نظر بگيرند ، نه فوائد و عوائد مأموريت را ؛ و عضد الملك در اين نوع مأمورين هم خيلى دقيق شود و در عيب آنها خود را مسؤل بداند .\r\nعرايض صندوقها غالبا طمع انعام و وظيفه و شرح دعاوى كهنه بود و ميتوان تصور كرد كه آن نوع آزادى براى صندوقها نيست كه بتوانند از ظلم و ستم كه مقصود بالذات بود ، اظهارى كنند . مأمورين ولايات ، در عين اينكه بايد معارض با نظم حكومت نباشند ، در آزادى صندوقها مراقبت نمايند .\r\nاين فقراتى است كه در نظر بود و در اين دستخط مندرج شد . عضد الملك ساير شرايط\r\n\r\n","description":"","footnote":"","page_name":" 136 ","page_number":154},
  {"content":"\r\n\r\nو لوازم پيشرفت منظورات عادلانهء ما را ملاحظه كرده ، مجرى و مرعى دارد و اين حكم را در عداد فرايض و واجبات دينيه ، معدود داشته از حسن مراقبت و اهتمامات كافيه ، خاطر ما را خرسند دارد و در عهده شناسد فى 8 شهر ذيحجة الحرام 1291 . »\r\nمعلوم مىشود اين ماشين عدالتى كه از اختراعات خود ناصر الدين شاه بوده ، كارى به كار دعاوى حقوقى و جزائى مردم با يكديگر نداشته و چنان كه در جاى خود متذكر شده‌ام مردم را وامىگذاشته كه از اين حيث ، خود ، خود را اداره كنند ؛ بلكه اين دستگاه را براى جلوگيرى از تعدى عمال دولت بر رعايا فراهم كرده و درست هم ملتفت شده بوده است . دعاوى افراد بر يكديگر چون مدعى و مدعىعليه بيش‌وكم هم زور دارد ، همين‌كه محاكمى ، اعم از شرع يا عرف ، باشد كه مردم به آن رجوع كنند مقصود حاصل است . عمدهء عذاب مردم در تعدى است كه عمال دولت بمردم مىكنند ؛ و بواسطهء زورى كه دارند ، كسى بداد مردم نمىرسد . امروز هم مردم بىدست‌وپا كه حتى كفايت رشوه دادن هم ندارند ، باوجود ديوان كيفر ، گرفتار همين بدبختى هستند « 1 » .\r\n\r\nحكومت نايب السلطنه و وزارت ميرزا محمود در تهران\r\nدر اوائل سال 1292 شاه حكومت تهران را به فرزند عزيزش نائب السلطنه محول داشت . ميرزا محمود مستوفى ، پسر حاجى ميرزا نصر اللّه مستوفى ، كه از سال قبل ( 1291 ) بوزارت تهران منصوب بود كماكان در كار باقى و مستقر گشت .\r\n\r\n\r\n","description":"","footnote":"\r\n( 1 ) - قانون ديوان كيفر عمال دولت يكى از قوانين بسيار خوب دوره ديكتاتورى است . اين قانون تا 3 شهريور 1320 خوب اجرا ميشد و به همين جهت رسم رشوه و اختلاس و ارتشاء در طبقات بالاى عمال دولت بالمره مرتفع شده بود و اگر هم چيزى بچنگ‌وپوز بعضى از پيشخدمتها و ثبات ضباط ميرسيد ، بعنوان انعام بود كه صاحب‌كار در مقابل سرعت دادن اين اشخاص به كار او چند قرانى به آنها ميدادند . اگرچه بعضى هم بودند كه در اين ميانه از راه سياست گرفتار ميشدند و شايد پاره‌اى از آنها من غيرحق گرفتار مجازات ميگرديدند و مجازاتيكه از راه اختلاس و ارتشاء براى آنها معين ميشد بهانه بود و شايد يكى دو نفر از آنها هم بودند كه اين اجراى عدالت درباره آنها ظلم بود ولى بطور كلى اين قانون و طرز اجراى آن سبب جلوگيرى درست و حسابى از اختلاس و ارتشاء شده بود . بعد از وقايع شهريور ، اول چيزى كه مورد حمله واقع شد احكامى بود كه بر طبق اين قانون قبلا صادر شده بود زيرا مجلس دوازدهم هم در روزهاى آخر عمر خود قانونى گذرانيد و تمام آنهائيكه بموجب اين قانون بحبس رفته بودند خلاص كرد و همين عمل مجلس دوازدهم سبب شد كه اصل قانون هم باوجود منسوخ نشدنش از اجراء بيفتد . فعلا اين قانون برقرار است ولى براى مختلسين متوسط ؛ زيرا اقويا از رو و ضعفا از زير آن رد ميشوند و فقط پاره‌اى از متوسطين بىكس‌وكار كه حتى يك سفارشنامه هم نميتوانند براى بازرس و قاضى بياورند گير ميافتند . اينست كه در روزنامه‌ها هرچند يك بار حكمى از ديوان كيفر عمال دولت ميخوانيم كه مثلا فلان پاسبان يا فلان انباردار را محاكمه و مجازاتى براى آنها تعيين كرده‌اند .\r\nبايد سعى كرد كه اين نقص اجراى قانون مرتفع شود و الا اختلاس و ارتشاء كار اين كشور را تباه خواهد كرد .\r\n","page_name":" 137 ","page_number":155},
  {"content":"\r\n\r\nدر قسمت شرح زندگانى خودم كه بيشتر اوضاع اجتماعى را تشريح خواهم كرد ، البته موقع گير ميآورم كه بشرح‌حال اين برادر و ساير اولاد پدرم بپردازم .\r\n\r\nتأسيس وزارت گمرك\r\nدر اين سال يك وزارتخانه تازه هم ايجاد كردند و آن وزارت گمرك بود . ميدانيم ، بعد از عهدنامه تركمن‌چاى ، گمرك ايران با روسيه روى صد پنج كه طرفين از مال التجاره‌هاى هم ميگرفتند قرار گرفت .\r\nساير دول هم مثل بلژيك و اطريش و فرانسه و غيره كه با دولت ايران معاهده بستند ، مثل انگليس بوسيلهء گنجاندن حقوق دولت كاملة الوداد ، حقوق روسيه را در ايران پيدا كردند و مال التجارهء آنها هم كه بايران ميآمد همان صد پنج را ميپرداخت .\r\nدولت ايران گذشته از اين گمرك خارجى ، پشت دروازه‌هاى شهرهاى داخله هم يك عوارضى از خواربارهاى وارد به شهر ، باسم گمرك داخلى دريافت ميداشت و گمرك شهرها جزو عمل حكام بود كه بطور مقاطعه برآورد و جمع حاكم هر محل ميكردند . اما گمرك خارجه را كه در سرحدات يا در اولين شهر سرحدى اخذ ميشد بمقاطعه واگذار مينمودند . ولى هميشه مقاطعه‌گران غير از حكام و از اشخاص خارج بودند كه بطور تفرقه ، گمرك سرحدى را از دولت اجاره ميكردند . وزارت جديد جز عمل مقاطعه‌گرى كل گمركات سرحدى ، چيزى نبود . مردمان باحيثيت خيلى طالب اين وزارت نبودند و بيشتر مردمان حادثه‌جو كه نظر آنها بجانب درآمد معطوف بود زيربار اين وزارت ميرفتند « 1 » .\r\nوزير اين وزارت جديد ، يا مقاطعه‌گر كل گمركات ، ميرزا قهرمان امين لشكر شد .\r\nاين مرد يكى از گشادبازها و ولخرجهاى زمان خود بوده است . يكى از بلندپروازيهاى او ساختن عمارت وسيع بسيار مجللى در جنب ميدان توپخانه ( ميدان سپه امروز ) بود كه مبلغى بشاه پيشكش داد و اجازه تحصيل كرد كه سردر و ايوان اين خانه را به سمت ميدان مزبور باز كند و پس از تحصيل اين اجازه ، سردر و ايوان خانه خود را با گچبرىها و تجمل زيادى رو به اين ميدان ساخت و مبلغى بر شكوه ميدان توپخانه افزود . بعدها ، بواسطه گشادبازى مجبور شد خانه را بفروشد . گچبرىهاى سردر و ايوانها همان است كه تا چند سال قبل هم برپا و سردر بانك شاهى بود و همهء معاصرين البته آنها را در نظر دارند .\r\n\r\n\r\n","description":"","footnote":"\r\n( 1 ) - در نزد مردمان مقدس‌مآب اين دوره ، مال دولتى از اموال مشكوك بود كه تصرف در آن را بدون اجازه حاكم شرع غيرمشروع ميدانستند و از همه آنها نارواتر و بىوجه‌تر اول گمرك و راه‌دارى بود . به حدى در اين عقيده راسخ بودند كه با راهدار و گمركچى با اشكال معامله ميكردند زيرا پولى كه در ضمن معامله از آنها بايد بگيرند پول گمرك بود . عوام وقتى ميخواستند زودتر از خواب برخيزند متكاى زير سر خود را مأمور بيدار كردن خود مينمودند و متكا را با عبارت « دين گمركچى و راهدار بگردنت باشد اگر در فلان ساعت مرا بيدار نكنى » ميترساندند . من خودم در كودكى البته بدستور ام النساء باجى پيرزن پرستارم خيلى متكاى زير سر خود را با اين اضافه و تهديد مامور بيدار كردن خود كرده‌ام و از قضا هيچوقت متكا اين دين را به گردن نگرفته و مرا بموقع بيدار كرده است .\r\n","page_name":" 138 ","page_number":156},
  {"content":"\r\n\r\n\r\nپالان‌پلو\r\nيكى از رفقاى امين لشكر ميگفت من شبى ، در اول شب ، بديدار او رفتم . اندرون بود بيرون آمد قدرى نشستيم خواستم برخيزم باصرار مرا نگاهداشت ما دو نفر بيش نبوديم شامى كه براى بيست نفر كافى بود آوردند ، وقتىكه ميخواستم خداحافظى كنم با خنده گفت : « امشب ما پالان‌پلو خورديم ! » گفتم : « مقصودت را نفهميدم » گفت : « خبر آمدن ترا كه شنيدم خواستم دو سه ساعتى با هم باشيم پول هيچ نداشتم « 1 » پالان آبدارى از مسافرتها باقى مانده و بيكاره افتاده بود آن را بناظر دادم فروخته شام را راه انداخت ؛ در صورتى كه ده پانزده نفر نوكر داشت و هر دفعه كه قليان ميآوردند سر قليان طلاى ميناكارى او طرح ديگرى بود .\r\nوزارت گمرك چون وزارت ناندارى بود ، بعد از امين لشكر به تصرف امين السلطان درآمد و تا دورهء بلژيكيها ، هميشه اسم وزارت داشت ولى در حقيقت جز همان مقاطعه‌گرى كل گمركات چيزى نبود .\r\n\r\nتأسيس وزارت فوائد عامه\r\nوزارت فوائد هم ميراثى بود كه از دورهء صدارت مشير الدوله باقى مانده و اسم آن نصيب حسنعلى خان گروسى شده بود . معلوم مىشود جناب « آقا » خيلى از همفكرى حسنعليخان با مشير الدوله عصبانى بوده كه تا چند سال ، شغل اين مرد اديب دانشمند و نويسندهء زبردست و باكفايت را منحصر به اين اسم بىمسمى كرده است . بقدرى حسنعلى خان در اين وزارتخانهء بيكار بىاعضاء مانده بود كه مردم اسم او را فراموش كرده بودند و وزير فوائدش ميخواندند .\r\nچنان كه بعد از چند سال كه حسنعليخان به پيشكارى آذربايجان رفته و امير نظام ملقب شد ، هيچكس از حسرة الوزاره‌هاى دوره هم طالب اين اسم بىمسمى نشد تا در زمان مشروطه اين وزارتخانه مجددا اسم و رسمى پيدا كرد .\r\n\r\nتأسيس وزارت تجارت\r\nوزارت تجارت و صناعت يا باصطلاح امروزه بازرگانى و پيشه و هنر هم يكى ديگر از ميراثهاى دورهء صدارت مشير الدوله بود . اين وزارت هم گير ميرزا عبد الوهاب خان نصير الدوله ( جد آقايان بدر ) آمد . كار اين وزارتخانهء جديد منحصر برسيدگى بشكايات تجار و در حقيقت ، كار محكمهء تجارت را اداره ميكرد و چون از دعاوى تجارتى ده يكى بعنوان حق الزحمه ميگرفتند و نان و پيازى براى متصديان داشت هيچوقت خالى نميماند « هم فال بود و هم تماشا . »\r\n\r\nنصير الدوله ( بدر )\r\nنصير الدوله اصلا يكى از نجيب‌زادگان مندرس و مفلوك شيراز بود .\r\nجد اعلاى او ، بدر خان ، در زمان نادر شاه شخص مهمى بوده است .\r\nميرزا عبد الوهاب خان كه براى تحصيل زندگى در اوائل سن جوانى در تهران آفتابى شده ، مردى بسيار باهوش و نويسنده و اديب بذله‌گو و خيلى زيرك و بسيار\r\n\r\n\r\n","description":"","footnote":"\r\n( 1 ) - ناظر هم بقدرى طلبكار شده است كه ميگويد ديگر نسيه‌كارى نميتواند بكند .\r\n","page_name":" 139 ","page_number":157},
  {"content":"\r\n\r\nكار بهم‌انداز و باكفايت بود چنان كه بواسطهء همين خصائص توانست خود را بايالت خراسان هم برساند .\r\nوقتىكه اين والى ايالتين « 1 » خراسان و سيستان ميرفت كه بجاى حسام السلطنه ، عموى شاه و فاتح هرات ، تكيه بزند و در هاشم‌آباد دولاب اردو بيرون زده بود ، حاجى ابراهيم كه از قضيهء كلاه‌دوزى براى امير نظام او را ميشناسيم و در اينوقت كدخداى كلاه‌دوزها بود كلاهى را كه بايد در به دو ورود بمقر ايالت سر حضرت اجل والى باشد پرداخته با جعبهء مخصوصى كه خودش سفارش داده و ساخته بودند به هاشم‌آباد آورده بود كه تقديم كند . در اين سفر ميرزا شفيع خان پسر ميرزا حسنخان پسرعموى من هم به سمت وزارت و پيشكارى با لقب مستشار الملكى همراه آصف الدوله و ضمنا او هم كلاهى براى همان‌روز ورود بحاجى ابراهيم سفارش كرده كه در حقيقت حاجى ابراهيم براى دادن هر دو كلاه به هاشم‌آباد آمده بود . در اين روز از خانواده ما هم براى مشايعت جناب وزير به اين محل رفته بودند . آنچه در اينجا مينويسم گفتهء اقوام من و از قول حاجى ابراهيم است .\r\nكدخداى كلاه‌دوزها براى نشان دادن عظمت قدرت خدا ، بحضار ميگفته است كه شخص پوست‌فروشى در كوچهء حمام ميرزا على اصغر كه امروز بكوچه نصير الدوله معروف و خانه همين جناب اجل والى در آنجا واقع است منزل داشت . من براى خريد پوست هفته‌اى يكى دو بار به اين خانه ميرفتم ، روى هشت اين خانه بالاخانهء محقرى بود كه صاحب‌خانه به اجاره ميداد . از مدتى پيش شخصى كه معلوم نبود امرش از كجا ميگذرد ، اين بالاخانه را در اجاره داشت . آخرهاى شب به اين خانه ميآمد و صبحهاى زود از خانه بيرون ميرفت با اين كه آدم درست‌حسابى بود از فرط استيصال يكسال‌يكسال كرايه را عقب ميانداخت . در يكى از روزها كه براى كارهاى خود بخانهء اين پوست‌فروش رفته و زير هشت منتظر بودم كه صاحبخانه بيرون بيايد ديدم جوانكى كه از لباس و دست و صورتش پيدا بود كه شاگرد ديزىپزست يك ديزى خالى در دست و از پله‌ها پائين ميآيد و ضمنا غرغر مىكند و ميگويد :\r\n« اى بابا ! ! چهار تومان و نيم هم مىشود ديزى يكى صد دينار نسيه خورد ؟ ! ما از بس رفتيم و آمديم و وعدهء فردا شنيديم گيوه برامان نمانده است ! » اين ناشناس كه چهار تومان و نيم نسيه خورده بود ، همين حضرت اجل والى خراسان است كه امروز با اين دم‌ودستگاه به مقر ايالت خود ميرود . »\r\nميگويند ميرزا عبد الوهابخان ( شايد در همين روزها بوده است ) شبى در محلهء خود در مجلس قمارى بقول فرنگيها آمباله شده كيت و دوبل روى بانك رفته و هزار تومان باخته و سند عند المطالبه‌اى سپرده بود . وقتى به منزل آمد و توى رختخواب رفت و فكر كرد ديد بهيچ‌جور نميتواند اين قرض را بدهد . از طرف ديگر تاكنون هم اتفاق نيفتاده است كه\r\n\r\n\r\n","description":"","footnote":"\r\n( 1 ) - منشىها و مستوفيان قديم ايالت خراسان را ايالتين خراسان و سيستان مينوشتند چنان كه ايالت كرمان را هم ايالتين كرمان و بلوچستان ميناميدند . سبب اين لقب‌گذارى هم همان وسعت خاك سيستان و بلوچستان بوده است و الا از حيث آبادى با امروز فرقى نداشتند .\r\n","page_name":" 140 ","page_number":158},
  {"content":"\r\n\r\nسندى امضاء كند و از عهدهء آن برنيايد ، پس چه بايد كرد كه هم حيثيت خود را حفظ كند و هم سند امضاء كرده او دست مردم نماند ؟ بعد از تفكر بسيار و غلط و واغلط بيشمار از جا برمى خيزد و تا سحر صدتا سند عند المطالبه مثل سنديكه چند ساعت قبل سپرده بود مينويسد .\r\nوقتى از كار فارغ مىشود كه بوق حمام ميزده‌اند اين اسناد را دسته كرده و از در خانه تا حمام و بخصوص حول‌وحوش مجلس قمار ديشب در كوچه‌ها ميريزد و بعد از استحمام به منزل برميگردد . اين موضوع در محله منتشر و در نتيجه صاحب سند اصلى هم مثل سايرين قلم ميرود و بدون اينكه بحيثيت خان شيرازى لطمه‌اى وارد آيد ، خود را از پرداخت قرض قمار كه غيرمشروع بود و در آن دوره بلكه در هيچ دوره قرض بشمار نميآيد معاف ميدارد . من اين قصه را بقدرى شنيده‌ام كه براى من به حد تواتر رسيده و در صحت وقوع آن ترديدى ندارم . گوينده‌ها اين موضوع را براى اثبات هوش سرشار نصير الدوله نقل ميكردند . رسيدن اين خانزادهء مفلوك بىكس‌وكار شيرازى به اين مقام ارجمند كه حقا برازندهء او هم بود دليل واضح لياقت و كفايت و هوش اين مرد است .\r\nوقتىكه بشرح حال خود برسم باز هم از اين مرد و عاقبت كارش خواهم نوشت . فعلا لازم است بدانيم عاقبت اين تنبلى و فعاليت و اين بىنظمى و نظم و بالاخره اين دو حريف خسته نشو كه يكى با سكوت و ديگرى با اقدام خود مشغول جنگند بكجا خواهد رسيد .\r\nمعلوم مىشود مشير الدوله باز هم مأيوس نيست و هرروز شاه را كه خود هم خيلى معتقد بمشورت است بتأسيس شوراى وزراء برميانگيزد . از طرف ديگر در كار قشون هم فعاليتى بروز ميدهد كه شاه را حقا فريفته مىكند ولى كار از جاى ديگر خراب است ؛ هروقت شاه ميخواهد سپاسگزارى از سپهسالار اعظم و وزير خارجه بكند ، براى اينكه « ته خيار آقا تلخ نشود « 1 » » مجبور است يك التفاتى هم نسبت بايشان مبذول دارد تا نگويند : « كهر كمتر از كبود است « 2 » » مثلا سپهسالار سانى خبر ميكرد و پادگان مركزى رژه خوبى جلو اعليحضرت ميرفت و شاه دستخطى بافتخار سپهسالار صادر مينمود و قمهء مرصعى به او داده ميشد ، « آقا » با سكوت خود و تعطيل كارهاى حساس حالى ميكرد كه « چرا خر نوه عابدين يرقه رفته و از او جلو افتاده است « 3 » » در اين مواقع شاه ناچار بود يك انفيه‌دان مرصع هم با يك دستخط بلندبالا براى جناب آقا بفرستد و از كارهاى ناكردهء او اظهار رضايت نمايد .\r\n\r\n\r\n","description":"","footnote":"\r\n( 1 ) - تلخ شدن ته خيار يا ته پياز كسى كنايه از رنجيدن او است و مخصوصا اين استعاره را در موردى استعمال ميكنند كه بهانهء رنجش ، چيز پوچ يا بىحقى باشد نظير « كك به آش ترش كسى نشستن » يا « كش به كشمش كسى خوردن » .\r\n( 2 ) - اصل مثل « كهر هم كم از كبود نيست » مىباشد و كنايه از عقب نماندن يكى از دو رقيب از ديگرى است .\r\n( 3 ) - « چرا خر حاجى عابد يرقه ميرود ؟ » از امثله عاميانه است كه در موارد رقابت و حسد مصطلح است و در سابق هم توضيح شده كه مشير الدوله نوه عابدين دلاك بوده است .\r\n","page_name":" 141 ","page_number":159},
  {"content":"\r\n\r\n\r\nامتحان آخرى در برقرارى هيئت وزراء\r\nشاه ميخواهد « آقا » را غافلگير كند ، براى اين مقصود يك روز تمام وزراء را خبر مىكند و خودش بى خبر در مجلس وزراء حاضر مىشود و نطق ذيل را اداء مينمايد :\r\n« امروز خودمان به اين مجلس آمديم كه افتتاح مشورتخانهء دولت را خودمان كرده باشيم ، فى الحقيقه در اين مدت هم مجلس وزراء ترك نشده بود ، ليكن با آن ترتيب ( مقصود ترتيبى است كه آقا اتخاذ كرده و مجلس را دچار تعطيل نموده است ) نتيجهء منظوره به نظر نميرسيد و البته تا اين مجلس مستقلا در مقام مخصوص و حدود محفوظ نباشد و هيچ كار خارج در آن نشود فائده نميتوان گرفت . در اين اطاق كه از سابق بمجلس وزراء دار الشوراى اختصاص داشت ، هفته‌اى دو روز شنبه و سه‌شنبه مستمرا بدون تعطيل بايد شورى منعقد شود و اگر گاهى كار لازم و فورى پيش آيد در ساير ايام نيز موقتا اين مجلس منعقد مىشود . امين الملك ( ميرزا عليخان امين الدولهء بعد ) بنظم و ترتيب مجلس مراقبت كند ، احكام ما را در مجلس تقرير نمايد رأى مجلس را بعرض برساند . در ساير دول هم اين مجلس در كمال قوت و دوام برقرار است و بايد علاوه بر تكليف دولتى به حكم تأكيدات شرع شريف ، مشاورهء در امور و حفظ مجلس شورى را نظير واجبات بدانيم . البته فكرها و عقول در هر جزوكار چيزها مىبيند كه هرگز از يك عقل كامل ( ولو عقل آقا باشد ) آندرجه بينائى متصور نيست . اين همان مجلسى است كه در هرجا به اصطلاحات مختلفه تسميه كرده‌اند و ما دار الشورى و مجلس وزراء ميگوئيم . اين مجلس هم هيچ كار جزئى و كلى را ترك نخواهد كرد و آنچه را حكم ميدهيم بايد تا نقطه آخر و حد اجراء برساند . در هروقت كه مقررات و فرمايشهاى ما بمجلس فرصت و مهلت بدهد ، بايد خودشان در آنچه مقتضى و صلاح امور مملكت است گفتگو كنند و آراء و عقايد خود را بعرض ما برسانند . امين الملك مأمور است حدود مجلس را بر وفق فرمايش ما حفظ كند و نگذارد ساعتى امر مجلس معطل شود و روزهاى معين از صبح تا غروب مجلس با حضور تمام اعضاء برقرار خواهد بود و امين الملك از هيچ‌يك عذر تأخير يا ترك حضور قبول نكند . اجزاء از اين‌كه هست كمتر نخواهد شد ولدى الاقتضا بر عدد خواهيم افزود . اساس مجلس بكمال راستى و دولت‌خواهى و ترك هر قسم ملاحظات لغو است و بايد مجلس را دائمى و مستحكم و داراى حقوق و حدود معتبر دانست . »\r\nبعد دستخطى براى تأكيد و تعيين حدود مجلس شوراى وزراء خطاب بامين الملك بشرح ذيل صادر شد :\r\n« امين الملك - انعقاد اين مجلس چنان‌كه مكرر شفاها و به نوشته حكم و مقرر شد ، از لوازم امور عاليه دولت است و كمال ميل را بترقى و انتظام آن داريم و كمال تقويت را در هر باب حاضر هستيم به عمل بياوريم . بعضى فرمايشات تازه به نظر آمد كه لازم شد مجددا حكم بشود و در مجلس قرائت شده جزو تنظيمات و قراردادهاى مجلس بشود . اولا چون فرمايشات زياد و مطالب دولتى روزبروز در ازدياد است هفته‌اى دو مرتبه انعقاد مجلس را كافى نميدانيم بايد هفته‌اى سه روز مجلس بشود ، شنبه و سه‌شنبه و پنجشنبه ثانيا اهالى مجلس در گفتگو و حرف آزاد هستند و هرچيزيرا بايد بدون شائبهء هيچ غرض و بدون هيچ ترس و\r\n\r\n","description":"","footnote":"","page_name":" 142 ","page_number":160},
  {"content":"\r\n\r\nواهمه تقرير نمايند . فى المثل از صف نعال ، اگر شخصى برخيزد و بر وزراى بزرگ ( مقصود « آقا » است ) ايرادى وارد بياورد و بگويد : تو فلان كار را نفهميده كرده‌اى به اين دليل ، نبايد آن وزير كدورتى حاصل كند بلكه هيچ حق ندارد ، بايد كارى كه مىكند جواب آن شخص را موافق قاعده يا رد نمايد يا اذعان نمايد و هريك از اجزاى مجلس آنچه در شب و روزهاى تعطيل در خير دولت بخاطرشان بيايد ، بايد يادداشت كرده در مجلس مذاكره نمايند .\r\nثالثا آنچه رأى مجلس بيك امرى از جزئى و كلى قرار گرفت ، بايد به نوشته و مهر تمامى اهل مجلس باشد . اين نوع امور به پيغام يا عرض شفاهى هيچ پذيرفته نيست حتى حكاميكه بعد از اين بولايات تعيين ميشوند يا يكنفر مميز به جائى برود يا يك حكم فوق‌العاده و غيره صادر مىشود ، بايد بتصديق وزراى اهل مجلس باشد . »\r\nالبته خوانندهء عزيز متوجه هست كه تمام اينها براى تربيت و هدايت جناب « آقا » است و شاه ميخواهد طرز عمل گذشتهء او را ملامت كند و اين پيرمرد درويش وحدت‌طلب را بوظائف خود آگاه نماند و به او بفهماند كه مشاوره با سكوت منافى است و « خر با پيغام آب نميخورد » « 1 » و بايد با حرارت هركس از عقيدهء خود در مجلس دفاع نمايد . مجلس صورت جلسهء منظم ميخواهد ، ساعات كار بايد معين و مطالبى كه بايد طرح شود هريك نوبت مشخص داشته باشد . اگر از اهل مجلس كسى بر خلاف نظرت حرفى زد ، رنجور نشو لازمهء مشاوره همين است ولى :\r\n گر بُرى گوش ور زنى دنبم * من كه از جاى خود نمىجنبم \r\n\r\nبنت غندى را من بايد بنويسم\r\nگويند ملاى صاحب محراب و منبر و محضرى ، در سن متوسط برحمت ايزدى پيوست . از آقا دو پسر باقى بود يكى بزرگتر كه با داشتن ريش‌وپشم و هيكل ، بيسواد و دويمى قوارهء كار نداشت ولى فهميده و تا حدى درس خوانده بود . حول‌وحوش مرحوم آقا خواستند كارى كنند كه وضع سابق بهم نخورد و آقازاده‌ها هم هر دو مشغول باشند . بنابراين همچو صلاح دانستند كه آقازادهء بزرگ نماز جماعت بخواند و آقازادهء كوچك موعظه كند . براى محضر هم آقاى بزرگ در صدر مجلس بنشيند و امر بدهد و آقاى كوچك با اصحاب دعوى و معامله - گران طرف صحبت شود و سر كارها را بهم بياورد ، تا ناندانى مثل سابق برقرار بماند . پسر كوچك باحترام بزرگترى برادر كه در آن دوره سرمايه كمى نبود راضى شد . اما برادر بزرگ كه هيچ توجهى بنكات دقيق تقسيم نداشت گفت : « راجع بمحراب و منبر و ساير خرد\r\n\r\n\r\n","description":"","footnote":"\r\n( 1 ) - خر از تمام حيوانات در آب خوردن نجيب‌تر است اگر قدرى كدر باشد نميخورد و پوزه خود را در حين آبخوردن در آب فرونميبرد و اگر آب موج داشته باشد براى اينكه پوزه‌اش به آب آلوده نشود سعى مىكند كه آب از موج بيفتد آنوقت مشغول آب خوردن بشود . خلاصه اينكه سيراب كردن خر طول و تفصيل زياد دارد و خيلى مواظبت لازم است تا اين حيوان از سر آب تشنه برنگردد . « خر به پيغام آب نميخورد » مثل دهاتى و كنايه از آنست كه اگر ميخواهى كارت از آب درست درآيد ، بايد مواظبت كنى و به پيغام و تعارف واگذار نكنى . همانطور كه فقط به پيغام « خر مرا آب بده » خر سيراب نميشود ، بدون جديت كار انجام نميگيرد .\r\n","page_name":" 143 ","page_number":161},
  {"content":"\r\n\r\nو ريزها هرچه مىكنيد بكنيد ولى متوجه باشيد كه در بالاى احكام بنت غندى ( ثبت عندى ) را من بايد بنويسم و غير از اين هر قرارى بدهيد من راضى نخواهم شد . »\r\n« آقا » هم در اين دستگاه دولت ، كارى بوزارت خارجه و جنگ و علوم و فوائد و تجارت و اين خردوريزها نداشت و به زبان بيزبانى ميگفت هرچه ميكنيد بكنيد بايد قلم حواله و اطلاق و اختيار تعيين حكام با من باشد ، غير از اين هر قرارى بگذاريد زيربار نخواهم رفت و با همين طرزى كه بيست سال است ديده‌ايد برهمش ميزنم . جانم به اين اصرار و جانم به اين انكار !\r\n« ناز آقا هم بجهازش بود » « 1 » الحق صحت عملى داشت كه دوست و دشمن تصديق داشتند .\r\nبااينكه ارادهء خود را بر شاه مستبد ابهت دوستى مانند ناصر الدين شاه تحميل ميكرد ، طمع و توقعى از كسى نداشت . حتى از گرفتن هديه‌هاى معمولهء زمان هم خوددارى ميكرد . مردم هم كه اين رويه منيعانه را ميدانستند حتى بفكر فرستادن هديه جزئى هم براى او نميافتادند .\r\nتحمل ناصر الدين شاه هم بواسطه همين درستكارى مستوفى الممالك بود ، بلى ! در آن دوره صحت عمل قدر و ارجى داشت كه گذشته از وجههء عمومى ، شاه كشور هم رعايت آن را مينمود و همه در مقابل اين صفت سر خم ميكردند .\r\nخلاصه آقا مثل بچه ننرى كه دارند دواى تلخى براى او درست ميكنند با سكوت خود در مقابل اين بيانات و دستورات بشاه ميگفت : « بى خود به خود زحمت ميدهيد ! اگر من بايد اين دوا را بخورم ؟ كه نخواهم خورد » همينطور هم شد چيزى نگذشت كه مأموريت امين الملك وزير رسائل و ناظمى او در هيئت وزراء هم به جائى برنخورد و مجلس شوراى وزراء تعطيل شد . زيرا در روزنامه‌ها ديگر بووبرنگى « 2 » از اين مجلس نيست .\r\n\r\nتنظيم كارهاى وزارت جنگ و وزارت خارجه\r\nدر سال 1293 و 1294 سپهسالار كه از هيئت وزراء مأيوس شد در قسمت خود يعنى وزارت جنگ و خارجه ترتيباتى برقرار كرد .\r\nبراى وزارت جنگ ، قانونى گذراند كه حدود حكام و رؤساى قشون را در ولايات معين و سروسامان حسابى بروابط آنها با يكديگر ميداد و تنظيمات حسابى بين آنها برقرار ميكرد . در وزارت خارجه ، كارها را قسمت كرد و براى هريك از دول مجاور و ساير دول غيرهمجوار اداره‌اى مقرر داشت . يعنى همان منشىهاى درجهء اول سابق را بمناسبت ، رئيس و از سايرين اعضائى براى آنها تعيين كرد و سروصورت حسابى به اين دو وزارتخانه داد . هفته‌اى دو سه روز خود بشخصه\r\n\r\n\r\n","description":"","footnote":"\r\n( 1 ) - تازه‌عروسها البته ناز دارند ، اگر خوشگل هم باشند البته نازشان زيادتر خواهد بود .\r\nبه نظر ميرسد كه عروسى كه چندان بروروئى نداشته و مدتى هم از ماه عسل او گذشته بوده است باز هم ناز ميكرده ، يكى گفته است ناز اين خانم ديگر محلى ندارد و ديگرى كه ميدانسته اين خانم جهاز زيادى به خانه شوهر آورده گفته است نازش بجهازش است و اين جمله مثل گشته و در زبان عوام خيلى به كار است مورد استعمالش هم گاهى در جائى است كه سبب ناز كسى چيزى نباشد كه او را سزاوار نازكشى كند .\r\n( 2 ) - « برنگ » را نميدانم مترادف با بو هست يا نه ؟ . . . در هرحال اين تعبير در لهجهء عاميانه خيلى معمول و مثل « سروصدائى ازش نيست » و به همان معنى زياد استعمال مىشود .\r\n","page_name":" 144 ","page_number":162},
  {"content":"\r\n\r\nدر ميدان مشق حاضر ميشد و در كار مشق افواج پادگان مركز كه هر سال آنها را عوض ميكرد بذل جهد مينمود . سانها و رژه‌هاى خيلى منظم از قشون ميداد و در هر مورد التفات شاه را به خود جلب ميكرد . ديگر اعطاى درجه و حمايل و نشان ، بىسبب معقول حسابى ، صورت نميگرفت و رتبهء نظامى ارج و قدر پيدا كرد . آنها هم كه بدون استحقاق در سابق بمقامى رسيده بودند از اين اعتبار و اهميت وجودى خود حسن استفاده كردند و نظمى كه سپهسالار بقشون داده بود ، آنها را تربيت كرد و اين دو وزارتخانه از هر حيث آبرومند گرديد . براى دفعه اول دفترى براى ضبط اسناد در وزارتخانه برقرار شد و مركزيت اسناد و سوابق يك وزارتخانه در يك محل يا باصطلاحى كه امروز منسوخ شده است « آرشيو » در اين كشور صورت خارجى پيدا كرد .\r\nشاه علاقهء سابق خود را بمدرسهء دار الفنون نشان نميدهد و مثل سابق در امتحانات ساليانه حاضر نميشود ، ولى شاهزاده اعتضاد السلطنه با علاقهء بيحدى از فارغ التحصيل‌هاى اين دانشگاه تشويق مىكند و مخبر الدوله وزير تلگراف هم از شاگردان آن كه بوسيلهء برادرش جعفر قليخان ، رئيس مدرسه ، ( نير الملك وزير علوم آينده ) معرفى ميشوند استفاده مىكند و تمام كاركنان تلگراف از اين تحصيل‌كرده‌ها برقرار ميشوند . شاه هم براى اطلاع از وضعيت ولايات ، خيلى برؤساى تلگراف اهميت ميدهد و در حقيقت قسمت مهم خبرنگارى ولايات با رؤساى تلگراف است كه با مخابرات تلگرافى خود ، شاه را از اوضاع محل مأموريت خويش باخبر ميكنند . سپهسالار هم در قسمت نظامى دار الفنون كمكهائى بوزير علوم مىكند و كار در اين قسمت رونقى دارد . مشاقهاى افواج همه از فارغ التحصيلهاى شعبهء مدرسهء نظام دار الفنون هستند ، پير سرتيپ‌ها و ساير رجال نظر باهميتى كه شغل نظامى پيدا كرده پسرهاى خود را مخصوصا بشعبهء نظام اين مدرسه ميفرستند . مثلا ميرزا غلامعلى پسر ميرزا محمود وزير تهران ( آقاى غلامعلى مستوفى كه اكنون با داشتن هشتاد و هشت سال در قيد حيات است ) از دانش‌آموزان قسمت نظام دار الفنون مىباشد .\r\nعايدى وزارتخانه‌هاى خارجه ( از بابت تذكرهء مسافرين خارجه ) و وزارت تلگراف و ادارهء پست و وزارت تجارت و وزارت فوائد ، به خود وزيرها واگذار شده است كه آنها بعد از مخارج ادارى هريك بطور مقاطعه تقديمى بشاه ميدهند . اين قسمت از عايدات و عايدى گمرك را وجوهات اسم گذاشته‌اند . ماليات به مصرف حقوق نوكرهاى قلمى و نظامى ميرسد و وجوهات صرف مخارج فوق‌العاده از قبيل بناى جديدى كه شاه امر بساختن آن ميدهد و نظائر آن مىشود و اين وزارتخانه‌ها هم همگى نهار رسمى دارند كه وزير از عايدات وزارتخانهء خود مصارف آن را عهده‌دار است . فقط وزارت ماليه و وزارت لشكر كه قديمى هستند ، صرف نهار دولتى دارند . صرف نهار وزارت ماليه سالى چهار هزار تومان است كه مستوفى الممالك بوسيلهء ناظر خود ، مختار خان ، هفته‌اى سه روز كه روزهاى شنبه و سه‌شنبه و پنجشنبه است ، نهار آبرومندى به دفتر ميفرستد . شاه براى هيئت وزراء هم خرج سفره مقرر داشته است كه اگر گاهى تشكيل شود نهار در كار باشد .\r\nدر آخر سال 1294 براى اكسپوزيسيون ( نمايشگاه ) كه در سال بعد مقرر بود در پاريس\r\n\r\n","description":"","footnote":"","page_name":" 145 ","page_number":163},
  {"content":"\r\n\r\nتشكيل شود ، دولت ايران مقدارى كالا با ميرزا جواد خان ( سعد الدولهء آينده ) ارسال و امر داد كه در آنجا شعبه‌اى هم براى ايران با طرز معمارى ايرانى بنا شود . چنان كه قبل از اين تاريخ ( 1290 ) هم در اكسپوزيسيون « نمايشگاه » وين براى دفعهء اول شركت كرده بود .\r\n\r\nسفر دوم ناصر الدين شاه بفرنگ\r\nدر سال 1295 تماشاى نمايشگاه پاريس مجددا شاه را به خيال سفر فرنگ انداخت . برعكس سفر پيش كه قبلا مسافرت شاه در روزنامه منتشر شد ، بدون خبر قبلى بعد از نوروز به قصد اين مسافرت اردو بيرون زد . در روزنامه نوشتند كه چون در سفر قبل اعليحضرت به جهت ملاقاتهاى رسمى با رؤساى دول مجال بازديد صنايع فرنگ را نداشته است ، اين‌دفعه براى جبران آن باروپا ميرود و به همين منظور مسافرت هم غيررسمى است . عدهء همراهان هم با قهوه‌چى و خاصه‌تراش به همه جهت نوزده نفر بيشتر نبوده‌اند . از وزراء جز سپهسالار و عضد الملك و ناصر الملك و از نيمچه‌وزيران جز امين السلطان كسى همراه نيست .\r\nباوجوداين الكساندر دوم تزار روس كه مشغول تحليل بردن تركستان بود ، شاه را مجددا به پطرزبورغ دعوت كرد . پنجشنبه سلخ ربيع الاول ، 15 حمل ، ( فروردين ) شاه از راه تبريز بساحل ارس و از آنجا با كالسكه به تفليس و از تفليس به ولاديقفقاز و از آنجا با راه‌آهن به مسكو و پطرزبورغ عزيمت نمود . پس از چند روز توقف از راه ورشو به خاك آلمان و برلن رفت .\r\nدر برلن پذيرائى شاه به طرز نيم‌رسمى بوده و پس از ورود بپايتخت بين سرهاى تاجور ديد و بازديدى به عمل آمده است ولى در همانروز از طرف يكنفر سوسياليست دو تير طپانچه براى امپراطور آلمان افكنده شد كه شانه و گردن او را مجروح كرد . عصر روز بعد شاه به سمت بادن‌بادن حركت كرده چند روزى آنجا گذرانده و از آنجا به سمت پاريس رهسپار شده است . شاه از هشتم جمادى الاخره تا غرهء رجب در پاريس اقامت كرده و در گراندهوتل منزل داشت . با مارشال ماكماهون كه تازه برياست‌جمهورى تعيين شده بود ديد و بازديد به عمل آمد .\r\nوليعهد انگليس ( ادوارد هفتم ) هم كه براى تماشاى نمايشگاه به پاريس آمده بود ديدنى از شاه نمود و شاه به سمت وين حركت كرد .\r\nدر وين پايتخت اتريش مثل سفر سابق ، رسما شاه را پذيرفتند و چند روزى در آنجا اقامت نمود . سپس از وين حركت كرده با راه‌آهن به ولاديقفقاز رفت و از بندر پطروسكى با كشتى به انزلى و از انزلى روز نهم شعبان به تهران مراجعت كرد .\r\n\r\nترىيم‌ويراى « 1 » اختراعى ناصر الدين شاه\r\nبعد از مراجعت از سفر فرنگستان ، شاه ابتداء هريك از دو نفر رقيب را بموهبتى خاص اختصاص داده بسپهسالار سردوشى طغراى مرصع باسم خود و بجناب آقا نشان قدس مكلل داد . سپس روزى آنها را با كامران ميرزا نائب السلطنه احضار كرد و شاهزاده را سمت وزارت داده شريك سومى براى آنها ايجاد نمود .\r\nكارهاى ادارى حكومت تهران و گيلان و مازندران و دماوند و فيروزكوه و قم و كاشان\r\n\r\n\r\n","description":"","footnote":"\r\n( 1 ) -  Triumvirat  ( حكومت سه‌گانه )\r\n","page_name":" 146 ","page_number":164},
  {"content":"\r\n\r\nو ساوه و ملاير و تويسركان و نهاوند را به او واگذاشت . گذشته از اين كارهاى شاهزادگان و علماء و امور تجارت نيز بايد بوسيله او بعرض برسد و جواب صادر شود .\r\nجناب اجل آقا آنچه مربوط بدفتر استيفاء و محاسبات و ديوان عدالت عظمى و وظائف و اوقاف و تلگرافخانه و گمرك و بيوتات دولتى از قبيل خزانه و كشيكخانه و صندوقخانه و آبدارخانه و غيره و غيره و همچنين عملهء خلوت و تفنگداران و جارچيان و قاطرخانه و كالسكه‌خانه و اصطبل‌خاصه و چاپارخانه بعلاوهء كارهاى حكومتى فارس و كرمان و بلوچستان و اصفهان و يزد و كرمانشاهان و كردستان و لرستان و عربستان و عراق و بروجرد و گلپايگان و خوزستان و كمره و نطنز و جوشقان و محلات و همدان و اسدآباد و كنگاور را اداره خواهند كرد .\r\nجناب اشرف سپهسالار اعظم گذشته از وزارت خارجه و جنگ كارهاى آذربايجان و خراسان و سيستان و استراباد و تركمان و خمسه و سمنان و دامغان و شاهرود و بسطام و گروس و خرقان و تذكره و ملل متنوعه ( يهود و مسيحى و گبر ) را در اداره خواهند داشت .\r\nمن‌بعد هيچكس حق ندارد مستقيما بشاه عرضى كند ، بايد هركس كار خود را بيكى از اين سه مرجع بفرستد معهذا علاء الدوله وزير دربار و عضد الملك و امين السلطان و مير شكار حق دارند كارهاى خود را مستقيما بعرض شاه برسانند .\r\nهفته‌اى دو روز دوشنبه و پنجشنبه ساير وزراء را هم خبر كنند تا در مهام امور با حضور وزراى سه‌گانه مشورت شود .\r\nفرستادن مكاتبات بوسائل مختلفه قدغن است ، وزراى سه‌گانه كارهاى خود را بتوسط وزير رسائل بعرض خواهند رساند و جواب خواهند گرفت و اگر لازم باشد عين نامه يا گزارش نيز بعرض برسد ، آن را هم بوسيلهء امين الملك وزير رسائل خواهند فرستاد . باقى مطالب دستخط راجع بتوحيد نظر و اتحاد و اتفاق بين سه وزير و عدم تخطى به كارهاى يكديگر و سفارش در مجازات خطاكار و جلوگيرى از حيف‌وميل مال دولت و يك مشت از اين حرفهاست و در آخر كار قسم‌نامه‌اى ضميمه بود كه روز بعد در حضور سران ، بوسيلهء امين الملك بناف « 1 » وزراى سه‌گانه بسته شد بشرح ذيل :\r\n« خداوند خالق منتقم را بصدق خود شاهد خواسته بتاج‌وتخت همايون و حق نعمت اين دولت روزافزون قسم ياد ميكنم كه قصد و همت و غرض و خيال خود را بخيرخواهى شاهنشاه و صلاح دولت و مملكت و آسايش و امنيت رعيت منحصر كرده جز اين خيالى بخاطر خود راه ندهم و از طمع و غرض شخصى كلية پرهيز نمايم و اگر غير از اين عهد و شرط از من صادر شود در پيش خدا و خلق شرمسار و در حضور شاهنشاه معاقب و مؤاخذ باشم . »\r\n\r\n\r\n","description":"","footnote":"\r\n( 1 ) - بناف بستن كنايه از خوراندن است و چون عوام قسم ياد كردن را قسم خوردن ميگويند و قسم هم چيزى نيست كه بدون اجبار كسى بخورد و بايد قسم را به او بخورانند ، بناف بستن را در اين مورد هم استعمال كرده‌اند . به نظر من بد تعبيرى نيست مخصوصا در مواردى كه مثل مورد متن قسم خوردن فرمايشى باشد .\r\n","page_name":" 147 ","page_number":165},
  {"content":"\r\n\r\nچنان كه ميبينيم اين مجلس در حقيقت « ختنه‌سوران قاضى « 1 » » بود . باز هم از اختيارات « آقا » كاسته و كارهاى وزارت داخله مثل گوشت قربانى بسه قسمت شد . اين بار ديگر قسم هم در كار آمد و تخلف از آن با عقايد مردمان دوره ، كار مشكلى است ولى اگر آقا خيرخواهى شاهنشاه و صلاح دولت و مملكت و آسايش و امنيت رعيت را منحصر بمداخلهء خود در كل امور وزارت داخله بداند و از روى عقيده و ايمان كه در آن‌روزها نزد همه‌كس چيز رايجى بود معتقد باشد كه اگر غير از رويه‌اى كه او سال‌هاست دارد ، بخواهند عمل ديگر و تقسيمات ديگرى بكنند بر خلاف خير شاهنشاه و صلاح دولت و مملكت و آسايش و امنيت رعيت است چه بايد كرد ؟\r\nدر هرحال وجود نائب السلطنه محلل مىشود تا چند صباحى آقا باحترام او هم كه باشد دندان روى جگر گذاشته ، اين وضع ناهنجار را كه در اعتبار و اختيار او سوسه مياندازد تحمل خواهد كرد . گيرم هفته‌اى يكى دو روز هم اين « قشه‌رشه‌ها » را خبر كنند و دار الشورائى هم تشكيل شود آقا لامحاله در قسمت خود ، كار خود را مىكند و اعتنائى برأى و صوابديد اين « بچه‌مچه » ها ندارد و از طرف ديگر بواسطهء طول مدت كم‌كم آقا هم عادت كرده با تشكيل دار الشورى كبرى ضديت نميكند ، اينها حرفهاى خود را ميزنند آقا هم كار خود را مىكند .\r\nبآخوندى گفتند بچه‌ها از تو نميترسند ، جواب گفت « باكى نيست من هم از بچه‌ها نميترسم ! »\r\nآيا در تشكيل اين هيئت وزراى سه‌گانه ، شاه با مشير الدوله هم مشورت كرده و در تهيهء اين نقشه او هم شركت داشته است يا خير ؟ تصور نميرود ناصر الدين شاه بدون نظر او مبادرت به اين تشكيل كرده باشد . البته مشير الدوله فكر ميكرده است كه شاهزاده جوانست و باقتضاى سنش بايد تجددپرور هم باشد وجود او از يكطرف طبعا آقا را مطيع مىكند و از طرف ديگر با تجددپرورى كه باز هم طبعا دارد بخيالات سپهسالار كمك خواهد كرد . ولى اشتباه در همين‌جا بود ، زيرا اگرچه نائب السلطنه جوان بود ولى چندان پاپى تشكيلات منظم كه لازمه‌اش نظم و نسق است نبود و زيادتر طالب بود كه خود را در اين دستگاه بنوائى برساند و از ظل السلطان كه حكومت اصفهان و گلپايگان و خوانسار را چندين سال بود تيول خود كرده « 2 » و داراى همه‌چيز شده است عقب نماند . مدعى كارهاى آقا هم طبعا نميتوانست\r\n\r\n\r\n","description":"","footnote":"\r\n( 1 ) - ختنه كردن قاضى كنايه از انجام كارى است كه ظاهرا چنان به نظر آيد كه در ضمن ساير كارها انجام شده است ، در صورتى كه باطنا مقصود اساسى انجام همان كار بوده است و ساير ترتيبات براى گم كردن اين باشد . مورد استعمالش پيداست شايد تاريخچه‌اى هم داشته و فراموش شده است .\r\n( 2 ) - « تيول » لغت تركى و شايد اصل اين عمل هم كه عبارت از واگذارى درآمد ماليات يك ده رعيتى يا كليه درآمد مالكانه يك ده خالصه در مقابل مواجب و حقوق شخصى است ، همراه مغول بايران آمده باشد . در دوره‌هاى قبل از مغول تا حدى نظير اين عمل در املاك خالصه معمول بوده است كه وقتى ميخواسته‌اند در مقابل خدمت به كسى اجرى بدهند ، يكى از خالصجات را بعنوان اقطاع يعنى بريدن از مال دولت و عطاى آن به شخص واگذار ميكرده‌اند . ولى اقطاع غير از تيول بوده و اقطاع براى مقطوع‌له دائمى بوده و باولادش ارث ميرسيده در صورتى كه تيول موقتى بوده است .\r\nتيول كردن كنايه از آنست كه بدون هيچ زحمت و بدون هيچ اساسى از چيزى و كارى مستمرا استفاده بقيه در صفحه بعد\r\n","page_name":" 148 ","page_number":166},
  {"content":"\r\n\r\nباشد ولى وزارت جنگ مشير الدوله بدلقمه‌اى نبود .\r\nپس او با آقا زودتر همراه ميشد كه صابون زير پاى مشير الدوله بزند تا با مشير الدوله همراهى كند و آقا را دست‌بسر « 1 » و يا هدايت نمايد .\r\nشايد شاه هم كه حالا در حدود پنجاه سال از عمرش ميگذرد ترقى مادى پسرهايش را بر ترقى كشور ترجيح ميدهد . گذشته از اين از نق‌نق سپهسالار هم كه توى خشت‌دويدنهاى آقا را هر روز برخ او ميكشد بتنگ آمده است و بدش نميآيد كه فرزند عزيز نائب السلطنه كم‌كم آدمى شود و بتواند وزارت جنگ را اداره كند و گوش « شاه بابا » را از شنيدن اين قبيل نغمه‌ها كه با طبع هر مستبدى خيلى سازگار نيست خلاص كند . لقب اميركبيرى را هم كه خود علامت رياست عاليهء نظامى است چندين سال است به اين پسرش داده و حتى يك بار با پيشكارى نصرت الدوله ، وزير جنگ اسمى هم شده و تا اندازه‌اى زمينه هم حاضر است .\r\n\r\nعاقبت كشتىگيرى دو پهلوان پير و جوان\r\nچنان كه همينطور هم شد و در سال 1297 پهلوان پير پشت پهلوان جوانتر را به خاك آورد . ميرزا حسينخان مشير الدوله والى خراسان ، و نائب - السلطنه اميركبير وزير جنگ ، و مؤتمن الملك وزير خارجه شدند .\r\nآقا باز وزارت داخله و ماليه هر دو را تصرف كرد . مجلس دار الشوراى كبرى هم در كار بود ولى مثل سابق ، كارى با آقا نداشت هفته‌اى دو روز منعقد ميشد و در كار هائى كه شاه به اين مجلس رجوع كرده بود مذاكره و اظهارنظر ميكرد . امين الملك وزير رسائل را كه بعد از مردن ميرزا هاشم خان امين الدوله ، برادر فرخ خان ، بلقب امين الدوله هم ملقب شد ، بمناسبت سابقهء ناظمى كه از اين مجلس داشت ، رئيس آن كردند و عنواى تازه‌اى براى حسرت الوزاره‌ها « 2 » پيدا شد . نوكرهاى قلمى دولت هريك كه از كار وزارت يا ايالت بيكار ميشدند براى آنكه نوكرهاى در خانه‌شان بحقارت به آنها ننگرند دستخط يا فرمانى صادر ميكردند و جزو وزراى دار الشوراى كبرى منسلك ميشدند . هفته‌اى دو روز به اين مجلس ميرفتند و با رفقا ملاقات ميكردند ، نهارى ميخوردند و برميگشتند هم اسم بود و هم وقت‌گذرانى .\r\nملكم خان سفير لندن هم هر وقت بتهران ميآيد در مجالس و محافل تردستيهائى شبيه\r\n\r\n\r\n","description":"","footnote":"\r\nكنند . مثلا اگر در موردى انعامى به كسى بدهند و سال ديگر يا ماه ديگر در همان موقع مؤمن مطالبه عين آن انعام را بنمايد ، ميگويند مگر مرا تيول كرده‌اى ؟ يا در آس‌بازى اگر يكى از حريفها بليت يكى را هر دوره ديد ميكرد ، صاحب بليت به او ميگفت بليت من تيول شما است .\r\n( 1 ) - « دست‌بسر كردن » كنايه از فراهم آوردن اسباب خروج كسى از كار و قدرى نجيب‌تر از « زير پاى كسى صابون ماليدن » است .\r\n( 2 ) - به اين لقب ساختگى ، اگرچه براى لچر كردن موضوع اختراع شده است زياد ايراد نگيرند ، زيرا از حيث معنى خيلى با نصرت الوزاره تفاوت ندارد و اگر ترجمه شود يكى بمعنى يارى وزارت و ديگرى بمعنى حسرت وزارت است كه هر دو بىمعنى است . لقب‌هائى كه مضافش مصدر و اسم مصدر است اگرچه وثوق الدوله و قوام السلطنه هم باشد همينطور بيمعنى است ولى القابى كه مضافشان اسم فاعل يا اسم مفعول يا صفت مشبهه باشد معنى لغوى آنها درست و بىنقص است مثلا مشير الدوله و مستوفى الممالك بامعنى و چنان كه نوشتم وثوق الدوله و قوام السلطنه بىمعنى است .\r\n","page_name":" 149 ","page_number":167},
  {"content":"\r\n\r\nبه كارهاى حقه‌بازها مىكند و ضمنا بتشكيل لژفراماسون كه اسم آن را فراموشخانه گذاشته است مشغول ميگردد كه چون من بالمره از آن بىاطلاع و از كس‌وكارم نيز چيزى در آن باب نشنيده‌ام ، نميتوانم وارد چگونگى مقاصد او شوم . ولى از حقه‌بازيهاى او داستانهائى ورد زبانها بود كه من هم در طفوليت شنيده بودم و چون جز تردستيهائى نظير كارهاى لوطى غلامحسين چيزى ندارد قابل ذكر نيست .\r\nمشير الدوله در سال 1298 در مشهد بدرود زندگى كرده و آرزوى تشكيل حكومت مقننه را بگور برد و خاطر وحدت‌طلب « آقا » كه از او فارغ بود فارغتر شد .\r\n\r\nمستوفى الممالك هفت ساله\r\nآقا تا سال 1292 اولاد ذكور نداشت . در رمضان اين سال پسرى پيدا كرد اسم او را براى زنده كردن اسم پدرش حسن گذاشت . در سال 1298 بعد از آسايش خيال از جانب ميرزا حسين خان سپهسالار بفكر فرزندى افتاد . البته سن آقا سنى نبود كه بتواند اميدوار باشد كه پسر صغيرشرا بعرصه برساند . بعد از او باوجود وزير دفتر كه اگرچه از طرف آقا ولى در هرحال ده سال است رئيس دفتر استيفاست و كارهاى ماليه را اداره مىكند ، كسى متحمل طفل او نخواهد شد و كلاه آقازاده پس معركه خواهد افتاد . ضمنا حالا كه مشير الدوله مدعى گردن‌كلفت صدارت از ميان رفته است ، مانعى براى برداشتن افتخار صدارت هم در بين نميباشد . بنابراين اگر لقب و شغل مستوفى الممالك را به پسر خود بدهد هم كار او را سامانى ميدهد و بعد از او مدعى براى اين كار پيدا نخواهد شد و هم خودش ضمنا تا حدى بيكار قلم ميرود و شاه را وادار خواهد كرد كه بالاخره عنوان صدراعظمى را به او بدهد .\r\nاين خيال در 1298 نيمه‌كاره صورت گرفت ، ميرزا حسن پسر او در شش هفت سالگى مستوفى الممالك شد « 1 » . ميرزا هدايت اللّه وزير دفتر كه مستوفى الممالكى را بعد از آقا حق طلق خود ميدانست از اين پيشآمد رنجيده استعفا كرد . آقا هم كه در اين ده ساله از راه متانت و مناعت خود باوجود دلخوش نبودن از او ، او را تحمل كرده بود از خدا خواست . حاجى ميرزا نصر اللّه پدرم را بجاى او گذاشت بعلاوه مهرهاى بادامى و چهارگوش مستوفى الممالك كوچولو را كه اولى براى برات و دومى بفرامين تخصيص داشت به او سپرد كه گذشته از رياست دفتر استيفا ، مهر فرزندى را هم پشت بروات و فرامين و ساير موارد كه مهر مستوفى - الممالك لازم است به كار بيندازد .\r\nتا اينوقت شاه در دستخطهاى خود در موارد خطاب هميشه بميرزا يوسف « جناب آقا »\r\n\r\n\r\n","description":"","footnote":"\r\n( 1 ) - شايد در تاريخ سابقه نداشته باشد كه شغل وزارت ماليه يعنى حساسترين كارهاى دوره استبداد و حتى دمكراسى را به طفل هفت ساله بدهند . درست است كه كار اين وزارتخانه را سايرين ميكردند و خود آقا هم نظارت خود را داشت و اين واگذارى شغل جز اسم چيزى نبود ، ولى همان نام بخشى هم در تاريخ بىسابقه است . خلاصه اينكه اين باب هم كه شخص زنده كارش را به پسر هفت ساله‌اش واگذار كند ، از اين‌روز و با اين سابقه معمول شد ولى البته نه كارهاى تقسيم شده باهميت وزارت ماليه و نه پسرها كه بشغل پدر ميرسيدند هفت‌ساله بودند .\r\n","page_name":" 150 ","page_number":168},
  {"content":"\r\n\r\nو در موارد خبر « مستوفى الممالك » مينوشت از اين ببعد در همه‌جا « جناب آقا » جاى لقب مستوفى الممالك را گرفت . چنان كه در روزنامهء شرف هم كه در هزار و سيصد دائر شده و قبل از صدارت ميرزا يوسف ، تصوير او را كشيده‌اند زير تصوير او فقط « جناب آقا » نوشته شده است .\r\nميگويند خدا به كسى پسرى داد از او پرسيدند : « چه اسم روى پسرت ميگذارى ؟ » جواب داد « اسم خود را به او مىدهم » پرسيدند پس خودت چه ميكنى ؟ گفت « خودم همينطور راه ميروم » آقا هم همين كار را كرد . لقب خود را بپسرش داد و خودش همينطور راه ميرفت .\r\nشاه و رجال و همهء مردم ناگزير شدند كه او را كه تا اينوقت هم مشهور به « آقا » بود « جناب آقا » بخوانند . اين كار هم بيسابقه نبود ، حاجى ميرزا آقاسى را هم در زمان محمد شاه همه « جناب حاجى » موسوم كرده بودند .\r\n\r\nصدارت ميرزا يوسف\r\nاما نصفهء ديگر آرزوى آقا تا سال 1301 بتأخير افتاد و ناصر الدين شاه كهنه‌كار باوجود رجوع تمام كارهاى صدارت بآقا باز هم در تطبيق اسم بامسمى خوددارى داشت .\r\nناصر الدين شاه ، غير از دو نفر صدراعظم‌هاى اول دورهء سلطنتش ، هميشه اشخاص را از دور براى اين‌كار قراول ميرفت و كم‌كم آنها را به كار نزديك ميكرد . ابتدا كار را بدون اسم به او محول ميداشت و بعد از مدتى اسم را بامسمى تطبيق ميكرد تا آنها را براى رسيدن به اين لقب بيشتر به خدمت وادار نمايد .\r\nالبته در مورد « جناب آقا » همانروز كه تقاضاى لقب مستوفى الممالكى را براى پسر خود كرد ، شاه رند مقصود او را فهميد ولى براى اينكه به او و مردم بفهماند كه وجههء اشخاص در نيل آنها بمقامات عاليه مداخله‌اى ندارد و ارادهء اوست كه بهركس هر مقامى را كه سزاوار بداند ميدهد ، سه سال عملى كردن آرزوى آقا و تطبيق اسم را بامسمى بتأخير انداخت و در تاريخ 1301 دستخط صدارت آقا را امضا كرد و آقا را بمراد دل بيست و پنج ساله‌اش رساند .\r\nتا اينجا آنچه از وقايع تاريخى نوشته‌ام از روى روزنامه‌ها و تواريخ دوره و شنيده هائى است كه استنباطهاى خود را بر آن افزوده‌ام . از « 1300 » ببعد ديده و شنيده‌هاى خود را باز هم با استنباطهاى خويش خواهم نگاشت چون زمينهء تاريخ ادارات دولتى تا اندازه‌اى روشن شده است . در قسمت آينده بيشتر بروشن ساختن اوضاع اجتماعى خواهم پرداخت و در ادارات دولتى فقط جاهاى خالى را كه در قسمت « شرح زندگانى اسلاف من » موقع نگارش نيافته است پر خواهم كرد يا تغييراتى كه بمرور يا يك‌دفعه در كار دولتى حاصل شده باشد بمناسبت خواهم نگاشت .\r\nچنان كه خوانندهء عزيز توجه دارد در سلطنت ناصر الدين شاه چندان ذكرى از اسلاف خود نكرده و از پدرم و برادرهايم جز چند كلمه چيزى ننوشته‌ام . در ضمن شرح حال خويش كه ناگزير با آنها تماس پيدا ميكنم بهتر ميتوانم تصوير آنها را بطوريكه در نظرم عادلانه ميآيد بكشم .\r\nاستغفر اللّه لما مضى و اسئله العصمة فيما بقى\r\n\r\n","description":"","footnote":"","page_name":" 151 ","page_number":169},
  {"content":"\r\n\r\nبسمه تعالى شأنه\r\n\r\nشرح زندگانى من [ در سلطنت ناصر الدين شاه 
  ]\r\n\r\nتولد\r\nدر سال 1294 هجرى قمرى روز هفدهم ذى القعده مطابق سوم قوس 1255 هجرى شمسى در خانهء حاجى ميرزا نصر اللّه مستوفى واقع در محلهء سرچشمه در كوچه‌اى كه امروز مشهور بكوچهء مسجد حاجى شيخ عبد النبى و شمارهء آن چهارده است ، پسرى از صاحب‌خانه و زن سومش زيبنده خانم بوجود آمد . اسم اين پسر را عبد اللّه گذاشتند تا با اسم پدر و برادرى كه باسم فتح اللّه دو سال و چهار ماه قبل از او در رجب 1292 به دنيا آمده بود هموزن و همقافيه باشد . شايد زنده كردن اسم جد مادر اين مولود هم در انتخاب اين اسم بيمداخله نبوده است . حاجى ميرزا نصر اللّه در اينوقت هفتاد و يك ساله بود در صورتى كه زيبنده خانم منتهى به بيست و يكى دو سال ميرسيد .\r\nميدانيم ميرزا اسمعيل مستوفى براى پسرهايش زود زن ميگرفت . بطورىكه پسر ارشد حاجى ميرزا نصر اللّه فقط شانزده سال از پدر كوچكتر بود . البته اينطور ازدواج حسب - الامرى كه بانتخاب پدر و مادر صورت ميگيرد خيلى از روى عشق و علاقه نيست . گذشته از اين نزديكى سن پسر و دختر زن را زود از نظر شوهر مياندازد . مرد چهل و پنجاه ساله هنوز جوان و زن چهل و پنجاه ساله از همه‌چيز افتاده است . حاجى ميرزا نصر اللّه بعد از آنكه از زن اولش كه دختر ميرزا محمد گركانى « 1 » و شايد يكى دو سال از او بزرگتر هم بود ، سه پسر و يك دختر پيدا كرد ، به خيال تجديد فراش افتاده سلطنت خانم دختر حاجى ابراهيم بيك را كه از مردمان باحيثيت و بيكزادگان و ملاكين قريهء نايهء خلجستان قم و اين محل تا گركان مسقط الرأس پدرى حاجى ميرزا نصر اللّه چهار فرسخ فاصله داشت بزنى اختيار كرد .\r\nزن سابق ثقيل بود ثقيلتر شد . حاجى ميرزا نصر اللّه ميخواست بمرّ شرع شب‌ها را بين دو زن كه خانهء آنها را هم عليحده كرده بود تقسيم كند ولى خانم‌بزرگ بقدرى عصبانى بود كه اكثر او را راه نميداد . گاهى كه خيلى بيمزگى ميكرد حاجى ميرزا نصر اللّه به او ميگفت : « تو ناشزه‌اى ! » خانم كه از نشوز و اعراض بى خبر و از كلمهء « ناشزه » جز « نا » كه بعقيده او علامت نفى بود چيزى دستگيرش نميشد مىگفت : « آرى ! من ناشزه‌ام پيش آنزنتان بريتان « 2 » كه « شزه » است .\r\n\r\n\r\n","description":"","footnote":"\r\n( 1 ) - بحاشيهء صفحهء 54 مراجعه شود .\r\n( 2 ) - كاشىها بجاى برويد « برويدون » ميگويند گركانيها « برويدان » ميگويند شايد خانم هم‌چون پدرش در قزوين مدتى وزير بوده و سن طفوليت را در قزوين گذرانيده است بريتان را كه قزوينيها بجاى برويد به كار ميبندند استعمال كرده باشد . بقيه پاورقى در صفحه بعد\r\n","page_name":" 152 ","page_number":170},
  {"content":"\r\n\r\nبالاخره حلال مشكلات يعنى حضرت عزرائيل مداخله كرد و به اين مشاجرات خاتمه داد ؛ خانم قزوينى بدرود زندگى گفت . پسرها كه بزرگ بودند ، رقيه خانم دختر خانه هم كه نامزد پسرعمويش ميرزا شفيع خان پسر ميرزا حسن خان بود به خانه شوهر رفت و حاجى ميرزا نصر اللّه و سلطنت خانم نفس راحتى كشيدند .\r\nسلطنت خانم جوان و خوشگل و طرف محبت و اطمينان شوهر بود . اين خانم هم ، براى حاجى ميرزا نصر اللّه سه دختر و يك پسر آورد و در سن جوانى بدرود زندگى گفت و حاجى ميرزا نصر اللّه با داشتن شصت و چند سال عمر و پسرهاى بزرگ مانند حاجى ميرزا - محمد و ميرزا محمود وزير و ميرزا جعفر كه همه صاحب خانه و زن و زندگى بودند و سه دختر و يك پسر كم‌سن ، از زن تازه ، باز بيسروسامان شده چون از زن قبلى خود خيلى راضى و بفكر بزرگ كردن بچه‌خرده‌ها هم بود ، ميل كرد باز هم از همين خانواده زن بگيرد .\r\nمحترم خانم ، خواهر سلطنت خانم ، از پسرعمويش حاجى ميرزا آقا ، پسر حاجى عبد اللّه سلطان دختر پانزده شانزده سالهء زيبائى باسم زيبنده خانم داشت كه در نايه با پدر و مادر خود با ملّاكى اعيانى دهاتى زندگى ميكردند . برادرزنهاى حاجى ميرزا نصر اللّه كه دائيهاى اين دختر ميشدند با مكاتبه و رفت‌وآمد ، پدر و مادر و خود دختر را باوجود اختلاف سن براى اين مواصلت حاضر كردند . قاطرهاى حاجى ميرزا نصر اللّه با ملائى كه صيغهء عقد را جارى كند و شال و انگشتر و گوشوار و شيربها براى ازدواج و آوردن عروس به نايه رفتند و با عروس مراجعت كردند .\r\nاين خانم هم تا اينوقت دو پسر براى حاجى ميرزا نصر اللّه به دنيا آورده بود و اين عبد اللّه پسر دومى كه تاريخ ولادتش در بالا نوشته شد من بودم كه امروز كه سوم مردادماه هزار و سيصد و بيست و يك مطابق با يازدهم رجب هزار و سيصد و شصت و دو هجرى قمرى و سال شصت و ششم شمسى از زندگانى من است ، ميخواهم شرح زندگانى خود را بنويسم .\r\nچنان كه در سطرهاى آخر قسمت قبل ( شرح زندگانى اسلاف من ) اشاره كرده‌ام ، در اين قسمت بيشتر همّ من مصروف بروشن كردن وضع اجتماعى دوره خواهد بود . بنابراين اگر وارد جزئيات زندگى خصوصى خود و اشخاصيكه با آنها تماس داشته‌ام بشوم قابل عفو است . چنانچه وقايعى كه مينويسم بامزه يا بقول فرنگيها انترسان « 1 » نباشد بنده بىتقصيرم زيرا نخواسته‌ام براى بامزه كردن مطلب بذكر وقايع ساختگى مبادرت ورزم و اين برحسب تصادف است كه واقعات زندگانى من چيز بامزه‌اى ندارد . ولى در هرحال وعده مىدهم تا حدى كه درازى مطلب ملال‌آور نشود ، اوضاع اجتماعى زمان را تشريح و تغييراتيكه بمرور يا يك دفعه در اوضاع دولتى و ادارى پديد آمده و اساس آن را خوانندهء عزيز در قسمت « شرح زندگانى اسلاف من » خوانده است توضيح و جاهاى خالى آن را پر نمايم .\r\n\r\n\r\n","description":"","footnote":"\r\nمرحوم ميرزا كاظم خان اعلم السلطنه بااينكه خود نوهء ميرزا محمد قزوينى بود اين دو شعر را از تعزيه‌خوانى قزوين از قول سكينه دختر حضرت سيد الشهداء خطاب به زينب خاتون سلام إله عليها براى من نقل كرده است .\r\n زينب بگم جانِ كى مريتان * اول بگيتان آنوقت بريتان \r\n( 1 ) - يا بقول مقرمطنويس‌ها ممتّع .\r\n","page_name":" 153 ","page_number":171},
  {"content":"\r\n\r\n\r\nشيرخوارگى\r\nدر اين دوره مردم نميدانستند كه شير انسان و حيوان براى پرورش بچه فرقى ندارد . خانواده‌هاى دارنده بخصوص اگر آقاى خانه مثل پدرم مسن بود و تحمل تماشاى گهواره و شنيدن زاق‌وزيق بچه را نداشت ، حكما براى اولاد خود دايه ميگرفتند . گذشته از سلامت مزاج ، توجه مخصوص هم باخلاق و نجابت دايه داشتند و « پستان هر بيسروپا » را بدهن طفل خود نميگذاشتند .\r\nدايه‌اى كه براى من انتخاب كردند خودش ميگفت از قاجاريه است . اين دايه بيش از دو سه ماه به من شير نداده و نميدانم بچه جهت شايد بواسطهء آشتى كردن با شوهرش مرا ول كرده رفته است . بعدها كه من بسن تميز رسيده بودم ، اين خانم گاهگاه بخانهء ما ميآمد ولى من از صحبتهاى او كه ميخواست نستعليق‌گوئى كند « 1 » خوشم نمىآمد\r\nدايهء ديگرى كه براى من ، البته با اجيرنامه به مهر ملاى محل ( سند ثبتى دوره ) ، آوردند شميرانى بود . شوهرى باسم مهدى بك و پسر دوساله‌اى باسم رمضان داشت و چون بچه‌اى كه تازه پيدا كرده در چند روز اول عمر بدرود زندگى گفته بود ، براى دايگى حاضر شده بود . ولى اين خانم بسيار بدخو بوده ، دو روز و سه روز مرا بىشير ميگذاشته و ميرفته است . حتى گاهى هم كار بمداخله ميرزا زمان ، پسر ميرزا حسين عمو ، كدخداى محله و عملجات ميرزا محمود وزير تهران ، برادرم ، كه معمولا وظيفه‌دار رسمى اجراى اسناد بودند ميكشيده و مؤمنه را باجراى سند رسمى خود و شوهرش آگاه ميكرده‌اند . ولى فائده نميكرده و باز هم بىالتفاتى دايه و گرسنگى من ادامه داشته است تا بالاخره مجبور شده‌اند خيلى زودتر از معمول كه در آنوقت براى پسرها دو سال بوده است ، مرا از شير بگيرند و خود را از مخمصه خلاص كنند . در ايام بىلطفى دايه ، ام النساء باجى پيرزن خدمتكار خانه مرا نزد دختر خود ، صاحب خانم ، ميبرده است و من انگل يا مهمان محمود پسر او بوده‌ام . اين ام النساء باجى كه بعدها كه من زبان باز كرده بودم به او « ننه منسا » ميگفتم پيرزن مشار اليهائى بود كه از زمان سلطنت خانم در خانهء ما بوده و در موقع عروسى مادرم براى آوردن عروس به نايه هم رفته بوده است .\r\n\r\nبىبى هراتى\r\nمن از شيرخوارگى خود چيز مسلمى در نظر ندارم . شايد در همين ايام رضاع و اوقات بىلطفى دايه بود كه روزى خدمتكار بىبى هراتى ، همسايهء روبروى در اندرون خانه ، به منزل ما آمد و مرا بغل كرد كه براى خانمش اسباب سرگرمى ببرد . از پله‌هائى كه در دالان مدخل خانه بود مرا بالا برد و در پشت‌بام را با كلهء خود بلند كرد و به ديوار تكيه داد و مرا در گوشهء ايوانى كه پشت مهتابى و اين پلكان واقع بود نشاند و خودش از پله‌ها پائين رفت . من حتى قادر\r\n\r\n\r\n","description":"","footnote":"\r\n( 1 ) - مكاتبات بين اشخاص هم مثل محاورات آنها البته شكستگى دارد كه غير از خط نستعليق تمام است . چنان كه خط تحرير رقعه و مكاتبات ، غير از كتاب‌نويسى و به همين جهت براى دسته اول خط شكسته را مرسوم كرده‌اند . نستعليق‌گوئى كنايه از حرف زدنى است كه شبيه بكتاب - خوانى و لغات و اصطلاحات عاميانه در آن كم باشد يا هيچ نباشد . اين كنايه يك مترادفى هم دارد و آن « لفظ قلم » است .\r\n","page_name":" 154 ","page_number":172},
  {"content":"\r\n\r\nبه چهار دست و پا رفتن هم نبودم و بىاندازه از اين پلكان ميترسيدم ولى با كمال درونه و بى داد و فرياد خوددارى ميكردم تا زنك برگشت و مرا از تنهائى و هول‌وهراس نجات داد .\r\nچيز ديگرى حتى بردن من نزد خانمش ، از اين مسافرت پرترس و تشويش در نظرم نيست .\r\nشايد همين وحشت سبب ماندن اين واقعه در خاطرهء من شده باشد .\r\nاين بىبى هراتى زن كامران يكى از مهاجرين افغانستان بود . ميدانيم حسام السلطنه سلطان مراد ميرزا ، هرات را كه بتحريك انگليسها سر بطغيان برآورده بود فتح كرد و انگليسها بر خلاف عهدنامهء خود كه مانع اقدامات ايران در افغانستان نباشند رفتار و با پياده كردن قشون در بوشهر و محمره ، نگذاشتند دولت ايران از فتح خود برخوردار شود .\r\nالبته هواخواهان هراتى ايران ديگر نميتوانستند در آنشهر اقامت كنند و ناگزير بكشور ما و در حقيقت بمركز كشور خود مهاجرت كرده بودند . از جمله يكى كامران شوهر اين خانم بوده كه اولادى نداشت و با برادرزاده‌هاى خود در تهران رحل اقامت افكنده و با مواجبى كه دولت براى اعاشه او و خانواده‌اش مقرر داشته بود ، در اين خانه منزل و زندگى ميكرد .\r\nكامران مدتى قبل از اين تاريخ مرده ، زن و برادرزاده‌هاى كامران در اين خانه منزل داشتند . بعد از يكى دو سال بىبى هراتى هم مرد و برادرزاده‌هاى شوهرش خانه را بآقا محمد - جعفر صراف فروختند . سن من اقتضا نداشت كه از باقى زندگى اين خانوادهء مهاجر چيزى بدانم فقط از برادرزادگان بزرگتر از خود كه همسايهء ديواربديوار آنها بودند ، چيزهائى از اين جوانها شنيده‌ام . اجمالا مردمان بىبندوبار و معتاد بمسكر و افيون بوده‌اند و در هرحال ديگر اسمى هم از آن‌ها در جامعه نشنيده‌ام ولى در ايام قبل ، از پول و طلا و نقره‌اى كه از افغانستان همراه خود آورده بوده‌اند زندگانى خوبى داشته و دارائى خود را بعياشيهاى بد و قمار تلف كرده و چون ريشه‌اى در ايران نداشته‌اند در جزو اهالى كشور تحليل رفته‌اند . در آن روزها از اين قماش افاغنه در ايران بخصوص در خراسان و تهران زياد بوده‌اند .\r\n\r\nپيدا شدن ستاره در نزديك ظهر\r\nواقعهء ديگرى كه از كودكى در نظرم مانده ، گرفتن آفتاب در سال 1299 است كه از آن تاريخ تاكنون در ايران كسوف كلى نظير آن اتفاق نيفتاده است . زيرا تاريكى بقدرى بود كه نزديك ظهر ، ستارگان در آسمان ديده شدند . چنان كه چند شعر عاميانه‌اى هم ، براى اين واقعهء آسمانى ، ساخته شده بود كه بچه‌ها تا مدتى در كوچه‌ها مىخواندند :\r\n خورشيدا ديدى ؟ واخ‌واخ ! * نترسيدى ؟ واخ‌واخ !\r\nعالم سيا شد واخ‌واخ ! * كوكب پيدا شد ! واخ‌واخ ! \r\nاز اين كسوف كلى دو چيز در نظرم مانده است : يكى وضو گرفتن نوكرها براى نماز آيات و ديگرى وقتى كه بعد از شروع به انجلا ، مرا براى خوردن نهار باندرون آوردند ، در سايهء درختان ، آفتابى كه از خلال شاخه‌ها بر زمين ميتابيد به شكل قاب شانه كه در آن دوره به شكل قمر در حال تربيع ميساختند بود و در قسمتهاى ديگر حياط كه آفتاب كاملا به زمين ميتابيد ، امواجى در زمين توليد ميكرد كه من در اصطلاح بچگانه خود ميگفتم زمين دودو مىزند .\r\n\r\n","description":"","footnote":"","page_name":" 155 ","page_number":173},
  {"content":"\r\n\r\n\r\nتصفيه‌حساب در تاريكى\r\nبعدها كه سنم اقتضاء پيدا كرد ، شنيدم يكى از شاگردهاى مدرسهء دار الفنون كه با محمد تقى ميرزا آجودان مدرسه معروف به شاهزاده - آجودان ، حساب‌خرده‌اى داشته است ، در اين‌روز از تاريكى استفاده كرده در دالان مدرسه با زدن يك چك حساب خود را با نواب و الا بسته است .\r\n\r\nشاهزاده صمد\r\nاينكه ميگويند : « سبوگر هميشه از سبوى شكسته آب مىخورد » در حق اين شاهزاده آجودان و پسرش ، شاهزاده صمد ، كاملا تطبيق مىكند . باوجود نظارتى كه شاهزاده آجودان در تربيت دانش آموزان دار الفنون داشته و مير قليچ « 1 » محمد حسين خان ناظم مدرسه بوده است ، نتوانسته پسر خود را تربيت كند . جناب آقاى اسمعيل فرزانه ميگفت : در مدرسه كه بودم شاهزاده - آجودان هروقت بپسرش در بين ماها برميخورد ، اعتراضى به او مىكرد . يكروز آنچه فكر كرد نتوانست چيزى پيدا كند و نخواست فرزندى را هم بىاعتراض رها نمايد ، به او گفت « صمد ! . . زهرمار ! باز تو جوراب رقيه را پات كردى ؟ ! ! » با اينهمه شاهزاده صمد چيزى از آب درنيامد و در مجالس خصوصى اعيان‌زاده‌ها ضرب ميگرفت و تصنيف ميخواند و مسخرگى و مطربى ميكرد و دنيا را ، پس از سى سال زندگى بىنظم آلوده بافيون و الكل ، بدرود گفت .\r\nروزى در يكى از اين مجالس ، شاهزاده صمد تنبكى در روى زانو گذاشته مشغول خواندن رباعيات بهواى شور و ضرب گرفتن بود . در ضمن خواندن اين رباعى :\r\n صد داد ز دست فلك شعبده‌باز * شهزاده بذلت و گدازاده بناز\r\nنرگس ز برهنگى سرافكنده بپيش * صد پيرهن حرير پوشيده پياز \r\nدر مصراع دوم از شعر اول در اداى « شهزاده بذلت » با دست به سمت خود و در « گدازاده بناز » به سمت صاحبخانه اشاره ميكرد و همه را با آوازخوانى مجسم خود ميخنداند . بلى ! وقتى فتحعليشاه پنجاه و شش پسر راه مياندازد ، از اين‌جور شاهزاده‌ها هم در جامعه خيلى پيدا مىشود .\r\n\r\nما بآبله طبيعى مبتلا شديم\r\nدر اين دوره اطباء عقيده داشتند كه بچه‌ها را نبايد در سن كم آبله كوبيد و باينواسطه ، خيلى اتفاق ميافتاد كه بچه‌ها بآبله طبيعى مبتلا ميشدند . من و برادرم از همينها بوديم . آبلهء من باصطلاح زمان ، پاكتر از برادرم بوده است . چنان كه در صورت من اثرى از آن نمانده است و برادرم آقاى فتح اللّه مستوفى ، اثر آبله در صورت دارد .\r\n\r\n\r\n","description":"","footnote":"\r\n( 1 ) - « قليچ » تركى و بمعنى شمشير است . قليچ به كسى ميگفتند كه قوهء مجريه كاريرا در دست داشته و اگر حاجت به تنبيهى هم پيدا نمود انجام دهد .\r\n","page_name":" 156 ","page_number":174},
  {"content":"\r\n\r\nبعد از آبله ، او مبتلا بحصبه شده اما آبلهء من ذات البعدى پيدا نكرده است . ولى من چيزى از اين ابتلا نظرم نيست در صورتى كه يقينا اين واقعه بعد از مسافرت بخانهء بىبى هراتى و شايد بعد از كسوف كلّى هم باشد .\r\n\r\nنوه‌هاى ام النساء باجى\r\nما به اين « ننه منسا » علاقهء بيحسابى داشتيم . در حقيقت اين پيرزن مهربان بود كه بعد از دايه ما را پرستارى ميكرد . از صحبتهاى او كه حالا تطبيق ميكنم اصلا اهل ملاير بوده دخترهاى زيبائى داشته و دامادهاى نسبتا خوبى گيرش آمده است ولى در اين اواخر كه دامادها مرده و اولادى از خود باقى گذاشته بودند ، دخترها خانه‌اى بماهى ده پانزده قران اجاره كردند و از ته‌وتوى دارائى شوهرشان زندگى ميكردند . يكى از نوه‌هاى دخترى او را كه من در بچگى ديده بودم ، بسيار زيبا اسمش هديّه خانم چشمان سياه گيرنده با مژگانهاى بلند برگشته و رنگ چهرهء بسيار مطبوعى داشت . اين دختر بهمسرى موقتى ( صيغه ) يكى از اعيان كه در فاصلهء بين زن سابق و لاحقش نميخواست بىزن و زندگى باشد ، نيز پذيرفته شد و بعد با جهاز نسبتا آبرومندى بخانهء ننه‌جون برگشت . در اين دوره مردمان باحيثيت بى زن زندگى نميكردند و زنها هم به صيغه شدن حيثيت خود را از دست نميدادند . چنان كه بفاصلهء كمى هديه خانم شوهر نسبتا متمول جوانى كه تازه زنش مرده بود گير آورد و با كمال آبرومندى با او زندگى كرد .\r\nام النساء باجى گاهى ما را با اجازهء مادرم بخانهء خود ميبرد . نواده‌هاى او محمد - عليخان و صادقخان از ما بزرگتر و اسمعيل خان و محمود خان ( برادر رضاعى من ) با ما تقريبا هم‌سن بودند . اين آقايان براى ما خيلى اسباب‌بازى فراهم ميكردند ، بطوريكه هروقت ما به آنجا ميرفتيم به آسانى دل نميكنديم آنها را ترك بگوئيم و وقتى به خانه برميگشتيم جيب و بغلهاى ما پر از اسباب‌بازيها و شكلهائى بود كه محمد عليخان براى ما ساخته و نقاشى كرده بود .\r\n\r\nمهدى حمال\r\nيكى از تفريحات ما تماشاى پرخورى مهدى حمال بود . اين شخص كه امروز هم به پرخورى ضرب المثل و با تصادف بهر پراشتهائى « رحمت بمهدى حمال » گفته مىشود مردى چهل پنجاه ساله بود ، قدى متوسط ، ابروهائى تنك و پهن ، چشمانى نسبتا كوچك ، لبهاى كلفت ، شكمى گنده ، گردنى كوتاه و چاق داشت ، ما هيچوقت نديديم مشهدى مهدى حمالى كند . كارش اين بود كه در چهار راهها و ميدانها و كوچه‌ها معركه بگيرد و از آرزوهائيكه براى خوردنى در دل دارد با آب وتاب صحبت بدارد . گاهگاه جارچى هم ميشد صداى نكره‌اى داشت « بابا . . . حلا . . . ل زاده‌اى ؟ شير پا . . . ك خورده‌اى ؟ . . . يك الاغ سياه پيدا كرده باشد به صاحبش برساند پنج هزار حلا . . . ل مشتلق » مخصوصا « پنجهزار » را خيلى روشن و حلال آخر را زياد كش ميداد .\r\nمهدى حمال اصلا محلاتى بود هر ده بيست روز يك مرتبه بكوچهء در اندرون ما ميآمد .\r\nبورود كوچه با صداى نكره‌اش ميگفت « مولى . . . حق يا على مدد » با يكى دو تا از اين صدا\r\n\r\n","description":"","footnote":"","page_name":" 157 ","page_number":175},
  {"content":"\r\n\r\nخبر ورود خود را تا اعماق خانه‌ها مىرساند كه هركس بخواهد نمايش پرخورى تماشا كند چيزى براى او بياورد . از جمله برادرم آقاى فتح اللّه مستوفى خيلى مايل به اين تماشا بود . همين كه صداى مهدى بلند ميشد ، ميرفت دم انبار ( محلى در خانه كه مخصوص خواربار ساليانه و روزانه بود ) از خدمتكار متصدى يك دانه نان سنگك چاركى با يك قالب پنير كه از خمره بيرون ميآوردند ميگرفت و دم در ميآمديم . او با نان و پنيرش و من دست‌خالى هريك روى يك سكوى در خانه « لوژ » « 1 » ميگرفتيم و چون اين در قاپوچى منظمى نداشت ، آزادانه منتظر ميشديم تا مشهدى مهدى نزديك ميشد و ميگفت « آقاجن چى برام آوردى ؟ » برادرم نان با پنير را تقديم ميكرد . مشهدى نان را روى سكوى خانهء بىبى هراتى كه روبروى در خانه ما بود پهن مىكرد و قالب پنير را با يك فشار در وسط دست خرد مينمود و روى نان ميافشاند و سنگك را از ته لوله ميكرد و يك غاذى كلفتى از آن ميساخت ، آن را از ميان دو تا مينمود و هر قسمت را با يك دست به آن واحد در دهن ميگذاشت و با فشار دو دست بدهن فرو ميبرد ، در ظرف دو سه دقيقه جويده و بلع ميكرد و ميگفت « خدا عمرت بدهد » « خدا ببخشدت » و چون وقفه‌اى حاصل شده بود يك بار ديگر « مولا . . . حق يا على مدد » را تكرار مينمود و به راه ميافتاد و ما فورا به داخل خانه برميگشتيم . اين كار بقدرى تكرار شده و يكنواخت بود كه همين‌كه صداى مهدى حمال بلند ميشد ، هم تكليف ما و هم تكليف متصدى انبار معلوم بود و مثل اينكه وظيفه‌اى را اداء ميكنيم ، اين‌كار را منظما انجام ميداديم .\r\n\r\nاصغر\r\nاين در بىقاپوچى يكنفر قاپوچى رسمى هم داشت . اسم او اصغر ، مردى چهل پنجاه ساله اهل نايه و در آنجا آب و ملكى داشت كه به پسرش مملى ( محمد على ) سپرده خودش با ماندنى زن و پسر ديگرش كه باسم حسين از اين زن داشت ، از مدتى پيش بتهران آمده در خانهء ما نوكر بود . منزلى در طويلهء پدرم در بازارچهء سرچشمه داشت كه شبها براى خواب آنجا ميرفت و روزها از صبح تا يكى دو ساعت از شب گذشته كارهاى سنگين توى خانه و خريد خواربار را انجام ميكرد .\r\nهيزم مصرف آشپزخانه را با تبر سنگين يكى دو منى ميشكست يا بقول خودش ميشكافت . قدى كوتاه ، چشمان كوچك گود رفته ، شقيقه‌هاى عميق ، كلاه نمد بر سر ، قباى راسته‌اى از قدك كرباسى دربر ، بجاى پاافزار يك جفت گيوه سنيجانى تخت آجيدهء نوك برگشته به پا داشت . من هيچوقت در نظر ندارم كه اصغر ولو در زمستان و يخبندان هم كه بود بقول خودش پوزار ( پاافزار ) خود را عوض كند منتهى در زمستان دوره‌اى از چرم بر اين گيوه افزوده ميشد كه پاى او را از رطوبت محفوظ دارد . تا ممكن بود يعنى هوا اجازه ميداد جوراب به پا نميكرد . زمستان كه ميشد يك جفت جوراب پشمى بسيار كلفت كه گاهى با يك پارچه چرم ميشن پاشنهء آن وصله\r\n\r\n\r\n","description":"","footnote":"\r\n( 1 ) - « لژ گرفتن » اصطلاح ژيگولوهاى تهران است كه در اين ده بيست سال اخير مصطلح كرده‌اند و بعد تعبيرى نيست . چون معنى آن را حتى سينه‌چاكهاى تهران هم ميدانند ، حاجتى به تفسير ندارد . معهذا چون نصف آن ( لژ ) لغت خارجى است ، توضيح بيضرر و لژ گرفتن كنايه از منتظر نشستن و مراقب بودن تماشائى است كه عنقريب بميان ميآيد .\r\n","page_name":" 158 ","page_number":176},
  {"content":"\r\n\r\nخورده بود ميپوشيد . البته در سرما از خالق پنبه‌دوزى زير قباى قدك كرباسى و نيم‌تنهء پوستى كه رويهء آن متقال سورمه‌اى بود بر تن ميكرد و گاهى يك كلجه هم بر تمام اينها مىافزود .\r\nسنيجانيهاى اصغر بقدرى وزين بود كه يك لنگهء آن براى هر ظرفى بجاى پارسنك به كار ميرفت . گاهى كه كشيدن يكى دو من روغن يا مايع ديگرى در كار ميآمد و باديه خيلى بزرگ بود ، لنگهء ديگر گيوهء خود را هم اضافه ميكرد ولى در اين صورت هميشه بايد سه چهار پنج سير نمك يا سنگ كوچك بكفهء ديگر بيافزايد . دو لنگه گيوهء او از هر باديه‌اى سنگينتر بود . به اين گيوه‌ها دو تا نعل كلفت دو سه سيرى هم ميزد .\r\nچنان كه اشاره شد كار خريد خواربار هم با اصغر بود . در اينوقت بااينكه خانه قريب پانزده نفر تره‌خور داشت ، پدرم براى مخارج نان و گوشت و ماست و پنير و سبزى و ميوهء خانه و خلاصه غير از برنج و روغن و قند و چاى و تنباكو و زغال و هيزم كه ماهيانه خريدارى ميشد ، ماهى ده تومان كه صد ريال باشد بمادرم بمقاطعه ميداد . ماهى يكى دو تومان هم از اين ده تومان پس‌انداز ميشد كه براى مادرم ميماند . اصغر ناظر اين خرج بود ، هر شب حساب خود را زبانى با تسبيحى كه در دست داشت تحويل ميداد و حساب روز تصفيه ميشد .\r\n\r\nتماشاى خريدهاى اصغر\r\nدولابى در كوچه خيار داد ميزد ، اصغر اگر مىپسنديد با شرط اينكه خودش جدا كند صد تا خيار را بيك قران طى ميكرد . آبكش گنده‌اى ميبرد و خيارهاى تر و تازه را در آن ميريخت و ميآورد و در حوض سرازير ميكرد . خدمتكارها ميآمدند يكىيكى از آب گرفته اگر گلى به آن چسبيده بود شسته در آبكش ميگذاشتند تا بعد اصغر آمده بانبار خواربار نقل كند .\r\nحاجت بذكر نيست كه من در تمام اين عمليات براى تماشا حاضر بودم .\r\nگاهى دم در جوجه‌اى صدا ميزد ، تماشاى سبد جوجه‌فروش و شنيدن جيك‌جيك جوجه‌ها براى من خيلى مزه داشت . چاق‌هاى آنها را اصغر يكى ده شاهى ميخريد وقتى كار بخريد بره ميرسيد كيف من بيشتر راه ميشد . زيرا تماشاى گلهء بره كه بره‌فروش جلو كرده دوره ميگرداند چيز كمى نبود . گوشت بره را با كله و دل و جگر و با ترازوى اصغر كه در هر كش و پيمانى چهار پنج سير تقريب داشت . بقول خود اصغر يكمن يك ريال كهنه ( يكقران و پنج شاهى ) ميخريدند .\r\nدوره‌فروشى يا بقول عوام تهافى ( طوافى ) در آن دوره هم مثل امروز يكى از مشاغل بود . از سبزى گرفته تا روغن و سركه و سوزن و سنجاق و قندرون و شيره و رب انار سهل است وسمه « 1 » باسم رنگ‌نسائيدهء كرمان و همه‌چيز طرف احتياج را دوره ميگرداندند . با اين تفاوت كه امروز دوره‌گرد حساب زحمت و خسارت كفش و تلف وقت صاحب‌خانه را در رفتن تا در دكان و بىاطلاعى او را از قيمت هم مىكند و روى كالاى خود قيمت ميگذارد ، در صورتى كه\r\n\r\n\r\n","description":"","footnote":"\r\n( 1 ) - وسمه در آن‌روزها مثل روژ لب امروز خانمها بود كه هميشه بايد ابروهاى آن ته رنگ وسمه داشته باشد . بنابراين دوره‌گرد كيسه‌اى از وسمه با تراز و مثقالى در دست ، دوره ميافتاد و براى حفظ ظاهر اسم آن را رنگ‌نسائيده كرمان گذاشته و به اين اسم وسمه ميفروخت .\r\n","page_name":" 159 ","page_number":177},
  {"content":"\r\n\r\nدر آن دوره چون دوره‌گرد از كرايه دكان و عوارض و خيلى چيزهاى ديگر از دكاندارها پيش بود جنس خوب را به قيمت مناسب‌تر ميفروخت . امروز اكثر دوره‌گردها بنجل‌آب‌كن دكانها و بعضى شاگرد دكاندارهائى هستند كه جنس‌هاى مانده و وازدهء دكان استاد را در پس كوچه‌ها به قيمت گزاف به حلق مردم مىكنند « 1 » .\r\nبعضى از اين دوره‌گردها بالاختصاص چيزهائى دوره ميگرداندند كه مشترى آنها بچه‌ها و زنها بودند مثل حلوا ، خرما ، ماما جيم‌جيم يا ذرت بوداده و گندم شاهدانه و كماج در زمستان آلوى خيس كرده و گوجه گيلانى و چغاله بادام و سيبهاى كالك در بهار ، انواع ميوجات در تابستان و پائيز . بعضى از چيزها بود كه بايد حكما از دوره‌گرد بخرند زيرا دكان خاصى براى فروش آنها لامحاله بدسترس عموم نبود از جمله گردوى تازه البته دكانهائى بود كه در آنها گردو را با كارد تيز بطوريكه مغز از پوست بدرستى سوا شود مغز ميكردند ولى فروش اين متاع مثل امروز منحصر بدوره‌گرد بود ؛ همچنين سيب‌زمينى و لبو و عدسى و سيرابى و پونه و باقلاى خشك پخته . ولى مشترى اين سه كالاى آخرى بچه‌ها نبودند آنها را در اوائل شب براى معتادهاى بالكل دوره ميانداختند و مخصوصا نطنزيها بيشتر به اين كسب ميپرداختند .\r\nهريك از اين دوره‌گردها براى عرض متاع توصيفاتى بمناسبت و بيمناسبت جهت كالاى خود ميكردند . خيار را به سبز و صبح چيده ، چغاله را به تربادام و گلبادام و ريزه‌بادام ، گوجه را بگيلانى ، كماج را به گل و تازه ، اسفناج را بورامينى ، كاهو را بنازك و ورامينى و يكى يك بره ، ذرت بوداده را بنقل بيابان ، مغز گردوى تازه را به گل و تازه ، آلوبالو را بگيلاس و صفرابر ، گيلاس را به آب گل‌خورده ، بستنى را بنوبر بهار و پونه را به نعناع و گل ، ماما جيم‌جيم را به گيلانى ، حلواجوزى را به نصيرخانى ، گندم شاهدانه را ببو داده و خوش‌مزه ، تخمه هندوانه را بيكى يك بادام ، گرمك را به بىبلا ، طالبى را به تنگ طلا ، انار را به آبى و ملس ، توت را بخرما ، شاه‌توت را بصفراشكن ، زردآلو را به نورى و عسل ، هلو را برسيده و سبز و پرآب ، به را بشيرين ، ازگيل را بپيوندى و شيرين ، كدو را بمسمائى ، هويج را بنقلى ، انگور را به نبات ، انجير را به بيدانه و باقلواى تر و بادنجان را ببغدادى بدون ذكر ادات تشبيه به طرز اضمار تشبيه و توصيف ميكردند .\r\nهنوز ادبيات جديد وارد اين صنف نشده بود و عقل دوره‌گردهاى آنزمان بتوصيفاتى از قبيل درشته گوجه مال خورشته گوجه ، گرمك مازندران براى پرتقال و نقل ياس و يكى\r\n\r\n\r\n","description":"","footnote":"\r\n( 1 ) - امروز هم اكثر بچه‌ها از خوردن دوا با كپسول و كاشه استنكاف ميكنند و هرقدر مادر و پرستار جهات نافعهء خوردن دوا را براى آنها تشريح كنند ، بخرجشان نميرود و در مقاومت باقى ميمانند . حالا ملاحظه بفرمائيد خوراندن فلوس يا هر جوشانده‌اى به بچه براى مادر چه عذابى داشته است . مادرها بالاخره مجبور ميشدند نورچشمى را قفا بخوابانند و قاشق‌قاشق دوا را به حلق آن‌ها بكنند و اگر بچه دندان‌دار بود يك كليد لاى دندان او ميگذاشتند تا دهان خود را نتواند ببندد و باينوسيله كار را انجام ميكردند . به حلق كسى كردن يا بخورد كسى دادن كنايه از نامطلوبى چيزى است كه ميخواهند به كسى بخورانند و اين كنايه كم‌كم عموميت پيدا كرده و در مورد هرچيزى كه بفشار يا فريب بر كسى تحميل شود ، گواينكه خوراكى هم نباشد استعمالش مىكنند .\r\n","page_name":" 160 ","page_number":178},
  {"content":"\r\n\r\nيك تخم‌مرغ براى گردوى تازه و پرورده براى گيلاس نميرسيد . بيچاره دوره‌گردهاى ايندوره هم بپاره‌اى از نويسندگان ميمانند كه نويسندگى آنها ديمى است و چيزهائى كه شنيده‌اند باشتباه در غيرمورد يا غلط استعمال ميكنند . دوره‌گرد شصت سال قبل ريواس را به پرورده توصيف ميكرد چون بعضى از كوهستانىها قبلا ميرفتند و دور بوتهء ريواس را شن و ماسه ميدادند كه ساقهء آن بزرگتر و پهن‌تر و لطيف‌تر شود و در حقيقت ريواس را ميپروراندند .\r\nپرورده ريواس دروغ يا راست عنوانى داشت و گوينده ميفهميد چه ميگويد ولى اين سينه چاك امروزى ما بدون اينكه موضوع را بفهمد هم‌وزنى و هم‌سجعى غلط درشت با خورشت ( خورش ) و ريواس با گيلاس موجب اين اشتباه براى او شده ، اين سجع غلط را براى گوجه جور مىكند و اين توصيف دروغ را بگيلاس ميدهد ، در صورتى كه درشت با خورش هم سجع نيست و گيلاس هم خودبخود ميرسد و حاجتى بپروراندن ندارد .\r\nتلنگل مركب از دو كلمه تل و انگل است كه اولى مخفف تلنگ و بمعنى صدا و ضربه و دومى بمعنى سرانگشت مىباشد . استعمال تلنك در پاره‌اى از آوازهاى مخالف ، دليل اين گفته است . در شيراز بجاى اينكه بگويند سربسر نگذار ميگويند « انگل نكن » در تهران هم « انگلكش نكن » مصطلح است . صادق ملا رجب شاعر عاميانه‌گوى اصفهان تلنگ را بمعنى صداى مخالف در اين شعر خود آورده است .\r\n دهن رقيب « 1 » ز بس بوگند ميداد * تو حلقش پندارى تلنگ كردند \r\nهمچنين قشمشم شاعر ديگر اصفهانى نيز تلنگ را در غزلى كه مطلع آن :\r\n زلف يار قلچماقى را بچنگ انداختم * . . . خود با شاخ گاو آخر بجنگ انداختم \r\nو مقطع آن اين شعر است :\r\n اى قشمشم هركه آمد زيربار عشق . . . * من ترقى كرده‌ام اينجا تلنگ انداختم \r\nهمين معنى را پرورانده است .\r\nوقتىكه در كرمان بودم ياور جوانى بود كه چون ميخواست نظامى خيلى متجددى\r\n\r\n\r\n","description":"","footnote":"\r\n( 1 ) - اگر به طرز حرف زدن اصفهانيها آشنا نباشيد و نخواهيد زير و زبر معمول زبان را بكلمات بدهيد ، اكثر اشعار صادق ملا رجب داراى وزن شعرى نخواهد شد . مثلا دهن رقيب كه كلمهء دهن چون مضاف است بايد كسره اضافه داشته باشد و با اين كسره برقيب متصل شود ، با تلفظ شعر وزن شعرى خود را نخواهد يافت . در صورتى كه ميدان كهنه‌اى اصفهانى در صحبتهاى خود هيچوقت اين كسره را ظاهر نميكند و با سكون نون ، مضاف و مضاف اليه را مثل كلمه مركب تلفظ مينمايند .\r\nچنانچه اين طرز تلفظ در « دهن رقيب » و همچنين در بوگند ( كه در حقيقت بوى گند است ) رعايت شود ، مصرع اول وزن شعرى پيدا مىكند . در صورتى كه اگر بخواهند بلفظ قلم بخوانند ، ناگزيرند دهن رقيب ز بس بوى گند ميداد بخوانند و البته اين جمله هيچ بشعر نميماند . همچنين است مصراع دوم در كلمهء پندارى كه اگر بخواهند اين كلمه را درست تلفظ كنند باز هم وزن شعرى پيدا نخواهد شد ولى چون اصفهانيها بخصوص ميدان‌كهنه‌اىها پندارى را « پندرى » تلفظ ميكنند وقتى اين كلمه را به تلفظ آنها بخوانند ، وزن شعرى كامل و بىعيب است . خود لغت ميدان‌كهنه را اصفهانيها هميشه مثل كلمه مركب استعمال ميكنند در صورتى كه اين دو كلمه هم صفت و موصوف است و حكما بايد موصوف مثل مضاف مكسور تلفظ شود .\r\n","page_name":" 161 ","page_number":179},
  {"content":"\r\n\r\nباشد ، در مقابل هر اظهار مطلبى چند بار با انگشت سبابه به پيشانى خود ميكوفت و همين‌كه راه صواب بنظرش ميرسيد ، بشكنى ميزد و تصميم خود را اظهار يا روى كاغذ ميآورد . كم‌كم بشكن زدن جزو عادت او شده بود . كرمانيها به اين سركار ياور ( ببخشيد سركار امروز عنوانى است كه بسربازها ميدهند ) يا به اين جناب سرگرد كه امروز سرهنگ هم شده و فردا بسرتيپى و سرلشگرى هم خواهد رسيد « ياور تلنگى » ميگفتند كه ضمنا ايهامى هم از راه صداى مخالف بر ضرر افسر جوان داشته باشد . پس بموجب اين شهود ، اصل اين لغت مركب تلنگل است . اما چه بايد كرد بعضى از نويسندگان اين كلمهء مركب را تحريف كرده‌اند و تلنگر مينويسند . چرا ؟ براى اينكه اين لغت تازه از طبقات پائين بالا آمده است و نويسندگان حقا آن را وارد كلمات قابل نوشتن كرده‌اند ولى آقايان مجال اينكه باصل ريشهء آن بربخورند و درست بنويسند ندارند . هرچه شنيده‌اند ديمى مينويسند در صورتى كه اين لغت فارسى سره است و عربى نيست كه « احضار » را « اهزار » بنويسند و در جواب معترض بگويند « كى از دست اين آخوندبازيها خلاص ميشويم « 1 » ؟ »\r\nبارى سخن از توصيفات دوره‌گردها براى كالاى خود بود . پاره‌اى از آنها كه ذوق ادبى بيشترى داشتند ، گذشته از توصيفاتى كه در بالا بذكر بعضى از آنها پرداختم ، جمله‌هاى اشتهاآور و مهيجى هم بر آنها ميافزودند .\r\n\r\nمهدى كور\r\nاز جمله شخص كورى بود كه گردوى تازه دوره ميگرداند . از دستهاى سياه اين مرد باغيرت پيدا بود كه دست‌هاى خود را بمعرض خطر انداخته و با چشم نابينا و كارد تيز خود بمغز كردن گردوهاى فروشى خويش مبادرت كرده است . پسر چهار پنج ساله‌اش عصاكش او بود ، با اين وضع سينى مسى پر از گردو را بسر ميگذاشت و دوره ميگرداند . اسم اين دوره‌گرد مهدى و اهل قزوين بود . اين مهدى كور با لحن خاصى متاع خود را عرضه داشته ميگفت : آى گردو گله . . . گله گردو . . .\r\nسليقه‌دار خير به‌بينى آى جا . . . نم فسنجونش خوب ميشه آى جا . . . نم » من الان هم آوازه خوانى اين شخص باحميت و لحن صداى او در گوشم است . گردوى مغز كرده را ده تا يكشاهى ميفروخت و من يكى از مشتريهاى پروپاقرص « 2 » مشهدى مهدى بودم . ولى وقتى خريد خود را بداخلهء خانه ميآوردم ، نميگذاشتند به تنهائى از يكشاهى گردو استفاده كنم و شريكى براى من پيدا ميكردند زيرا ميگفتند گلويت درد ميگيرد . من هم بچهء حرف‌شنوى بودم و با كمال\r\n\r\n\r\n","description":"","footnote":"\r\n( 1 ) - من آن روزها كه اين كتاب زير چاپ بود چون مظفر فيروز را كه گويندهء اين جمله است شخص قابل اصلاح بجا آورده بودم ، بكنايه او را معرفى كردم ولى چون اين آقا بعد از آنها بقدرى خرابكارى بار آورده است كه بعقيدهء من ديگر قابل اصلاح نيست و براى جامعه شخص مضرى شناخته شده اينست كه پنهان داشتن اسمش ديگر وجهى ندارد و بهتر است عامه مردم ياوه‌سراها را بشناسند .\r\nولى چه فايده تا نخست‌وزيرانى پيدا ميشوند كه براى كارچاقى خود اين جوان ياوه‌سراى بيهوده كار را حتى بمقام سفارت كبرى ميرسانند ، شناختن عامه چه اثرى ميتواند داشته باشد .\r\n( 2 ) - پروپاقرص كنايه از استقامت شخص در عمل است و مشترى پروپاقرص يكى از تعبيراتى است كه در افواه عوام رايج است .\r\n","page_name":" 162 ","page_number":180},
  {"content":"\r\n\r\nديانت شريك و گاهى شركاى خود را با خود سهيم ميكردم « 1 » .\r\nبعضى از اين دوره‌گردها كه زرنگتر بودند و ميخواستند در يك معامله دو سود حاصل كنند ، متاعهاى خود را با گيوه وارسى و رخت كهنه و شيشه‌خرده و نعل و آهن‌پاره و حلبى شكسته هم ، سودا ميكردند و در عرض متاع ، حاضر بودن خود را براى مبادله فرياد هم ميزدند .\r\nمثلا « آهن و نعل پاره بيار حلوات بدهم » يا « آى شيشه‌خرده ، گيوه ارسى كهنه ، حلبى شكسته ، بكاهو نازك » يا « خشخاش » يا « كاسه بشقاب بدل چينى » و اين طرز معامله را بيشتر اصفهانيها كه در كسب دقيق‌ترند در تهران رايج كرده بودند . سوزن‌سنجاقيهاى اصفهانى كمتر متاع خود را به پول مبادله ميكردند و هميشه رخت كهنه و گيوه كهنه و از اين قبيل خردوريز در مقابل كالاى خود ميخواستند . پاره‌اى از سربازان ترك‌زبان البته بعد از دورهء سپهسالارى مشير الدوله ، گوسفند يا گوساله يا گاوى در سر چهارراهى ذبح ميكردند و گوشت آن را ميفروختند و ته‌توى آن را به قسمت‌هاى پنج سيرى تقسيم كرده ، در غربالى گذاشته ، بدوره ميافتادند و با لهجه تركى : « آى گوشت خوب » و اكثر ارزانتر از دكان قصابى ميفروختند . حتى ببعضىها كه پول حاضر نداشتند نسيه هم ميدادند ولى پاره‌اى از آنها به مجرد اينكه دود از خانه بلند ميشد و يقين ميكردند كه گوشت بديزى رفته و ديگر قابل پس دادن نيست ، برميگشتند و با جملهء فوج گدى امامزاده حسنه بيداخ ده گدى » « 2 » پول گوشت را مطالبه ميكردند كه بيچاره صاحبخانه\r\n\r\n\r\n","description":"","footnote":"\r\n( 1 ) - در اينوقت چون هنوز سرم ديفترى پيدا نشده بود ، همين كه طفلى مبتلا به اين مرض ميگشت علاج‌ناپذير بود . به همين جهت پدر و مادرها تا ميتوانستند بچه‌هاى خود را در مقابل اين مرض محافظت ميكردند . گردو ، آن هم تازه‌اش ، مسلما براى گلودرد بد نيست بلكه اگر گلودرد از سرماخوردگى باشد بواسطه يدى كه در پوست روى مغز آنست شايد نافع هم باشد . ولى در آن دوره كه حكيمباشىها بگرم و سرد دوا و غذا معتقد بودند ، هميشه توصيه ميكردند به بچه‌ها چيزهاى گرم ندهند . گردو را هم يكى از خوراكهاى گرم تشخيص داده بودند به اين جهت مادرها هيچوقت نميگذاشتند بچه‌ها چيزهائى كه بموجب طب قديم حرارت داشت زياد بخورند . در عوض ميوه‌ها و چيزهاى سرد هرچه ميخواستند به آنها ميدادند . شيرينى هم جزو چيزهاى گرم بود كه نبايد بچه‌ها زياد بخورند قبل از عيد بچه‌ها را حجامت ميكردند تا جلوگيرى از اثر شيرينى كه طبعا در دورهء عيد ميخورند به عمل آمده باشد .\r\n( 2 ) - مقصود عمو اغلى از اين جمله تركى اين بوده است كه در همين نيم‌ساعته غيبت او فوجى كه او در آن سرباز است مرخص خانه شده و بايد بلافاصله از شهر بيرون برود و به سمت دهش رهسپار شود . چون فوج را وقتى حركت ميدادند كه ديگر كسى جا نمانده باشد . معنى ( بيداخ ده گدى ) اين است كه افراد فوج همگى رفته ، جز او كه براى پولش آمده است در شهر كسى باقى نمانده است .\r\nامامزاده حسن بيرون دروازه قزوين بود كه مسافرين آذربايجان وقتى ميخواستند نقل‌مكان بكنند ، همانطور كه زوار كربلا به حضرت عبد العظيم نقل‌مكان ميكردند ، اين مسافرين هم بامامزاده حسن ميرفتند . ظريفى ميگفت خدا نكند ترك از كسى طلبى يا بر كسى حقى داشته باشد . اگر چنين فاجعه‌اى رخ دهد مديون بدبخت بهر وسيله باشد بايد او را راه بيندازد و الا زندگى براى او دشوار است . اين جمله با تركى بودنش نزد فارسها مثل شده و در مواردى كه كسى براى جلو انداختن كارش عجله بىمورد مىكند استعمال مىشود .\r\n","page_name":" 163 ","page_number":181},
  {"content":"\r\n\r\nمجبور ميشد از همسايه قرض كرده اين طلبكار زبان‌نفهم را از سر خود باز كند . « 1 »\r\n\r\nيهوديهاى دوره‌گرد\r\nدستهء ديگرى از دوره‌گردها بودند كه برعكس دستهء اول براى خريد بدوره ميافتادند و اينها يهوديها بودند . زرى و يراق كهنه را براى سوزاندن و استخراج نقرهء كمى كه در آن‌ها يافت ميشد و نمد و گليم و رخت و لباس و لحاف و دشك و همه‌جور چيزهاى كهنه را ميخريدند و بعضى از مسلمانها هم با جملهء رخت نونيمدا . . . ر ميخريم » دوره ميافتادند ولى اينها دخلى بيهوديها نداشتند .\r\nحاجى على اكبر خان فراش خلوت كه شايد در آينده بمناسبت از او ذكرى بكنم ، طويلهء سرخانه‌اى داشت كه در اين طويله كيك بيحسابى افتاده بود . براى تمام كردن كيكها تدبيرى بخاطرش رسيده ، نمد كهنه‌اى را در بيخ اين طويله انداخته بود هروقت صداى يكى از اين زرىيراقيها بلند ميشد ، دم در ميآمد بمؤمن آل يعقوب ميگفت اگر نمد كهنه ميخرى در بيخ طويله يكى حاضر است . اين امت موسى كه بسرووضع حاجى خان كه جوان شيكى بود نگاه ميكرد پيش خود ميگفت خوب لقمه‌ايست ميرفت نمد را بغل زده توى كوچه پهن ميكرد به قيمت كه ميرسيد ، حاجى خان طمع را از شق كمانهاى قوم بنى اسرائيل هم زيادتر ميكرد معامله سر نميگرفت يهودى مجبور بود نمد را سر جاى خود بگذارد . روزى ده تا از اين مشتريها پيدا و هر دفعه‌اى مقدارى از كيكها بوسيلهء اين حيله از طويله خارج ميشد و به همين تدبير حاجى خان كيك‌هاى طويله را ورانداخت .\r\nدستهء ديگرى هم دوره‌گرد كليمى بود كه جفت‌جفت بيسروصدا مردهاى آنها در خانه مينشستند و زنها با بوقچه‌هاى خود بداخلهء خانه‌ها ميرفتند . سروكار اين دسته برعكس طبقهء سابق با خانه‌هاى اعيان بود زيرا اينها طاقه شال و جواهر و اسباب زرگرى ميخريدند و ميفروختند .\r\nذوق ادبى ايرانى اقتضاء داشت كه همانطور كه براى مسلمانهاى ناشناخت اسم عامى مانند « كربلائى يا مشهدى » اتخاذ و به آنها خطاب ميكردند ، براى كليمىها هم اسم عمومى داشته باشند كه در موارد خطاب حاجتى ببردن اسم او نباشد . كربلائى يا مشهدى كه بيهودى نميشود گفت زيرا بحيثيت كربلائىها و مشهدىهاى مسلمان برميخورد . آقا چطور است ؟\r\nهرگز ! يهودى و آقائى ؟\r\n گر آستانهء سيمين بميخ زر كوبد * گمان مبر كه يهودى شريف خواهد شد « 2 » \r\nپس چه بايد كرد ؟ كلمه « مشترى » كه جنبهء معامله‌گرى آنها را هم تعيين مىكند ، بهترين عنوانى است كه ميتوان به آنها داد . بنابراين اسم عام اين دسته از قوم بنى اسرائيل چه زرى يراقى و چه جواهرى و شالى « مشترى » بود . بسا ميشد كه يهودى ده پانزده سال در خانه‌اى رفت‌وآمد داشت و در خانه جز اسم « مشترى » اسم ديگرى براى او نميدانستند و حقا هيچوقت\r\n\r\n\r\n","description":"","footnote":"\r\n( 1 ) - سر باز كردن كنايه از رفع مزاحمت و تصديع است .\r\n( 2 ) - اين شعر را يكى از ظرفاى زمان براى طبيب يهودى تازه‌مسلمانى كه شريف الاطبا لقب گرفته بود سروده است كه باحترام بازماندگان از ذكر اسم طبيب خوددارى مىشود .\r\n","page_name":" 164 ","page_number":182},
  {"content":"\r\n\r\nاعتماد نميكردند بىگروى چيزى بدست آنها بدهند . هميشه در دادوستد طورى رفتار مى كردند كه « گرو دست گازر باشد » « 1 » مثلا اگر طاقه شالى داشتند كه ميخواستند براى فروش به اين دلال بدهند ، قبلا طالب انگشترى كه دو مقابل آن بيرزد مىشدند و آن را نگاه ميداشتند آنوقت حرف شال‌فروشى خود را بميان ميآوردند .\r\nبا اينهمه يهوديها خيلى كلاه سر مسلمانها ميگذاشتند . بعضى از شالفروشها و جواهريهاى مسلمان هم بدشان نميآمد كه امتعهء دكان خود را بعنوان مال خانگى بدست اين يهوديها در خانه‌هاى اعيان آب كنند .\r\n\r\nسئوالهاى خسته‌كنندهء من\r\nكارهاى خانگى كه جلو چشم من انجام ميگرفت براى من بىتفريح نبود . ولى سئوالاتى كه از متصدى كار ميكردم الحق براى آن بيچاره كه بايد راجع ببديهيات توضيح بدهد خسته‌كننده ميشد . مثلا اصغر براى پر كردن خمرهء پنير كذائى در فصل بهار چندين روز كيسه - هاى پنير يكمن چهار عباسى و منتها يكقران خريدارى ميكرد و به خانه ميآورد تماشاى بريدن آنها بقالبهاى چهارگوش براى من تفريح داشت ولى مسلما سئوال من كه چرا به پنير نمك ميزنند ، براى متصدى اين كار خسته‌كننده بود . من حق داشتم اين سئوال را بكنم زيرا مثل عموم بچه‌ها از پنير شور بدم ميآمد و سئوال من براى اين بود كه بدانم بچه منظور اين شخص پنير را خراب و غيرمأكول مىكند ولى او متوجه فكر من نبود و ميگفت اگر نمك به آن نزنند خراب مىشود در صورتى كه بعقيدهء من ، همين نمك زدن پنير مايه خرابى آن ميشد .\r\nسئوالات آدمهاى بزرگ هم هميشه براى جذب ملايم و دفع منافر است و اگر جوابى كه ميشنوند بر خلاف مقصودشان باشد هيچوقت آن را منطقى نميدانند و به آن عقيده‌مند نمى شوند . در فصل پائيز كه موسم مربااندازى و ترشىريزى بود ، اين قبيل تفريحات و سئوالات من خيلى زياد ميشد چون هر روز كار تازه‌اى بميان ميآمد و سئوالات خسته‌كنندهء من هم البته زيادتر و دردسر متصديان هم در جواب دادن به بديهيات افزوده ميگشت و يك كتاب سئوال\r\n\r\n\r\n","description":"","footnote":"\r\n( 1 ) - گازر پارچه نقش‌دار را مثل قلمكار از كارفرما ميگيرد و آن را در مقابل مزد ، شستشو ميدهد تا باصطلاح گازرى ، صحرا يعنى جاهاى بىنقش آن را سفيد كرده تحويل بدهد . البته او براى دريافت مزدش تشويشى ندارد زيرا گرو در دست اوست . « گرو دست گازر است » از امثال سائره و در مورد هر معامله‌اى كه در آن احتياط لازم براى جلوگيرى از بدمعاملگى شده باشد مورد استعمال دارد . ميرزا باباى گمركچى هفتاد سال قبل كه اصلا آخوند و بعد گمركچى شده بود ، رساله فكاهى در زندگانى آخوندى دوره نوشته است . در اين رساله ملمع كه عربى آن غالبا بلغات فارسى و با تركيب و اعراب عربى است جمله‌هاى بامزه‌اى دارد . مثلا در حمد خدا كه برسم زمان در مقدمه هميشه ميآوردند نوشته است « الحمد للّه الذى رزقنا من الطعام نانا و پنيرا و من الفرش بوريا و حصيرا . . . » و چند جملهء ديگر از اين قبيل تا به اين شعر كه زاده طبع مؤلف است ميرسد و ميگويد .\r\n تعالى نياموخته گازرى * نرفته بدكان آهنگرى\r\nچنين برف را مينمايد سفيد * بهر كار بسته بسازد كليد \r\n","page_name":" 165 ","page_number":183},
  {"content":"\r\n\r\nو جواب در كار ميآمد . اگر تعميركارى توى خانه اتفاق ميافتاد ، كيف من بيشتر كوك ميشد زيرا ديدن شمشه و تيشه و ماله و ريسمان كار و شاغول و كارهائى كه با آنها انجام ميدهند همه براى من تازگى داشت و البته من هم از گرفتن شاگردان استاد محمد بنّا بباد سؤالات خسته كنندهء خود كوتاه نميآمدم .\r\n\r\nمزاياى اخلاقى اصغر\r\nمن هيكل و لباس اصغر را تشريح كردم ولى از سليقه و اخلاق او چيزى ننوشته‌ام . براى اينكه خوانندهء عزيز بمزاياى اخلاقى نوكرهاى آندوره آشنا شود ، قدرى هم از اين حيث‌ها اصغر را معرفى كنم .\r\nدر شناختن برنج و روغن خوب و تنباكوى شيرازى خالص ، زبردستى زيادى از خود بروز ميداد . طالبى گرمك و خربزه و اجمالا هرچيز دربسته‌اى كه ميخريد ، محال بود خوب بيرون نيايد . بااينكه خودش و سرووضعش چندان تميز نبود هيچ‌وقت راضى نميشد چيزى كه در آن احتمال ناتميزى بدهد به خانه وارد كند . در آن دوره فرنىفروشى يكى از كسبهاى شايع بود و در هر محله دكانهائى براى اين كار تخصيص داشت . در دكان فرنىفروشى زمستانها فرنى شير و آرد برنج كه شيرينى آن هم از شكر بود ميپختند . مردم طبقات پائين‌تر با يكشاهى صد دينار گلو و سينهء خود را با اين نيمه غذا و نيمه علاج گرم و نرم ميكردند . در زمستان پاطيل فرنىفروشى جلو دكان بود همين كه فصل بهار ميشد بساط پختن به عقب دكان منتقل ميگشت و جلو دكان براى مجموعه‌هاى بزرگ ديواره‌دار شيربرنج مهيا ميگرديد . مشترى اين نان‌خورش حاضر هم كسبهء دكانها و بعضى خانه‌هاى متوسطين بودند . تابستان در اين دكانها فرنى روى يخ تهيه ميكردند ، مايهء اين فرنى باز همان شير و آرد برنج منتهى رقيقتر بود . اين فرنى را بعد از آنكه در قسمت عقب دكان ميپختند ، در سينيهاى گرد كوچك و بزرگتر برنجى با كيل معين به قدر يكشاهى و صد دينار و يك عباسى ميكشيدند و وسط هر سينى قدرى تهديگ فرنى را علاوه ميكردند . در قسمت جلو دكان مقدارى خاكه‌يخ در روى تخته بزرگى پهن ميكردند روى آن را پارچه‌اى از متقال سورمه‌اى ميكشيدند و اين سينىهاى فرنى را به روى اين خاكه‌يخها ميگذاشتند . مشترى كه ميآمد مقدارى شيرهء انگور روان با قاشق با خطوطى نامنظم روى سطح سينى فرنى ميافشاندند و با قاشق حلبى لب صاف كه با آن به آسانى بتوان محتويات سطح سينى را جمع كرده و خورد ، بدست خريدار ميدادند اين فرنى را رويخى مىگفتند .\r\nمن با شيربرنج و فرنى گرم دكان ، هيچوقت سروكارى نداشته‌ام ولى رويخى را نظرم نيست كه يك مرتبه كجا خورده بودم كه شايد چون در هواى گرم بوده خيلى به من مزه كرده بود . يكروز به اصغر گفتم برو براى من رويخى بخر . اصغر اخمش را درهم كشيده گفت من هر گز اين چيز ناتميز را براى تو نميآورم . تو نديده‌اى كه اين مرد فرنىپز ، اين سينيها را كه بدهن همه‌جور اشخاص آلوده شده است با يك باديه آب و يك دستمال چه‌جور تميز مىكند .\r\nدر اين ضمن برادرم هم رسيد ما دو نفر شديم آنچه به اصغر اصرار كرديم ، راضى نشد براى ما اين خوراكيرا بخرد و گفت الان ميروم شير و يخ ميخرم مىدهم آشپز براى شما فرنى بپزد\r\n\r\n","description":"","footnote":"","page_name":" 166 ","page_number":184},
  {"content":"\r\n\r\nو روى يخ بگذارد خنك بشود با شيرهء شكر بخوريد . ما اين حرفها بگوشمان فرونميرفت و رويخى حاضر ميخواستيم . دو نفرى جلو آمديم گوش اصغر را گرفته بنا كرديم بكشيدن . اين مرد باحوصله نه دفاعى از خود ميكرد و نه لامحاله از جا پا ميشد كه دست ما بگوشش نرسد همينطور نشست تا دستهاى ما خسته شد و خودمان اين كار بىنتيجه را ترك گفتيم .\r\nشايد در همين روز براى جبران همين نافرمانى عين صلاح يا قبل از اين تاريخ بر اثر نافرمانى ديگرى از همين قماش ، وعده كرد ما را بباغ حسينعليخان ببرد . حسينعليخان كه بود ؟ من نميدانستم ، حالا هم نميتوانم تطبيق كنم . شايد برادر سقاباشى پدرزن امين السلطان بود . در مراجعت از اين گردش مرا روى يكشانه و برادرم را روى شانهء ديگر نشانده ، قدرى كشمش هم خريده توى دامنش ريخته بود كشمش‌ها را مشت ميكرد و بمشت ما ميگذاشت دست ما البته گنجايش دريافت محتوى دست اصغر را نداشت و ناگزير از ته دست ما دانه‌هائى از اين خوراكى مطلوب بچه‌ها ميافتاد ولى دامن اصغر به قدر يك پرده پهن و در پائين گسترده بود كه هرچه ميريخت جائى نميرفت و مجددا بوسيله مشت اصغر بمشت ما برميگشت .\r\nدولتهاى امروز دنيا هم همين سياست اصغر را بازى ميكنند . از يكطرف پول را بيمضايقه و دريغ بين ملت پخش و از طرف ديگر بوسيلهء كنترول دامن ماليات ، فاضل آن را جمع‌آورى مينمايند . هرقدر اين دامن وسيع‌تر باشد ، سياست مالى دولت محكمتر است ولى شرطش اين است كه مثل دولت ما ته دامن سوراخ نباشد و الا به زودى دست دولت تهى و ملت هم چيز حسابى نخورده است .\r\n\r\nكحالى ما\r\nاصغر گاهى كه براى آشپزخانه غوره ميخريد چند دانه آن را ذخيره ميكرد ، همين كه من يا برادرم را گير ميآورد روى آجرها دراز ميشد غوره را بدست ما ميداد و با يك لحن بسيار مؤدبانه كه دو سه جملهء دعا هم ضميمهء آن بود ، ميگفت اين‌ها را توى چشم من بچكانيد و اگر ما دو نفرى بوديم چون ميدانست كه ما هر دو براى اين‌كار كه به نظر ما بازى مطلوبى بود چقدر كيف داريم ، براى اينكه هيچيك از ما را نرنجانده باشد ، عمل هر چشم را به يكنفر از ما واميگذاشت . ما هم با كمال ميل اين عمل كحالى را اجرا ميكرديم . نه او براى فراهم كردن اين اسباب‌بازى بر ما منتى ميگذاشت و نه ما در اجراى اين عمل طرف حاجت او شرط قبلى و انجام خدمت ديگرى را تقاضا داشتيم . چه خوب بود كه من امروز در شصت هفتاد سالگى ميتوانستم اينكاره بشوم .\r\n\r\nآب از افلاطون درميرود\r\nاصغر بدون اينكه بداند افلاطون كيست و يا چيست از هرچيز با عظمتى يا هر اقتدار زيادى كه ميخواست صحبتى بكند ، پاى افلاطون را ميان ميكشيد . مثلا گاهى كه زير آب حوض را گرفته و آب انداخته و بعد از پر شدن حوض زير آب دررفته بود بزرگترها به او حقا ميگفتند :\r\nيقين گل آهك را درست ورز نداده بودى ؟ براى اثبات بىتقصيرى خود و عظمت قدرت آب ميگفت « آب از افلاطون هم درميرود » بايد از اين بيان اصغر همچو نتيجه گرفت كه افلاطون چيزى نظير سيمان بوده است .\r\n\r\n","description":"","footnote":"","page_name":" 167 ","page_number":185},
  {"content":"\r\n\r\n\r\nنذر اصغر\r\nدر سر اين كوچه در اندرونى خانهء ما ، معروف بكوچهء حمام كوچكه ، مسجد كوچكى بود كه يك ضلع آن به سمت اين كوچه و ضلع ديگر آن سمت بازارچه سرچشمه بود . چند روز قبل كه برحسب تصادف از اين محل ميگذشتم دقت كرده ديدم ، باوجود از بين رفتن بازارچهء سرچشمه و تحليل رفتن آن در خيابان سيروس ، مقدارى از اين مسجد باقيمانده كه هنوز هم به حمد اللّه مسجد است . اين مسجد در آنوقت پنج شش ذرعى از آنچه فعلا هست درازتر و طول آن از سمت كوچه بود . از سمت بازارچه به قدر يكذرعى كفش‌كن و بعد از يك محجر چوبى سطح مسجد كه مفروش ببوريا بود شروع ميشد . سمت چپ اين در مدخل پلكان چوبى داشت كه بطبقهء فوقانى ميرفت و اين طبقه مخصوص مؤمنات بود كه در آنجا نماز ميخواندند . در طبقهء زير محرابى و پهلوى آن به قدر قامت از سطح زمين رفه‌اى براى جاى چراغ داشت كه البته نظير آن هم در طبقهء بالا موجود بود . در اين رفه چراغى از روغن كرچك گذاشته بود كه در اول شب و صبح‌هاى زود در موقع نماز روشن ميكردند . پهلوى اين چراغ هم لولئينى براى روغن چراغ ولى قدرى كوچكتر از معمولى گذاشته بودند كه در مواقع حاجت كمكى بروغن چراغ بدهند . معلوم مىشود كه اين مسجد را واقف آن قبل از ساختمان حمام حاجى عبد الكريم هراتى ( جد اعلاى آقايان عظيمى ) در اين بازارچه ساخته بوده است . اگر غير از اين بود ناچار حاجى عبد الكريم كه حمام مردانهء سرچشمه را آنقدر مفصل و بزرگ ساخته بود ، هيچوقت راضى نميشد كه زنانهء آن بقدرى كوچك باشد كه بحمام كوچكه معروف شود . ناگزير احترام بوقف موجب كوچكى اين حمام شده است .\r\nدر اينوقت مردم در ساختن حمام نظرى بعايدى آن نداشتند . اجارهء حمام‌ها هميقدر بود كه براى تعمير ديگ و اصلاح و سربستن سيخ تونتابى و پاك كردن زيركار و يكسال در ميان سفيدكارى و آهك‌برى داخله و هر چند سال يك بار خالى كردن چاههاى حمام كفايت كند . هيچوقت حمامها را از روى خرجيكه در آن شده بود قيمت نميكردند بلكه هميشه اين مخارج را برآورد ميكردند و اگر مازادى ميماند از روى تومانى چند تومان ، روى حمام قيمت ميگذاشتند . ساختن حمام يكنوع كار خير بود مسلمانها حاجت بتطهير پيدا ميكنند بايد به نماز صبح برسند و راه حمام دور است فلان دارندهء محل يا فلان اهل خير خارج از محل براى رفاه مسلمانها حمام ميساخت .\r\nاجبار شرعى بتطهير سبب ميشد كه هركس هفته‌اى يكى دو بار شست‌وشو كند بطوريكه بدن عملهء آندوره از بعضى نخست‌وزيران امروز ما ناتميزتر نبود . درست است كه آب حمامها پاكيزه نبود ولى بخاطر داشته باشيم كه هنوز خطر ميكروب در اروپا هم معلوم نبود و آب همينقدر كه از حد كر ميگذشت و رنگ يا بوى آن تغيير نمييافت قابل استعمال بود . حالا هم معلوم نيست كه در آتيه در طب چيزهائى كشف نشود كه دليل سلامت ماندن بدن انسان را در فرورفتن بآنقدر ميكروب ظاهر نسازد زيرا چنان كه ميدانيم طب لاينقطع در تغيير و هنوز هم به هيچ جا نرسيده است . در قحطى 1296 شمسى خوردن سبزى خام براى حصبه و تيفوس مضر بود و اين بىاحتياطى را باعث نقل اين مرض ميدانستند و امروز شپش\r\n\r\n","description":"","footnote":"","page_name":" 168 ","page_number":186},
  {"content":"\r\n\r\nرا ناقل اين مرض ميدانند از كجا كه فردا شتر در ايجاد اين مرض مؤثر شناخته نشود . اسرار طبيعت بزرگتر از اينهاست كه به اين زوديها و مفتيها بشر بتواند ادعا كند كه بحقايق آن رسيده و تمام آن را كشف كرده است « 1 » .\r\nاستادى هم كه حمام را اجاره ميكرد و دويست سيصد تومان سرمايهء خود را در عوض اثاثه از قبيل لنگ و لوازم و سوخت و گرمى آب و هواى حمام مايه ميگذاشت ، بعد از وضع مصارف عادى و جارى به روزى هفت هشت قران قانع بود . تمام اين مقدمات سبب ميشد كه پول حمام از صد دينار بيشتر نباشد بطوريكه با پنج شش شاهى مخارج ، مؤمن سر تراشيده كيسه كشيده و صابون زده ، تروتميز از حمام بيرون ميآمد . آنها كه ميخواستند از استاد و جامه‌دار سرحمام و دلاك آبگير و داخل آن احترام زيادترى دريافت كنند ، ده شاهيكه مايه ميرفتند كار از هر حيث سكه بود . يكقران پولى بود كه اعيان درجهء اول براى حمام ميدادند و در حقيقت سه ربع آن بمنزلهء انعام بود .\r\nحماميها سوخت كاروانسراها را از كاروانسرادارها اجاره ميكردند و با نگاهدارى يك قاطر يا يكى دو الاغ و يكنفر آدم كه بين كاروانسرا و حمام به كار حمل سوخت مشغول ميگرديد طايهء سوخت را مثل كوه بلند ميكردند و با آدمكى كه بالاى آن براى جلوگيرى از خرابكارى كلاغ از كهنه و پارچه ميساختند دست‌نخورده ميماند . بر فرض اينكه كاروانسرائى هم در نزديك حمام نبود كه سوخت آن به درد حمام بخورد ، طويلهء اعيان محل كه از دو سه الى ده بيست سر اسب و قاطر در آن بسته بود زياد بود و هر جوال‌سوخت كه اقلا پانزده من وزن داشت بده شاهى خريد و فروش ميشد . مگر يك حمام چقدر سوخت ميخواست كه مستلزم مخارج سنگين و فراهم كردن آن زحمتى داشته باشد ؟ اين حماميها هميشه گرم كردن يكى دو سه حمام سرخانهء اعيان محل را هم مقاطعه ميكردند كه ببزرگى و كوچكى حمام ، ماهيانه از سه چهار پنج تا شش هفت تومان از هر حمام ميگرفتند . اين حمامها را بين خود حمامهاى اندرونى مىگفتند . « 2 »\r\n\r\n\r\n","description":"","footnote":"\r\n( 1 ) - بعضىها ميگويند عادت دافع ميكروب است و سبب سالم ماندن قدما را باوجود هفته‌اى يكى دو بار تطهير و فرورفتن در آن آبهاى آلودهء بهرگونه ميكروب ، همان عادت آنها وانمود ميكنند . بىشك عادت بهرچيز و بهر كار البته از نتايج بد آن ميكاهد ولى نميتوان گفت كه مطلقا عادت دافع ميكروب است . در اينكه پدران ما با دستورات همان حكيم‌باشىها و جوشانده‌هاى دوره از ما بيشتر ناخوش نميشدند و دوام آن‌ها از ما زيادتر بوده است محل كلام نيست . سبب آن براى من كه تحصيلى در علوم طبيعى ندارم مجهول مىباشد .\r\n( 2 ) - امروز در دهات عين اين وضع برقرار است . در دهات اربابى حمام را مالك ساخته است در دهات خرده‌مالك هم يك اهل خيرى پيدا شده و حمامى به راه انداخته است . بطوريكه حمام اجاره ندارد و شخصى كه متصدى گرم كردن حمام است ، در سر خرمن از هر رعيتى مقدارى گندم براى پول حمام تمام سال ميگيرد . سوخت را از علف و بوتهء خشك صحرا جمع كرده و حمام را هميشه گرم نگاه ميدارد ، بطوريكه حمام كردن روزى يك بار هم براى رعايا مانعى ندارد . آنها هم بيشتر از شهريها ناخوش نميشوند جهتش چيست ؟ . . بر بنده مجهول است .\r\n","page_name":" 169 ","page_number":187},
  {"content":"\r\n\r\nسخن در نذر اصغر بود . اصغر نمازهاش را در اين مسجد كوچك گاهى منفردا و زمانى به جماعت ميگذاشت . پيش‌نماز اين مسجد حاجى ملا ميرزا محمد عراقى با ريش جوگندمى و قد متوسط ولى سمين بود و تنگ‌نفس هم داشت . اكثر بعد از نماز براى پانزده تا مؤمن و مؤمنه كه با او نماز خوانده بودند ، بدون اينكه بالاى منبر برود ، مسئله ميگفت يا موعظه ميكرد و در آخر چند كلمه‌اى ذكر مصيبت مينمود و برميخاست و بمنزلش كه در خيابان نظاميه نرسيده بسه‌راه قبرستان و كوچه مسجد حاجى نايب بود ميرفت . من از عده‌اى بطور تواتر شنيده‌ام كه بعد از مردن ، جناز اين آقا را امانت گذاشتند تا برحسب وصيتش به كربلا بفرستند سه سال متوالى در دخمه را باز كردند و در هر سه سال بدن او را تر و تازه يافتند و بالاخره در سال چهارم بدن او را بىعيب و سالم به كربلا فرستادند و چون گويندگان اين خبر مردمانى راستگو و زياد بوده‌اند نميتوانم آن را باور نكنم .\r\nبارى ، اصغر در اين مسجد نماز ميخواند و خادمى هم ميكرد . ما در اين‌وقت سه نفر شده بوديم ، مادرم يكدختر هم بعد از من به دنيا آورده بود كه اسم او را خير النسا گذاشته بودند و ما به او خانم كوچولو ميگفتيم . اصغر روزى خانم كوچولو را بگردش برده و شيرينى زيادى به او خورانده بود . بچه را كه به خانه آوردند تب كرد و گلودرد سختى شد . اصغر براى شفاى اين دختر نذر كرده بود كه تا در تهران است روغن چراغ مسجد كوچكه را كه سابقا اين و آن ميدادند از كيسهء خود بدهد و اين نذر را با كمال ديانت اداء ميكرد .\r\nمن هيچوقت از اين مرد حرف غيرجدى نشنيده‌ام فقط گاهيكه ما كنار حوض ميرفتيم و ميخواست ما را بخطر آب آگاه كند ، ميگفت هيچوقت تنها كنار حوض ننشينيد ممكن است از آب جانورى بيرون بيايد دست شما را گاز بگيرد . خانهء ما آب جارى داشت ، گاهى كه ما كنار سرجوش حوض ميرفتيم كه بره‌وار از اين جوش آب بخوريم ميگفت « نخور ! كم ميكنى ! ! »\r\n\r\nخانه‌هاى ما\r\nچنان كه ميدانيم خانه‌هاى ما در محلهء سرچشمه بود . اين خانه‌ها يك قسمت اصلى داشت كه پدرم در زمينهاى معروف بباغ تنباكو در نزديكى خندق قديم و خيابان چراغ‌برق امروزه ساخته بود كه از طرف شمال بكوچهء حمام كوچكه و از سمت جنوب بكوچهء مسجد حاجى شيخ عبد النبى محدود ميشد . فاصلهء اين دو كوچه در حدود شصت هفتاد ذرع است . عرض اين زمين در حدود بيست ذرع و فقط از سمت كوچهء حمام كوچكه بعرض پنج شش ذرع در طول پانزده ذرع بريدگى داشت كه جزو خانهء همسايه بود . بطوريكه جبههء سمت كوچهء حمام كوچكه بجاى بيست ذرع ، بيشتر از پانزده ذرع نبود . در اين قسمت اصلى از سمت كوچهء مسجد حاجى شيخ عبد النبى طول زمين را بسه قسمت كرده بودند : اولى شانزده و دومى بيست و سه و سومى سى ذرع طول داشت . من در اينجا نقشهء اين سه قسمت را براى آن ميكشم كه از طرز بنائى قديم هم ذكر شده باشد تا تحولات بعد بهتر مجسم شود .\r\nدر قسمت اول كه سمت كوچهء مسجد حاجى شيخ عبد النبى و شانزده در بيست ذرع تحديدش كردم ، به قدر يك ذرعى از زمين را به طول تمام عرض زمين واگذاشته بعرض كوچه افزوده و در حقيقت يك جلو خان بيست ذرع طول و يك ذرع عرض احداث كرده بودند . در وسط ، در مدخل خانه را ساخته و پشت اين در يك هشت بنا نموده بودند . اين هشتى درست\r\n\r\n","description":"","footnote":"","page_name":" 170 ","page_number":188},
  {"content":"\r\n\r\nهشت ضلع داشت كه دو تاى آن روبروى هم نيم ذرع و شش تاى باقى يكذرع و دو گره و هر يك از آنها مدخل يكى از تقسيمات مختلفهء خانه بود . از سمت راست در مدخل ، اول درى بود كه باطاق قاپوچى و بعد در ديگريكه بطويله ميرفت و از سمت چپ اولى راه‌پله بام و دومى در حياط بيرونى و بالاخره در روبروى در مدخل راهروى بود كه وارد دالانى ميشد و بوسيلهء يك پيچ و دالان دراز ديگرى بقسمت دوم يعنى اندرون ميرفت . پس اين پانزده در بيست ذرع را هم دو قسمت كرده ، در قسمت سمت راست يك طويله و در قسمت چپ يك بيرونى ساخته بودند .\r\nبيرونى دو اطاق روبروى هم يكى سمت شمال و يكى سمت جنوب و يك اطاق كوچك در سمت مشرق داشت . بناى سمت شمال كه رو به قبله و بناى آبرومند حياط محسوب ميشد ، دو ايوان مانند ، بعرض دو ذرع و يكچارك در يكذرع و نيم كه نصف آن صرف دو پله شده بود و مابقى بمنزلهء كفش‌كن به كار ميرفت در طرفين و سه‌دهنه ارسى كه در حاشيه‌هاى بالاروها شيشهء خوردهء الوان كار كرده و روى آن پرده‌اى كه تا حد بالارو تا خورده و منظم بالا رفته بود در وسط داشت . البته تورفتگى دو ايوان از سروته ، طبعا اطاق را به دو قسمت مىكند يك چهارگوشى اصلى در عقب و يك چهارگوشى كوچكتر در جلو . در اصطلاح معمارى زمان اينجور اطاق را تالار شكم‌دريده و اين مربع جلو را شاه‌نشين ميگفتند . اينجا ممكن است اين فكر براى خواننده بيايد كه ساختن اين شاه‌نشين و اين جلو و عقب رفتن‌ها براى چه بوده است ؟ ميخواستند دو اصل كلى معمارى يكى قرينه و ديگرى استفاده زيادتر از زمين كمتر را رعايت كرده باشند . دو ايوانچهء طرفين بااينكه هر دو وصل بيك اطاق ميشد براى رعايت اصل اول و جدا كردن دو كفش‌كن از اطاق براى رعايت اصل دوم بود .\r\nاز طرف ديگر نظر بصرفه‌جوئى نميخواستند شيروانى هم بسازند ، مجبور بودند عرض اطاق را كم بگيرند تا تيرهاى چوبى با شفته و كاهگلى كه براى پوشش بعد از حصير و نى روى آنها ميريختند ، شكم ندهد . پس عرض اطاق را از سه ذرع و نيم منتهى سه ذرع و سه چارك بيشتر نميتوانستند بگيرند . بنابراين و براى اينكه اطاق بزرگ نيز داشته باشند ، طرز شكم دريده و اطاق شاه‌نشين‌دار را اتخاذ كرده بودند كه فرش‌انداز اطاق زياد و گنجايش بيشترى داشته باشد . زير قسمت اصلى اين اطاق هم آب‌انبارى داشت كه قسمت زير شاه‌نشين به مصرف پاشير آن رسيده بود . ارتفاع اين بنا از كف حياط يك ذرع بيشتر نميشد . سروته اين اطاق يك صندوقخانه در سمت مشرق و يك ايوان در جهت مغرب داشت و ايوان بحياط ديگرى كه بعدها خوانندهء عزيز از آن اطلاع پيدا خواهد كرد باز ميشد .\r\nدر سمت جنوب يا بقول عوام سمت نسام ( نسار ) يك اطاق پنج ذرع در سه ذرع و نيم وسط و سروته آن دو مكان يكذرع و چارك عرض ساخته بودند كه يكى راهرو اطاق و ديگرى محل مخفى و ضرورى بود . بناى سمت شرق يك اطاق آبدارخانهء بسيار كوچكى بود كه فقط گنجايش صندوق آبدارخانه و سماور و لوازم را داشت و چيز مهمى نبود . ارتفاع اين دو بنا از كف حياط منتهى بسه چارك ميرسيد . عرض و طول حياط هم در حدود نه در هشت و وسط آن باغچهء چهار ذرع و نيم در سه ذرع و نيم بود . روى هشت يك بالاخانه ، روبروى آن سمت شمال يك مهتابى به طول حياط و پشت آن يك بالاخانهء ديگر كه بوسيلهء يك راه‌رو بپلكانى\r\n\r\n","description":"","footnote":"","page_name":" 171 ","page_number":189},
  {"content":"\r\n\r\nكه از پهلوى ايوانچهء تالار شكم‌دريده سر درميآورد وارد حياط ميشد . اين پلكان را روى صندوقخانهء جنب تالار ساخته بودند و در حقيقت بالاخانهء روى هشت يك اطاق آبرومند و بالاخانهء روبروى آن اطاق جاى نوكر و مهتابى وسط ، محوطهء اين قسمت ميشد . در سه كنجى جنوب و مغرب هم در مرتبهء فوقانى يك اطاق محقر روى راهرو پائين ساخته بودند و فاصلهء بين اين اطاق و اطاق سردر هم مهتابى ديگرى درست شده بود كه بام اطاق سمت جنوب بود .\r\nاما طويله ، تفصيلى نداشت . از دست راست هشت وارد محوطه‌اى و سمت شمال آن درى ديده ميشد . در را كه باز ميكردند طويله‌اى داراى شش چشمه طاق كه دو ستون آجرى وسط ، كار طاق‌بندى شش چشمه را آسان كرده بود نمايان ميگشت . جلو اين دو ستون رو به روى در ، تخت جاى مهتر و دوره ، ده دوازده آخور داشت . روبروى اين طويله در جنوب محوطه ، آب‌انبار و روى آن يك اطاق براى زين‌خانه و پهلوى آن اطاق قاپوچى بود كه ديديم درش به هشت باز ميشد و در گوشهء ديگر هم محل ضرورى طويله بود . يك پلكان بى سرپوش هم سطح اين محوطهء مربوطه را به بام طويله مربوط ميكرد كه جلو آن مهتابى براى خشكانيدن پهن و در قسمت عقب يك انبار هشت نه ذرع در سه ذرع ساخته بودند كه ديوار سمت جلو آن روى سه رومى و دو ستون وسط طويله ساخته شده و اين محل انبار كاه و جو و ينجه بود .\r\nهمانطور كه امروز گاراژ جزو لوازم خانه است ، در آن روزها هم طويله‌اى كه داراى همه‌چيز حتى آب‌انبار براى آب دادن باسب هم باشد از لوازم خانه بود .\r\nگفتيم ضلع روبروى در مدخل بدالانى ميرفت كه قسمت اول را بقسمت دوم كه اندرون بود مربوط كند . حالا ميخواهيم قسمت دوم را بدانيم چه بود ؟ البته خوانندهء عزيز اگر حوصله داشته و آنچه سابق از طرز بناى بيرونى و طويله نوشته‌ام با توجه خوانده باشد ، ميتواند حدس بزند كه بايد وسط همين بيرونى و طويله ، دالانى ده دوازده ذرعى وجود داشته باشد كه اندرونى را به بيرونى وصل كند . در اينجا اين سؤال ممكن است پيش بيايد كه چه حاجت به اين دالان داشته‌اند ؟ آيا ممكن نبوده است از گوشهء بيرونى يكى از اين سوراخ‌سنبه‌ها را تبديل به راهرو كنند ؟ چرا ممكن بود ولى آنوقت لازم ميآمد كه زنهاى اندرون در رفت‌و آمد خود به بيرون خانه از وسط مردها و مهمانها بگذرند و هيزم و زغال و خوارباريكه براى خانه ميآوردند از وسط بيرونى بگذرانند و اين مخالف مرسوم زمان بود . پس ناگزير بايد سروكار صادر و وارد اندرون را هرچه زودتر از بيرونى جدا كنند كه در محوطهء بيرونى چشم مردها بزنها ولو با چادر و چاقچور هم بود نيفتد و اول محل مناسب همان هشت خانه بود كه بايد راه اندرون از آنجا باشد تا ضمنا انضباط صادر و وارد خانه هم تحت‌نظر دربان محفوظ بماند .\r\nدر محوطهء دوم كه عرض آن را بيست و طول آن را بيست و سه ذرع برآورد كرديم ، سه طرف بنا داشت . سمت شمال و روبروى مدخل قطعه‌اى را بعرض هشت ذرع جدا كرده در آن يك تالار قلمدانى تقريبا در وسط و طرفين آن دو اطاق و دو ايوان جلو هريك از اين\r\n\r\n","description":"","footnote":"","page_name":" 172 ","page_number":190},
  {"content":"\r\n\r\nدو اطاق ساخته بودند كه حياط باطاتها بوسيلهء چهار پله جلو ايوان مربوط شود . اين ايوانها از دو طرف به تالار قلمدانى هم راه داشت . عرض تالار سه ذرع و سه چارك و طول آن در حدود هفت ذرع و عرض اطاقهاى جنبين سه ذرع و طول آنها هريك چهار ذرع بود . بغل اطاقهاى كوچك ، هريك صندوقخانه يا پستوئى به طول اطاق و عرض يك ذرع و نيم و بغل ايوانها هم عرض و طول ايوان دو مكان ، براى قهوه‌خانه و آبدارخانه ساخته شده بود و بالاخره در دو انتهاى ساختمان سمت مغرب ، يك انبار و در سمت مشرق يك راهرو كه بعد از يك پيچ اين قسمت را بقسمت سوم مربوط ميكرد بنا كرده بودند .\r\nارتفاع اين بنا از كف حياط يك ذرع و نيم و زير تالار قلمدانى وسط يك زيرزمين ساخته شده بود . سقف تالار پنج ذرع از كف آن ارتفاع داشت و آن را دو پوشش كرده بودند .\r\nفاصلهء بين پوشش اول و پوشش دوم يكذرع و نيم ميشد . ارتفاع سقف اطاقها و صندوقخانه‌ها و انبار و راهروهاى طرفين اين تالار منتهى به سه ذرع ميرسيد زيرا روى اين دو قسمت بنا مثل زير بالاخانه‌هائى ساخته شده بود .\r\nسمت مغرب يك بناى سه‌قسمتى كه يك اطاق پنج ذرع در سه ذرع و چارك با يك شاه‌نشين و دو راهرو در طرفين شاه‌نشين در وسط و دو اطاق سه ذرع و نيم در چهار ذرع و نيم در طرفين و دو راهرو در سروته ساخته شده بود كه قسمت انبار و قهوه‌خانهء بناى سمت شمال در غلاف اين بنا واقع ميشد و در عقب راهرو ، سمت بناى شمالى پلكانى بود كه به بام اين قسمت ميرفت و اين بام فضاى جلو بالاخانه‌هاى سمت راست بناى شمالى ميشد . ارتفاع اين رشته ساختمان سه‌قسمتى از كف حياط بيك ذرع نميرسيد و ارتفاع سقف آن منتهى سه ذرع و نيم بود .\r\nساختمان سمت مشرق عبارت بود از يك راهرو كه قدرى به سمت مشرق رفته و بعد سمت شمال مىپيچد و اين حياط را بقسمت سوم مربوط ميكرد و بعد از اين راهرو يك اطاق خدمتكار و پس از آن پلكان بام و بعد از آن هيزم‌دان و بعد آشپزخانه و بالاخره قرينهء راهرو سمت شمال محل ضرورى بود .\r\nتالار ساختمان سمت شمال ارسى پنج‌دهنه و بالاخانه‌هاى طرفين هم هريك يك ارسى سه‌دهنه و جلو تمام ارسيها پردهء كرباسى داشت كه تا بالارو ارسيها منظم تا شده بود كه با قرقره و بندوبساط بالا كشيده بودند و چون محوطهء سوم را هم براى اندرون ساخته بودند دليلى نداشت كه از دورو كردن بناى سمت شمالى اين حياط خوددارى كنند . بنابراين چه اطاق‌هاى زير و چه بالاخانه‌هاى رو ، همه در و پنجره و حتى بالاخانه‌ها ، ايوان هم به سمت حياط عقب داشت .\r\nطول محوطهء عقبى را كه وصل بكوچهء حمام مىشود سى ذرع و عرض قسمت اول آن را بيست و عرض نصف دوم يعنى سمت كوچهء آن را پانزده ذرع برآورد كرده‌ايم . پس در سمت شمال كه سمت كوچه و جاى بناى آبرومند خانه است بيش از پانزده ذرع عرض نداريم . در اين پانزده ذرع يك سه‌قسمتى نظير سه‌قسمتى سمت مغرب حياط قبل ، تصور كنيد منتهى قدرى عريضتر و بواسطهء زيرزمينيكه زير اطاق وسطى بود ، ارتفاع آن بيشتر و در عقب هريك از\r\n\r\n","description":"","footnote":"","page_name":" 173 ","page_number":191},
  {"content":"\r\n\r\nدو اطاق جنبين يك صندوقخانه يا پستو هم علاوه كرده بودند و بعد از تمام اينها يك راهرو كه آخر آن درى بكوچهء حمام كوچكه داشت ، مخرج ديگر اين خانه‌ها به بيرون يعنى كوچهء حمام كوچكه بود . روى دو اطاق جنبين اين سه‌قسمتى دو بالاخانه روى صندوقخانه‌هاى زير را ، راهرو ساخته بودند كه فضاى روى اطاق و شاه‌نشين و راه‌روهاى جنبين شاه‌نشين بمنزله حياط و بهارخواب اين دو بالاخانه ميشد .\r\nدر سمت مغرب هفت هشت ذرعى از ديوار حياط به ديوار همسايه متصل بود و بعد از آن كه عرض زمين به بيست ذرع رسيده بود ، در اين گريختگى آشپزخانه و انبار خواربار كه به خوبى آن را ميشناسيم و پلكان بام همين ساختمان مختصر واقع شده بود .\r\nدر سمت مشرق بناى تنكه‌سازى « 1 » كه عبارت از راه‌پلهء بام همين قسمت كه بقسمت بالاخانه‌هاى جنوبى هم مربوط ميشد و سپس محل ضرورى و بعد ايوانى بهارنشين و بعد هيزم - دان و در سروته اين رشته بنا دو راهرو مدخل حياط كه يكى بكوچه و ديگرى بحياط سابق بود ساخته شده بود . اين حياط بيست و دو ذرع طول و سيزده چهارده ذرع عرض داشت .\r\nتمام اطاقهاى اين خانه‌ها را با طاقچه ورف ساخته بودند و ازارهء اطاقهاى بزرگ آن‌همه تا طاقچه ، نقاشى روغنى و باقى آن جدول‌كشى و رنگ سفيد روغنى داشت . در سقفها بجاى جاقلابيكه امروز گچبرى ميكنند ، ترنج بزرگى ميانداختند و گچبرى ميكردند يا نقاشى و مذهب اكليلى مينمودند . ساير اطاقها اكثر سفيدكارى بود مگر در اطاق نوكر و خدمتكار كه فقط به شمشه‌كاهگل اكتفا كرده بودند .\r\nمن نتوانستم تاريخ اين ساختمان را بدست بياورم ولى مسلما بعد از فوت مرحوم ميرزا اسمعيل و شايد بين 1270 و 1275 ساخته شده باشد و يقينا در موقعى بوده است كه پسرهاى زن اولى پدرم بزرگ بوده و شايد ميرزا محمد و ميرزا محمود وزير ، زن هم داشته‌اند زيرا چنين به نظر ميرسيد كه اندرون اول را ، براى پسرها مفصلتر و پرمكان‌تر طرح ريزى كرده باشند .\r\nبااينكه در آن اوقات تظاهر در لوازم زندگى طرف توجه نبوده و پدرم هم از جوانهاى عهد فتحعليشاه و در دورهء محمد شاه مرد كاملى بوده و علاقه‌اى به اين قبيل ظاهرسازيها نداشته است ، تنگى و كوچكى بيرونى سبب شده كه دو سه حياط شصت هفتاد ذرعى كه سمت مغرب قسمت بيرونى واقع بوده و تا نصف قسمت اندرون وسط ميآمده است ، خريدارى كند تا در آنها بيرونى وسيع‌ترى بسازد و موقتا از بيرونى درى به اين خانه‌ها باز كرده بودند كه پسرها و نوكرها و صادر و وارد خارجى خانه مرفه‌تر باشند .\r\nدر يكى از اين خانه‌ها به آخر كوچهء بن‌بست اعتصامى امروزه باز ميشده است .\r\nدر اينوقت در تهران غير از كاروانسرا ، جائى كه شخص غريب در آن منزل كند وجود\r\n\r\n\r\n","description":"","footnote":"\r\n( 1 ) - تنك بمعنى نازك و در اينجا بمعنى باريك و كم‌عرض است . بناى تنكه‌سازى در اصطلاح معمارى سابق به يكرشته ساختمان كم‌عرض ميگفتند كه يك طبقه و ديوارهاى آن هم كم‌قطرتر و تنگتر باشد . در ساختمان حياطهاى قديم هر خانه يك سمتش تنكه‌سازى و براى ذغال‌دان و هيزم‌دان و از اينقبيل ساخته ميشد .\r\n","page_name":" 174 ","page_number":192},
  {"content":"\r\n\r\nنداشته و كليهء خانه‌هائيكه سروكارى با ولايات داشتند ، مجبور بودند محل نسبة آبرومندى در بيرونى خود داشته باشند تا واردين خارج را كه گاهى با اسب و نوكر هم ميآمدند بتوانند پذيرائى كنند . مخصوصا پدرم كه زن اولش گركانى و زن بعديش نايه‌اى بوده و قوم و خويشهاى زنها كه از خارج ميآمده‌اند ، بر اقوام خودش كه از گركان براى انجام كارى به تهران رفت‌و آمد داشتند علاوه ميشدند . از جملهء اين مهمانها يكى خان قجرى بوده است كه با اسب و نوكر گاهى از استراباد ميامده و پدرم خيلى از او تجليل ميكرده و در انجام مقاصد او بذل جهد مينموده است . همين كه بعضى فضولها كه هميشه در هر خانه‌اى هستند سبب اين حسن‌توجه را ميپرسيده‌اند ، پدرم ميگفته است اين خان از بازماندگان ارباب اولى پدر من است و اين جمله مؤيد شرحى است كه خواننده در مقدمهء قسمت اول « شرح زندگانى اسلاف من » خوانده است . بلى ! در آن دوره حقشناسى در عموم مردم بقدرى بوده است كه بعد از هشتاد سال هم تظاهرات آن در زندگى ديده ميشده و حاجى ميرزا نصر اللّه ، مستوفى اول ديوان اعلى كه گذشته از استيفاى چندين ولايت ، سمت استيفاى خزانه و ضابطى اسناد خرج و باصطلاح امروزه سمت مديرى كل منحصر بلاعزل وزارت ماليه را هم داشته است ، از پذيرائى خان مفلوك استرابادى كوتاه نميآمده است . اينكه مينويسم « خان مفلوك » براى آنست كه اگر آدم متعينى بود ، البته طرف توجه واقع شدنش مورد تعجب واقع نميشد كه بپرسند اين مرد كيست كه شما از او به اين گرمى پذيرائى ميكنيد ؟ زيرا در آن دوره هرقدر هم حول‌و حوش آقا فضول بودند كنجكاو نبودند و پرسشهائيكه در اين روزگار همه به خود اجازه ميدهند در زمان پدران ما مرسوم نبوده و اختيار آقاى خانه نامحدود بوده است .\r\nبارى ، نوبت ساختمان اين بيرونى آبرومندتر هم رسيد . از خراب كردن اين دو سه خانه كوچك ، فضائى بعرض چهارده پانزده و طول بيست و شش هفت ذرع در بغل خانه‌هاى سابق پيدا شد كه نصف بيشتر آن وصل به بيرونى كوچك قديم بود . در سمت شمال اين قطعه زمين ، يك تالار بزرگ به طول هشت و عرض چهار ذرع و يك چارك با سه شاه‌نشين كه عرض آنها يك ذرع و چارك بود در عقب آن و يك گوشوار بعرض دو ذرع و سه چارك و دو راهرو كه يكى راهرو تالار و ديگرى پلكان اطاق گوشوار بود ، در سروته حياط طرح‌ريزى شد . زير اين بنا را هم يك زيرزمين بسيار وسيع روشن ساختند . ارتفاع اين بنا از كف حياط دو ذرع و چارك و روى گوشوار تالار يك بالاخانه هم ساخته شد . ارتفاع سقف تالار از كف آن پنج ذرع و هفت دهنه ارسى رو بحياط داشت . در سمت روبروى اين ساختمان هم يك بناى سه قسمتى با سه زيرزمين ساخته شد . سمت مغرب هم يك رشته بناى تنكه‌سازى بعرض دو ذرع و سه چارك بنا كردند كه مركب از دو راهرو در سروته و دو اطاق در جنب راهروها و محل مخفى خانه و پلكان بام بود . در محلى كه اطاق روى آب‌انبار بيرونى كوچك سابق وصل به اين حياط ميشد ، ايوان مرتفعى بود كه سه در نيمه‌شيشه از آن اطاق به اين ايوان باز ميشد و در گوشهء آن درى بود كه براهرو آخرى سه‌قسمتى سمت مغرب اندرون وسط متصل ميگشت .\r\nاين بنا بعد از مراجعت پدرم از سفر مكه باتمام رسيده است ولى سفت‌كارى آن در حضور\r\n\r\n","description":"","footnote":"","page_name":" 175 ","page_number":193},
  {"content":"\r\n\r\nخود و نازك‌كارى و تزئينات آن را البته با دستور چگونگى آنها ، بمباشرين عمل واگذاشته و با پسر ارشد خود ميرزا محمد به اين سفر زيارتى دورودراز كه يكسال وقت ميبرده رفته است .\r\nفاصلهء زمانى ساختمان اين حياط با قسمت اصلى ، شايد ده پانزده سال بيش نباشد . زيرا چندان تفاوتى در اسلوب بنائى حاصل نشده فقط درها و پنجره‌ها از چهارگوشى مبدل بهلال گشته است . ارسىها هلالى و بالاروها هم هلالى است در صورتى كه در ساختمان حياطهاى سابق تمام ارسيها و بالاروها چهارگوش است . شيشه‌هاى آنها هم همه چهارگوش است در صورتى كه شيشه و آلت‌بنديهاى ارسى ساختمان جديد ، نقش‌ونگار دورى داشته و باصطلاح زمان قواره‌كارى است . شيشه‌خرده‌هائى در بعضى از ارسيهاى بناهاى سابق كار كرده بودند در صورتى كه اين بنا از اين خرده‌كاريها معاف است و از مقايسهء دو ساختمان ميتوان حكم كرد كه در نور گرفتن اطاقها بيشتر علاقه دارند و ازاين‌رو شيشه‌كارى اطاقها بيشتر و مخصوصا جامهاى شيشه‌ها بزرگتر است و شيشه‌هاى كف‌دستى و كوچكتر كمتر در آن به كار برده‌اند .\r\nخلاصه پدرم كه از مكه مراجعت كرده اين خانه ساخته و پرداخته و فرش كرده بوده است ولى همين كه چشمش بآينه‌كارى تالار و تجاوز ميرزا رضاى مباشر بنائى از دستور افتاده بااينكه مرد كم‌آزار پرحوصله‌اى بوده است ، بقدرى عصبانى شده كه با عصاى دست خود پنج شش تا از جامهاى آينه را كه بجرزهاى اطاق كار گذاشته شده بود خرد كرده و ضمنا ميرزا رضا هم كه باغوا و اطمينان ميرزا محمود پسر دوم پدرم اين تجاوز از دستور را مرتكب شده بوده يكى دو عصا ميل كرده است .\r\nچنان كه در آينده خواهيم ديد ، اين خانه‌ها بميراث بما رسيد و بعد از بيست سى سال جام هاى شكسته كه علامت عصبانيت آن روز پدرم بوده به حال خود باقى مانده بود و ما آنها را اصلاح و اطاق را يكنواخت كرديم . اين حياط فعلا متعلق بخانم صارم السلطان اردلان و تا پنج سال قبل كه من بملاقات عموى خانم مشار اليها ، مرحوم محمد اردلان ( سردار مكرم ) ، به اين خانه رفتم عينا به حال سابق خود برقرار و يقينا امروز هم تغييرى در اساس ساختمان آن حاصل نشده است .\r\nحياطها همين كه ده پانزده ذرع عرض و طول پيدا ميكرد ، در سمت بناى فاخر خانه كه اكثر بلكه همه در سمت شمال بود ، در مقابل اطاق وسط بفاصلهء دو ذرع الى دو ذرع و نيم از اين بنا ، حوض مربع مستطيلى ميساختند . اين حوضها بيش‌وكم چهار و نيم در سه ذرع بوده است فاصلهء اين حوض را تا بناى سه طرف ، نظامى فرش ميكردند كه عصرها و صبحها و شبهاى بهار و تابستان در سمت سايهء آن تخت زده بنشينند . دورهء باقى حياط را هم تا دو ذرع از ديوار از همين نظاميها فرش ميكردند و يك راهى كه باز بعرض دو ذرع بود از وسط آجرفرش پائين حياط تا قسمت حوض و آجرفرش بالاى حياط ميكشيدند و آن را هم از نظامى فرش كرده خرند ميناميدند . در طرفين اين خرند دو قطعه زمين باقى ميماند كه عرض هريك دو سه ذرع و طول آنها پنج شش ذرع بود . اين دو قطعه را باغچه ميكردند و در اين باغچه‌ها در خانه‌هاى ما درختهاى ميوه از قبيل گوجه و زردآلو و آلوبالو و انار و به و سيب و آلو ميكاشتند . سالى\r\n\r\n","description":"","footnote":"","page_name":" 176 ","page_number":194},
  {"content":"\r\n\r\nيك بار اين باغچه‌ها بيل‌زنى ميشد و كوت مىخورد و در آنها سبزى و گلى هم كاشته ميشد ولى بواسطهء سايه درختان هيچوقت اين سبزيكارى و گلكارى به جائى نمىرسيد .\r\n\r\nفرش و اثاث\r\nدر اينوقت فرش يكپارچه باندازهء اطاق هيچ معمول نبود بلكه كناره و سرانداز و ميانفرش مرسوم بود . كناره و سرانداز اعم از قالى يا نمد بايد يكجور و ميانفرش كه حكما بايد قالى باشد ، ممكن بود جور ديگر بشود و اينطور فرش با زندگى دوره كمال تناسب را داشت . اولا به جهت اينكه افتادن قدرى از دو كناره و يك سرانداز بر روى ميانفرش عيبى نداشت ، نيم ذرع تا سه چارك بلكه يك ذرع تفاوت عرض و طول اطاقها در اندازهء فرش نسبت به آنها تفاوتى حاصل نميكرد . فرش اطاق پنج در سه باطاق پنج و نيم در سه و نيم و چهار در شش هم مىخورد و همچنين بالاتر و پائين‌تر . پس همين كه شخص از هريك از فرشهاى سه و چهار و سه و پنج و سه و نيم و شش چند دستى داشت ، با كم و زياد شدن رويهم افتادگى كناره و ميانفرش و سرانداز ، باطاقهاى هر خانه‌اى مىخورد . زيرا چنان كه ديديم در ساختمانها هم عرض و طول اطاقها بيش‌وكم همين اندازه‌ها بوده است . ثانيا در جارو كردن و تكاندن و باد دادن هم راحت‌تر بوده ، زيرا هر قطعه از آن را يك نفر به خوبى ميتوانسته است حمل‌ونقل كند . تطهير اين فرشها هم كه گاهى بخصوص در خانه‌هاى بچه‌دارى لازم ميشد آسان بود كه اين موضوع هم چيز كم‌اهميتى نبود .\r\nثالثا در اينوقت مردم همه با كرسى خود را از سرماى زمستان محفوظ ميداشتند و كرسيها هم هميشه چاله‌ساخته‌اى از مصالح بنائى داشت كه با تازدن ميانفرش ، چاله‌كرسى پيدا ميشد و با بردن خاك آن بخارج ، كرسى را ميگذاشتند و در موقع جمع كردن بساط كرسى هم ، جز خاك‌ريزى و مستوى كردن چاله با باقى كف اطاق و گستردن تاخوردهء ميانفرش زحمت ديگرى وارد نميكرد . كرسى با منقل و زيرمنقلى منحصر باطاقهائى بود كه زير آن آب‌انبار يا زيرزمين باشد و نتوان در آن چاله‌كرسى ساخت ؛ باقى اطاقها همه چاله‌كرسى داشت . « 1 »\r\nاگر كناره و سرانداز از نمد بود يك روفرشى ، زمستان از پارچه‌هاى پشمى و تابستان از كتان يا پارچهء پنبه‌اى كه مخصوص روفرشيهاى زمستانى و تابستانى در يزد و اصفهان ميبافتند ، ميگستراندند . در بالاى اطاق روى سرانداز يا در شاه‌نشين يا هر دو اگر فرش نمد و روفرشى بود ، يك جفت قاليچهء فاخرى افتاده بود و اگر كسى توانائى بيشترى داشت روى تمام نمد\r\n\r\n\r\n","description":"","footnote":"\r\n( 1 ) - يكذرع و نيم به ديوار بالاى اطاق مانده ، چاله‌اى تصور كنيد كه عرض و طول آن بسته به بزرگى و كوچكى اطاق يك ذرع و چارك تا يك ذرع و نادرا سه چارك و عمق آن از كف اطاق يك الى يك گره و نيم باشد و در وسط اين مربع چالهء ديگر مدورى بقطر شش هفت گره و عمق دو سه گره و تماما از گچ ساخته شده باشد . كرسى را البته باندازهء چاله‌كرسى ميساختند . اين كرسى گذشته از قيد هائى كه در پائين به قدر يك گره بالاتر از سطح پايه‌ها به چهارپايه وصل شده بود ، يك چوب‌بندى ديگرى هم بفاصله دو گره در داخل كرسى داشت كه اگر كسى ميخواست پايش نزديكتر به آتش باشد با اين چوب‌بندى ميل خود را انجام ميداد و از تماس با آتش و خاكستر مصون بود . كرسىهاى منقلى امروزه البته حاجتى به اين چوب‌بندى دومى ندارد معهذا كرسىسازها همان رويهء سابق را دارند و چوب‌بندى دوم را در هرحال براى كرسى ميسازند ولو اينكه چالهء گود ديگر مرسوم نيست و امروز اگر در خانه‌اى كرسى باشد همه‌جا منقلى است .\r\n","page_name":" 177 ","page_number":195},
  {"content":"\r\n\r\nفرش را قاليچه ميانداخت . ولى افكندن قاليچه بر روى قالى بواسطهء اينكه روى هم بند نميشود و از ترتيب و تركيب ميافتد هيچ مرسوم نبود . گاهى بجاى قاليچه در صدر اطاق يا شاه‌نشين دشكهاى قطور كه يك روى آن مخمل يا ماهوت با گلدوزى و روى ديگر آن كتان و پشتيهائى هم به همين جور داشت ، ميانداختند و ميگذاشتند .\r\nدرست است كه ايرانيها در اين دوره همگى روى زمين مينشستند ولى زمين اطاق آنها از اين فرشها و دشكها داشته و بسيار تميز بوده است . زيرا هيچوقت و هيچكس با كفش قدم روى فرش اطاق نمىگذاشت ، كفش در كفش‌كن كنده ميشد و با جورابهائى كه چون كفشها را ميكندند پاكيزه و تميز روى پاهاى شسته پوشيده بودند باطاق وارد ميشدند .\r\nپست‌ترين نوكرها رعايت پاكيزگى پا و جوراب را داشتند و به همين جهت جورابهاى سفيد پا ميكردند كه چركى آن خيلى زود ظاهر شود ، جوراب رنگى رسم نبود .\r\nگذاشتن ميز در اطاقها معمول نبود ، طاقچه‌ها كار ميز را ميكرد . در اين طاقچه‌ها طاقچه‌پوشهائى متناسب با دارائى صاحب‌خانه از چلوار ذرعى ده پانزده شاهى تا مخمل و اطلس و تافته و ترمهء كشميرى و گاهى مرواريددوز يا ماه و ستاره‌هائى از طلا و نقره يا هسته آلوبالوى نقره‌دوزى مزين بود . توى اين طاقچه‌ها لاله‌هاى پايه‌بلور و شمعدانها با مردنگى و لاله‌هاى فنرى با كاسه لاله و حقه‌هاى سرپوش‌دار ، آجيل‌خورى و تنگها و گيلاسهاى مرصع و سادهء شربت‌خورى و تنگهاى آب‌ليموخورى و ظرفهاى بلور پايه‌دار ميوه‌خورى و فنجان و نعلبكىهاى چايخورى و آئينه قاب برنجى و نقره و طلا و ساير لوازم زينتى زندگى با طرز خاصى كه از حيث جور كردن بزرگى و كوچكى و تناسب الوان خالى از سليقه نبود ، چيده شده و گاهى گذشته از طاقچه‌ها ، رفها هم به همين طورها مزين گشته بود . اين ظرفهاى رنگارنگ بزرگ و كوچك و باصطلاح در و طاقچهء اطاق ، چشم را محظوظ ميكرد . اينها تزئينات اطاق اندرون بود و اطاق‌هاى بيرونى از حيث در و طاقچه جز يك تنگ‌روئى و يك كاسه بشقاب آبخورى و چند دانه لالهء فنرى و گاهى چهلچراغ و ديواركوب بلور ، اثاث ديگرى نداشت . در اندرون هيچ سوزاندن بخارى معمول نبود ، چنان كه در بيرونى هيچكس كرسى نميگذاشت .\r\nراجع باسباب كرسى چون همان است كه بود چيزى ندارم بنويسم . فقط در آن دوره ملافه سفيد ، نه در لحاف‌رو رسم بود نه در لحاف‌كرسى . لحاف همين كه قدرى فرسوده ميشد از روى آقا و خانمها به روى خدمتكار و نوكرها منتقل شده و اقلا هر نفرى در هر سال يك لحاف عوض ميكرد . رويهء لحافهاىرو در زمستان ترمه يا مخمل يا دارائى يزدى و در تابستان قلمكار بود . در آنوقت عقلشان نميرسيد كه ممكن است يك لحاف با عوض كردن ملافه شريك عمر انسان . شود اين لحافهاى كهنه هم بالاخره نصيب فقرا ميشد . فقط اگر رويهء لحاف قيمتى بود هرچندى يك بار آستر آن را عوض ميكردند « 1 » . هر سال در پائيز در هر خانه‌اى بيش‌وكم لحاف‌دوزى داشتند زيرا گذشته از اهل خانه براى مهمانها هم بايد لحاف حاضر داشته باشند\r\n\r\n\r\n","description":"","footnote":"\r\n( 1 ) - در اينمورد هم فقط دوخت لحاف را به قدر رويه آن ميشكافتند و رويهء مستعملى بجاى آن انداخته ميدوختند و لحاف را بخدمتكار يا نوكر ميدادند و بالاخره باز هم نصيب فقرا ميشد .\r\n","page_name":" 178 ","page_number":196},
  {"content":"\r\n\r\nو در هر خانهء اعيانى يك بالاخانه يا زيرزمين به رختخواب خانه تخصيص داشت كه در آنجا در روى تختى كه زده شده بود ، رختخوابهاى تابستانى و زمستانى كه هريك يك لحاف و يك دشك با يك رودشكى و يك متكا در رختخواب‌پيچهاى پشمى مانند موج كرمانشاهى يا چادر - شبهاى دارائى يا بالاخره چادرشبهاى چهارخانهء روغنى قمى پيچيده رويهم گذاشته و روى آن هم پرده كرباسى براى محفوظ ماندن از گرد و خاك گسترده بودند .\r\n\r\nظروف و غذا\r\nدر اين قسمت ناگزيرم وضع خانهء خودمان را بنويسم . در خانهء ما در اين دوره ظرف عادى غذاخورى مسى بود و ظرف چينى بمهمانيها تخصيص داشت . مسهاى كنده‌كارى كعب‌دار كه لاى نقش‌ونگار آن پر از سياهى و كثافت ميشد ، منسوخ شده و بجاى آن ظروف مسى بيكعب بيكنده‌كارى معمول گشته بود . اين ظرفها عبارت بود از قدحهاى افشره‌خورى و كاسه‌هاى اول و دوم و سوم براى آش و آبگوشت و ماست و پياله‌هاى كوچك براى ترشىخورى . ظرفهاى پهن ، قاب‌ها و دوريهاى اول و دوم و سوم و توگودهائى مانند بشقابهاى امروز سوپخورى كه قابها را براى پلو و چلو و دوريهاى اول و دوم و سوم هم باز براى همين مقصود و توگودها را براى خورش‌خورى به كار ميانداختند . لب - تختهائى هم براى خربزه و پنير سبزى و حلوا و كوكو و از اين قبيل غذاها و بالاختصاص براى تقسيم غذا بود و ظروف تهيهء غذا از باديه برنج خيس‌كنى تا مجموعه براى آوردن ظروف تا پاى سفره همه از مس بود . من اول و آخر آن را نوشتم زيرا خوانندهء عزيز خود متوجه ديگهاى كوچك و بزرگ و ماهىتابه و روغن داغ‌كن و كفگير و ملاقه و آب‌گردانهاى بزرگ و كوچك خواهد شد .\r\nدر خانهء ما در گوشهء انبار كذائى اين ديگها را كه بزرگتر آنها ده منى و كوچكتر آن‌ها نيم منى بود ، به روى هم چيده و مثل عمارت‌سازى چينيها مخروطى پره‌پره‌دار از آن ساخته بودند . همچنين در گوشهء ديگر سينيها و مجموعه‌هاى بزرگ مسى به ديوار تكيه داده ، شكل سيلندر از آن تشكيل شده بود . اينها غير از مجموعه‌هائى بود كه در تغارها و تاپوها و خمره - هاى محتوى بنشن و آرد و روغن و برنج و ساير مواد خواربار گذاشته شده بود . زيرا اگر در اين ظرفها باز ميماند ، موش بداخلهء آنها نفوذ ميكرد و گذشته از خوردن دانه ، خرابى و كثافت‌كارى بار ميآورد و معروف بود كه دهن‌خوردهء موش فراموشى ميآورد . پاك كردن اين دانه‌ها بخصوص برنج و جدا كردن فضولات اين حيوان يكى از كارهاى خيلى دقيق آشپزها بود . زيرا خيلى اتفاق افتاده بود كه در حين كشيدن پلو ، لاى آن يك دانه فضلهء موش ديده و به حكم طهارت و نجاست شرعى ، ديگ پلو را در چاه آشپزخانه خالى كرده و تمام اثاثيه‌اى كه احتمال تلاقى با اين پلو و برنج خيس‌كردهء آن ميدادند ، همه را كر گرفته بودند .\r\nصحيح است كه در آن دوره معتقد بميكروب نبوده‌اند ولى در ميكربهاى شرعى اينقدر دقت ميكردند . آشپزهاى آن دوره چون مردمان متدينى بودند و مسئوليت شرعى خورد دادن چيز نجس و انتشار نجاست ( ميكرب شرعى ) را ميدانستند ، پيه توبيخ و ملامت حتى پرخاش و شايد\r\n\r\n","description":"","footnote":"","page_name":" 179 ","page_number":197},
  {"content":"\r\n\r\nدر پاره‌اى از خانه‌ها كتك‌كارى را هم به بدن خود ميماليدند « 1 » و ديده شدن فضلهء موش را در غذا اعلام و تطهير تمام ظروف آلوده با اين غذايا ميكرب شرعى را عهده ميكردند . گويا از روزى كه پاى ميكرب طبى به اين كشور وا شده است ، موشها قرار گذاشته‌اند ديگر از اين دسته گلها آب ندهند . زيرا من بيست سى سال است از اين قماش اعلام از آشپزها نشنيده‌ام حتى اگر دست خون‌آلود آنها در ضمن پاك كردن سبزى طرف توجه شود ، هزار قسم حضرت عباس ميخورند كه مواظب بوده‌اند و دست آنها آلوده بسبزى نشده است .\r\nبلى ! تا ايمان در بشر حكمفرما نباشد ، به هيچ كارش اعتماد نيست . در آنروزگار آشپز را كه باصطلاح زمان طهارت تقوى نداشت يا بقول امروز معتقد بميكروب نبود ، نگاه نميداشتند . از طهارت و نجاست صرف‌نظر ميكنيم و بقول فرنگىمآبها جوشيدن را كه يكى از مطهرات عرفى است ، بمطهرات شرعى ميچسبانيم و هر كثافتكارى در غذا كرده و مواد خارجى كه در مصالح غذا داخل نموده است ، نديده ميانگاريم و جوشيدن را دافع تمام آنها تصور ميكنيم آيا ميتوان بظرف‌شوئيهاى اين آقايان هم معتقد بود ؟ ظرف‌شوئى اينها هم مثل تميزكارى فرنىفروش اصغر است .\r\nمن از خانهء خود با كمال مواظبتى كه فردفرد خانمهاى خانه در امر نظافت بخصوص آشپزخانه دارند ، مطمئن نيستم تا چه‌رسد بظرف‌شوى رستوران . ولى باوجود همهء اينها شريعت ما شريعت سهلهء سمحه است . همين كه متصديان مسلمانند ، هرچه از زيردست آنها بيرون ميآيد بايد پاك دانست و گفت مسلمانند و وظيفهء مسلمانى خود را ميدانند . پس از راه طهارت شرعى باكى نيست اما با ميكرب ، اين مخلوقات ذره‌بينى ، كه باوجود درخشيدن بشقاب و كارد و چنگال بر روى ميز هم ممكن است ميليونهاى آن به حلق شخص فرورود چه بايد كرد ؟\r\nمن فقط يك راه براى احتراز از شر آنها دارم و آن گفتن لا حول و لا قوة الا باللّه العلى العظيم است كه هر روز صبح با ايمان كامل و معتقد بودن باينكه اين جمله مرا از هر آفتى مصون مىكند ميگويم و خود را تسليم هر پيش‌آمدى ميكنم و بوسيلهء ايمان ، خود را از شر اين حيوانات موذى در پناه نگاه ميدارم و گرنه چگونه ممكن است از سرايت ميكروب به بدن جلوگيرى كرد ؟ تجربه ثابت كرده است كه آنها كه از ميكروب بيشتر احتياط ميكنند ، زودتر گرفتار نتائج مضر آن ميشوند . من بميكرب معتقدم ولى ايمان به خالق خود كه در آن واحد خالق تمام موجودات است بيشتر مىباشد . من از ميكرب تا بتوانم احتياط ميكنم ولى از آن نميترسم زيرا يقين دارم كه اگر خدا مرگ مرا بوسيلهء اين حيوان بيدست و پا مقدر نكرده باشد ، از آنها به من صدمه‌اى نخواهد رسيد .\r\n دو روز حذر كردن از مرگ روا نيست * روزى كه قضا باشد و روزى كه قضا نيست\r\nروزى كه قضا باشد كوشش ندهد سود * روزى كه قضا نيست ، در آن مرگ روا نيست \r\n\r\n\r\n","description":"","footnote":"\r\n( 1 ) - « پيه‌كارى يا چيزى را بتن ماليدن » كنايه از حاضر كردن خود براى نتيجهء ناگوار آنست و اين كنايه در محاورات عوام و خواص خيلى به كار ميرود و موارد آن مانند « پيه ضرر » « پيه شنيدن پرخاش » « پيه حبس و كتك » « پيه رجوع بعدليه » « پيه مواجهه با مردمان زبان‌نفهم بىمنطق » كه همه را بايد بتن ماليد خيلى زياد است .\r\n","page_name":" 180 ","page_number":198},
  {"content":"\r\n\r\nبا اين عقيده است كه در زندگى ، من از هيچ پيش‌آمد وحشت ندارم و در هيچ مورد از گفتن حرف حق كوتاه نمىآيم و با هر متعدى و متجاوز ميجنگم . البته اين رويه براى من خسارت مادى زياد داشته است ولى هميشه وجدانم آسوده و قلبم راحت و روحم ترو - تازه است .\r\nبارى سخن از ظرفهاى خانهء خودمان بود و گفتيم ظرفهاى عادى خانه ما همه مسين بوده است . در بالاى رفها و بعضى طاقچه‌هاى صندوقخانه ، ظرفهاى چينى زيادى از قاب و قدح گرفته تا لب تخت و ترشىخورى ، از چينى مرغى و حاجى طرخانى « 1 » ، بعلاوه بعضى از قابها و قدحها و ساير ظروف كه در قديم جور بوده و بعدا ناجور شده ، چيده شده بود كه پاره‌اى از موارد كه مثلا شخص وارديرا براى نهار نگاه ميداشتند و ميخواستند سفره قدرى مزين‌تر باشد ، از اين طرحهاى ناجور به كار مىانداختند . چينيهاى مرغى جور براى مهمانيهاى بزرگتر و حاجى طرخانيهاى جور براى مهمانيهاى متوسط به كار ميرفت .\r\nغذاى عادى ما - ناهارها عبارت بود از آش و آبگوشت و نان و پنير و سبزى و ماست كه با خيار و طالبى و خربزه و انگور ، هريك در موقع خود و نان و مربا در غيرفصل ميوه ، صرف ميشد . آشها از برنج و لپه و سبزى بود . آب‌غوره ، زرشك ، كشك يا سركه و قند و در بهار ماست ، دوغ ، گوجهء كال در آن‌ها ميريختند . گذشته از اينها ، آش رشته و جو و گندم و ماش و اماج هم در كار بود كه در زمستانها جانشين آش برنجى ميشد . آبگوشتها جز نخود و لپه و گاهى لوبياى قرمز كه با نخود درهم شده و رنگ آبگوشت را سياه ميكرد ، چيز ديگرى نداشت .\r\nبه اين آبگوشت‌ها گاهى چاشنيهائى از قبيل ليموى عمانى يا برگهء قيسى يا گوجهء كال و نعناع جعفرى يا كشك و بادنجان يا بادنجان و غوره يا سيب و غوره ميزدند . گاهى كوفته‌برنجى و نخودچى جانشين آبگوشت و زمانى بادنجان‌كشك يا بادنجان شيرازى با ماست و همچنين يتيمچهء كدو و بادنجان قائم‌مقام آش ميشد و گاهى ترحلوا يا كباب يا دلمه و از اين تفننها بر اينها مزيد ميگشت .\r\nاما غذاى شب جز پلو با ترشى يا چلو با خورش چيز ديگرى نبود . حتى يك پارچه نان براى نمونه هم سر سفره نميگذاشتند . بتناسب عده‌ايكه بايد دور يك سفره بنشينند ، دورى اول و دوم چلو و ظرفهاى توگود خورش و لب تخت براى تقسيم غذا بود و بس . چرا ، يك بشقاب تهديگ و يك كاسه افشره با قاشق افشره‌خورى و اگر شام پلو بود بجاى ظرفهاى خورش ، ترشى - خوريها پر از ترشى بادنجان و ليته و خيار و غيره هم ضميمه داشت . برنج ، بخصوص آبكش كردهء آن سريع الهضم‌ترين غذاهاست . چون بلافاصله بعد از شام ميخوابيدند بايد غذا سبك باشد . بطوريكه از بزرگ و بچه و آقا و خدمتگزار شبها جز با پلو و چلو با چيز ديگرى تغذيه\r\n\r\n\r\n","description":"","footnote":"\r\n( 1 ) - چينى حاج طرخانى چينىهاى روسى بود كه نور از آن نميگذشت و در حقيقت نوعى بدل چينى و قيمت آن تقريبا يك ثلث چينى اعلى بود . وجه تسميهء اين چينى بحاجى طرخانى را خوانندهء عزيز تفرس مىكند كه چون از بازار مكارهء حاجى طرخان خريدارى كرده بودند ، اين اسم را روى آن گذاشته بودند .\r\n","page_name":" 181 ","page_number":199},
  {"content":"\r\n\r\nنميكردند . خورشها عبارت بود از گوجه و سبزى « 1 » و كدو و بادنجان و سيب و قورمه سبزى در بهار و تابستان ، و در زمستان كدوى حلوائى و به و آلو و فسوجن و قيمه كه در زمستان و تابستان هر دو رايج و به همين جهت اين خورش را خورش عقدى پاى سفره اسم گذاشته بودند .\r\nپلوها اكثر قيمه و زعفران نثار داشت . در فصل بهار سبزى و باقلاپلو با افشرهء دوغ و كمك خورش بورانى اسفناج و ماست خيلى رايج بود .\r\nدر انبار كذائى تقريبا هميشه يك لانجين و ميان آن يك خيك ماست حاضر بود كه در هر مورد بخصوص عصرها كه بچه‌ها گرسنه ميشدند ، نان خورش بسيار لذيذ سالم مقوى مهيا باشد و چون هنوز پاى چرخ كره‌گيرى به اين كشور باز و شايد هنوز در اروپا اختراع نشده بود ، ماستها واقعا لذيذ و نان خورش حسابى بود .\r\nدر اوائل سن تميز من ، چاى رسم نبود . صبحهاى تابستان و پائيز ميوه ميخوردند و در زمستان ميوهء خشك و مربا جاى ميوه تر را ميگرفت كه با نان و پنير مصرف مىكردند . يا گاهى در زمستان شير گرم با شكر جانشين ميوه و مربا ميشد . عقلشان به خوردن تخم‌مرغ نيم‌بند آن هم در پوست ، بهيچوجه نميرسيد . اين دوره به زودى سپرى شده چاى صبح و عصر جاى ميوه و مربا و خردوريز ديگر را گرفت . با وصف اين يكى دو ساعت از روز گذشته براى ما بچه‌ها ميوه‌اى حاضر ميكردند . تنقل عصر و شب‌چره زمستانى باز هم ميوهء خشك و آجيل بود . يا گاهى گز و شيرينىهاى ديگر هم ضميمه ميشد كه بما بچه‌ها با زيادى ميلى كه به اين قسمت آخرى داشتيم سهم كمتر ميدادند ، زيرا معتقد بودند كه شيرينى زياد براى بچه‌ها گلودرد مىآورد .\r\n\r\nنقل مكان\r\nما در همين سال 1299 از حياط عقبى بحياط جلو نقل مكان كرديم .\r\nبعد از آنكه پدرم در اواسط كوچهء بن‌بست كه از بيرونى جديد البناء درى به آن داشت ، خانه‌اى از محمد حسنخان پيشخدمت خريدارى كرد و حاجى ميرزا محمد برادرم به آنجا منتقل شد ، ما هم از اين حياط به حياط جلو رفتيم .\r\nولى اين حياط عقب هم باز در اختيار ما بود زيرا جز ميرزا عبد الحسين پسر حاجى ميرزا محمد كه بعد از اين نقل و انتقال در بالاخانه‌هاى آن منزل كرده بود ، كسى در آن نمىنشست . پس ميدان بازى ما وسيعتر شده بود . غير از ما سه نفر سه دختربچهء ديگر هم در حول‌وحوش ما بودند . يكى مريم خانم دختر ميرزا عبد الحسين « 2 » و ديگرى حيات دختر دايهء برادرم و سومى كه بعد از اين تاريخ ضميمه شد ، سكينه دختر حسين چل بود . اين آخرى با برادرش رضا بعد\r\n\r\n\r\n","description":"","footnote":"\r\n( 1 ) - خورش سبزى مركب از تره و جعفرى است كه نميدانم بچه مناسبت به آن انار آويج هم ميگويند اما قورمه‌سبزى باز هم مركب از تره و جعفرى است ولى حكما بايد شنبليله هم داشته باشد و اگر اين سبزى ولو خشكش بدسترس نباشد ، گشنيز بدل آنست . قورمه‌سبزى گشنيز هم به شرط آنكه در مقدار آن اندازه را نگاهدارند بد نميشود . مطلقا در هرچيز اندازه لازم است .\r\nشنبليله را اگر زيادتر بريزند خورش طعم تلخى پيدا مىكند . سبزىفروشهاى قديم اندازه را خوب در دست داشتند و به اندازه همه‌چيز را ضميمه ميكردند .\r\n( 2 ) - اين خانم كه مدتى است بدرود زندگى گفته مادر آقاى دكتر على سياسى است .\r\n","page_name":" 182 ","page_number":200},
  {"content":"\r\n\r\nاز مردن پدرشان كه قاپوچى در بيرونى بود ، براى رعايت در خانه پذيرفته شده بودند و تمرين خدمتكارى و نوكرى ميكردند . اگرچه اين دختربچه‌ها هر سه از من بزرگتر بودند معهذا گوشهء بازيهاى بچگانه ما را هم ميگرفتند .\r\nدر باغچه‌هاى حياط عقب كه هريك پانزده ذرعى طول داشت ، انار شيرين زياد بود . من از گل انار خيلى خوشم ميآمد ، مخصوصا كه ميدانستم به زودى اين گلها مبدل بانارهاى درشت خوبى خواهند شد كه ميتوانم با اجازهء مادرم ، بوسيلهء اصغر از آنها استفاده كنم . بدرختهاى آلوبالو ارادتى نداشتم ولى گوجهء كال را بااينكه ترش بود و موجب كندى دندانهايم ميشد خيلى دوست ميداشتم . اين حياط تازه هم درختهاى بسيار خوب از گوجهء قرمز و انار و گل سرخ معمولى و پيوندى و گل مشكيجه زياد داشت . يكى از سرگرميهاى من ساختن باغچه بود كه چهار خيابانى در يك گوشهء باغچه كشيده و قطعهء اصلى را به چهار قطعه و هريك از آنها را به دو قسمت ميكردم و از زردآلو و آلوبالو و به و گوجه كه تخم آن از سال قبل در زمين باغچه مانده و روئيده بود ، نهالهاى يك گرهى پيدا ميكردم و در اين باغ خود ميكاشتم و خود متصدى آبيارى آن ميشدم . هيچكس مزاحم اين بازى بچگانهء من نميشد مگر آقا غلامحسين پسر ميرزا عبد الحسين كه در اينوقت پسرى ده پانزده ساله و بسيار شرير بود كه اگر مجالى پيدا ميكرد ، بدش نميآمد بطوريكه دم خروس از جيبش بيرون نباشد صدمه‌اى بباغ من بزند . اينهم با انضباطى كه در كار بود كار آسانى بشمار نميآمد .\r\n\r\nافزايش عدهء خانواده\r\nما سه نفر چهار نفر شديم . مادرم پسر ديگرى هم در سال 1300 به دنيا آورد . اسم اين پسر را على اصغر گذاشتند . دايهء اين پسر هم كه زن ترك جوانى بود بر عدهء خانه افزوده شد و در 1302 دختر ديگرى به دنيا آمد كه اسم او را خديجه خانم گذاشتند و براى اين خانم دايه‌اى از اهل شيراز استخدام شد كه با پسر چهار پنج ساله‌اش بر عدهء عائله افزوده شدند . در ضمن نقل و انتقال از آن حياط به اين حياط ، طويله هم كه ميدانيم در كدام قسمت خانه است مبدل بآشپزخانهء مفصلى شد كه از وسط آن را دو قسمت كردند . قسمت جنب دالان دراز راهرو شربت‌خانه شد و از اين محل درى به سمت اندرون باز كردند . و قسمت عقب را آشپزخانه و در وسط فضاى جلو هم حوضى ساختند كه براى شستشوى ظرف به كار باشد . ميدانيم كه اين قسمت آب‌انبار هم داشت اما اسبها مدتى بود كه بطويلهء سرچشمه پشت حمام حاجى عبد الكريم منتقل شده بودند پس اين محل هم كه بيمصرف افتاده بود براى احتياج نافع‌ترى به كار افتاد و آشپزخانهء مردانه شد . ولى اصغر را كماكان متصدى خريد خواربار و واسطهء رساندن جنس از انبار و بازار بآشپزخانهء مردانه كردند و در باقى ترتيبات فرقى حاصل نشد .\r\nاين حياط عقبى محل آزادى براى بازى ما بود . وقتى برف ميآمد بوسيله و كمك نوكرها و بچه نوكرها در برف غار ميكنديم و سقف جلو آن را سوراخ و برج كله‌قندى با برف و يخ روى آن ميساختيم . پارچه يخ بزرگى از حوض بجاى در اين غار ميگذاشتيم و شبها ته شمعى در آن روشن ميكرديم . نور اين شمع از در و از خلال پارچه‌هاى برف برج بالاى آن ، بيرون ميتابيد و برادر و خواهرهاى كوچكتر خود را براى تماشاى اين شاهكار صدا ميزديم .\r\n\r\n","description":"","footnote":"","page_name":" 183 ","page_number":201},
  {"content":"\r\n\r\n\r\nبرادر و خواهرهاى من\r\nخوانندهء عزيز اجمالا بعدهء اولاد پدرم سابقه پيدا كرده و ميداند كه پدرم از زن اولش سه پسر و يكدختر داشته ، دختر را بميرزا شفيع - خان پسر برادرش شوهر داده بود ولى اين خانم در سن جوانى بدون اينكه اولادى از خود باقى گذارد مرحوم شد . پس سه پسر از اين ازدواج براى پدرم باقيماند كه اسامى آنها به ترتيب حاجى ميرزا محمد و ميرزا محمود و ميرزا جعفر بود .\r\nاز زن دومش هم سه دختر و بعد از اين سه ، يك پسر پيدا كرده بود كه دخترها را زبيده و زهرا و سكينه و پسر را رضا موسوم كرده بود . زبيده خانم را پيش از ازدواج با مادرم بجاى رقيه خانم بميرزا شفيع خان داد و زهرا خانم هم با برادر ميرزا شفيع خان كه باسم جدش ميرزا اسمعيل خان موسوم بود ، در زمان طفوليت من ازدواج كرده بود . من از اين عروسى خاطرهء كوچكى برايم باقيمانده و آن عبارت از قاب تديگ عقيقىرنگ بسيار اشتهاآورى است كه از آشپزخانه به سمت تالار نهارخورى مياوردند . شايد من كسالتى داشته‌ام كه خوردن اين تديگ براى من ممنوع بوده است و الا دليل ندارد كه فقط اين يك موضوع نظرم مانده باشد . دختر سوم كه سكينه خانم باشد با ميرزا رضا كه ما به او آقا داداش ميگفتيم در همين اندرونها اطاق خاصى داشتند . اين آقا باجى و آقا داداش بمادرم خاله‌قزى « 1 » خطاب ميكردند و مادرم هم نسبت به آنها مهربان و كار زندگى آنها از هر حيث مرتب بود .\r\nما هم پنج نفر ، سه پسر و دو دختر بوديم ولى على اصغر در سال 1306 تلف شد كه بعد از پدرم فقط ما دو پسر فتح اللّه و عبد اللّه و دو دختر خير النساء و خديجه خانم از زن سوم پدرم باقيمانديم . از خوانندهء عزيز اجازه ميخواهم برادرهاى بزرگتر خود را از حيث اخلاق و معلومات و كفايت و لياقت معرفى كنم كه تا اندازه‌اى دانش و اخلاق اشخاصى كه در اين دوره خود را براى كارمندى دولت حاضر ميكردند ، معلوم شود . براى اينكه سن آنها هم معلوم باشد بااينكه از جهت وقايع هنوز به اين تاريخ نرسيده‌ام ، خود را در هزار و سيصد و دو كه تاريخ ولادت آخرين اولاد پدرم است تصور ميكنم و براى هريك از آنها ازينرو سنى معين مينمايم و بعد بتاريخ سرگذشت خود برميگردم و دنبال وقايع را خواهم نگاشت . البته خوانندهء عزيز در نظر دارد كه تاريخ ولادت پدرم اوائل 1224 و در تاريخ 1302 در مرحلهء هفتاد و هشتم زندگانيش مىباشد .\r\n\r\nحاجى ميرزا محمد\r\nميدانيم كه اين پسر بيش از شانزده هفده سال با پدرش تفاوت سن نداشته و بنابراين در اين تاريخ لااقل شصت و يكى دو ساله بوده است .\r\nبطوريكه اگر پدر با پسر در مجلسى با هم مينشستند ، از قيافه و ظاهر\r\n\r\n\r\n","description":"","footnote":"\r\n( 1 ) - خاله قزى و عمه قزى و دائى قزى و عمو قزى بااينكه تركى است ، بجاى دخترخاله و دختر عمه و دختردائى و دخترعمو در فارسى مصطلح بود و قوم و خويشها همديگر را به اين نامهاى خودمانى ميخواندند . مثلا اگر مردى دخترعمويش زنش بود هميشه به او عموقزى ميگفت . شكستن اسم و افزودن « جان » در آخر آن مثل ماهى جان و هوشى جان كه حالا ميان زن و شوهر و قوم خويشها رسم شده است و همديگر را به اين اسامى ميخوانند ، سوقات اروپاست و در آن اوقات هنوز از فرنگ نيامده بود .\r\n","page_name":" 184 ","page_number":202},
  {"content":"\r\n\r\nصورت هيچ برنميآمد كه حاجى ميرزا نصر اللّه پدر حاجى ميرزا محمد باشد و اگر در خانهء خود بودند ، شخص غريب اين دو نفر را برادر تصور ميكرد و چون پدرم در كارهاى خانگى و نظم و ترتيب نوكرها چندان دخالتى نميكرد ، از امر و نهى صادر از طرف حاجى ميرزا محمد نسبت بنوكرها همچو برميآمد كه حاجى ميرزا محمد برادر بزرگتر است . چنان كه وقتى پدرم ميخواست حاجىآباد فشافويه را خريدارى كند با اين پسرش براى ديدن اين ملك به آنجا رفته و ما را هم همراه برده بودند رعيتها پيش نوكرها گفته بودند « حاجى آقا ( پدرم ) خودش خوب مردى است و برادر بزرگترش براى ملكدارى از خودش هم بهتر است » اين معجزه را ريش و خضاب و كوچكى جثهء پدرم صورت ميداد كه دو نفر با شانزده سال تفاوت همسن و حتى كوچكتر ، بزرگتر به نظر ميآمد .\r\nميرزا محمد در جوانى دختر خسرو بك گرجى ، از بقاياى گرجيهاى عهد آقا محمد خان را بزنى گرفته بود . از اين خانم يك پسر باسم ميرزا عبد الحسين و يك دختر باسم شهربانو خانم داشت ، ميرزا عبد الحسين را كه ارشد نواده‌هاى پدرم بود ديديم كه در بالاخانه‌هاى حياط عقبى خانه‌هاى ما منزل كرده است و يك پسر باسم غلامحسين و يكدختر باسم مريم خانم دارد . شهربانو خانم را پدرم بخواهرزادهء خود ميرزا عباسقلى پسر ميرزا طاهر كه در آقا قنبر على بپدرم ميپوست و سررشته‌دار كارهايش بود داده بود . از اين ازدواج هم يك پسر باسم آقا كاظم بوجود آمده كه عزيزكردهء پدر و جدش ميرزا طاهر بود . اين ميرزا طاهر از زن ديگرى كه بعد از عمهء ما گرفته بود . يكدختر هم داشت كه از آن دختر دو پسر بوجود آمد و يكى از اين دو پسر آقاى بيگلرى حاكم سابق همدان و كرمانشاهان است .\r\nاين زن ميرزا محمد البته در جوانى بدرود زندگى گفته است زيرا در اينوقت زن او دختر ميرزا يوسف خان ( جد خانوادهء امين‌زاده‌ها ) بود و از اين زن پنج دختر و يك پسر داشت كه با سه دخترى كه بعدها اين خانم براى او به دنيا آورد عدهء اولاد ميرزا محمد به نه دختر و دو پسر ميرسند .\r\nميرزا محمد در معلومات زمان از قبيل صرف و نحو و منطق و خط و حساب و دفتردارى سياقى كه براى مستوفىزاده‌هاى دوره ناگزير بود تحصيلاتى داشت . خطش متوسط ، اطلاعات عربى و ادبيش خوب و مخصوصا در تاريخ بعد از اسلام خيلى زبردست و بقول خودش سينه او قبرستان تاريخ و از مدتى پيش بمنصب استيفاء هم نائل شده و البته در جوانيش شغل سررشته‌دارى كارهاى پدر را داشته و از اين راه بوده است كه داراى اين منصب شده بوده است و الا در اين دوره ، ديمى كسى را بمنصب دولتى آن هم استيفاء سرافراز نميكردند .\r\nميرزا محمد مردى بسيار منظم و دقيق و شايد در اين خو قدرى افراط ميكرد ، بطوريكه دقتهاى او را ممكن بود بباريك‌بينى حمل كنند . معلوم است كسىكه داراى اين خو باشد در هر كار بحدورسم قائل است بنابراين در دادوستد زندگى بسيار منظم و از آن اشخاص بود كه حق هركس را اعم از خوبى يا بدى كنارش ميگذاشت . بىاندازه وظيفه‌شناس و شرافت دوست و باحميت و غيور و در افكار خود بسيار مستبد بود . اگر دربارهء كسى نيكى كرده و بجاى\r\n\r\n","description":"","footnote":"","page_name":" 185 ","page_number":203},
  {"content":"\r\n\r\nآن بدى ديده بود ، امكان نداشت ديگر نسبت به او عقيده‌مند شود . همچنين اگر به كسى معتقد ميشد به حرف اين و آن عقيدهء خود را تغيير نميداد و اجمالا از اشخاصى بود كه مردم تكليف خود را با او خوب ميفهميدند . بسيار باسليقه و در شناختن جواهر و شال و ساير اشياء قيمتى زبردستى بسزائى از خود نشان ميداد .\r\nاخلاق سخت و منظم و حميت و غيرت ميرزا محمد نتوانست ترقى بيشتر برادر كوچكتر خود ميرزا محمود را در كار ديوان تحمل كند . چون جبران آن از اختيار او خارج بود ، شرافتمندى خود را بكناره‌گيرى از كارهاى دولتى محفوظ داشت و از تصدى كارهاى پدر كناره كرد و به عمل زراعت پرداخت . نظم عمل و جديت و عقبه‌گيرى كه در اين‌كار داشت به زودى ثمر خود را بار آورده ميرزا محمد مالك چناقچى بهترين املاك خرقان شد و مشغول ملاكى گشت .\r\nخدا هيچ‌چيز را بىآفت خلق نكرده و ممكن نيست انسان ولو از اخلاق خود هم فقط از جنبهء خوب آن استفاده كرده و از تماس آن با منافع سايرين احتراز كند . در رويهء حاجى ميرزا محمد تحمل كارهاى ناروا راهى نداشت . آنها كه با آب و گاو و زمين بخصوص رعيت و بالاختصاص همسايهء ملك سروكار دارند ، بتجربه ميدانند كه در كار زراعت اگر قدرى گشادبازى نباشد كار بسامان نخواهد رسيد و اين گشادبازى خلاف رويهء اين مرد منظم بود . باينجهت با رعيتهاى ارمنى و مسلمان خود خيلى سروكله ميزد چندين اسب و تفنگ خريده و تفنگچى اجير كرده بود و هر روز با رعايا و همسايگان ملكى خود سربسر ميگذاشت چنان كه يك چشم خود را در اين زدوخوردها ، نميدانم بر اثر چه واقعه‌اى از دست داد .\r\nمعهذا محصول بسيار خوبى از اين ملك زرخيز برميداشت و زندگى مادى خود را آبرومندانه و باشرافت ادامه ميداد . كم‌كم همسايه‌ها از اين مرد دلير پرحوصله‌اى كه براى يكوجب زمين حاضر بود تا گاو و ماهى برود و حرف خود را بكرسى بنشاند ، تنگ آمدند و براى مقابلهء با او به شرخرى پرداختند . قبالهء كهنه‌اى از اين ملك بدست آوردند و در نوبت خود معارضه به مثل را شروع كردند . مدتى اين كشمكش در كار بود تا سفر مكه پدرم پيش آمد .\r\nميرزا محمد هم كه مستطيع بود همراه پدر به مكه رفت و كار ملك خود را ببرادرش ميرزا محمود واگذاشت . ميرزا محمود برحسب اخلاق خود صلاح دانست كه با مدعى مصالحه كند يعنى ملك را به او واگذارد و قيمت دريافت دارد و برادر را از مخمصه خلاص نمايد . همين كار را هم كرد ولى حاجى ميرزا محمد بعد از مراجعت از سفر مكه اين‌كار را نپسنديد و حقا از راه خارج شدن نماينده از حدود اختيارات ، وارد محاكمه و ترافع شرعى شد . طرف هم كه از دست اين حريف خسته‌نشو تنگ آمده بود ، ملكهاى خود را با چناقچى به كامران ميرزا نائب السلطنه پسر ناصر الدين شاه فروخت و دست حاجى ميرزا محمد را براى هميشه از اين ملك كوتاه كرد .\r\nقيمت ملك و اندوخته‌هاى سابق در راه پس گرفتن آن تقريبا تباه شده بود . حاجى ميرزا محمد ماند و سالى سيصد چهارصد تومان مواجب دولتى . ولى اين مرد غيور خم بابرو نياورد و باز هم وارد كارهاى دولتى نشد . در خانهء پدر در حياطى كه ميدانيم نشست و با همان\r\n\r\n","description":"","footnote":"","page_name":" 186 ","page_number":204},
  {"content":"\r\n\r\nسيصد چهارصد تومان امر خود را اداره كرد . در موارد عادى بسيار صرفه‌جوئى و قناعت ميكرد ولى در مواقعى كه نمايش زندگى لازم بود ، خود را از هيچكس عقب نشان نميداد .\r\nپدرم براى كمك به او مخارج خانه ميرزا عبد الحسين را ميداد و به اين دليل بود كه ميرزا عبد الحسين در بالاخانهء اندرون ما منزل داشت . من از قبل از خودم خبرى ندارم ولى از اين ايام تا مردنش نوافل و تهجد و حتى خواب قيلولهء او ترك نميشد .\r\nهرقدر دخترهاى حاجى ميرزا محمد ، خانم‌هاى شرافتمند پرعلاقهء به خانه و شوهر بوده و هستند ، پسرهاى او چه اولى و چه دومى خوب از آب بيرون نيامدند . پسر اول او كه در اينوقت سى و چندساله و داراى زن و فرزندان بود ، هيچ معلومات حسابى كسب نكرده ، بيكفايت و ولخرج و دست‌شكسته و بال گردن بود . اما پسر دومى كه در اينوقت در حدود بيست سال از عمرش گذشته ، با داشتن استعداد و هوش فوق‌العاده ، لاابالى و بيمصرف و قمارباز بار آمده بود . شايد سختگيرى و نظم در زندگى پدر نسبت به اولاد اين نتيجه را بخشيده بود كه دختر ها چون چاره‌اى جز اطاعت نداشته‌اند همه منظم و خوب شده ولى پسرها بواسطهء راه و پائى كه طبعا به بيرون داشتند ، از پدر مأيوس شده و بد بار آمده بودند .\r\nميرزا اسمعيل كه عنقريب بدون هيچ تشريفات خانى را هم دنبال اسم خود خواهد گذاشت ، بسيار باهوش بود . در قمار بخصوص بازى تخته هيچكس حريف او نبود . تاس ميگرفت بطوريكه از يك تا شش در دو تاس هرچه ميخواست ميآورد . ابتدا با لاقيدى حريف را خام ميكرد كه بازى را برده تصور و دو كند و بلافاصله نوبت تاس‌گيرى بميرزا اسمعيل خان ميرسيد و با آوردن چند تاس مناسب ورق برميگشت ، دو را بموقع برميگرداند آنوقت در آوردن تاس مناسب و مخصوصا در موقع جمع كردن مهره‌ها در قاچاق آوردن بيداد ميكرد .\r\nآنها كه او را ميشناختند هيچوقت با او جرئت بازى نداشتند . گاهگاه براى نمايش خانه‌اى كه در آن خانه حريف را در گشادبازى ششدر مىكند ، قبلا تعيين مينمود و بدون تخلف در همان خانه حريف را بششدر مغلوب ميكرد .\r\nحاجى ميرزا محمد دختر ميرزا مهدى خوئى پيشخدمت را كه در همسايگى خانه‌هاى ما خانه داشتند ، براى او گرفت و تصور ميرفت كه اخلاق او اصلاح شود ولى كجا ؟ بعد از چندى زن ديگرى هم كه دختر محسن ميرزا پسر اسد اللّه ميرزاى نائب الاياله بود گرفت . يك پسر از اين خانم باقى است كه او هم كفايت و لياقتى ندارد ولى دخترهاى او خانم‌هاى بسيار خوبى هستند .\r\nاما ميرزا عبد الحسين چون هيچ كارى ازش برنميآمد ، ياور و بالاخره سرهنگ قورخانه شد و خانى را هم بمناسبت شغل حقا دنبال اسم خود چسباند . فقط از او يك پسر باقى است كه اسم او على اصغر مستوفى و در بانك ملى مستخدم و برعكس پدرش مرد برومند منظم باكفايتى است و نوه‌نبيره‌هاى دخترى حاجى ميرزا محمد هم چه مستوفى و چه غيرمستوفى آنها ، همه مردمان آبرومند صالح باكفايتى هستند .\r\n\r\n","description":"","footnote":"","page_name":" 187 ","page_number":205},
  {"content":"\r\n\r\n\r\nميرزا محمود وزير\r\nدر اينوقت پنجاه و هفت ساله ، مردى زرنگ و زيرك ، برعكس برادرش متين و بردبار ، بلندنظر و بذال ، نويسنده و شاعر و بذله‌گو ، مسلمان و باايمان ، نمازخوان و روزه‌گير و حتى دعاخوان و در آن واحد عياش و از آن اشخاص بود كه بعفو خدا بيشتر از عمل معتقدند و بكيفيت زندگى زيادتر از كميت آن اهميت ميدهند . تار و سه‌تار را خوب مينواخت ، خط نستعليق را مثل مير عماد مينوشت . در تحرير نامه برسم زمان كه سردست و مرتجل ، بدون پيش‌نويس ، بى قلم‌خوردگى بايد از كار درآيد ، زبردستى شايان تحسينى از خود بروز ميداد . در حساب و سياق هم ميراث بسزائى از پدر و جد پدرى و مادرى خود داشت . از جوانى وارد كارهاى دولتى و با توصيهء پدر نزد ميرزا يوسف مستوفى الممالك به سمت منشى پذيرفته شد و اين خود كار كوچكى نبود . با اشخاصى كه با شخص اول كشور سروكار داشتند ناگزير مربوط ميشد و اين‌كار از يك طرف موجب سرشناسى و از طرف ديگر مدرسهء عمل بود كه اگر بخت مدد ميكرد ، ممكن بود روزى بمقامات عاليه ترقى كند .\r\nدر اين دوره كه پيشانى ارباب‌رجوع ، پروندهء كار و حافظهء متصدى سابقهء عمل بود ، اين قماش‌كار از عهدهء همه‌كس ساخته نبود و كفايت و كاردانى شايانى لازم بود تا شخص بتواند مقصود ارباب‌رجوع را بفهمد و مرجع را تشخيص بدهد ؛ حتى اگر گاهى صاحب‌كار بواسطهء تشتت حواس در ذروهء « 1 » كار خود نباشد او را هم اداره كند و در آن واحد صحت عملى لازم داشت كه از سوءاستفاده پرهيز داشته باشد . حكم غلط و بيقاعده بامضاى صاحب‌كار نرساند\r\n\r\n\r\n","description":"","footnote":"\r\n( 1 ) - ذروه بمعنى مرتفع‌ترين نقطهء يك بنا يا يك كوه يا يك تپه و امثال آنست و اصطلاحا ذروهء اقتدار و بزرگى و غيره استعمال شده است . در ذروهء كار خود بودن ترجمه از اصطلاح فرانسه مىباشد . من اين اصطلاح را در نوشتجات قدما و مترجمين از متأخرين نديده‌ام ، در حقيقت تعبيرى است كه من از زبان فرانسه گرفته و ترجمه كرده‌ام و مقصودم از اين تعبير احاطهء شخص بجزئيات عمل و اداره‌اى است كه مشغول گرداندن آن هست . همانطور كه شخصى كه در بلندترين نقطهء بنا يا كوه و يا تپه‌اى قرار دارد به تمام آن احاطه دارد ، كسى هم كه در ذروهء كار خود باشد يعنى بتواند جزئيات را ادراك كند ناگزير بر آن كار احاطه كامل پيدا خواهد كرد . بنابراين در ذروهء كار خود بودن كنايه از احاطه داشتن به تمام جزئيات آن كار است كه براى هر پيش‌آمدى بتواند عمل مناسب را معمول دارد . فرانسوى وقتى بخواهد از احاطهء شخصى بكارش تحسين كند ، ميگويد او در ارتفاع خودش است و برعكس اگر بخواهد نارسائى مديرى را بفهماند ميگويد در ارتفاع خودش نيست . من ارتفاع را ذروه ترجمه كرده‌ام . شما اگر در اداره‌اى كارى داشته باشيد بعد از آنكه بحضور آقاى رئيس پذيرفته شديد ، ميبينيد اين آقا شاخ دو تا بز را هم نميتواند رد كند بعد از آنكه مدتى او را در حقيقت درس داديد و اصول مسلم را براى او تشريح كرديد ، تازه نميفهمد .\r\nبر فرض كه با هزار « يا على مدد » مطلب را حالى كرديد تازه آقا بدون پرونده قلم روى كاغذ نمى گذارد و پرونده را كه خواست تازه از آن چيزى نميفهمد و متصدى عمل را احضار مىكند توضيحات او هم البته نميتواند فهم در اين آقا ايجاد كند و باز هم كار لاينحل ميماند . . . اكثر تراكم امور در ادارات بواسطهء همين نفهمىهاى آقايان رؤسا است و من كمتر بمديرهائى برخوردم كه در ذروهء كار خود باشند .\r\n","page_name":" 188 ","page_number":206},
  {"content":"\r\n\r\nو از سختگيرى و گشادبازى هر دو برحذر باشد ، تا نه كار خلق خدا از راه خرده‌گيرى و باريك‌بينى و سوءظن معطل بماند و نه بواسطهء صدور احكام غلط ، خط و مهر صاحب‌كار از اعتبار بيفتد . صاحب مسند ، اين منشيها را زيردست خود تربيت ميكرد و در موارد حاجت آنها را به كارهاى بزرگتر ميگماشت .\r\nحاجت بذكر نيست كه با اخلاقى كه از ميرزا محمود ذكر كردم ، اين قماش‌كار لباسى بود كه در به دو ورود به خدمت باندام او بريده شده بود . چنان كه به زودى مستوفى الممالك او را شناخته و در ميان منشيهاى خود براى او اختصاصى قائل شده او را وابسته به خود نمود .\r\nميدانيم در آن روزها ميرزا محمود در حياط وسطى خانه‌هائيكه ميشناسيم ، با برادرش ميرزا محمد در يك حياط منزل داشت . معلوم نيست در اثر چه پيش‌آمد خانگى شايد مثلا براى رقابت زنانهء جاريها و شكرآب برادرانه يا سبب ديگر خانهء پدر را ترك گفته و اثاثيهء خود را بخانهء جبارخانى كه در كوچه بن‌بست پشت خانه‌هاى ما بود منتقل كرد ، در صورتى كه هيچگونه وسيلهء زندگى نداشت . باوجوداين منظما در خانه ميرفت و مثل اينكه هيچ گرفتگى در كارش نيست مشغول كار بود . بعد از چند روز در روز تعطيلى صندوقدار « جناب آقا » بدر خانهء جبارخانى آمده اظهار داشت پيغامى از طرف « آقا » دارد كه بايد به شخص ميرزا محمود برساند . پيغام عبارت بود از پانصد اشرفى كه آقا فرستاده و شرحى توبيخ و ملامت كه شما چرا بايد تا اين درجه مرا از حال خود بى خبر بگذاريد ؟\r\nاگر اين اقدام از طرف مستوفى الممالك نميشد ، سختى گذران پسر را وادار ميكرد كه از پدر استمداد كند و بالاخره با شرايط مناسبترى خود را مجددا وارد خانهء پدر نمايد و استقلال زندگى را از دست بدهد . ولى حالا در صورتى كه ميرزا محمود خرج سال خود را از اعطاى آقا دارد ، با نظر بلند خود ديگر مشكلى براى زندگى آتيه فكر نميكند . خلاصه اين شكر آب خانگى سبب شد كه ميرزا محمود آب و گاو زندگيش را بالمره از پدر جدا كند و چون شير به خود سپه‌شكن باشد « 1 » .\r\nچنان كه به زودى بحكومت ساوه برقرار شد . شايد اين واقعه در همان اوقاتى اتفاق افتاده باشد كه كارهاى حكومتى ولايات را بين سه چهار نفر از رجال تقسيم كرده‌اند كه مستوفى الممالك در قسمت خود ميرزا محمود را براى اين‌كار لايق ديده و تعيين كرده است .\r\nامروز فرماندارى ساوه اگرچه فرمانداريست ولى كار مهمى نيست اما در آن روزها كه كار ماليه و عدليه و نظميه و امنيه و گمرك و خالصجات هم با حكام بود ، حكومت ساوه كار كوچكى نبود و قدرى از حكومت قم كه مثلا كيكاوس ميرزاى پسر فتحعلى شاه و بعدها اعتضاد الدوله داماد ناصر الدين شاه تصدى آن را داشتند كوچكتر بود بلكه از آن وانميماند . زيرا قم گذشته از شهر چندان عرض و طولى ندارد و ساوه از حيث سكنه و دهات خارج از شهر دو سه برابر قم است .\r\n\r\n\r\n","description":"","footnote":"\r\n( 1 ) -\r\n چون شير به خود سپه‌شكن باش * فرزند خصال خويشتن باش\r\nآنجا كه بزرگ بايدت بود * فرزندى من نداردت سود \r\n","page_name":" 189 ","page_number":207},
  {"content":"\r\n\r\nمدت حكومت ميرزا محمود را در ساوه نتوانستم بدست بياورم . در همين ايام بوده كه احمدآباد ده خرابه‌اى را در ساوه خريدارى و با نفوذهاى حكومتى آباد كرده كمك‌خرجى براى خود تدارك ديده است و ضمنا طرح خانه‌اى كه در كوچهء در اندرون خانهء ما ساخته و امروز متعلق ببحر العلوم است ريخته ، با كمال سليقه مشغول ساختمان و تزيين آن شده است .\r\nنظربلند و جنبهء عياشى و مردم‌دارى ميرزا محمود اقتضاء نداشت كه مدت زيادى در شهر كوچك ساوه بماند « 1 » . شايد تقاضاى خود او يا تغيير مرجع حكومت ساوه از مستوفى - الممالك به شخص ديگر سبب شده كه از حكومت ساوه مجددا بطهران برگشته و به كار سابق خود در نزد مستوفى الممالك مشغول گشته است .\r\nدر اوائل سال 1288 كه حسام السلطنه بايالت خراسان مأمور گشت ، ميرزا محمود به سمت وزارت مأمور خراسان شده و در حدود دو سال به اين سمت در آنجا مانده و در اواخر 1289 با حسام السلطنه از خراسان مراجعت كرده است . چنان كه سابقا هم اشاره شده است ، عزل حسام السلطنه از حكومت خراسان عزل تكديرى و بر اثر نافرمانى از دستورات حاجى ميرزا حسين خان مشير الدوله صدراعظم بوده است . زيرا حسين خان شهاب الملك بدون هيچ سابقه از طهران چاپارى بمشهد رفته و شاهزاده را بطهران فرستاده است . ولى اين اقدامات بوزير خراسان مربوط نبوده و عمل حساب ماليات او مرتب و بىعيب بوده است .\r\nميدانيم در اينوقت ( مراجعت ميرزا محمود از خراسان ) ميرزا يوسف مستوفى الممالك خانه‌نشين و شاه در جناح سفر فرنگستان است . البته حقشناسى و متانت ميرزا محمود اقتضا نداشته است كه از راه نرسيده به تك‌ودو بيفتد و مثلا با صدراعظم جديد بندوبستى كند . شش هفت ماههء غياب شاه را در خانه راحت كرده است .\r\nچنان كه ميدانيم شاه از سفر فرنگ مراجعت كرد و باز مستوفى الممالك سركار آمد و ميرزا محمود با مقامى ارجمندتر برتق‌وفتق امور وزارت داخله و ماليه كه در اينوقت ادارهء آن بمستوفى الممالك محول شده بود مشغول گرديد . تا در 1292 كه حكومت تهران برحسب تقسيمى كه در قسمت « شرح زندگانى اسلاف من » به آن اشاره شد ، باز بكامران ميرزا نائب - السلطنه محول شده است . ميرزا محمود كه در سال قبل بوزارت تهران نائل آمده بود در وزارت خود برقرار و بپيشكارى شاهزادهء جوان هم مستقر گشت .\r\nحكومت طهران در اينوقت كار مهمى بود و آدم پخته‌اى لازم داشت كه كار ماليه و عدليه و نظميه و امنيه و بلديه و خالصه و گمرك را ، باوجود سرجنبانهاى كشور در پايتخت كه هر روزه در حوائج خود راجع به اين قسمتها مراجعه ميكردند بتواند بهم ببندد . نائب السلطنه حاكم تهران هم بيشتر پسر شاه است تا حكمران . گذشته از اين ميدانيم كه شاهزاده در اينوقت يكى از رجال ثلاثه و « ترىيم ويراى » اختراعى ناصر الدين شاه و سرش گرم مغلوب كردن مشير الدوله و ربودن وزارت جنگى است كه « آقا » به او وعده كرده است و ميرزا محمود\r\n\r\n\r\n","description":"","footnote":"\r\n( 1 ) - در ايام حكومت خود هم بيشتر اوقات خود را در تهران ميگذرانيد و حكومت ساوه را بوسيلهء محمد رضا خان و بعضى از ميرزاهاى در خانه اداره ميكرد .\r\n","page_name":" 190 ","page_number":208},
  {"content":"\r\n\r\nبا مقام وزارت طهران طبعا سمت پيشكارى نائب السلطنه را در ساير قسمت‌هائيكه در اين تقسيم نصيب شاهزاده شده است نيز دارد . باز ميدانيم كه شاهزادگان و قاجاريه و علماء و اعيان و خلاصه تمام مردم ذىنفوذ شهر اگر كارى بشاه داشته باشند ، بايد بتوسط نائب السلطنه بعرض برسانند . پيشكار نائب السلطنه هم ميرزا محمود وزير است و براى اين‌كه پسر جوان شاه خيلى در زحمت نباشد ، اكثر كارها را خود او بحضور ناصر الدين شاه ميبرد و قطع‌وفصل مىكند . وقعهء ذيل دليل اين گفته است :\r\nشخص كلاهدوزى مرده و وصيت كرده بود كه خانهء او از بابت ثلث دارائيش به مصرفى كه يكى از مجتهدين جامع الشرايط تعيين كند برسد . ورثهء او وصيتنامه را نزد ملاى محل بردند و مطلب علنى شد . وقتى كه خبر بمقامات عاليهء اهل علم رسيد ، جوجه مجتهدين همه غلاف رفتند . حاجى ملا على كنى مجتهد فحل زمان صلاح ديد كه اين خانه فروخته و قيمت آن بسادات نخاوله كه از مدينه براى زيارت مشهد مقدس رضوى ميآيند و اكثر در مراجعت بيخرجى ميمانند داده شود . سيد محمد صادق طباطبائى ( جد آقايان طباطبائى ) كه او هم با مقام سيادت ، مجتهد فحلى بود صلاح ديد كه اين خانه بمحرر او كه مردى بىبضاعت و بيخانه است واگذار گردد . البته هريك از اين دو امر اجرا ميشد به وصيت مؤمن عمل شده بود ولى اشكال كار در پس‌وپيش افتادن قول يكى از دو مجتهد درجهء اول و پيدا شدن نفاق بين اين دو مركز روحانى بود كه البته كاركنان دولت نبايد به آن راضى شوند . حكم حاجى ملا على چون زودتر صادر شده بود براى اجراء مناسبتر بود و شايد اگر آقا سيد محمد صادق از دادن حكم بتوسط حاجى ملا على قبلا خبر ميداشت پاپى نميشد . منتهى آخوند محرر باشتباه‌كارى يك حكم هم از طرف اين سيد بزرگوار صادر كرده و البته آقا سيد محمد صادق پس از دادن حكم راضى نميشد كه حكم صادر از طرف او بلااجرا بماند . مجرى هريك از اين دو حكم هم كه جلو بيفتد البته حكومت و بنابراين وزارت تهران است كه گذشته از اجراى احكام شرعى كه جزو عمل حكومتى است ، واسطهء بين علماء و شاه هم هست .\r\nدر آن دوره حكومت استبدادى نظرى باوقاف و وصاياى مردم نداشت و در اين قسمت آزادى كامل بمردم ميداد و اولياى امر با كمال ديانت اوقاف و وصاياى مردم را اجرا ميكردند . هيچوقت در پى آن نبودند كه در كار وقف اختلافى بين دو مدعى توليت توليد كنند و خود را روى مال وقف بيندازند يا در وصايا دنبال اين قبيل اختلافات بگردند و خانه را توقيف و تا حل اختلاف بصرفهء دولت يا بصرفهء كيسهء خود از آن استفاده نمايند . چقدر اوقاف عمومى بود كه متوليان بديانت خود صرف اعمال خير ميكردند اگر گاهى هم تبديل باحسن را به خود اجازه ميدادند ، دقتهاى عجيب در اين تبديل ميكردند و تا يقين به « احسن » واقع شدن تبديل حاصل نميشد اقدام نميكردند . و از  « فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ »  ميترسيدند .\r\nبارى ورثهء كلاهدوز هر دو حكم ساخته و پرداخته را براى تعيين تكليف خود نزد وزير تهران آوردند . البته در آخر هريك از آنها اخافه به عذاب آخروى نسبت بمتخلف هم\r\n\r\n","description":"","footnote":"","page_name":" 191 ","page_number":209},
  {"content":"\r\n\r\nعلى الرسم درج شده بود كه مثلا نوشته بود متخلف به رو در آتش خواهد افتاد و ديگرى متخلف را به از پشت افتادن در آتش جهنم تهديد كرده بود . ميرزا محمود احكام را ضبط كرد تا فكرى در اين باب بكند . روزيكه على المعمول براى پاره‌اى عرايض و گزارشات و استماع اوامر شاهانه بحضور رفته بود ، بشاه عرض كرد : من امروز مخير شده‌ام كه به رو يا به پشت هر كدام كه ميل داشته باشم به آتش جهنم بيفتم . شاه پرسيد چطور ؟ تفصيل دو حكم و اخافهء آنها را نسبت بمتخلف اظهار و در آخر اضافه كرد كه قطع‌نظر از جلوگيرى توليد نفاق بين دو مجتهد در پايتخت مملكت ، براى نجات چاكر از رفتن بجهنم كه با اين دو حكم از آن ناچارم ، استدعا دارم امر فرمايند از صرف جيب صد تومان مرحمت شود ؛ از آقاى نائب - السلطنه هم استدعا خواهم كرد صد تومان ايشان التفات بفرمايند ، صد تومان هم خود جان‌نثار مىدهم اين سيصد تومان را به اين آخوند محرر ميدهيم كه خانه‌اى براى خود بخرد و بين دو نفر مجتهد درجهء اول توليد نفاق نشود و خانه را بفروشيم و حكم حاجى ملا على را اجرا كنيم . زيرا قطع‌نظر از جلو بودن تاريخ حكم حاجى ملا على ، تصور ميكنم كلاهدوزى كه سوزن صد تا يك پول زده راضىتر است كه قيمت خانهء او بسادات نخاوله كه در مدينه و مركز تسنن علم تشيع برافراشته و از هزار فرسخ راه براى زيارت امام شيعه ميآيند برسد ، تا بآخوند محررى كه هرقدر هم فقير باشد از حق التحرير ميتواند اجارهء خانهء خود را بپردازد . مطلب تمام بود شاه همين تدبير را پسنديد و امر داد فورا صد تومان را دادند و كار گذشت .\r\nاز اين نمونه ميتوان دانست كه ميرزا محمود اهل زدوبند نبوده ، بلندى نظر و بزرگ - منشى او اجازه نميداده است كه عاملين جزو را كه ادعاى باقى آوردن ميكردند بشكنجه و عذاب بيندازد ، ناچار باقى حساب آنها باقى او ميشد . گذشته از اين بعضى از راه رفاقت ، برخى از راه فقر ، زمره‌اى از راه ملاحظه ، احكامى از وزير براى معافى خود از پرداخت عوارض شهرى و گمرك و حتى ماليات ميخواستند كه ناچار اين مبلغ هم از حق مقاطعه‌اى كه عاملين ميبايست بپردازند كسر ميشد . پس هر سال مبلغى باقى مىآمد كه بسال بعد منتقل ميگشت . اين طرز عمل ، البته موجب رضايت عموم و بيسروصدائى كه در استبداد شرط اساسى هر كار است و بالنتيجه باعث دوام و بقاى ميرزا محمود در وزارت ميشد ولى در عين‌حال هر قدر مدت درازتر ميگشت بار را سنگينتر ميكرد . از طرف ديگر مخارجى هم اضافه شده بود از جمله خانه و باغ جديديكه ميرزا محمود در خيابان برق امروزه در دو ضلعى اين خيابان و كوچه‌اى كه امروز باسم كوچهء ميرزا محمود وزير معروف است ساخته كه شش هزار تومان خرج آن شده بود . در خانهء باز هم داشت ضمنا با دختر فرهاد ميرزا معتمد الدوله بيوهء احتشام الدوله خانلر ميرزا هم ازدواج كرده ، اين خانم را به همين خانه آورده بود . خلاصه تا سال 1297 كه هفت سال از مدت وزارتش گذشت ، قريب صد هزار تومان محل خالى داشت .\r\nدولتيان شايد با افسوس اين دفتر خرج را بر ضرر يا نفع او بستند و او را از كار بر كنار كردند . وزارت تهران نصيب محمد ابراهيم خان معمارباشى دائى كامران ميرزا شد . اين شخص ترك‌زبان و بيسواد بحت بسيط بود باوجوداين ميخواست از شنيده‌هاى خود تصرف\r\n\r\n","description":"","footnote":"","page_name":" 192 ","page_number":210},
  {"content":"\r\n\r\nدر معقولات كند و گاهگاه توى خشت‌ها ميدويد . از جمله ميگويند وقتىكه دندان عاريه گذاشته بود از خوبى آن مذاكره ميكرد و ميگفت : « از وقتىكه دندان عاريه گذاشته‌ام هم تقريرم خوب شده است و هم تحريرم » باز هم معروف بود كه روزى از چيزهائى كه رفع عطش مىكند مذاكره شده بود ، محمد ابراهيم خان كه وزير نظام هم لقب داشت گفته بود سيرابى هم رفع عطش مىكند مگر نشنيده‌ايد كه شاعر گفته است :\r\n بودند ديو و دد همه سيراب و مىمكيد * خاتم ز قحط آب سليمان كربلا \r\nيك دفعه هم بباغبانش گفته بود چرا درخت « گلندر » براى من نميكارى ! پرسيده بودند : « گلندر چه گلى است ؟ » گفته بود : همان گلى است كه شيخ سعدى تعريف آن را كرده و گفته است :\r\n يكى درخت گل ، اندر ميان خانهء ماست * كه سروهاى چمن پيش قامتش پستند \r\nوقتى مهرى ميخواست بكند بحكاك گفت ميخواهم آيهء قرآن در مهرم باشد . حكاك برايش سلام على ابراهيم كنده بود ، وقتىكه آورد و سجع مهر را براى او خواند به او گفت اين مهر به درد من نميخورد زيرا من محمد ابراهيم هستم و حكاك را واداشت كه مهر را عوض كند و « سلام على محمد ابراهيم » برايش بكند . نائب السلطنه همانطوركه وارث وزارت جنگ مشير الدوله شده بود كار مهمانى شبهاى عيد ولادت شاه را هم عهده داشت .\r\nشاهزاده بوزير نظام در ضمن دستورهائى كه براى تنظيم مجلس ميداد گفته بود ميز بزرگ را هم بگوئيد بياورند زير اين چهلچراغ وادارند ، يكى از ميرزاهاى دستگاه نائب السلطنه ميرزا بزرگ نام داشت ، وزير نظام ميرزاى بيچاره را آورده زير چهلچراغ واداشته بود ، بعد از چند ساعت كه نائب السلطنه مجددا ميآيد ، مىبيند ميز بزرگ نيست . از خان دائى ميپرسد : مگر نشنيديد كه گفتم ميز بزرگ لازم است زير اين چهلچراغ باشد ؟ جواب گفته بود : اين ميرزا بزرگ است كه از ساعتيكه امر صادر فرموده‌اند ، اينجا واداشته‌ام .\r\nاز اين قبيل حكايتها از اين مرد زياد معروف بود . موضوع دستور كندن چاه براى پيدا شدن جاى خالى جهة خاكى كه از ته كار بنائى باقى مانده بود را هم به او نسبت ميدهند ولى با حرفهء اصلى او كه معمارى بوده است باوركردنى نيست .\r\nبارى كار ميرزا محمود مشكل بود زيرا با ناصر الدين شاه كه از بقاياى حكام حتى عموهاى خود هم نميگذشت چه ميتوانست بكند ؟ ميرزا محمود به پدر متوسل شد ، پدرم در جعفر - آباد ساوه چند تا قنات خرابه پيدا كرده ، آنها را يكى دويست سيصد تومان خريده و آباد و يا بقول معروف زمان خاك‌بازى كرده ، چند پارچه ملكى براى كمك زندگانى خود تدارك ديده بود كه انجيلاوند بهترين آنها بشمار ميآمد . اين ملك را فروخت و گوشه‌هاى كار خود را جمع كرد و مبلغى هم از اين سر و آن سر بدست آورد . ميرزا محمود هم احمدآباد ساوه را فروخت و بيست و پنجهزار تومان نقد تدارك ديدند . با مقدارى قطعات و مرقع‌هاى خطوط ميرعماد و قرآن و كتابهاى خطى و تذهيب‌كارى و قلمدان كه ميرزا محمود از راه عشق\r\n\r\n","description":"","footnote":"","page_name":" 193 ","page_number":211},
  {"content":"\r\n\r\nبه اين صنعتهاى ظريف ، در اين سنوات تهيه كرده و درخور خزانهء شاهى بود ، بحضور شاه فرستاد . شاه اين نقد و جنس را بر خلاف انتظار همه‌كس ، در مقابل باقى پذيرفت و امر داد مفاصا بميرزا محمود بدهند .\r\nولى مقدارى قبض مواجب اين و آن بود كه ميرزا محمود فهرست داده و جزو حساب خود نوشته و بايد فهرستهاى خود را جمع‌آورى كند . تا مشغول كار بود سال‌بسال كهنه و نو ميشد ولى حالا كه از كار كنار رفته ، مؤجل معجل ميگشت . براى اينها هم بايد فكرى كرد از درز گرفتن كمر وسعت زندگى ، ناگزير پاره‌اى اشياء زياد ميآيد . آنها را هم فروختند و تومانى چند قران برسم على الحساب ، به اين طلبكارها دادند و آبى بر آتش عجلهء آنها ريختند و مابقى را بوعدهء بعدتر موكول كردند .\r\nميرزا محمود ، غير از دخترى كه زن ميرزا عليمحمد خان پسر ميرزا على و نوهء قائم‌مقام بود ، در اينوقت دو پسر بزرگ ، آقاى غلامعلى مستوفى و ميرزا محمد على خان ، كه هر دو داراى زن و خانه بودند داشت ؛ پسر سومش ميرزا عليرضا جوان بيست‌ساله و يك دختر خانه و دو پسر كوچك ميرزا زين العابدين خان و ميرزا على اكبر خان هم بودند ، پس ايندسته اقلا سه خانوار تشكيل ميدادند . دختر معتمد الدوله هم با دخترهائيكه از احتشام الدوله داشت ، در خانهء جديد بودند كه بايد برحسب احترام و شأن آنها رفتار كرد ، ميرزا محمود با سالى هزار و پانصد تومان مواجب استيفاى اول ، بيمحاسبه‌نويسى ، بر فرض اينكه براى قروض فهرست‌دارها فكر ديگرى ميشد ، نميتوانست اينهمه مخارج را عهده كند . باز هم پدرم به او كمك كرد و ماهيانه‌اى براى او مقرر داشت كه كسر خرج او را پر كند باوجود اينها يك كالسكه هم در دستگاه باقى گذاشتند زيرا نميشد دختر معتمد الدوله را بىكالسكه راه برد .\r\nدر آن دوره رسم بود كه پدر خانواده همانطور كه اعتبار و احترام پسرها مايهء شوكت او ميشد ، در مواردى كه شكستى در كار آنها پديد ميآمد كمك ميكرد ؛ نه پسرها اگر بصدارت هم ميرسيدند ، بر پدرهاشان خودفروشى ميكردند و نه پدرها در اين قبيل كارگشائيها منتى بر فرزندان خود ميگذاشتند .\r\nميرزا محمود كه در عمرش هيچگاه بيكار نبود خانه‌نشين شد و رفقاى چاپلوس او از دورش متفرق شدند . ولى بعضى هم بودند كه صميميت خود را كماكان داشتند ، از جمله ميرزا محمد عليخان پسر ميرزا عباسخان قوام الدوله ( جد فروهرها ) كه خود و برادر و دو پسرش عبد اللّه و احمد و محمود با ميرزا محمود و دو پسر بزرگش رفت‌وآمد خود را ترك نكردند . ما حالا هم با آقايان فروهرها هميشه بهمديگر عمو خطاب ميكنيم و همان صميميت خانوادگى در بين است .\r\nاما ميرزا محمود با نهايت متانت و بردبارى اين ربع ساعتهاى سخت زندگى « 1 » را\r\n\r\n\r\n","description":"","footnote":"\r\n( 1 ) - اين اصطلاح را من از يك كلنل روس كه با من به زبان فرانسه حرف ميزد به اين زبان شنيده‌ام ولى نميدانم سركار كلنل اين تعبير را از زبان مادرى خود بفرانسه ترجمه كرده بود بقيه در صفحه بعد\r\n","page_name":" 194 ","page_number":212},
  {"content":"\r\n\r\nگذراند تا سال 1300 رسيد و شاه به سفر خراسان رفت . حاجى ميرزا شفيع شيرازى مستوفى فارس كه بلاعقب بود در ايام اين مسافرت برحمت ايزدى پيوست . البته كانديداى اين‌كار زياد بود و بااينكه شاه قبل از مسافرت خود بمستوفى الممالك امر كرده بود كارى براى ميرزا محمود فكر كند و كارى هم از محاسبه‌نويسى فارس مناسبتر پيدا نميشد ، معهذا ساير كانديداها مشغول اقدام بودند . از جمله مير عبد اللّه خان علاء الملك برادر مشير الدولهء سپهسالار بود « 1 » .\r\nشاه از سفر خراسان مراجعت كرد . البته ميرزا محمود وزير روز سلام ورود بحضور رفته بود ولى اين شرفيابى در ضمن پانصد ششصد نفر چيزى نبود كه بشود از آن اميدى داشت . ميرزا محمود فكر ميكرد كه شاهزاده معتمد الدوله را وادار كند عريضه‌اى بشاه بنويسد و خالى بودن استيفاى فارس و امر شاه را بمستوفى الممالك كه قبل از سفر خراسان داده بود ، به ياد اعليحضرت بياورد . در اين‌كار استخاره كرد اين آيه آمد :  قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي . . . »  همان صبحى فكر خود و استخاره را فورا بشاهزاده نوشت . معتمد الدوله بلافاصله جواب داده بود كه اگر در ظرف امروز يا فردا ، دستخط نصب شما باين‌كار برسد ، ميتوان گفت مربوط باستخاره است ولى اگر بعد از اين اين‌كار واقع شود ، مطابقهء تام با آيه ندارد و بايد گفت تصادف است و در هرحال ، صبر كردن اولى است .\r\nبعد از ظهر همانروز ، سر تبريك‌چىها كه سه سال بود راه در خانه را فراموش كرده بودند باز شد كه هريك براى رساندن خبر صدور دستخط و تقديم عرض ارادت بر ديگرى پيشى جسته و از بيانات تحسين‌آميز شاه ، در ضمن امضاى دستخط ، توجيهات و تعبيرات ميكردند . اين است رسم مردم زمانه كه با اقبال دنيا اقبال و با ادبار آن ، چنان از شخص ميگريزند كه گوئى هيچ شناسائى نداشته‌اند . باوجوداين رفتار آنها بهتر از امروزيها بوده است زيرا فراموشى بهتر از دوروئى است .\r\nاستيفاى فارس كار مهمى بود ولى اين تبريكات و پيش‌بنديها بيشتر بواسطهء حسن استقبال شاه بود كه همه تصور ميكردند ، اين كار به زودى نردبان كارهاى ديگرى خواهد شد .\r\n\r\n\r\n","description":"","footnote":"\r\nيا اينكه اصل اين تعبير فرانسوى است . در هرحال فارسى نيست . اگر آوردن ترجمهء تعبيرهاى زبان خارجى هم در نزد بعضى مردود باشد ، اين جمله از همان مردودها بشمار خواهد آمد ولى باكى نيست و به زودى جاى خود را در ميان تعبيرهاى مصطلح فارسى باز خواهد كرد .\r\n( 1 ) - ميرزا عبد إله خان علاء الملك برادر ميرزا حسين خان مشير الدوله و از طرف مادر عمه زادهء ناصر الدين شاه و در اين‌وقت مستوفى همدان و مرد بسيار زيبائى بود . در پردهء نقاشى كه مرحوم آقا على اكبر جد شهنازيها و عباديها را نقاش بين شاگردان دختر و پسرش ساخته و گراور آن را غالبا ديده‌اند ، يكى از پسرها كه كلاه بلندى دارد و بسيار زيباست همين علاء الملك بوده است . من كه در جوانى او را مرد چهل پنجاه ساله‌اى ديدم هنوز آثار زيبائى جوانى را در صورت داشت و جز ريش يك قبضه‌اى ، نقش صورتش با آن تصوير تفاوتى نداشت . بحديكه هركس تصوير را ميديد و علاء الملك را ديده بود متوجه ميشد كه اين تصوير از اين مرد است .\r\n","page_name":" 195 ","page_number":213},
  {"content":"\r\n\r\nباقى شرح حال اين برادرم را در ضمن سرگذشت آيندهء خودم خواهيد خواند .\r\nاز خوانندهء عزيز خيلى معذرت ميخواهم كه قدرى وارد مطالب جزئى شدم ولى چون مقصود توضيح اوضاع اجتماعى و طرز حكومت دولتى زمان است قابل عفو مىباشد .\r\n\r\nميرزا جعفر\r\nمردى سى و دو ساله ، در جوانى درسهاى معمولى زمان مانند صرف و نحو و منطق را خوانده است ولى از خوانده‌هاى خود چيز مهمى در دست ندارد . فن حسابدارى را هم از سررشته‌داران و محررين پدر آموخته و در اين قسمت هم چندان زبردست نيست و خطش هم متوسط است . در همه چيز ، حتى در آموختنيها هم بتفنن قايل است چنان كه قدرى طب هم از روى كتابهاى قديمه تحصيل كرده است . از اشعار فردوسى و غزليات حافظ و سعدى محفوظات زياد دارد ، ترجيع بند هاتف اصفهانى را بدون يك مصرع پس‌وپيش از حفظ ميخواند و اشعار محفوظ خود را بموقع به كار مياندازد ، بسيار خوش‌مشرب و اهل صحبت و تا حدى بذله‌گوست ، در شبيه حرف زدن و تقليد ژست اشخاص زبردستى از خود نشان ميدهد ، هيچ تخصصى ندارد ولى از هرچيز بهرهء كمى داراست . پدرم دختر برادر پدرى و مادرى خود ميرزا اسد اللّه را براى او بزنى گرفته و از اين ازدواج در سالهاى اول ، يك پسر به دنيا آمده و بدرود زندگى گفته و ديگر اولادش نشده است . پدرم در دو ضلعى ديگر كوچهء ميرزا محمود وزير و خيابان برق امروز ، خانه‌اى داراى دو بيرونى و دو اندرونى كه آب سرچشمه از آن ميگذرد ، ساخته و مسكن او قرار داده است . نمازخوان و روزه‌گير و دعا و قرآن‌خوان است . از آب و ملك و زراعت بااينكه سابقه‌اى در اين‌كار ندارد ، به قريحه ، بىاطلاع نيست . ببرادر بزرگ خود حاجى ميرزا محمد چندان ارادتى ندارد ولى برادر ديگر خود ميرزا محمود را بدرحهء پرستش دوست ميدارد . چنان كه در سفر خراسان با او بمشهد رفته است و بيشتر حشرش ، در مجالس انس ، با پسرهاى ميرزا محمود وزير ، كه با او قريب السن هستند مىباشد . در زندگى خصوصى بسيار باسليقه و خوش‌غذا و اهل تفنن است ، رفقاى بسيار دارد و با آن‌ها ديد و بازديد مىكند . دو سه سر اسب در طويلهء پدرم به خود اختصاص داده است و در گردشها و مجالس تفريح ، با برادر ، زادگان ، شركت مىكند .\r\nدر آنوقت رسم بود هروقت كسى از خانواده كار مهمى پيدا ميكرد ، جوانها دور او را ميگرفتند و در كارهاى او هركس به قدر توانائى خود كمك ميكرد ، هم تمرين بود و هم اشتغال هم سرشناسى داشت و هم نان و پياز . حاجت بذكر نيست كه ميرزا جعفر با ارادتى كه ببرادر داشته است ، در وزارت تهران او ، گوشهء كار او را گرفته و عزل برادر براى او هم خانه‌نشينى محسوب شده است ولى اين خانه‌نشينى او چندان دير نپائيد زيرا در سال 1298 كه مستوفى الممالك سر ميرزا حسين خان سپهسالار را بطاق كوبيد « 1 » و خود وزير اعظم كشور\r\n\r\n\r\n","description":"","footnote":"\r\n( 1 ) - سر كسى را بطاق كوبيدن كنايه از مشغول داشتن او به كار و راه ديگر است تا آسوده‌خاطر مشغول خيالات خود شوند . استعمال بيشتر در موردى است كه براى بيرون كردن كسى از ميان جمع فرمان پوچى به او بدهند و باينوسيله او را خارج كنند .\r\n","page_name":" 196 ","page_number":214},
  {"content":"\r\n\r\nشد ، شغل و لقب مستوفى الممالكى را به پسر هفت‌سالهء خود ميرزا حسن تفويض كرده و ميدانيم با وزير دفتر ، پسرعمويش ، ميانهء چندانى نداشت ، او را از كار وزارت دفتر خارج و اين‌كار را بپدرم رجوع كرد و مهر مستوفى الممالك نزد پدرم بود . همانطور كه خود مهر اول ميكرد ، مهر مستوفى الممالك را هم پشت بروات و فرامين ميزد ولى مهر مستوفى الممالك بطغرا احتياج داشت و بايد شخص متعينى اين‌كار را تصدى نمايد . ميرزا احمد سررشته‌دار پدرم علامت ثبت پدرم را در پشت فرامين و بروات ميگذاشت و سواد فرمان را بجاى يكى ، دو تا ميگرفت و ضبط ميكرد . بنابراين طغراگذارى و مهر كردن پاى طغرا كار مشكلى نبود ، ميرزا نصر اللّه كار ميكرد و مهر « ظنى باللّه حسن » مستوفى الممالك پشت فرامين مىخورد ، در اينجا هم ميرزا احمد كار ميكرد و مهر محمد جعفر پاى طغراها به كار مىافتاد . اما نوشتن طغرا چندان زحمتى نداشت و رسم كردن « در دفتر جناب جلالتمآب مستوفى الممالك ديوان اعلى ثبت و ملاحظه شد » به شكل گلابى كارى بود كه با تفنن ميرزا جعفر سازگار بود . اين طغرا گذارى بىهديه و نان و پيازى هم نبود و لامحاله رفيق و دوست جهت روز مبادا جلب ميكرد يا بقول معروف زمان ، هم دخل داشت و هم رجوع .\r\nاز ميرزا اسد اللّه عمو چند دختر و يك پسر باقى بود و چون دارائى از خود نداشت تكفل آنها با پدرم بود . پدرم بزرگتر از همه را براى ميرزا جعفر گرفته بود . ميرزا محمود وزير دومى را جهت آقاى غلامعلى مستوفى بخانهء آورد و دختر سومى و پسر در همين خانهء ميرزا جعفر منزل داشتند و مخارج آنها با مخارج خانه ميرزا جعفر ، منظما از طرف پدرم پرداخته ميشد ولى به زودى بين آقاى غلامعلى مستوفى و اين خانم بهم خورد و تفريق كردند و خانم با يك پسر بخانهء پدرم يعنى خانهء ميرزا جعفر برگشت . ميرزا جعفر هم كه اولاد نداشت اين پسر را مثل پسر خود دوست مىداشت و اين پسر همان آقاى فتحعلى مستوفى كارمند وزارت كشور امروزى است .\r\nميرزا جعفر در مقابل خدمت طغراگذارى و استيفاء البته مواجبى هم به قدر سيصد تومان دست‌وپا كرده بود و ميتوانست خرج جيب و فوق‌العادهء خود را با اين مبلغ اداره كند . خرج خانه را هم كه هرچه ميشد پدر ميداد پس نبايد گرفتارى داشته باشد ولى كجا ؟\r\nاين پولها دم او بند نميشد و هميشه براى خود و بالاخره براى پدر قرض تدارك ميكرد .\r\nبواسطهء همين عادت بعد از پدر هم هميشه مقروض بود زيرا هيچوقت خرج خود را با دخل موازنه نميكرد و تا قرض‌دهنده گير مىآورد ، بهر مبلغ و شرطى بود از قرض كردن خود - دارى نداشت .\r\n\r\nميرزا رضا\r\nجوانى هفده‌ساله است ، ميدانيم دست روزگار سايهء مادر را در پنج شش‌سالگى از سرش كم كرده ولى پيش‌بينى پدر كه خواهرزادهء مادر را بزنى به خانه آورده است تا حدى جبران بيمادرى را مينمايد . باوجود خواهر دو سال از خود بزرگتر كه با او هم‌اطاق است از حيث كارهاى خانگى در زحمت نيست . پدرش بواسطهء هم‌مسلكى و تنسك در ديانت او را بسيار دوست ميدارد و همين كم‌سرمايه‌اى نيست چنان كه در نزد برادرها و برادرزاده‌ها و ميرزاها و حول\r\n\r\n","description":"","footnote":"","page_name":" 197 ","page_number":215},
  {"content":"\r\n\r\nوحوش دستگاه پدر ، عزيز و مكرم است . تازه تحصيلات مكتبخانه‌اى خود را تمام كرده در طويلهء پدر دو سه اسب و در ميان نوكرها يكى دو نفر نوكر به خود تخصيص داده است . در بيرونى پدر يكى دو اطاق مخصوص به خود دارد و با جوانهائى هم‌سن و همزى خود گرم تفريحات بيگناه جوانى است . ديگر مكتب نميرود ولى دنبالهء تحصيلات خود را دارد و روزى يكى دو ساعت با ميرزا محمد پسر محمد تقى بيك ارباب قمى كه در مدرسهء خان مروى حجره دارد يا با ملا عبد اللطيف ، آخوند مكتب‌خانه خودمان مغنى و مطول مباحثه مىكند . خط را بسيار خوب مينويسد و از شاگردهاى مبرز ميرزا رضاى كلهر است ، با ميرزا عليرضاى پسر ميرزا محمود وزير كه با او قريب السن است و چند نفر از اعيان‌زاده‌هاى كوچه‌هاى حول‌وحوش خانه‌هاى ما رفت‌وآمد دارد . عصرها هر روز بر اسبهاى زيباى خود سوار مىشود و گاهى نزد ميرزا محمد رفيق تحصيلى خود و گاهى با رفقا بخارج شهر گردش ميرود . طبعا كم‌آزار و اهل خير است هرجا فقيرى مىبيند به پدر معرفى مىكند . لباس راسته باوجود كمى سن بر او تحميل شده است ولى بجاى جبه ، عبا و لباده بر روى لباس ميپوشد . سالى پنج شش مهمانى از رفقاى خود مىكند و در خانه ابدا مانعى براى هيچگونه خواهش او تراشيده نميشود . در محاسبه و سياق هم زبردستى شايانى دارد ولى وارد كار منظمى نشده است و بميرزاهاى پدرم بدون اينكه اجبارى داشته باشد ، با كمال ميل كمكهائى مىكند . ولى قدرى باصطلاح زمان شل‌و ول است مردمان دقيق خرده‌بين اين خو و خلق او را نمىپسندند . به خواندن بسيار عشق دارد ، كتابهاى عربى و فارسى زيادى دم دست‌وپاى او ريخته است ، وقت خواب بيمطالعه خواب نميرود ، هيچوقت و در هيچ حالتى به كسى پرخاش نميكند و در اين خوى پسنديده كاملا پسر پدرش است . اين پسر در اين سن بهمه‌جهت بيش از ماهى ده تومان كه سه چهار تومان آن خرج قهوه‌خانه و آبدارخانه و مابقى صرف جيب است ، براى پدر خرج فوق‌العاده‌اى ندارد زيرا چنان كه اشاره شد عياش بار نيامده است .\r\n\r\nآقاى فتح الله مستوفى\r\nمن از بچگى با اين برادر بزرگ شده در مكتب اكثر با هم همدرس بوده بعد از پدرم با هم در يك خانه زندگى كرده تا زن نگرفته بوديم هميشه زير يك سقف خوابيده و تا پانزده بيست سال قبل با يكديگر در زندگى شريك بوده‌ايم ، او عين من است من عين او . در اين صورت كشيدن تصوير اين برادر مثل كشيدن تصوير خودم براى من ممكن نيست . در ضمن خواندن حوادث زندگى من كه همه با اين برادر از نزديك تماس دارد ، البته خوانندهء عزيز بهتر مىتواند خود تصوير ما دو نفر را بكشد . ولى اجمالا در عرض اين چهل پنجاه ساله‌اى كه با هم زندگى كرده و با يكديگر شريك دخل و خرج بوده‌ايم ، هيچوقت با هم اختلاف پيدا نكرده‌ايم و هيچ نشده است كه يكى از ما بر اقدامات ديگرى ايرادى كرده باشد . از كشيدن گوش اصغر تا طرفيت با كله‌گنده‌هاى كشور كه گاهگاه مىخواسته‌اند سربسر ما بگذارند با همديگر متفق بوده‌ايم ، آنچه يكى پيشنهاد كرده ديگرى عين صلاح دانسته و تعقيب آن را از فرائض شمرده است ، در شدت و رخا هر دو با هم شريك و سهيم بوده و بااينكه هيچ حسابى در دخل و خرج بين خودمان نداشته‌ايم ، هيچ‌كدام تعدى به ديگرى نكرده و هيچيك خود را بر\r\n\r\n","description":"","footnote":"","page_name":" 198 ","page_number":216},
  {"content":"\r\n\r\nديگرى احق و اولى ندانسته‌ايم و در پانزده سال قبل هم كه حوادث روزگار ما را مجبور بتفكيك زندگى كرد ، يكى موجودى را انگشت‌شمار تقسيم و ديگرى بدون لا و نعم تصديق كرد . نوشتن تقسيم‌نامه و اجراى صيغه هم براى صورت ظاهر و نظر به پيدا نشدن اختلاف بين اولادمان بوده است . من در اين چهل پنجاه ساله خاطر ندارم كه بين ما دو برادر يك محاجه جزئى ، ولو سر قلم و كاغذ در عالم كودكى ، پيش آمده باشد . با اين شركت نزديك ، هر دو هميشه آزاد بوديم و هريك احترام آزادى و ميل ديگرى را منظور ميكرديم .\r\nزن ، بخصوص در آن دوره ، همه چيزش به شوهر است . دو خواهر بزرگتر من چنان كه مىدانيم زن پسرعموهاى خود مستشار الملك و ميرزا اسمعيل خان شده بودند . اما سرگذشت خواهرهاى خانه ، عنقريب در ضمن حوادث زندگى بشرح حالات آنها خواهيم رسيد .\r\n\r\nدائيهاى من\r\nاجازه ميخواهم چند سطرى هم از دائيهاى خود بنويسم و خوانندهء عزيز را با آنها هم كه با ما در يك خانه زندگى ميكنند آشنا كنم . اين دائيها دو نفر بودند يكى از آن‌ها مرتضى قليخان جوانى بيست و پنج‌ساله داراى معلومات معمولى زمان و همدرس و هم‌مشق و رفيق برادرم آقا ميرزا رضا بسيار باكفايت و فهميده و جدى و مشغول خدمت نظامى و نائب آجودان‌باشى بود كه معمولا به او سرهنگ ميگفتند ولى خان دائى در اين خدمت نظامى كار مهمى انجام نميداد ، فقط سالى چند بار بسلام و چندين بار بميدان مشق ميرفت . رفيق شكارى داشت كه حاجى على - اكبر خان فراش خلوت سابق الذكر بود . روزهاى جمعه در پائيز و زمستان با اين رفيق به شكار ميرفت ، قرقى و قوشى هم داشت كه در بالاخانهء اندرون عقبى بسته بود . من گاهگاه به بالاخانه ميرفتم و چشمهاى درشت و زردرنگ اين حيوانها را تماشا ميكردم . خان دائى يك اسب كهر زيبائى هم در طويلهء پدرم داشت كه از نژاد چناران خراسان بود .\r\nاين تفريح براى خان دائى خرجى نداشت ، گلوله و ساچمهء آن را با سرب كاسه نبات‌هاى خانه و با كمك يكنفر نوكر ميريخت و حتى گاهى باروت را هم براى اين‌كه قوى و خوب باشد بوسيلهء همين نوكر مىكوبيد و هروقت مشغول اين عمليات ميشدند ، من حاضر بودم . از صداى جزجز ريختن ساچمه يا جرّقاس افتادن گلوله از قالب بظرف آب كيف مىبردم و گاهى خان دائى از تو كاها و كلاغ نوك‌قرمز يا كاكلىهاى شكار خود براى ما مىآورد .\r\nحاجى على اكبر خان پسر حاجى علينقى كاشانى فراش خلوت و در اينوقت مردى سىساله و برادرزن ميرزا تقى برادر ناظم خلوت و داماد ميرزا فضل اللّه خان منشى امين السلطان بود و اين نسبت دو طرفه با خانوادهء امين السلطان و مواجبى كه از پدرش به او رسيده سبب شده بود كه بدون اينكه خدمتى بكند يا در خانه‌اى برود بيكار و خود را به اين سرگرمىها مشغول ميكرد . از دختر ميرزا فضل اللّه خان يك پسر باسم اسد اللّه خان داشت خودش بعد از چند سالى بدرود زندگى گفت و ميرزا فضل اللّه خان هم بعد از او درگذشت و از ميراث او بهرهء كافى بدخترش رسيد و كار زندگى مادى اين خانواده را مرتب كرد ولى اين پسر هم در شانزده‌سالگى به مرض محرقه درگذشت و مادر خود را تنها گذاشت . خانم هم\r\n\r\n","description":"","footnote":"","page_name":" 199 ","page_number":217},
  {"content":"\r\n\r\nبراى پيدا كردن اولاد و رفع تنهائى ، زن حاجى شيخ محمد على ، پسر حاجى ملا على كنى شد . از سفر فرنگ كه برگشتم ، خانهء آنها را در تصرف حاجى سيد رضى رشتى ديدم .\r\nنميدانم خانم بمراد دل رسيد و اولادى پيدا كرد ، يا نه ؟\r\nميرزا فضل اللّه خان اصلا مازندرانى بود البته وقتى دخترش را به پسر حاجى علينقى فراش خلوت ميداده هيچ تصور نميكرده است كه به زودى كاروبارش بقدرى خوب شود كه اين داماد براى او كوچك باشد . پيشكارى امين السلطان و ترقى روزافزون او به زودى ورق را برگردانده ، ميرزا فضل اللّه خان را داراى ملك و خانه و زندگى و همه‌چيز كرده سهل است به استيفاى خراسان هم نائل آمد .\r\nاستيفاى خراسان با ميرزا على پسر ميرزا ابو القاسم قائم‌مقام بود . بعد از مردن ميرزا على چند صباحى اين‌كار به پسرش ميرزا عليمحمد خان داماد برادرم ميرزا محمود وزير رسيد ولى بر خلاف قاعدهء زمان كه كار پدر را براى پسر باقى ميگذاشتند ، مستوفى الممالك اين‌كار را بميرزا محمود پسر ميرزا شفيع صاحبديوان كه در ميرزا كاظم جد اعلى به او ميپوست داد .\r\nاين ميرزا محمود مردى ولنگ‌وواز و گشادباز و بواسطهء تيرگى رنگ بميرزا محمود قره معروف و در حيف‌وميل مال دولت بسيار متهور و بيباك بود . تا مستوفى الممالك زنده بود جرأت نميكرد خيلى توى خشت‌ها بدود ، همين كه پسرعمو مرد از بيمواظبتى امين - السلطان در كارها سوءاستفاده كرد . تا توانست اضافه‌جمع بىپا بر ماليات خراسان افزود و به اين و آن مواجب داد و از تومانى دو سه تومان حق العملى كه ميگرفت ، براى خود موزه‌اى از قلمدان و مرقع و سكه كهنه و از اين خردوريزها ترتيب داد . حتى گاهى دستورالعمل خراسان را كه در آن از اين فعل و انفعال‌ها زياد داشت ، با مبلغى اشرفى نزد امين السلطان ميبرد و بامضا مىرساند و بدون هيچ تشريفات از دفتر ميگذراند . خلاصه « آنقدر شور كرد كه خان هم فهميد » و امين السلطان كه خود اسّ اساس اين اوضاع بود او را از كار بر كنار كرد تا با يك تير دو نشان زده باشد هم خود را طرفدار حفظ مال دولت قلم بدهد و هم يكى از منشىهاى خود را بنوائى برساند .\r\nاين آقاى مستوفى جديد خراسان بتقليد مردمان پدردار ، سجع مهر خود را « فضل اللّه بن آقاسى » قرار داده بود ، در صورتى كه معلوم نبود كه آقاسى مازندرانى كدام كته چلوخور جنگل‌تراش بوده است .\r\nبارى ، دائى ديگر من مصطفى قليخان و شش سال از من بزرگتر بود ولى در بازيهاى ما شركت ميكرد . بعدها از اين دائيها ناگزير صحبت بميان خواهد آمد و آنها را بهتر خواهيم شناخت . فعلا برگردم بدورهء كودكى .\r\n\r\nلله‌هاى من\r\nكم‌كم براى من از ميان نوكرهاى در خانه لله‌اى هم معين شد . اين لله بااينكه گركانى و اسمش حسين بود نميدانم بچه مناسبت ؟ به او كابلى ميگفتند ، شايد اجدادش كابلى بوده‌اند . اينهم البته مانعى\r\n\r\n","description":"","footnote":"","page_name":" 200 ","page_number":218},
  {"content":"\r\n\r\nنداشته است . زيرا كابل ، در دورهء ماقبل جزو يكى از ايالات ايران بشمار ميآمده و مثل اين بوده است كه مثلا ، يكنفر از اهالى يك ده به حسن يزدى معروف باشد . در دهات از اين لقب‌ها كه اكثر بىمناسبت هم به نظر ميآيد زياد است چون اسامى كه اهالى به اولاد خود ميگذارند ، اسامى مقدس و اين اسامى هم البته زياد نيست ، اكثر دو تا و سه تا حسين و حسن و على در يك ده پيدا ميشوند . براى تميز آنها بايد هريك لقبى داشته باشند كه براحت شناخته شوند .\r\nاين است كه در دهات به اين قبيل القاب كه بعضى از اجداد و بعضى از اطوار آنها حكايت مىكند ، زياد است . مثلا اسم يك حسين ديگر را هم از نوكرهاى در خانه سابقا برده‌ام و آن حسين چل است كه البته بمناسبت پاره‌اى اخلاق اين لقب را به او داده بودند .\r\nچنان كه جانشين آنمرحوم كه بعد از او قاپوچى در خانه شد ، بعبد اللّه قاشقك معروف بود . اين لقب بچه مناسبت به او داده شده بوده است ؟ من نتوانستم در اين خصوص حدسى بزنم . خان و ميرزا هم كه گاهى با هم و گاهى تنها در اول و آخر اسامى اعيان افزوده ميشد گذشته از تعيين و علامت نجابت ، براى اين تميزها هم بوده است . حالا كه اسم خانوادگى معمول شده ، القابى از قبيل قاشقك و چل در طبقات پائين‌تر و خان و ميرزا در طبقات بالاتر از بين ميرود ، اگر سركار و تيمسار و جناب جانشين آن نشود . فعلا كه سركار عنوانى است كه بسربازها ميدهند و از ستوان به بالا هم جنابند و فقط عنوان تيمسار است كه مخصوص ذات مبارك سرتيپ‌ها و سرلشكرها است در صورتى كه لقب تيمسار براى سرتيپ و سرلشكر و سركار براى سرهنگ به اين مناسبت وضع شده است كه آب و گاو نظاميها را از قلمىها بالمره جدا كنند ولى آقايان خرده‌افسران چون جرأت استعمال عنوان تيمسارى را ندارند ، حتى بسركارى هم پابند نكرده ، بالاترين عنوان قلمىها را ضبط كرده باستوارهاى خود دستور ميدهند كه آنها را جناب بخوانند . چنان كه سرتيپ‌ها و سرلشكرها را هم زيردستان همه حضرت اجل خطاب ميكنند « 1 » . سربازها هم كه اينطور ديده‌اند از شاگرد شوفرها و كسبه تقاضاى عنوان سركارى مينمايند اگر شاگرد شوفر بسربازيكه در اتوبوس نشسته است ، نگويد « سركار جون ! جلوتر » سركار از جاى خود حركت نخواهد كرد و شاگرد شوفر نخواهد توانست بجاى سى نفر قانونى پنجاه نفر در اتوبوس بار كند . اما پاسبانهائيكه در اتوبوس و در هريك البته دو سه نفرى هستند ، بر فرض كه مأمور دژبانى هم باشند ، تمام اين خلاف قانونها و خلاف نظامات را ميبينند و به روى خود نمىآورند چرا ؟ براى اينكه آنها هم مجانى سوار اتوبوس شده‌اند .\r\n\r\n\r\n","description":"","footnote":"\r\n( 1 ) - اين روزها كار تجاوز از اين اندازه‌ها هم گذشته است . جناب را ، حتى در روزنامه‌ها هم جلو اسم اشخاصى كه خيلى از اين عنوان بدورند ميگذارند در صورتى كه براى نسخ القاب قانونى گذشته و خطاب جنابى منحصر بوزراء و معاونين آنها و استانداران و سفرا شده است . فقط ارفاقى كه شده اين است كه هركس به اين مقامات رسيد مستحق اين خطاب خواهد بود ولو اينكه فعلا هيچكاره باشد . ولى باز هم شيعه‌هاى على ولى إله دلشان نمىآيد كه شكر پنير را داخل مويز نكنند و حد و اندازه نگهدارند و بنابراين اين عنوان را جلو اسم هر « كل فتّاحى » ميگذارند .\r\n","page_name":" 201 ","page_number":219},
  {"content":"\r\n\r\nبارى ، كربلائى حسين كابلى لله من بود . از وقتى كه برادرم بمكتب رفته بود و من در خانه تنها شده بودم بيشتر مرا به اين لله ميسپردند كه از تنهائى به من بد نگذرد و ضمنا از شيطانيها و سؤالات خسته‌كنندهء من هم راحت باشند . اين لله وقتى صبحها ميآمد مرا از اندرون ببرد ، براى اينكه تشويقى هم از من كرده باشد ، ميگفت : « آقاى گل گل گلما قربان » من اينقدر عوام و ساده نبودم كه از اين قربان‌صدقه لله رام شوم ولى چون واقعا توى خانه تنها بودم و دختربچه‌هاى همبازى من ، كار خانگى داشتند و نميتوانستند گوشهء بازى مرا بگيرند ، خواهىنخواهى ، بيرون ميآمدم . اين لله خيلى پرچانه بود با يكى از نوكرها مثلا زير هشت مينشست و مشغول وراجى « 1 » ميشد و من بورانداز كردن صادر و وارد خانه و عابرين كوچه ميپرداختم . گاهى مرا همراه خود بقول خودش پاى روضه ميبرد ميگفت اينجا خانه سرايدارباشى است . من نميدانم اين سرايدارباشى در نزديكى خانهء ما كه بود ، بعدها هم به اين صرافت نيافتادم كه صاحب روضه را بشناسم و باين‌جهت است كه از اين مجلس روضه و محل آن چيزى ندارم بنويسم . فقط وقتى كه روضه خان وقعهء شهادت امام را ميخواند و زنها قيه « 2 » ميكشيدند ، من خيلى بدم ميآمد و گوسفند قربانى در نظرم مجسم ميشد و اين سروسينه زدنها را براى پيش‌آمدى نظير آن تصور ميكردم .\r\nچندى اين لله بمرخصى رفت و پسرش على اكبر كه از نوكرهاى در خانه بود ، بعنوان على البدل للهء من شد . هيكل اين جوان دخلى بكربلائى حسين قبا راستهء ريش‌پهن نداشت . سردارى ماهوت سرمه‌اى يخه حسنى كه دورهء آن دو رديف قيطان‌دوزى و نوك جلو دامنها يكى بدگمه و ديگرى بمادگى مجهز بود دربر ، كلاه تخم‌مرغى بر سر و كفشهاى پاشنه‌خوابيده‌اى كه روى هر لنگه آن صدف سفيدى روى گرده‌اى از ماهوت گلى دوخته بودند ، بر پا داشت و نوكر شيك در خانه بود . اين على اكبر مرا بجاى روضه بباغهاى باصفا ميبرد و من از اين حيث‌ها خيلى از اين پسر لله راضىتر بودم معهذا يكروز اين جوان شيك مرا تنبيهى هم كرد .\r\n\r\n\r\n","description":"","footnote":"\r\n( 1 ) - ور زدن و پرچانگى كردن در اصطلاح عاميانه بمعنى زياد حرف زدن است . وراجى كردن هم البته از ور زدن اخذ شده و به همان معنى و در همان اصطلاح متداول است ولى قدرى نجيب‌تر از ور زدن و پرچانگى كردن مىباشد .\r\n( 2 ) - قيه كشيدن صداى پرهيجانى است كه از جماعتى بلند شود و با جيغ كشيدن مترادف است . مرحوم شيخ غلامرضا خان نامدار ميگفت وقتىكه من طلبه و در عتبات بودم ، اكثر بين مردمان بومى دعوا اتفاق ميافتاد و در ضمن محاجه كتك‌كارى آنها تماشائى بود . كلمه « يابويه » كه به عربى ديمى عراقى بمعنى پدر جان است خيلى به كار ميرفت و با همه اين پدر جان گفتن‌ها كتك‌كارى درميگرفت . صاحب منزل من زن كرمانى بود كه خانه‌اى اجاره كرده و يك اطاق هم به من داده بود روزى سروصداى « يابويه » در كوچه بلند شد منهم ميخواستم بيرون بروم همين كه عبا را دوش كردم ، زنك به من گفت بيرون نرو - گفتم چرا ؟ - گفت دعوا است بيمقدّمه گفتم تا بروم تمام مىشود - گفت نه‌خير دعواشان خيلى غليظ است حتى يابو كشيده‌اند . ديدم بيچاره زنك تصور كرده است يا - بويه گفتن آنها بمنزلهء اعلان جنگ است . قيه كشيدن در ايلات در مورد اعلان جنگ بين دو دسته يا بقول اين خانم بجاى يابو كشيدن هم استعمال مىشود .\r\n","page_name":" 202 ","page_number":220},
  {"content":"\r\n\r\nمرحوم معتمد الدوله فرهاد ميرزا ، حساب و تعيين كرده بود كه ماه محرم سنه 61 هجرى و وقعهء طف مطابق ماه ميزان آنسال بوده است . بنابراين روضه‌خوانى خود را در ماه ميزان ميكرد . دختر او زن برادرم كه در خانوادهء ما به او حاجى شاهزاده ميگفتند ، تأسى به پدر و در ماه ميزان در حوضخانهء همان خانهء سر كوچهء ميرزا محمود وزير ، روضه خوانى مينمود . ما بچه‌ها هم به اين روضه‌خوانى ميرفتم ولى در يكى از اطاقهاى جنب حوضخانه مينشستيم و مشغول تماشاى صادر و وارد روضه ميشديم . دو پسر كوچك ميرزا محمود وزير ، ميرزا زين العابدين خان و ميرزا على اكبر خان كه ما در اينوقت به آنها آقا عابدين و آقا على اكبر ميگفتيم ، تا اندازه‌اى صاحب مجلس بچه‌ها بودند . يكى از روزها همين كه روضه تمام شد و ما برحسب معمول برخاستيم كه بمنزلها برگرديم ، من دنبال آقا عابدين كه چهار سال از من بزرگتر بود ، واقع شده بودم . آقا عابدين به سمت باغچه‌ها رفت ، من هم بدون هيچ قصد دنبال او رفتم . به زير درخت انارى رسيديم ، دو تا انار درشت از شاخه‌ها آويزان بود كه دقت و مواظبت حاجى شاهزاده براى هريك كيسه‌اى دوخته و به آن پوشانده بود كه از تطاول گنجشك محفوظ بماند . آقا عابدين اين دو انار را چيد ، كيسه‌ها را از آنها جدا كرد و دور انداخت . بزرگتر را خود تملك كرد و كوچكتر را به من داد . منهم چون او را صاحب‌خانه تصور ميكردم هيچ عيبى در اين كار نديدم انار را گرفتم و بااينكه كوچكتر نصيب من شده بود ، به زحمت در جيب خود جا دادم و يك پيچ خورديم و خود را برفقا رسانديم .\r\nبه منزل كه آمدم انار بزرگى كه در جيب من بود مثل دم خروسيكه « 1 » امروز از اكثر جيب‌ها بيرون است ، قابل پنهان كردن نبود . مادرم استنطاق را شروع كرد ، مجرم بودن من به اقرار خودم كه « آقا عابدين چيد و به من داد » ثابت شد و لندلند مادرانه شروع گرديد .\r\nبقدرى اين مجلس بر من ناگوار شد كه شام نخورده خوابيدم ، فردا صبح هم كه از خواب برخاستم ، مادرم به من التفاتى نكرد . بعد از نيمساعتى ديدم قائم‌مقام لله مرا از پشت پردهء در اندرون ميطلبد پيش خود فكر كردم يقين ميخواهد مرا بباغى ببرد .\r\n\r\n\r\n","description":"","footnote":"\r\n( 1 ) - اگر كسى خروسى در جيب پنهان كرده باشد ناگزير دم خروس از دهنهء جيب هرقدر هم كه جادار باشد بيرون خواهد ماند . مورد استعمال اين جمله در مواقعى است كه كسى كار خلافى كرده و علامت جرم را نتوانسته باشد پنهان كند و باوجوداين منكر عمل خلاف خود باشد و مثلا براى برائت خود قسم‌هاى غلاظ و شداد هم بخورد . در اين مورد است كه به اين شخص گفته مىشود اگر بخواهم قسمت را باور كنم با دم خروس كه از جيبت بيرون آمده است چكنم ؟ . . البته ضرب المثل شدن اين جمله ، تاريخچه‌اى هم دارد كه كسى خروسى دزديده در جيب گذاشته بوده و براى صاحب خروس قسم ميخورده كه من از خروس تو خبر ندارم در صورتى كه دم خروس از جيبش بيرون بوده است . خواننده تعجب نفرمائيد كه چگونه انسان اينقدر بىحيا مىشود كه با بيرون بودن دم خروس منكر دزدى خود بشود اكثر متمولهاى دورهء آزادى همينطورند ، بابا سى سال قبل آه نداشته با ناله سودا كند امروز داراى ميليون است و باوجوداين ، همه‌جا از صحت عمل و راستى و درستى خود افسانه‌ها نقل مىكند .\r\n","page_name":" 203 ","page_number":221},
  {"content":"\r\n\r\nبرخاستم ، بيرون آمدم انار هنوز در جيبم بود . همين كه از دالان خارج شدم ديدم بر خلاف عادت مرا به سمت اطاق خود ميبرد ، از اينكه خوش‌طبعى هر روزى را ندارد دانستم كه باز موضوع اين انار زهرمارى در كار است .\r\nباطاق كه وارد شدم ديدم مثل اينكه همراه من بوده از تمام قضايا بااطلاع است .\r\nخلاصه بعد از محاكمه و تقرير جرم با دو چك كوچك مرا مجازات كرد سپس شال خود را از كمر باز كرد و يكسر آن را بهر دو پاى من و سر ديگر را بچفت در بست من ناچار بودم دراز بكشم ، او هم در گوشه‌اى دراز شد و دست خود را روى پيشانى گذاشت و خود را بخواب زد .\r\nنميدانم چقدر وقت در اين حال و زندانى بودم ، حالا كه فكر ميكنم ، شايد بيش از نيمساعتى نبوده است ولى به نظر من يكسال آمد . بالاخره على اكبر بلند شد پاى مرا باز كرد گفت « انار كجاست ؟ - گفتم در جيبم است . با كمال مهربانى انار را از جيب من بيرون آورد و نصيحت را شروع كرد .\r\n« آقا جان ! عزيزم ! شما پسر مردى هستيد ! شما آقازاده هستيد ! شما از اين بيسرو پاها و بىپدر و مادرها نيستيد ! آقاى سنگين‌رنگينى مثل شما نبايد چشمش بانارخانه غريبه باشه ! آن هم خانه حاجى شاهزاده ! كه از فرط كنسى آلوچه‌ها و آلوبالوهاى باغ را شماره مىكند ، انارهاش را براى اين كيسه كرده است كه مبادا گنجشك نوك به آن بزند ! ( خواننده عزيز متوجه است كه تعبيرات و ماستى « 1 » هائيكه بشاهزاده خانم گفته مىشود ، از اين جهت است كه اين خانم بيچاره جانشين دختر ميرزا حسن خان برادر آقا شده است ) همه‌كس مثل آقاى حاجى آقا ( پدرم ) نيست كه اگر شترش را ببرند اعتناء نكند ! گذشته از اينها ، همه‌جا خانه پدر نيست كه بتوان بهمه‌چيز دست زد ! در خانهء غريب ، تا صاحب خانه اجازه ندهد ، دست بيك برگ درخت نميتوان زد ! اين انار از زهرمار بدتر است . چه خوب شد ، كه شما آن را نخورده‌ايد . »\r\nدر اين ضمن‌ها ، برخاسته و بكفش‌كن اطاق رسيده بوديم كه بيرون بيائيم ، پس از اداى اين نصايح ، انار را ول كرده بر زمين خورد و شكست و باقيماندهء آن را با لگدش نابود كرد و جنازهء آن را برداشته ، در حضور من بضرورى افكند . با هم از خانه بيرون آمديم مرا تا سر بازار آورد و مقدار زيادى انار خريد ، به خانه برگشتيم . انارها را در يك كاسهء بدل چينى بزرگ با كمال سليقه دان كرد و با يك قاشق جلو من گذاشت و گفت تا « نفس دارى بخور » نميدانم طرز مجازات دستور مادرم بود يا فكر خود على اكبر ، در هرحال در آن دوره ، از همه‌چيز بيشتر ، صحت عمل و سيرچشمى بچه‌ها را رعايت\r\n\r\n\r\n","description":"","footnote":"\r\n( 1 ) - ماستى گفتن در اصطلاح عاميانه بمعنى كنايه زدن برفتار و اخلاق اشخاص است و اگر بخواهند خيلى زننده شود ، ميگويند ماستى بارش كرد . من نتوانستم تاريخچهء وضع شدن و ريشهء اين اصطلاح عاميانه را بدست بياورم . شايد از ماست‌كش كه فحش عاميانه ميان‌تهى است اتخاذ شده باشد كه ريشهء آن هم بر من معلوم نبود و نميدانم بچه جهت است كه اين لغت مركب بجاى حامل ماست ، معنى فحش پيدا كرده است .\r\n","page_name":" 204 ","page_number":222},
  {"content":"\r\n\r\nميكردند و ميگفتيد « تخم‌دزد ، شتردزد مىشود » و « بچه نبايد دله بار بيايد و بهرچيز كه ميبيند دست دراز كند . »\r\nگويا مقارن همين اوقات بود كه تنبيه ديگرى ولى اين‌بار بامر پدرم و بدست برادرم آقا ميرزا رضا دربارهء من اجرا شد . خوانندهء عزيز سابقه دارد كه ما هروقت بخانهء ام النساء باجى ميرفتيم با خردوريز زياد برميگشتيم . يك دفعه يكى از هديه‌هاى محمد عليخان يك ورق كوچكى ، كه يك روى آن سبز و روى ديگر آن سياه و در روى سبز آن عكس يك شاه روى صندلى نشسته نقاشى و روغن‌زنى كرده بودند يا به عبارت ساده يك ورق شاه يكدست آس بود .\r\nاين ورق در ضمن اسباب‌بازيهاى من ديده شد و بعرض مقامات بالاتر رسيد . مرا احضار كردند ، من هم حقيقت را بدون كم و زياد گفتم پدرم امر كرد ورق را مثل آلت قمار كه تلف كردن آن بر هر مؤمنى واجب است ، شكستند و بچاه انداختند و در ضمن يك چك يواشى هم بامر پدرم ، برادرم به من زد و ضمنا قدغن شد كه ديگر بخانهء ام النساء باجى نرويم .\r\nالبته ما هم اطاعت كرديم ولى دلمان براى اسباب‌بازيهائيكه محمد عليخان براى ما ميساخت ، ضعف ميكرد .\r\n\r\nسفر دوم شاه بمشهد\r\nيكى از روزها سروصداى زيادى در شهر بلند بود . ميگفتند شاه از مشهد ميآيد . البته ما خيلى ميل داشتيم به اين تماشا برويم ، ولى اجازه ندادند و گفتند زير دست و پا ميرويد . بعدها معلوم شد حق داشته‌اند زيرا در اين‌روز بقدرى مردم ازدحام كرده بودند كه يكنفر پيرزن زير دست و پا رفته تلف شده بود .\r\nاين سفر را شاه برعكس سفر هيجده سال قبل ، از راه دماوند و فيروزكوه و بسطام و نردين و بجنورد و قوچان و شيروان و چناران رفته و از راه نيشابور و سبزوار و شاهرود و سمنان و ايوان‌كى برگشته است و چون روسها در تركستان مستقر شده و تركمانها را افسار كرده بودند ، مثل سفر قبل ، حاجتى بفرستادن سوار و تاراندن آنها نبوده است . در همين سفر بود كه آقا ابراهيم امين السلطان كه براى تدارك مسافرت و قرار سيورسات اردو ، هميشه جلوتر يا عقبتر از اردو حركت ميكرده ، در قريه داورزن بدرود زندگى گفته و ميرزا على اصغر خان پسر دومش كه امين الملك لقب داشته وارث لقب و شاغل شغل پدرش گشته است و نيز وقتى شاه بحدود بجنورد رسيده است ، جنرال كماروف ، سركرده و حاكم نظامى روس در عشق‌آباد باستاد لشكرش ، بايران آمده و تا چند منزل همراه اردو بوده است .\r\nدر اين‌وقت ركن الدوله محمد تقى ميرزا برادر ناصر الدين شاه والى خراسان و متوليباشى آستانه است . در اين سفر عضد الملك كبكش خوب ميخواند و بقول قائم‌مقام « خودش همخوابهء طبل « 1 » و اسبش همسايهء اصطبل است . » ( 1300 )\r\n\r\n\r\n","description":"","footnote":"\r\n( 1 ) - در چادرهائى كه براى مسافرت اعيان ميساختند ، پستوئى ترتيب ميدادند كه بوسيلهء بقيه در صفحه بعد\r\n","page_name":" 205 ","page_number":223},
  {"content":"\r\n\r\n\r\nختنه‌سوران يا بقول عوام سنت‌كنان\r\nيك روز ديديم ، در غيرموقع ، براى ما اندازهء لباس ميگيرند آن هم زرى ناصرى گلى ! اين زريها را در اصفهان ميبافتند . ميرزا فتحعليخان صاحبديوان ، وقتى در اصفهان حاكم بوده ، ترويج بسزائى از اين صنعت كرده و در ضمن بارخانه شب عيد ، مقدارى از اين زريها هم براى شاه فرستاده است و براى امتياز بين اين زرى و زرى گجرات هندى ، آن را ناصرى موسوم كردند . زمينهء ابريشمى آن مات و قدرى نازكتر يا شفاف و قدرى ضخيم‌تر و هيچ از زرى گجرات عقب نبود . زرىاى كه براى قباى ما خريدارى شده بود ، گلهاى زرى در ميان خانه‌هاى مسدس داشت و رنگ آن گلى و زمينهء آن براق و خيلى زيبا و شيك‌ترين پارچهء معمول زمان بود . كم‌كم جسته‌گريخته از بيانات زيرلبى بعضى پرچانه‌هاى خانه دانستيم كه تفصيل از چه قرار خواهد بود .\r\nيكروز صبح ديديم قباهاى زرى را بر ما كردند و بعد از نيمساعتى استاد هادى كرمانشاهى استاد حمام ميرزا غلامشاه با خان دائى و جدم و يكى دو نفر نوكر ما را احاطه نمودند . براى اينكه عدد اشخاصى كه عمل را متحمل ميشوند طاق شود دخترزادهء ننه زهرا را هم بر ما دو نفر افزوده بودند ، سه دست رختخواب انداختند و ما را خواباندند .\r\nبلافاصله دستهء مطرب در تالار شروع بنوازندگى كرد ، مهمانها هم يكىيكى ميرسيدند .\r\nاول باطاق ما ميآمدند و تبريك ميگفتند و بعد بتالار ميرفتند ما صداى ساز و آواز را ميشنيديم و هردفعه‌اى كه نوبت رقص ميشد ، رقاص سرى هم باطاق ما كه پهلوى تالار بود ميزد و بنوائى كه در تالار ميزدند ميرقصيد . چشمهاى سياه و مژگان بلند و موهاى فراوانى داشت كه خيلى بر جمالش افزوده و اسم اين رقاص سكينه بود . مهمانها ، نهار را در اطاق ديگر خوردند و عصر هم عصرانه مفصل بود ، نزديك غروب يكىيكى يا دسته‌دسته چادر چاقچور كردند و در وقت رفتن سريهم باطاق ما زده حالى پرسيدند و رفتند .\r\nاز فردا صبح سر هديه‌هاى قوم و خويشان و دوستان كه به اين جشن دعوت شده بودند باز شد ، هديه‌ها اكثر كاسه نبات و گاهى پارچه‌هاى نابريده‌اى براى لباس بود . در اين‌وقت دادن اسباب‌بازى به بچه‌ها مرسوم نبود ، تدارك اسباب‌بازى براى بچه‌ها بمنزلهء « افسانه ياد مستان دادن » بشمار مىآمد . گذشته از اين بچه‌ها خودشان در خانه اسباب‌بازى ميتوانستند براى خود تدارك كنند به همين واسطه دكانيهم كه اسباب‌بازى بفروشد وجود نداشت . حتى خروس‌قندى و وق‌وق صاحب‌فروش دوره‌گرد هم نبود فقط در جلو خان صحن شاه عبد العظيم يك اسباب‌بازيهاى خيلى ساده‌اى مانند ميمونك چوبى و فرفرهء قلعى و طبلك‌هاى دسته‌دار\r\n\r\n\r\n","description":"","footnote":"\r\nتجير از اصل چادر مجزا ميشد و اين پستو را طبل ميگفتند . « خودش همخوابهء طبل و اسبش همسايهء اصطبل است » كنايه از آنست كه تقرب او نزد صاحب‌كار زياد مىباشد . من اين كنايه را فقط در يكى از مراسلات مرحوم ميرزا ابو القاسم قائم‌مقام ديده‌ام كه در مورد تقرب شخصى باسم ميرزا صادق نميدانم در نزد كداميك از بزرگان دوره به كار برده است .\r\n","page_name":" 206 ","page_number":224},
  {"content":"\r\n\r\nميفروختند تا مادرها بتوانند بچه‌هاى خود را بوعدهء اين اسباب‌بازيها گول بزنند و بى آنها و سر فارغ به زيارت بروند . چرا ، دخترها عروسك‌بازى ميكردند ولى عروسك‌هاى آن‌ها را بزرگترها از پارچه و پنبه براى آنها درست مىكردند ، كسى پول به بهاى اين چيزها نميداد .\r\nدر اين دوره ختنه‌سوران براى پسربچه‌ها يك نيمه‌عروسى و خيلى معمول بود .\r\nهركس تمكنى داشت براى پسرش اين جشن را ميگرفت يا بعنوان طاق شدن عدد در جشن بچه اعيانها پسرهاى خود را شركت ميدادند . رسم ختنه كردن طفل در چهل روز اول ولادت جز در خانواده‌هاى فقير كه توانائى جشن نداشتند معمول نبود .\r\nاز فردا صبح سر مطربهاى دوره‌گرد كه در خانه‌ها مىآمدند و با صداى بلند تبريك ميگفتند و از ابزار نوازندگى خود صداهاى مقدماتى درميآوردند و دل اهل خانه و بخصوص صاحب جشن را به قيلىويلى « 1 » ميانداختند باز شد . در خانهء ما اينها خيلى معطل نميشدند تا صداى دعاشان بلند ميشد با اجازهء مادرم وارد ميشدند و در گوشهء حياط بساط نوازندگى و بازى خود را پهن و سر اهل خانه را مشغول ميكردند . دنبال اين دستهء نوازنده هم بچه‌هاى كوچه بودند كه به آنها هم اجازه داده ميشد وارد حياط شوند و تماشا كنند ، هر روز يكى دو تا از اين بساطها برپا ميشد . اين دسته‌ها عبارت بودند از ميمون‌باز و عنترباز و خرس‌باز و بزباز كه با ضرب تنبك تصنيف‌هاى معمول زمانرا ميخواندند و حيوان خود را برقص درمىآوردند . دستهء ديگرى هم بود كه نقاره و دهل و كمانچه داشت ، رقاص چهل‌بندپوش « 2 » هم با اين دسته بود كه مىرقصيد . از همه مضحك‌تر دسته‌ايكه نقاره و دهل بزرگى داشت پيرمرد ريش‌پهنى با كلاه پاپاخ گنده رقاصى ميكرد و\r\n چال پاپاخ سنى نى نمن * بورده باخ سنى نى نمن \r\nميخواند و غمزه‌هاى زنانه ميكرد كه من از اين ادا در همان بچگى خوشم نيامد .\r\nتصور نشود كه اين اوضاع خرج گزافى بر صاحب‌خانه تحميل ميكرد ، خير ! منتهى بهريك از اين دسته‌ها كه دو سه قران ميدادند ! ممنون و دعاگو از خانه خارج ميشدند . زنها و بچه‌هائى هم كه براى تماشا آمده بودند با كمال ادب خانه را ترك ميگفتند . بطوريكه كمترين مزاحمتى از ورود و خروج آنها به خانه وارد نمىآمد حتى بعضى از پيرزن‌ها\r\n\r\n\r\n","description":"","footnote":"\r\n( 1 ) - اين كلمه اصل و ريشه‌اى گمان نميكنم داشته باشد ، از اصطلاحات عاميانه و كنايه از خواهش نفس و هوىوهوسى است كه در دل مىافتد .\r\n( 2 ) - البته رقاص در اين دوره پسر جوانى بسن پانزده‌ساله بود . اين رقاص دامنى از كمر تا روى پا ميپوشيد اين دامن را كه از پارچهء ابريشمى بود بمناسبت نوارهاى ريشه‌دار نسبتا بلندى كه هر چهار انگشت فاصله بدور آن دوخته بودند ، چهل‌بندش ميناميدند . اين ريشه‌ها بقدرى بلند بود كه وقتى رقاص ايستاده بود سر ريشه‌ها به نواردوزى بند پائين‌تر ميرسيد . پس در اين حالت جز ريشه‌هاى ابريشمى براق چيزى از اين دامن بندبند پيدا نبود ولى وقتى رقاص بچرخ ميافتاد طبعا ريشه‌ها در هوا بلند ميشد و رنگ شفاف پارچهء دامن را كه حكما رنگ آن با رنگ ريشه‌ها متفاوت و متناسب بود نمايان مينمود و بر زيبائى رقاص ميافزود .\r\n","page_name":" 207 ","page_number":225},
  {"content":"\r\n\r\nجملهء « انشاء اللّه عروسى آقاها را هم عمر داشته باشيم به‌بينيم » مىگفتند و در حقيقت ضمن تشكر به خود دعا ميكردند .\r\nدر اين ده پانزده روزه كه ما بجاى شلوار لنگ بسته بوديم ، هروقت ميخواستيم قدرى زياد در حياط ورسو بزنيم ما را باستاد هادى ميترساندند . استاد هم هر دو سه روز يك بار سرى بما ميزد و دستوراتى ميداد تا بالاخره موقع حمام رفتن رسيد . البته حمام ما هم همان حمام ميرزا غلامشاه بود كه خان دائى ما را با رخت حمام و طول تفصيل حمام برد . آن روز هم مثل روز عمل ، نهارى براى استاد و كارگرهاى حمامش فرستاده شد .\r\nهروقت هم كه استاد بعيادت ما ميآمد ظرف شيرينى براى او مىآوردند و مخصوصا نوكرى كه مواظب وارد كردن و خارج كردن استاد بود ، باصرار ، هم كه شده بود محتويات بشقاب را بدستمال استاد نقل ميكرد . حق العملى كه از اين سه عمل جشنى گير استاد ميآمد ! شايد بيش از پانزده قران نبود بطوريكه يك جشن با اين عرض و طول با همهء ريخت‌و پاشها و انعامها و لباس زرى براى دو نفر بيش از چهل پنجاه تومان خرج نداشت .\r\nبلى ! اين بود قوت خريد آنروزهاى پول ايران ! بىجهت نبود كه با شش هفت ميليون تومان ماليات كار يك كشور اداره ميشد . در آن روزها هر قران با دو فرانك طلا معادل بوده است فقط چيزى كه حقا در اين روزها گران بوده قند و شكر است كه اولى يك من پنج قران و دومى چهار قران و نيم قيمت داشته است . حالاست كه مىتوانيم بدانيم چگونه كار خرده خرجى يك خانهء ده بيست نفرى با ماهى ده تومان اداره ميشده و براى مقاطعه‌كننده هم ماهى يكى دو تومان صرفه داشته است .\r\n\r\nشيرينىخوران\r\nيكروز ديديم رفت‌وآمد زيادترى در خانه راه افتاده است ، خوانچه‌هاى زيادى گوشهء حياط دسته كرده‌اند ، از صحبت پيره خدمتكارها مثل ام النسا باجى و ننه زهرا بمادرم كه « انشاء اللّه روزى مىآيد كه براى آقا كوچك‌ها دست بالا كنيم » و مخصوصا قدم خير كنيز سياهى كه قبل از مادرم و شايد قبل از خاله خانم هم در خانه بوده است كه با تأسف ميگفت ، « كاش مادرش زنده ميشد و از اين جشن برخوردار ميگشت ، معلوم شد كه براى آقا داداش امر خيرى در نظر است . پس‌فردا عيد غدير را براى شيرينىخوران انتخاب كرده‌اند دختريرا كه براى اين امر خير در نظر گرفته و باصطلاح زمان بله‌برى « 1 » كرده‌اند ، خانم زيباى خوش‌صداى ( نه خوش‌آواز ) خوش‌صحبتى از خانوادهء خودمان اسمش فاطمه خانم دختر ميرزا رفيع خان پسر دوم ميرزا حسن خان و عروس ، نوهء عموى داماد است .\r\nميدانيم ميرزا حسن پسر ميرزا اسمعيل در 1269 سفر سلطانيهء ناصر الدين شاه ميرزا حسن خان و بجاى ميرزا حسن خان وزير نظام ، برادر ميرزا تقيخان امير نظام ، پيشكار ماليهء آذربايجان شده است . آذربايجان چون مقر وليعهد و مهمتر و پرجمعيت‌ترين ايالات ايران بود ، دولت در آنجا دو جور پيشكار ميفرستاد . يكى پيشكار كل كه در حقيقت قائم‌مقام وليعهد\r\n\r\n\r\n","description":"","footnote":"\r\n( 1 ) - مذاكرات مقدماتى ازدواج را كه چه بياورند و چه مهر كنند « بله‌برى » ميگفتند و اين اصطلاح را در مورد ساير معاملات هم گاهى استعمال ميكنند .\r\n","page_name":" 208 ","page_number":226},
  {"content":"\r\n\r\nبوده كارهاى عمومى ايالت را اداره ميكرد ( لقب قائم‌مقام از همين راه ايجاد شده ) و ديگرى پيشكار ماليه كه كار دادوستد و محاسبهء مالياتى را از روى كتابچهء دستورالعمل ارسالى از مركز عهده ميكرد . بىكفايتى مظفر الدين ميرزا هم در ايجاد پيشكارى كل كه گاهى صاحب - اختيار آذربايجانش هم ميگفتند بيمداخله نبوده است زيرا اين شاهزاده با داشتن مقام شامخ ولايتعهد اينقدر بيحال بود كه هميشه بايد يكى از رجال يا شاهزادگان درجهء اول كشور را مانند مؤيد الدوله و نصرة الدوله و معز الدوله و صاحبديوان و محمد رحيمخان علاء الدوله و حسنعليخان امير نظام به سمت پيشكارى او بفرستند و الا كار ايالت ميخوابيد .\r\nبنابراين حضرت اقدس وليعهد جز اسم بىرسم و مترسك سر جاليز « 1 » چيز ديگرى نبود و حكومت با پيشكار كل و كار ماليه با پيشكار ماليه بود . اسم پيشكار براى متصدى ماليات در چهار ايالت ايران از آذربايجان بسه ايالت ديگر ( فارس و خراسان و كرمان ) سرايت كرده است و الا ميدانيم كه در همه‌جا وزير حاكم يا والى كارهاى مالياتى را هم اداره ميكرده است . چرا ، در خراسان هم اين‌كار در اين اواخر معمول شده بود كه گذشته از وزير يكنفر پيشكار ماليه هم ميفرستادند . چنان كه حاجى ميرزا محمد رضا مستشار الملك كه بعدها بمؤتمن السلطنه ملقب شد ، چند سالى به سمت پيشكار ماليه در خراسان بود تا وقتى كه ميرزا عبد الوهاب خان آصف - الدوله بايالت خراسان برقرار شد و با وزيرش ميرزا شفيع خان كه در همين سفر لقب مستشار الملكى گرفت كار مالياتى را هم عهده‌دار و پيشكارى ماليه در خراسان ملغى گرديد .\r\nبارى ، ميرزا حسنخان از 1269 تا سال 1296 كه بدرود زندگى گفت ، جز دو سه سالى كه در خلال اينمدت حاكم قم شد ، همواره در آذربايجان به سمت پيشكارى ماليه برقرار بود فقط گاهى براى گذراندن حسابهاى سنواتى خود بتهران ميآمد و بعد از چندى به محل مأموريت خود برميگشت . به همين جهت در تهران خانهء بزرگى كه درخور او باشد نداشت فقط در آخر كوچه در بيرونى خانه‌هاى ما خانهء مختصرى داشت كه هروقت بتهران ميامد ، در آن منزل اختيار ميكرد .\r\nميرزا حسنخان چهار پسر داشت : ميرزا شفيع خان ، ميرزا رفيع خان ، ميرزا اسمعيل - خان و ميرزا ابو القاسمخان كه اين آخرى در سن جوانى از اسب به زمين خورد و پايش شكست و بعد از مدتى كه اسير بستر و بالين بود بدرود زندگى گفت . پسر اولش ميرزا شفيع خان و پسر چهارمش ميرزا اسمعيل خان را ديديم كه داماد پدرم شدند اما ميرزا رفيع خان دخترعموى خود ميرزا عليمحمد را بزنى گرفت .\r\nبعد از فوت ميرزا حسنخان ، پسرش ميرزا شفيع خان جانشين پدر و پيشكار ماليهء آذربايجان شد و برادران خود را زير پر گرفت . ميرزا رفيع خان را به استيفاى سركارى « 2 »\r\n\r\n\r\n","description":"","footnote":"\r\n( 1 ) - چيزى از چوب و پارچه به شكل آدمك ميسازند و لباس به آن ميپوشانند و در سر جاليز ميگذارند تا از تطاول پرندگان مصونش نمايند . اين اصطلاح عاميانه را در مورد اشخاص با عنوان بىكفايت هم استعمال ميكنند .\r\n( 2 ) - سركار عنوانى بود كه بشاه و شاهزادگان درجه اول ميدادند منتهى بشاه سركار اقدس اعلا و بشاهزادگان سركار و الا ميگفتند . كم‌كم مثل هميشه طبقات پائين‌تر به سمت اين عنوان بقيه پاورقى در صفحه بعد\r\n","page_name":" 209 ","page_number":227},
  {"content":"\r\n\r\nو كار محاسبات دستگاه ولايتعهد و ميرزا اسمعيل خان را زير دست خود به كارهاى تحريرات و محاسبات پيشكارى ماليه گماشت . ميرزا شفيع خان اكثر بتهران رفت‌وآمد ميكرد و هميشه ميرزا اسمعيل خانرا هم همراه خود ميآورد ولى ميرزا رفيع خان هيچ در پايتخت آفتابى نميشد . سبب اين بود كه زن ميرزا رفيع خان نميدانم در اثر چه مرضى اعصاب پاهايش خشك شده و تا من در نظر دارم هميشه يك‌پهلو در رختخواب افتاده بود ، ميرزا رفيع خان بالاخره بعد از ياس از معالجهء اين خانم و بعد از مردن ميرزا حسنخان در تبريز براى خود فكر زن و زندگى كرد .\r\nالبته يكى از كمكهاى برادرانهء ميرزا شفيع خان نسبت به اين برادر نگاهدارى زن بسترى او كه اميدى ببهبوديش نداشتند بود . گذشته از اين ، اين خانم دختر ميرزا عليمحمد و دخترعمو هم بود . ميدانيم خواهر من زن ميرزا شفيع خان بود و ميرزا شفيع خان اغلب در تهران نبود باوجوداين بدون هيچ غرولند با كمال گرمى و مهربانى از اين بسترى مادام العمر پذيرائى ميشد . اين فاطمه خانم عروس ، دختر منحصربفرد همين خانم بود .\r\nدر آن دوره ازدواج دخترعمو و پسرعمو و دختردائى و پسرعمه و عكس آن و دختر خاله و پسرخاله خيلى معمول بود . ميگفتند « عقد دخترعمو و پسرعمو در آسمان بسته شده است » هنوز خبرى از اينكه ازدواج قوم و خويشها با يكديگر موجب ضعف و زشتى نسل مىشود بايران نرسيده بود . بقدرى ازدواج اين قبيل قوم و خويشها رواج داشت كه در مواردى كه كسى قوم و خويش متناسب نداشت و ميخواست از غريبه زن بگيرد ، طائفهء عروس درصدد تحقيقات از اخلاق داماد برميآمدند و حقا پيش خود فكر ميكردند كه آيا اين مرد چه نقصى دارد كه قوم و خويشهايش تن به ازدواج با او درنداده‌اند . طايفهء داماد هم در انتخاب دختر غريبه خيلى دقت ميكردند كه مبادا بنجل خانوادهء ديگرى در خانهء آنها آب بشود و مثل « دختر خوب از قبيله و اسب عربى از طويله بيرون نميرود « 1 » » طرف توجه همه‌كس بود . پدر و مادرهاى دختر و پسر كه با يكديگر برادر يا خواهر يا خواهر و برادر بودند فكر ميكردند\r\n\r\n\r\n","description":"","footnote":"\r\nكشاله كردند و آن را از لياقت عنوان پادشاهى انداختند و حتى شاهزادگان درجه اول هم از اين عنوان خيلى راضى نبودند . در دوره‌اى كه اين عنوان آبرومندى خود را از دست نداده بود و شاهزادگان قبولش داشتند ، مقامات و چيزهاى منسوب به آنها را سركارى ميگفتند . مستوفى سركارى هم يكى از آنهاست بنابراين هر ايالتى مستوفيان سركارى داشت كه به حكم سركار و الا والى ايالت به اين منصب رسيده بود و هريك از آنها يكى دو سه ولايت تحت حكمرانى سركار و الا را در قلمرو خود اداره و محاسبات آنها را رسيدگى و به صاحبجمعان مفاصا حساب ميدادند . يكى ديگر از منسوبهاى بسركار ، مواجب يا مستمرى سركارى بود كه سركار و الا حكمران به بعضى از اعيان و علماى محل ميداد و اين وظيفه ، كارى بجمع خرج دولت نداشت بلكه سركار و الا از عايدات فوق‌العاده يا تفاوت عمل ولايات جزء حكمرانى خود ، اين حقوق را بمحليها ميداد .\r\n( 1 ) - امروز هم اين مثل و عمل كردن بمعنى آن خيلى رايج است و شايد اصل آن هم از ايلات بدهات سرايت كرده باشد و من براى دفعهء اول اين مثل را از ارباب نصر إله عرب ورامينى شنيده‌ام . ميدانيم كه عربهاى ورامينى هم اصلا از ايل عرب فارس هستند كه نادر شاه آنها را از فارس كوچانده و در ورامين به آنها سكنى داده است .\r\n","page_name":" 210 ","page_number":228},
  {"content":"\r\n\r\nاگر خوب است چرا نصيب غير شود و اگر بد است ، بدى ميان خودمان باشد بهتر است تا پاى غريبه در ميان بيايد . بواسطهء روگيرى خانمها پسر هم جز مادر و خواهر و عمه و خاله و برادرزاده و خواهرزادهء خود كه شايد اكثر پير هم بودند زن ديگرى را نديده و هرچه نصيبش ميشد راضى بود . وقتى هم كه « علف بدهن بزى شيرين ميآمد كار بفضول آقاها چه مربوط بود ؟ « 1 » »\r\nدر قرآن و احاديث بزرگان دين كه عقيدهء تشيع فقط آنها را راسخون فى العلم و نفس نفيس پيغمبر ميداند ، البته از چادر و چاقچور و روبند يا پيچه ذكرى نيست . باز بودن صورت و كفين هيچ مانع شرعى ندارد و تمام فقها آن را جايز دانسته‌اند و در كتب خود ذكر هم كرده‌اند بعلاوه براى شخصى كه قصد ازدواج با زنى دارد ديدن رو و مو و قامت و تكرار نظر بر او مباح حتى براى زن هم نشان دادن خود مستحب مؤكد است . چگونه ممكن است شريعتى كه در خريد يك من لبو تمام وسائل جلوگيرى از گول زدن و گول خوردن طرفين معامله را جزء شرايط صحت آن قرار دهد ، در امر ازدواج كه بزرگترين معاملات نوع بشر است اينقدر سهل‌انگارى و گشادبازى را اجازه دهد كه طرفين يا لامحاله طرف مؤثرتر نديده و نپسنديده زير بار معاملهء به اين اهميت بروند ؟ بنابراين حجاب ، چادر و چاقچور و روبنده شرعا و عقلا مجوزى ندارد و معلوم نيست زادهء فكر چه عهدى بوده و چگونه جزو اصول مسلمهء ديندارى شده است . اما استعمال سرخ و سفيد و تزيين و باز بودن ساعد و سينه سر و ساق جز در موارد محارم ، خلاف امر بزرگان دين و نص قرآن مبين است وزر و و بال آن هم بر شوهرها نيست ، دو نفر را در يك قبر نميگذارند « 2 »  « لا تَزِرُ وازِرَةٌ وِزْرَ أُخْرى » *  قول خداست .\r\nاما خانم‌هائى كه براى پوشانيدن زشتى صورت يا پيرى خود خويش را بچادر نماز و روسرى مسلح كرده ، روى خود را تنگ‌وترش ميگيرند اگرچه زحمت بيهوده‌اى به خود ميدهند زيرا اگر صورت خود را باز هم بگذارند كسى به آنها نگاه نخواهد كرد ولى از اين موضوع غفلت نداشته باشند كه منت اين روگيرى را نبايد سر خدا بگذارند زيرا خدا اين قسم روىگيرى را از آنها نخواسته و آنها بهواى نفس خود بيشتر اطاعت ميكنند تا بامر خدا .\r\nولى من ميخواهم ادعا كنم كه كلية از اين كشف حجاب جنس لطيف ضرر كرده است و بالاخره در اين قسمت كوچك روى زمين هم مردها توانستند كلاه بزرگى سر زنها بگذارند .\r\n\r\n\r\n","description":"","footnote":"\r\n( 1 ) - « علف بايد بدهن بزى شيرين بيايد » يعنى بايد صاحب‌كار چيزى را بپسندد اگر او پسنديد حرف سايرين فضولى بى مورد است . اين مثل بيشتر در مواردى كه زن و مرد با هم متناسب و از يكديگر راضى هستند مورد استعمال پيدا مىكند .\r\n( 2 ) - استعمال اين ضرب المثل بيشتر در موردى است كه به كسى امر بمعروف يا نهى از منكرى كرده باشند و بخواهند به او بفهمانند كه نفعى ندارد و كنايه از آنست كه خدا حساب هركس را پاى خود او مينويسد اگر در قبر يا در آخرت عذابى به او برسد ، بسايرين مربوط نخواهد بود و به پرونده هركس جداگانه رسيدگى خواهد شد .\r\n","page_name":" 211 ","page_number":229},
  {"content":"\r\n\r\nاين ادعاى من هم از راه اين نيست كه خانم‌ها از سنت قديم خود در نشان دادن جمال دست برداشته و اين گذشت را نسبت بمردها كرده و چون مردها صرفه برده‌اند ناگزير آنها ضرر كرده‌اند . خير ! زيرا در اين معامله برد و باختى در كار نيست ، اگر مردها خريدار جمالند زنها هم فروشنده‌اند اگر مرد نباشد زنها جمال خود را بكه تحويل خواهند داد ؟ بلكه اين ادعا از راه جلوه دادن جمالست كه با حجاب بخصوص حجاب شرعى براى خانم‌ها بيشتر از امروز ميسر بود .\r\nروزى بخانهء خانمى رفتم كه از زيبائى بهرهء وافى داشت ، عكسى انداخته و يك روسرى نازكى بسر افكنده و بعضى از قسمتهاى گردن و صورت را در زير آن مخفى داشته و الحق بر جمال خود افزوده بود . يكى از خانمها پرسيد چه شده است كه شما سير قهقرائى كرده و اين وضعيت را براى عكس برداشتن انتخاب كرده‌ايد ؟ خانم گفت به جهت اينكه اين وضعيت به من بهتر ميآمد . بايشان عرض كردم اين وضعيت به تمام خانمها بهتر ميآيد منتها خانمها ميخواهند بفرمايند مردها نميفهمند در جلوهء جمال ما از آنها كه خريدارند بهتر ميفهميم در صورتى كه اشتباه ميكنند همانطور كه در نقاشى سايه و روشن لازم است در عرضهء جمال هم ظهور و خفا از لوازم مىباشد اگر خانمها مثل منظور شيخ شيراز كه ميفرمايد .\r\n ديدار مينمائى و پرهيز ميكنى * بازار خويش و آتش ما تيز ميكنى \r\nرفتار كنند ، جلوهء آنها مسلما بيشتر از ظهور صرف خواهد بود . حالا ببينيد آنها كه دامنها را كوتاه‌تر و يخه‌ها را بازتر ميكنند چه خسارت بزرگى را تحمل مينمايند ؟ و آنها كه سرخ و سفيد زياد به كار مىبرند ، چه خبط غيرقابل جبرانى را مرتكب ميشوند ؟ زيرا اغراقهائى كه طبعا در اين ضمن پيش ميآيد بقدرى از حقيقت دور است كه مثل شعر ذيل :\r\n كتاب فضل ترا آب بحر كافى نيست * كه تر كنى سرانگشت و صفحه بشمارى \r\nهمه‌كس بخلاف واقع بودن آن متوجه و بقدرى اين دروغ شاخدار « 1 » زننده است كه بيننده را از توجه بساير محسنات بازميدارد و جمال طبيعى را هم از بين ميبرد .\r\nآمديم بر سر « مد » ، مسلما مد وحى آسمانى نيست كه قابل تبديل نباشد . گذشته از اين در وحيهاى آسمانى هم بداء و ناسخ و منسوخى هست  « ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها »  دليل اين گفته است . سليقهء مردها چون مشترى جمالند بيشتر از استبداد خانمها بايد در اين موضوع مداخله داشته باشد اگر خانمها التفاتى بفرمايند و الوان را بقدرى كه بطبيعت كمك كند و بيننده را در اشتباه بياندازد استعمال كنند و سر و ساعد و ساق و سينهء باز خود را نشان ندهند ، مسلما بيشتر بصرفهء آنهاست .\r\nبارى عصر روز قبل از عيد غدير ، خوانچه‌ها را توى تالار بفاصلهء يك آدم‌رو ، پهلوى هم گذاشتند . شاگردهاى خير اللّه قناد گذر سرچشمه كه در آن روز مثل شيرينىفروشى نوشين\r\n\r\n\r\n","description":"","footnote":"\r\n( 1 ) - اول چيزى كه از حيوان شاخدار نظر بيننده را جلب مىكند ، شاخ آنست . دروغ شاخدار كنايه از دروغ واضح لايحى است كه قابل پوشاندن و تعميه نباشد و هركس به مجرد برخورد متوجه آن بشود .\r\n","page_name":" 212 ","page_number":230},
  {"content":"\r\n\r\nامروز از تمام شهر سروقت او ميآمدند با سينيهاى پر از هر رنگ شيرينى آمدند و ظرفها و خوانچه‌ها را پر كردند و روى آنها پولك‌هاى نباتى قرمز و سبز و زرد با نقش مبارك باد چيدند .\r\nدر آن روزگار داماد در كار عروسى هيچ مداخله‌اى نميكرد ، همانطور كه عروس را پدر و مادر البته هريك از حيثى پسنديده بودند ، در اينكه چه بايد ببرند و چقدر شيربها و مهر قرار دهند ، پدر و مادر داماد با خانوادهء عروس قطع و فصل ميكردند . همچنين راجع باينكه عروسى چند شبانه‌روز باشد يا كيها را بايد دعوت كرد ، حتى جزئى استمزاجى هم از داماد نميكردند معهذا يكى از بستگان نزديك بخانواده كه با داماد هم رفيق بود در مشورتهاى خانوادگى كه براى اين امر تشكيل ميشد عضويت داشت و ميل داماد بوسيلهء او ولى البته بدون اينكه طرفين به روى خود بياورند ، تا حدى رعايت ميگرديد و اين شخص را هم تا اندازه‌اى « توىبيگى « 1 » » قرار مىدادند .\r\nمعلوم است خان دائى مرتضى قليخان براى اين سمت در اين شيرينىخوران از همه كس مناسبتر بود ، حساب قيمت شيرينى و انعام شاگردان استاد خير اللّه و نظم و ترتيب نوكرهائى كه بايد خوانچه‌ها را ببرند و تعيين نوكرى كه بايد فهميده‌تر از ساير نوكرها و همراه و مواظب خوانچه‌هاى طاقه شال باشد و اين گونه تنظيمات كلية بكاردانى او محول شده بود .\r\nدو خوانچه‌اى كه در هريك يك طاقه شال گسترده و روى آن مقدارى نقل بيدمشگى ريخته بودند از جلو و قافلهء خوانچه‌هاى شيرينى و قند و كاسه نبات در عقب به راه افتاده و به سمت خانهء ميرزا شفيع خان ( مستشار الملك ) كه سر سه‌راه خيابان برق و رى امروز واقع بود رهسپار شد . فردا عصر سه ساعت بغروب مانده مادرم و سكينه خانم خواهر تنى داماد بانضمام ما دو برادر و خواهرها و برادر كوچكتر از ما با دايه و پرستار و يكى دو نفر از خدمتكارهاى قديمى خانه به منزل عروس رفتند .\r\nتالار بزرگى كه مجلس اين شيرينىخوران بود ، البته سمت شمال واقع و هفت دهنه ارسى رو بايوان و حياط سمت جنوب داشت . پشت اين تالار هم حياط كوچكترى بود و هفت دهنه ارسى هم رو به آن باز ميشد . مهمانها بعضى آمده و بعضى ميرسيدند . سرگرمى اين مجلس جشن نامزدى دسته مطربى بود كه بدستهء حاجى قدم‌شاد معروف و طاوس سنطورى نوازنده معروف در اين دسته بود .\r\nحاجى قدمشاد نميدانم مكه رفته بود يا خير ولى در آن دوره كنيزها و كاكاسياههاى متعين را عموما حاجى ميگفتند . چرا ؟ به جهت اينكه از ماوراء درياها بايران آمده بودند . اين حاجى قدمشاد كت و شلوار مردانه ميپوشيد ، كلاه نمدى سياه كلاغى بسته‌اى روى موهاى مجعد\r\n\r\n\r\n","description":"","footnote":"\r\n( 1 ) - لغت مركب تركى است كه در فارسى هم استعمال مىشود و معنى آن مباشر عروسى است ولى اين لغت مركب تركى را در مورد ساير جشنها و مهمانيها هم به كار مىبرند و متصدى را هم « توىبيگى » ميگويند .\r\n","page_name":" 213 ","page_number":231},
  {"content":"\r\n\r\nخود بر سر ميگذاشت ، در كوچه هم با همان كلاه نمدى ، چادر سياه بسر كرده و بر خلاف معمول با صورت باز بود . دستهء اين خيرة الحاج اول دستهء مطرب شهر بشمار ميآمد .\r\nخوانچه‌هاى شيرينى كه از خانهء داماد آورده بودند در تالار چيده شده ، از خانهء عروس هم خوانچه‌هاى ميوه‌اى ضميمهء آن بود . براى هر واردى شربت ميآوردند ، گيلاسهاى شربتخورى را در سينى كوچكى گذاشته تنگ آب‌ليمو هم پهلوى آن بود كه هركس ميل داشته باشد چاشنى به اين شربت قند اضافه كند .\r\nهمين كه دعوت‌شدگان همگى آمدند ، عروس را بمجلس وارد كردند يكى از طاقه‌هاى شال را نصفه و بعد سه‌گوشى تا كرده ، مادرم بمنزله مادر داماد بسر عروس افكند و انگشترى كه قبلا براى هديه اين‌روز تهيه شده بود و در قاب مخمل در جيب داشت بدست عروس كرد . همين كه اين تشريفات نامزدى كه آن را « شيرينىخوران » و « شال و انگشتركنان » ميگفتند به عمل آمد ، حاجى قدمشاد « بادابادا مبارك بادا » نغمهء معمولى تبريك را كه بآواز سه‌گاه مىخورد ، با ضرب تنبك و نواى سنطور و خوانندگى تمام دسته شروع كرد . همگى بقائم‌مقام مادر داماد و قائم‌مقام مادر عروس كه مادرم و خواهرم زن ميرزا شفيع خان بودند تبريك گفتند و بعضى از مخصوصين باطاق مادر عروس هم رفتند و شادباش خود را تقديم نمودند . ما هم از اين تبريكات بىبهره نبوديم و مثل برادرهاى داماد نصيب خود را دريافت ميكرديم ولى ضمنا بعضيها كه حاشيه ميرفتند و علاوه بر تبريك ميگفتند « عنقريب انشاء اللّه براى شما هم همين بساط را خواهند چيد » قدرى ما را محجوب مىكردند و من پيش خود اين جمله را بالمره زيادى تصور ميكردم و حالا كه فكر ميكنم ميبينم حق بجانب من بوده است زيرا حقا وقت اين قبيل حرفها با ما نبود .\r\n\r\nبخشش پدرم\r\nيكروز ديگر ديدم قدم‌خير نزد مادرم آمده است و دستوراتى در باب پختن آش جو به او ميدهند و از مذاكره‌اى كه ميشد معلوم گرديد فردا ميرزا حسن آشتيانى مجتهد معروف و مبرز تهران كه بعد از حاجى ملا على از همه مقدم بود ، مهمان پدرم است و مذاكره از بخشش ملكى بما سه نفر پسرهاى كوچك در كار است كه ميرزاى آشتيانى با محرر و دستگاه ثبتش فردا به منزل ما براى اين كار خواهد آمد .\r\nاين ملك ، سه دانگ فتح‌آباد ورامين بود كه تازه پدرم با شركت برادرزاده و دامادش مستشار الملك بهفتهزار و پانصد تومان خريدارى كرده و بفكر افتاده است كه بما سه پسر كوچك خود كه استفاده‌اى از دارائى او نكرده‌ايم بخشش كند .\r\nعصرى هم بعضىها بما تبريك مىگفتند ولى سن ما اقتضا نداشت كه توجهى بجنبهء مادى قضيه و اختصاصى كه پدر بما داده است داشته باشيم و باد بدماغ بيندازيم و خود را مالك بدانيم .\r\nشايد انتخاب اين ملك به اين نظر بود كه اگر واقعه‌اى براى پدرم اتفاق بيفتد ، پسر عمو و شوهر خواهر ما همانطور كه امروز اين ملك را اداره مىكند ، آن روز هم اداره كند و\r\n\r\n","description":"","footnote":"","page_name":" 214 ","page_number":232},
  {"content":"\r\n\r\nسهم برادرزنهاى خود را بدهد ولى مستشار الملك حقا از شركت با صغير احتراز جست و از خراسان بپدرم پيشنهاد كرد كه بموجب ولايتيكه بر اولاد خود دارد ، اين سه دانگ را به او بفروشد و ملك ديگرى بما ببخشد . پدرم اين پيشنهاد را پذيرفت و باز يكروز ديگر ميرزاى آشتيانى را دعوت و ملكهاى ساوجبلاغ خود را در ده هزار تومان قيمت و آقا ميرزا رضا را هم در اين بخشش منظور كرد . دنگيزك و مزارع و يكدانگ و نيم محمودآباد را بما سه نفر و حسين‌آباد را كه آن هم از مزارع دنگيزك بود به آقا ميرزا رضا بخشيد « 1 » . اسناد اين نقل و انتقال يكروزه تنظيم و ششدانگ فتح‌آباد مال مستشار الملك شد و پدرم حاجىآباد فشافويه را از پول فتح‌آباد خريدارى كرد . در آن‌روزها بين اولاد و برادرزاده و داماد فرقى نميگذاشتند ، مستشار الملك كه هم برادرزاده و هم داماد پدرم بود با سمت رياستى كه پدرم بر خانواده داشت حقا مكلف بود به اين پيشنهاد جواب مثبت بدهد . املاكى هم كه بما بخشيد از سه دانك فتح‌آباد ورامين عقب نبود . بطوريكه هم رعايت داماد و برادرزاده و هم رعايت اولاد خود هر دو را در اين نقل و انتقال به عمل آورده بود .\r\n\r\nجدّ من\r\nبعدها فهميدم كه اين التفات پدرم نسبت بما مرهون تذكراتى بوده است كه جدم حاجى ميرزا آقا به او داده و در صحبتهاى خصوصى پدرم را متذكر كرده بوده است كه بقول خودش ما بچه‌ها هريك يك خشت طلا بايد بخوريم تا بزرگ شويم و پدرم كه توجه پيدا كرده كه يكسان بودن ما با برادرهاى بزرگتر از حيث ميراث خلاف مروتست اين بخشش را بما كرده است .\r\nحاجى ميرزا آقا جدم پسر حاجى عبد اللّه سلطان افسر فوج خلج قم بوده ، حاجى عبد اللّه سلطان با برادرش كاظم خان اولى سلطان و دومى در اين فوج نائب و معاصر فتحعليشاه بوده‌اند .\r\nميدانيم در آنوقت در تشكيلات قشون طرز بنيجه هنوز معمول نشده بود ، افواج هم سرهنگ و ياور بانفوذى نداشتند و بعد از سركرده بلافاصله سلطانها و نايب‌ها همه‌كارهء فوج\r\n\r\n\r\n","description":"","footnote":"\r\n( 1 ) - براى اينكه خوانندهء عزيز از ترقى قيمت ملك يا بعبارت ساده‌تر تنزل قيمت و كمى قدرت خريد پول اندازه دستش بيايد ، متذكر ميشوم كه دهكدهء دنگيزك و مزرعهء جعفرآباد را دانگى دويست و پنجاه تومان قيمت كرده بودند و مزرعهء جعفرآباد را يكصد و پنجاه تومان و دو دانگ محمودآباد كه بعدها بمهدىآباد معروف شد هفت هزار تومان و شش دانگ حسين‌آباد را كه شايد قدرى هم گران‌قيمت شده بود به دو هزار و پانصد تومان . دو سال قبل شنيدم دنگيزك را دانگى بيست هزار تومان خريد و فروش ميكنند . پس قيمت ملك امروز با شصت و پنج سال قبل يك بر هشتاد ترقى كرده است يا بعبارت ديگر قدرت خريد پول در كشور هفتاد و نه مرتبه كمتر از شصت و پنج سال قبل شده است . در هزار و سيصد و پنج و شش شمسى كه ما قسمتى از اين املاك را به اين و آن واگذاشتيم ، دنگيزك و جعفرآباد را دانگى دو هزار تومان قيمت كرديم . پس عمدهء اين ترقى قيمت ملك يا تنزل قوهء خريد ريال در اين بيست سال اخير و بعد از شهريور بيست حاصل شده است . ببينيد متفقين كه با ما متحد شده‌اند چه بلائى بسر پول ما آوردند و هيچ آب به آن كوزه نميكنند كه در وضع اقتصادى ايران كمكى بكنند . روسها كه طلاهاى ما را خورده و در حقيقت دزديده‌اند و انگليس‌ها هم نفت ما را به ثمن بخس امتياز گرفته با كلاه شرعى دارند ميخورند و اين دزدى را تا چهل و پنج سال ديگر ميخواهند ادامه بدهند .\r\n","page_name":" 215 ","page_number":233},
  {"content":"\r\n\r\nو هميشه از متنفذين و ملاكهاى محل بوده‌اند كه بتوانند هريك عدهء لازم را از دهات تحت نفوذ خود جمع‌آورى كنند .\r\nعنوان سلطان از زمان صفويه وارد قشون ايران شده است و آنها برقابت با عثمانيها لقب بيگ و خان و سلطان را بسران قشون خود ميداده‌اند . چنان كه عثمانيها پاشا مخفف پادشاه را براى سرلشكران و وزيران خود عنوان قرار داده بودند . چون هر عنوانيكه ايجاد مىشود پائين‌دستها خود را به سمت آن ميكشانند و كم‌كم آن را از حيثيت اوليه مىاندازند ، در اينجا هم سلطان كه مثلا در زمان صفويه براى سران سپاه عنوان بود رفته‌رفته تنزل كرده و در اينوقت به اشخاص درجه دوم و سوم يك فوج رسيده بود . چنان كه سلطانى كه دنبال اسم‌زنها تا امروز هم معمول است ، باز هم براى رقابت با عثمانيها بوده است كه آنها اين لقب را خاص خواهر و مادر سلاطين خود قرار داده بودند ، ايرانيها بدوا بزنها و خواهرهاى شاه و كم‌كم بپائين‌ترها سلطان گفتند و بالاخره براى نيمه‌خانم و نيمه‌خدمتكار اين لقب را عنوان قرار دادند . آخر الامر جنبهء نيمه‌خانمى هم از دارندگان اين لقب از بين رفته و بفاطمه‌سلطانها و رقيه‌سلطانهاى امروز تخصيص يافته است . همينطور خانم و بيگم كه در عثمانى بزن سلطان كه ملقب بخان بود خانم و بزنهاى شاهزادگان بيگم ميگفتند همين كه پادشاهان ايران لقب خان و بيگ را برجال درجه اول و دوم دربارى دادند زنهاى آنها هم طبعا خانم و بيگم شدند . ايرانيها ميخواستند بعثمانيها بفهمانند كه شما يكى از شعب همان قومى هستيد كه هميشه مطيع ما بودند و بىاجازهء ما ، خان نميشدند ؛ ما خان تعيين كنيم و بهركس خان بگوئيم خان مىشود و هركس را سلطان بخوانيم سلطانست ، اين همان درگاه و ايوانست كه ملك بابل و شه تركستان غلام و بنده و ديلم و هندوى آن بوده‌اند « 1 » . ولى كار تنزل خانى و بيگى از اين‌ها گذشت و بالاخره كار به جائى رسيد كه هيچكس حتى رعيت‌ها و آبيارها و گاويارها هم به بيگى اعتنائى نداشتند و خانى هم اگر ميرزائى بفريادش نميرسيد مثل بيگى ميشد . اعيان با يك ميرزا آن را نگاهداشتند و خانى بنوكرها خطاب ميشد بطورى اين القاب مبتذل گرديد كه در عهد پهلوى كه آنها را موقوف كردند ، هيچكس افسوسى بر آن نخورد . در صورتى كه در انقلاب فرانسه بهانهء ضديت نجبا با انقلاب ، منسوخ شدن القاب بود .\r\nحاجى ميرزا آقا مردى عامى بود كه فقط قرآن و فارسى را ميتوانست بخواند و بقدرى هم كه كاغذ بنويسد خط داشت ولى بسيار مرد پاكدل و خوبى بود . امثال و حكايات زياد در نظر داشت و براى هر موضوعى يكى از آنها را به كار ميبست گاهى كه از رفتار مصطفى - قليخان پسرش عصبانى ميشد ميگفت : « خدايا چه كنم ؟ خر است كه با خر سوداش كنم ؟ زن است كه طلاقش بدهم ؟ بنده است كه آزادش كنم ؟ » ماه رمضان پانزده قرآن ميخواند و از روى ترجمهء فارسى كه زير خطوط نوشته شده بود ، يك چيزهائى ميفهميد . قصهء موسى و فرعون را من اول دفعه از او شنيدم كه مطابق آنچه در قرآن است از ابتداى كيفيت حمل و ولادت\r\n\r\n\r\n","description":"","footnote":"\r\n( 1 ) -\r\n اين است همان درگه كورا ز شهان بودى * ديلم ملك بابل هندو شه تركستان \r\n","page_name":" 216 ","page_number":234},
  {"content":"\r\n\r\nموسى تا غرق فرعون براى من گفت . تا ممكن بود نمازهايش را به جماعت ميگزارد ، نماز قضاى بيحسابى ميخواند ، راستگو و امين و صاف و ساده بود و به همين واسطه هم همه‌كس را صاف و راست ميپنداشت و باين‌جهت در معامله خيلى زرنگ نبود . بسيار شرافت‌دوست و طائفه‌دار و در اينوقت در طائفهء خود از حيث سن دوم‌شخص ولى از حيث مقام شخص اول بشمار ميرفت . باوجوداين از محمد حسين بيك پسر كاظم خان پسرعموى خود و عموى زنش كه از او مسن‌تر بود كوچكى ميكرد . دشمن‌ترين دشمنان با چند كلمه حرف ملايم ميتوانست او را نرم كند و سر مهر و محبت آورد و بقول خودش ريگها را از دامن او بريزد « 1 » . اطلاعات كشاورزى او زياد بود ، پيوند خوب ميزد ، تفنگ خوب مىانداخت و خوب نشانه ميزد ولى هيچوقت شكار نمىرفت و كشتن حيوانات تسبيح‌گو را براى تفريح و تفنن حقا خلاف مروت ميدانست . بسيار باسليقه و قدرى نازك‌نارنجى بود ، از هر آبى و هر كوزه‌اى نمىآشاميد و بهر غذائى اقبال نميكرد . بزرگمنش باگذشت و بتمام‌معنى اعيان دهاتى بود در صورتى كه تعدى و تطاول اين طبقه را نداشت .\r\nبسيار مهمان‌نواز بود . اگر در سفره غذاى خاصى وجود داشت خودش از همه كمتر از آن مىخورد و بهمسفره‌هاى خود تعارف زياد ميكرد . با ريش بلند مشكى و قامتى متوسط و راست كه قباى راسته آن را قدرى بلندتر به نظر مىآورد و ميان باريك كه شال كمر آن را باريكتر كرده خيلى خوش‌لباس و در اينوقت مردى پنجاه‌ساله بود . نوه‌هاى خود يعنى ما را بىاندازه دوست ميداشت . من در خاطر ندارم كه از اين مرد يك كلمه حرفى كه جزئى بوى بيمهرى بدهد شنيده باشم . جده‌ام محترم خانم بااينكه آن روزها مداخلهء زنها در كارهاى مرد هيچ معمول نبود ، گاهى از نيكمردى او استفاده ميكرد و از معاملاتى كه حاجى آقا انجام كرده بود اظهار عدم رضايت مينمود و همين كه خانم ميخواست زياد شورش را دربياورد ميگفت : زن ! تو نميفهمى ! مال دنيا اينقدر قابل نيست كه انسان سر اين يكشاهى صد دينارها گرفت‌وگير كند . گذشته از اين ، اين مرد ( طرف معامله ) براى من قسم خورد كه با من مايه كارى رفتار كرده است و من او را مرد مسلمانى ميدانم ، چگونه ممكن است همچو آدمى دروغ بگويد ؟ جده‌ام متقاعد نميشد ولى سكوت اختيار ميكرد . يك دختر كوچكتر هم باسم آسيه - خانم داشت كه بر خلاف مادرم قرآن و همه‌جور كتاب فارسى را با كمال روانى ميخواند .\r\nاين خانم قريب هشتاد سال عمر دارد و الان هم در نايه از آب و ملك خودش زندگى مىكند .\r\nحاجى ميرزا آقا در سال 1322 بين شصت و هفتاد به مرض و با درگذشت ولى جده‌ام هشتاد و يكى دو سال عمر كرد . اين خانم خيلى باهوش و خانه‌دار و بر خلاف شوهرش قدرى\r\n\r\n\r\n","description":"","footnote":"\r\n( 1 ) - ريگ را از دامن ريختن كنايه از ترك ضديت و معاندت و مخاصمت بين دو يا چند نفر است . اين كنايه مسلما از بيابان و دهات بشهرها سرايت كرده است زيرا در بيابان است كه جز ريگ دشت ، اسلحهء ديگرى وجود ندارد و اگر جنگى بين دو دسته و دو نفر دربگيرد اول كارى كه ميكنند پر كردن دامن‌ها از ريگ است تا بجانب يكديگر بياندازند و اول علامت ترك مخاصمه هم ريختن آن از دامنها است .\r\n","page_name":" 217 ","page_number":235},
  {"content":"\r\n\r\nكم‌گذشت و باريك‌بين و پرسوءظن و بسيار حساس بود .\r\n\r\nمكتب‌خانه\r\nكم‌كم موقع درس خواندن من هم فرا رسيد . يكروز ساعت خوش كردند و مرا با يك كله‌قند نيم‌منى و يك توپ قدك براى آخوند بمكتب فرستادند . بالاخانهء سردر مدخل حياط كه ميدانيم از سمت چپ در مدخل پلكان داشت ، مكتب‌خانهء خانوادگى ما بود . اين محل از كى براى اين‌كار تخصيص يافته بود ؟ كسى چيزى از تاريخ آن نميدانست . اجمالا ميشنيديم كه آقا ميرزا جعفر پسر سوم پدرم هم در اين مكتب‌خانه درس خوانده است . بنابراين زيادتر از بيست سال است كه تمام دختر و پسر و نوه و برادرزاده‌هاى پدرم هريك بيش‌وكم با اين مكتب‌خانه سرو كارى داشته‌اند و از مدتى پيش هميشه اين مكتب‌خانه دائر بوده و معلمى داشته است . يك چند ملا محمود گرگانى در آنجا معلم بود و بعد از او ملا محمد انجدانى معلم شده است .\r\nاين ملا محمد با برادرش ملا عبد اللطيف از هفت هشت سال قبل بطور تناوب در اينجا معلم هستند . هرچندى كه يك برادر براى كارهاى شخصى خانواده ميرود ، برادر ديگر بجاى او ميآيد . وقتى كه من بمكتب رفتم ملا محمد معلم بود .\r\nهمين كه چشم آخوند به من و بعد از آن بسينى محتوى قند و قدك افتاد ، بعد از جواب سلام ، چند كلمه‌اى راجع به هوش و شعور من و اينكه انشاء اللّه پسر كاركن معقولى خواهم شد و آقاى سنگين‌رنگينى بار خواهم آمد اداء كرد و مرا پهلوى برادرم نزديك خود نشاند .\r\nعمه جزوى هم كه براى من قبلا تدارك كرده بودند ، با يك چوب الف كاغذى حاضر بود . آخوند بلافاصله مرا پيش طلبيد عمه جزو را باز كرد و هو الفتاح العليم را با شعر بعدش :\r\n بس مبارك بود چو فرّ هما * اول كارها بنام خدا \r\nطوطىوار به من آموخت . من هم بدون آنكه اشكال را به آنچه مىگويم تطبيق كنم چوب الف را روى كلمات ميگرداندم و جملهء عربى و شعر فارسى را تكرار ميكردم . آن روز به همين قدر قناعت شد فردا الفبا را به من آموختند . بعد از يكى دو روز الف زبر ا و الف زير ا و الف پيش ا و الف دو زبر دو زير دو پيش و الف الف آ ، هريك را در يكروز از الف تا ياء آموختم ولى هيچيك از آنها با مثالى توأم نبود و من نميدانستم الف زبر ا و جز آن را براى چه ميخوانم ؟ و بچه درد من مىخورد ؟ وقتىكه كار به « ه » گرد « ة » گرد « ع » مربع و « غ » مربع رسيد كار مشكلتر شد . همين كه به « مد را بكشم ، جزم را برهم بزنم ، تشديد را سخت بگويم ، الف همزه را بجاى الف بشناسم » رسيديم معماى درست و حسابى بود زيرا اگرچه علائم مد و جزم و تشديد و الف همزه را در عمه جزو رسم كرده بودند ، ولى چون توضيح شفاهى در مقابل نداشت ، براى من بالمره لاينحل بود . معهذا طوطىوار آنچه ميگفتند من تكرار ميكردم و حافظهء بچگانه عين آن را تحويل معلم ميداد .\r\nدر اين ضمن‌ها ، ملا محمد نوبت رفتنش رسيد . ملا عبد اللطيف برادر كوچكترش آمد ، من هم به الحمد رسيدم . براى آخوند تازه‌وارد هم بمناسبت رسيدن من به الحمد يك قدك\r\n\r\n","description":"","footnote":"","page_name":" 218 ","page_number":236},
  {"content":"\r\n\r\nفرستادند ، ولى هجاى عربى براى بچه‌اى كه هنوز از زبان مادرى خود يك حرف نياموخته است ! چه كار مشكلى ؟ ! ! تا حال طوطىوار يك چيزى آخوند ميگفت من هم ضبط ميكردم اينجا ديگر طوطىوارى به درد نميخورد و چون توضيحات اوليه راجع باعراب حروف براى من داده نشده بود از الف لام زبر ال ، ح و م زبر حم ، الحم دال پيش دالحمد هيچ نميفهميدم و بدتر از همه اينكه ، استخراج اين چند جمله كه بايد در ضمن گفت ، از يك كلمهء الحمد ، چيزى نبود كه به اين مفتىها و بدون توضيحات قبلى و ضمنى صورت بگيرد و در اين بابها ، نه قبلا توضيحاتى داده شده بود و نه در ضمن چيزى گفته ميشد . روز اول آخوند سابقهء پيشرفت مرا در آموختن الفبا و گفته‌هاى برادرش را دربارهء من مأخذ قرار داد و تمام الحمد را براى من درس گفت . فردا كه ديد من چيزى از خوانده‌هاى ديروز را نميتوانم پس بدهم تخفيف داده بقهقرا برگشت تا به روزى يك جملهء كوچك رسيد . باز هم تفاوتى در پيشرفت حاصل نشد و همان يك جملهء سه چهار كلمه‌اى را نميتوانستم پس بدهم .\r\n\r\nهم‌مكتبىهاى من\r\nوقتىكه من وارد مكتب شدم برادرم آقا ميرزا رضا و دائى مرتضى - قليخان ديگر در مكتبخانه درس نميخواندند . چنان كه ميدانيم برادرم آخوند را گاهگاه باطاق خود مىطلبيد با او مغنى و مطول مباحثه ميكردند ولى در مكتب‌خانه ، هم‌مكتبىهاى ديگرى بودند كه در مدارج مختلفهء تحصيلات خود بودند از اينقرار :\r\nآقا فتح اللّه ( آقاى فتح اللّه مستوفى ) برادرم . آقا عابدين و آقا على اكبر ( ميرزا زين العابدين خان و ميرزا على اكبر خان ، پسرهاى ميرزا محمود وزير ) برادرزادگانم آقا غلامحسين و مريم خانم اولاد ميرزا عبد الحسين پسر حاجى ميرزا محمد نوه‌هاى برادرم .\r\nآقا كاظم نوادهء پسرى ميرزا طاهر ، سررشته‌دار اول كارهاى استيفائى ولايات پدرم كه نوهء دخترى حاجى ميرزا محمد برادرم هم بود . آقا حسن ( آقاى حسن فرشيد عضو رتبهء نه وزارت پست و تلگراف امروز ) پسر ميرزا احمد سررشته‌دار دفتر اوارجه و ثبت مهر پدرم . آقا حسين ( شيخ حسين ) پسر ملا عبد اللطف . بعد از يكسالى خواهرم خير النساء خانم و محمد رضا خان ( سالار معظم ) پسر محمد حسن خان پيشخدمت ( جد خانواده رئيس و مبشر ) هم اضافه شدند . ميرزا مهدى پسر ميرزا اسد اللّه عمويم كه از همهء ماها بزرگتر بود روزى دو سه ساعتى نزد آخوند درس ميگرفت و ميرفت ، يا گاهيكه كيفش اقتضاء ميكرد درس ما بچه‌ها را روان مينمود .\r\nاين بچه‌ها از شش هفت سالگى بمكتب ميآمدند . تا هفده هيجده سالگى مشغول بودند از الفبا شروع كرده بعد از قرآن به فارسى و صرف و نحو عربى و منطق و معانى و بيان ميرسيدند و در اين سن از مكتب‌خانه خارج ميشدند . هركدام قريحه‌اى داشتند دنبال تحصيل خود را در خارج ميگرفتند و خود را كامل‌تر مىكردند و آنها كه استعدادى نداشتند ، نيز بهرجا كه بايد برسند رسيده بودند ، با همان سواد فارسى و خط و املاء و ادبيات جزئى قناعت ميكردند و وارد زندگانى مىگشتند . اين مكتبخانه هميشه دائر بود و افراد خانواده\r\n\r\n","description":"","footnote":"","page_name":" 219 ","page_number":237},
  {"content":"\r\n\r\nهم با حول‌وحوش بقدرى بودند كه يك نفر معلم را مشغول كنند .\r\nاين معلم ماهى بيست و پنج قران مواجب ميگرفت . اكثر هم‌چون خانواده‌اش در تهران نبود ، در مكتبخانه منزل داشت و براى او شام و نهار از آشپزخانه ميدادند . يكنفر نوكر هم مواظب آوردن شام و نهار براى آخوند و رفت‌وروب مكتب‌خانه بود . طاقچهء بالاى سر آخوند پر از كتابهاى پرحجم بزرگ براى مطالعهء او بود . اين كتابها غير از يكى دو جلد مابقى از كتابهاى پدرم بود كه بآخوند داده بودند و در حقيقت وقف مكتب‌خانه بود . طاقچه‌هاى بالاسر ما هريك متعلق به دو نفر بود كه اسباب كار خود را هريك در گوشه‌اى از آن ميگذاشتيم . ما دو نفر از همه نزديكتر بآخوند مىنشستيم آخوند خودش هم عصرها در نزد مدرسين مدارس آخوندى تلمذ ميكرد .\r\nفرش مكتب‌خانه يك‌دست نمد با يك ميانفرش قالى و جاى جناب آخوند يك پتو كرمانى گلى چهارتا كرده افتاده و پشتى آخوند هم رختخواب خودش بود كه در چادر شب قمى پيچيده شده بود . اين مكتب‌خانه زمستانها با يك منقل پر از زغال گرم مىشد و تابستان‌ها بزيرزمين سمت جنوب حياط بزرگ بيرونى انتقال مىيافت . بعد از ظهرها هم كاسهء پر از يخ براى آب خوردن آخوند و بچه‌ها مهيا بود .\r\nاين شاگردها البته هم قوه نبودند و ممكن نبود از همهء آنها يك كلاس ساخت . اگر بعضى برحسب تصادف هم قوه اتفاق ميافتادند ، با هم همدرس ميشدند ، بنابراين آخوند روزى دو سه ساعت بايد صرف درس دادن به آنها بكند و عصر هم در پس گرفتن درس يكى دو ساعت وقت خود را به مصرف اين كار برساند . كتابهاى درس عبارت بود از جامع المقدمات كه حاوى كتب ذيل بود :\r\nامثله و شرح امثله و صرف مير فارسى . تصريف و شرح تصريف در صرف . عوامل جرجانى ، عوامل ملا محسن ، عوامل منظومه كه بشعر فارسى بود و انموزج و صمديه در نحو و كبراى فارسى در منطق .\r\nاز خواندن جامع المقدمات كه فارغ ميشدند ، شرح سيوطى الفيهء ابن مالك - شرح نظام - شرح جامى در نحو و صرف و حاشيهء ملا عبد اللّه و شرح شمسيه در منطق و بالاخره مغنى و مطول در معانى بيان و در فارسى ترسل - مخزن الانشاء - گلستان و كتب تاريخى فارسى مثل ناسخ التواريخ ، ديوان شعرا مانند كليات سعدى - غزليات حافظ - خمسهء نظامى ديوان سنائى غزنوى - مثنوى ملاى رومى و غيره و غيره و چنانچه بعضى اظهار ميل ميكردند خلاصة الحساب شيخ بهائى در حساب و براى فهم تقويم رقمى ، قدرى از اصول ارقام و اعداد هم علاوه ميگشت .\r\nمشق خط نيز در اين مكتب‌خانه يكى از اصول تعليم و تربيت بشمار مىآمد .\r\nهرچندى يك بار كه در مكتب‌خانه عده‌اى پيدا ميشدند كه وقت تعليم گرفتن آنها از استاد خط رسيده بود ، خطاطى را خبر مىكردند كه هفته‌اى دو روز ميآمد و مشق خط ميداد .\r\nگذشته از اين اصول علمى و فنى ، معلم مكتبخانه مكلف بود شاگردهاى خود را بمعارف\r\n\r\n","description":"","footnote":"","page_name":" 220 ","page_number":238},
  {"content":"\r\n\r\nمذهبى هم آشنا كند و مواظب نماز بچه‌ها باشد . آخوند در اين قسمت وظيفهء خود هر روز مسائل دينى و مذهبى از اصول و فروع دين گرفته تا طهارت و نجاست - وضو و نماز و مقدمات و مقارنات آنها را از روى مسئلة و فتواى مقلد زمان براى بچه‌ها ميگفت و هر روز عصر همين كه كارهاى درس تمام ميشد ، همگى را وادار ميكرد وضوء بگيرند و بطور اجتماع نه جماعت نماز بخوانند . فقط چند نفر از بزرگترها لياقت پيش‌صف شدن را داشتند كه بنوبت هريك در يكروز جلو ميايستادند . از تكبير احرام گرفته تا سلام ، تمام اذكار را بلند ميخواندند و از ركنى بركن ديگر ميگذشتند ، باقى بچه‌ها از عقب آنچه او ميگفت با صداى خفى تكرار ميكردند . رسيدن بمقام پيش‌صف شدن براى بچه‌ها طرف توجه بود و بايد بچه‌ايكه به اين مقام ميرسد گذشته از توانائى خواندن اذكار و قرائتهاى نماز ظاهر الصلاح هم باشد . اگر بچه‌اى در خواندن نماز صبح و شب كه در مكتب‌خانه نبود كاهلى ميكرد بآخوند اظهار ميشد و مؤمن كوچولو طرف تنبيه واقع ميگشت .\r\nاز اين مكتب‌خانه‌ها در منزل اعيان همه‌جا دائر بود . اگر كسى استطاعت فراهم كردن وسائل آن را نداشت ، با اجازهء پدر خانواده‌ايكه مكتبخانه داشتند ، پسر خود را با ماهى پنجقران ، يا منتها يك تومان به اين مكتب ميفرستاد . در مدارس آخوندى هم بعضى آخوندها يكى دو تا شاگرد مىپذيرفتند و آنها هم همين مواد را درس ميدادند . در سر گذرها هم مكتب‌خانه‌هائى بود كه با ماهى يكى دو قران ، بچه كاسبها به آنجا ميرفتند قرآن و فارسى ياد ميگرفتند .\r\nدر مكتب‌خانهء ما چنان كه ديديم جز اعضاى خانواده و حول‌وحوش كسى از خارج درس نميخواند . بچه نوكرها هيچوقت اجازه نداشتند با آقازاده‌ها درس بخوانند زيرا حقا تصور ميكردند كه اين قبيل بچه‌ها كه تربيت درستى ندارند ، اخلاق بچه‌ها را خراب ميكنند . ملل راقيهء امروزى دنيا هم كه در پاره‌اى از مدارس عمومى خود شرايطى برقرار كرده‌اند كه دست هر بقالزاده و بچه‌دلاكى به آن نرسد ، جز اجراى همين منظور قصدى ندارند . خوانندهء عزيز ! تعجب نفرمائيد كه چگونه در كشور دمكراسى من يك‌چنين چيزى مينويسم . بزرگترين دمكراسيهاى دنيا را انگليس و فرانسه دارند ، بشرايط ورود جوانها در مدارس عاليهء آنها مراجعه فرمائيد ، تا حقيقت آنچه عرض كرده‌ام ثابت شود .\r\nبعدها كه من تازه پسرى پيدا كردم ، اين بچه را بعقيدهء خود طورى تربيت ميدادم كه يك كلمه حرف مخالف ادب نزند . حتى يكروز كه با او نشسته ، مشغول صحبت بودم عنكبوتى از گوشه‌اى درآمد و بلافاصله غيب شد . من قدرى دنبال آن گشتم و تكرار ميكردم « عنكبوت كجا رفت ؟ » در اين ضمن حيوان از گوشه‌اى سر درآورد . پسر چهارساله گفت آقا جان اوناها ! - گفتم چى ؟ گفت كبوده ! و نخواست لغت را كه بعقيدهء او استهجانى در قسمت اول آن بوده است ، تمام بگويد . همين آقازاده را بمدرسه فرستادم\r\n\r\n","description":"","footnote":"","page_name":" 221 ","page_number":239},
  {"content":"\r\n\r\nبعد از دو سه هفته ، در ضمن مذاكرهء مطلبى گفت : « زكى « 1 » » من بچه را به حد خود كامل تحويل جامعه دادم ، محيط او را پائين آورده بود ، بر من چه تقصيرى است كه آنچه شبها به اولاد خودم ميخوانم فردا محيط تمام رشته‌هاى مرا پنبه مىكند ؟ شك نيست كه طبقهء پائين‌تر از مجالست با بچه‌اعيانها چيزهائى كه از آن اطلاعى ندارند مياموزند و كم‌كم طبقهء پائين‌تر هم تربيت ميشوند ، ولى فرع آنست كه اكثريت با طبقهء اعيان باشد در صورتى كه اكثريت با طبقه پائين‌تر است . اين است كه بچه‌اعيانها با تربيت خانوادگى به اين مدارس ميروند و با تربيت اكثريت خارج ميشوند . اگر فكرى داريم براى معالجه اين درد بايد به كار بريم و الا جامعه باخلاق طبقهء پائين درميآيد و هيچ راهى براى علاج آن نيست .\r\nاينكه امروز به اشخاص غيرمادى كه بمعنويات بيشتر اهميت بدهند كمتر برميخوريم بواسطهء همين نقص تربيتى است كه جامعه را با دزدان با چراغ مواجه مىكند .\r\nحالا نوادر را فورا برخ من نكشيد كه فلان اعيان‌زاده بداخلاق و بيتربيت و فلان پسر طبقهء سوم خوش‌اخلاق و باتربيت شده است . اينها در بدى و خوبى هر دو فوق‌العاده هستند و شخص فوق‌العاده همانطور كه در جانب خوبى حاجتى بتعليم و تربيت ندارد در جانب بدى هم تعليم و تربيت در او مؤثر نيست زيرا جبلت در او بقدرى قويست كه تربيت و تعليم را ماليده و بىاثر مىكند . سخن ، اينجا در اكثريت است كه قطعا تعليم و تربيت در آنها مؤثر مىباشد ؛ من چون نه ميخواهم وزير شوم و نه آرزوى وكالت دارم ، پرده‌پوشى را خلاف مروت دانستم ، تملق و تعميه را كنار گذاشتم و براى خير همان طبقهء سوم حقائق را بطوريكه فهميده‌ام روشن كردم - تو خواه از سخنم پند گير و خواه ملال .\r\n\r\nوسواسى\r\nتازه بمكتب‌خانه رفته بودم ، يك روز ديدم بساط چوب و فلك در كار است . ملا عبد اللطيف قدرى تركه از باغچهء حياط گرفته ، قرصىبند فلكه را امتحان مىكند . بعد از نيمساعتى آقا غلامحسين همشاگردى ما كه از همه بزرگتر و بچهء « الپرى » بود از راه رسيده گفت « به دو سه حمام سر زدم عاقبت در حمام حاجى ميرزا على اصغر يافتمش الان ميآيد » معلوم شد اين تداركات براى آقا مهدى پسرعمو است كه وسواسى شده و آنچه به او بملايمت گفته‌اند ترك نكرده ، اين است كه ميخواهند اين آخر الدواء يعنى تنبيه بدنى را هم تجربه كنند . از آمدن آقا ميرزا رضا و مرتضى قليخان بمكتب‌خانه معلوم بود كه اين‌كار بامر مقامات بالا صورت ميگيرد و پدرم دستور اين معالجه را داده است بعد از ساعتى آقا مهدى وارد شد . ما را به قدر يك ساعتى مرخص كردند كه شاهد كتك خوردن پسرعموى بزرگتر از خود نباشيم .\r\nوسواسى نجاست و طهارت آن روزها را مثل دزنفكته‌هاى « 2 » امروزى تصور كنيد همانطور كه اين آقايان غير از خود همه‌كس و همه‌چيز را آلوده بميكرب ميدانند ، وسواسيان پنجاه سال قبل هم غير از خود همه‌كس و همه‌چيز نجس را ميدانستند . باران و گل كوچه\r\n\r\n\r\n","description":"","footnote":"\r\n( 1 ) - « زكى » اصطلاح لاتها و سينه‌چاكهاست كه در مورد اظهار تعجب و طنز و تعنّت ، بخصوص در مورديكه طرف حرف ناروائى بزند يا دروغ بزرگى بگويد به كار مىبرند . سابقا « دكيسه » ميگفتند رفته‌رفته با تخفيف و تحريف فعلا « زكى » ميگويند .\r\n( 2 ) -  Desinfecte \r\n","page_name":" 222 ","page_number":240},
  {"content":"\r\n\r\nكه در آن دوره گاهى يكى دو ماه امتداد پيدا ميكرد ، بلاى جان وسواسى بود . در هر بيرون رفتن از خانه و برگشتنش بايد آنچه از لباس كه به آن گل ترشح كرده بود بشويد . بدست خدمتكار يا نوكر ؟ بهيچوجه ! آنها هم بىاحتياطند . بنابراين بايد خود دست بالا كرده در سرماى سخت زمستان ، پاچه‌هاى شلوار ، دنبال عبا و لباده و جبه و بالجمله آنچه به آن گل پريده و گاهى كلاه را هم شامل ميشد ، همه را دانه‌دانه و موضع‌بموضع بدست خود بشويد . كجا خشگ كند ؟ روى رجه خانه ؟ هرگز ! اين بند هم نجس است . بايد بند مخصوص خود را ببندد همينطور نسبت به لباس زيرپوش كه لامحاله آب‌كشى دست آخر بدست خود مؤمن بايد صورت بگيرد .\r\nكار سادهء وضو را كه جز غسلتان و مسحتان چيزى نيست و صاحب شرع حد اعلاى استعمال آب را در آن به مقدار شش هفت سير معين كرده و غسل هم كه جز شست‌وشوى بدن چيز ديگر نيست و براى آن هم بيش از يكمن آب لازم ندانسته است ، به جائى ميرساندند كه يك رودخانه آب براى هريك از آنها كفايت نميكرد . ملاحظه كنيد با اين وسواس شبانه - روزى سه بار وضو گرفتن و هر هفته يكى دو بار شستشوى تمام بدن و روزى پنج شش بار شستن دست و صورت و يكى دو سه بار بيرون رفتن از خانه و شستن ترشح گلها چه بلائى ميشد و چگونه انجام ميگرفت ؟ بر اين جمله شد و نشد نيت نماز و قرائت ، كه از مخرج ادا شد يا خير ؟ و ركوع و سجود كه حقش بجا آمده يا نه ؟ را هم بيفزائيد ، ببينيد زندگى چه جان‌كندنى مىشود .\r\nمن در بيست سال قبل به كسى برخوردم كه هم وسواس طهارت و نجاست و هم وسواس ميكرب هر دو را داشت و واقعا بايد او را وسواسى دوآتشه ناميد . اين آقا بااينكه اهل معاشرت و اكثر در خانه مهمانى و آيندوروند داشت ، هميشه عليحده و تنها غذا مىخورد .\r\nپذيرائى سر سفره را برادرش ميكرد و خود او بشقابى را كه در ميان ديگ آب جوش ميجوشيد با انبر بدست خود از ديگ خارج ميكرد و با پارچهء استريليزه شده ميخشكاند و قبل از اينكه كسى دست بديگ چلو بزند بكنار ديگ ميرفت و از محتويات ديگ با كفگيرى كه آن را هم قبلا در آب جوش استريليزه كرده بود ، باندازهء حاجت ميان بشقاب ميكشيد و از ديگ خورش هم كه در حال غليان بود با همان كفگير خورش روى آن ميريخت و در گوشه‌اى به تنهائى مىخورد . از وقتى كه اين وسواس بسرش افتاده بود از خوردن توت و انجير چون قابل استريليزه كردن نبود خوددارى داشت . ميوه‌هاى سربسته را هم بعد از آن‌كه ظاهر آن را با آب پرمنگنات دوپوتاس بدست خود ميشست ، با چاقوى استريليزه‌شده مصرف ميكرد و اگر گاهى در خارج خانه ميخواست ميوه بخورد كارد صاحبخانه را جلو چراغ ميگرفت كه ميكروبش كشته شود و با همان كارد دودزده كه با دستمال جيبش آن را يك‌طورى پاك ميكرد ، ميوه را چون استريليزه كرده نبود ، با هزار ترس‌ولرز مىخورد . در حمام حرف نميزد كه مبادا ميكرب بحلقش برود . حالا ملاحظه كنيد كه اين وسواسى اكسپزان دو كه از يكطرف حاجت باستعمال آب زياد داشت و از طرف ديگر از آب پاك بايد احتراز كند چه بر سرش ميآمد .\r\n\r\n","description":"","footnote":"","page_name":" 223 ","page_number":241},
  {"content":"\r\n\r\nبارى اين ميرزا مهدى جنم عجيبى بود . يك بار كف پايش در چال‌حوض حمام به جهت تصادم با شيشه بريده بود ، وضو نميگرفت و تيمم ميكرد زيرا مسح پا را از كف پا شروع و بساق پا ختم مينمود .\r\nدر تيمم هم مسح پيشانى را از حجامت‌گاه و مسح دو دست را از مرفق ميكشيد يكنفر را جلو خود مينشاند و در ضمن اجراى عمل اول از او ميپرسيد كجام است ؟ او هم بايد بگويد سرت است يا دست راست است و در خاتمه هر عملى حكما بايد خودش بگويد « ترق ! » نيت نماز را بلند ميگفت و جمله‌ها را با تشدد اداء ميكرد . حمد را شروع و يكى دو آيه نخوانده صورت خود را از قبله منحرف ميكرد ، نماز را باينوسيله ميشكست و از سر شروع ميكرد چند بار اين عمل تكرار ميشد ؟ حساب نداشت ، در اين اواخر وقتى ميخواست نماز بخواند پشت بطاقچه‌اى ميكرد و ميايستاد و بعد از نيت در اداى تكبير احرام چنان سر خود را به عقب حركت ميداد كه كلاه از سرش بطاقچهء پشت سر بيفتد . اگر ميافتاد ، نماز صحيح و الا از سر ميگرفت . اكثر از صداى افتادن كلاه معلوم ميشد بطاقچه افتاده است يا خير ؟ اگر در اين موضوع هم وسواس دامنگيرش ميشد برميگشت و نگاه ميكرد اگر بجاى خود افتاده بود باوجود انحراف صورت از قبله نمازش را در صورتى كه وسواس ديگرى دامنگيرش نميشد تمام ميكرد و گرنه از سر ميگرفت .\r\nمدتى بعد از اين تاريخ كه بزرگتر شده بودم يكروز حمام رفتيم استاد كارگر به من فهماند كه پسرعمو در چال‌حوض مشغول تطهير است .\r\nوسواسيها در حمام با خزانهء گرم سروكارى نداشتند و بچال حوض ميرفتند تا گرمى خزانه آنها را كلافه نكند و از توجه صادر و وارد خزانه هم مصون باشند . شايد خوانندهء عزيز نداند چال‌حوض چيست ؟ آبگيرى فرض كنيد به طول ده بيست و عرض شش هفت و عمق يكذرع و نيم الى دو ذرع و نيم كه سروته آن غرفه‌هائى بارتفاع دو سه ذرع از سطح آب ساخته و در وسط هم يكى دو جا تير كلفتى به همين فاصله از سطح آب از ديواربديوار كشيده باشند كه به سهولت بتوان در اين آبگير انواع بازيهاى ورزشى و شناگرى را اجراء داشت .\r\nدر استخرهاى شناى امروزى بيش از دو سه ماه در هواى تهران نميشود آب‌تنى كرد ، در صورتى كه اين چال‌حوض اقلا نه ماه از سال به كار بود زيرا آب آن بمجاورت هواى گرم حمام ملايم ميشد . فقط در سه ماه زمستان صندوقه‌اى از آجر بين چال‌حوض و حمام ميكشيدند كه هواى حمام خراب نشود . حتى بعضى از حمامها اين صرفه سوخت را هم نمى كردند و تمام سال چال‌حوض دائر بود . جوانها عموما در اين آبگيرها شنا ياد ميگرفتند و مخصوصا يكى از لوازم مشديگرى و لاتى و سينه‌چاكى ، دانستن فنون شنا و بازيهاى آن بود .\r\nحمام مردانه‌اى نبود كه چاله‌حوض نداشته باشد پس استخر شنا بدسترس تمام مردم شهر بود كه با صد دينار پول حمام ميرفتند و تا كيفشان اقتضا ميكرد ورزش ميكردند .\r\nفرنگىمآبهاى سى چهل سال پيش بخصوص دكترهاى طب جديد اينقدر از اين وسيلهء تفريح و ورزش ملامت كردند و اين عمل را وحشيگرى قلمداد نمودند تا چال‌حوضها موقوف شد در صورتى كه اين‌كار هيچ مزاحمتى با آنها نداشت .\r\n\r\n","description":"","footnote":"","page_name":" 224 ","page_number":242},
  {"content":"\r\n\r\nبارى من بكنار چال‌حوض رفتم و در پشت ستونى ايستادم كه با دل جمع عمليات پسر عمو را تماشا كنم . عمليات از اينقرار بود : مقدارى شن‌هاى نخودى از ته چال‌حوض جسته رديف روى دست‌انداز چال‌حوض چيده بود ، وسط آنها فاصله‌اى داشت ، كنار اين بساط مشغول فرورفتن و بيرون آمدن از آب بود . چنان بدن خود را از آب بيرون ميانداخت كه تا سينه و گاهى تا نافش از آب بيرون ميآمد و چنان خود را به زير آب فروميبرد كه پاى او بته آبگير رسيده و بتواند در نتيجهء فشار پا به زمين تا سينه خود را از آب بيرون اندازد ، شماره هم ميكرد . همين كه گويا بچهل و هفت رسيد يعنى چهل و هفت بار به اين كيفيت آلّاكلنگ « 1 » كرد ، يكى از ريگها را از آن طرف به اين طرف نقل نمود . همين كه من طرز عمل و مقصود را بدست آوردم خود را نشان دادم ، بخنده و شوخى نزديك ريگها رفتم تمام آنها را شماره كردم بيست و هفت دانه بود كه ده پانزده تاى آن سمت قسمت تمام شده و مابقى نمايندهء كارى بود كه بايد بعدا انجام پذيرد . من آنچه فكر كردم و از پسرعمو تحقيقات به عمل آوردم ، نتوانستم بدانم بيست و هفت چهل بار چه مدركى دارد و چرا بايد براى يك عمل سادهء شست‌وشو يكهزار و يكصد و شصت نه بار زير آب رفت . يقينا پسرعمو از حاصلضرب اين دو رقم خبرى نداشت و شايد از عهدهء اين عمل ساده حساب هم برنميآمد . باوجوداين ، اين دو مضرب را براى خود اختراع كرده و مدرك عمل خود قرار داده بود . هيچ فكر نميكرد كه مدينه ، دار هجرت پيغمبر ، امروز بعد از هزار و چند صد سال هنوز آب جارى ندارد ، اگر مسلمانهاى صدر اسلام ميخواستند براى هر غسلى يا تطهيرى 1169 بار با دلو از چاه آب بكشند و بدن خود را بشويند ، تمام آب مدينه كفاف يك غسل را نميداد . شايد من آن روز هم استدلالهائى از همين قبيل يا عين آن را براى پسرعمو كرده باشم ولى كجا بخرجش ميرفت اگر امروز شما توانستيد دزنفكته‌هاى خودتان را با دليل متقاعد كنيد كه اينقدر احتياط بيقاعده است ، من هم آن روز ميتوانستم پسرعمو را از اشتباه بيرون بياورم . اينها هم مثل عادت بقمار و الكل و افيون از آفات تمدن است كه بايد با آن جنگيد . اين پسرعمو بواسطهء زحمتى كه از اين طرز زندگى داشت دوامى نكرد ، در بين بيست و پنج و سىسالگى درگذشت بدون اينكه اولادى از خود باقى بگذارد .\r\nيك وسواسى ديگرى هم داشتيم و آن ملا محمد برادر بزرگتر ملا عبد اللطيف بود كه گاهگاه على البدل معلم واقع ميشد . على اصغر برادر كوچكم بسن تميز رسيده بسيار پسر\r\n\r\n\r\n","description":"","footnote":"\r\n( 1 ) - به روى تل خاكى تيرى ميگذارند و موازنهء طرفين آن را طورى قرار ميدهند كه با اينكه سروته تير در هواست ، افقى بر تل خاك قرار گيرد . دو نفر كه البته بايد از حيث وزن قريب الافق باشند بر سروته اين تير مىنشينند . يكى از اين دو نفر با تكان بدن اينقدر پائين ميرود كه پايش به زمين پاى تل برسد البته اين تير با شخصى كه روى آن نشسته است بالا ميرود سپس با فشار پا به زمين پاى تل و كمى جستن به هوا دومى طبعا پائين خواهد رفت و اين مؤمن هم عين عمل اولى را انجام مىدهد و تا هروقت كه طرفين رغبت داشته باشند ادامه ميدهند . اين بازى را الاكلنگ ميگويند . من نتوانستم ريشهء اين لغت مركب را پيدا كنم . شايد مقصود إله بلند بوده است و كثرت استعمال عاميانه آن را الاكلنگ كرده باشد .\r\n","page_name":" 225 ","page_number":243},
  {"content":"\r\n\r\nبامزه‌اى شده بود . پدرم بىاندازه او را دوست ميداشت . براى او لله‌اى آورده بودند اسم اين لله آقا غلامحسين بوده ، اولادى نداشت . على اصغر به او بابا و بزنش ننه ميگفت و علاقهء خاصى به اين بابا و ننه نشان ميداد و اين زن و مرد هم خيلى اين طفل را دوست ميداشتند . آقا غلامحسين ، پسرعموى حاجى على اكبر خان فراش خلوت بود كه در سابق بمناسبت از او ذكرى كرده‌ام . بارى لله على اصغر را مياورد و در گوشهء مكتبخانه مينشاند كه بمكتب عادت كند .\r\nعلى اصغر اجازه داشت كه هروقت خسته مىشود دراز بكشد ولى اين طفل باهوش همانطور كه دراز كشيده بود ، متوجه عمليات فردفرد اهل مكتبخانه بود و شبها تقليد يكىيكى را بيرون مياورد و از جمله نماز ملا محمد طرف توجه اين طفل شده بود .\r\nآخوند تجويد را به خوبى ميدانست و در ماه رمضان براى ما درس تجويد ميگفت كه قرائت ما صحيح شود . در تجويد براى هريك از حروف مخرجى معين شده است مخرج « ه » ناف است .\r\nآخوند اصرارى داشت « ه » را در همه‌جا و بخصوص اللّه اكبر تكبير احرام درست اداء كند . براى اين منظور بايد طورى اللّه اكبر را بگويد كه نافش به حركت آيد . نميدانم مطابق كدام اصل در موقع اداى اين تكبير نفس را حبس ميكرد و سر دو پا بلند ميشد و بايد پاشنه‌هاى پاى جناب آخوند وقتى بر زمين بخورد كه اللّه اكبر را ادا مىكند . در و لا الضالين براى اداى مخرج ضاد چانه را به چپ و راست حركت ميداد و بالاخره در تشهد آخر و سلام ، بايد « ه » بركاته را چنان ادا كند كه باز نافش بجنبد .\r\nعلى اصغر اين نقش ملا محمد را چنان با توجه به تمام نكات خوب بازى ميكرد كه همه را ميخنداند و خودش ابدا خنده نميكرد .\r\nملا محمد مرد فاضلى بود و باوجوداين مبتلا بوسواس شده بود . يكروز على اكبر كابلى كه او را ميشناسيم براى استخاره نزد او آمد ، آخوند با زير « 1 » مشق چرمى ، يخدان آب يخ را از زمين بلند كرد و آشاميد . على اكبر به او گفت جناب آخوند ! اين ديگر چه كارى است ؟\r\nاگر آب نجس است چرا فعل حرام ميكنيد و چيز نجس را ميخوريد ؟ اگر پاك است چرا با زيرمشق ظرف آن را ميگيريد ؟ در مقابل اين منطق ساده ، آخوند جوابى نداشت ولى كارهاى وسواسى خود را هم ترك نميگفت . آخوند بمنبر هم ميرفت و خوب حرف ميزد ، در عراق معروف بواعظ بود ، در تهران هم اگر منبرى گير ميآورد مضايقه نداشت .\r\nروزى در خانهء يكى از ميرزاهاى پدرم روضه و ميرزا طاهر سررشته‌دار پدرم هم در جزو مستمعين بود . ملا محمد روضهء شهادت امام حسن مجتبى سلام اللّه عليه را ميخواند ، در ضمن خواست شعر معروف را كه عموما روضه‌خوانها در اين مصيبت ميخواندند بخواند ، مصراع اول\r\n « در تاب رفت و طشت طلب كرد و ناله كرد » \r\nرا خواند ، مصراع دوم نظرش نيامد هرچه سرفه كرد و مصراع اول را تكرار نمود باز هم بخاطرش نيامد . ميرزا طاهر از پاى منبر گفت\r\n « آن \r\n\r\n\r\n","description":"","footnote":"\r\n( 1 ) - زيرمشق پارچه‌اى از چرم تيماج بوده كه صفحهء كاغذ را براى مشق روى آن قرار داده و روى زانو گذاشته و مشق ميكردند .\r\n","page_name":" 226 ","page_number":244},
  {"content":"\r\n\r\n طشت را ز خون جگر دشت لاله كرد » \r\nجناب آخوند ! روضه يادت رفت راه پائين آمدن كه برات باز است ، وقتى فراموش كرده‌اى بيا پائين و مردم را عبث معطل نكن . من هروقت اشخاصى را مىبينيم كه بر مسندى نشسته و در ذروهء كار خود نيستند و نميخواهند از مسند پائين بيايند ، اين توصيهء ميرزا طاهر بملا محمد بيادم ميآيد و براى هر دو طلب مغفرت ميكنم .\r\n\r\nنوكرها\r\nسنخ تفريحهاى من حالا ديگر رنگ و روى ديگر گرفته است و منحصر بتماشاى خريدهاى اصغر و هيزم‌شكنى او نيست . راه و پاى من به بيرونى باز شده است و در هر رفت‌وآمدى در زير هشت و دم در حياط با سروكله‌هاى جديد مواجه ميشوم . اسب و نوكر و غاشيه‌هائيكه دم در هستند سؤالات تازه‌اى براى من ايجاد مىكند و از نوكرهاى خودمان كه دم در يا زير هشت نشسته‌اند چيز هائى ميپرسم . گاهى با آقا غلامحسين نوكر مخصوص درب اندرون كه طبعا هرجا برويم همراه است ، بطويلهء بازارچهء سرچشمه ميرويم . تماشاى جو خوردن اسبها و نواله دادن بشترها براى ما تفريحى دارد .\r\nدر اينوقت رسم بود نوكر زياد ميگرفتند ، پدرم هم طبعا از اين رسم تبعيت ميكرد .\r\nهميشه بيست سى نفر نوكر در خانه بود كه بيست نفر آنها نوكر و ده نفرى هم قاطرچى و ساربان و مهتر و شاگرد مهتر و يتيم چهاروادار بودند . غير از اين دستهء آخرى كه يا در مسافرت بودند و يا در طويله منزل داشتند ، بيست الى بيست و پنج نفر در اين دو حياط بيرونى و حياط طويله كه فعلا آشپزخانه شده است مسكن گرفته بودند . از اين عده دو سه نفرشان نوكر ميرزا بودند كه اطاق آنها آبرومندتر و مواجب آنها هم زيادتر بود .\r\nاين نوكر ميرزاها تمرين محررى ميكردند و اگر بخت مدد ميكرد بسررشته‌دارى هم ميرسيدند و ضمنا حسابهاى طويله و بارهائى كه شترها از ده ميآوردند و اين قبيل نويسندگىها و حسابها را عهده داشتند . شش نفر هم نوكرهاى برجسته مثل آبدار و قهوه‌چى و ميرآخور و ناظر خرج و نوكرهاى اختصاصى برادرم آقا ميرزا رضا و نوكر درب اندرون بودند . باقيمانده هم نوكرهاى عادى بودند كه بفراش و پيشخدمت و اطاقدار و قاپوچى و خرج بيار اندرون تقسيم ميشدند . سقطكاريهاى خانه از قبيل تخت زدن ، فرش تكاندن ، جاروب و آب‌پاشى حياط و فانوس‌كشى شبها با فراش بود .\r\nدر اينوقت كوچه‌ها چراغ عمومى نداشت ، فقط اعيان دم در خانه‌هاى خود چراغى بجرز وصل بدر خانه نصب ميكردند . بنابراين فانوس و فراش فانوس‌كش يكى از لوازم زندگى بود . عظمت اين فانوس كه گاهى قطر دايرهء سيلندرى آن به نيم و بلندى آن بيك ذرع ميرسيد ، از حيثيت اجتماعى صاحب آن حكايت ميكرد . بدون اينكه نظامنامه داشته و اندازه‌اى براى قطر و قوارهء آن با مقام صاحب فانوس معين باشد ، مردم حق و حسابدان آن دوره هيچوقت از حد خود تجاوز نكرده و فانوس بزرگتر از آنچه بايد و شايد جلو خود نميانداختند .\r\nبالفرض كه شخص ناشى چنين خبطى را مرتكب ميشد ، آنقدر از همطرازهاى خود گوشه و كنايه ميشنيد كه ناگزير ترك آن ميگفت .\r\nنوكر ميرزاها ماهى سه تومان حقوق ميگرفتند ، بنوكرهاى برجسته ماهى دو تومان\r\n\r\n","description":"","footnote":"","page_name":" 227 ","page_number":245},
  {"content":"\r\n\r\nو بسايرين سالى دوازده تومان جيرهء ماهيانه و ده تومان مواجب ساليانه ميدادند . اكثريت قريب‌باتفاق آنها اهل گركان بودند كه جيرهء خود را در تهران ماهيانه و مواجب را شش ماه يك مرتبه حواله بمباشر املاك پدرم در آن حدود ميگرفتند كه بخانهء آنها برساند .\r\nدر اينوقت نان يكمن شش هفت شاهى و گوشت چاركى هشت نه شاهى بود و با يك تومان جيرهء ماهيانه در كمال خوبى امر يكنفر ميگذشت . هر سه نفرى هم در زمستان پانزده من زغال صرف سوخت داشت و با آن كرسى خود را گرم ميكردند و پخت‌وپز خود را هم زير همان كرسى انجام ميدادند . پنج سير گوشت با نخود و لوبيائى كه از خانه‌هاشان از گركان براى آنها فرستاده بودند ، شام شب سه نفرى را اداره ميكرد و گوشت كوبيده براى صبح هم باقى ميماند .\r\nجوانهائى كه زن و بچه در گركان نداشتند از پنجاه تا صد تومان پول هم داشتند كه براى تدارك خانه و زن يا خريد آب و ملك پس‌انداز كرده بودند .\r\n\r\nقهوه‌خانه\r\nدر منزل ما اطاق سمت جنوب بيرونى كوچك قهوه‌خانه بود . نصف بيشتر اين اطاق با گليم فرش شده و در قسمت دوم در يكطرف طغار بزرگى پر از آب صاف و در طرف ديگر چالهء ساروجى كه راه بباغچهء حياط داشت ، براى ريختن آب قليان مهيا بود . در طاقچه و رفهاى اين اطاق كوزه قليانهاى بلور سفيد كه وسط آنها گل بلورى قرمز داشت ، ده بيست‌تائى بعضى با ميانه و بعضى بدون آن چيده شده بود . در بالاى اطاق در صندوق چرمى كه درش از نصفه بلند ميشد و روى نصفهء ديگر ميخوابيد ، كيسه تنباكوى سائيده و قوطى قهوه و سر قليانهاى طلاى مينا و نقره ده دوازده‌تائى با بادگيرهاى برجى كه از دو طرف زنجيرهاى نقره از آن آويخته بود گذاشته بودند . در يكى از طاقچه‌ها قهوه‌جوش و قهوه‌ريز و سينى و فنجان قهوه‌خورى گذاشته بود ، در يكى از طاقچه‌ها منقلى از مصالح بنائى ساخته و بالاى آن دودكش تعبيه كرده و زير اين طاقچه هم در ديوار ، محوطه‌اى كه در آن زغال ميريختند ساخته بودند ولى انبار زغال جاى ديگر بود .\r\nاين قهوه‌خانه پاطوق نوكرها و آنچه قليان ميكشيدند از تنباكوى اربابى و مجانى بود . نوكرهائى كه همراه آقاهاى خود بديدن پدرم ميآمدند در همين قهوه‌خانه مينشستند . در اينوقت چون چاى خيلى معمول نشده بود ، آبدارخانه طول و تفصيلى نداشت و جز سماور و سينى و فنجان نعلبكى چيزى در آن نبوده و هنوز در اسباب چاى ، تجمل وارد نشده بود و برفع حاجت ورگذار ميشد .\r\nهر دو سه ماه يك بار يك كيسهء تنباكو به منى چهار پنج قران ميخريدند . اين كيسه بوسيله تنباكوساب كه با سفره و غربالهاى خود مشغول عمل ميشد ، سائيده و در كيسه ريخته و چنان كه ديديم در يخدان حفظ ميشد . يك كاسهء نيم‌منى تنباكوى نم‌كرده حاضر بود و بيدريغ صرف ميكردند .\r\nآقا كه از خانه بيرون ميرفت ، حكما قهوه‌چى با قليان و كيف تنباكوى خيس‌كرده كه پرشال آويخته و انبرى كه مثل قلمدان آقا سر كمر زده بود بايد همراه باشد . اگر درب خانه ( اداره ) ميرفت كيسهء زغال هم داشت ولى اگر در شهر ديدن ميرفت ، چون در قهوه‌خانهء\r\n\r\n","description":"","footnote":"","page_name":" 228 ","page_number":246},
  {"content":"\r\n\r\nصاحبخانه آتش مهيا بود ، حاجتى ببردن كيسهء زغال پيدا نمىشد « 1 » . در حياط و باغچه‌هاى ادارات دولتى قهوه‌چيهاى هريك از رؤسا در پاى درختى ، يورتى براى خود داشتند كه در آن محل با پاره‌آجر و اين قبيل مصالح ، منقلى براى خود تدارك ديده بودند . سر قليانهاى خود را پاى آن درخت مىگذاشتند و هروقت قليان خبر ميكردند ، پيشخدمت بايد قليان آقا را در ضمن ساير قليانها بمجلس ببرد . در اينجا هم جلو رفتن قليان علامت احترام صاحب قليان بود و چنان ضابطه داشت كه هيچوقت بين پيشخدمت‌ها اختلافى حاصل نميشد معهذا پيشخدمتهاى علماء در پيش‌وپس رفتن قليانهاى آنها بيمزگيهائى داشتند ولى اعيان پاپى جلو افتادن قليان آنها نبودند و قليان علماء هميشه جلو مىافتاد و اين نزاع حيثيتى بين خود آنها و در خانه‌هاى شهرى بود « 2 » .\r\nغير از قهوه‌چى ، دو سه الى پنج شش جفت فراش ، دو سه نفر پيشخدمت و اگر آقا سواره بود ميرآخور و اگر آقا اهل دفتر بود و بدرب خانه ميرفت يكى دو نفر نوكر ميرزا با دفترها و كيسهء كاغذها هم همراه بودند . حالا ميتوانيم بدانيم براى چه اينقدر نوكر زياد نگاه مىداشتند ؟\r\n\r\nكربلائى باقر\r\nاسم قهوه‌چى پدرم كربلائى باقر بود و نوكرها به او عمو باقر ميگفتند .\r\nغير از فصل سرما هميشه قباى راستهء قدك آبى آسمانى ميپوشيد ، با قامتى متوسط و ريش يك قبضه‌اى دو گوشه و كلهء تراشيده و در اين وقت شايد شصت سال از عمرش گذشته و با اينهمه بوسيلهء خضاب هميشه محاسنش سياه و بسيار امين و مقدس و راستگو بود و در اين مكرمه آخرى شهرتى بسزا داشت بطوريكه اگر عمو باقر چيزى ميگفت ، براى هيچ‌كس قابل ترديد نبود .\r\nيكروز در باغ دفترخانه ، ساعت طلائى پيدا كرده بود . اين ساعت را در صندوق قهوه‌خانه بدقت حفظ كرد و اينقدر گشت تا صاحبش را پيدا كرد و به او رد كرد . در مقابل يكروز هم همين كه از درب خانه برگشت و دست بجيب كرد ، ديد سر قليانهاى طلا را پاى چنار يورت خود جا گذاشته است ، بدون هيچ تشويش برگشت و از همانجا كه گذاشته بود برداشته و مراجعت كرد . وقتى اين خبر را ساير نوكرها شنيدند و تبريكش گفتند ، با كمال سادگى گفت من چون طمعى بمال كسى ندارم خدا جلو چشم مردم را ميگيرد كه نتوانند مرا به زحمت بيندازند . اينها همه خواست خداست كه در محلى كه ساعتى ده بيست نفر همه‌جور\r\n\r\n\r\n","description":"","footnote":"\r\n( 1 ) - همراه بردن قليان در خانه‌هاى شهرى براى آن بود كه از تغيير تنباكوى معتاد و در نتيجه خراب شدن سينه جلوگيرى كرده باشند .\r\n( 2 ) - ميدانيم مستوفى الممالك قبل از ميرزا محمد خان سپهسالار تقريبا شخص اول بود و قليان او جلوتر بمجلس مىآمد . بعد از رياست وزراء ميرزا محمد خان ، اتفاق افتاد كه هر دو در يك مجلس بودند همين كه پيشخدمت قليان جناب آقا را كه بعد از قليان سپهسالار اعظم وارد مجلس كرده بود جلوش برد ، بعنوان اينكه اين تفنن را ترك كرده است قليان را رد كرد و تا زنده بود جز در اندرون خانه خود قليان نميكشيد تا خلاف عمل آن يك روز از او مشاهده نشود .\r\n","page_name":" 229 ","page_number":247},
  {"content":"\r\n\r\nمردم در آيندوروندند ، سر قليانهاى مرا نمىبينند و الا چگونه ممكن بود سر قليانها بدست من بيايد .\r\nعمو باقر بسيار مرد بامزه‌اى بود و در صحبت خوش‌دأبى ميكرد . در شب نهم ربيع الاول كه نوكرها برحسب مرسوم زمان عيد خنده ميگرفتند ، اين پيرمرد شصت‌ساله براى ادخال سرور در قلب مؤمن و درك ثواب ، يك سبوى آب روى پيشانى مىگذاشت و مير قصيد و شعر عاميانهء دهاتى كه در آن كلمهء « مشكلانه » تكرار شده بود ميخواند .\r\n\r\nمعماگوئى كربلائى باقر\r\nيكروز در ضمن صحبت گفته بود وقتى كه من از گركان بتهران آمدم ، چنارهاى جلو مدرسهء خان مروى دسته‌بيل نميشدند . نوكرها بفكر فرورفتند كه اين چنارها اقلا پنجاه شصت ساله است و عمو باقر بيش از پنجاه شصت سال ندارد چگونه همچو موضوعى ممكن است حقيقت داشته باشد . از طرف ديگر صدق لهجهء خدشه‌ناپذير عمو باقر هم چيزى نيست كه بتوان در گفتهء او ترديد كرد . بعضى از آنها كه اهل محاجه بودند گفتند عمو باقر بايد اشتباه كرده باشد ، اين چنارها لااقل به قدر او عمر دارند پس ممكن نيست بيست سال قبل دسته‌بيل نشوند . عمو باقر در گفتهء خود ايستادگى كرد و گفت جان آقا ( مقصود پدرم بود ) مطلب همين است كه ميگويم . سايرين كه اين تأييد را بقيد قسم از عمو باقر شنيدند ، خيلى بر تعجب خود افزودند و وارد محاجه شدند . بالاخره كار بحكميت جناب آخوند كشيد همگى بمكتب‌خانه آمدند و مطلب طرح شد . آخوند بكربلائى باقر گفت مگر خداى نكرده مىخواهيد شهرتى كه در راستگوئى داريد از بين ببريد يا بر خلاف عادت كه در شوخيهاى خود هم هيچوقت خلاف واقع چيزى نميگوئيد ، فكر كرده‌ايد شوخى را به حد اعلا برسانيد . كربلائى باقر گفت من منتظر بودم لامحاله شما مقصود را توجه كنيد ، من هيچوقت دروغ نميگويم اين چنارها امروز هم دسته‌بيل نميشوند . همه خنديدند و يك بار ديگر صدق لهجهء عمو باقر كه موقتا متزلزل ميشد مورد تصديق همه گرديد .\r\nدر يكى دو سال آخر عمرش هميشه مىگفت پيمانهء من پر شده است زيرا سفر اولى كه بكربلا رفتم در محل استجابت دعا كه در آن بقعهء شريفه است ، از خدا خواستم هفت سفر زيارت عتبات نصيب من كند . خوابى ديدم كه دانستم دعايم مستجاب شده است . پارسال كه همراه آقازادهء خود آقا ميرزا رضا بعتبات رفتم سفر هفتم بود . همينطور هم شد ، سال بعد از اين مسافرت چنان كه در آتيه خواهيم ديد ، پدرم مرد و كربلائى باقر بمواظبت مقبرهء او در حضرت عبد العظيم گماشته شد و بعد از پنج شش ماه شبى كه بتهران براى گرفتن ماهانهء مقبره آمده بود ، خواب ديده بود پدرم به او ميگويد چرا مرا تنها ميگذارى و به شهر ميروى ! فردا عصر بديدن يكى از خويشان خود كه در خانوادهء ما ميرزا بود رفته و خواب خود را شرح داده اظهار كرده بود كه بايد حكما امشب بشاه عبد العظيم برگردد ولى معلوم نشد براى چه نتوانسته بود خود را بترن برساند . در خانه‌اى كه شب بيتوته ميكرد ، نصف شب بلند شد و راه را گم كرده و از پله افتاد و فردا زندگى را بدرود گفت . پسرش محمد حسن كه او هم\r\n\r\n","description":"","footnote":"","page_name":" 230 ","page_number":248},
  {"content":"\r\n\r\nدر خانهء ما نوكر بود ، بجاى پدر قهوه‌چى مقبره شد . او هم پس از مدتى برحمت خدا رفت و پسرش حسين بجاى پدر و جد مشغول اين خدمت گشت ولى اين پسر خيلى جوان بود و بنظام‌وظيفه رفت و بعد از آن ديگر من او را نديدم « 1 » .\r\nدر آن دوره آقائى و نوكرى اينطورها بوده است كه طرفين حق نعمت و خدمت را رعايت ميكردند . اگر آقازاده‌اى ندار يا نوكرزاده‌اى بىكفايت ميشد ، به اين مفتيها دست از همديگر برنمىداشتند . آقازاده اگر از نان خود مىبريد ، نوكر پدر را نگاه مىداشت و نوكرزاده هم يك لقمه نان آقازادهء خود را بر همه‌چيز ديگران ترجيح ميداد .\r\nدر پائيز سال 1306 در محلهء ما بساط عروسى باتجملى پهن شد . يحيى خان مشير الدوله برادر ميرزا حسين خان سپهسالار ، دختر وليعهد مظفر الدين ميرزا را براى پسرش معتمد الملك كه پسر عزت الدوله خواهر شاه هم بود به خانه مىآورد . در همين شب در كنج يكى از بالاخانه‌هاى خانهء ما جوان غريبى در حال نزع بود ، اين جوان همان على اكبر كابلى بود .\r\nپدرم بالاى سر او رفت كه اگر وصيتى دارد بشنود و ضمنا براى او هم دعا بخواند .\r\nدر ايام مكتب رفتن من اتفاق ميافتاد كه شخص ناشناختى كاغذى ميداد كه بپدرم برسانم ، كاغذ را كه ميدادم پدرم ميگفت اين شخص را بگو بيايد ، ميرفتم از پردهء در اندرون ردش ميكردم نزد پدرم مىبردمش ، مدتى از او و كس‌وكار و قوم و خويشهاى او مىپرسيد ، باز به من مىگفت مهدى ( ناظر خرج ) را بگو بيايد . ميرفتم كربلائى مهدى را مىآوردم پدرم ميگفت يك مواجب ميرزائى براى اين شخص منظور كن ، در اطاق ميرزا باشد تا در موقع به او كار رجوع كنم . اين شخص ميرفت جزو نوكر ميرزاها كار مىكرد . اگر استعداد داشت بمحررى و شايد سررشته‌دارى هم ميرسيد و الا به كارهاى خصوصى از قبيل حساب‌نويسى در خانه و مباشرت املاك يا سركارى بنائى مشغول مىشد . در همين هفت هشت سالهء سن تميز من ، دو سه نفر از اين سنخ تربيت شده بودند . صدى پنجاه اهل گركان خوانا و نويسا بودند براى چه ؟ براى اينكه يقين داشتند اگر كارآمد باشند « حاجى آقا » ( پدرم ) آنها را بيكار نخواهد گذاشت .\r\nامروز هم عده‌اى از بقاياى همانها در ادارات دولتى مشغول كار هستند كه بردن اسم آنها خلاف مروت است . در ايندوره خدمتكارهاى زنانه چون لباس و شام و نهار و خلاصه مثل امروز همه‌چيز داشتند ، ماهى سه قران مواجب مىگرفتند و بخدمتكارهاى قديمى منتهى ماهى پنج قران حقوق ميدادند .\r\n\r\nمعلم و شاگرد هر دو ناراضيند\r\nدرس من خوب پيش نميرفت و سبب آن بر من و آخوند هر دو مجهول بود . آخوند از كودنى من و من از بىمهرى آخوند ناراضى بوديم و كم مانده بود از بچه‌هاى كودن معروف شوم . خواندن يك صفحه\r\n\r\n\r\n","description":"","footnote":"\r\n( 1 ) - سال گذشته روزى بباغ فردوس به منزل آقاى حسين تقوى همسايهء خودمان رفتم . دم در اتومبيل و شوفرى ايستاده بود . شوفر تعظيم غرائى كرد همين كه ديد من او را نشناختم خودش را معرفى كرد . اين حسين نوهء كربلائى باقر بود كه شوفر آقاى ظفرى وكيل نهاوند شده بود . وارد منزل آقاى تقوى شدم و توصيه او را به اربابش كردم .\r\n","page_name":" 231 ","page_number":249},
  {"content":"\r\n\r\nيا يك سورهء كوچك قرآن براى من مانند آشاميدن « 1 » دريا بود . هر كلمه‌اى را بايد آخوند ده بار تكرار كند ، در دفعهء يازدهم هم كه برميگردم باز نتوانم بىغلط بخوانم . هرقدر آخوند بيشتر عصبانى ميشد ، من هم همانقدر كودن‌تر ميشدم در صورتى كه در غير از درس خواندن زيركىهائى از خود بروز مىدادم و حتى بچه‌اى حاضرجواب و تا حدى متلك‌گو بودم .\r\nآخوند حيران ميماند كه اين پسر كه در موارد عادى تا اين اندازه هوش و شعور ظاهر مىكند ، چگونه است كه در خواندن اينقدر لنگ است . براى آخوند هم خوب نبود كه پسر صاحب مكتب‌خانه از سايرين عقب باشد . بهر كيفيتى بود تا نصاب كه مقدمهء عربىخوانى است ، پيش رفتيم ولى آنچه امروز مىخواندم و با هزار جان‌كندن ياد مىگرفتم ، بعد از چند روز كه ميخواستم تكرار كنم ، مثل اين بود كه دفعهء اول است كه ميخواهم تازه اين درس را بخوانم .\r\nآخوند از عقب بودن پسر ارباب عصبانى و من هم از عقب بودن خود بسيار ملول بودم .\r\nعصرها كه ميخواستم درس صبح را پس بدهم بقدرى بر من ناگوار بود كه گاهى كم ميماند گريه كنم . آخوند هم بقدرى عصبانى بود كه بدش نمىآمد با تركه مرا كف‌دستى بزند و اگر كار باينجاها نرسيده بود ، سببش همان اظهار هوشهاى خارج از درس بود .\r\n\r\nآى فلفل‌ترشى\r\nشخص طوافى بود كه عصرهاى پائيز سبزى دوره مىگرداند . من چهرهء اين شخص را هيچ نديده‌ام ولى چون هميشه وقت عصر در همان موقعى كه مشغول پس دادن درس بودم بكوچهء ما گذارش مىافتاد ، بقدرى آوازه‌خوانى او براى عرض متاع خود به گوش من حزن‌آور و غم‌افزا بود كه حد نداشت . آوازه‌خوانى خود را اينطور شروع و ختم مىكرد : « آى فلفل‌ترشى . آى كلم قمرى آى پيا . . . ز آى كاهو نازك . » به مجرد رسيدن اين شخص بحدود صدارس ولو اينكه مشغول پس دادن درس هم نبودم ، گوئى غم عالم را در دل من ميريختند تا از حدود صدا رس رد ميشد . عجب اين است كه بعدها يعنى در سن جوانى كه نه آخوندى بود و نه مكتبى باز هم كه صداى اين شخص در كوچه بلند ميشد ، من محزون و مغموم مىشدم . الان هم صداى اين طواف و لحن آواز او را در گوش دارم و عجب‌تر آنكه اين لحن حالا هم به نظر من حزن‌آور و غم‌افزاست .\r\n\r\nفرج بعد از شدت\r\nآخوند به قصد زيارت مشهد از پدرم اجازهء سه چهار ماه مسافرت گرفت و چون برادرش ملا محمد را هم نمىخواست براى اين مدت كم به زحمت بيندازد ، آخوند ديگرى را بجاى خود گذاشت .\r\nاين آخوند اسمش ملا على آقا ، كوچك‌اندام و صورتش كم‌مو ، چشمانش كبود و چون در بچگى با دست بمنقل آتش افتاده بود ، انگشت‌هايش طورى سوخته بود كه بعضى يك بند بيشتر نداشت و آنها هم كه كمتر سوخته و چيزى از بند دوم باقيمانده بود ، دولا شده و جز انگشتهاى نر كه آنها هم ناخنهايش خراب بود ، هشت انگشت ديگرش از كار افتاده و اهل اشتهارد\r\n\r\n\r\n","description":"","footnote":"\r\n( 1 ) - آشاميدن دريا اصطلاح فرانسوى و كنايه از كار مشكل است . بعقيدهء من بد كنايه‌اى نيست اگر شاه طهماسب‌هاى ادبا و نويسندگان كهنه‌پرست ، براى همين كه از زبان خارجى اقتباس شده است بقول اصفهانيها دنبال آن « لغز » نخوانند و ردش نكنند . لغز خواندن هم در اصطلاح عاميانه اصفهانيها عبارت از كنايه زدن يا انتقاد نمودن از شخص يا چيزى است .\r\n","page_name":" 232 ","page_number":250},
  {"content":"\r\n\r\nو كاملا لهجهء اهالى اين بلوك را در حرف زدن خود ظاهر ميساخت . اين آخوند با اين سيما و اين لهجه خيلى خوش‌اغور به نظر نميآمد معهذا همين شخص بدقيافهء بدلهجه سبب نجات و ترقى من در كار تحصيل شد .\r\nنميخواهم ادعا كنم كه آخوند اشتهاردى در آن دوره اينقدر روانشناس بود كه به مجرد ديدن من توانست درد كار را بفهمد كه درصدد معالجه برآيد . بايد بگويم رويهء او در درس گفتن و پس گرفتن طورى بود كه با روح من مناسبت داشت . روز اولى كه بمكتب‌خانه آمد من شايد سه چهار بحر از قطعات نصاب را خوانده بودم . بدون اينكه امتحانى از گذشته بكند كتاب را جلو كشيد و نصف يك قطعه را منتهى با تشريح و توضيح كامل براى من گفت .\r\nبعد از درس گرفتن ، من مراجعه كردم ديدم با بياناتى كه آخوند كرده است براى من هيچ اشكالى باقى نيست كه از او بپرسم . در حفظ كردن اشعار درس هم‌چون مطالب را خوب فهميده بودم ، خيلى تندتر از طوطىوار هر روز حفظ كردم . فردا كه آخوند آمد درس مرا پس گرفت تمجيد بيحسابى از من كرد و باقى قطعه را مثل ديروز درس گفت . من كه تا آن روز هيچ تحسينى از آخوند نشنيده بودم ، بىاندازه كيف كردم و درس امروز را خيلى زودتر و بهتر از ديروز حاضر كردم و بعد از ظهر بدرس فارسى و ساير مستحبات پرداختم . آخوند هم در اين مستحبات به من كمك ميداد ، نصاب تمام شد . بلافاصله امثله را در ظرف يكروز با ياد گرفتن قاعدهء تصريف افعال آموختم و شرح امثله را شروع كردم . خلاصه اينكه در اين چهارماههء غيبت آخوند اصلى به قدر دو سه سال قبل براى من پيشرفت حاصل شد و قوهء خواندن و فكر كردن در من ايجاد گرديد . ملا عبد اللطيف كه برگشت ، من بقدرى پيش رفته بودم كه هرقدر آخوند برحسب عادت خود كم تشريح ميكرد ، من خود از عهدهء فهم مقصود برميآمدم و سؤالاتى از آخوند ميكردم كه طبعا او را به توضيح مطلب وادار ميكرد .\r\nخلاصه اينكه يكسال نكشيد كه من شاگرد مبرز مكتب‌خانه شدم البته كودنى من كه از بين رفت ، مهر آخوند هم زياد شد و هر دو از همديگر راضى شديم . من هميشه براى اين ملا على آقا ، طلب مغفرت ميكنم و خود را رهين اين آخوند اشتهاردى بدقيافه ميدانم .\r\nالبته احترام پدران در آنموقع بقدرى طرف رعايت بود كه بچه‌ها بىپرسش و براى اظهار فضل چيزى نزد آنها نگويند . يكشب پدرم لغتى ميخواست از روى قاموس بگيرد ، مرا صدا زد ، آمدم ، لغت را گفت ، من از روى قاموس فارسى گرفتم و براى او خواندم خيلى خوشش آمد و تحسين كرد . از اين تاريخ گاهگاه مرا براى اين‌كار ميطلبيد و گاهى تركيب عبارت عربى يا آيه‌اى از قرآن از من ميپرسيد . با اين‌كار ، هم از من تشويق ميكرد و هم به من تمرين ميداد . خلاصه اينكه عربى و فارسى من راه افتاد و كم‌كم از هم‌قدرهاى خود جلو افتادم و با مسن‌ترهاى مكتب‌خانه همدرس شدم سهلست در آن كلاس هم خليفه بودم يعنى اشتباه و مشكل ساير رفقا را هم حل ميكردم .\r\n\r\n","description":"","footnote":"","page_name":" 233 ","page_number":251},
  {"content":"\r\n\r\n\r\nمشق خط\r\nبعد از يكى دو سال اول ، آخوند به من مشق خط داد . از قضا ، در اينوقت ملا محمد معلم بود . ملا محمد بدرجه‌ايكه جزوه‌هاى روضهء خود را خود كتابت كند خط نسخ داشت . در آن دوره هم نميدانم بچه مناسبت ابتدا به بچه مشق خط نسخ ميدادند و بغلط يا صحيح ميگفتند دست بچه زودتر قرص مىشود .\r\nيك دو سالى نسخ‌نويسى كردم تا بزرگترها گفتند حالا ديگر بايد نستعليق را شروع كنى . برادرم آقا ميرزا رضا از شاگردان مبرز ميرزا رضاى كلهر بود . خط نستعليق را بسيار خوب مينوشت ، او به من سرمشق ميداد « 1 » . مدتى كه گذشت باز بما گفتند بايد خطاط از خارج بيايد و بشما تعليم بدهد .\r\n\r\nميرزا غلامحسين\r\nميرزا غلامحسين مشاق را كه نميدانيم سابقا در كدام دوره براى مشق دادن به اين مكتب‌خانه آمده بود ، مجددا خبر كردند . ميرزا روزهاى شنبه و سه‌شنبه دو ساعت به ظهر مانده ميآمد ، ميان من و برادرم مينشست ، براى هريك سه تا قلم ميتراشيد و سرمشقى براى ما مينوشت ، ما از روى آن دو صفحهء عليحده مشق ميكرديم ، تعليم ميداد و قواعد را بيان ميكرد . ملا عبد اللطيف قليان - كش بود ولى چون خودمانى بود هرچه ميدادند ميكشيد . اما ميرزا غلامحسين قليان‌كش قهارى بود . آقا غلامحسين للهء على اصغر كه در آن واحد مستخدم مكتبخانه هم بود ، قليانهاى كوك خوبى براى ميرزا ميآورد . قليانهاى بلورى داشت كم‌كم منسوخ ميشد ، آقا غلامحسين بمدزمان دو تا قليان كوزه‌گلى كه ته آنها را ته‌قليانى حلبى انداخته بودند ، با ميانهء شيخ - رضائى و سرقليان مشكى اصفهانى و بادگير مس سفيدكرده تدارك ديده ، در طاقچهء راهرو مكتبخانه ، قهوه‌خانهء كوچكى راه انداخته بود . هميشه تنباكوى نم‌كرده در كاسه‌اى كه روى آن پارچهء سفيدى كشيده بود حاضر داشت و فصل‌بفصل براى ميرزا قليان ميآورد . ميرزا در اين دو روز نهار هم با ما مىخورد سفرهء آبرومندترى پهن ميشد ، آخوند و ميرزا و من و برادرم نهار ميخورديم . بعد از نهار ميرزا قليانى ميكشيد و ميرفت .\r\nاين ميرزا غلامحسين مرد بامزه‌اى بود ، شعر خيلى حفظ داشت و خيلى خوب شعر ميخواند ولى اغراق زياد ميگفت . هيچ صحبتى بميان نميآمد مگر اينكه براى ميرزا نظير\r\n\r\n\r\n","description":"","footnote":"\r\n( 1 ) - آقا ميرزا رضا را به آسانى گير نميآورديم كه هر شب بما سرمشق بدهد زيرا اوايل شب او منزل نبود . بعد از ظهرها كه در اطاق بيرونى بود ميرفتيم و از او سرمشق ميگرفتيم . يكروز اين‌كار فراموش شده بود ، اول شب من عزا داشتم كه با بىسرمشقى چه كنيم در اين ضمن برحسب تصادف آقا داداش پيدا شد . من جلو رفتم و خواهش كردم يك سرمشق بدهد ، باطاق آمد ، ننه زهرا هم در اطاق ما بود و رخت‌هاى شستهء روز را تا ميكرد . آقا ميرزا وارد اطاق شد ، من قلم و كاغذ حاضر به دستش دادم ، در اين ضمن سكينه دختر حسين كه ميشناسيمش از در درآمد و به ننه گفت « ننه يك بند بده به تنبان على اصغر بكشم » آقا داداش عين اين جمله را در سر صفحه براى من سرمشق نوشت . اين سرمشق بقدرى از حيث تركيب‌بندى كلمات و زيبائى خط خوب از كار درآمده بود كه من نميخواستم آن را عوض كنم .\r\n","page_name":" 234 ","page_number":252},
  {"content":"\r\n\r\nو بالاتر از آن در همان دو سه روز يا لامحاله در وقتى از اوقات پيش آمده باشد . حرف طرف صحبت خود را هميشه از بن دندان تصديق ميكرد و با ذكر نظاير و امثال آنها را پرچين مينمود . هيچوقت از آقا غلامحسين قليان نميخواست ، همين كه از حسن سليقهء او در چاق كردن قليان تمجيد ميكرد ، معلوم بود ميرزا قليان ميخواهد ولى وقتى كه نوكر ميرفت قليان چاق كند ، جدا ميايستاد كه لازم نيست و به زحمت شما راضى نيستم . البته نوكر هم تكليف خود را ميدانست و به اين تعارفات بعدى ميرزا گوش نميداد و قليان براى ميرزا مياورد . برادرم آقا ميرزا رضا هم گاهى در روزهاى مشق ميآمد و ساعتى مينشست ولى اين آمدن نه براى تفتيش مشق خط دادن ميرزا بلكه براى شنيدن اشعار و صحبتهاى بامزهء او بود .\r\nلباس ميرزا عبارت بود از يك شلوار سفيد چلوارى كه در زمستان به دبيت مشكى مبدل ميشد و قباى راسته و شال كمرى كه نازكى ميان ميرزا را بيشتر نمودار ميكرد و يك جبه كه اكثر تاكرده زير بغلش بود و اگر هم بدوش ميافكند ، دستها را هيچوقت از آستين بيرون نميآورد بلكه با دو دست دامنهاى جبه را به عقب ميزد و فقط اين لباس روپوش ، دوش و پشت او را ميپوشاند . خيلى تند راه ميرفت و در حركت دستهاى خود را بجلو و عقب حركت ميداد . حركت دستها طبعا دو دامن جبه را كه زير دستهايش لوله شده بود بجلو و عقب ميبرد . قدى بسيار بلند داشت و ريش دو گوشه‌اى به قدر سه انگشت پائين‌تر از چانه برنگ فلفل‌نمكى كه گاهى اگر حنا ميبست به سركه‌شيره‌اى تبديل مييافت تا زير چشمش روئيده بود و دماغ عظيمى وسط اين انبوه مو خود را نمايان ميكرد و بر درشتى نقش چشم و ابروى او ميافزود . كله را ميتراشيد و فقط زلف پشت گوشى مختصرى باقى ميگذاشت .\r\nميرزا براى تصديق قول مخاطب و تأييد گفته‌هاى خود ، از ساختن و اختراع كردن موضوع مضايقه نداشت . بااينكه سن ما اقتضاى اين نكته‌سنجىها را نميكرد ، گاهگاه ميرزا بقدرى در اختراعات خود زياده‌روى مينمود كه ما هم متوجه ساختگى بودن موضوع ميشديم . شايد بعد از مراجعت آخوند از مشهد بود ، صحبت از بزرگى هندوانه زعفرانى و شوراب و عباس‌آباد بميان آمد ، ميرزا گفت در دورهء تركمن‌تازى خيلى اتفاق ميافتاد كه پاره‌اى از زوار زير يكتاى پوست هندوانه پنهان ميشدند و بعد از رفع غائله بيرون ميامدند .\r\nالبته بعضى از شنوندگان در اغراق بودن اين خبر كه از مسموعات ميرزا بوده وارد بحث شدند . ميرزا براى تائيد گفتهء سابق خود گفت من در مسافرتى با يكى از اعيان همقافله بودم ، روز جمعه‌اى اطراق « 1 » بود . بديدن همسفر اعيان خود رفتم ، نزديك ظهر شد ، عادت به غسل جمعه داشتم ، خواستم برخيزم ، صاحبخانه به من تكليف نهار كرد ، من مقصود خود را از رفتن اظهار كردم گفت وسائل آب‌تنى اينجا هم موجود است . مرا بچادرى هدايت كرد در\r\n\r\n\r\n","description":"","footnote":"\r\n( 1 ) - اطراق تركى و بمعنى توقف است . روزهائى كه براى استراحت و تحصيل بدل ما يتحلل مرد و مال قافله در بين راه توقف ميكرد ، روز اطراق ميگفتند . اطراق اصطلاح قلمى و نجيب اين توقف بود ولى چهاروادارها اين تعطيل يكروزه مسافرت را لنگ كردن يا لنگ داشتن ميگفتند . امروز وجود راه‌آهن و اتومبيل و طياره اينقبيل اصطلاحات را منسوخ كرده است .\r\n","page_name":" 235 ","page_number":253},
  {"content":"\r\n\r\nآنجا حوض مدورى بود ، من در آن آب‌تنى كردم ، آب تا زير چانهء من ميامد ، ( البته خواننده در نظر دارد كه گفتم قد ميرزا بسيار بلند بود ) وقتى كه بيرون آمدم و قطيفه گرفته و نشستم توجه كردم ديوارهء حوض رنگ زردى دارد ، درست كه دقت كردم ، دانستم كه نصف يك كدو است كه آقا پيدا كرده و براى سبكى وزن آن را بجاى ظرف حمام سفرى به كار انداخته است . ميرزا از اين قماش حرفها زياد داشت . منتهى من نميخواهم از حافظهء خود سوءاستفاده كنم و خوانندهء عزيز را زياد معطل نمايم . تا يكى دو سال از تعليم ميرزا استفاده و از اين بيانات او تفريح ميكرديم و ضمنا از اشعاريكه ميخواند و معانى كه براى اشعار مشكل به جهت بزرگترها ميكرد ، تا حديكه فهم ما اقتضا داشت بىبهره نبوديم « 1 » .\r\n\r\nسيد محمد مشّاق\r\nبزرگترها گفتند براى ما مشاق بهترى لازم است . سيد محمد پسر سيد معلم را براى مشق دادن ما خبر كردند . اين آقا خط نستعليق را خوب مينوشت ، سرمشقهاى خود را روى كاغذ آستركردهء زرافشان - دار بطور قطعه‌هاى چهار سطرى و گاهى شش سطرى به شكل چليپا در منزل مينوشت و زير آن را كتبه محمّد الحسينى غفر اللّه ذنوبه و ستر عيوبه رقم ميكرد . قدى كوتاه و قدرى سمن داشت ، بسيار خوش‌لباس و پاكيزه بود ، با ريش توپى خرمائىرنگ عمامه‌اى سياه بر سر ميگذاشت ، قلمدان و لوله كاغذ او كه هميشه سه چهار قطعهء خط خودش لاى آن پيچيده شده بود ، بسيار منظم و دوات قلمدانش هميشه راه و مركب آن بسيار پررنگ و خلاصه اينكه مشاق تروتميزى بود . اول قطعه‌اى كه بعنوان سرمشق به من داد ، اين دو شعر بوستان سعدى را بطور چليپا در آن نوشته بود .\r\n يكى بر سر شاخ ، بن ميبريد * خداوند بستان نگه كرد و ديد\r\nبگفتا كه اين مرد بد مىكند * نه با من كه با نفس خود مىكند \r\nميرزا غلامحسين ماهى پانزده قران حقوق ميگرفت ، به اين آقا ماهى دو تومان حقوق دادند و روزهاى شنبه و سه‌شنبه مبدل به يكشنبه و چهارشنبه شد . اين سيد هم قليان ميكشيد ولى نه بزيادى ميرزا غلامحسين و برعكس او بسيار متين و كم‌حرف بود . آقا سيد كتابت هم ميكرد چنان كه چند قصيده از ديوان سنائى به خواهش پدرم كتابت كرد و قدك و قلمكار و جعبه گز و جورابى در مقابل براى او فرستادند .\r\n\r\n\r\n","description":"","footnote":"\r\n( 1 ) - از جمله تعبير و تفسير اين شعر شيخ سعدى :\r\n شمع را بايد از اين خانه برون بردن و كشتن * تا كه همسايه نداند كه تو در خانهء مائى \r\nميرزا حقا ميگفت آيا اگر شمع را در خانه خاموش كنند ، تفاوتى براى دانستن و ندانستن همسايه حاصل مىكند ؟ پس از خانه بيرون بردن شمع براى چيست ؟ . . . ميرزا همسايه را هم « هم‌سايه » يعنى « سايه هم » تعبير ميكرد و ميخواست بگويد مقصود گوينده اين بوده است كه شمع را بايد از خانه بيرون برد و خاموش كرد تا سايهء انسان هم كه طبعا با بيرون بردن شمع از اطاق معدوم مىشود ، نداند كه تو در خانه مائى .\r\n","page_name":" 236 ","page_number":254},
  {"content":"\r\n\r\nپدر اين سيد بمناسبت اينكه وقتى معلم وليعهد بوده است ، به سيد معلم معروف بود .\r\nسيد معلم اهل دعا بود و مردم بدعاهاى او معتقد بودند و اكثر براى شفاى بيمارها او را ميطلبيدند . پسر ديگر سيد معلم موسوم به سيد محسن بود كه در گذر سرتخت ، عطارى داشت و بمناسبت كوتاهى قدش در محل به او سيد كپله ميگفتند . خانهء سيد معلم و پسرهايش گويا در كوچهء بن‌بست روبروى حمام قوام الدوله و بخانه‌هاى ما نزديك بود ولى من هيچ بخاطر ندارم در شب عيد هم به منزل مشاق خط خودمان رفته باشيم .\r\n\r\nميرزا رضاى كلهر\r\nكم‌كم آقا سيد محمد هم براى مشق دادن ما كوتاه شد . چنان كه سابقا هم اشاره كرده‌ام ، برادرم آقا ميرزا رضا نزد ميرزاى كلهر مشق كرده و خيلى خوب مينوشت . ما هم كه مايل بوديم نزد اين استاد مشق كنيم ، بآقا داداش متوسل شديم . روزى به منزل ميرزا رفت و ميل خود را بتجديد دورهء مشق اظهار داشت و ضمنا اسمى هم از ما برد . ميرزا حاضر شد براى مشق دادن به منزل ما بيايد .\r\nخانهء ميرزا نزديك تكيهء دباغخانهء سنگلج بود . هفته‌اى دو روز حسن جلودار برادرم دو تا اسب دنبال ميرزا ميبرد ، او را سوار ميكرد و به منزل ما ميآورد و در زيرزمين بيرونى از صبح مجلس مشق دائر ميشد . آقا ميرزا رضا و ما دو نفر در خدمت ميرزا مشغول مشق بوديم .\r\nدو سه ماهى گذشت ميرزا يكروز بىدليل از آمدن سروازد ، برادرم نزد او رفت و چون زمينهء خلق‌وخوى ميرزا در دستش بود و ميدانست اصرار بخرج او نميرود ، بميل او رفتار كرده قرار گذاشت ما بمجلس مشق ميرزا برويم . از اين روز ببعد هفته‌اى دو مرتبه بعد از ظهرها سوار ميشديم و به منزل ميرزا ميرفتيم و در حدود نيمساعت بغروب مانده اسب ميآوردند و برميگشتيم .\r\nدر خيابان جليل‌آباد ، گوشهء شمال غربى جلو خان عضد الملك ، كوچه‌اى از مشرق به مغرب امتداد داشت كه بمحلهء سنگلج ميرفت . در اين كوچه جز يك در بسته‌اى كه در اندرونى عضد الملك بود و ظاهر آراسته‌اى داشت ، باقى خانه‌ها محقر و بعضى خرابه بود . در آخر اين كوچه يك پيچ هفت هشت ذرعى كه به سمت جنوب ميرفت ، كوچهء سابق الذكر را بكوچهء مدرسهء ميرزا زكى متصل ميكرد . اين كوچه هم مثل كوچهء قبل از شرق بغرب امتداد داشت .\r\nخانه‌هاى اين كوچه اعيانىتر و چند دكان هم داشت . منتهاى اين كوچه به سمت شمال مىپيچيد . در ضلع شرقى اول اين كوچه خانه‌اى بود كه متعلق بميرزا رضا قلى و ميرزا آن را بماهى دو تومان اجاره كرده بود .\r\nاين خانه بر خلاف خانه‌هاى اعيانى شهر در سمت شمال بنائى نداشت . يك سه‌قسمتى ( دو ايوان جلو دو اطاق جنبين ، يك اطاق شاه‌نشين‌دار در وسط ) بناى سمت مغرب را تشكيل ميداد و سه اطاق تنكه‌سازى در سمت مشرق و در سمت جنوب هم مطبخ و آب‌انبار داشت . مدخل خانه راهرو يك ذرع و چاركى بود كه پهلوى اطاق اول سه‌قسمتى سمت مغرب و در غلاف بناى سمت جنوب واقع شده و واردين را بصحن حياط دلالت ميكرد . از اين راهرو درى هم باطاق اول سه قسمتى سابق الذكر كه مجلس مشق تابستانى و بهارى بود داشت .\r\n\r\n","description":"","footnote":"","page_name":" 237 ","page_number":255},
  {"content":"\r\n\r\nشاگردان بدون اينكه بحياط كارى داشته باشند ، به اين اطاق وارد ميشدند . اطاق كاهگلى و ديوار سمت كوچهء آن نمناك و چند بارى براى جلوگيرى از رطوبت ، بنائى هم در ديوار شده و باوجوداين آثار خوردگى رطوبت در ديوار تا نزديك طاقچه هويدا بود . در يك گوشه حصير شيرازى افتاده ، در گوشهء ديگر گليمى افكنده بودند . در محل آبرومند اطاق يك نمد آهكى افتاده ، روى آن يك روفرشى كرباسى كه از روز خريد رنگ صابون نديده بود گسترده بودند . اين روفرشى براى آن بود كه تراشه‌هاى قلمهائى كه ميرزا ميتراشيد ، بنمد نچسبد . با اينهمه تمام اطاق مفروش نبود . در زمستان مجلس مشق ما از اين اطاق باطاق كوچكترى كه در قسمت شمالى بناى ضلع شرقى حياط بود منتقل ميشد . اين اطاق كوچكتر و با سقف كوتاه‌تر ، خشك و سفيدكارى بود ولى از روزى كه ساخته شده بود تعميرى از آن نكرده بودند و ديوار و سقف اطاق از دودهء چراغ رنگ سربى پيدا كرده بود .\r\nحياط ده دوازده ذرع طول و هفت هشت ذرع عرض و در سمت شمال و آفتابگير ، حوض و برسم معمول دو باغچه و خرندهائى داشت . اين حوض شكسته و هميشه به قدر نيم ذرع سرش خالى و آب سبزرنگى تا كمر حوض را پر كرده بود . از مرور دهور فرش حياط كه اولش نظامى بوده بسقط فرش تبديل يافته و باغچه‌ها با كف حياط طراز شده و سالها بود كه رنگ بيل نديده بودند . ده بيست مرغ در اين حياط در گردش بودند و با نوكهاى خود ملاط سقط فرشها را ميكاويدند . در اين باغچه‌ها يكى دو جا ته كوزه يا لولئين سرشكسته‌اى را در زمين چال كرده بودند و در آن آب ميريختند كه مرغها لامحاله تشنگى نكشند .\r\nميرزا ، كوزه قليان لب‌پريده‌اى داشت و مقدارى ارزن يا گندم در آن بود كه گاهيكه از اطاق بيرون ميرفت ، خود متصدى دانه دادن مرغها ميشد . هروقت از اطاق بحياط ميرفت مرغها او را احاطه ميكردند و گاهيكه از رفتن بحياط غفلت ميكرد ، مرغها بايوان ميآمدند و مثل دم دكانهاى نانوائى و پارچه‌فروشى و سقطفروشى و سيگارى اين دو سه سال اخير ، دادوفرياد راه ميانداختند . گاهى بعضى از مرغها كه تخم كرده بودند بايوان اطاق ميرزا ميآمدند و بوجود آمدن شاهكار خود را در آنجا اعلام و بعضى كه خيلى جار و جنجال برپا ميكردند ، ميرزا از توى اطاق ميگفت « تخم كردى ؟ . . . خوب كردى ! » و گاهى اتفاق ميافتاد كه همين تفقد ميرزا ، حيوان را متقاعد كرده از دادوفرياد دست برميداشت .\r\nميرزا لباس راسته و بر روى لباس عبائى ميپوشيد ، يك چشمش پيچيدگى كمى داشت ، گوشهايش سنگين و قدش متوسط بود ، با ريش نوك‌دار قرمز سر را تماما ميتراشيد و تا از خانه بيرون نميرفت لباس رو نميپوشيد . در تابستان با پيراهن و زيرجامه بود ، گاهى در حين مشق كردن پيراهن را هم مىكند و در زمستان نيم‌تنهء برك و پوستينى علاوه ميكرد .\r\nدر موقع مشق يك دوشكچه را دولا ميكرد و زير ران چپش ميگذاشت . روى كاغذ صابون خشك ميزد و ميگفت اين عمل موجب نرمى كاغذ و آسانى گردش قلم بر روى آن مىشود ،\r\n\r\n","description":"","footnote":"","page_name":" 238 ","page_number":256},
  {"content":"\r\n\r\nضمنا اين صابون‌كارى در ميان سياهى خط بر روى كاغذ گلهاى مدورى ايجاد ميكرد كه خالى از زيبائى نبود .\r\nميرزا سگى باسم شنگول داشت ، جاى اين سگ اكثر پشت در خانه بود ، به مجرد اينكه دست بدر مىخورد صداى پارس شنگول بلند ميشد ، اگر در هم باز بود شنگول مانع ورود غريبه به خانه ميشد تا بالاخره يكى از اهل خانه ميآمد و وارد را به مقصد مىرساند .\r\nدر اينوقت سن ميرزا در حدود شصت بود . از زن سابق خود دختر شانزده هفده ساله‌اى باسم برجيس « 1 » داشت . بعد از آن زن ، زن ديگرى گرفته از اين زن هم يك دختر چهار پنج‌ساله باسم عذرا و برادرزنى باسم رضا قلى داشت كه تمام اهل خانه بيش از چهار نفر و يك دختربچه نبودند ، با اينهمه گاهى اتفاق ميافتاد كه باوجود ارزانى آندوره تا دو ساعت بعد از ظهر كه شاگردها ميرسيدند و چند قرانى مساعده ميدادند ، اين خانواده نهار نخورده بودند . گاهى ميرزا ميگفت ما ديشب از بىپولى پلو خورديم .\r\nبعد توضيح ميداد كه قصاب و نانوا نسيه نميدهند ولى مشهدى زكى ، بقال سر گذر ، با ما نسيه‌كارى دارد ، پول نبود نان و گوشت بخريم از بقال برنج و روغن نسيه آورديم و پلو خورديم .\r\nدرآمد ميرزا از مجلس مشق كه از هر شاگردى يكتومان ماهيانه ميگرفت منتهى بماهى پنج شش تومان ميرسيد و از دو سه خانه‌اى كه براى مشق دادن ميرفت هشت نه تومان عايدى داشت ، از چاپ‌نويسى هم ماهى سه چهار تومان عايد ميكرد بطوريكه سر هم رفته درآمد ميرزا بيش از ماهى پانزده منتهى هيجده و ندرة بيست تومان نبود و با اين درآمد زندگى ميكرد . در زندگى ، تفننى جز چاى ديشلمه نداشت . خيلى سابقه و واسطه و يا سفارش لازم بود تا ميرزا شاگرد جديدى بپذيرد . در اين‌وقت جز بخانهء ميرزا محمد على خان معاون الملك ، پسر ميرزا عباسخان قوام الدوله ، براى مشق دادن احمد و محمود دو پسر او و خانهء عبد اللّه خان كشيكچىباشى و گاهى هم بخانهء ما جاى ديگرى براى مشق دادن نميرفت .\r\nيكى از چاپ‌نويسيهاى ميرزا روزنامه شرف بود ، آنها كه مجموعهء اين روزنامهء مصور را دارند اگر دقت كنند مىبينند كه گاهى به خط ديگرى است . سبب آن سروازدن ميرزا از نوشتن روزنامه است كه بدون هيچ دليل از كتابت اين روزنامه استنكاف ميكرد تا بالاخره بقول خودش آقا ميرزا فروغى ( ميرزا محمد حسين ذكاء الملك ) مجددا با هزار زحمت او را وارد كار ميكرد .\r\nخط ميرزاى كلهر خيلى كم است و اگر چاپ‌نويسيهاى او نبود ، شايد شيوهء خاص او در نستعليق كه امروز معمول و متداول شده است از بين رفته بود .\r\n\r\n\r\n","description":"","footnote":"\r\n( 1 ) - برجيس شانزده هفده‌ساله بود ، فاصلهء زياد سن اين دخترخانم با عذرا سبب اين اشتباه شده است كه من برجيس را از زن سابق ميرزا دانستم . ميرزا از زن سابقش آنچه اولاد پيدا كرده بود ، همه تلف شده بودند . برجيس خانم كه حالا هشتاد و يكى دو سه سال دارد داراى زندگى آبرومند و دخترش ملوك كلهر رئيس دانشسراى مقدماتى دختران در همدان است . اما عذرا خانم بلاعقب بوده مدتى است بدرود زندگى گفته است .\r\n","page_name":" 239 ","page_number":257},
  {"content":"\r\n\r\nكتابهائى كه با مركب چاپ نوشته است يكى مخزن الانشاء است كه بدستور و خرج حاجى مير محمد صادق خوانسارى چاپ شده و در جمع‌آورى مراسلات اين كتاب سليقهء خود ميرزا هم مداخله داشته است . ديگرى سفرنامه‌هاى سفر دوم مشهد ناصر الدين شاه است كه يكى را در راه مينوشته و چاپ ميكرده‌اند و دومى در 1306 در تهران چاپ شده و بالاخره روزنامه شرف و چند كتاب كوچك ديگر است .\r\nامروز شيوهء او در نستعليق از شيوهء ميرعماد جلو افتاده و تمام گراورهاى نستعليق از روى خط اوست كه خطاطهاى بعد از روى كتب چاپى خط او اقتباس كرده‌اند . عماد الكتاب يكى از وسائل انتشار اين شيوه بود كه بااينكه نزد ميرزاى كلهر شاگردى نكرده بود ، بوسيلهء همين كتب چاپى شيوهء او را اخذ كرده بود و خوب مينوشت . ميرزا زين العابدين شريف قزوينى ملك الخطاطين يكى از شاگردهاى ميرزا بود كه هم مشق ميداد و هم كتابت ميكرد . ديگر از شاگردهاى مشاق و خطاط او سيد محمود معروف بصدر الكتاب بود ولى اين دو نفر بااينكه از شاگردان ميرزا بودند باندازهء عماد الكتاب موجب انتشار شيوهء او نشده به خوبى او ننوشته‌اند .\r\nايرانيها بعد از آنكه از تحت حكومت عرب خود را نيمه‌عرب خلاص كردند ، چون خط قديم را بالمره فراموش كرده بودند ، در همان خط عربى سليقه‌هاى صنعتى خود را وارد كردند و در اين صنعت هم مثل اكثر علوم و صنايع اسلامى از همهء ملل اسلام جلو افتادند .\r\nخط ثلث را براى كتيبه‌نويسى و نسخ را براى كتابت و تعليق را براى فرامين و احكام و رقاع را براى رقعه‌نويسى و طغرا را براى عنوان و سرفصل‌نويسى اختراع كردند و ساير ملل اسلامى هم به آنها تأسى جستند . پدران ما فقط باينكه استاد خطوط مسلمانى باشند قناعت نكردند و بفكر افتادند كه براى نوشتن فارسى خط خاصى داشته باشند . بالاخره موفق باختراع خط نستعليق كه از نسخ و تعليق مركب است شدند و براى رقعه‌نويسى خط شكسته‌نستعليق را اختراع و اختيار كردند . مثل همه‌چيز خط نستعليق هم در ابتداى اختراعش قواعد مضبوط معينى نداشت . مير على كاتب هروى معاصر شاه عباس صفوى ، استاد مير عماد ، قواعدى براى آن نوشت و ميرعماد آن قواعد را اخذ و سليقه‌هاى خاصى بر آن اضافه كرد و رساله‌اى باسم آداب المشق نوشت و قواعد خط نستعليق را مضبوط كرد . از آن زمان ببعد خطاطى نستعليق هم يكى از شعب صنايع ظريفه گرديد ولى هيچكس سليقهء تازه‌اى در اين خط وارد نكرد و همگى از روى خطوط ميرعماد مشق ميكردند .\r\nميرزا رضاى كلهر همان اصول ميرعمادى را تعقيب كرد ولى سليقه‌هائى در كوتاه كردن مدها و كوچك كردن و ظريف كردن دوائر و همچنين تغييراتى در ساير تركيبات حروف در اين خط وارد كرد . البته عمومى شدن اسلوب جديد كار آسانى نبود زيرا ساير خطاطها كه عموما بشيوهء ميرعماد خط مينوشتند ، مسلما با اين اسلوب جديد ضديت ميكردند ولى ميرزاى كلهر به اين حرفها از دم درنرفت و شيوهء خود را تعقيب و بالاخره توانست خود را به اين درجه برساند كه شيوه و اسلوب او امروزه سرمشق خط نستعليق شود و همگى از آن تبعيت نمايند .\r\n\r\n","description":"","footnote":"","page_name":" 240 ","page_number":258},
  {"content":"\r\n\r\nميرزا رضاى كلهر عاشق مشق بود ، در شبانه‌روز جز پنج شش ساعتى كه صرف خواب و يكى دو ساعتى كه صرف خوراك و نماز مختصر ميكرد ، تمام اوقاتش در مشق مستغرق بود .\r\nدر زمستان بواسطهء بلندى شبها و در تابستان به جهت خنكى هوا ، در تمام سال پيش از طلوع فجر بيدار بود و تا وقت خواب غير از مشق كارى نميكرد . وسط روز در تابستان يك ساعتى ميخوابيد و در زمستان ده بيست دقيقه ميان پوستين چرتى ميزد .\r\nطرز مشق‌كردنش هم منحصر به خودش بود مثلا يكهفته مشق دائره ميكرد ، از گوشهء بالاى كاغذ دوائر متصل بهم روى كاغذ رسم مينمود ، سطر اول كه تمام ميشد سطر دوم را چنان بسطر اول نزديك شروع ميكرد كه فاصله‌اى بين دو سطر ديده نميشد و همين كه صفحه را تمام ميكرد ، جز حاشيهء چند ميليمترى ، تمام صفحه سياه و ندرتا نقاط ميكرسكپى سفيدى در آن باقى ميماند . بعد از يكهفته مشق دائرهء عكس ميكرد ، سطرها را بر خلاف مشق دائره از چپ شروع و براست ختم ميكرد و صفحهء سياهى ميساخت . بعد از آن مثلا يكهفته مشق مد ميكرد ، خطوطى به بلندى دو سه سانتيمتر موازى و پشت سر هم رسم مينمود ، اين مشق را بمناسبت صداى قلم بر روى كاغذ ، خرت‌خرت موسوم كرده بود . در مشق خرت‌خرت ديگر آن نقاط نادر سفيد هم در روى صفحه نبود و تمام صفحه يك كاسه سياه ميشد . در مشق خرت - خرت تا موقعى كه قلم روى كاغذ گردش ميكرد ميرزا نفس را در سينه حبس مينمود بطوريكه وقتى مشغول اين مشق ميشد مثل اينكه كار بدنى سنگينى را انجام ميدهد ، بعد از برداشتن قلم نفسه ميزد . در تراش قلم هم تصرفى كرده بود ، قلم را راست ميتراشيد و بعد از جانب چپ گوشه‌اى در ميدان قلم ايجاد ميكرد بطوريكه در تماس قلم با نوك انگشت سبابه بواسطهء پيچى كه در اول ميدان قلم ايجاد ميشد ، دم قلم قدرى مورب روى كاغذ قرار ميگرفت و بيشتر بفرمان نويسنده بود . پشت مقطع قلم را برنميداشت و ميگفت قوت قلم در پوست آنست ، پوست آن را كه بردارند قلم زود كند شده و حاجت بتجديد قط پيدا خواهد كرد .\r\nفاق قلم را خيلى كم و كوتاه باز ميكرد و حتى معتقد بود كه فاق زياد ، قلم را شل مىكند .\r\nدر چاپ‌نويس موئى هم لاى فاق قلم ميگذاشت ، قلم را با دو انگشت نر و سبابه ميگرفت و انگشت ميان و دو انگشت ديگر را تكيهء انگشت نر ميكرد و هميشه دو انگشت نر و سبابه او پينه داشت . گاهى كه مدتى با قلم درشت‌تر مشق كرده و پينه انگشتها جادار شده بود ، اگر ميخواست قلم ريزتر به كار ببرد ، پينهء انگشتها را با چاقوى تيزى ميگرفت . هميشه با كارد شكارى نوك‌باريك قلم ميتراشيد و چنان كه اشاره شد صابون بكاغذ ميماليد .\r\nهيچ ما نديديم ميرزا كاغذى دست بگيرد و سطرى بنويسد ، شايد تاكنون كسى كه خطش به خوبى خط ميرزاى كلهر روى سنگ چاپ برگردد ، نيامده باشد . قلمرا كه روى كاغذ ميگذاشت يك قلم يك كلمه را تمام ميكرد . اهل فن ميدانند كه كمتر كسى است كه در نوشتن اينقدر قدرت داشته باشد كه تمام كلمه را بدون برداشتن قلم از روى كاغذ از كار دربياورد و در چاپ نويسى اين كار يكى از لوازم و به اين جهت است كه خطوط چاپ ميرزاى كلهر با خطوط غير چاپش هيچ فرقى ندارد . شكسته‌نستعليق يا باصطلاح زمان ، خط تحرير را هم به همان شيوائى\r\n\r\n","description":"","footnote":"","page_name":" 241 ","page_number":259},
  {"content":"\r\n\r\nخط نستعليق مينوشت و اين خط شكسته را از درويش هم بهتر و بامزه‌تر و محكمتر نوشته است .\r\nشعر خوب ميفهميد و گاهى اشعارى هم ميگفت ولى تخلصى براى خود فكر نكرده بود . در مجلس مشق خود از سياست حرف ميزد و از رفتار حكومت بدون هيچ پرده‌پوشى آنچه را مخالف تصور ميكرد ، نقادى مينمود . بزرگترين گناه ميرزا يوسف صدراعظم ، در نظر ميرزا ، درويش‌بازى او بود . از امين السلطان بىاندازه مذمت ميكرد و مثل همهء كرمانشاهيها كه كلمهء قربان را در موارد محبت و يگانگى بيشتر از احترام به كار مىبرند ، بما ميگفت قربان ! تمام عادات زشت ناصر الدين شاه كه در اين اواخر از او بظهور ميرسد ، از رويه‌ايست كه اين مرد و پدرش به او آموخته‌اند . مخصوصا خيلى از پول دادن بلاعوض امين السلطان به اين و آن نقادى كرده ميگفت قربان ! اين مرد همهء اهل اين كشور را گدا كرد . همينطور به كسى هم كه معتقد بود اعم از مرده يا زنده اسم او را هميشه باحترام ميبرد .\r\nسيد يزدى موسوم به سيد لطفعلى گاهگاه به منزل ميرزا ميآمد ، بين اين سيد و ميرزا ، شوخىهاى لفظى زياد متبادل ميشد . ميرزا از جوانىهاى سيد لطفعلى و زرنگىهاى او داستانها داشت ، از جمله ميگفت شخصى موسوم به كريم در گذر سنگلج نانوائى داشت ترازودارى دكان را هم خودش ميكرد كه از كم‌فروشى و تقلب استفاده زيادترى بكند روزى با سيد لطفعلى و دو سه نفر ديگر در مدرسه‌اى نزديك به اين نانوائى بوديم ، سيد گفت خوب است همينجا نهار بخوريم . بيكى كه از همه جوانتر بود سفارشاتى با پنج قران كهنه داد كه نهار تدارك كند ، جوانك رفت بعد از يك ربع ساعت وحشت‌زده برگشت به سيد گفت « بابا ! اين پولها چه بود به من دادى ؟ هر پنج‌تاش بد بود ، خدا پدر دكاندار را بيامرزد بدجنسى نكرد و الا اگر مرا بدست عسس ميداد چه ميكردم ؟ » و پنج قران را در دست سيد گذاشت . سيد نگاهى بقرانها كرد و گفت يقينا بدكان كريم رفته بودى ؟ نشانى دكانرا كه داد معلوم شد سيد درست فهميده است ، فورا از جا برخاست و گفت « اين نامرد ندانسته است كه پولها مال كيست كه در ضمن بردن انگشت بلب براى تر كردن آن كه قرآن را مالش بدهد و خوب و بد آن را بسنجد يكىيكى قرانهاى خوب را بقرانهاى بدى كه گوشهء لبش داشته عوض و ترا دست‌خالى روانه كرده است ، پاشو برويم من الان پولها را ازش ميگيرم . منهم بدم نيامد ملاقات سيد را با مشهدى كريم تماشا كنم ، همراه سيد و جوانك رفتيم در دكان ، از دور كه چشم مشهدى كريم به سيد افتاد و جوانك را همراهش ديد بدون هيچ معطلى گفت آقا ! پولها مال شما بود ؟ سيد گفت : آرى نامرد ! تو دست رد بسينهء هيچكس نميگذارى ؟ گفت هزار بار عذر ميخواهم پنج قران اصلى را از گوشهء لبش خارج كرده به سيد داد و دو تا نان دو رويهء تخمه‌زدهء دوآتشهء ناخنى هم بجريمهء اين بىادبى تقديم كرد و با سيد بمدرسه برگشتيم .\r\nسيد لطفعلى در جوانى از لوطيهاى زنجيركش مشهور و بىباك يزد و از آنها بوده كه سوراخ و سنبه هر كارى را خوب بلدند و از همهء تجار آنجا باج ميگرفته بالاخره حكومت او را تبعيد كرده و بتهران آمده است . در اينوقت هفتاد سالى داشت و خيلى مرد بذله‌گوى\r\n\r\n","description":"","footnote":"","page_name":" 242 ","page_number":260},
  {"content":"\r\n\r\nخوشمزه‌اى بود ، از كارهاى جوانى خود و همدستانش داستانها نقل ميكرد از جمله ميگفت يكى از افراد دستهء ما با سايرين نذر بست كه لباس خواب فلان اعيان ده‌نشين را كه هميشه عده‌اى تفنگچى پاسبان بدور خود داشت بدست بياورد . اول شب شمعى را در طاسى روشن كرد ( كبريت شيميائى در آن‌وقت بايران نرسيده بوده است ) و سر طاسى روى آن گذاشته زير بغل گرفت و دو فرسخ رفت ، بوسيلهء چراغى كه تدارك ديده بود كار خود را صورت داد و در مراجعت براى گم كردن ايز اين دو فرسخ را پس‌پس به منزل برگشت .\r\nسيد لطفعلى در شناسائى چاقو و سنگ و كاغذ و لوازم‌تحرير آنروزى بسيار زبردست بود و دست‌فروشى ميكرد و براى ميرزا از اين قماش لوازم گاهى ميآورد .\r\nيك شخص ديگرى هم موسوم بميرزا محمد ، هر روز سرى بميرزا ميزد . اين شخص پيرمردى پنجاه شصت‌ساله بود ، ريش مورچه‌اى جو و گندمى و جثهء كوچكى داشت . ميرزا هميشه اسم او را با احترام ميبرد ، به نظر ميرسيد كه اين قوم و خويش زن سابق ميرزا بوده است . ميرزا محمد در اين سن هم گاهى صفحهء كاغذى بدست ميگرفت و بدون اينكه از ميرزا تعليمى بگيرد ، براى وقت‌گذراندن مشقى ميكرد و چون قلم از سبابه‌اش كوتاهتر شده بود با نصب كردن چوبى به آخر قلم اين نقص را رفع ميكرد .\r\nيكى از شاگردان مشق ميرزاى كلهر ميرزا نصر اللّه ، نوادهء آقا محمد طاهر حكاك بود كه بشغل اجدادى خود مشغول و تازه نزد ميرزا آمده از او تعليم خط ميگرفت .\r\nبعضى از شاگردهاى ميرزا مهرهائى به او سفارش ميدادند ، ميرزا در مهرهاى سفارشى بميرزا نصر اللّه و تركيب كلمات آن ، سليقه و اسلوب خود را به كار ميبرد . اكثر شاگردهاى ميرزا مهرهاى كار ميرزا نصر اللّه را داشتند بطوريكه شيوهء خطى ميرزا باينوسيله در حكاكى هم وارد شد ولى عمر ميرزا دوامى نياورد و بعد از چهار پنج سال در سن متوسط دار فانى را بدرود گفت .\r\nروزى دو نفر جوان بمجلس مشق ميرزا وارد شدند كه معلوم بود دو برادر و قبلا به ميرزا سفارش و توصيه شده‌اند زيرا به مجرد معرفى نشستند و مشغول مشق گشتند . اين دو نفر ميرزا على خان و ميرزا على اكبر خان پسرهاى ميرزا محمد خان وكيل الدولهء تبريزى بودند .\r\nميرزا محمد خان تازه از تبريز آمده و پيشكار كارهاى آذربايجان بود . برادر بزرگتر يك چشمش معيوب و با سر تراشيده و قباى راسته ، درس فقه و اصول ميخواند و معلوم بود كه پدرش تدارك عمامه بسر گذاشتن او را ميبيند . اين برادر ، دراز و باريك ، برادر كوچكتر با زلف و لباس عادى جوانهاى وقت ، كلفت و كوتاه بود . ميرزا رسم نداشت سرمشق بدهد ، چند مصراع از اشعار را مرتب كرده بود كه در آنها كلمات مناسب با قوهء مبتدى و متوسط و منتهى وجود داشته باشد و وقتى كه ميخواست سرمشق را عوض كند با نيش همان قلم خرت‌خرت‌نويسى در گوشهء صفحهء مشق شاگرد مصراع جديد را قلم‌انداز تركيب « 1 » ميكرد و بدست شاگرد\r\n\r\n\r\n","description":"","footnote":"\r\n( 1 ) - تركيب كردن كلمات در نستعليق‌نويسى يكى از لوازم كتابت و خطاطى است . در هر سطر بايد دو مد وجود داشته باشد و بايد مدهاى سطر بعد زير مدهاى سطر قبل واقع نشود . ميرزا بقيه در صفحه بعد\r\n","page_name":" 243 ","page_number":261},
  {"content":"\r\n\r\nميداد و او از روى آن با قلم درشت ، روى صفحه ، سطر را مينگاشت و بنوبت نزد ميرزا ميبرد و تعليم ميگرفت .\r\nميرزا على اكبر خان كه بعدها دبير سلطان لقب گرفت ( على اكبر دبير سهرابى ) روزى موقع عوض كردن سرمشقش بود ، ميرزا بالاى صفحهء مشق او نوشت :\r\n بود آيا كه در ميكده‌ها بگشايند ؟ \r\nميرزا على اكبر خان اين مصراع را اينطور از كار درآورد :\r\n « بود آيا كه در ميكده بگشايند ؟ » \r\nميرزا همين كه صفحهء مشق را به دستش مىدادند ، رسم داشت نوشته را بصداى بلند ميخواند . مصراع را با اسقاط كلمهء افتاده خواند و بعد از آن گفت\r\n « بود آيا كه در ميكده‌ها بگشايند » \r\nو پس داد كه شاگرد درست بنويسد و براى تعليم بياورد . اين‌بار آقاى دبير السلطان آينده و دبير سهرابى آينده‌تر نوشته بود\r\n « بود كه در ميكده را بگشايند » . \r\nميرزا باز مصراع غلط را بلند خواند و صفحه را رد كرده گفت « بود آيا كه در ميكده‌ها بگشايند » - درست دقت كنيد دفعهء سوم كه صفحه بدست ميرزا رسيد ، نوشته بود\r\n « بود آيا كه در ميكده‌ها را بگشايند » \r\nميرزا بعد از خواندن مصراع ساختهء امير سهرابى باز مصراع را صحيحا تكرار كرد و گفت قربان ! مگر تركى ؟ من تا اين اواخر هم هروقت مرحوم دبير سهرابى را مىديدم كه در كارهائى كه سروكار اداريش با من بود عمدا مىخواهد سهو كند و مطلب را نفهمد ، اين شوخى مرحوم ميرزا را تكرار مىكردم و مىگفتم قربان ! مگر تركى ؟ و هر دو براى استاد ترحيم مىكرديم .\r\nيكروز يك آخوند جلمبرى « 1 » نزد ميرزا آمد ، ميرزا از او خواهش كرد با رمل طالعى ببيند . آخوند از تاريخ ولادت صاحب طالع پرسش كرد ، ميرزا گفت پريشب است . معلوم شد خدا بميرزا پسرى داده است ، اسم اين پسر را محمد على گذاشت . ميرزا به شايد و نشايد تقويم معتقد بود ، به اديب پيشاوورى كه در اين اوقات براى تصحيح و حاشيه‌نويسى كتاب تاريخ بيهقى به منزل معاون الملك ( جد آقايان فروهر ) ميرفت ، خيلى معتقد بود و اسم او را با تجليل تمام ميبرد . بعلماى تهران جز حاجى آقا محمد نجم‌آبادى عموما بىاعتقاد بود و بساط آنها را دكان و ناندانى ميدانست .\r\nپدر ميرزا رضاى كلهر محمد رحيم بيگ و از سردسته‌هاى سوارهء كلهر بوده ، برادر\r\n\r\n\r\n","description":"","footnote":"\r\nميگفت مد سطرها را نبايد نردبانى زير يكديگر قرار داد بلكه بايد مدهاى يك صفحه مثل پلكان به نظر بيايد . از طرف ديگر طرز نوشتن ساير كلمات كتابهم در هر سطر در تركيب‌بندى مداخله زياد دارد و آنها كه در چاپ‌نويسىهاى ميرزاى كلهر مطالعه و دقت كرده‌اند ، ميدانند كه اين خطاط زبردست منتهاى سليقه را در تناسب كلمات با تركيب‌بندى سطرها به كار برده است .\r\n( 1 ) - ( جل‌انبر ) پارچهء ژنده‌اى است كه انسان از تماس آن با دست اكراه داشته باشد .\r\nتهرانيها اين كلمه را با ضمه « ج » و « ل » استعمال ميكنند در صورتى كه شيرازىها لام را مفتوح اداء كرده و ريشهء كلمه را نمودار مىنمايند .\r\n","page_name":" 244 ","page_number":262},
  {"content":"\r\n\r\nبزرگترى باسم نوروز على بيگ داشته كه قائم‌مقام پدر شده و ميرزا رضا از روى ميل و قريحهء شخصى بمشق خط راغب بوده و از جوانى نزد ميرزا محمد خونسارى شاگرد آقا محمد مهدى اصفهانى كه كتيبهء ازارهء ايوان مسجد شاه تهران به خط اوست مشق ميكرده است .\r\nميرزا از حرفهء پدرى اسب و شمشير جوهرى و سگ شكاريرا خوب مىشناخت و برحسب عادت و وراثت ، سگ شكارى را بسيار دوست ميداشت . در وقت سوارى هميشه دست راست را توى جيب ميگذاشت و معتقد بود كه اگر آزاد باشد ، تكان مال دستش را از قوت مىاندازد .\r\nميرزا خيلى بيش از اينها مىتوانست شاگرد داشته باشد و از ماهيانهء آنها زندگى را مرفه‌تر كند ولى چون اين كار وقت زياد مىگرفت و او را از مشق خرت‌خرت بازميداشت ، قناعت را پيشه كرده و واقعا بدون اينكه نتيجه‌اى از اين سياه‌مشق انتظار داشته باشد عاشق مشق بود . من تصور نمىكنم هيچ خطاطى بدرجهء ميرزاى كلهر مشق كرده باشد ، بواسطهء همين عشق ، پاپى اينكه اثر زيادى از قطعات و كتاب خطى از خود باقى بگذارد نبود . اگر چاپ نويسى نمىكرد ، شيوهء مخصوص او منتشر نشده و مقامى را كه فعلا در اين صنعت دارد البته حائز نميگشت و شيوهء او از بين ميرفت .\r\nاشخاصيكه در صنايع ظريفه خيلى مستغرق و از راه عشق ، دنبال اين قبيل كارها ميروند بواسطهء فرورفتگى در كار خود و نپرداختن بساير شعب زندگى ، اخلاق عجيب پيدا ميكنند ولى ميرزاى كلهر بااينكه هيچكس به قدر او كار و حرفهء خود را دوست نداشته و شب و روز همش مصروف سياه‌مشق بىنتيجه بود ، جز گاهگيرى بيدليل چيزى بر خلاف عادت از او ديده نميشد و از سايرين بعضى چيزها شنيده شده است كه واقعا حيرت‌آور است .\r\n\r\nميرزا عبد الجواد اصفهانى\r\nاز جمله ميرزا عبد الجواد اصفهانى است كه شيوهء خالص ميرعماد را بسيار خوب مينوشته و استاد خط جوانهاى دورهء قبل خانوادهء ما بوده است . برادرم ميرزا جعفر و آقاى غلامعلى مستوفى و ميرزا محمد على خان ، پسرهاى ميرزا محمود وزير و ميرزا رفيع خان و ميرزا اسمعيل خان پسرعموها و تا اندازه‌اى خود ميرزا محمود وزير هم نزد او مشق خط كرده بودند .\r\nميرزا عبد الجواد را من نديده بودم ولى از شاگردهاى او بالاختصاص از آقايانى كه از خانوادهء ما نزد او مشق كرده‌اند ، داستانهاى عجيب از اخلاق او شنيده‌ام . ميرزا بقدرى در شغل خود فرورفته بود كه از داشتن زن و فرزند هم استنكاف كرده يكه و تنها عمر خود را ميگذارند . شعر مىگفت و عنقا تخلص ميكرد ، به موسيقى علاقهء فراوانى نشان ميداد و در مجالس انس خيلى محرمانه ضرب هم ميگرفت ولى چون خيلى حيثيت‌دوست بود ، از اين هنر آخرى جز دو سه نفر كسى خبر نداشت . با وجود اينكه تمام عمرش در تهران گذشته بود ، لهجهء ميدان‌كهنه‌اى اصفهانى و اصطلاحات اين لهجه را از نظر نبرده و بخصوص در مواردى كه عصبانى ميشد يا وقتىكه بقول اصفهانيها مىخواست « مزه بندازد » در صحبتهاى خود جزئيات آن را به كار ميبست . در عقايد و آراء خود كه اكثر بر خلاف عادت و گاهى سخيف\r\n\r\n","description":"","footnote":"","page_name":" 245 ","page_number":263},
  {"content":"\r\n\r\nو بىپروپا هم بود ، بسيار استبداد بخرج ميداد . خيلى زودرنج بود و سوءظنى قريب بجنون داشت ، در خوى آخرى بقدرى افراط ميكرد كه براى صحبتهاى عادى و تعارفات معموله هم توجيهات و تعبيرات عجيب قائل شده ، هر چيز عادى و جزئى مايهء رنجشش ميشد و چون بسيار بيحوصله و حرف‌نخور بود ، فورا در مقام اعتراض برمىآمد . بيچاره كسى كه از مماشات با او ناگزير بود ، در هر صحبت معمولى گرفتار پرخاش ميرزا واقع ميگرديد . بعضى شاگردهاى او كه باخلاقش واقف و يا طبيعتا شيطان بودند و پاره‌اى از اشخاص خارج كه با او تماس داشتند ، گاهگاه بمعارضهء به مثل پرداخته تلافيهاى عجيب با او ميكردند .\r\nميرزا معتقد بود كه بزرگترين وسيلهء امتحان خوبى چاقو ، قط زدن قلم است و ميگفت « در قط زدن اگر چاقو چرتى كرد بد است و اگه دقّى كرد خب است » . ميرزا اسمعيل - خان پسرعموى ما كه بچهء باهوش شيطانى بوده است ، چون از استبداد ميرزا در آراء خود و بىصبرى او به خوبى مستحضر بوده ، براى خنده ، يك چاقو لكنته‌اى پيدا مىكند و با قندرون گلولهء كوچك مجوفى ساخته در دهن ميگذارد و در گوشهء اطاق قلمى را قط زده و در ضمن فشارى بگلولهء زير دندان وارد مىآورد كه صداى « دقى » از آن بلند مىشود . صدا چنان بلند بوده كه ميرزا از گوشهء ديگر اطاق شنيده ، سر بلند كرده ، ميپرسد « اين صداى چه بود ؟ » و چون ميرزا اسمعيل خان يا بقول ميرزا ، آقا كوچيكه را با چاقو و قطزن در حال قط زدن مىبيند ، مىگويد چاقو را بيار به‌بينم . ميرزا اسمعيل خان چاقو را پنهان مىكند و بعد از اصرار زياد ميرزا كه « پست مىدهم فقط مىخواهم تماشا كنم » چاقو را مىدهد ، ولى ميرزا بر خلاف وعدهء خود چاقو را بجيب زده و پنج قران بيرون آورده به آقا كوچيكه مىدهد .\r\nميرزا اسمعيل خان خوب ميدانسته كه چاقو ده شاهى قيمت ندارد ولى با هزار اخم و عبوس و عدم رضايت پنج قران را قبول مىكند . ميرزا در منزل خود متوجه مىشود كه چه كلاه گشادى بسرش رفته است « 1 » البته در دفعهء بعد شاگرد پنجقران را باستاد رد كرده چاقو را پس گرفته است ولى سن ورود ميرزا و حاضر نبودن ميرزا اسمعيل خان و بىصبرى ميرزا كه « اين آقا كوچيكه كوجاست اين حروم‌پيشه كوجا رفتست » و بالاخره ورود شاگرد و محاورهء آنها در دعوى غبن استاد و لفت « 2 » و لعاب شاگرد ، پردهء مضحكى را تشكيل داده كه مدتى مايهء خندهء شاگردان بوده است .\r\n\r\n\r\n","description":"","footnote":"\r\n( 1 ) - كلاه سر كسى گذاشتن كنايه از فريب دادن اوست . اين اصطلاح و تعبير در نوشتجات قدما نيست ، از ده بيست سال قبل ابتدا در طبقات پائين‌تر مصطلح شده و امروز به حدى شايع شده است كه كلاه‌بردارى را كه به نظر ميرسد اصل و ريشهء اين كنايه بوده و از راه شناساندن بمفهوم مخالف با تفهيم بضد مصطلح شده باشد ، از بين برده است . همه‌جا بجاى اينكه بگويند كلاهش را برداشت يا كلاه‌بردارى كرد ، ميگويند كلاه سرش گذاشت يا كلاه‌گذارى كرد و اين تعبير و كنايه بهتر از كلاه‌بردارى كه رك‌تر و زننده‌تر است مىباشد . به همين جهت است كه اين فرع و شاخه ده بيست‌ساله ، از اصل و ريشهء قديمى جلو افتاده و تقريبا آن را از بين برده است .\r\n( 2 ) - لفت و لعاب دادن يعنى چيز كم‌اهميتى را بزرگ كردن و با لحن حق بجانب موضوعى را با طول و تفصيل تشريح كردن است .\r\n","page_name":" 246 ","page_number":264},
  {"content":"\r\n\r\nميدانيم ميرزا محمود وزير ، هم خط خوب مينوشت و هم تار و سه‌تار را خوب مينواخت .\r\nبمناسبت اين دو جهت جامعه ، ميرزا خيلى طالب محضر انس او بود . ميرزا محمود هم از تشكيل اين مجلس دوبدو كه از خط و موسيقى با ميرزا صحبت بدارد بدش نمىآمد . ميرزا در اين مجلس و پاى ساز ميرزا محمود ضرب هم ميگرفت ولى جز باقر گركانى پيشخدمت محرم ميرزا محمود كسى از اين ضربگيرى ميرزا خبر نداشت . باقر پسرى ده دوازده‌ساله داشت و خيلى مايل بود كه اين پسر خط و ربطى پيدا كرده مثل ميرزاهاى در خانه با آقا زاده‌ها همنشين شود ، ولى البته رسم نبود كه بچه نوكرها با آقازاده‌ها هم‌مشق شوند . دائى - باقر از ميرزا خواهش كرد كه پسرش را بمجلس مشق منزل خود بپذيرد و ميرزا هم بمناسبت سابقهء خدمات ، بخصوص محرميت باقر ، اين خواهش را پذيرفت . مدتى پسرك بمجلس مشق ميرزا ميرفت ، ميرزا روزى از پسر دائى باقر « 1 » ميپرسد « مادرت بلد است كوفته سماق خب بپزد ؟ » پسر به خانه آمده سؤال ميرزا را براى پدر و مادر نقل مىكند . دائى باقر و زنش با همديگر مشورت كرده بالنتيجه معتقد شدند كه ميرزا هوس كوفته سماق كرده است ، بنابراين با خرج و زحمت پدر و مادر يك قدح كوفته سماق حاضر شده ، پسرك قدح را در سينى گذاشته از روى كمال اخلاص از محلهء سرچشمه به آخر بازار ارسىدوزها و ببالاخانهء كاروانسراى امير كه ميرزا در آنجا منزل داشت ميبرد . البته وقت هم طورى انتخاب شده بوده است كه از خارج كسى پيش ميرزا نباشد .\r\nپسرك از پله‌ها بالا آمده نفس‌زنان با كمال ادب سينى را جلو ميرزا بر زمين گذاشت روپوش و سرپوش را از روى سينى و قدح برداشت و جمله‌هائى كه به تلقين پدر آموخته بود ، تحويل داده بعرض ميرزا رساند : « چند روز قبل سؤالى از كوفته سماق فرموديد مقدار نالايقى تدارك شده آورده‌ام كه نوش جان فرمائيد اگر مطابق ميل نباشد اميد عفو داريم زيرا كار آب و آتش است » . اگر براى يكنفر آدم معمولى يك‌چنين هديه‌اى بياورند ، بر فرض اينكه مقصودش از سؤال قبلى تقاضاى كوفته سماق هم نبوده و خيلى هم منيع الطبع باشد ، حق اينستكه بگويد « فرزند ! اشتباه كرده‌اى و عبث موجب خرج و زحمت پدر و مادرت شده‌اى ! من از آن سؤال مقصودى نداشتم ، در اينجا هم من يكنفرم اين يك قدح كوفته براى من زياد است ، معدهء من هم تحمل غذاى سنگين ندارد يك لقمه از آن ميخورم كه بدانى هديه قبول شده است ، زحمت برگرداندن قدح به منزل جريمهء تست كه من‌بعد عبث باعث زحمت پدر و مادرت نشوى » و يكمشت از اين تعارفات . . . ولى معلوم نيست كجاى اين هديهء شاگرد و استادى بميرزا برخورده كه با كمال تشدد ميگويد « كى كوفته خواسته بود ؟ » پسرك با كمال وحشت ميگويد « من از سؤال آن روز شما همچو دانستم كه هوس كوفته سماق فرموده باشيد ، به پدر و و مادرم گفتم براى شما حاضر كرده‌اند آورده‌ام » ميرزا ميگويد « هم تو غلط كرده‌اى هم\r\n\r\n\r\n","description":"","footnote":"\r\n( 1 ) - استعمال دائى و عمو جلو اسم علامت احترامى است كه دهاتيها نسبت بهم معمول ميدارند و عمو محترمتر از دائى است . به پيرمردها عمو و بجوانترها دائى ميگويند و اين تا وقتى است كه شخص كربلا و مشهد و مكه نرفته باشد كه در آن صورت كربلائى و مشهدى و حاجى جاى عمو و دائى را ميگيرد . باوجوداين ، نزديكان باز هم عمو و دائى را منتها باضافهء كربلائى و مشهدى و حاجى به كار ميبندند .\r\n","page_name":" 247 ","page_number":265},
  {"content":"\r\n\r\nپدرت هم مادرت مگه من صدقه‌خورم ؟ وردا ! ! وردا ! ! وردا برو ! ! زود باش ! ! » پسرك قدرى تمجمج كرده مىگويد « استدعا دارم دل مرا نشكنيد و قبول بفرمائيد » اينجا ديگر ميرزا داد ديوانگى را داده دست بفرياد مىگذارد « اى امان ! پنجاه سال است تو اين ولات زندگى ميكونم هيچكس نتونسته است يك ايراد برم بيگيرد حالا تو يك سنجد بچهء علقه مضغه مىخواهى اسم منو ضايع بوكونى ؟ مردوم به من چى ميگن ؟ ميخواهى تو شهر پر بشه كه ميرزا عبد الجواد ته‌سفره‌خور خونهء بچه‌هاى حجى ميرزا نصر اللّه است ؟ ده بلند - كون ! ! ده وردار برو ! زود باش ! ده يالا ! » بيچاره پسرك كله‌خورده « 1 » سرپوشرا به روى قدح گذاشته و روپوشرا به روى سينى انداخته با حال خراب به خانه برمىگردد و براى پدر و مادر نقل مىكند .\r\nچندى بعد ميرزا محمود وزير و ميرزا عبد الجواد در مجلس دو نفرى خود بودند ، دائى باقر وارد شده آمدن آقا على اكبر جد آقاى على اكبر شهنازى استاد تار ميرزا محمود را اعلام داشت . ميرزا غرق شعف شد و بعد جمعى از دوستان ميرزا محمود كه ورود آنها هم به اين مجلس مانعى نداشت رسيدند ، مجلس دو نفرى مجلس انس هفت هشت نفرى شد . بعضى از مهمانها البته نه ميرزا عبد الجواد كه خيلى خود را در اين مجلس گرفته و قمعمع نشسته بود ، تقاضا كردند ساز استاد را بشنوند . بوسيلهء باقر ، ساز زير بغل استاد قرار گرفت ، بعضى گفتند « چه خوب بود ضربى هم ميداشتيم » يكى از آنها گفت « من از اين فن بىبهره نيستم اگر تنبكى باشد حاضرم » ميرزا محمود باقر را صدا زده امر به آوردن تنبك داد . باقر بااينكه ادب اين گونه مجالس را به خوبى ميدانست كه بايد تنبك را كه مىآورد ايستاده بهركس كه آقا اشاره كرد تقديم دارد ، موقع را براى تلافى بدلعابى « 2 » كوفته سماق مناسب ديده ، تنبك را يكسر بدامن ميرزا گذاشت . ميرزا برآشفت و با تشدد تمام گفت : « من كه ضرب نميگيرم ! واسه چى تو دومن من گذاشتى ؟ » دائى باقر آهسته ولى نه به آن درجه كه يكى دو نفر بالادست و پائين‌دست ميرزا نشنوند گفت « ببخشيد ! من نميدانستم جلوى آقايان نميخواهيد تنبك بزنيد ! » ميرزا محمود وزير كه شايد از قضيهء كوفته هم بىاطلاع نبود ، بكمك ميرزا آمده گفت « باقر ديوانه شده‌اى ؟ » مطلب بهمين‌جا ختم شد و اهل مجلس همه دانستند كه ميرزا با اين‌همه قمعمى چكاره است و ميرزا فهميد كه اين رفتار ، آب كوفته سماق را مىخورد « 3 » و چون خود كرده را تدبير نبود ، قضيه را خورد - دل كرد . حالا چند شب همين وقعهء مختصر فكر ميرزا را مغشوش كرد و اسباب بيخوابى او\r\n\r\n\r\n","description":"","footnote":"\r\n( 1 ) - « كله‌خورده » بمعنى مأيوس و سرافكنده مثل كسىكه توسرى خورده و كلاهش دگرگون شده مىباشد .\r\n( 2 ) - اصل اين لغت مركب در كاشى و چينى كه لعاب آن ناهموارى داشته باشد ، استعمال مىشود و بكنايه به اشخاص پرمدعا و ناهنجار و زودرنج و اعتراض‌كن و ايرادگير هم بدلعاب مىگويند .\r\n( 3 ) - آب مايهء همه‌چيز است « من الماء كلّ شيى حىّ » آب چيزى را خوردن كنايه از مايه و ريشه داشتن از آن‌چيز است . استعمالش هم مثل مورد متن بيشتر در قضاياى نامناسب و در مواقع تلافى است .\r\n","page_name":" 248 ","page_number":266},
  {"content":"\r\n\r\nشد ، چيزى نيست كه بتوان در آن حدس و تخمينى زد .\r\nدر زمان صدارت ميرزا آقا خان نورى ، ميرزا را براى مشق‌دان نظام الملك طلبيده بودند . نظام الملك بااينكه در حدود بيست و چند سال داشت ، استعداد و جربزه‌اى براى فراگرفتن تعليمات ميرزا بروز نميداد و ميرزا از بىاستعدادى اين شادراز « 1 » خيلى عصبانى بود و كلفت و ناهموار خيلى بارش ميكرد . نظام الملك تحمل مينمود و به روى خود نياورده و تا مىتوانست با ميرزا تعارف تكه‌پاره ميكرد . يكروز سر سفره بشقاب تهديگ را برداشته بميرزا تعارف كرد ، ميرزا با خشم فراوان گفت « نيميخورم » نظام الملك مندك شده پس از صرف يكى دو لقمه غذا ظرف نيمرو را برداشت خدمت ميرزا گذاشت ، ميرزا اين‌بار ديگر طاقتش طاق شده گفت « با مهمون اينطور رفتار نيميكونن ، اول تهديگ تعارف كردى يعنى خوردى تا ته ديگ ، گفتم نيميخورم ، تخم‌مرغ تعارف كردى يعنى به تخمم ؟ » در صورتى كه ميدانيم نظام الملك برعكس پدرش از بروز اين قبيل بذله‌كاريها خيلى بدور بوده در پيرى هم حرف معمولى خود را نميتوانست بزند تا چه‌رسد باينوقت كه با داشتن بيست و چند سال بچه‌مكتبى بيش نبوده است « 2 »\r\nكار ميرزا با اين شاگرد به جائى رسيد كه ديگر تحمل ديدارش را نداشت ولى نميتوانست خود را از اين ملاقات هفته‌اى يكى دو روز نجات دهد ، زيرا اسب و قاطر طويلهء صدراعظم براى بردن ميرزا با طمطراق در كاروانسراى امير مىآمد و ميرزا نميتوانست بدون عذر معقولى از رفتن بخانهء صدراعظم استنكاف نمايد . بالاخره يك شب تدبيرى بخاطرش رسيد روى قطعات كوچك كاغذ دو جملهء زير را يك در ميان نوشت :\r\n« من از تو خوشم نمىآيد يعنى از تو بدم مىآيد - من از تو بدم ميآيد يعنى خوشم نميآيد » اين كاغذها را لابلا چيده در جيب گذاشت ، فردا كه بمجلس مشق نظام الملك رفت ، در موقع برخاستن ، دستهء كاغذ پارچه‌ها را از جيب درآورده از زير جبه يكى بعد از ديگرى رها كرده و طورى اندازه كار را گرفت كه آخرى دم در حياط و در محلى بيفتد كه ميرزا سوار شده به راه ميافتد . يكنواخت بودن و مرتب بودن قطعات كاغذ كه يك در ميان يك جمله را مكرر ميكرد ، جالب دقت فراشان و پيشخدمتان شده بفكر افتادند كه كسى جادو نكرده باشد\r\n\r\n\r\n","description":"","footnote":"\r\n( 1 ) - شاگرد البته بايد كم‌سن و بنابراين كم‌قدوبالا باشد . شاگرد پرسن را گواينكه قدش دراز نباشد ، بكنايه شادراز ميگويند و اين جمله كم‌سن نبودن مؤمن را مىفهماند . البته طباق و تضاد گرد با دراز هم كه از تفهيم بضد استنباط مىشود ، در وضع اين كنايه بدون دخالت نبوده است . ببخشيد بر خلاف سليقه‌ام چندتائى كلمات شجره‌نامه‌دار از نوك قلم بصفحهء كاغذ ريخت و چون در مورد بيان مطلب علمى است درخور عفو مىباشد .\r\n( 2 ) - معلوم است ميرزا با اين شاگرد ، هرقدر هم پسر صدراعظم بود ، خيلى با تشريفات رفتار نميكرد و اعتنائى به او نداشت . يكروز نظام الملك نزد شخص محرمى از بىاعتنائى ميرزا نسبت به خود شكوه كرد ، اين شخص گله شاگرد را باستاد رساند و اينبار وقتىكه جمعى در مجلس بودند همين كه نظام الملك وارد شد ، ميرزا تمام قامت براى او تواضع كرد و طورى رفتار نمود كه نظام الملك مجبور شد بوسيلهء همان محرم تقاضا كند كه ميرزا دست از اين التفات خود بردارد .\r\n","page_name":" 249 ","page_number":267},
  {"content":"\r\n\r\nبرئيس در خانه خبر دادند و بالاخره مطلب بصدراعظم رسيده ميرزا آقا خان رند دانست موضوع از چه قرار است و از سوغان گذاشتن اين اسب بيست و چندساله كه براى بازار قيامت خوب بود صرفنظر كرده « 1 » امر داد ديگر پى ميرزا نروند .\r\nميرزا قول يونانيهاى قديم را تبعيت كرده ، همين كه شوخى پا ميداد و مضمون بديعى بنظرش ميرسيد ، نميتوانست دندان روى جگر بگذارد . متلك را « ولو اينكه خون هم از آن برميخاست » ميپراند .\r\nامام قليخان غارت ، شاعر ماهر دوره ، بمناسبت طبع شعر و ذوق موسيقى و خطاطى خيلى به منزل ميرزا ميرفته و اكثر با هم شوخى هم ميكرده‌اند . ميرزا غلامرضا خوش‌نويس دورهء بعد كه كتيبه‌هاى مسجد سپهسالار خط اوست ، در اينوقت جوان زيبائى بوده كه به او غزال ميگفته‌اند ، غزال كه با امامقليخان غارت آشنائى داشته و ميخواسته نزد ميرزا مشق كند او را معرف خود قرار ميدهد . امام قليخان قبلا ميرزا را ديده و البته ميرزا از داشتن شاگرد زيبائى كه استعداد و شور خطاطى هم داشت بدش نيامده ، قرار شاگردى غزال نزد ميرزا داده شده بود . روزىكه براى دفعهء اول غزال با غارت بمجلس مشق ميرزا رفتند ، ميرزا مضمون بديعى بنظرش رسيده بداهة شعرى ساخته در روى كاغذى نوشته بدست غارت داد .\r\nشعر اين است :\r\n آمد غزال و غارت قرتيش در كنار * . . . رم بدان بهشت كه دوزخ كنار او است \r\nاما كلمهء اول مصراع دوم چون خيلى ركيك است از نوشتن آن صرفنظر شد . اجمالا در مصراع آخر ، غزال را به بهشت بطور اضمار و غارت را بدوزخ تشبيه كرده فحش ركيكى بغزال داده و ايهام بامزه‌اى هم در آن گنجانده است . من شعر ديگرى از ميرزا عبد الجواد نشنيده‌ام ولى از همين يك شعر ، درجهء استادى او در اين فن به خوبى ظاهر ميگردد .\r\nمعمولا كسىكه بذله‌گو و متلك‌پرانست از متلك شنيدن هم نبايد بدش بيايد ولى ميرزا از اشخاصى بود كه اگر متلكى بارش ميكردند و نميتوانست متلك را رد كند و شوخى را به شوخى پاسخ دهد ، خيلى متغير ميشد . يكى از شاگردهاى او روايت مىكند كه خانم زيبائى پيدا شده بود كه كمانچه را خوب مينواخت ، ميرزا بديدن اين خانم و شنيدن كمانچهء او مايل شد . در باغ بيرون شهر مجلسى ترتيب داديم و جمعى از جوانها را هم خبر كرديم كه ضمنا ميرزا هم بيايد و كمانچهء خانم را بشنود . روز موعود يكى از رفقا را دنبال ميرزا فرستاديم و مابقى با خانم بباغ رفتيم . فصل بهار و موسم گل و در اطاق نشستن ، خلاف ذوق بود ، همگى بگردش مشغول ، شديم . خانم كمانچه را بران خود تكيه داده مينواخت و ما هم دور او مىپلكيديم ، در اين ضمنها ميرزا هم رسيد . البته خانم به اين مرد نيمه‌پير ريشو اعتنائى نكرد ، ميرزا براى خودنمائى نزديك خانم رفته براى اينكه به او بفهماند از موسيقى بهرهء وافى دارد گفت « خانوم مايه‌كارى بزن ! ما هم اهل بخيه‌ايم » خانم جواب داد « اگر\r\n\r\n\r\n","description":"","footnote":"\r\n( 1 ) - « اسبى كه بيست سالگى بسوغانش بگذارند براى اسب‌دوانى بازار قيامت خوبست » يكى از امثله مشهور مىباشد و در مواردى كه موقع تمرين و تكميل شخص ، گذشته باشد استعمال مىشود .\r\n","page_name":" 250 ","page_number":268},
  {"content":"\r\n\r\nاهل بخيه‌اى « 1 » اول شكاف خود را هم بيار » رنگ ميرزا مثل توت سياه شد . من براى حال آوردن ميرزا خود را به او رساندم ، ميرزا به من گفت « ديدى . . . ( فحش ركيك ) چى گفت ؟\r\nجواب نداشت اگه نه ميدادم » و تا عصر ، مثل مردمان قهر ، دورادور ميگرديد . خانم حاضر بود عذرخواهى و تفقد كند ولى ميرزا اينقدر از اين متلك عصبانى بود كه بهيچوجه دم پر نمىآمد .\r\nچنان كه اشاره شد منزل ميرزا بالاخانه‌هاى كاروان‌سراى امير بود و ميرزا براى دربار خود و شرفيابى اشخاص تشريفات خاصى وضع كرده كه رعايت آن براى واردين حتمى بوده است .\r\nساختمان بالاخانه طورى بوده كه وارد بايد از جلو در پنجره‌هاى بالاخانه گذشته بدر مدخل اطاق برسد . اگر ميرزا جلو يكى از پنجره‌ها نشسته بود ، وارد حق نداشت جلو اين پنجره كه هم‌كف اطاق هم بود ولو براى سلام كردن تنها هم باشد ايست كند بلكه بايد سر خود را پائين انداخته از جلو ميرزا عبور كرده و از در مدخل كه وارد شد ، آنوقت سلام و تعارف خود را معمول دارد . اگر در مدخل ، اعم از باز بودن يا بسته بودن پنجره‌ها ، بسته و از داخل چفت شده بود شخص وارد بايد بدون هيچ گردن‌كشه و كنجكاوى و ور رفتن بدر و راه انداختن سروصدا به همان پا برگردد همانطور كه در وقت آمدن تصديع دادن ميرزا بسلام كردن ممنوع بود ، در مراجعت هم خداحافظى قدغن بود ، حتى وارد نبايد نگاه هم سمت ميرزا بيندازد . هيچ اتفاق نيفتاده بود كه ميرزا اين قاعده را برهم بزند و باوجود نشستن دم در پنجره هرقدر هم كه وارد با او سابقه و علاقه داشت سخنى بگويد . چنانچه ميرزا منزل نبود اگر در دو قفل داشت معنيش اين بود كه ميرزا تا عصر نخواهد آمد و اگر يك قفل بدر زده شده بود ، معلوم بود كه ميرزا براى رفع حاجتى بيرون رفته و تا ده پانزده دقيقهء ديگر مراجعت خواهد كرد .\r\nدر مجلس مشق هر شاگردى جاى معين خود را داشت ، زود آمدن يا دير رسيدن سبب قرب و بعد باستاد نبود . تقديم صفحهء مشق باستاد و نشستن پهلوى او براى گرفتن تعليم هم\r\n\r\n\r\n","description":"","footnote":"\r\n( 1 ) - وقتى پارچهء بسيار نفيسى براى پادشاهى آوردند كه نظير آن تا آن روز بافته نشده بود . پادشاه امر داد هركس اهل بخيه ( دوزندگى ) است بيايد تا با مشورت آنها از اين طاقهء قيمتى لباس دوخته شود . چون اهل بخيه را خبر كرده بودند ، پالان‌دوزى هم همراه خياطان حاضر شد .\r\nخياطها از خوبى پارچه خيره شده و هيچيك از آنها مسئوليت قيچى گذاشتن به آن طاقه را قبول نكرده همگى مردد ماندند كه چه لباسى از اين پارچه براى شاه بدوزند . پالان‌دوز جلو آمده عرض كرد اگر اجازه بدهيد من تكليف اين كار را معين ميكنم . شاه هم كه ترديد سايرين را ديده بود از تهور او خوشش آمد و گفت بكن . پالان‌دوز قيچى را از كمر كشيد و طاقه را سه پارچه كرد و گفت وسطى مال گرده و دو تاى ديگر براى طرفين است . شاه گفت طرفين و گردهء چه لباسى ؟ گفت پالان . شاه متغير شده گفت مردك پارچهء به اين نفيسى را براى پالان بريدى ؟ گفت قربان شما اهل بخيه را خبر كرده بوديد ، منهم اهل بخيه هستم ، منتها آنها جرئت نداشتند و من كه در فن خودم اهل كارم اقدام كردم . جملهء اهل بخيه در مواردى استعمال مىشود كه كسى خود را بدون استحقاق جزو جمعى قلم بدهد .\r\n","page_name":" 251 ","page_number":269},
  {"content":"\r\n\r\nادب مخصوصى داشت . تخلف از اين تشريفات را ميرزا از هيچ وارد و شاگردى ولو دفعهء اول ورود هم كه بود نميپذيرفت . به همين جهت اشخاصى كه براى دفعهء اول ميخواستند به اين دربار بروند تنها نميرفتند . شاگردى كه قبلا پذيرفته شده بود بايد تشريفات ورود و طرز نشست و برخاست را از پيشقدمهاى خود بياموزد و زير چاق كند « 1 » كه سبب تغير ميرزا نشود .\r\nزيرا جزئى تخلف كافى بود كه بدون هيچ رودربايستى مورد طرد و محروم ماندن از استفادهء تعليم و حتى شنيدن لچر از ميرزا بشود . ميرزا تا درجهء جنون علاقه بحفظ اين تشريفات داشته و با كمال استبداد اجراى آن را بر كسانى كه با او سروكار داشتند تحميل ميكرده است .\r\nاستهلال شب اول رمضان مستحب مؤكد است و ميگويند ماه رمضان را بايد بشمشير ديد . شب اول رمضانى ، ميرزا شمشيرى پيدا كرده به بام بالاخانه برآمد و دست بقبضه به آسمان نگاه ميكرد كه به مجرد پيدا كردن ماه فورا شمشير را از غلاف كشيده ماه را بشمشير ببيند .\r\nچند نفر شاگرد تاجر كه شايد راجع بشب‌نشينى شب اول ماه با هم مذاكره‌اى داشتند و در صحن كاروانسرا گرد هم جمع شده بودند ، متوجه ميرزا شدند . ميرزا چشمش كه به ماه افتاد خواست شمشير را با عجله از غلاف بيرون بكشد ، نصف شمشير بيرون آمده بود كه يكى از اين بچه‌تاجرها شيشكى « 2 » غرائى مايه گذاشت . ميرزا دستش بشمشير خشك شده كار خود را فراموش كرد و از بالاى بام بناى پرخاش و فحاشى گذاشت و در جواب ، يك شيشكى دسته‌جمعى دريافت كرد . ميرزا از حال طبيعى بالمره خارج بود ، باقيماندهء شمشير را از غلاف بيرون كشيده به سمت پله‌ها دويد . يكى از بچه‌ها زودتر از ميرزا خود را بدر بام رسانده در را بست . ميرزا به بام برگشته نوك شمشير را بسينهء عريان خود نزديك كرد و ببچه‌ها گفت « پدرسوخته‌ها ! حروم پيشه‌ها ! يا در وا كونين يا الان خودمو ميكشم » بچه‌ها اين‌بار در جواب هرهء خنده و هورا بضميمهء شيشكيهاى دراز تحويل دادند . بطورى ميرزا از حال طبيعى خارج بود كه اگر دالاندار متوجه نشده و جمعيت بچه‌ها را متفرق نكرده و در بام را به روى ميرزا نميگشود شايد ميرزا انتحار ميكرد و يا خود را از بالاى بام طبقهء دوم بصحن كاروانسرا ميافكند .\r\nصحافى اصفهانى بود باسم ميرزا على كه ميرزا حوائج شغلى خود را بوسيلهء او انجام ميكرد . مثل ميرزاى كلهر با سيد لطفعلى ، ميرزا هم با اين ميرزا على شوخى زياد ميكرد بدرجه‌اى كه محال بود اسم ميرزا على را ببرد و مانند ميدان‌كهنه‌اىهاى اصفهان كه هميشه صفت را قبل از موصوف مياورند ، صفت « پدسّوخته » را جلو اسم او نگذارد . ميرزا على هم\r\n\r\n\r\n","description":"","footnote":"\r\n( 1 ) - با تمرين و دقت و ممارست كارى را فراگرفتن و در آن مسلط شدن\r\n( 2 ) - بيرون آوردن زبان از ميان دو لب و فشار آوردن لبها براى بيرون دادن باد با فشار از اطراف زبان بطوريكه صدائى شبيه بصداى مخالف ايجاد كند ، شيشكى موسوم است . شيشكى در حقيقت بدل صداى مخالف مىباشد و به همين جهت كسانى كه نخواهند شيشكى ببندند و بخواهند بجاى آن لفظى استعمال كنند نام اصلى صداى مخالف را با افزودن كلمه « اى » . . . در جلوى آن به كار ميبندند . معنى اين جمله هم اينست كه جاى يك صداى مخالف در مقابل اين رفتار خالى است .\r\n","page_name":" 252 ","page_number":270},
  {"content":"\r\n\r\nتنش ميخاريد « 1 » و شوخيهاى عجيب با ميرزا ميكرد . ميرزا وقتى صفحه‌اى از خط خود را بميرزا على داده بود كه بر روى مقوا چسبانده حاشيهء آن را جدول‌كشى كند يا باصطلاح زمان ، قطعه‌اى از آن بسازد . ميرزا على صفحهء كاغذ ديگرى به همان رنگ و اندازه بريده از روى خط ميرزا با همان قلم و همان عبارت داده بود روى آن نوشته بودند و اين صفحه را وارونه روى صفحهء مقوائى چسبانده و دورهء آن را بادقت جدول‌كشى كرده نزد ميرزا آورد .\r\nميرزا كه جز صفحهء سفيد كه از پشت خطوطى بر آن نگاشته شده بود چيزى نديد ، با كمال تعجب پرسيد « اين چيه ؟ » صحاف جواب گفت « قطعه‌ايست كه داده بوديد بچسبانم » استاد گفت « خطش كو ؟ » صحاف جواب داد چون خطى كه روى صفحه نوشته شده بود خط خيلى بدى بود ، من تصور كردم مقصود شما تدارك مقوائى است كه روى آن بعدا چيزى بنويسيد » ميرزا ديوانه شد ، آنچه فحش و لچر بود بميرزا على داد . ميرزا على در مقابل تمام اين پرخاشها ميگفت « آخر من چكار كنم كه روى ننوشتهء كاغذ بهتر از روى نوشته‌اش بود ، ميخواستى مردم به من بگويند صنعت خود را بلد نيستم ؟ ! ! . . . » و تا چند روزى اين موضوع مطرح بود تا بالاخره ميرزا على دلش رحم آمده قطعهء سفيد را برد و صفحهء خط ميرزا را روى آن چسبانده براى استاد آورد .\r\nمعلوم نيست ميرزا چه شوخى زننده‌اى با ميرزا على صحاف كرده بوده است كه او را بتلافى بزرگى وادار كرد . يكروز با صورت حق‌بجانب بمحضر حاجى ملا ميرزا محمد اندرمانى مجتهد معروف رفته ميگويد « يكى از بستگان ما در اين شهر ديوانه شده ، طبيب صلاح ديده است كه او را باصفهان بفرستيم تا با ديدار زن و فرزند و اشتغالات خانوادگى معالجه شود . چون شرعا محجور است ، ميخواهيم با اطلاع آقا دارائى او را صورت برداشته همراه يكى از اقوام باصفهان روانه‌اش كنيم . » امروز اين قبيل كارها از وظايف دادستان است ولى در آنوقت مجتهدين صاحب‌محضر اين قبيل كارهاى عمومى را اداره ميكردند .\r\nحاجى ملا ميرزا محمد يكى از محررين را براى اين كار تعيين مىكند و امر ميدهد صورت دارائى او را نوشته با خود او بمحضر بياورند تا ضمنا تحقيقى هم از حال جنون او به عمل آمده باشد . ميرزا على ميگويد « امر فرمائيد دو نفر فراش محضر هم همراه باشند زيرا ممكن است اين شخص بمناسبت جنون نخواهد بيايد يا نگذارد صورت دارائى او را بردارند . » حاجى ملا ميرزا محمد بمحرر دستور ميدهد دو نفر فراش هم همراه بردارند .\r\nاين دستهء چهار نفرى ببالاخانهء ميرزا وارد ميشوند ، ميرزا على صحاف كه از تشريفات ورودى منزل ميرزا به خوبى واقف بوده و ميدانسته است كه تخلف از هريك از آنها كافى است كه ميرزا را ديوانه كند ، خودش از جلو و محرر و فراشها از دنبال ، جلو ميرزا كه پاى پنجره\r\n\r\n\r\n","description":"","footnote":"\r\n( 1 ) - وقتى بچه‌اى در مكتب‌خانه شيطنت كند يا يكى از نوكرهاى در خانه بوظائف خود رفتار ننمايد ، آخوند يا آقاى خانه بطور تهديد به او ميگويد « بنظرم تنت ميخارد » كنايه از اينكه دلت كتك ميخواهد ؟ اين كنايه كم‌كم مثل مورد متن در غير كتك‌كارى هم به كار افتاده . در كليهء مواردى كه شدت عملى در انتظار كسى باشد يا كسى كارى بكند كه بخواهند او را به تنبيه مادى يا معنوى تهديد كنند ، مورد استعمال پيدا كرده است .\r\n","page_name":" 253 ","page_number":271},
  {"content":"\r\n\r\nنشسته بوده است ميايستند . ميرزا على ، كهنه اصفهانى ، مخصوصا روزى را براى اين كار انتخاب كرده بوده است كه در از تو بسته بوده و ميرزا كسى را نميپذيرفته است . ميدانيم همين ايستادن اين چهار نفر در مقابل در اطاق ميرزا و مزاحمت نظرى آنها كافى بوده است كه مقدمات تشنجات عصبى را در او ايجاد كند . ميرزا كه سر از روى صفحهء مشق خود برداشته ميبيند ميرزا على هم در جزو اين بىادب‌ها كه بر خلاف قواعد تشريفاتى دربار او قيام كرده‌اند هست و با بفرمائيدهاى خود بهمراهان تكليف مىكند كه از همان در وارد اطاق شوند و آنها هم جسارت كرده از همان در داخل شدند و شايد عباى محرر ، كاغذهاى روى ميز جلو ميرزا را هم درهم و برهم كرد ، ديگر تاب نياورده فحاشى را بميرزا على شروع و با جملهء « اين پدرسوخته‌ها ديگر كيند همرات آوردى ؟ » هم سابقه داشتن ميرزا على را با خود و هم ديوانگى خويش را كاملا واضح مىكند . ميرزا على جواب ميگويد « چون شما كسالت داريد آقاى حاجى ملا ميرزا محمد مجتهد اين آقايان را فرستاده‌اند كه اثاثيهء شما را قيمت كنيم و صورت برداشته و شما را باصفهان بفرستيم » ميرزا هزار فحش به آن كسىكه ميگويد او كسالت دارد و بيشتر از آن را نثار حاجى ملا ميرزا محمد كرد و اگر ترديدى در ديوانگى او بود كاملا رفع شد . ميرزا على هى دودستى توى سر خود ميزد و از محرر عذر ميخواست و آهسته ميگفت « ليس على المجنون حرج ! » ملاى محرر هم با حال تأثر در اين ديوانه مينگريست و لا حول ميگفت .\r\nبالاخره ميرزا على به محرر گفت « اگر تا شام هم به همين حالت بايستيم آرام نخواهد گرفت ، به كار خود مشغول شويم » در گوشهء اطاق صندوقى بود كه تمام نفائس حرفه‌اى ميرزا در آن صندوق محفوظ بود . ميرزا على صحاف درجهء علاقهء ميرزا را بمحتويات آن صندوق خوب ميدانست و چون اكثر قطعات خطوط استادان سلف در اين خزانه مضبوط و خود آنها را چسبانده و جدول‌كشى و يا اصلاح كرده بود شناسائى كاملى بجزئيات آنها داشت ، به سمت اين صندوق كشاله كرد . همين كه ميرزا مقصود او را دانست از جا برخاست و از گشودن در صندوق مانع شد . محرر بفراشها نهيب زده آنها دستهاى ميرزا را گرفته در گوشه‌اى توقيفش كردند . صحاف در صندوق را بلند كرد و يكى از بهترين قطعات خزانهء ميرزا را بيرون آورده با فشار لب زيرين بلب بالا و تكان دادن سر گفت « اگر آدم عاقل باشد اين صفحهء كاغذ بىقيمت را روى اين مقوا ميچسباند ؟ نگاه كنيد چه خرجى متحمل شده و چه جدول كشى قشنگى در دورهء آن كرده‌اند ؟ لا إله الا اللّه ببينيد چه طلااندازى لاى خطها كرده‌اند ، دندان‌موشيهاى دورهء طلااندازيرا تماشا كنيد ، چقدر ظريف ساخته‌اند ، يقينا بيست سى تا صاحبقران خرج اين خط ناقابل كرده است ! ! ولى حيف از اين خرج كه بهدر رفته ، خوب ممكن است كسى طالب آن شده ، قطعهء خط خوبى كه به همين اندازه باشد پيدا كرده روى آن بچسباند ، اين قطعه را دو قران قيمت بنويسيد . ميرزا در حالىكه دستش را فراشها گرفته بودند ، تلاش ميكرد كه خود را رها كرده جلو بيايد ولى نميتوانست .\r\nباوجوداين وقتىكه اين بيانات ميرزا على را شنيد گفت « پدسّوخته من اين قطعه را با خراج بيست سال همهء انگلستون عوض نميكونم ! اين ياوه‌ها چيست كو ميگوئى ؟ » ميرزا على بقطعهء ديگر پرداخت و براى آن شرحى نظير قطعهء اول گفت و ميرزا اين قطعه را با كوه\r\n\r\n","description":"","footnote":"","page_name":" 254 ","page_number":272},
  {"content":"\r\n\r\nدماوند كه « طلا كونن « 1 » » برابر دانست و ميرزا على آن را سه قران قيمت كرد . قطعهء سوم و چهارم . . . بهريك ميرسيد از طرفين نظير بيانات و تقويمهاى سابق تكرار ميشد .\r\nميرزا معلوم نيست از چه تقويمى كه خيلى بنظرش ناروا آمد از جا دررفت و تلاش كرده دستهاى خود را خلاص نمود و يك دگنك « 2 » كه در طاقچه گذاشته بود ، برداشته ، به سمت ميرزا على حمله برد . فراشها دويدند چماق را از دست ميرزا گرفته ، كتهاى او را بسته در گوشه‌اى انداختند كه محرر و ميرزا على با سر فارغ كار خود را تمام كنند . خلاصه صحاف كهنه‌كار تمام محتويات صندوق را كه از بيانات ميرزا با تمام عالم برابر بود ، به چهار پنج تومان قيمت كرد ولى در تقويم اثاثيه از قبيل فرش و ظرف و ساير لوازم قيمتها را واقعا عادلانه و حتى با غبطهء محجور برآورد كرد كه صحت نظر خود را در تقويم محتويات صندوق كاملا مدلل كرده باشد و با اين كيفيت تمام دارائى ميرزا بسى چهل تومان تقويم و صورت تمام شد . زغال و هيزم و فرش و ظرف و اسبابى كه بحمل و نقل نميارزيد با تصويب محرر قرار گذاشت خودش قبول كند و قيمت آن را نقدا بپردازد . محتويات صندوق را در جعبه‌اى درهم و برهم ريخته بدست يك فراش دادند و ميرزا را بلند كرده همانطور كتف‌بسته ، جبه‌اى بدوش او انداخته ، در اطاق را ميرزا على قفل كرد و كليد را بمحرر داد و به سمت خانه حاجى ملا ميرزا محمد به راه افتادند كه آقا حاشيهء صورت تصديق نوشته ، وجه نقد قيمت باقى اشياء را ميرزا على ، در محضر تسليم نمايد .\r\nاز وقتىكه كتفهاى ميرزا را بسته بودند يا واقعا متوجه شده بود كه خيلى دليل بر جنون خود بدست داده و لازم است مدتى عاقل باشد يا اينكه بواسطهء طفره و تلاشى كه در ضمن زده بود قدرى عرق كرده اعصابش آرام شده ، در هرحال ديگر سروصدا و استنكافى از خود نشان نميداد و هر بلائى بسرش ميآوردند تسليم بود .\r\nميرزا و فراشان با جعبه از جلو و ميرزا على با محرر از عقب به سمت خانهء مجتهد پيش ميرفتند . نزديك ظهر و بازار پرجمعيت بود ، همين كه از بازار خارج شدند ، محرر متوجه شد كه ميرزا على همراه نيست . تصور كرد كه براى رفع حاجتى در بازار عقب مانده و خواهد رسيد ولى دم در محضر هم كه رسيدند ، باز هم از ميرزا على اثرى ظاهر نبود ، محرر و ميرزا و فراشها وارد محضر شدند . فراش حامل صندوق بار خود را جلو مجتهد بر زمين گذاشت و فراش ديگر ميرزا را در گوشه‌اى نشاند . محرر گزارش مختصرى از عمليات داد و منتظر آمدن مؤمنى « 3 » كه به خواهش او اين عمليات بجا آمده بود شدند ولى از ميرزا على\r\n\r\n\r\n","description":"","footnote":"\r\n( 1 ) - « طلا كونن » بمعنى طلا كنند يعنى از طلا بسازند ، لهجهء ميدان‌كهنه اصفهانى است كه ميرزا در حال عصبى اكثر به آن لهجه تكلم ميكرده است .\r\n( 2 ) - چوب بلند كلفت ناهنجارى كه دهاتيها براى حمله و دفاع در منزل خود دارند .\r\n( 3 ) - در قديم آخوندها اگر اسم كسى را بلد نبودند يا ميخواستند اسم او را نبرند ، در مورد خطاب يا اخبار مؤمنش ميگفتند و گاهى هم كه كسى كار بيقاعده‌اى مرتكب ميشد ، براى اينكه به او بفهمانند كه تو مؤمنى و مؤمن از اين كارها نميكند ، اين توصيف را به او ميدادند ولى امروز بيشتر در موردى كه بخواهند اسم كسى را نبرند استعمالش ميكنند .\r\n","page_name":" 255 ","page_number":273},
  {"content":"\r\n\r\nخبرى نيست زيرا در اولين فرصت كه ازدحام بازار فاصله‌اى بين او و محرر ايجاد كرده بچاك « 1 » زده و بدكان خود رفته مشغول كسبش شده بود .\r\nدر اين اوقات همه‌جور مردم بمحضر مجتهدين ميرفتند حتى مجتهدين ، اعيان شهر را هم كه فقط براى ديدار آقا آمده بودند ، در همان اطاق كار ، پذيرائى ميكردند و محررين نشسته مشغول گذراندن كارهاى مردم بودند . اگر كسى كارى داشت بدون هيچ حاجب و مانعى خدمت آقا ميرسيد ، مطلب خود را عرض ميكرد ، آقا بيكى از محررين دستور نوشتن ورقه يا رسيدگى يا احضار طرف را ميداد ، هر كارى كه ختم ميشد بوسيلهء محرر عامل آن كار به مهر آقا رسيده ، فى المجلس تسليم صاحبكار ميگرديد . بنابراين از گداى زكوةخور تا اعيان درجهء اول هميشه از همه طبقه‌اى در مجلس اين قبيل مجتهدين يافت ميشدند .\r\nبعد از ورود ميرزا ، يكى از اعيان كه ميرزا را ميشناخت براى ديدار نزد حاجى ملا ميرزا محمد آمد . همين كه نشست متوجه شد كه ميرزا عبد الجواد هم در حاشيهء محضر نشسته است چون از اخلاق و رويهء او باخبر بود ، خيلى تعجب كرد كه چه شده كه ميرزا حاجت به آمدن محضر پيدا كرده است ؟ البته در ضمن برسم معمول كه هر واردى بعد از جلوس سرى دوره چرخانده تعارف عمومى با جلسا ميكرد ، با ميرزا هم تعارفى كرده ولى جواب حسابى از طرف ميرزا كه غرق در افكار خود بود دريافت نكرده بود و چون فاصله زياد بود بفكر افتاد كه شايد اشتباه كرده باشد . بنابراين از حاجى ملا ميرزا محمد محرمانه از هويت اين شخص تحقيق نمود و حاجى موضوع را براى او بيان كرد . با دقت بيشترى در سيماى ميرزا يقين كرد اين ديوانه كه بايد باصفهان برود ميرزا عبد الجواد است . براى امتحان درجهء ديوانگى ميرزا ، با خطاب « جناب ميرزا حال شما چطور است ؟ چه شده است كه اينجا تشريف آورده‌ايد ؟ اگر خدمتى باشد بفرمائيد انجام شود » مكالمه را شروع كرد . ميرزا گفت « من كارى با محضر ندارم پدرسوختگى ميرزا على صحاف مرا اينجا آورده است » مطلب تا آخرش معلوم شد . اخلاق عصبانى ميرزا و شوخيهاى او با ميرزا على صحاف بوسيلهء اين شخص محترم بعرض آقا رسيد . آقا خيلى از ميرزا عذرخواهى كرد و خزانهء او را دست نخورده بوسيلهء همان فراش همراه ميرزا كرده در حدود يكساعت بعد از ظهر ميرزا گرسنه و تشنه و خسته به منزل برگشت .\r\nبلى ! عبث نبود كه ميرزا ميگفت اگر ميرزا على صحاف در مشرق عالم باشد و مرا در مغرب عالم كسى آزار كند ، من دست اين پدرسوخته را در اين آزار دخيل ميدايم . بقدرى در اين عقيده ثابت بود كه يكروز زير درختى مشق ميكرد ، دائرهء خوبى نوشته و گرم تماشا و كيف كردن از خط خود بود ، گنجشكى از بالاى درخت شاهكار ميرزا را ملوث كرد ، ميرزا سر بلند كرده گفت « او پدسّوخته ميرزا على ! تو را هم چلقوزوند ؟ . . »\r\nصاحبان صنايع ظريفه باسباب كاريكه با سليقهء آنها جور بيايد خيلى علاقه دارند و\r\n\r\n\r\n","description":"","footnote":"\r\n( 1 ) - « درز » و « دقز » و « شكاف » را چاك هم ميگويند . بچاك‌زدن در اصطلاح عاميانه كه تازگى وارد نوشتن هم شده است ، عبارت از آنست كه بىسروصدا خود را از جائى بيرون بيندازند به نحوى كه كسى متوجه اين رفتن نشود .\r\n","page_name":" 256 ","page_number":274},
  {"content":"\r\n\r\nبراى آنها قيمتهاى عجيب قائل ميشوند . همچنين شاهكارهاى استادان سلف را با علاقهء مفرطى محفوظ داشته و قيمتهاى گزاف براى آنها تعيين ميكنند ولى شايد كمتر كسى بدرجهء ميرزا عبد الجواد در اين زمينه اغراق كرده باشد زيرا واقعا قطعاتيرا كه ميرزا على چهار پنج تومان قيمت كرده بود ، بعقيدهء ميرزا دو سه برابر تمام ثروت موجود دنيا قيمت داشته و اينكه فلان قطعه را به وزن كوه دماوند از طلا قيمت ميكرد ، از روى عقيده و ايمان بود .\r\nيك مرتبه يك صفحه از خطوط ميرعماد كه هنوز به حالت قطعهء چسبانده درنيامده يا از روى مقوا كنده شده و مجددا بصحافى نرفته و در جزوكش ميرزا بود ، در مجلس مشق پسرهاى برادرم ميرزا محمود وزير گم شد . هرچه گشتند پيدا نكردند ، بعد از يكى دو هفته ميرزا بشاگردهاى خود گفت بين استاد و شاگرد بايد صفا برقرار باشد . من در سر اين صفحه دلم از شماها پاك نيست ، شاگردها گفتند چه كنيم كه سوءظن شما بر طرف شود ؟\r\nگفت من بايمان شماها معتقدم ، پاشيد همگى وضو بگيريد با قرآن براى من قسم بخوريد ، شاگردها همين كار را كردند . همين كه سروصداى قسم خوردن آقازاده‌ها بلند شد ، يكى از نوكرها نزد آقايان آمده اظهار كرد كه يكروز يك كاغذى كه يكروى آن نوشته بود در راهرو پيدا كرده و به خيال اينكه چيز لايقى نيست ، براى پسرش بگركان فرستاده است كه از روى آن مشق كند ، شايد اين چيز گمشده همان باشد . خبر بميرزا محمود وزير رسيد و بگركان نوشت و خود نوكر هم عليحده به پسرش نوشته و صفحه را خواستند و بميرزا هم نويد پيدا شدن قطعه داده شد ولى ميرزا باور نميكرد كسى كه اين جواهر نفيس را پيدا كرده باشد آن را واپس بدهد . تا بعد از يكماهى صفحه بدست ميرزا محمود رسيد و دانست كه همان است كه ميرزا گم كرده و بوسيلهء يكى از شاگردها ، صفحه بميرزا رسيد . مجسم كردن چگونگى رسيدن اين عاشق بمعشوق از آن پرده‌هاست كه نمايش آن بازيگر زبردست لازم دارد و الا بشرح درنميآيد . اجمالا ميرزا صفحه را گرفته بوسيد و بر سر گذاشت چندين بار سجده شكر بجا آورد و بالاخره گريه را سرداد . شاگردها از او پرسيدند گريه براى چيست ؟\r\nبايد شما خوشوقت باشيد كه گمشدهء شما پيدا شده است . جواب گفت من آرزوئى جز پيدا شدن اين صفحه نداشتم البته شنيده‌ايد كه « هركس بمنتها آرزوى خود برسد آخر عمرش است . من از ساعتيكه چشمم به اين صفحهء خط افتاده است ، آنچه فكر ميكنم ميبينم ديگر آرزوئى در دنيا ندارم و يقين دارم عمر من به آخر رسيده و گريه من از اين جهت است . از قضا بعد از يكى دو ماه ميرزا زندگانى را وداع گفت .\r\n\r\nباغ بيرون\r\nميدانيم در 1286 بامر ناصر الدين شاه شهر تهران را بزرگ و خندق‌هاى قديم را پر كرده ، خيابانهاى شاهپور و اسمعيل بزاز و شهر رى و برق و سپه را بجاى آنها ساختند و اين كار هم به جهت زياد شدن جمعيت تهران و لزوم زمين براى ساختمان بود . قبل از بزرگ شدن شهر ، باغى و قناتى باسم باغ و قنات سردار در گوشهء شمال شرقى در همسايهء شهر قديم بود كه بعد از بزرگ شدن شهر ، اراضى آن داخل شهر شد . اين باغ از حدود كوچهء ميرزا محمود وزير تا خيابان\r\n\r\n","description":"","footnote":"","page_name":" 257 ","page_number":275},
  {"content":"\r\n\r\nعين الدوله نصف سرتاسر شمال خيابان برق را گرفته و حتى مقدارى از اراضى سمت شرق خيابان عين الدوله هم از توابع آن بشمار ميآمد و حد شمالى آن تا خيابان ژاله امروز امتداد داشت . عبد الحسين خان قاجار فخر الملك پسر خان بابا خان سردار ، بانى باغ و قنات ، بعد از بزرگ شدن شهر قنات را بساعت در گردش هفت بر زمين باغ تقسيم و هر يكى دو ساعت آب قنات را به چند هزار ذرع زمين تخصيص داد و آب و زمين را بكسانيكه ميخواستند خانهء جديد بسازند فروخت . البته زودتر از همه اراضى وصل به شهر قديم فروش رفت .\r\nاز جمله پدرم چهار هزار ذرع از اين اراضى در نزديك پيچ خيابان برق و خيابان رى امروزه خريدارى كرده ، طرح عمارت و باغچه‌اى ريخته بود . شايد طرح اين خانه و باغچه از جهت مجاورت با خانه و باغچهء ميرزا شفيع خان برادرزاده و دامادش بوده كه تشويق او هم در اين عمل بيدخل نبوده است ؟\r\nمن از تاريخ شروع ساختمان اين باغ و ابنيهء آن اطلاعى ندارم فقط از وقتى كه راه و پاى بيرون پيدا كرده بودم ، براى تماشا و گردش به اين عمارت و اين باغ ميرفتم . اول توت‌فرنگى كه در آن‌وقت تازه در تهران باب شده بود و همچنين اول تربچه قرمزيرا كه خورده‌ام ، مشهدى ابن على ، باغبان ريش‌پهن نطنزى با قباى كرباس بغل بنددار پنبه دوزى شدهء خود ، در كردهاى اين باغ به عمل آورده بود . اين چهار هزار ذرع زمين را دو قسمت كرده قسمت سمت خيابان آن را براى بنا و قسمت عقب آن را باغچه كرده بودند .\r\nقسمتيرا كه براى بنا تخصيص داده بودند ، به چهار قسمت كرده يك هشت در وسط و در سمت مغرب آن يك حياط آشپزخانهء وسيع كه دو اطاق سمت شمال كه درهاى آن رو به زمين عمارت بيرونى باز ميشد ساخته بودند . سمت مشرق هشت ، راهروى بود كه باندرون اول و از اندرون اول باندرون دوم ميرفت . بناى حياط آشپزخانه تمام و دروپيكر هم پيدا كرده بود ، بناى دو اندرون در دست ساختمان و طرح بناى بيرونى را هنوز نريخته و زمين بياض بود كه محل خاكهاى زيادى و مصالح و گچ‌كوبى بناهاى دست ساختمان و پيدا بود كه به اين زودى خيال ساختن بيرونى را ندارند .\r\nطرز ساختمان اين دو حياط تقريبا همان طرز ساختمان بيرونى بزرگ خانه‌هاى مسكونى ماست ، يك ارسى سه‌دهنه و دو در و دو اطاق گوشوار در طرفين ، بناى سمت شمال را تشكيل ميدهد و سمت مغرب يك سه‌قسمتى است . زير تالار سمت شمال هم زيرزمينى ساخته‌اند و اين تالار و زيرزمين هم البته دوروست كه بوسيلهء در پنجره‌هاى هلالى از حياط عقب هم نور ميگيرد . سمت شرق هم يك رشته بناى تنكه‌سازى دارد كه اطاق خدمتكار و انبار و غيره است .\r\nحياط عقب هم تقريبا به همين طرز و پيداست كه براى دو نفر كه بيرونى و آشپزخانهء مشترك داشته باشند ، ساخته شده است و به همين جهت تصور ميكردند كه اين خانه و باغچه را پدرم براى من و برادرم آقاى فتح اللّه مستوفى ميسازد و شايد پربيراه هم فكر نميكردند و\r\n\r\n","description":"","footnote":"","page_name":" 258 ","page_number":276},
  {"content":"\r\n\r\nواقعا مقصود پدرم از ساختن اين خانه به اين تفصيل ، اين بوده است كه در آينده ما دو نفر در آن سكنى كنيم .\r\nيكن از اطاقهاى بزرگتر ، ساختمان نجارخانه بود و من تا آنوقت هيچ كارابزار نجارى نديده بودم و از كارهائى كه با آنها انجام ميدهند خبرى نداشتم . هروقت سر اين بنائى ميرفتم ، يكساعتى در گوشهء اطاق نجارخانه مينشستم و طرز به كار رفتن هر كارابزاريرا تماشا ميكردم و گاهيكه بهم‌انداختن قطعات ساخته‌شدهء يك در دست استاد بود ، تا كارش تمام نميشد و نميفهميدم كه چطور از اين قطعات مختلف در تمام عيار ساخته مىشود ، از نجارخانه خارج نميشدم . البته ايستادن بالا سر بناها و تماشاى خشت‌كارى يا آجرچينى يا شمشه‌گيرى يا سفيدكارى و ساير عمليات ساختمانى هم توجه مرا جلب ميكرد ولى چون اين عمليات را در تعميراتيكه در خانه اتفاق ميافتاد ديده بودم ، خيلى در آنها ذينفع نبودم و ترجيح ميدادم كه در باغ گردش و درختهاى گوچه و زردآلو و آلوبالو و گيلاس و بادام و گلابى و و هلو و شليل و سيب و گلابى و انار را كه با همان كوچكى تك‌تك به بار هم نشسته بود ، تماشا كنم . در كردهاى اين باغ هم اقسام سبزى و گل ميكاشتند ، بطوريكه در هر فصل در اين باغچهء دو هزار ذرعى كه ما به آن باغ ميگفتيم ، همه‌چيز بود . ولى مشهدى ابن على نه چنان جذبه‌اى بخرج داده بود كه ما بتوانيم در باغچه خرابى كنيم فقط گردش ميكرديم .\r\nوقتى به اين باغ ميرفتيم ، گذشته از رفقاى مكتبخانه يك رفيق ديگر هم ضميمهء ما ميشد و آن غلامرضا خان پسر محمد رضا خان تفنگدار ، دائى مادرم بود . اين محمد - رضا خان در ده بيست سال قبل از اين تاريخ در نزاع ملكى بين اهالى نايه و كندرود رئيس قوا بوده و در جنگى كه بين طرفين اتفاق افتاده و يكى از اهالى كندرود كشته شده چند ضرب چماقى هم دريافت كرده بود كه اثر آن را به پيشانى داشت . بعد از اين واقعه ديگر ميل نكرد در ده بماند ، آب و ملك خود را به برادرها واگذاشته خود و خانواده‌اش بتهران آمد . پدرم بعضى كارهاى شخصى خود را به او رجوع مىكرد ، از جمله ادارهء بنائى و كار همين باغ بود .\r\nمحمد رضا خان خط و سواد فارسى كمى داشت ولى در عوض مردى بسيار جدى و كار بهم‌انداز و دقيق و باحوصله و در اينوقت داراى سه دختر و دو پسر بود . يكى غلامرضا خان كه شش هفت ماه از من كوچكتر و ديگرى غلامعليخان كه دو سالى از او كوچكتر بود .\r\nعمارات ، هريك از كار درميآمد عاطل نميافتاد ، چنان كه دو اطاق حياط آشپزخانه را كه حوض و آب‌انبار و بالاخانه و همه‌چيز داشت ، محمد رضا خان اشغال كرده و اندرونها هم هريك تمام ميشد ، ميرزاهاى پدرم و خانوادهء آنها در اطاقهاى آن مسكن ميكردند . از جمله ملا عبد اللطيف هم كه خانواده‌اش را از انجدان بتهران آورده بود در يك اطاق منزل داشت .\r\nهمچنين ميرزا زمان پسر عمو كه او هم در قسمتى از اين عمارات مسكن گرفته بود . بعد از يكسالى كه من بمكتب رفتم غلامرضا خان هم بمكتب‌خانهء ما آمد ، محمد رضا خان دو تا اسب و نوكرى اصفهانى موسوم به على داشت كه لهجهء اصفهانى را تودماغى حرف ميزد و يكى از شاهكارهاى خلقت خدا در كم‌ادراكى بود .\r\n\r\n","description":"","footnote":"","page_name":" 259 ","page_number":277},
  {"content":"\r\n\r\nخانم دائى محمد رضا خان زن جدى فهميده‌اى بود ، با داشتن سه دختر بزرگ و دو پسر كوچكتر و كارهاى خانگى ، يكى دو سال بود مشغول درس خواندن شده و در اين تاريخ قرآن را بهتر از خان دائى ميخواند . بسعى اين خانم بود كه غلامرضا خان در درس ترقى كرده ، بالاخره عمامه بسر گذاشت و براى تكميل تحصيلات بعتبات رفته ، در آغاز مشروطه بتهران مراجعت كرد . اين همان شيخ غلامرضا خان پدر آقاى دكتر نامدار است .\r\nشيخ غلامرضا خان مردى فاضل و فقيه و اصولى و در آن واحد اديب و شاعر و نويسنده و بذله‌گو و از آن اشخاص بود كه اگر كفاف ميداشت ، در بند زيادى نبود و به همين جهت از حيث ماده هميشه عقب بود . يك‌چند در وزارت فرهنگ و در اين اواخر در وزارت دادگسترى مشغول كار شد ولى طبع شاعرانهء او با كار ادارى وفق نميداد و اكثر وقت خود را صرف نوشتن مقالات ميكرد ، كتاب رمانى باسم معبر نوشته كه اخلاق جوانهاى زمانه را بسيار خوب تشريح كرده است . در پنج شش سال آخر عمر مشغول تمام كردن مثنوى در اخلاق بود و مهمان‌نوازى و بىتكلفى او ضرب المثل و عقيده او در زندگى مفهوم اين شعر بود :\r\n تا توانى سعى كن در كار آش * كاسه گر چينى نباشد گو مباش « 1 » \r\nبالجمله ، از اشخاصى بود كه اگر امر دائر بنشستن و انس و صحبت با رفقا يا دوندگى و نشستن در پيش اطاقى وزراء و تحصيل جاه و مال بود هميشه شق اول را ترجيح ميداد .\r\nدر اواخر سال 1320 شمسى در شصت و چندسالگى بدرود زندگى گفت .\r\nمن ميخواهم در اينجا بآقاى سرهنگ دكتر مهدى نامدار پسر برومندش يادآورى كنم كه حق فرزندى را اداء كرده ، نوشتجات آن مرحوم را منتشر نمايد .\r\nيكى ديگر از تفريحات ما در اين گردش ، تماشاى قالىبافى زن آخوند بود كه به عادت دهاتى عراق قالىدار كشيده بود . طرز بافت قالى و گره زدن پشم به نخ‌هاى دولاى تار و انداختن ريسمان نخى ميان دو تار و شانه زدن سرتاسر رگ بافته شده و چيدن سرپشمهاى آن را من در اين سن تماشا كرده و از طرز بافت قالى اجمالا آگاه شدم .\r\nگاهى با رفقاى مكتب‌خانه و يكى دو تا از بچه‌نوكرها بطور اجماع بباغ ميرفتيم بچه‌نوكرها و يكى دو نفر از آقازاده‌ها مانند آقا غلامحسين و مصطفى قليخان دنبال درآوردن بچه‌گنجشك از لانه‌ها ميرفتند كه براى خود گنجشك آموخته تربيت كنند ولى من از اين كار خوشم نمىآمد .\r\n\r\nحمام آب يخ\r\nيكروز جمعهء زمستان ، تمام بچه‌هاى خانواده به جهت گرفتن هفتگى پشت اطاق پدرم جمع شده بوديم . پدرم به من و برادرم هريك هفته‌اى يك ده شاهى سفيد و به پسربچه‌هاى ديگر از نوه و نبيره‌ها هريك يك پنجشاهى هفتگى ميداد . بعد از گرفتن هفتگى ميل كرديم بباغ برويم ، همگى راه افتاديم يكى دو نفر از بچه‌نوكرها برحسب عادت همراه بودند و يكى از آنها نميدانم يك فلك با\r\n\r\n\r\n","description":"","footnote":"\r\n( 1 ) - من اين شعر را جز از مرحوم ميرزا رضاى كلهر نه از كسى شنيده و نه در جائى خوانده‌ام كه گويندهء آن را بشناسم .\r\n","page_name":" 260 ","page_number":278},
  {"content":"\r\n\r\nبند قرص محكم از كجا گير آورده و فلك را تفنگ‌وار بدوش گذاشته همراه بود . كوچه‌ها و سمت نسار خيابان چراغ برق يخ زده ولى سمت آفتابروى آن گل و در باغ هم داخل كردها و كنارهء خيابانها را برفى كه تازگى آمده بود پوشانده بود . عبور از وسط خيابان باغ كه تابش آفتاب نزديك ظهر يخ شبانهء آن را آب كرده بود ، تخت كفشها را از بار گل سنگين كرد . بكنار حوض رسيديم ، يكى از بچه‌ها روى يك پا ايستاده و پاى ديگر را به قوت به سمت حوض حركت داده گل از كفش جدا شده روى يخ حوض لغزيد و مقدارى تا وسط حوض جلو رفت .\r\nدومى و سومى هم باينكار مشغول شدند ، باقى هم تأسى كردند ، جلو رفتن گل كفش در روى يخ موضوع مسابقه شده هريك سعى ميكرد گل كفش خود را دور تر بلغزاند . در ضمن اين مسابقه كفش ميرزا زين العابدين خان كه ما در اينوقت به او آقا عابدين ميگفتيم ، از پايش بيرون آمده « 1 » روى يخ لغزيد و همين كه بمركز حوض رسيد ، چون يخ وسط حوض طبعا نازكتر و بر اثر تابش آفتاب سست‌تر شده بود در مقابل وزن كفش و گل آن دوام نياورده و شكست و كفش كه از بار گل سنگين بود بقعر حوض فرورفت .\r\nاين اتفاق فوق‌العاده ، همگى را از عمل بازداشت . در عالم رفاقت بچگانه كه خيلى علاقه به يكديگر دارند ، همگى بفكر فرورفتند كه آقا عابدين با پاى بىكفش و زمين گل باغ و خيابان برق چگونه به خانه برخواهد گشت . آقا غلامحسين داوطلب شد كه لخت شده و زير آبى از يك گوشهء حوض فرورفته و بطور تخطف ، كفش را از قعر مركز حوض ربوده از آن طرف بيرون آورد و فورا شروع به بيرون آوردن رختهاى خود كرد .\r\nمصطفى قليخان هم تأسى كرده او هم مشغول لخت‌شدن گرديد . بچه‌نوكر حامل فلك ، فلك را بدست آقا عابدين داد كه موقتا پا را در بند آن گذاشته و مجبور نباشد روى يك پا بايستد . آقايان مركز حوض را قراول رفته و هريك دو بار زيرآبى رفتند ولى نتوانستند كفش او را بدست آورند . سردى آب و هوا اجازه اقامت بيشترى در آب را نميداد ، مأيوسانه رختها را روى بدن تر پوشيده در آفتاب خود را گرم كردند .\r\nنظرم نيست كه آقا عابدين همان فلك را بطور چوب پا به كار انداخته لىلىكنان\r\n\r\n\r\n","description":"","footnote":"\r\n( 1 ) - كفشهاى اعيان‌زاده‌هاى شيك ، كفش دستك‌دار بود . كفش‌هائى كه روى پا و ساق را بپوشاند هنوز به تهران نيامده و اگر هم آمده بود ، عموميت نداشت و باصطلاح زمان بعضى جلف‌ها بودند كه از اين كفش‌هاى راحت‌پا و حافظ سرما ميپوشيدند . يك مرتبه در دوازده‌سالگى برحسب تصادف يكى از اين كفشها نصيبم شد كه هيچوقت جرئت نميكردم جلو بزرگترها آن كفش را پا كنم . مرحوم بصير الملك پدر جناب آقاى شيبانى ( محاسب الممالك ) نسبت بيكى از پسرهايش ميگفته است ، منصور كفش دارد كه خرگوش بدون آنكه گوشش را خم كند از زير پاشنهء آن ميتواند بگذرد در صورتى كه كفش اين منصور بيچاره كه گرفتار اين كنايهء اغراق‌آميز پدر شده بود ، جز كفش روبستهء عادى امروزه چيزى نبود و من اين جمله را در جوانى از مرحوم معدل الدوله پسر ديگر بصير الملك شنيده‌ام .\r\n","page_name":" 261 ","page_number":279},
  {"content":"\r\n\r\nبه خانه مراجعت كرد يا يكى از بچه‌نوكرها به منزل رفته كفش براى او آورد . در هرحال ، اقامت ما زياد در باغ طول نكشيد و به منزل مراجعت كرديم . اگرچه مقرر شده بود كه از آب‌تنى حرفى در خانه‌ها گفته نشود ولى پريدگى رنگ لب و رطوبت لباسها و حتى يخهاى لاى زلف چيزى نبود كه كسى متوجه آن نشود . موضوع كشف شد و فردا واقعا « شنبهء ناراضى « 1 » » شد و آقا غلامحسين در مكتب‌خانهء ما كتك فراوانى از آخوند خورد و البته مصطفى قليخان هم در مكتبخانهء خود از تنبيه شيخ محمد حسين محروم نمانده بود .\r\n\r\nزردآلو عنك\r\nدر اين‌روزها بچه‌ها در كوچه‌ها شعرى ميخواندند از اين قرار :\r\n زردآلو عنك « 2 » آمده ببازار * حكم شاه شده لبشاتو بگذار \r\nاين زردآلو عنك كه تازه ببازار آمده بود ، غلامعليخان پسر برادر امينه اقدس گروسى ، زن سوگلى ناصر الدين شاه ، بچهء زردمبوى بدريخت بداداى لجوجى بود كه شاه بدون هيچ جهت و سبب عاقلانه او را دوست ميداشت . ناصر الدين شاه گاهى از اين عزيزان بى جهت ميتراشيد . همه ميدانستند كه اظهار علاقهء شاه از راه سياست و مخصوصا فهماندن اين نكته به صاحبان عزت و شوكت دربارى است كه « آقايان ! از خرك درنرويد و به خود اينقدرها معتقد نشويد ، شاه بهركس اظهار علاقه كند ، تمام مردم نسبت به او خاضع ميشوند » چنان كه وقتى گربه‌اى باسم ببرى خان داشته كه به آن اظهار علاقه ميكرده و حتى درباريها هم عريضهء تقاضاى خود را بدم اين گربه ميبسته و هيچوقت محروم نميشده‌اند .\r\n\r\n\r\n","description":"","footnote":"\r\n( 1 ) - سه‌شنبه كنى فكرى ، چهارشنبه كنى ذكرى ، پنجشنبه كنى شادى ، جمعه كنى بازى ، اى شنبهء ناراضى ، پا در فلك اندازى ، چوبهاى آلبالو ! پاهاى خون‌آلو ! . اين جمله‌ها را براى بچه‌هاى بازيگوش كه دل بدرس نميدادند بهم بافته و بعضى از لله‌ها براى بيدارى حس كار كردن و ايجاد ترس از مجازات براى آنها ميخواندند .\r\n( 2 ) - بزردالوى نرك و بىپيوند كه خيلى هم پربار شده و برگه‌هاى كاليفرنى شدهء آن امروز يكى از صادرات و در كليه باغهاى ميوه‌دار فراوانست ، اين توصيف زشت و مهوع را ميدادند . در صورتى كه جز طعم ترش رقيقى كه با شيرينى آميخته و قوارهء كوچكتر و هستهء تلخ ، تفاوت ديگرى با زردالوهاى پيوندى ندارد تا مستحق اين توصيف غيرادبى باشد . ولى مدتى است من اين توصيف را حتى از عوامها هم نشنيده‌ام و بجاى اين توصيف بىادبانه توصيف نرك را كه پيوندى نبودن زردآلو را واضح مىكند به كار ميبندند . مرحوم غلامعلى مستوفى در جوانى چون اهل نظام و سرتيپ بود ، در نزد رفقا بسرتيپ معروف بود . يكسال با برادرش مرحوم ميرزا محمد عليخان مستوفى فارس باغى در شميران گرفته تابستان را در آنجا گذراندند . در اين باغ درختهاى ميوه‌دار زياد بود ، يك رفيق همكاسه‌اى آقايان داشتند كه نوهء حكيم معروف اصفهانى و در لباس آخوندى مرد بىسواد ساده‌اى بود و بمناسبت وراثت به او حكيم ميگفتند . اسمش ميرزا ابو القاسم و مردى كم‌آزار و اكثر سادگى و بيانات عوامانه‌اش موجب تفريح رفقا بود . روزى مرحوم غلامعلى مستوفى با حكيم در باغ مشغول گردش بود ، زير درختى از اين زردالوها رسيدند ، غلامعلى مستوفى سنگى از زمين برداشت كه بدرخت انداخته با يكى دوتاى آنها تغيير ذائقه بدهد ، حكيم كه قدرى عقب مانده بود فرياد كرد آقاى سرتيپ بى خود زحمت نكشيد ، من از آن چيده و خورده‌ام عنك است . اين صحبت تا چند روزى بين جوانها مطرح بود و بحكيم سادهء بيسواد ميخنديدند\r\n","page_name":" 262 ","page_number":280},
  {"content":"\r\n\r\nاين موضوع را آقاى دهخدا در چرندپرند روزنامهء صور اسرافيل در به دو مشروطه براى نقادى از درباريان وقت ، خوب تشريح كرده است .\r\nولى در اين مورد ، علاقه و عشق واقعى بيدليل شاه به اين بچهء لجوج كه ماهها سرش رنگ شانه و تنش رنگ آب حمام نميديد ، مايهء تعجب همه‌كس بود زيرا شاه گذشته از پسر زيبائى مثل سالار السلطنه « 1 » نوه‌هاى دخترى و پسرى زيبا داشت كه از هر حيث بر اين بچه ترجيح داشتند .\r\nدر اوائل كه عشق شاه به اين بچه شروع شده بود ، گنجشكى توجه بچه را به خود جلب كرد . پسرك با لهجهء گروسى اشاره بگنجشك كرده گفته بوده است « مليچك ! مليچك ! » شاه اين لغت را براى او لقب قرار داده و به او مليچك ميگفت . شايد اين موضوع راجع‌به پدر اين پسر بوده و بمناسبت پدر ، پسر را هم مليچك ميخوانده است . كار درباريها ، براى بردن اسم او در حضور شاه مشكل بود زيرا بعزيزكردهء شاه مليچك كه نميتوانستند بگويند .\r\nغلامعليخان اسم او بود ولى اگر شاه ميخواست باسم او را خطاب بكنند ، به او مليچك نميگفت .\r\nپس چه بايد كرد ؟ طبع شاعرانهء ايرانى و تملق‌گوئى دربارى ، راه حلى براى اين تسميه پيدا كرده بتاريخ متوسل شدند و اسم منيژه را براى او پيدا كردند . منتها چون منيژه دختر افراسياب و اين آقازاده پسر بود ، براى اينكه كاملا عين آن اسم را به كار نبرده باشند « ژ » را به « ج » مبدل كرده به او « منيجه » گفتند و عوام او را منيجك موسوم كرده بودند .\r\nترجيح بلامرجح عقلا قبيح و از سران قوم بخصوص پادشاه قبيح‌تر است . شايد قسمتى از عدم پيشرفتها و لاقيديهائيكه در كارهاى حكومت استبداد بظهور ميرسيد ، نتيجهء همين ترجيح‌هاى بلامرجح است كه گاهى حقا و گاهى از راه خودپسندى كه جبلى بشر است ، سايرين ، شخص طرف توجه را لايق التفات شاه نميدانند و بخت و اقبال را در كارهاى اين جهان مداخله داده از كشيدن بار تكليف و وظيفه خوددارى مينمايند . اشخاص باسياست زياد بوده‌اند كه اگر پسر آنها هم نالايق بوده يا بر خلاف مصلحت رفتارى از او مشاهده ميگرديد از او صرفنظر كرده و حتى اتفاق افتاده است بنكال و اعدام آنها هم حاضر شده‌اند . نادر شاه پسر خود را بواسطهء همين سياست كور كرد و شاه عباس وسيلهء قتل صفى ميرزا ، پسر خويش را در حقيقت براى همين احتراز از ترجيح بلامرجح فراهم آورد . پس اين عشق بى جهت شاه كه از راه سياست هم نبود ، طبعا از غرائب و موجب نقادى شده بود .\r\nدر اين دوره روزنامه‌اى كه بتوان در آن كارهاى دولت و شاه را نقادى كرد وجود نداشت . روزنامه‌هاى اطلاع و ايران هر دو روزنامه دولتى بوده ، آنچه دولت ميخواست در آنها مينوشتند . اشعار عاميانهء فكاهى كار روزنامه را ميكرد و اين يكى از آن اشعار بود .\r\nچندى بعد هم كه گويا اين بچه در حضور شاه كثافتكارى كرده و شاه يكى از نيمچه‌وزيران\r\n\r\n\r\n","description":"","footnote":"\r\n( 1 ) - مادر اين شاهزاده دختر حسن خان سالار پسر اللهيار خان آصف الدوله قاجار دولو مدعى تاج و تخت بود كه بامر امير نظام در به دو سلطنت ناصر الدين شاه كشته شده بود و لقب سالار السلطنه را به همين مناسبت بشاهزاده داده بودند .\r\n","page_name":" 263 ","page_number":281},
  {"content":"\r\n\r\nدربارى را مأمور تميز كردن آن كرده بود ، اشعار ديگرى ساخته و در افواه انداخته بودند .\r\nمضمون اين اشعار قابل ذكر نيست ، خلاصهء آن اين بود كه پاك كردن كثافتكارى نورچشمى را بهركس تكليف كردند ، با جملهء به من چه ؟ از خود رد كرده و آخرش اينطور ختم مىشود كه :\r\n حالا كه حكم شاه و زور است * لايق ريش . . . حضور است \r\nكه براى احترام بازماندگان اين نيمچه وزير دربارى از ذكر تمام لقب او خوددارى شده است .\r\nمعتمد الدوله فرهاد ميرزا از آن شاه وارثهاى كلاسيك بود كه براى حفظ مقام خود بمقام سلطنت خيلى اهميت ميداد و در شاهزادگى كمىوبيشى سن را خيلى طرف توجه قرار نميداد ، ببچه كوچكهاى شاه هم مثل بزرگهاى آنها احترام زياد ميگذاشت . روزى نزد برادرزادهء تاجدار خود ميرفت ، در باغ بچه‌اى را ديد كه بغل لله و در حول‌وحوش او جماعتى هستند و احتراماتى نسبت به اين بچه ميكنند كه جز دربارهء پسرهاى شاه معمول نيست ، شاهزاده دستها را از آستين جبه بيرون آورده و احترام كلاسيك خود را معمول داشت .\r\nبعد كه به منزل برگشت و معلوم كرد كه به اين پسر گروسى بوده است كه احترامات سلطنتى را به عمل آورده ، بقدرى متأثر شد كه عريضه‌اى بناصر الدين شاه نوشت كه مرحمت شاه نسبت بافراد هرقدر زياد باشد ، حفظ ظاهر حد آن را معين مىكند . مناسب است امر فرمايند ظاهر را محفوظ دارند تا لامحاله سايرين بخصوص اشخاص محترم باشتباه نيفتند .\r\nشاه جواب شاهزاده عمو را فقط بآيهء  « تُعِزُّ مَنْ تَشاءُ وَ تُذِلُّ مَنْ تَشاءُ »  كه در بالاى عريضهء او نوشت اكتفاء نمود . معتمد الدوله جواب ذو الوجهين را كه هم خواست خدا و هم تمايل سايهء خدا را به او حالى ميكرد خورد و تحليل برد .\r\n\r\nبنائى خانه\r\nميدانيم بناى سمت مغرب حياط اندرون عقب خانه‌هاى مسكونى ما تا نصفهء حياط بيشتر نبوده و باقى زمين آن تا كوچهء طويلهء سرخانه - هاى همسايه بود . ميرزا مهدى پيشخدمت خوئى دو سه سال پيش مرحوم و اين خانه‌ها بين چهار پسرش تقسيم و طويلهء سرخانه طرف حاجت آنها نبود و ميخواستند بفروشند . پدرم مشترى شده و اين طويله را خريده با خراب كردن آن و آشپزخانه و انبار سابق زمينى به طول سى و عرض پنج ذرع در سمت مغرب حياط ايجاد شد كه شش هفت ذرع از طول آن در غلاف عمارت سمت شمال و باقى آن در جبههء حياط واقع ميگرديد . در قسمت غلاف يك آشپزخانهء مفصل با دو طاق گنبدى و بعد از آن در قسمت جبههء حياط يك راهرو و بعد از آن يك اطاق و پس از آن يك راهرو و بعد از آن يك اطاق هفت ذرعى و بعد از آن قرينهء راهرو دوم ، يك صندوقخانه و بالاخره يك اطاق ديگر نظير اطاق اول و در آخر هم يك راهرو قرينهء راهرو اول ، طرح‌ريزى كردند . راهرو اول بعد از ورود بمطبخ ، پلكان پائين‌رو شده بپاشير آب‌انبارى كه زير اطاق اول ساخته شده بود منتهى ميگرديد . زير راهرو دوم و اطاق وسط و صندوقخانه و اطاق آخر هم خالى بود و زير راهرو بين دو اطاق ، صندوقخانه‌اى به جهت زيرزمين بزرگ وسط و زير صندوقخانه ، راهرو اين زيرزمين و زيرزمين زير اطاق\r\n\r\n","description":"","footnote":"","page_name":" 264 ","page_number":282},
  {"content":"\r\n\r\nآخر بود و عقب راهرو آخرى هم بعد از درى كه به اطاق آخر داشت ، پلكانى ميشد كه به بام اين بنا ميرفت و روى آن ايوانچه‌اى ساخته بودند كه پناهگاه از باران شب خوابى تابستان باشد . ارتفاع اين عمارت را از كف حياط يك ذرع و سه چارك و گودى زيرزمين و آب‌انبار دو ذرع و نيم و ارتفاع عمارت از كف حياط پنج ذرع و نيم بود . بطوريكه بام اين بنا با ارسى و مهتابيهاى بالاخانهء بناى سمت شمال ، هم‌كف ميشد .\r\nاستاد محمد ، مرد بامزهء پرنشاط و كارگر باهوش ، استادكار اين بنائى بود و سه نفر بنا هم زيردست خود داشت و اين بنائى در اواخر بهار شروع و اواخر پائيز خاتمه پيدا كرد .\r\nمن از اين بنائى و خوشمزگيها و نشاط كار و كفايت و كار بهم‌بندى استاد محمد خاطره‌ها دارم كه ذكر تمام آنها شايد ملال‌آور باشد . معهذا از ذكر يك وقعه كه در آن حميت و شهامت اين استاد ظاهر مىشود ناگزيرم .\r\nگفتيم ميرزا مهدى چهار پسر داشت : اولى آقا جان دومى حسين خان سومى عليخان چهارمى ميرزا حسنخان موسوم بودند . يقينا آقا جان باسم پدر ميرزا مهدى موسوم بوده و براى احترام اسم آن مرحوم به اين لقب ملقب شده بود ولى من براى او اسم ديگرى نشنيده‌ام . حسينخان اديب و شاعر و در حوزهء شعرى به او استاد ميگفتند و اين لقب براى او معرف شده و تا زمان مشروطه بدون زن و فرزند در قيد حياة بود . عليخان صيغه‌اى و از او پسرى داشت كه سه چهار سالى از من كوچكتر بود . ميرزا حسنخان بعدها نزد ابو القاسم خان ناصر الملك نوادهء محمود خان ناصر الملك منشى و داراى زن و فرزند و خانه و زندگى شد .\r\nالبته تا ديوار بناى خانهء ما بالا نرفته بود ، حائلى بين دو حياط وجود نداشت و هر يك از اين آقايان كه به سمت پائين حياطهاى خود ميآمدند ، ميتوانستند بنائى را تماشا كنند .\r\nآقا جان پسر بزرگ هرروز به اين تماشا ميآمد . استاد محمد شاگردى داشت باسم حسين كه به او حسين لىلى ميگفتند اين پسر در كوچكى بىپدر شده و چون يكىيكدانه بوده مادرش براى او قاقالىلى « 1 » زياد ميخريده به همين مناسبت اين اسم دوم را به او داده بودند . اين حسين لىلى صورتى كوچك و چشمانى گودرفته و كوچك ، بدنى لاغر گونه‌اى ترياكىرنگ و آبله‌رو و از موهاى كمى كه به صورت داشت ، پيدا بود كه كوسه هم خواهد شد ولى در عوض بسيار باهوش و كارى و طرف توجه استاد بود . چنان كه در همين بنائى باوجود كمى سن از گچسازى و آجر دادن باستاد ترقى كرده و كارهاى ساختمانى را هم شروع كرده بود . استاد محمد به او حسين خطاب ميكرد و در نزد رفقاى استاد محمد ، گاهى حسين و گاهى استاد حسين بود ولى عمله‌ها همگى به او استاد حسين ميگفتند .\r\nبناى دو زيرزمين و سه راهرو و دو اطاق تمام و پوشش هم شده و طاقهاى زيرزمينها را هم زده بودند ، ديوارسازى آب‌انبار هم خاتمه يافته بود . يكروز عصر استاد حسين در روى ديوار آب‌انبار سمت خانهء همسايه مشغول كار بود كه يكى دو سه رگ ديگرى كه از اين ديوار باقى بود تمام كند . آقا جان كه به عادت هميشگى ايستاده مشغول تماشا بود ، يك مرتبه بدون\r\n\r\n\r\n","description":"","footnote":"\r\n( 1 ) - اسم عام شيرينى و آجيلى است كه ببچه ميدهند .\r\n","page_name":" 265 ","page_number":283},
  {"content":"\r\n\r\nهيچ مقدمه و حرف و صحبتى از محل خود با عجله جلو آمده ، حسين را از بالاى ديوار بقعر آب‌انبار روى سقطها و آجرها كه با سطح‌هاى مختلف اين سر و آن سر ريخته بود پرت كرده و مثل بچه‌ها فرار نمود .\r\nاستاد حسين از حال رفت . استاد محمد و ساير بناها و عمله‌ها همه دست از كار كشيده دور حسين را گرفتند . يكى از شاگردبناها باندرون وسط دويده ، از پيرزنهاى خدمتكار كمك طلبيد . گل‌گاوزبان و نبات‌داغ درست كرده بيرون فرستادند . نيم‌ساعتى صرف ور رفتن باستاد حسين شد ، تا نفسى كشيده علامت زندگى در او نمودار گرديد . همين كه از زندگى او اطمينان حاصل شد ، بكشف علت و سبب اين سقوط پرداختند . مخصوصا استاد محمد با علاقهء مفرطى بيانات عمله گلكش و شاگردهاى آجرده و مصالح‌رسانرا گوش داده بالاخره گفت مسلما اين آقا ديوانه شده است و الا آدم عاقل همچو كارى نميكند . اگر فردا هم خواست اين عمل را تكرار كند چه بايد كرد ؟ من بايد فردا راه اين ديوانه را به اين خانه ببندم .\r\nولى بچه‌ها ! كسى خبر اين اتفاق را بمادر حسين ندهد ، حال حسين هم كه خوب شده است البته خودش هم اين واقعه را براى مادرش نقل نخواهد كرد .\r\nحرف در دهن استاد بود كه از دم در زنى سروسينه‌زنان وارد و معلوم شد مادر حسين است كه بوسيلهء يكى از شاگرد بناها خبر شده و براى ملاقات پسر ، خود را رسانده است .\r\nملاقات اين مادر با فرزند عزيزكرده و نان‌آور خانه كه شايد او را مرده ميپنداشت يكى از بهترين سن‌هاى زيبائى است كه من در عمر خود ديده‌ام . نميدانم چطور از كنار گود خود را بوسط آب‌انبار رساند و به روى پسر افكند . سر و دست و پاى او را با بوسه‌هاى گرم خود نوازش داد بعد به سجده افتاده سپس يكىيكى اعضاى رئيسهء بدن پسر را وارسى كرد و بعد از يقين به بىعيبى هريك ، سجده شكر را تجديد ميكرد و ميگفت خدا ترا دوباره به من داده است . محبت اين مادر نسبت بفرزندش تمام حضار را متأثر نموده ، اشك بديدهء جوانهاى مادرمرده آورد . بوسه‌هاى مادرانه كار سلامت استاد حسين را تكميل كرده با پاى خود بوسيلهء نردبان از گود بالا آمد . وقت هم بىوقت شده بود ، عملجات بكنار حوض رفته دست و صورت شسته وضو گرفته و مشغول نماز شدند . ميرزا معصوم ميرزاى بنائى پشت جعبهء پول خود رفته ، مزد يك‌يك را داد و در دفتر خود ثبت كرده دفترچه را پهلوى باقى كاغذها در جعبه گذاشت .\r\nاستاد محمد درست فهميده بود . اين آقا جان ديوانه شده و شروع ديوانگيش از همين روز بود چنان كه بعد از چند ماهى به همين بيمارى بدرود زندگى گفت . واقعا همانطور كه استاد پيش‌بينى كرده بود ، منتهى درجهء لزوم را داشت كه راه ديوانه به خانه بسته شود .\r\nاستاد محمد هم دستوراتى راجع به كارهاى فردا بهمكاران و شاگردان و عملجات داده از در خارج شدند . در موقع بيرون رفتن ، استاد محمد يك بار ديگر برفقاى خود گفت در هرحال من بايد فردا راه اين ديوانه را به اين خانه ببندم .\r\nولى بستن راه ديوانه به خانه كار كمى نبود زيرا بايد دو سه رك روى ديوار آب‌انبار\r\n\r\n","description":"","footnote":"","page_name":" 266 ","page_number":284},
  {"content":"\r\n\r\nچيده و باصطلاح تخت شود سپس اسپر « 1 » پشت ديوار به طول هلال بالا برود كه دورهء طاق نمايان گردد و بعد از همه طاق آب‌انبار زده شده ديوار پشت طاق بقدرى بالا برود كه دست به بنائى كه بالاى ديوار كار مىكند نرسد . اين‌همه كار در ظرف يك روز خيلى زياد است ، مخصوصا طاق كه چهار ذرع و يك چارك طول و با خيز طاق در حدود چهار ذرع عرض و هفده ذرع پوشش آنست . در باقى كارها ممكن است شريك گرفت ولى طاق را بايد يكنفر بزند در هرحال استاد حرفى زده و بايد حرف خود را بكرسى بنشاند .\r\nشروع هر ديوانگى چون هيچكس منتظر ديدن و شنيدن اعمال و اقوالى از اين قماش از طرف مبتلا نيست ، هميشه همينطورهاست . گويا در همين ايام يا كمى پيش‌وپس بود كه روزى با برادرم آقاى فتح اللّه مستوفى و آقا غلامحسين نوكر اختصاصى ، نميدانم از كدام ديدنهاى خانوادگى يا گردش به منزل مراجعت ميكرديم ، از سمت كوچهء ميرزا محمود وزير وارد كوچهء در اندرونى منزلهاى خودمان شديم ، يك مرتبه بكوكبهء نسبتا بزرگى كه بچگى آن را به نظر ما بزرگتر كرده بود برخورديم . هفت هشت جفت فراش از جلو ، سوارى در دنبال و عدهء زيادى نوكر از عقب ميامدند ، سوار شخص خوش‌صورتى بود كه فاخرترين لباس دوره را دربرداشت و جلودار غاشيه‌اى بر دوش انداخته جلو اسب حركت ميكرد . اسبش بسيار زيبا و زين و يراق آن بسيار عالى و يك جفت قاب طپانچهء چرمى طرفين قاش زين بود كه بر هيمنهء سوار بمراتب افزوده بود .\r\nمن ديدم اين سوار خودبخود دارد حرف مىزند و با دست اشاره به سمت راست و چپ مىكند . از آقا غلامحسين پرسيدم اين شخص كى بود ؟ جواب گفت آصف الدوله حاكم سابق خراسان است . من البته بمناسبت ميرزا شفيع خان مستشار الملك پسرعمويم كه در اين حكومت سمت وزارت او را داشت ، اسما او را ميشناختم . بعد از چند روز خبر ابتلاى آصف الدوله به مرض ديوانگى در شهر منتشر و حال ميفهمم كه اين اول روز طلوع ديوانگى او بوده است . معروف بود كه طلوع ديوانگى او نزد ناصر الدين شاه و شايد در همين روز كه ما به او برخورده بوديم بوده كه پيش ناصر الدين شاه از يكى از طوايف تركمن كه در اينوقت خبر طغيان آنها رسيده بود مذاكره بود ، بشاه عرض كرده است كه امر فرمايند چند عراده توپ هم همراه عده‌اى كه مأمورند برود و توپها را جلو آنها وادارند و ورّو وور گلوله‌بارانشان بكنند و در هر گفتن كلمهء وور با دست هم حركاتى ميكرده كه شاه احساس نموده كه مؤمن حواسش مغشوش است .\r\nآصف الدوله به همين مرض بعد از چند ماهى درگذشت و ناصر الدين شاه يكصد هزار تومان ماليات ارث از ورثه او خواست كه جواهر و طلاآلات او را حراج كرده مبلغ را\r\n\r\n\r\n","description":"","footnote":"\r\n( 1 ) - « اسپر » همان سپر است كه در جنگهاى قديم آلت دفاع بوده و اسپر در اصطلاح بنائى ديوارچه‌اى را گويند كه ديوار روى آن نبوده و بنابراين قطر آن از يك آجر منتها يك آجر و نيم تجاوز نكند و فقط براى حايل بودن بين داخل و خارج ساخته باشند . در حقيقت همانطور كه سپر حايل بين ضربات جنگجويان بر يكديگر است ، اسپر حائل بين خارج و داخل بنا مىباشد .\r\n","page_name":" 267 ","page_number":285},
  {"content":"\r\n\r\nپرداختند . اين شاه چند سالى بود نسبت بپاره‌اى از اعيان و رجال اين عمل را معمول ميداشت ولى البته دارائى و عدهء اولاد او را هم هميشه منظور ميكرد . آصف الدوله جز يك پسر بيست ساله و دو دختر كسى را نداشت و بقدرى هم مكنت اندوخته بود كه اين مبلغ لطمهء جبران‌ناپذيرى بميراث‌برى آنها وارد ننمايد . چنانكهء ريشهء دارائى آقايان بدرهاى امروز هم همان ميراث جدشان آصف الدوله است و اگر چيز اساسى هم افزوده باشند از راه عقل معاش است .\r\nمن در مدت عمر خود بيك ديوانهء ديگر هم در به دو طلوع ديوانگى برخورده‌ام و آن ميرزا محمد امين دفتر ، مستوفى خمسه و داماد همين آصف الدوله ، بود . در سال 1328 بعد از فتح تهران بدست مجاهدين و استقرار مجدد مشروطه ، هشت نه ماهى بود كه از پطرزبورغ بتهران آمده بودم . ماه تير يا مرداد و از روزهاى گرم تهران و من بعد از ظهر در زيرزمين كوچك همين بنائيكه شرح آن در ميان است ، استراحت كرده بودم ، بعد از ظهر روزهاى گرم از حيث بيسروصدائى شبيه به نصف شب است ، هركس اگر عادت بخواب هم نداشته باشد در گوشه‌اى استراحت كرده است ، من بيدار و خانه كاملا بيسروصدا بود بطوريكه هر گوشهء خانه ، اگر صداى حرفى بلند ميشد ميشنيدم ، يك‌مرتبه ديدم صداى گفت و شنيدى بين دربان كه او هم در اطاق جنب كرياس راحت كرده بود ، با شخص واردى در جريان است و شخص وارد از او سراغ « آقا » را ميگيرد ، دربان ميگويد در زيرزمين راحت كرده‌اند ، من از وضع محاورهء آنها دانستم كه اولا اين شخص خيلى به خانه آشنا نيست و ثانيا از حيث سر و وضع و لباس آراسته و آقائى است كه به خانه ميخواهد وارد شود زيرا دربان « تشريف دارند ! بفرمائيد ! » را تكرار ميكرد . بعد از يك دو دقيقه ، صداى پاى ناشناخت با هدايت دربان در روى آجرفرشهاى حياط بلند و وارد ، وارد پله‌هاى زيرزمين شد . من برخاسته ميان رختخواب نشسته بودم تا خود را براى احتراميكه درخور اوست نيمه‌حاضر كرده باشم . بالاخره صورت شخص وارد نمودار شد ، ديدم امين دفتر است . من با ايشان بواسطهء همكارى خانوادگى آشنائى داشتم كه هروقت در كوچه يا مجلسى بهم ميرسيديم ، تعارف عادى ردوبدل ميشد ولى با هم ديدوبازديد نداشتيم . البته اين ورود نابهنگام چيز مهمى نبود و بعد از ظهر تابستان اگر گرما شخص را مستأصل كند ، هيچ اشكالى ندارد كه بخانهء آشناى خود هم وارد شود و بااينكه مشروطه شروع شده بود ، باز هم عادات قديمه ملحوظ بود و خصوصيت با يكنفر از اعضاى خانواده ، اجازه ميداد كه تا با باقى افراد آن هم به نظر يگانگى نگاه كنند . خصوصيت و همقطارى آقاى امين دفتر با برادرها و برادرزادگانم زياد بود ، بنابراين اين ورود نابهنگام بيسابقه بهيچوجه تعجبى نداشت . من فورا شمد كتان را مانند رب دوشامبر به خود پيچيده ، تمام قامت ميان رختخواب ايستادم و مثل دربان « بفرمائيد را تكرار كردم « 1 » . »\r\n\r\n\r\n","description":"","footnote":"\r\n( 1 ) - يك مصراع از منظومهء عارفنامهء ايرج ميرزا است .\r\n","page_name":" 268 ","page_number":286},
  {"content":"\r\n\r\nآقاى امين دفتر مردى چهل پنجاه‌ساله و از مستوفيهاى محترم و بعد از پدرش ، ميرزا عبد اللّه امين دفتر ، استيفاى خمسه و لقب او را به ارث برده و بيست و چند سالى بود كه اين سمت را داشت . دامادى آصف الدوله و دارائى خود و عيالش ، باوجود بيمبالاتى در كار استيفاء ، سرمايهء حيثيتى درست و حسابى بود . ايشان سفرى هم باروپا و مقدار زيادى از دارائى را در اين راه صرف كرده و سوغات معمولى فكل و كراوات را همراه آورده و تا حدى از متجددين محسوب ميشدند . ولى در عوض خيلى به كارهاى استيفائى نميپرداخت بلكه سررشته‌دار خمسه كار استيفاى آن را اداره ميكرد . معهذا خط و مهر ايشان پشت فرامين و بروات مىخورد و در موقع سلام با جبه و شال‌كلاه حاضر ميشدند . در موقع گذراندن دستورالعمل ( بودجه ) و محاسبهء خمسه نيز حضور داشته و با همراهى سررشته‌دار كار ميگذشت .\r\nهرقدر آقاى امين دفتر فكلى بود ، وضع فرش و روفرشى زيرزمين اجازه نميداد كه با كفش وارد شوند . ايشان كفشها را كنده و روبروى من نشستند . به حكم اقتضاى موقع ، بايشان عرض كردم شايد نهار ميل نفرموده‌ايد ؟ ميفرمائيد بگويم غذائى بياورند ؟ گفت خير ! نهار خورده‌ام - گفتم پس جاى خواب حاضر است اگر در همين زيرزمين ميل داريد راحت كنيد « با اشاره بروبروى رختخواب خود » رختخواب حاضر است اگر هم ميخواهيد راحت‌تر باشيد در زيرزمين محاذى جاى خواب براى شما حاضر كنند . چون از عادات شما بىاطلاعم چاى ، شربت و ميوه هرچه ميل داشته باشيد ، مثل منزل خودتان امر فرمائيد بياورند - گفت اهل خواب نيستم ، ميوه و چاى را هم عادت دارم بعد از نهار ميخورم ، بهيچ‌چيز ميل ندارم . چون بيش از اين پرسش از وارد بى مورد بود ، ساكت شدم كه ايشان مطلب را اظهار فرمايند تا سبب اين ملاقات نابهنگام معلوم شود . ايشان گفتند « بنده ميليونر شده‌ام . » پيش خود تصور كردم كه شايد مجاهدين كه بقاياى آنها در اينوقت هم در تهران بودند ، بفكر زدوبندى از ايشان افتاده و از ايشان « اعانهء ملى » زيادى درخواست كرده و اسباب زحمت ايشان شده ، مرد عزيز را از خانه گريزانده‌اند و ايشان خصوصيت مرا با بعضى از رؤساى ملى دانسته ، آمده‌اند و ميخواهند در اين زمينه صحبتى با من بدارند كه من چيزى نزد آنها بگويم و باعث خلاصى ايشان از اين مطالبهء واقعا بى مورد بشوم .\r\nبا لبخند گفتم چطور ؟ گفت « گندم خروارى پنجاه تومان ! ! صد هزار خروار گندم ؟ البته من ميليونرم » باز پيش خود تصور كردم كه اغراقات مشروطه‌چيهاى بىاطلاع را كه مأمور وصول اعانهء ملى از او هستند ، تكرار مىكند . زيرا گندم در اينوقت بيش از شانزده هفده تومان ارزش نداشت و امين دفتر هم بعد از پدرش ملكهاى خود را تلف كرده بود و ميراث زنش هم در خمسه اينقدرها گندم ندارد - گفتم « صد هزار خروار ؟ ! ! ! ! » مجال نداد كه من در خروارى پنجاه تومان ترديد و تعجب كنم - گفت بلى ! از پشت دروازهء تهران تا حوض سلطان تماما كاشته شده و بسيار حاصل خوبى آمده ، صد هزار خروار حداقل عايدى من در اين سال است . خروارى پنجاه تومان هم كه اقلا قيمت كنيم ، پنج ميليون تومان\r\n\r\n","description":"","footnote":"","page_name":" 269 ","page_number":287},
  {"content":"\r\n\r\nمىشود . اين بيان هيچ قابل توجيه نبود و من بطلوع ديوانگى او يقين كردم . ولى مؤمن مجال نداد كه من بفكر چاره براى رهائى خود از او بيفتم و با جملهء « آقا كجاست ؟ » راه فرار را براى من آماده كرد - گفتم كدام آقا ؟ - گفت آقاى . . . ديدم چون با اين شخص سابقهء قمارى دارد كوچه را درست آمده و خانه را اشتباه كرده و اظهار ميليونرى براى آنست كه شايد چيزى براى بازى قمار در جيب ندارد - گفتم خانهء ايشان در همين كوچه است ، در را اشتباه فرموده‌ايد . مرد عزيز از جا برخاست و با خداحافظى معمولى بيرون رفت . بعد از چند روز شنيدم با همهء حواس‌پرتى خانهء مطلوب را يافته و به آنجا هم وارد شده و با قدرى از اين قماش بيانات ، ديوانگى خود را بر صاحبخانه معلوم كرده و او هم بتقريبى عذر او را خواسته است . اين آقا هم بعد از چندى به همين مرض درگذشت . ديوانه‌ها را بخداى متعال ميسپاريم و بشرح ايفاى وعدهء استاد ميپردازيم .\r\nفرداى آن روز من بعد از ظهر برحسب عادت يك خوشه انگور از سر سفره بدست گرفته سر بنائى آمدم و در راهرو فوقانى بين اطاق بزرگ و اطاقى كه بايد در آينده روى آب‌انبار ساخته شود رفته ، ديدم استاد محمد بالاى چوب‌بست و مشغول زدن طاق آب‌انبار است .\r\nصبح تا ظهر را صرف تخت كردن ديوار آب‌انبار و بالا آوردن اسپر و كشيدن خط هلالى بر روى آن كرده‌اند . استاد ابراهيم مشغول پر كردن پشت اسپر و بالا آوردن ديوار و استاد محمد روى چوب‌بست و تازه شروع بزدن طاق كرده و به قدر دو سه رگى طاق را جلو آورده ، باقى بناها به كارهاى ديگر ساختمان مشغولند .\r\nاستاد محمد از آن اشخاص بانشاط بود كه زحمت كار را با شوخيهاى بامزه ، بر خود و زيردستانش هموار ميكرد . اگر عمله‌اى در كار خود زرنگى لازم را نداشت ، ميگفت تكون بخور ! مگه نون نخوردى ؟ يا ميگفت چرا اينقدر گيوه‌ات گشاده ؟ گاهى كه عمله يا شاگرد خيلى مهملى ميكرد ، يك « اكبيرى » هم دنبال يكى از اين جمله‌ها يا نظاير آن ميآورد .\r\nمخصوصا وقتى يكى از ماها سر بنائى ميآمديم ، براى تفريح ما بيشتر شيرينكارى ميكرد .\r\nولى امروز كه هفده ذرع طاق را بايد تا عصرى بپوشاند ، مجال اين خرده‌كاريها را ندارد .\r\nاستاد حسين هم امروز به كار سابق خود برگشته ، نيمه‌آجر براى استاد حاضر مىكند و دو نفر شاگرد هم براى دادن نيمه از چپ و راست ايستاده ، دو سه تا عمله هم براى آوردن گچ و خاك از جلو گود آب‌انبار كه بساط گچسازى در آن‌جا پهن است ، تعيين شده‌اند .\r\nاستاد بدون هيچ خنده و شوخى بالاى چوب‌بست ايستاده و از چپ و راست از دو شاگرد مصالح‌رسان ، نيمه گرفته روى كار ميريزد و جز « نيمه‌آجرى ! نيمه‌آجرى ! » و گاهى « گچى گچ ! » صداى ديگرى از استاد شنيده نميشود و گاهى كه ناخن آجر درست گرفته نشده ، تيشهء خود را كه روى قسمت زدهء طاق گذاشته برميدارد و با يك غرغر كوچكى بحسين لىلى ، نيمه را قابل كار رفتن مىكند . اخم و عبوس چيز بسيار ناپسندى است ولى عبوس در مقام اداى وظيفه برازنده است . استاد اين اخم را بر چهره دارد ، واقعا كار كردن استاد در اين‌روز تماشا داشت . يك مرتبه گفت گچ ! شاگردى كه بايد روى چوب‌بست\r\n\r\n","description":"","footnote":"","page_name":" 270 ","page_number":288},
  {"content":"\r\n\r\nبا مشت گچ باستاد بدهد ، با نگاه توجه استاد را بخالى بودن طشتك جاى گچ متوجه كرد .\r\nاستاد يك نظر به سمت گودال گچ‌سازى كه جلو گود آب‌انبار ساخته بودند و معطل بودن هر دو عملهء گچرسان ، معلوم كرد كه تقصير از شاگرد گچ‌ساز است . از همان بالاى چوب‌بست فرياد كرد جعفر ! اگر اين‌دفعه بگويم گچ ! و حاضر نباشد با شمشه سروقتت خواهم آمد ! گچ بلافاصله رسيد و استاد مشغول كار شد . ولى جعفر نگذاشت وعدهء استاد خيلى بتأخير بيفتد مجددا استاد گچ خواست و حاضر نبود . استاد از چوب به سمت پائين پريده شمشه را برداشت و وعدهء خود را بطوركامل ايفا كرد .\r\nيكوقت من متوجه شدم كه مشغلهء « تماشاى كار استاد ، مكتب را از ياد من برده حتى خوشهء انگور هم دست‌نخورده دستم مانده است . فورا حركت كرده انگور را بيكى از عمله‌هاى ميان حياط كه كار ميكردند داده ، دوان‌دوان وارد مكتب شدم . رفقا همگى براى استراحت دراز كشيده بودند ، آخوند هم سرش زير شمد و جاى من خالى بود ، من هم بسايرين تأسى كرده دراز شدم . ما هر روز بعد از ظهرها يك دو ساعتى بعنوان خواب تعطيل ميكرديم و من نظر ندارم كه هيچوقت در اين استراحتها بخواب رفته باشم . عصرى من كىكيم « 1 » بود كه زود از مكتبخانه خلاص شده بتماشاى طاق‌زنى استاد بروم . بالاخره موقع مرخص شدن رسيد ، نماز را به جماعت گزارده خود را سر بنائى رساندم . ولى استاد يكساعتى بود طاق را تمام كرده مشغول بالا آوردن ديوارهء سمت حياط آب‌انبار بود كه باصطلاح طاق را به اين ديواره مهر كند . اين ديواره بايد پنجرهء بادخورى در وسط بعرض يك ذرع سمت حياط داشته باشد ، پس دو ديوارچه بايد در طرفين اين پنجره تا كف مثنّى ساخته شود . استاد ديوارهء سمت راست را تمام كرده و ديوارهء سمت چپ را هم دو سه رگى بالا آورده و استاد ابراهيم هم پشت اسپر را پر كرده ديوار را تا حدى كه راه ديوانه به خانه بسته شود ، سهل است دست هر عاقل يا ديوانه به بنائى كه روى ديوار كار مىكند نرسد ، بالا آورده بود .\r\nبدليل خوشهء انگور سر سفره ، ماه از شهريور جلوتر نبوده و درازى روزها منتهى سيزده ساعت بوده است كه يكساعت بعد از ظهر كه اول شروع طاق بوده تا غروب بيش از شش ساعت و نيم نميشده ، يكساعت هم بوده است كه استاد طاق را تمام كرده بوده بر فرض كه وقت آمدن مرا سر بنائى يكساعت و نيم بغروب مانده تصور كنيم ، چهار ساعته هفده ذرع طاق را استاد پوشانده بود . عدد هفده را كه به چهار ساعت تقسيم كنيم خارج قسمت چهار ذرع و يكچارك مىشود . هريك ذرع مربعى هفتاد و پنج دانه نيمه ميخواهد كه چهار ذرع و يكچارك آن در حدود سيصد و بيست دانه مىشود كه بهر دقيقه پنج شش دانه نيمه مىافتد و اگر آن را بثانيه بسنجيم در هر ده ثانيه‌اى يك نيمه به كار بسته است .\r\nمن تا سال 1305 شمسى ( 1344 قمرى ) يعنى چهل و دو سال بعد از بناى اين آب -\r\n\r\n\r\n","description":"","footnote":"\r\n( 1 ) - كىكيم بود « بمعنى پيش خود هى ميگفتم كى ميتوانم به اين تماشا بروم ؟ . . » اين اصطلاح خيلى عاميانه و بالاختصاص بين زنهاى اين طبقه شيوعى دارد كه در مورد هر شتاب درونى براى رسيدن بهر مقصود مطلوبى استعمالش ميكنند .\r\n","page_name":" 271 ","page_number":289},
  {"content":"\r\n\r\nانبار ، اين خانه‌ها را داشتم و يقين دارم امروز هم كه در حدود شصت و يكى دو سال از تاريخ بناى آن ميگذرد ، طاق پابرجاست و اگر وقتى بخواهند آن را خراب كنند عمله‌هاى گردن‌كلفت و كلندهاى تيز لازم داشته باشد كه از عهدهء خراب كردن آن برآيند .\r\nدر اين ضمن پدرم با لباس خانه ، از خالق قلمكار و شب‌كلاه فتيله‌كشى سفيد ، از در اندرون نمودار شد . ميرزا معصوم باستقبال رفت ، از اشارهء دست او به سمت آب‌انبار معلوم بود كه گزارش وقايع از ديروز عصر را ميدهد و در نتيجه پدرم به اين گوشه آمد . استاد كه همچنان مشغول بالا آوردن ديوارهء دومى جلو آب‌انبار بود سلام كرد . ( پدرم از تعظيم بدش ميآمد و تعظيم و ركوع را جز براى ذات لم يزل و لا يزال جائز نميشمرد ) پدرم بعد از بازديد كار استاد ، بميرزا معصوم گفت يك عبا باستاد خلعت بدهيد . بعد گفت نه ، بيست و پنج قران قيمت آن را باستاد بدهيد كه بسليقهء خود هرچه ميخواهد بخرد .\r\nاستاد دعا و تشكر كرد ، وقت دست كشيدن از كار بود . پدرم گردش مختصرى كرده دستوراتى بميرزا معصوم داد و باندرون رفت . عملجات هم دست از كار كشيده مشغول نماز شدند تا بعد مزد گرفته بروند .\r\n\r\nشيطانى بچه‌ها\r\nاواخر ماه مهر روز جمعه‌اى بود ، بنائى تقريبا تمام شده بكف‌كشى اطاقها رسيده بودند . ما از صبح نميدانم در نزد كداميك از رفقاى هم‌مكتبى مهمان بوديم . عصرى كه ميخواستيم به خانه برگرديم همگى سرى هم به بنائى زديم . روز جمعه و باصطلاح كار خانه تعطيل و هيچكس سر بنائى نبود .\r\nمقدارى خاك با سرند چشم‌بلبلى بيخته و در اطاق كوچك جنب راهرو پشت بام حاضر كرده بودند كه فردا صبح با گچ مخلوط كرده اطاقها را كف‌كشى كنند . البته خاكى كه براى كف‌كشى سه اطاق و دو راهرو و صندوقخانه تدارك شده بود ، بقدرى زياد بود كه دامنهء تل‌كردهء آن بوسط اطاق و نزديك سوراخى كه براى نصب قلاب زيرزمين باز گذاشته بودند ميرسيد . يكى از بچه‌ها قدرى از خاكها را با دست به سمت سوراخ لغزاند ، ريختن خاك از بالا بته زيرزمين البته صدائى توليد كرد و اين صدا بااينكه تفريحى نداشت ، بسامعهء اكثريت آقايان خوش آمد . هريك در نوبت خود مقدارى از اين تل خاك را لغزانده بته زيرزمين منتقل كردند . يكى پيشنهاد كرد كه بنوبت هريك از بچه‌ها دست خود را جلو اين سوراخ بگذارد باقى خاك را بلغزانند و روى دست او تپهء كوچكى درست كنند . آنوقت همگى برويم پائين و با اعلام يكى از پائينىها ، بالائى دست خود را از جلو سوراخ بردارد و باقى تپه را تندتند نزديك بسوراخ كند تا تماشاى ريزش خاك از بالا به پائين كامل شود ، همگى اين پيشنهاد را پذيرفتند . يك مشكلى ديگر در كار ماند كه اول كدام‌يك از بچه‌ها خود را از تفريح و تماشا محروم كند كه بسايرين تماشا بدهد . « القرعة لكلّ امر مشكل » باهموج « 1 » اين قضيه هم حل شد . اولى نشست ، دست خود را دم سوراخ گذاشت ، باقى خاكها را به روى دست او تپه كردند و به سمت زيرزمين هجوم آوردند . از پائين با كلمه « يالا » ( يا اللّه )\r\n\r\n\r\n","description":"","footnote":"\r\n( 1 ) - هموج يكى از اصطلاحات گركانيها است و بمعنى پشك كه نوعى از قرعه است استعمال مىشود .\r\n","page_name":" 272 ","page_number":290},
  {"content":"\r\n\r\nاعلام كشيدن دست از دم سوراخ صادر شد . بالائى كار خود را انجام داد و دومى و سومى تا نفر آخر هريك بنوبت خود يك‌دفعه وسيلهء اين تفريح را براى سايرين فراهم كردند .\r\nنتيجه اين شد كه تمام خاك‌هائى كه براى كار فردا قبلا حاضر شده بود ، اين‌دفعه بقعر زيرزمين منتقل گرديد . فردا عصر كه سر بنائى آمديم ، ميرزا معصوم بطور گله گفت از آقايان سنگين‌رنگين مثل شما اين‌كار خيلى بعيد است ، البته من بآقا عرض نميكنم ولى اين رفتار گذشته از خسارت مزد عمله ، يكروز كارها را عقب انداخت . واقعا هم همينطور بود من و برادرم اهل اين قبيل شيطانيها نبوديم ، سايرين كه اكثريت آنها از ما بزرگتر بودند مرتكب واقعى بودند ، منتهى ما هم شركت كرده بوديم .\r\n\r\nكى كم ميده ؟\r\nشيطانترين بچه‌هاى تهران در اين دوره ، شاگردبناها بودند . در خانه‌اى كه بنائى ميشد ، نگاهدارى گل و ميوهء باغچه‌هاى خانه از جمله محالات بود زيرا شاگردبناها بهر كيفيتى بود چيزى در باغچه باقى نميگذاشتند . حتى كميت استادها هم در جلوگيرى از آنها لنك بود « 1 » و بيعرضگى خود را در اين خصوص اعلام هم ميكردند . بچه‌هاى اين صنف بقدرى تخس بودند كه هيچكس از عهدهء آنها بر نميآمد و اگر علاقهء آنها باذيت كردن كسى يا صنفى تعلق ميگرفت ، تا مقصود خود را انجام نميدادند آرام نميگرفتند .\r\nيكروز من و برادرم با نوكر از بازارچهء سرچشمه به سمت منزل ميآمديم ، سروصداى عظيمى از عقب بلند شد ، مثل اينكه دسته‌اى راه افتاده باشد ، ما خود را بكنارى كشيديم كه دسته عبور كند . اين دسته عبارت بود از صد نفرى شاگردبنّا كه توبره‌كارها را به پشت بسته هريك يك شمشهء بلند در دست داشتند و به قدر بيست سى صف چهار نفرى تشكيل داده بودند . چهار نفر كه در صف اول بودند بصداى بلند ميگفتند :\r\n. . . بريشش كه كم ميده !\r\nچهار نفر صف دوم سرهاى خود را به عقب برگردانده بطور استفهام از باقى ميپرسيدند :\r\nكى كم ميده ؟\r\nباقى صفوف همه همصدا ميگفتند :\r\nقصاب و نانوا كم ميده !\r\nمحلهء شاه‌آباد تازه آباد ميشد و بنائى در اين محله زياد بود . بناها همه در محله‌هاى پائين شهر بخصوص قنات‌آباد منزل داشتند . اين شاگردبناها از محلهء شاه‌آباد ميآمدند و شايد از ميدان بهارستان اين دسته را ساخته و معلوم نبود كه تا محلهء قنات‌آباد برسند ، خيال برهم زدن دستهء خود را داشته باشند .\r\nيكروز ديگر باز در همين بازارچه بجمعى ديگر از شاگردبناها برخورديم كه عدهء آنها كمتر و صفوف آنها عريضتر و ذكر آنها جملهء زير بود .\r\nها ، هو ، سه سير ، يه شى ( يكشاهى )\r\n\r\n\r\n","description":"","footnote":"\r\n( 1 ) - « كميت » نامى است كه عرب باسب نژاده‌اى كه رنگ آن قزل باشد ميدهد . لنگ بودن كميت كنايه از عدم توانائى در انجام كار و بدليل « كميت » ريشهء آن عربى است .\r\n","page_name":" 273 ","page_number":291},
  {"content":"\r\n\r\nو با اين ذكر ، اشخاص بلندبانك و ميان‌تهى را تنبيه ميكردند . اى كاش جماعتى بودند كه امروز هم از اين دسته‌ها راه ميانداختند تا اشخاص ميان‌خالى و پرآوازه‌هاى اين دوره را تنبيه ميكردند .\r\n\r\nتعزيه‌دارى\r\nاز ايامى كه ما هميشه براى رسيدن آن ، روز ميشمرديم ماه محرم بود . از بيستم ذى الحجه مقدمات روضه‌خوانى در منزل ما شروع ميشد ، كربلائى شكر اللّه از بالاخانهء طويلهء سرخانه كه تازه مبدل بآشپزخانه شده بود با كمك چند نفر فراش پنج تخته چادر روضه‌خوانى را به بام جنوبى بيرونى بزرگ كه عريضتر از بام غربى بود ، نقل و آنها را باز كرده ، چادردوز با يكى دو سه توپ كرباس ميآمد و پارگيهائى كه يكسال پيرى و استعمال در آنها ايجاد كرده بود ، تعمير و كسرى طناب‌ها خريدارى و از روز 27 ذيحجه دو عدد ديرك كه طول مدت زندگانى شكافهائى در آنها ايجاد كرده بود ، از پاى ديوار بام جنوبى بحياط نقل و به ديوار بناى سمت مغرب تكيه داده ميشد . سپس قطعات چادر را هم به بام همين بنا منتقل و در آنجا با قفل و بند بهم متصل نموده روز 29 ماه اين پنج تخته را بديركها نصب ميكردند و طنابهاى آن به بام سمت مشرق كشيده ميشد و باقى نوكرها هم آمده هريك سر طنابى را در دست گرفته ، منتظر فرمان كربلائى شكر اللّه ميشدند . او هم همين كه باقى كارها از قبيل شل و سفت كردن طنابهاى طرف مغرب و فيل‌گوشها « 1 » را تمام ميكرد ، با فرمان « يا على » كه همگى آن را تكرار ميكردند چادر سرپا شده و از همه طرف طنابهاى آن را مىبستند .\r\nبعد ، از زيرزمين اندرون فرشهاى نمد و قالى ميآوردند و نصف بيشتر حياط را فرش ميكردند . اسباب چاى و قهوه و قليان آنچه از سال قبل باقيمانده بود ميآوردند و هرقدر كسر داشت خريدارى ميشد . منبر چوبى قديمى با روپوش سياه كه روى آن يك شال خليل - خانى افكنده و در عرشهء آن دشك و پشتى گذاشته ميشد ، جلو حوض به ديوار بناى غربى تكيه ميداد . دوروور اين منبر و خرندهاى مجاور ، جاى نشستن زنها و روبروى منبر و خرند طرف مقابل ، بمردها تخصيص داشت و تالار هفت‌دهنهء سمت شمال براى اعيان بود . اطاقهاى سه‌قسمتى مقابل آن ، كه در سمت جنوب واقع بود ، بجوانهاى خانواده و رفقاى برادرم آقا ميرزا رضا تعلق داشت . اطاق شمال حياط كوچك و ايوان رو بحياط بزرگ كه پردهء زنبورى جلو آن كشيده بودند ، بمناسبت درى كه از ايوان به سمت اندرون داشت ، مخصوص خانم‌هاى خانواده و دوستان مادرم بود .\r\n\r\n\r\n","description":"","footnote":"\r\n( 1 ) - فيل‌گوش اصطلاح فراشى و عبارت از چهار طناب جاندارترى است كه به چهار گوشهء چادر ميبندند . دوتاى آنها كه قبل از بلند شدن چادر البته بايد بسته باشد اگر بلند و كوتاهى داشته باشد ، سبب خواهد شد كه ديرك يا ديركهاى وسط عمودى نايسد . شل و سفت كردن و انگارهء بلند و كوتاهى اين دو فيل‌گوش را در دست داشتن ، يكى از باريكترين و حساسترين كارهاى فراشى و چادرزنى است . همچنين است ساير طنابهاى سمت خوابيدهء چادر كه آنها هم بايد قبلا بسته و رعايت شل و سفتى آنها و اندازهء لازم را در آنها رعايت كرده باشند .\r\n","page_name":" 274 ","page_number":292},
  {"content":"\r\n\r\nپدرم در تالار از اعيان و رجالى كه بروضه ميآمدند پذيرائى ميكرد . بساط چاى براى ايندسته در راهرو تالار پهن و چند نفر پيشخدمت ، مخصوص خدمت اين اطاق بود .\r\nبرادرم آقا ميرزا رضا در قسمت خود از واردين و روضه‌خوانها پذيرائى ميكرد و كارهاى عمومى روضه را از قبيل تعيين موقع قليان و چاى و تنظيم ساير كارها اداره مينمود .\r\nمادرم در قسمت خود گذشته از قليان و چاى و قهوه ، عدس و قهوهء بوداده و شش رنگ قاووت در حقه‌هاى بلو كه در سينىهاى ورشو چيده شده بود ، بمهمانهاى خود تقديم ميكرد .\r\nعدس « 1 » بوداده را خانمها براى اين ميخوردند كه تصور ميكردند اشك چشم را زياد مىكند قاووت « 2 » هم كه مايه‌اش نخودچى و قند و مغز ليموى عمانى و گشنيز يا قهوه يا دارچين يا رازيانه يا مغز بادام سائيده چاشنى آن ميشد ، تنقلى بود كه خانمها بجاى شيرينى پذيرائىهاى معمولى اختراع كرده بودند .\r\nپدرم در روضه‌خوانى جز درك ثواب و به عمل آوردن كار مستحب منظورى نداشت .\r\nچندان پاپى تجمل نبوده و خيلى ساده روضه‌خوانى ميكرد . در انتخاب روضه‌خوان بيشتر جنبهء صحيح‌خوانى و استحقاق شخص روضه‌خوان و سابقهء آنها را رعايت مينمود . مثلا حاجى سيد حسن شيرازى كه در خانهء ما روضه ميخوانده و مرحوم شده بود ، سيد فتح اللّه پسر عمويش بااينكه خيلى روضه‌خوان معروفى نبود ، جاى او را گرفته بود . يا مثلا شيخ حسين عقدائى محدث صحيح‌خوان و باقى هم از اين قبيل بودند . معهذا دو سه نفر از روضه خوانهاى شيك درجه اول هم مانند حاجى ميرزا لطف اللّه و حاجى شيخ زين العابدين و شيخ على پسر زرگرباشى ، بمناسبت هم‌محلگى وارد روضه‌خوانيهاى خانهء ما شده بودند .\r\nدر اينوقت روضه‌خوانها دو صنف بودند ، يكى واعظين كه بعد از خطبهء افتتاحيه و طرح كردن يكى از آيات قرآن ، وارد تحقيق در اطراف آيه شده و با ذكر امثال و حكم ، مطالب عالى اخلاقى و مذهبى را تشريح و توضيح و با ذكر اشعار مناسب ، مطالب را دلنشين كرده و در آخر هم مقدارى ذكر مصيبت نموده ، منبر خود را بدعاى شاه اسلام و عموم مسلمانان و صاحب‌خانه ختم ميكردند .\r\nدستهء ديگر روضه‌خوان بمعنى اخص بودند كه منبر را بسلام بر سيد الشهداء شروع و بلافاصله وارد ذكر مصيبت شده و به قدر ده دقيقه نظم و نثر بهم مخلوط كرده و در آخر باز هم منبر را بدعاى سابق الذكر ختم مينمودند . براى واعظين ، سواد و براى ذاكرين ، آواز از لوازم بود . هنوز روضه‌خوانهاى بيسواد بىآواز وارد اين صنف نشده بودند . حتى\r\n\r\n\r\n","description":"","footnote":"\r\n( 1 ) - در اين خصوص روايتى هم نقل شده است كه دلالت دارد كه خوردن عدس اشگ چشم را زياد مىكند .\r\n( 2 ) - ريشهء اين اختراع هم حديثى است كه قاووت اشگ چشم را زياد مىكند ولى قاووت عربى كه آرد جو بوداده بوده و منتها خرمائى هم به آن ضميمه ميكردند غير از قاووتهائى بود كه شرح آن در متن داده شده است .\r\n","page_name":" 275 ","page_number":293},
  {"content":"\r\n\r\nذاكرين هم اكثر مردمان باسوادى بودند و از عهدهء موعظه هم برميآمدند ، هنوز طرز روضه - خوانى از روى كتاب ملا آقاى دربندى رواج نگرفته بود .\r\nاين آخوند ترك باوجود مقام ملائى و حتى اجتهاد ، از راه سادگى و اخلاص باهل بيت پيغمبر راجع بوقعهء طف عقائد عجيب و غريب داشته كه در كتاب خود هم نوشته و گذشته از نقل اخبار ضعيف ، رؤياها را هم مانند اخبار در كتاب روضهء خود آورده و نتيجة آنها را هم جزو مطالب واقع قلمداد كرده است . اين آخوند ساده‌لوح معتقد بوده كه روز عاشورا هفتاد و دو ساعت امتداد داشته است و اين عقيده را از اين راه پيدا كرده است كه بوقعهء طف چيزهاى خيالى افزوده بوده و با آن مقدمات ، ناگزير روز عاشورا بايد هفتاد و دو ساعت درازى پيدا بكند . در صورتى كه قبل از اين تاريخ هيچيك از روضه‌نويسها از اين قماش عقايد اظهار نكرده بودند .\r\nيكروز نزد معتمد الدوله فرهاد ميرزا رفته اظهار عقيده كرده بود كه امامزاده قاسم كه مقبرهء او در بالاى تجريش واقع است ، مدفن سر قاسم بن حسن شهيد روز عاشوراست كه از كوفه آورده اينجا دفن كرده‌اند . معتمد الدوله شاهزادهء بااطلاع دقيق البته زير بار اين حرف نرفته ، از او مستند ايندعوى را خواسته است . آخوند سندى براى اين گفته نداشته ولى قرآنى از بغل خود بيرون آورده گفته است « به اين قرآن قسم كه اين قبر مدفن سر قاسم بن حسن ، شهيد وقعهء طف است . »\r\nاين آخوند بيچاره از راه اخلاص بخانوادهء رسالت و ثواب رساندن بمردم ، كار روضه و روضه‌خوانى را از خرك دركرده و بعنوان « تسامح در ادلهء سنن « 1 » » تا توانسته است اخبار ضعيف و عقايد سخيف وارد روضه‌خوانى نموده است . تيغ زدن روز عاشورا از كارهائى است كه اين آخوند در عزادارى وارد يا لامحاله آن را عمومى كرده و فعل حرام را موجب ثواب پنداشته است و تركهاى عوام هم اين عزاداريرا پذيرفته‌اند و اين خلاف شرع بيّن جزو عزادارى و كار ثواب وانمود شده است . چنان كه ذكر شاخسين واخسين » ( شاه حسين !\r\n\r\n\r\n","description":"","footnote":"\r\n( 1 ) - « تسامح در ادلهء سنن » اصطلاح فقهى است و معنى آن اينست كه آن دقت و موشكافى را كه در ادلهء واجبات و محرّمات از حيث ثقه بودن سلسلهء راويان اخبار و ساير جهات مراعات ميكنند ، در مستحبات معمول نميدارند . زيرا مستحبات ، اختيارى و مثل واجبات و محرمات نيست كه ترك آن موجب عقوبت باشد . پس خيلى موشكافى در ادلهء مستحبات لازم نيست . بر فرض اينكه بموجب خبر ضعيفى مؤمنى مثلا دعائى بخواند و يا نماز غيرواجبى را مستحبا بجا بياورد ، تازه نماز و دعائى خوانده و ضررى نبرده است . حتى حديثى هم هست كه اگر كسى شنيده باشد كه در خواندن دعا يا نماز مستحبى فلان اجر به او داده مىشود و براى دريافت آن اجر آن عمل مستحب را بجا بياورد ، خدا اين اجر را به او خواهد داد . ولى خواب و خيال را جزو ادلهء سنن كردن و براى درك ثواب عمل مستحب ، مرتكب فعل حرام شدن ، بىقاعده بوده و اين آخوند ترك بيچاره خيلى از اين اشتباهات كرده است . عجب اينكه روضه‌خوانهاى امروز هم باوجود كمى مشترى و كمى رقيب ، دست از نقل اخبار ضعيف برنميدارند .\r\n","page_name":" 276 ","page_number":294},
  {"content":"\r\n\r\nوا حسين ! ) و حيدر ! صفدر ! كه قبل از تيغ‌زنى معمولا ميگفتند ، ذكر تركى و هميشه تركهاى معتقد بوده‌اند كه به اين عزادارى ميپرداخته‌اند و اهالى عراق اگر هم در اين عزادارى شركتى ميكرده‌اند ، خيلى از حيث نفرات بىاهميت بوده‌اند . در دورهء اعليحضرت شاه سابق هم كه حقا نظميهء شهرها از اين كار جلوگيرى ميكرد ، مردم همه‌جا اين‌كار خلاف شرع را ترك كردند . فقط تركها بودند كه براى اقامه اين عزادارى بدهات دوردست رفته و خود را به اين ثواب ( ؟ ) ميرساندند و فعلا در آذربايجان و جاهاى ديگر ، لامحاله در شهرها اين عزادارى متروك شده است . « 1 »\r\nدر دوره‌هاى بعد از اين تاريخ بود كه روضه‌خوانى كسب خاصى شد و همه‌جور مردم حتى اشخاص بيسواد بىآواز وارد اين كار شدند . عدهء روضه‌خوان در شهر تهران بهزار و دو هزار رسيد و هر بيسوادى با بسر بستن يكى دو سه ذرع پارچه سفيد و سياه وارد اين شغل شد . چون سرمايهء صوتى نبود كه ذاكر شوند ، واعظ ميشدند و هر رطب و يابسى بدهنشان ميرسيد ، بالاى منبر بر زبان ميآوردند . اينوقت بود كه كتاب ملا آقاى دربندى و جوهرى اساس روضه‌خوانى شد .\r\nبعضى طبيعت‌ها كه مطلقا در هر كار باغراق ميگرايند ، نيز پيدا شدند و بحدس و قياس ساز و برگهائى براى اخبار وقعهء طف تراشيدند و بعنوان « زبان حال » گفته‌هاى ناروا بامامها و خانوادهء رسالت نسبت داده شد .\r\nاز طرف ديگر ، اعيان و رجال مملكت هم روضه‌خوانى را وسيلهء تظاهر و تجمل قرار داده روى دست همديگر بلند شدند « 2 » . كم‌كم جنبه‌هاى معنوى و عزادارى اين مجالس از بين رفت و روضه‌خوانى براى اعيان وسيلهء ديد و بازديد و براى توده وسيلهء سرگرمى شد .\r\nروضه‌خوانها پاپى ارشاد مردم به راه حق نبوده ، هركس صداى نعره‌زنها را بيشتر درميآورد معروفتر ميشد . صاحب مجلسها هم براى اينكه جمعيت زيادترى بمجلس خود جلب كنند پاپى منظور اصلى نبوده بيشتر بفروع ميپرداختند ، حتى بعضى براى جلب عدهء بيشتر ، شاهى سفيد و پنجشاهى و دهشاهى هم بمردم ميدادند . اين رويه تا آخر سلطنت مظفر الدين شاه روزبروز در ترقى بود .\r\n\r\nسينه‌زنى و دسته‌گردانى\r\nيكى از عزاداريهاى تودهء مردم ، بخصوص داشها ، سينه‌زنى بود ! كه عده‌اى از اهل هر محل در تكيه يا ميدان سر محله جمع شده يكى نوحه‌خوانى ميكرد و باقى بنواى نوحه‌خوان سينه ميزدند . اصل اين عزادارى از عرب باسلام و ايران آمده است و پادشاهان شيعى\r\n\r\n\r\n","description":"","footnote":"\r\n( 1 ) - در امسال ( 1337 ) در ماه محرم شنيدم باز شاخسينى به راه انداخته‌اند و خيلى از علماى مقيم مركز تعجب كردم كه چطور از اين فعل حرام بيّن منعى نكرده و از شهربانى و دولت نخواسته‌اند كه از اين خلاف شرع جلوگيرى كند .\r\n( 2 ) - « روى دست هم يا كسى بلند شدن » كنايه از رقابت كردن با يكديگر و تظاهر در تجمل و نمايش دادن است .\r\n","page_name":" 277 ","page_number":295},
  {"content":"\r\n\r\nمذهب تظاهر بشعارهاى اين مذهب را براى پيشرفت مقاصد سياسى خود كه از بين بردن راه و رسم خلافت بود ، وسيله قرار داده بودند . از جمله دسته‌گردانى روز عاشوراست كه از زمان عضد الدوله ديلمى شيوع يافته است . بعد از ديالمه هروقت تشيع در ايران رواجى ميگرفت دسته‌گردانى روز عاشورا هم به راه ميافتاد تا بالاخره از مراسم عزادارى محسوب شد . شايد در زمان ديلميها به جهت نمايش عدهء شيعه‌ها در مقابل اهل سنت و جماعت ، اين‌كار لازم و ممكن بود يكى از شعائر مذهب شيعه بشمار بيايد ولى در دوره‌هاى بعد كه اكثريت و بالاخره تمام مردم ايران شيعه شده بودند ، پيروى اين شعار البته كار لازمى نبود . ولى چون عادت شده بود و ضررى هم به جائى نميرساند ، يكى از اركان عزادارى محسوب گرديد . سينه‌زنهاى محلات براى اظهار ارادت بخاندان رسالت ، دسته‌گردانى را هم از خصائص عزادارى خود قرار دادند و كم‌كم هر محله‌اى براى خود علامتى اتخاذ كرد . همين كه علم حركت ميكرد افراد اينكاره « 1 » اهل محل از دنبال به راه افتاده و ضمنا سينه‌زنى و نوحه‌خوانى معمولى خود را به اين دسته‌گردانى ضميمه كردند و بالاخره در دورهء مظفر الدين شاه كار بالا گرفت و شبيه - هاى وقعهء طف را ، از مخالف و موألف ساخته بر اسب و شتر سوار ميكردند و همراه اين دسته‌ها ميگرداندند . حتى در دورهء مشروطه اين دسته‌گردانى براى انتشار اسم وكيل و وزير ، سهل است نيل بمقام سلطنت هم وسيله گرديد . البته همين كه كار باينجاها رسيد حشو و زوائد بيشتر از اصل مقصود خودنمائى مىكند و موضوع رقابت اهل يك محله با محلهء ديگر در كار آمده در اين قسمت هم كار از خرك درميرود . حتى گاهى در سر جلو و عقب رفتن « علومت » ( علم محله ) كار بزدوخورد هم ميرسيد و براى كار ثواب سر و دست هم ميشكستند .\r\nدر زمان ناصر الدين شاه وقتى در سر جلو و عقب رفتن دو تا از دسته‌ها بين افراد آنها نزاع و كار بزدوخورد كشيده ، چندين فقره سر و دست از طرفين شكست . قضيه با اسامى رؤساى دو دسته بشاه رسيد . شاه در اسامى اشخاص دقت كرد ، بعضى دو اسمى و برخى يك اسمى بودند . ريز صورت مجازاتى بطوركلى ، براى هريك از يك اسميها و دو اسميها معين ولى مجازات يك اسميها را كمتر از دو اسميها تعيين نمود .\r\nيكى از نويسندگان امروز در شرح حال تيمورتاش و رفتار جابرانهء او در حكومت گيلان نسبت بعده‌اى كه بتهمت ضديت با حكومت گرفتار شده و بدون هيچ تحقيق در پاى اسم بعضى از آنها علامت قرمز گذاشته و امر باعدام آنها داده بود ، كار ناصر الدين شاه را بطور مقدمه نوشته و گريز برفتار اين حاكم عادل زده بود . ولى بين حكم ناصر الدين شاه و حكم حاكم گيلان فرق بسيار است كه با هم قابل مقايسه نيست . شاه كهنه‌كار خوب فهميده بود كه اشخاص يك اسمى مثل تقى و نقى و حسن و حسين غير از اشخاص دو اسمى مثل عبد اللّه بيغم\r\n\r\n\r\n","description":"","footnote":"\r\n( 1 ) - اصطلاح « اينكاره » كه امروز البته غير از مقرمطنويسها همه استعمالش ميكنند ، در نوشتجات سى چهل سال قبل نيست و البته اگر در زبان فارسى لغت و اصطلاحى براى افاده اين مفهوم موجود و از اين اصطلاح كوتاه‌تر و براى بيان مقصود رساتر بود ، « اينكاره » به اين زودى و آسانى رواج پيدا نميكرد .\r\n","page_name":" 278 ","page_number":296},
  {"content":"\r\n\r\nو باقر بيخون و اكبر بلند و على نيزه‌اى و حسين ببرى و مهدى گاوكش هستند . دستهء اخير از مبرزين داشهاى محل ميباشند و البته دستهء يك اسميها كه چندان مداخله‌اى در اين زدوخورد نداشته‌اند ، نبايد به قدر دو اسميها مجازات شوند .\r\nاستبداد حوصلهء رسيدگى ندارد و كليهء احكام آن براى جلوگيرى از وقوع نظير است نه براى مجازات دادن باندازهء جرم . بنابراين ايراد بر اصل استبداد است نه حكم . حكم ناصر الدين شاه مطابق رويهء استبداد و اگر عادلانه نيست لامحاله عاقلانه است و از تكرار نظير ، خوب جلوگيرى مىكند و آنگاه تفاوت بين مثلا پنجاه ضربه شلاق كه نصيب يك اسميها شده با صد ضربهء آن كه گير دو اسميها آمده بود ، بقدرى با تفاوت بين موت و حيات زياد است كه قابل مقايسه نبوده و اين قياس مع الفارق است .\r\nدر اين اواخر بخصوص در اوائل مشروطه كه تحبيب بين هموطنها يكى از اصول شده بود ، اكثر دسته‌هاى محلات در شبها از همديگر ديد و بازديد هم ميكردند و با علامت و تمام افراد مبرز خود و مشعل و فانوس ، بمحلهء ديگر ميرفتند و از آن محل هم با طبق‌هاى چراغ و دسته‌هاى گل و طبق‌هاى گلاب باستقبال ميآمدند . غرابه‌هاى گلاب را بسروبر واردين مى افشاندند و علامت دسته را گلريزان ميكردند ، ذكرى كه در آن عبارت خوش آمديد داشت براى آنها ميخواندند ، دم‌بدم صداى صلواة از طرفين بلند ميشد و آقايان واردين را بتكيهء پاطوق « 1 » محله ميبردند . عده‌اى از مبرزين طرفين در طاقنماهاى تكيه نشسته و بعضى\r\n\r\n\r\n","description":"","footnote":"\r\n( 1 ) - طوق ، عمارى است كه در بعضى از شهرها و دهات علامت اين دسته‌گردانيها مىباشد .\r\nطوق را با روپوش و پارچه‌هاى فاخر زينت ميكردند و چهار نفر از مبرزين افراد دسته ، چهار پايهء آن را بر دوش گذاشته به راه ميافتادند و باقى افراد از دنبال ميرفتند . اين عمارى يا طوق البته بايد در جائى محفوظ باشد . محل آن تكيهء بزرگ محله يا قصبه بود و اين تكيه را تكيهء پاطوق ميگفتند تا اهميت آن را واضح نمايند . پاطوق را امروز بهر محلى كه مركز جمعيت يا كارى باشد اطلاق ميكنند . حتى محلهائى را هم كه براى وافوركشى و قمار آماده كرده باشند و همچنين مراكز حزبى و صنفى را هم پاطوق ميگويند . در وقتىكه من رئيس ارزاق تهران بودم ، قهوه‌خانهء قنبر پاطوق نانواها بود . بارفروشهاى ميدان هم قهوه‌خانه‌اى داشتند كه پاطوق آنها بود و همچنين ساير اصناف هم هريك محلى به اين نام دارند كه اكثر سرى به آنجا ميزنند . البته خيلى شنيده‌ايد كه ميگويند پاطوق فلان آدم در فلان خانه است در صورتى كه در اين خانه نه طوقى است و نه علامتى و نه محل اجتماعى ولى چون اين شخص به اين خانه رفت‌وآمد زيادترى دارد ، بطور استعاره اين خانه را پاطوق اين شخص معرفى ميكنند . ملاحظه فرمائيد احتياج زبان به اصطلاحات متناسب با زندگانى كار را بكجا مىرساند كه طوق بمعنى عمارى مرده‌كشى ، ريشه و اصل اين تعبيرات و اصطلاحات كه هيچ مناسبتى با آن ندارد شده است . ولى مقرمطنويسهاى ما نميخواهند بدانند كه زبان يك قوم مال تمام افراد آن مردم مىباشد و زندگانى و لوازم معيشت امروز غير از صد سال پيش است و نبايد جلو اصطلاحات را گرفت و انتقاد بى جا و بىمورد از مصطلحات عاميانه كرد ، بلكه اگر بخواهند زبان متمول شود بايد هرچه مردم وضع ميكنند ، همه را اتخاذ كرد و نوشت و وارد قاموسهاى لغت كرد و طبع ادبى شاعرانهء مردم را نبايد ناديده گرفت . طبيعت ايرانى شاعر است كه اگر اين مقرمطنويسها بگذارند زبان ما در مدت كوتاهى شيرين‌ترين زبانها خواهد شد . خدا گوش شنوا بدهد .\r\n","page_name":" 279 ","page_number":297},
  {"content":"\r\n\r\nچغاله‌مشديها از دو طرف دستهء كوچكترى ترتيب داده ، نوحه‌خوانى و سينه‌زنى شروع ميشد .\r\nآخر كار هم تا حدود محلهء خود ، ميزبانها ، مهمانها را مشايعت مينمودند . كم‌كم اين‌كار هم كه شايد ابتدا خيلى ساده بوده است ، برقابت دچار شده سال‌بسال بر تجمل خود ميافزود و گاهى واقعا ، بخصوص تلاقى اين دو دسته مهمان و ميزبان تماشاى حسابى داشت و جمعيت تماشاچى زيادى را از تمام محلات حول‌وحوش جلب ميكرد .\r\nروضه‌خوانى در خانه و خانواده براى ما بچه‌ها « هم فال بود و هم تماشا » « 1 » از يك طرف بعنوان حضور در مجالس عزادارى ، در ساعات نشستن مكتبخانه و مجاورت آخوند تخفيف حاصل ميشد و از طرف ديگر در اوضاع زندگانى خانوادگى و منظرهء عمومى شهر تغييراتى بوجود ميآمد كه براى ما تماشا داشت . اگر اجازه حاصل ميكرديم كه گاهگاه سرى هم بتعزيه‌خوانيهاى پرتماشاى شهر بزنيم نور على نور بود .\r\n\r\nروضه‌خوانى شبها\r\nدر دههء دوم برادرم ميرزا محمود وزير روضه‌خوانى ميكرد . به همان اندازه كه از پدرم جوانتر و مردم‌دارتر بود ، روضه‌خوانى او هم با تجملتر بود . بعد از يكى دو سه سال روضهء روز خود را به پسر ارشدش آقاى غلامعلى مستوفى واگذاشت و خود در شبهاى دههء دوم روضه‌خوانى ميكرد .\r\n\r\n\r\n","description":"","footnote":"\r\n( 1 ) - فالگيرى در بشر سوابق زياد دارد ، بشر از روزى كه خود را شناخته و باحتياجات خويش واقف گشته همواره مايل بوده است از آيندهء خود خبردار باشد . زيرا يكى از طبيعتهاى بشر اميد بآينده است و اگر اين اميد را نميداشت ، زندگى براى او دشوار ميشد و اكثر با خودكشى خود را از كشيدن بار آن معاف ميكرد . البته همهء افراد نميتوانند اهل حساب باشند و به عمل خود تكيه كرده و كار آيندهء زندگى خود را از روى حساب بدهند . گذشته از اين ، عوامل خارجى هم در كار است كه اكثر حسابها را برهم مىزند و رنگ ديگرى روى كار ميآورد كه با حسابهاى شخصى هيچ تناسبى ندارد . اينست كه بشر به تفأل و تطير از قديم الايام علاقه داشته يا بعبارت ساده‌تر هميشه فالگيرى از لوازم زندگيش بوده است . فالگيرها هم چون علم غيب ندارند ، ناگزير بايد به بيانات خود زنگ و زنجيرى ببندند تا بتوانند مشترى زياد كنند . شنيدن بيانات آنها و احيانا مقدماتى كه براى فالگيرى خود تدارك ميكنند ، تماشاى سمعى و بصرى دارد . « هم فال است و هم تماشا » از اين زنگ و زنجيرها و بيانات فالگيرها كه واقعا هم ديدنى و شنيدنى است ، ضرب المثل شده و در مواردى مثل مورد متن كه از يك كار دو نتيجه گرفته مىشود ، استعمالش ميكنند . تصور نفرمائيد كه فالگيرى منحصر بايران است ، در كل دنيا اين عمل رواج دارد . مگر احكام نجومى غير از فالگيرى است كه مدت ده بيست قرن مردم را به آن مشغول ميكردند سهل است امروز هم در سر هر سال فرنگى اوضاع تمام سال را از قول فالگيران و پيشگوئىكنان تعيين و منتشر ميكنند پيغمبر ما هم فرموده است ( تفأّلو بالخير تجدوه و لا تطيّرو ) يعنى فال نيك بزنيد به آن خواهيد رسيد و هيچوقت فال بد نزنيد . من وقتى ميخواستم خانهء خود را در شميران باغ فردوس بسازم نقشهء بنا را با گچ روى زمين رسم كرده ، عمله‌ها كلنك بدست منتظر فرمان شروع بودند . به قصد تفأل بخير از عمله‌باشى پرسيدم اسمت چيست ؟ گفت ابراهيم . اين آيه نظرم آمد و بصداى بلند خواندم  « وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ »  ( سورهء بقره آيه 127 ) . و گفتم انشاء إله خانهء مباركى است شروع كنيد و من از اين خانه نامباركى نديده‌ام .\r\n","page_name":" 280 ","page_number":298},
  {"content":"\r\n\r\nبطوريكه در خانهء او عصرها و شبها هر دو روضه برپا ميگشت .\r\nخانهء ميرزا محمود در كوچهء در اندرونى خانه‌هاى ما واقع بود و از خانه‌هاى عالى زمان بشمار ميآمد . در سمت شمال حياط بيرونى ، يك جفت تالار هشت در چهار و نيم وصل بهم داشت . تالار جلو آينه‌كارى و به ديوار تالار عقبى كاغذ منقش چسبانده بودند . تالار جلو بوسيلهء هفت دهنه ارسى از حياط جلو نور ميگرفت و هفت دهنه ارسى هم از تالار عقبى رو بحياط عقب باز ميشد و هفت دهنه ارسى ديگر دو اطاق را بهم مربوط كرده و اين دو تالار را ممكن بود مبدل بيك مجلس بكنند . سرتاسر عرض دو تالار ، تالار سومى ساخته بودند كه نه ذرع طول پيدا كرده و عرض آن باز چهار ذرع و يك چارك بود .\r\nبمد زمان كناره و سرانداز نمد و ميانفرش قالى در اين اطاقها افكنده و بجاى روفرشى قاليچه‌هاى گرانبها گسترده بودند . از سقف هريك از تالارها سه چهلچراغ بلورين آويخته و بمجرديهاى بين قسمت ارسيها ، جارهاى ديواركوب نصب شده و مجلس روضهء شب در اين سه تالار منعقد ميگشت . سمت حياط بزرگ ، در گوشهء سه دهنهء ارسى وسط ، منبر دو پله‌اى ميگذاشتند و واردين دورتادور اين دو تالار مىنشستند .\r\nاز نيمساعت بعد از مغرب تا سه ساعت از شب گذشته چهار نفر واعظ و روضه‌خوان درجه اول شهر روضه ميخواندند ، آخرى باصطلاح « يا اللّه » گفته مجلس ختم ميشد . بعد از دادن شربت ، آفتابه لگن براى دست‌شوئى ميآوردند و درهاى تالار سفره‌خانه به دو تالار گشوده ميگشت و حضار سر شام ميرفتند .\r\nسفره‌اى بعرض و طول تالار منهاى يك آدم‌نشين ، گسترده شده در آن سى قاب سه چاركى با لوازم حاضر كرده بودند . ظرفها ، چينى درجهء اول بود كه برادرم براى روضه‌خوانى سفارش داده بود از اروپا آورده بودند . اين سى قاب سى قدح دوغ و شربت و شصت ظرف خورش و از آبگوشت و آش و كوكو و كباب و مرغ و بورانى و حلوا و خربزه و مربا و پنير و ترشى هريك سى ظرف و سى تا نان سنگك كه نان يخه‌دار ميگفتند از لوازمش بود .\r\nخورشها يك ثلثش مسمن مرغ و دو ثلث ديگر بين قيمه و سبزى قسمت شده بود .\r\nدر يك سمت قسمت خالى ميان اين سفره ، يك مجموعهء پلو دو سه منى و در سمت ديگر چند قدح آبگوشت و بالاخره در وسط چندين تنگ دوغ و شربت آماده بود كه در بشقابها و كاسه‌هاى كوچك و گيلاسهاى پايه‌ورشو بوسيلهء پيشخدمتهاى مربوط بمهمانها تقديم ميشد و اين آبگوشت بمنزلهء سوپى بود كه امروز در همهء سفره‌ها معمول است .\r\nدر اينوقت كارد و چنگال در سر سفره معمول نبوده و شستن دست قبل از غذا كار كارد و چنگال را ميكرد . ظرفهاى خورش و آش تماما قاشق خاص خود را داشت ولى در دوغ و شربت چاره‌اى جز اشتراك در قاشق نبود . اختراع اين بساط شربت‌خورى در وسط سفره براى همين بود كه اشخاصى كه ميل ندارند از قاشق دم‌زدهء ديگران شربت بخورند تشنگى نكشند . در اطاق وسط سه‌قسمتى رو بمشرق حياط جلو هم يك سفره ده قابى با تمام لوازم ميافتاد . اين سفره مال جوانهاى خانواده و بستگان و حاشيه بود كه اگر در اطاق سفره -\r\n\r\n","description":"","footnote":"","page_name":" 281 ","page_number":299},
  {"content":"\r\n\r\nخانهء بزرگ بواسطهء زيادى مهمانها جا تنگ شود ، همگى يا قسمتى به اين اطاق براى شام خوردن بروند .\r\nمهمانها عبارت بودند از بيست نفر طلبهء مدارس آخوندى كه حاجى سيد ابو القاسم گلپايگانى معلم پسرهاى برادرم به آنها مهر ميداد كه بوسيلهء نشاندادن آن حق ورود به خانه داشتند . باقى مهمانها از اعيان شهر و همسايه‌ها و بستگان خانواده بودند كه بدون رقعهء دعوت و خبر قبلى خودشان ميآمدند . بعد از شام خوردن آقايان ، نوبت به نوكرهاى مهمانها ميرسيد . براى دفعهء اول نوكر اعيان و رجال شام ميخوردند و آنها كه برميخاستند نوكر هاى خودمانى و حاشيه استفاده كرده و آخر همه يعنى بعد از قهوه و قليان بعد از شام و رفتن مهمانها ، نوبت بنوكرهاى خدمتگزار خانه ميرسيد كه آنها سر سفرهء ده قابى كه بعد از شام آقايان ، از نوكرها كسى سر آن نرفته بود نشسته و اگر هم اتفاق ميافتاد كه نوكرهاى مهمانها بقدرى زياد بودند كه اين سفره را هم فراميگرفتند ، قبل از وقت پيش‌بينى شده و در آشپزخانه مجموعهء پلو و لوازم تدارك شده بود كه آنها هم شام حسابى بخورند . از ته سفره به فقراى بيرون در نيز سهم كافى ميرسيد بطوريكه از اين چهل پنجاه من برنج سيصد چهارصد نفر از همه طبقه مردم غذا ميخوردند .\r\nاز اين قبيل روضه‌خوانيها در روز و شب در دو ماههء محرم و صفر بخصوص در دههء اول محرم و دههء آخر صفر ، خيلى زياد بود كه بيش‌وكم مثل هم بودند و اگر فرقى داشت ، از حيث تجمل و سليقه‌اى بود كه صاحب‌خانه به كار ميبست . بعضى هم بودند كه مصارف روضهء شبانه يا روزانهء آنها موقوفهء اجدادى داشت كه بر طبق نظر واقف عمل ميكردند حتى بعضى بهريك از طلبه‌هاى دعوت‌شده يكى دو قران دستى هم ميدادند .\r\nبعضى هم صبحها تا ظهر روضه‌خوانى داشتند و به تمام حضار ( البته غير از زنها كه به فقراى آنها در ظروف خودشان پلو كشيده ميدادند ) نهار هم ميدادند . عدهء غذاخور اين مجلسها البته زيادتر از روضه‌خوانى شب ولى تجمل و سليقهء غذا در آن كمتر بود . در اين گونه مجالس روزانه هر هفت هشت نفرى را دور يك مجموعه كه در آن دورى پلو و چلو و يكى دو ظرف خورش و يك كاسهء آش و يك كاسه افشره و يك نان سنگك و پنير و خربزه داشت مينشاندند . دوريها هريك هفت هشت سير برنج داشت و ظرفها هم عموما مسين بود .\r\nپرجمعيت‌ترين اين روضه‌هاى روزانهء با نهار ، در خانه حاجى علينقى كاشانى ( جد آقايان نقويها ) و در محلهء مسجد حوض منعقد ميشد كه در حدود روزى هزار نفر در اين مجلس نهار ميخوردند . ده روزهء اول محرم ، هر روزى گذشته از مردمان متفرقه يكى از اصناف بازار هم به اين روضه ميآمدند .\r\n\r\nسرسلسلهء سادات شيرازى\r\nمن حاجى سيد حسن شيرازى روضه‌خوان را نديده بودم ، ميگفتند اين آقا در روضه‌خوانى طرز خاصى داشته است . ده پانزده نفرى از پسر و نوه و نبيره‌هاى خود را پاى منبر مينشانده كه در اول و آخر منبر و در ذكر مصيبت كمك ميكرده‌اند . اين بچه‌سيدها با سن‌هاى\r\n\r\n","description":"","footnote":"","page_name":" 282 ","page_number":300},
  {"content":"\r\n\r\nمختلفى كه داشتند كوچكترها با يكى دو الاغ و بزرگترها پياده از اين مجلس بمجلس ديگر ميرفتند . يكى از بزرگترها ناظم آنها بود ، اين ناظم علمى در دست داشت ، بهر مجلس كه وارد ميشد علم را در كنار باغچه ميكوبيد يا ببغل ديرك چادر ميبست . سيد بچه‌ها دور منبر را ميگرفتند ، خود ناظم بدم در حياط آمده منتظر رسيدن آقا ميشد . همين كه سروكلهء آقا كه مثلا سوار قاطر يا اسب يا الاغش بود ، از سر كوچه نمايان ميگشت ، ناظم ميدويد وسط مجلس و با صداى بلند ميگفت « بگيريد » يعنى دم بگيريد ! بچه‌سيدها همصدا نوحه‌اى را كه از روى يكى از تصنيفهاى معمولهء زمان منتهى با اشعار مصيبت ساخته شده بود ، شروع ميكردند . صداى بم بزرگترها و صداى زير بچه‌ها و آهنگ كار عمل بااينكه موضوع در مصيبت بود ، سامعه را نوازش ميداد . آقا وارد مجلس ميشد ، همين كه بعرشهء منبر قرار ميگرفت بچه‌ها ساكت ميشدند و خود روضه را شروع ميكرد . در آخر هم باز يك نوحهء ديگرى را خود آقا شروع و بچه‌ها همراهى ميكردند . اين نوحه كه تمام ميشد بچه‌ها با ناظم و علمشان بمجلس ديگر ميرفتند كه آنجا هم همين بساط را پهن كنند . آقا هم البته بعد از ختم منبر براى رفع خستگى چند دقيقه‌اى بيرون مجلس مينشست كه ضمنا بچه‌ها مجال رسيدن بمجلس ديگر را داشته باشند . اين سيد در تهران بخصوص نزد زنها وجههء زيادى داشت و همگى او را دوست ميداشتند . كوچهء سيد هاشم در خيابان شاه‌آباد باسم يكى از اخلاف اوست .\r\n\r\nبگيريد !\r\nيكسال در دههء اول محرم بمناسبت ارزان شدن قيمت گندم ، اقتضا داشت كه نان شهر ارزان شود . وزارت تهران نانواها را احضار و امر داد كه يكمن صد دينار نان را ارزان كرده مثلا از يكمن هشت شاهى تنزل دهند . نانواها كه مثل امروز هيچوقت آسان بارزان شدن نان تن درنميدهند بعذر اينكه گران خريد دارند بناى مقاومت را گذاشتند . از روز اول ماه كه اين موضوع طرح شد تا پنجم ششم نتيجه‌اى بدست نيامد . وزير تهران آنها را بمحضر خود طلبيد و آنچه با استدلال ضرر نكردن آنها را بيان كرد ، سرسختى كرده زير بار نرفتند . بالاخره وزير ، شاهكار استبداد ، يعنى « تشر » را بناف آنها بست و گفت : « برويد گم شويد ! ! من ميدانم با شما چه معامله كنم ! ! » نانواها از محضر وزير خارج شده و چون اين روز نوبت رفتن بخانهء حاجى علينقى تاجر كاشانى بود ، بطور اجماع بمجلس روضه رفتند ولى حواسشان خيلى جمع نبود زيرا نميدانستند جناب وزير چه خيالى دربارهء آنها كرده و معاملهء موعود با آنها چه خواهد بود ؟ در اين ضمن ، ناظم بچه‌سيدهاى حاجى سيد حسن وارد مجلس شده علم خود را كوبيده و بچه‌سيدها دور منبر را گرفتند و منتظر ورود آقا شدند . نانواها بقدرى از تشر وزير گرفتار افكار خود بودند كه ابدا متوجه اين مقدمات نشدند . در اين ضمن ناظم بوسط مجلس پريده « بگيريد » معمول خود را گفت ، نانواها تصور كردند از مقام وزارت امر شده است آنها را بگيرند و تنبيه كنند و چون مأمورين دانسته‌اند كه همگى اينجا جمعند ، به اين مجلس آمده‌اند و صداى « بگيريد » مال‌باشى فراشان حكومتى است . بنابراين تصور يك مرتبه\r\n\r\n","description":"","footnote":"","page_name":" 283 ","page_number":301},
  {"content":"\r\n\r\nهمگى به قصد فرار افتادند و از جا برخاستند ، اما بكجا فرار كنند ؟ دم در حياط كه البته عدهء لازم فراش گماشته شده است پس مناسب اين است كه از پشت‌بام بخانهء همسايه‌ها رفته در آنجاها مختفى گردند . به اين قصد همگى دست به دو گذاشته دم پلكان بام حياط ازدحام كردند .\r\nشكستن يك گوشهء مجلس باقى خالى الذهن‌ها را هم بتشويش انداخت ، آنها هم بدون اراده از جا برخاستند و به سمت در حياط هجوم آوردند ، حاجى آقاى صاحبخانه حيرت‌زده دم در جلو آنها را گرفت . مجلس برهم‌خوردگى عجيبى پيدا كرده بود و هيچكس سبب آن را نميدانست پس از مدتى ازدحام و دادوقال ، حاجى علينقى توانست بوسيلهء پرسش از نانواها اصل قضيه را كشف كند و نانواها را از اشتباه درآورده آنها را بنشاند و مجلس را بنظم درآورد . بعد از آرام شدن مجلس ، حاجى سيد حسن بالاى منبر رفت و قدرى نانواها را نصيحت كرد و حساب شدن ضرر تصورى آنها را در ارزان كردن نان پاى صرف تعزيه‌دارى آنها در آن دنيا ضمانت كرد و نانواها هم بعد از ختم مجلس بدون هيچ تشريفاتى طبق ميل وزير نان را ارزان كردند .\r\n\r\nنذرى\r\nروز تاسوعا و عاشورا گذشته از مشغوليات روضه ، ما مشغلهء ديگرى هم داشتيم و آن كمك بتقسيم نذرى بود . پدرم نميدانم در نتيجهء چه پيش آمد و در چه دوره‌اى از ادوار زندگى خود نذرى كرده بود كه در هريك از اين دو روز پنجاه من برنج پلو ميكردند و بمردم ميدادند « 1 » . اين نذرى در پنج شش ديگ بزرگ ريخته ميشد ، ديگ اول آن سه ساعت به ظهر مانده حاضر بود . اين ديگ براى اشخاصى كه از روزهاى قبل بتوسط خدمتكارها و نوكرها ظرف فرستاده بودند تخصيص داشت . ديگ دوم را در ظرفهاى خانه ميكشيدند و براى همسايه‌ها و اقوام بدر خانه ها ميفرستادند . ديگ سوم و چهارم بين فقرائى كه دم در ميآمدند تقسيم ميشد . پنجم و ششم كه در حدود ظهر تا يكساعت بعد از ظهر از كار درميآمد ، مخصوص اهل خانه و كس و كار آنها بود . مادرم در سر تقسيم حاضر ميشد كه بىاعتدالى در قسمت كردن پديد نيايد . ما هم در گرفتن ظرف خالى فقرا و برگرداندن ظرف پر به اين كار خير كمك ميكرديم . اين نذرى عبارت بود از پلو ساده كه گوشت و ادويه ، خورش آن ميشد . بر فرض كه ببعضى گوشت هم كم ميرسيد ، خود پلو غذاى چرب‌ونرمى بود مخصوصا تهديگهاى خوبى داشت كه آنها را هم پارچه‌پارچه كرده روى تقسيمات ميگذاشتند « 2 » . گاهى هم اتفاق ميافتاد كه فقير دم در ظرفى نداشت و يك پارچه نان سنگك كار ظرف را انجام ميداد .\r\nما بچه‌ها هم هريك نذرى داشتيم ، نذرى من چلو و خورش قرمه‌سبزى و عبارت از چهار من برنج بود كه روز 28 صفر ( روز شهادت حضرت امام حسن سلام اللّه عليه )\r\n\r\n\r\n","description":"","footnote":"\r\n( 1 ) - در تفسير آيهء  « وَ فِي أَمْوالِهِمْ حَقٌّ لِلسَّائِلِ وَ الْمَحْرُومِ »  ( سورة الذاريات آيه 19 ) از راسخون در علم روايت شده است كه مؤمن دارنده بايد ميزان معينى از مال خود براى سائل و محروم معين كند كه در سال يا ماه يا هفته يا روز مرتبا بپردازد . شايد پدرم نذرى هم نداشته و بموجب تفسير اين آيه بوده است كه در روز معين از سال ، اين مقدار برنج را بسائل و محروم ميخورانده است .\r\n( 2 ) - معلوم است تهديگ ديگ اول به تقسيمات ديگ دوم ميرسيد و همينطور تا آخر .\r\n","page_name":" 284 ","page_number":302},
  {"content":"\r\n\r\nپخته ميشد « 1 » و چندان طول و تفصيلى نداشت . نذرى برادرم آقاى فتح اللّه مستوفى شربت بود كه نميدانم چه مقدار قند را در شب عاشورا شربت كرده بمردم ميدادند . خواهر كوچكترم خير النسا خانم شله‌قلمكار نذرى امام زين العابدين داشت كه در اربعين ميدادند . پختن اين نذرى خيلى زحمت داشت ، يك گوسفند گوشت اين آش و مقدارى برنج و نخود و لوبياى چشم - بلبلى و عدس و ماش مايه و سبزى آن تره و جعفرى و نعناع و مرزه و ترخون و شبت و شنبليله بود كه بايد اين دانه‌ها و اين سبزيها را با گوشت درهم كرده در حال پختن اينقدر كفگير بزنند كه استخوانهاى گوسفند جدا شده و حليمى از آن به عمل آيد .\r\nخواهر كوچكترم خديجه خانم حلوائى از آرد و شكر و روغن و زعفران نذرى داشت كه در اربعين ميدادند . اجمالا مردمان توانا همگى براى اولاد خود چيزهائى نذر ميكردند و با نهايت وفادارى نذر خود را اداء مينمودند .\r\nنذر بعضى هم شله‌زرد بود كه از برنج و شكر و روغن و زعفران و خلال‌بادام پخته ميشد . اگرچه اين نذرى شكمى سير نميكرد ولى باز هم غذاى مقوى خوشمزهء معطرى بود .\r\nپاره‌اى ديگر هم آش رشته داشتند كه در چهارشنبهء آخر صفر مىپختند . انتخاب چهارشنبهء آخر صفر براى اين نذرى به نظر من بمناسبت روز خروج مختار بن ابى عبيدهء ثقفى بخونخواهى خاندان رسالت است كه چهارشنبهء سلخ صفر به آخرين چهارشنبه از ماه صفر تبديل شده است .\r\nدر هرحال اين نذرى هم باز غذائى بود و شكم را پر ميكرد و پر بد نبود . بعضى هم نان و ماست نذر داشتند . واحد اين نذر يكمن نان و يكمن ماست بود كه به عدد هر سال كه صاحب نذر بر سنين عمرش افزوده ميشد ، يك واحد هم بر ميزان نذرى سال قبل افزوده ميگشت . يكى از نواده‌هاى يكى از برادرهاى من اين نذرى را دارد و حاليه پنجاه و چند سال از عمرش ميگذرد و تصور ميكنم اين‌روزها با وضع كوپن و جيره‌بندى نان ، اداى اين نذر براى او كار آسانى نباشد . نان و ماست آن هم يك من ماست براى يكمن نان كه ميتوان ماست را كيسه انداخت و آب ترشش را گرفت ، بد غذائى نيست . نذر كردن آن هم ، چون شكم سيركن است البته نذرى خوبى است . اين نذرى ، نذر حضرت عباس بود ولى نان و ماست با حضرت عباس چه تناسبى دارد ؟ معلوم نيست . شايد همان سجع لفظى عوامانهء ماس با عباس كه مثلا ميگفته‌اند يكمن نان و يك من ماس نذرى حضرت عباس وجه تناسب آن باشد . اين نذرى را در روز تاسوعا ميدادند چون روز شهادت حضرت عباس بنا بر قول ضعيفى روز تاسوعا بوده و ميرزا محمد تقى تعزيه‌گردان هم به همين جهت شهادت حضرت عباس را در همين روز بنمايش ميگذاشته است .\r\nبعضى خانواده‌هاى توانا ولى بيسواد هم بودند كه سمنو نذر ميكردند . مقدارى گندم را آب ريخته سبز كه ميشد با سبزه و ريشه ميكوبيدند ، آبيكه از آن به عمل ميآمد قوام آورده ، مقدارى آرد به آن افزوده فندق و بادام و گردوى پوست‌دار در آن ميريختند . اين\r\n\r\n\r\n","description":"","footnote":"\r\n( 1 ) - اين نذرى با نذرى يكى دو تا از فرزندان كه خانم مستوفى نذر آنها كرده است ، حاليه هم هر سال در 28 صفر پخته مىشود .\r\n","page_name":" 285 ","page_number":303},
  {"content":"\r\n\r\nخوراكى كه شيرينى و طعم ترشى و رگ تلخى دارد ، نه شكمى سير مىكند و نه‌چندان چيز خوش‌طعمى است . شيرينى آن از مادهء قندى است كه در خود گندم وجود دارد ولى پيرزنها ميگفتند شيرينى آن بواسطهء انگشتى است كه صديقهء طاهره به ديگ مىزند و نشانهء آن را هم روى ديگ نشان ميدادند . در حال قوام كه بايد آتش زير ديگ ملايم باشد ، گلوله‌هاى بخار از ته ديگ بالا ميآيد و روى ديگ بعد از وقفه‌اى ميتركد ، اثر اين گلوله‌هاى بخار را جاى انگشت و شيرينى سمنو را از اين وانمود مىكردند و خانم خانه هم باور مينمود . براى آمدن حضرت صديقه جهت اين شيرينكارى ، تشريفاتى هم معمول بود . مطبخ را آب و جارو كرده ، سجاده و جانمازى پهن ميكردند و بدر و ديوار گلاب ميافشاندند و مطبخ را خلوت ميكردند ، فقط ماما شملى كه سر كار پخت سمنو بود ، در گوشهء مطبخ نشسته مشغول ذكر ميشد . تا او اجازهء ورود نميداد ، به اين مكان مقدس كسى حق نداشت وارد شود . پس از نيمساعتى كه گلوله‌هاى بخار اثر چند انگشتى روى سطح محتويات ديگ ايجاد ميكرد ، زنك در را باز ميكرد . اهالى خانه بدرون مطبخ آمده ، زن صالحه با سلام و صلوات در ديك را بلند ميكرد و آثار انگشت را نشان ميداد . اگر برحسب تصادف عدهء آنها پنج و بهم نزديك و ممكن بود باثر تمام پنج انگشت تعبير شود ، كه اعجاز به حد كمال ميرسيد . عفيفهء صالحه اظهار ميداشت كه « من مشغول ذكر بودم ، چشمم گرم شد و چرتى زدم ، يك مرتبه تكانى خورده ديدم مطبخ مثل روز روشن و بوى عطر تمام فضا را پر كرده است . اين بود كه برخاسته و شما را خبر كردم . حالا بشكرانهء اين اعجاز بايد خانم براى سلامتى آقازاده‌ها فلان صدقه يا فلان نذر را اضافه كند . حتى بعضى قبل از اجراى اين تشريفات نذرى ميكردند و بماما شمل توصيه مينمودند كه در وقت حضور حضرت صديقه كه مظان استجابت دعا است ، مطلب آنها را هم در نظر بياورد و اگر چنين توصيهء قبلى شده بود ، زنك شرحى با آب‌وتاب زياد از عرض حاجتمند ذكر و يك ديگ ديگر سمنو در خانهء ديگرى به راه ميافتاد .\r\nسمنو مطبوخ طبيعى است كه جز ديگ و گندم و سوخت لوازم ديگرى ندارد و از حرف واوى كه در آخر دارد ، چنين برميآيد كه مانند برشتو از جنوب بشمال ايران سرايت كرده و شايد قديمترين مطبوخ ملى باشد . يكى از هفت‌سين‌هاى سفره عيد نوروز هم سمنو است كه در ساعات نزديك تحويل سال دوره‌گردها آن را به گل هفت‌سين توصيف ميكنند و هركس بتواند ، سفرهء عيد خود را به اين خوراك ملى مىآرايد . محتمل است كه مانند سلام و صلوات در موقع « چراغ روشن » و قسم بروشنائى چراغ بصيغهء « به اين سوى سلمان » ( قسم عادى مرحوم مجد الدوله ) و سفرهء سبزى « 1 » ، اين مطبوخ نيز از غذاهاى متبرك قديمى ايران باشد كه رنگ و روى مسلمانى به خود گرفته و داخل نذرهاى مذهبى شده است . چنان كه نذرى آجيل\r\n\r\n\r\n","description":"","footnote":"\r\n( 1 ) - اين نذرى در كرمان معمول است . سر كار اين سفره هم اكثر پيرزنهاى زرتشتى هستند كه مستحبات و واجبات آن را بلدند . سفره محتوى همه‌گونه خوراكى از غذاهاى سرد تا آجيل و شيرينى است و بالاختصاص اقسام سبزى خوردن و نان و پنير از لوازم آنست .\r\n","page_name":" 286 ","page_number":304},
  {"content":"\r\n\r\nمشگل‌گشا « 1 » هم ظاهرا از نذرهاى دورهء قبل از اسلام است .\r\n\r\nنذرى شاه\r\nناصر الدين شاه هم ، آش نذرى داشت كه هر سال ميپختند . اساس آن همان شله‌قلمكارى بود كه شايد مادرش نذر پسر تاجدار خود كرده بود . ولى رفته‌رفته طرز فكر و رويهء استبدادى اين پادشاه كه همه‌چيز را از صورت اصليش منحرف كرده و از آن وسيلهء تفريح و تجمل ميساخت ، در اين نذرى هم وارد و آنچه در اين اواخر پخته ميشد ، معجونى بود كه همه‌گونه دانه و همه قسم سبزى و ميوه و انواع ادويه و اقسام چاشنى و چند قسم گوشت را با هم مخلوط كرده و از آن مطبوخ مقوى و بامزه‌اى به عمل ميآوردند .\r\nاين آشپزان ، هرساله در ماه ميزان ( مهر ) بعد از فصل ييلاق و اكثر در سرخه‌حصار سر راه دماوند به عمل ميآمد . يكى دو روزى وقت شاه صرف تشريفات اين كار ميشد . چند چادرپوش متصل بهم ميزدند و دامن تجيرهاى آنها را بهم وصل كرده ، فضاى بزرگى ترتيب ميدادند . در اين محوطه سفره‌هاى چرمى بزرگ پهن ميگشت ، ميان آن مجموعه‌هاى برنج و نخود و لوبيا و ماش و عدس و گندم و جو پوست‌كنده و ذرت و مغز بادام و مغز پسته و تخمهء هندوانه و تخمهء كدو و تخمهء خربزه و تخمهء گرمك و اسفناج و برگ چغندر و كاهو و كرفس و پياز و سير و كلم و ترب و تره و جعفرى و نعناع و ترخون و مرزه و ريحان و شنبليله و شبت و حتى كاكوتى و بلاغ‌اتى و بادنجان و كدو و هويج و چغندر و خيار و خربزه و هندوانه و سيب و گلابى و هلو و آلوزرد و آلوبخارا و برگه و قيسىخشكه و چند سينى فلفل و زردچوبه و زعفران و نمك و زنيان و باديان و دارچين و ميخك و زيره و ريشهء جوز و عسل و قند و آبليمو و آب‌غوره و سركه ميگذاشتند . چندين مجموعه كه هريك يك لش گوسفند با شكار با چندين دانه مرغ و كبك و غيره بود حاضر كرده بودند . چون اكثر ، آشپزان در ماه مهر بوده و ماه عزادارى نبود ، عملهء طرب دربارى هم يك قسمت اين محوطه را اشغال كرده با آلات خود حاضر بودند . شاه با وزراء و رجال به اين چادرها ميآمد و تداركات از نظر ملوكانه ميگذشت . خوانسالار اوامر جديدى راجع بافزايش پاره‌اى چيزهاى ديگر بر اين درهم جوش دريافت ميكرد . شاه بر صندلى جلوس كرده عمليات آشپزان ، با نواى موسيقى شروع\r\n\r\n\r\n","description":"","footnote":"\r\n( 1 ) - مركب از خرما و كشمش و توت‌خشكه و مغز بادام و فندق و پسته و گردو و نخودچى است كه بايد در دفعهء اول صاحب نذر شخصا ظرفى در دست گرفته پولى را كه بايد به قيمت آجيل بدهد در آن ريخته يا اگر ظرف دستمال است ، در گوشهء آن بسته ، تسليم آجيل‌فروش نمايد . آجيل - فروش از هريك از آجيلها مقدار لازم را در ظرف ريخته بدون كلمه‌اى حرف از طرفين خريد انجام مىشود . اين آجيل بايد توسط دو سه نفر پاك شود . خرما را هم باندازهء كشمش ريز ميكنند و در ضمن عمل ، صاحب نذر بايد قضيه‌ايرا كه در روز اول اتخاذ اين نذر واقع شده و بوسيلهء الهام به او فهمانده شده كه با اين نذر حاجتت برميايد ، براى كمكهائى كه براى پاك كردن آجيل گرفته است نقل كند و بعد از هر جمله ، كمكها به او جملهء ( خدا مشگل شما را بگشايد » بگويند ، آنوقت اين آجيل تقسيم شود . البته مستحبات ديگرى هم در اين نذرى هست كه براى من نقل كرده‌اند ولى فعلا آن جزئيات را بخاطر ندارم .\r\n","page_name":" 287 ","page_number":305},
  {"content":"\r\n\r\nميگشت . سپس شاه ميرفت و وزاء مشغول پاك كردن سبزى ميشدند و واقعا سبزى پاك ميكردند « 1 » .\r\nمن خود عكسى از اين آشپزان ديده‌ام كه صدراعظم مشغول پوست‌كندن بادنجان و سايرين هريك بكارى مشغول بودند . اين آش در چندين ديگ پخته شده و براى وزراء و رجال و هفتاد هشتاد زن شاه ، در قدحهاى چينى تقسيم ميشد و از قرارى كه ميگفتند ، غذاى بامزهء معطر مقوى هم بوده است .\r\n\r\nتعزيه‌خوانى\r\nتجسم وقايع بطور شبيه اعم از مضحك و مبكى در بشر سابقهء ممتدى دارد . داستان ورود فاتحانهء سورنا سردار اشكانى در واقعهء شكست كراسوس ، يكى از سه امپراطور روم كه ورود فاتحانهء روميها را بپايتخت خودشان مسخره كرده است ، يكى از نمايشات همين تجسم وقايع بطور شبيه است . قبل از اين تاريخ هم ، ايرانيهاى هخامنشى و يونانيها وقايع را بطور شبيه‌سازى مجسم ميكرده‌اند .\r\nدر دورهء اسلامى ، من در تواريخ ايران چيزى كه بتوان دليل وجود اين عمل در دوره‌هاى اول تجديد استقلال ايران گرفت نخوانده‌ام . چنان كه شبيه‌خوانى يا باصطلاح عوامانه ، تعزيه‌خوانى هم معلوم نيست از چه‌وقت در ايران مرسوم شده است و بيشتر جنبهء عزادارى عاميانه داشته و به همين جهت رواج آن در دهات بيشتر از شهرها بوده است و در شهرها هم زن‌ها بيشتر از مردها طالب آن بوده‌اند .\r\nناصر الدين شاه كه از همه‌چيز وسيلهء تفريح ميتراشيد ، در اين‌كار هم سعى فراوانى بخرج داد و شبيه‌خوانى را وسيلهء اظهار تجمل و نمايش شكوه و جلال سلطنتش كرد و آن را بمقام صنعت رساند .\r\nدر استبداد ، رفتار پادشاه براى رجال سرمشق است . شاهزاده‌ها و رجال هم بشاه تأسى ميكردند و آنها هم تعزيه‌خوانى راه ميانداختند ، كم‌كم تكيه‌هاى سر محل كه سابقا تعزيه‌هاى عاميانهء قديمى خود را ميخواندند ، از حيث نسخه و تجمل ببزرگان تأسى جسته و هريك بفراخور توانائى اهل محل بيش‌وكم تجمل و شكوه را در اين عزادارى وارد كردند .\r\nدر اواخر سلطنت ناصر الدين شاه تعزيه‌خوانى تجمل و تفريحش بيش از عزادارى شده و هر جا تعزيه‌اى برپا ميشد ، جمعيت زيادى بخصوص زنها در آن حاضر ميشدند . بطوريكه صاحب مجلس مجبور بود همين كه مجلس پر ميشد در خانه را ببندد كه از ازدحام ، مجلس برهم نخورد .\r\nهمين كه اعيانيت در تعزيه وارد شد ، نسخه‌هاى تعزيه هم اصلاح شده و پاره‌اى چيزها كه هيچ مربوط بعزادارى نبود مانند تعزيهء درة الصدف و تعزيهء امير تيمور و تعزيهء حضرت يوسف و عروسى دختر قريش نيز در آن وارد گرديد و براى اينكه جنبهء عزادارى آن هم بالمره از بين نرود ، در مقدمه يكى از اين حكايات نيمه‌تفريحى و نيمه‌اخلاقى و در آخر يكى از واقعات يوم الطف نمايش گذاشته ميشد .\r\n\r\n\r\n","description":"","footnote":"\r\n( 1 ) - سبزى كسى را پاك كردن كنايه از تملق نسبت به اوست ، خواه اين تملق زبانى و خواه عملى باشد .\r\n","page_name":" 288 ","page_number":306},
  {"content":"\r\n\r\nدر وقعه‌ها هم خيلى پاپى صحت مطلب نبودند و بيشتر جنبه‌هاى حزن‌آور قضيه را رعايت كرده و در آنها صنعت شعرى و بديعى به كار ميبستند . بازيگرها نقش خود را كه با شعر نوشته شده بود از روى نسخه‌اى كه در دست داشتند بآواز ميخواندند و هر نقشى آواز خود را داشت . حضرت عباس بايد چهارگاه بخواند ، حرّ عراق ميخواند ، شبيه عبد اللّه بن حسن كه در دامن حضرت شاه شهيدان بدرجهء شهادت رسيده و دست قطع‌شدهء خود را بدست ديگر گرفته ، گوشه‌اى از آواز راك را ميخواند كه به همين جهت آن گوشه ، به راك عبد اللّه معروف است و زينب كبرى ميخواند . اگر در ضمن تعزيه اذانى بايد بگويند ، حكما بآواز كردى بود . در سؤال و جواب‌ها هم رعايت تناسب آوازها با يكديگر شده مثلا اگر امام با عباس سؤال و جوابى داشت و امام شور ميخواند ، عباس هم بايد جواب خود را در زمينهء شور بدهد . فقط مخالف‌خوانها اعم از سرلشكران و افراد و امراء و اتباع با صداى بلند و بدون تحرير ، شعرهاى خود را با آهنگ اشتلم و پرخاش اداء ميكردند . در جواب و سؤال با مظلومين هم همين رويه را داشتند و باوجوداين اشعار مخالف‌خوان و مظلوم‌خوان در سؤال و جواب بايد از حيث بحر و قافيه جور باشد . ولى تمام قافيه و بحر اشعار يك تعزيه غير از موارد سؤال و جواب يكى نبود .\r\nلباس شبيه سيد الشهداء قباى راستهء سفيد ، شال و عمامه سبز ، عباى ابريشمى شانه‌زرى سبز يا سرخ بود . در موقع جنگ چكمه و شمشير هم داشت و در مواقع عادى نعلين زرد به پا ميكرد . شبيه پيغمبران و ساير امامان را بيش‌وكم همينطور لباس ميپوشاندند . شبيه زنها پيراهن سياهى كه تا پشت پا ميرسيد بر تن ميكرد و پارچهء سياه ديگرى بسر مىافكند . فراخى اين روسرى بقدرى بود كه دستها را هم تا سر انگشتها ميپوشاند . يك پارچهء سياه ديگرى صورت را تا زير چشم مستور ميداشت بطوريكه جز نىنى چشم و سرانگشتان ، تمام بدن بوسيلهء اين سه پارچه لباس پوشيده ميشد . اگر در بعضى نمايشها پاى زنهاى مخالفين هم بميان ميآمد ، اين لباس به همين كيفيت منتهى از پارچهء سرخ بود . لباس دختربچه و پسربچه‌ها پيراهن عربى بلند مشكى با سربند و قرص صورت آنها پيدا بود . اميرهاى مخالفين مانند يزيد و ابن زياد و ابن سعد يا خلفاى جور ، مانند معاويه و هارون و مأمون را با جبه ترمه و عمامهء شال رضائى يا شال كشميرى مجسم ميكردند . جنگجويان طرفين اعم از مخالف و مؤالف همگى با زره و كلاه خود و ابلق بودند منتهى مؤالفين قباى سفيد و مخالفين قباى سرخ در زير زره ميپوشيدند . لباس ملائكه جبهء ترمه و تاج بود و براى اينكه جنبهء روحانى و نامرئى بودن خود را ظاهر كند ، پارچهء تور سفيد يا گل‌بهى يا آبى هم به صورت ميافكند .\r\nچون شبيه‌ها چهره‌آرائى نداشتند ناگزير بايستى شمايل آنها با نقشى كه بازى ميكردند ، متناسب باشد . مثلا شبيه امام بايد خوش‌صورت بوده و ريشى به قدر يك قبضه داشته از حيث قامت متوسط و حضرت عباس مورچهء پىزده و بلندقامت و شانه‌پهن و سينه‌فراخ و ميان‌باريك و شبيه على اكبر جوان هيجده نوزده‌ساله خوش‌قيافه و خوش‌قدوقامت و شبيه قاسم از حيث صورت مثل على اكبر و از حيث سن از او كوچكتر باشد . گذشته از شمايل بايد آواز هم داشته و بتوانند نقش خود را چه در هنگام مبارزهء جنگى و چه در محاوره و خواندن\r\n\r\n","description":"","footnote":"","page_name":" 289 ","page_number":307},
  {"content":"\r\n\r\nاشعار ، خوب عهده كنند . دختربچه و پسربچه‌ها هم بايد با صوت بوده و بقدرى هوش داشته باشند كه بتوانند از عهدهء انجام نقش خود برآيند و به همين جهت بود كه گاهى كه قافيه تنگ ميشد ، كسى كه در تعزيه نقش حضرت عباس را بازى ميكرد ميتوانست حر شده و قاسم هم در موقع لزوم يوسف ميشد يا امام ممكن بود نقش پيغمبر را هم بازى كند . در مخالف‌خوانها هم همانكس كه شمر ميشد منقذ بن مرّه و يا حارث هم ميتوانست بشود . آنكه يزيد ميشد نقش ابن سعد را هم بازى ميكرد . ولى گاهى اتفاق ميافتاد كه وجود هر دو سه شبيه در يك تعزيه لازم بود . در اين صورت بايد براى هريك يكنفر خاص را داشته باشند زيرا چنان كه گفتيم چهره‌آرائى ( گريماژ ) در كار نبوده و نميشد يكنفر كه مثلا نقش ابن زياد را بازى كرد نقش ابن سعد را هم در همان تعزيه بازى كند .\r\n\r\nميرزا محمد تقى تعزيه‌گردان\r\nاين اپراى تراژيك ، رژيسورى هم داشت كه كار « شف در كستر » را هم ميكرد . لباس اشخاص را براى نقش‌هاى مختلف او تعيين ميكرد ، ترتيبات مقدماتى يا بعبارت اروپائى « ميزآنسن » هم از مشاغل او بود . در اينوقت اين كارها را شربت‌دارباشى كه يكى از اعضاى دار النظاره ( خوانسالارى ) و بلقب معين البكاء هم سرافراز بود اداره مينمود . سلف او كه گويا پدرش هم بوده ، ميرزا محمد تقى تعزيه‌گردان بوده و نمايشنامه‌ها را او ترتيب داده و بوسيلهء برگ و ساز و شاخ‌وبرگ دادن بوقايع ، تعزيه را از حالت عوامانهء قبل بيرون آورده و جنبهء اعيانيت به آن داده است .\r\nتربيت كردن تعزيه‌خوانها و آموختن رويهء « ژست » مناسب ، بهريك از آنها تا به حدى كه در حضور شاه نكته‌سنجى مثل ناصر الدين شاه بتوانند نقش خود را ايفا كنند ، نيز از كارهاى مشكل ميرزا محمد تقى بوده است . در هر جاى كشور شخص بااستعدادى سراغ ميكرده سروقت او ميرفته و بوعد و وعيد و تطميع و تهديد او را براى كار حاضر ميكرده است . مثلا حاجى ملا حسين اهل پيك‌زرند ساوه ، چون نقش زنانه را خوب عهده ميكرده است ، هر سال قبل از محرم خانه و زراعت خود را بايد سر داده بتهران بيايد و در دستهء تكيهء دولتى شبيه‌خوانى كند . يا مثلا فلان شخص همدانى « 1 » نقش مخالف مسلح مانند شمر\r\n\r\n\r\n","description":"","footnote":"\r\n( 1 ) - سابقا چرم خوب را در همدان ميساختند و چرم همدانى بدوام معروف بود . چرم را البته از پوست الاغ هم درست ميكردند . مردم ساير شهرها بخصوص تهرانيها هروقت ميخواستند به تعبير و سرزنش لچر بيگناهى بار همدانيها بكنند ، به آنها پوست خركن ميگفتند . ميگويند شخص همدانى كه نقش شمر را خوب بازى ميكرد ، در شهادت امام وقتى ميخواست شبيه حضرت سيد الشهدا را شهيد كند ، شعرى داشت كه در آن از امام ميپرسيد چرا خنجر من خنجر تو را نميبرد ؟ معلوم مىشود شبيه امام با شبيه شمر شوخى داشته است چون همين كه شمر شعر خود را ميخواند ، شبيه امام ميگفت نامرد از بس با آن پوست خر كنده شده است . البته اين جواب بقدرى بلند بوده كه شبيه‌خوانهائى كه در حول‌وحوش امام بودند شنيدند و همگى هره خنده را سرداده و با صداى بلند ميگفتند راست ميگويد از بس در همدان پوست خر كنده‌اى كند شده است . اين تكرار هم از طرف شبيه امام و حول‌وحوش او بقدرى بلند بوده است كه همگى حضار بشنوند و خنده را سربدهند و تعزيه به هم بخورد .\r\n","page_name":" 290 ","page_number":308},
  {"content":"\r\n\r\nو حارث را خوب ايفاء ميكرده است و فلان جوان خراسانى براى شبيه على اكبر مناسب بوده و همينطور براى ساير نقشها كه هريك اهل محلى بوده و همگى قبل از محرم ميآمده و دو ماههء ايام عزادارى را در تهران ميمانده و بعد هركس به محل خود بازميگشته و بعضى از آنها شاه‌شناس هم بوده و مستمرى و مقررى ديوانى هم براى آنها برقرار ميشده يا ماليات آب و ملك آنها بتخفيف مقرر ميگشته است . اهالى كاشان و اصفهان چون اكثر صورت را كه اساس كار است دارا هستند ، بيشتر از اهالى ساير بلاد ايران طرف توجه ميرزا محمد - تقى بوده‌اند .\r\n\r\nبرادر مرحومش نعش خوبى ميشده\r\nدر ادوار اوليهء ترقى تعزيه‌خوانى كه ناصر الدين شاه توجه زيادى ببهبودى وضع تعزيه داشته ، ولى اسباب كار بخصوص تعزيه‌خوان خوب هنوز كم بوده است ، ميرزا محمد تقى ميشنود كه يك تعزيه خوان قابلى كه از عهد اكثر نقشها خوب برميآيد از كاشان بعزم تهران با فلان دسته قافله حركت كرده است . تعزيه‌گردان ما براى اينكه نفس رقيب‌ها و همكارها به او نرسيده او را نربايند ، در موقعى كه تصور ميكرده است اين قافله به حضرت عبد العظيم خواهد رسيد ، سوار قاطر خود شده و يك قاطر هم براى سوارى اين تعزيه‌خوان نامى همراه ميبرد . بعد از يكى دو ساعت معطلى ، قافله ميرسد و پس از تحقيق از اين و آن ، بالاخره چشمش بجمال هنرپيشهء ماهر روشن شده پس از طى تعارفات ، خود را معرفى كرده پيشنهاد مىكند كه از مال چهاروادارى پياده شده با هم به منزل بروند .\r\nشبيه‌خوان اظهار ميدارد كه با كمال تأسف در تهران جاى ديگر امشب منتظر او هستند ، ولى البته اين موضوع مانع آن نيست كه اين يكفرسخ راه تا تهران را با ميرزا باشد . نوكر ميرزا محمد تقى مأمور حفظ اثاثيهء تعزيه‌خوان و رساندن آن به منزل شده و اين دو نفر پس از صرف ميوه و شربت در قهوه‌خانه سر راه به سمت تهران حركت مينمايند . در بين راه ميرزا محمد تقى بهر زبانى بوده است ، مؤمن را راضى مىكند كه لامحاله يك امشب را از خدمت ايشان استفاده نمايد . در اين شب ميرزا وعد و وعيد را نسبت بتعزيه‌خوان كامل كرده و بالاخره از او قول ميگيرد لامحاله دههء اول را كه در تكيهء دولت و منزلهاى اعيان درجهء اول تعزيه برپاست ، مهمان او بوده و از همراهى مضايقه ننمايد .\r\nشب اول ماه محرم شد . ميرزا محمد تقى بتعزيه‌خوان گفت : « فردا در تكيهء دولت فلان موضوع نمايش گذاشته خواهد شد ، چه نقشى بازى ميكنيد ؟ » هنرپيشه با كمال مناعت جواب گفت : « من براى اين‌جور نقشهاى كوچك حاضر نيستم لباس بپوشم » تا روز پنجم هر نقشى به او پيشنهاد شد ، همين جواب را داد . روز ششم و هفتم و هشتم كه تعزيه‌هاى مهمتر نمايش گذاشته ميشد ، نقشهاى نسبة مهمى به او پيشنهاد كرد اين‌بار جواب گفت كه اين نقش‌ها را نميتواند بازى كند . بالاخره ميرزا محمد تقى دانست كه مؤمن چيزى در چنته ندارد ولى چون بعنوان مهمان پذيرفته شده بود ، چيزى به روى خود نياورد . اما ضمنا\r\n\r\n","description":"","footnote":"","page_name":" 291 ","page_number":309},
  {"content":"\r\n\r\nاز فريبيكه از اين كاشى كهنه خورده و بخصوص از زحمتى كه براى پذيرائى اين « مردكهء قلتشن « 1 » » بزن و بچهء خود داده بود عصبانى بود . آخر الامر شب دهم به او گفت : رفيق ! در پنج روز اول بعذر كوچك بودن موضوع حاضر نشدى رخت بپوشى ، در اين پنج روز هم هر نقشى را به تو پيشنهاد كردم اظهار عجز كردى ؛ بگو بدانم پس تو در تعزيه‌خوانى چه‌كاره ميتوانى بشوى ؟ مؤمن صاف و پوست‌كنده گفت : « هيچ ! » گفت : « پس اينهمه شهرت را براى چه داده بودى ؟ » گفت : « من خودم در تعزيه‌خوانى سياه‌دستم « 2 » ، برادرى داشتم بيست سال قبل رحمت خدا رفت ، اون خدابيامرز در تعزيه نعش خوب ميشد . »\r\nمن هروقت باشخاصى برميخورم كه قبل از ورود به كار هو و سروصداى زياد از خود به راه انداخته و بعد از تصدى عمل معلوم مىشود چيزى در چنتهء مغز خود ندارند ، به ياد اين تعزيه‌خوان ميرزا محمد تقى ميافتم .\r\nدر اين سى و چند سال اخير كه ما مستشارهاى خارجى براى ادارهء كارهاى خود آورده‌ايم به اين قماش اشخاص خيلى برخورده‌ام كه جز دو نفر « 3 » باقى آنها بيش‌وكم همه نظير تعزيه‌خوان ميرزا محمد تقى بوده‌اند كه مثلا برادر مرحوم آنها در فلان ادارهء اروپائى « اپوستيل « 4 » » خوب امضا ميكرده ، وزير مختار ما در آن مملكت فريب خورده و او را مانند متخصص استخدام كرده و طوق لعنت گردن ملت شده و حقوق و خرج سفر گزاف او بر ماليهء كشور تحميل گشته و متوليهاى خودمانى او را افسار كرده هرجورى خواسته‌اند او را رانده‌اند .\r\nيكى از اينها كه خود را متخصص فلاحت ميدانست و شايد در كشور خود تحصيلاتى هم در اين زمينه كرده بود « 5 » راجع بقناتيكه حاجت بتنقيه و كول‌كشى داشت ، بامين ماليهء ورامين جواب داده بود كه بودجهء امسال ما براى هر دو كار كافى نيست ، امسال كول كشى كنيد سال ديگر تنقيه نمايند . عجبتر از اين رئيس ، اعضاى ايرانى زير دست اوست كه آنها هم دستور را بدون تعمق نوشته ، براى امين ماليه ، بامضاى رئيس كل خزانه\r\n\r\n\r\n","description":"","footnote":"\r\n( 1 ) - در اصطلاح عاميانه به آدم گردن‌كلفت و هيكل‌دارى ميگويند كه به قدر ظاهرش كفايت كار نداشته باشد . كمتر آقائى است كه در موارد بيعرضگى يا كوتاهى نوكرش جملهء « پس تو قلتش آقائى ؟ چكاره بوده‌اى ؟ » را به كار نبسته باشد .\r\n( 2 ) - سياه‌دست باشخاصى گفته ميشد كه در حول‌وحوش دسته‌هاى مطرب بودند و كارى از آنها برنميامد و بطور استعاره اين صفت را در ساير بيكارگيها و بىكفايتيها نيز استعمال ميكنند .\r\n( 3 ) - مسيو نوز  Nause  بلژيكى و مستر شوستر  Shuster  آمريكائى .\r\n( 4 ) - « آپوستيل  Apostille  » اصطلاح دفترى فرانسه و بمعنى نامه‌ايست كه در آن سواد نامه‌ايرا ابلاغ كنند . پيرمردها و بيعرضه‌هاى پرعنوان ادارات را به اين كار پرعنوان كم اهميت ميگمارند .\r\n( 5 ) - مسيو داشر  Dacher  بلژيكى در زمان خزانه‌دارى مرنار  Mornard  رئيس قسمت خالصجات بود و عجب اين است كه اين آقا رئيس اولين مدرسهء فلاحت هم بوده و جمعى را هم براى تعليم فلاحت تربيت كرده است .\r\n","page_name":" 292 ","page_number":310},
  {"content":"\r\n\r\nفرستاده و هيچ فكر نكرده‌اند كه اكثر اين دو عمل قابل تفكيك نيست . بر فرض اينكه قناتى باشد كه بتوان يكسال بين دو عمل فاصله داد ، حتما پاك كردن بايد جلوتر از كول‌كشى باشد .\r\n\r\nتعزيهء تكيهء دولت\r\nتكيهء دولتى همين است كه امروز هم بنا و سرپوش آن باقى است .\r\nدر ده روز تعزيه‌خوانى ، بين تركهاى سرپوش آن را با چادر كرباسى ميپوشانيدند با اين تفاوت كه حاليه يك طبقه از آن كاسته شده است . در زمان مظفر الدين شاه چون فشار پوشش چوبى خرابى در طبقهء بالائى ايجاد كرده بود ، براى حفظ باقى بنا از آن يك طبقه صرف‌نظر و آن را خراب كردند . طبقهء اول متعلق بوزراء و حكام ولايات بود كه هر وزارتخانه و ايالت يا ولايتى يكى از طاقنماها را بايد تزئين كرده لوازم در آن داشته باشد . اعيان شهر بمناسبت خصوصيت با پيشكار حاكم يا رفاقت با وزير ، به اين طاقنماها با دعوت و بيدعوت ميآمدند و اكثر نهار هم به آنها داده ميشد . پله‌هاى منبر مانند جلو طاقنما را با جار و لاله و آئينه و گلدان كه مرتب و طبقه‌بطبقه روى پله‌ها ميچيدند و خود طاقنماها را با ديواركوب و چهلچراغ ، زينت ميكردند . تزئين دو غرفهء اشكوب دوم و سوم كه روى طاقنماى هر ولايت بود نيز با وزارتخانه يا ولايت صاحب همان طاقنماى زير بود . منتهى تزئين آنها در هر طبقه جز سه چهلچراغ كه وسطى بزرگتر و طرفين كوچكتر و از چوب‌بندى جلو اين طاقنماها آويخته شده بود ، چيز ديگرى نبوده و جلو اين غرفه‌هاى فوقانى پردهء زنبورى ميكشيدند و هر غرفه متعلق بيكى از زنهاى شاه بود كه آنها هم مهمانهاى خود را كه از خانواده‌هاى اعيان بودند براى نهار دعوت كرده ، نهار را در اندرون ميخوردند و عصر براى تماشاى تعزيه بغرفهء مخصوص خانم دعوت‌كننده ميآمدند . نمايش تعزيه در شبانه‌روز دو نوبت يكى عصر از سه تا نيمساعت قبل از غروب و ديگرى از دو تا پنج و شش ساعت از شب گذشته بود . اطاق شاه يكى از غرفه‌هاى فوقانى بود كه جلو آن پرده‌اى از گاز مشگى آويخته و شب‌ها هم چراغى در آن روشن نميكردند كه شاه و مردم آزادانه بتماشاى خود مشغول باشند . معهذا در غرفه‌هاى روبروى غرفه شاه ، حاضرين ادب را رعايت كرده مؤدب‌تر از ساير غرفه‌ها مينشستند .\r\nدفعهء اولى كه من بتكيهء دولتى رفتم شش هفت سالهء بودم . دايهء شميرانى بخانهء ما آمد ، شب را در منزل ما بيتوته كرد و با اجازهء مادرم صبح زود مرا بتكيهء دولتى برد .\r\nبااينكه بيش از دو ساعتى از آفتاب برنيامده بود ، تكيه از جمعيت پرواگر ملاحظهء قوم و خويشى يكى از فراشهاى دم در بادايه نبود ، شايد ما را راه نميدادند . نهار آن روز به نان كماج و پنير و ميوه و آجيلى كه دايه پيش‌بينى و در راه خريدارى كرده بود ورگذار شد . با سفارش قبلى دايه ، فراش گاهى سرى بما زده و مرا براى رفع خستگى بيرون ميبرد ، گردش ميكردم و برگشته بانتظار تماشاى تعزيه سر جاى خود بدون هيچ اظهار كسالت مينشستم . معلوم بود دايه سابقه ممتدى به اين تعزيه رفتن دارد زيرا همه‌چيز را توضيح ميداد و جزئيات را درست حالى و مرا متوجه نكات باريك اين تماشا ميكرد . اگرچه\r\n\r\n","description":"","footnote":"","page_name":" 293 ","page_number":311},
  {"content":"\r\n\r\nمن هم در محلهء خودمان بتكيهء عزت الدوله خيلى رفته و در موضوع تعزيه ، عامى بحت بسيط نبودم ولى در هرحال توضيحات دايه براى من بسيار ذيقيمت و مفيد بود .\r\nاز صبح تا ظهر جز قال‌وقيل زنها كه گاهى هم در سر جاى نشستن بهم تعدى ميكردند و سروصداى بزرگتر راه ميانداختند و بحكميت و گاهى تشر فراشها سروصداى آنها خاموش ميشد خبرى نبود . بعد از ظهر سر روضه‌خوانها باز شد ، تمام روضه‌خوانهاى شهر يكى بعد از ديگرى آمده از پله‌هاى منبر مرمرى كه امروز هم موجود است بالا رفته ، چند كلمه روضه‌اى ميخواندند . ولى هيچكس گوش به آنها نميداد حتى يك ناله هم از زنها كه در روضه‌هاى معمولى بشنيدن اسم حضرت سيد الشهداء صداى ضجه خود را بلند ميكردند ، شنيده نميشد . فصل هم پائيز و شايد ماه مهر بود . دو سه ساعتى اين روضه‌خوانى بىمستمع امتداد پيدا كرد ، بالاخره سيدى بالاى منبر رفت ، زنها كه چشمشان به اين سيد افتاد يك مرتبه از سروصدا افتادند . اگر چه باز هم ناله و گريه‌اى در كار نبود ولى چون اين سيد ، سيد ابو طالب « 1 » روضه‌خوان شيرازى و معلوم بود كه او روضه را ختم خواهد كرد و تعزيه بميان خواهد آمد ، زنها آرام گرفته از صحبت و قال‌وقيل معمولى خود با كمال افسوس دست برداشتند . سيد هم چند كلمه ولى قدرى زيادتر از سايرين روضه خواند و در موقع « يا اللّه » همگى از مرد و زن كه در تكيه بودند ، بشكرانهء تمام شدن روضه و رسيدن موقع تماشا ، دستها را بالا كرده با آقا يا اللّه را تكرار كردند و آقا بپادشاه اسلام دعا كرده پائين آمد .\r\nتكيه دو سه مدخل و مخرج داشت ، همين كه سيد رفت بلافاصله از سمت يكى از مدخلها نواى دستهء موزيك نظامى بلند شد . شكر اللّه خان موزيكانچىباشى در جلو و دستهء كامل العيار موزيك سلطنتى از دنبال وارد شدند ، موزيكانچيها لباس آسمانى با نوار و مغزى سفيد پوشيده ، آلات موزيك آنها از نقره و سر هم رفته بسيار زيبا بود . اين دسته نيم‌دورى بدور تخت وسط كه محل نمايش تعزيه بود زده در جاى خود قرار گرفته و ساكت شدند . بلافاصله از همان مدخل ، دستهء نقاره‌چى با كرنا و دهل و طبل وارد شدند و اين دسته هم كه لباسشان تقريبا لباس فراشى و آلات نوازندگيشان مزين و قشنك حتى دهل‌هائى كه زير بغل داشتند خاتم‌كارى بود ، آمده نيمدورى زدند و در جاى مخصوص خود قرار گرفتند .\r\nبعد چندين دسته سينه زن با علم و نوحه‌خوان آمده دورى زدند و روبروى طاقنماى شاه توقفى كرده ، سينه‌اى زده و از در خارج شدند . در ميان اين دسته‌هاى سينه زن دستهء بروجرديها از همه ساده‌تر و باهيمنه‌تر به نظر من آمد . فرض كنيد يك دسته دويست نفرى كه افراد آن جز يك پيراهن متقالى كبود و يك تنبان گشاد به همان رنگ تا ساق پا و يك كلاه نمدى گنده لباسى ندارند ، بدون هيچ علم و بيرق فقط با نوحه‌خوان خود كه او هم جز يك لنگ چيزى در دست نداشت ، وارد شده و هم صدا ، برگردان آخر نوحه را تكرار كرده ، دورى زده ، بالاى تخت بروند و دور نوحه‌خوان حلقه زده بنشينند و نوحه‌خوان ، نوحهء سينه‌زنى را شروع كند و اين مردمان قوى كه اكثر نمدمالهاى شهر بودند و آستين‌هاى پيراهن\r\n\r\n\r\n","description":"","footnote":"\r\n( 1 ) - برادر حاجى سيد حسن شيرازى سابق الذكر ( ص 282 ) كه بر خلاف آن مرحوم وجههء عمومى زيادى نداشت .\r\n","page_name":" 294 ","page_number":312},
  {"content":"\r\n\r\nآنها تا بيخ‌كول « 1 » بالا زده بود ، در هر پاضربى كه تكان لنگ نوحه‌خوان مورد آن را معين ميكرد ، دستها را عمودوار بالا برده و دودستى به سينه بكوبند . اگرچه بروجرديهاى آن دوره مثل لرهاى امروز همگى ارادت زيادى بريش داشته و اساسا مردمان پريال و كوپالى بودند ، ولى گويا مخصوصا اين دسته را از ريشوترين بروجرديها انتخاب كرده بودند كه از سينه تا زير چشم آنها در انبوه موهاى پركلاغى پوشيده و دماغهاى گندهء آنها مانند چادر دوسرى كه در ميان علفزار كوه‌هاى سرحدى ايران و عراق زده باشند ، نمايان و كله‌ها همه تراشيده و بىمو بود . صداى رعدآساى چهارصد دست نمدمال كه با آن شدت بسينه‌ها كوفته ميشد بصداى توپ شبيه بود . من اعتراف ميكنم بااينكه بچهء ترسوئى نبودم از اين دسته و اين طرز سينه‌زنى خيلى ترسيدم .\r\nدستهء ديگر كه خيلى توجه مرا جلب كرد ، دستهء سنگ زن كاشى بود كه با لباس متحد الشكل خود وارد شدند . لباس آنها يك آر خالق الجه و يك شال كرمانى حمايل و كلاهى شبيه كلاه شاطرها بود و هريك دو پارچه چوب هشت گوشهء قطورى با تسمه به كف دستهاى خود بسته بودند . نوحه‌خوان ميخواند و اينها بجاى پاضرب نوحه ، چوبهاى كفهاى دست خود را بهم ميزدند . وقتى جلو غرفهء شاه معمولا توقف كردند ، نوحه سه ضربى شد . كاشيها ضربهء اول را محاذى سينه و ضربهء دوم را محاذى سر و در ضربهء سوم خيز برداشته دو دست را در بالاى سر بهم ميكوفتند و صداى گوشخراش زيلى از اين تخته بهم‌زنى ايجاد ميكردند .\r\nبه نظر من در همان عالم بچگى هم اين‌كار برقاص‌بازى شبيه‌تر از عزادارى بود .\r\nميگويند در كاشان وقتى كه براى سنگ‌زنى افراد دسته جمع ميشوند ، سردسته براى اعلان محلى كه بايد به آنجا جهت اين عزادارى ( ؟ ) بروند ميگويد « در دو مچّدو » ( بدر دو مسجدان برويم ) افراد علامت اطاعت را همصدا ميگويند « حساين » . سردسته براى تشويق افراد ، سجع جور كرده ميگويد « ناز مچّدو » ( مچتان را بنازم ) باز هم افراد بتكرار « حساين » تشكر خود را از سردسته اعلام ميدارند و بدر دو مسجدان عازم ميشوند كه قدرت مچهاى خود را ظاهر كنند . بايد گفت نه عزادارى كاشيها بعزادارى ميماند و نه از لهجهء انها شخص خارج مقصود را ميفهمد .\r\nعبيد زاكانى چون خودش قزوينى است خيلى توى كوك « 2 » قزوينيها رفته ، در حكايات فكاهى خود ميگويد « قزوينى نزد طبيب رفته گفت « موى سرم درد مىكند » طبيب از او پرسيد « ديشب چه خورده‌اى ؟ » گفت « نان و يخ ! » طبيب گفت مرد عزيز ! برو پى كارت كه نه مرضت به مرض انسان شبيه است نه غذا خوردنت .\r\n\r\n\r\n","description":"","footnote":"\r\n( 1 ) - « بيخ‌كول » اصطلاح خياطى قديم و محلى از آستين است كه به شانه متصل مىشود .\r\n( 2 ) - دوختهاى درشت ناهموارى را كه خياطها در به دو دوختن لباس براى بهم انداختن قطعات برش به كار ميبستند و بعدا آنها را بدوختهاى ريزتر تبديل ميكردند ، كوك يا كك ميگفتند .\r\nالبته اين كوكها بعد از دوخته شدن لباس شكافته ميشد ولى اگر خياطى از راه فراموشى كوكها را نميشكافت و صاحب قبا هم بدون توجه اين لباس را بر تن ميكرد ، طرف توجه بينندگان شده بر صاحب لباس خرده‌گيرى ميكردند . توى كوك رفتن بمعنى خورده‌گيرى كردن يا باصطلاح ادبى انتقاد نمودن است و به دقيق شدن در اعمال اشخاص كه براى انتفاد باشد ، نيز توى كوك رفتن ميگويند .\r\n","page_name":" 295 ","page_number":313},
  {"content":"\r\n\r\nآخر همه دستهء فراشها آمدند ، فراشهاى شاهى هزار نفرى ميشد ، تمام آنها با سردارى دبيت مشكى يخه حسنى و شلوارى از همين پارچه و همين رنگ پوشيده ، كلاه تخم‌مرغى كه كلمهء فراش با خط ثلث از نقره بريده شده و به سمت راست بالاى آن نصب بود ، با فراشباشى « حاجب الدوله » و نايبان فراشخانه و يوزباشيان و پنجاه باشيان و دهباشيان خود در صفوف چهار پنج نفرى ، تنگ‌درز ، وارد تكيه شده دورى زدند و خارج گشتند و دويست نفرى از آنها مقابل غرفهء شاه ايستاده نوحه‌خوانى و سينه‌زنى كردند . اگر شب بود نصف عدهء آنها هريك يك لالهء فنرى با كاسهء بلورى در دست داشتند كه موقع بيرون رفتن ، تنگ‌درز ، دور تخت وسط ميچيدند . اينهم يكى از وسائل افزايش نور در تكيه بود كه جواب‌گوى چراغهاى طاقنماها ميشد و تخت وسط را براى ديده شدن عمليات تعزيه كه عنقريب بميان ميآمد ، روشن‌تر ميكرد . نوحه‌ايكه فراشها در اين‌روز ميخواندند اين شعر بود .\r\n جان را بفداى شهدا ميكنم امروز * شه ناصر دين را دعا ميكنم امروز \r\nايندسته چه از حيث عده و چه از حيث لباس و چه از حيث نظم ، از همه دسته‌ها بهتر بود . سينه‌زنى آنها هم طبيعى بوده و رقاص‌بازى در ضمن نداشت .\r\nبعد از سينه‌زنها نوبت زنبوركچيها كه هريك بر يك شتر سوار بوده و زنبورك او بطور مورب در جلوش نصب بود رسيد كه بعدهء صد نفرى از يك درآمده از در ديگر خارج شدند .\r\nبعد قاطرهاى زياد كه بار هريك يكجفت تجير لوله كرده و وسط آن يك عرقچين چادر تاكرده و بالاى هريك يكنفر فراش نشسته بود ، با عدهء زيادى بارهاى يخدان مخمل و مفرش‌هاى قاليچه‌اى آمده گذشتند . بعد آبدارى با خرجين مخمل زردوزى و قبل منقل كه كه يراق و منقل آن نقره بود با يدك زياد با زين و يراق مرصع و زين‌پوشهاى گلدوزى و زردوزى آمده گذشتند . مخصوصا اسب‌سوارى شاه « جهان‌پيما » كه دم آن را ارغوانى كرده بودند ، با زين و قاب طپانچهء مرصع و يراق طلاى دانه‌نشان از همه زيباتر بود . همچنين عده‌اى نقاره‌چى با لباسهاى قرمز بر شترها سوار شده دهل و طبل آن‌ها جلو شترها بسته و سرنا و كرنا ميزدند . آخر همه كالسكهء لاكى شاه كه دورهء بالاى آن شبكهء مطلا داشت و هشت اسب سفيد بسيار زيبا آن را ميكشيد ، در حالى كه عدهء زيادى سواران زرين‌كمر و غلامان كشيكخانه جلو و عقب آن بودند ، آمده دورى زده گذشت .\r\nدر هنگاميكه اين تجملات سلطنتى ميگذشت ، دستهء موزيك نظامى مشغول نواختن مارشهاى مختلف بود .\r\nبعد از اندكى سكوت و سكون ، بالاخره تعزيه‌خوانها وارد مجلس شدند . معين البكاء « 1 » با ريش پهن خرمائى كه تمام سينهء او را پوشانده و لبادهء مشكى و عصاى چوب آلوبالوى سروته نقره و ناظم البكاء پسرش كه او نيز جز ريش همه‌چيزش مثل پدر بود در جلو و دنبال آنها شبيه زنها و مردهائى كه در تعزيه نقش داشتند ، همه با لباس نقش خود در صفوف\r\n\r\n\r\n","description":"","footnote":"\r\n( 1 ) - معين البكار از حيث قد و ريش و تا حدى قيافه خيلى شبيه بعضد الملك بود .\r\n","page_name":" 296 ","page_number":314},
  {"content":"\r\n\r\nچهار نفرى در حالتى كه نوحه ميخواندند وارد شدند . هم‌آهنگى صداى زير بچه و صداى بم مردها و قدم آهسته و آرام آنها ، بر همينه و شكوه هيئت ميافزود . در اينوقت تصنيفى در كارعمل « 1 » چهارگاه متداول بود كه از روى آن نوحه‌اى ساخته و ميخواندند كه عبارات آن بقرار ذيل بود .\r\n بزن چهچه بلبل بلبل * گل بگلستان آمد\r\nبيا پيچان سنبل سنبل * نوبت بستان آمد\r\nبنال اى عندليب ! * از داغ اكبر شب و روز\r\nفغان كن اى قمرى ! * از هجر اصغر شب و روز \r\nاينها دور تمامى بدور تخت زده و از پله‌هاى وسط كه روبروى غرفه شاه بود بالا رفتند و با امر و اشارهء معين البكاء هريك در ناحيه‌اى از اين تخت بزرگ بر صندلىهائيكه روكش طلا داشت و قبلا با رعايت تناسب با تعزيه اين گوشه و آن گوشه گذاشته شده بود قرار گرفتند .\r\nبچه‌ها هم در ناحيه‌اى درهم روى زمين نشستند و تعزيه شروع شد . نظرم نيست چه تعزيه‌اى بود ، در هرحال در وسط تعزيه آبدارى و قبل منقل و بارهاى چادر و يخدان و سوارهاى زرين‌كمر و كشيك‌خانه و شاطرها و زنبوركچىها هم بمناسبت وارد تكيه شدند و دورى زده خارج گشتند .\r\nمعين البكاء نسخه‌هاى نقش تمام شبيه‌خوانها را همراه داشت كه به شكل يك دستهء يك‌رطلى كاغذ ، مرتب كرده و بجلو شال خود جا داده بود . اين كار محض احتياط بود كه اگر\r\n\r\n\r\n","description":"","footnote":"\r\n( 1 ) - روزى از خيابان باب همايون ميگذشتم يكى از رفقا رسيد مرا باسم خواند با هم سلام و تعارفى كرديم همين كه از هم جدا شديم ، شخص ديگرى جلو آمده بعد از بجا آوردن احترام پرسيد شما مستوفى نويسندهء كتاب شرح زندگانى من هستيد ؟ . . گفتم بلى - گفت من يكى از خوانندگان كتاب شما هستم ، چون خودم ويلن ميزنم از موسيقى بىخبر نيستم ولى تصنيف كار - عمل را ندانستم چيست كه شما در چند جاى كتاب به آن اشاره كرده‌ايد . از بعضى هم كه پرسيده‌ام جواب درستى نشنيده‌ام ، راهى نداشتم كه شما را بيابم ، حالا برحسب تصادف اين شخص اسم شما را صدا كرد ، اينست كه به خود اجازه دادم كه بدون معارفهء قبلى نزديك بيايم و از خود شما بپرسم . گفتم چون اهل موسيقى هستيد البته ميدانيد كه هر تصنيفى بيك آوازى مىخورد ولى بعضى از تصنيفها كه كار استادان موسيقى باشد ، طورى تنظيم شده است كه نه‌تنها بآوازى مىخورد بلكه حاوى و شامل تمام يا اكثر گوشه‌هاى آن آواز هم هست . اين تصنيف كامل العيار را قدما تصنيف كارعمل موسوم كرده‌اند . در رنگها هم همين « كارعمل » و « غير كارعمل » را داشتند و به كار ميبستند .\r\nفعلا در پيش‌درآمدها ميتوان كارعمل و غير كارعمل را تشخيص داد . . . اين سئوال از طرف يكنفر ساززن مرا به اين حاشيه واداشته است و الا از قدما هركس پاى ساز نشسته باشد تصنيف و رنگ كارعمل را ميداند .\r\n","page_name":" 297 ","page_number":315},
  {"content":"\r\n\r\nيكى از شبيه‌خوانها نسخهء خود را گم كند ، عوضش حاضر باشد « 1 » . اين مرد واقعا شغل خود را بسيار خوب اداره ميكرد ، اوامر او نسبت به تمام اين صد نفر شبيه‌خوان و دسته موزيك بيچون و چرا و بىاندك وقفه‌اى اجراء ميشد ، پسرش هم در فرماندهى به او كمك ميكرد . فرمانهاى او بتعزيه‌خوانها با اشارهء دست و نسبت بدستهء موزيك براى نواختن يا ساكت كردن آن با بلند كردن عصا بود كه بدون هيچ دست‌پاچگى با متانت و وقار خاصى تمام كارها را اداره ميكرد . حتى اگر اتفاقا در يكى از گوشه‌هاى مجلس يا طاقنمائى جزئى صداى خارج بلند ميشد ، با نگاه متين خود آنها را هم آرام كرده و بسكوت مياورد . خلاصه ، نيمساعت بغروب مانده تعزيه تمام شد و مردم متفرق شدند و فراشها مراقب بودند كه همه از تكيه خارج شوند . زيرا خيلى از زنها بودند كه اگر مانع نميشدند ، بدشان نميآمد كه تا نصف شب براى تماشاى مجلس شبانه بمانند .\r\nدر ظرف سه چهار سال بعد ، من دو مرتبهء ديگر به اين تعزيه رفته‌ام و برحسب تصادف هر دو دفعه شب بود و در يكى از طاقنماها نشسته بودم . شكوه تعزيه شب بواسطهء جارها و چهلچراغهاى بلورين جلو و داخل طاقنماها چيزى بود كه نظير آن در آن دوره در هيچ موقع ديده نميشد . پنج ششهزار شمع در كاسه‌هاى بلورين لاله‌ها و جارها و چهلچراغ و ديواركوبها ميسوخت . مخصوصا يكشب كه تعزيهء يوسف بود ، آمدن تاجر مصرى بر سر چاه و فروش يوسف بتوسط برادران خيلى تماشا داشت . عدلهاى قماش و صندوقهاى مال التجارهء سربسته را بر شترها بار كرده و روى هريك از آنها يك كاكا سياه با پيراهن عربى سفيد و كلاه فينهء سرخ نشسته بود . شايد دويست شتر به اين ترتيب آمده و گذشت تا بالاخره تاجر و زيردستان و همراهان با آبدارى و قبل منقل و بارهاى آشپزخانه و چادر و دستگاه رسيد و در سر چاه رحل اقامت افكند . فروش يوسف در مصر موقع نمايش تجملات سلطنتى بود كه از دستگاههاى سلطنتى آنچه نخبه و زبده بود ، هريك در موقع خود نمايش داده شد .\r\nدر يكى از شبهاى دهه تكيه قرق بود ، اشخاص خارج را كه معمولا در سطح تكيه مينشستند راه نميدادند ، در اين شب نماينده‌هاى دول كه در تهران بودند در طاقنماى بزرگ ميآمدند و البته در انتخاب نمايش هم رعايت همه‌چيز ميشد كه موضوع عاميانه و\r\n\r\n\r\n","description":"","footnote":"\r\n( 1 ) - در مقدمهء تعزيهء حضرت عباس ( ع ) امان‌نامه آوردن شمر از جانب ابن زياد براى آن بزرگوار را هم نمايش ميدادند و براى مجسم كردن واقعه ، رختخوابى در گوشهء تخت پهن ميكردند ، شبيه عباس با زره و كلاه خود و شمشير در اين رختخواب دراز ميشد . شمر ميآمد و از دور عباس را صدا ميزد ، برميخاست ، شمر امان‌نامه را تسليم ميكرد ولى حضرت ابو الفضل امان‌نامه را دريده و شمر را با پرخاش از نزديك رختخواب خود ميراند . يك بار در اين مورد اتفاق افتاده كه عباس در رختخواب خوابش برده بود ، در نتيجه نقش خود را گم كرده وقتى شمر با امان‌نامه ميايد ، تعزيه‌گردان متوجه مىشود كه مؤمن خواب رفته است ، با نوك پا بيدارش مىكند ولى شبيه عباس كه در اينجا بايد نقش مهم خود را با آواز چهارگاه بخواند چون نسخه نداشته دست‌پاچه شده و اگر چيزى هم از حفظ داشته فراموش مىكند و خلاصه تعزيه بهم مىخورد . شايد اين احتياط معين البكاء بعد از وقوع اين واقعه بوده .\r\n","page_name":" 298 ","page_number":316},
  {"content":"\r\n\r\nزننده نباشد . شب نهم هم تعزيه تعطيل بود . شاه بطاقنماها ميرفت ، صاحب طاقنما بشكرانهء اين تفقد قبلهء عالم ، پيشكشى از قبيل صد دانه يا زيادتر اشرفى يا يك طاقه شال يا هديهء نفيس ديگر تقديم ميكرد .\r\nناصر الدين شاه در نياوران هم تكيه‌اى ساخته بود كه تابستانها كه بمحرم تصادف ميكرد و به ييلاق ميرفت در آنجا تعزيه‌خوانى ميشد . البته اين تكيهء ييلاقى به طول و تفصيل تكيهء تهران نبود و چون فضاى آن كم بود ، با اسباب و ادواتى مختصرتر اين عزادارى را برپا ميكردند .\r\n\r\nتكيه‌هاى اعيان و رجال\r\nاز شاهزادگان و اعيان و رجال هم هريك كه خانهء آنها وسعت پذيرائى بساط تعزيه و خود آنها توانائى پرداخت انعامات قاطرچى و ساربان و نقاره‌چى و موزيكانچىهاى دولتى كه در تعزيه ناگزير بود داشتند ، تعزيه ميخواندند . حتى بعضى همانطور كه چادر خاص باندازهء حياط بزرگ تدارك ديده بودند ، حياط را هم طورى ساخته بودند كه در ايام تعزيه خوانى بتواند بتكيه تبديل بشود .\r\nدر محلهء ما عزة الدوله خواهر ناصر الدين شاه كه بعد از ميرزا تقيخان امير نظام و نظام الملك و عين الملك قاجار ، همسر يحيى خان معتمد الملك كه در اين‌وقت لقب و شعل ميرزا حسينخان سپهسالار برادرش را هم گرفته ، مشير الدوله و وزير خارجه شده بود ، تعزيه‌خوانى باشكوهى ميكرد .\r\nچادر سه ديركهء بسيار بزرگى در ديوانخانهء وسيع او زده ميشد و تخت بسيار بزرگ چوبى براى محل نمايش تعزيه روى حوض بزرگ وسط ديوانخانه ميزدند و ديوارها را سياهپوش ميكردند . اين تكيه از سمت مغرب متصل بباغچهء بزرگى بود ، در فاصلهء اين دو محوطه طاقنمائى از چوب‌بندى ساخته بودند كه پشت آن را با تجير پوشانده و جبههء آن را با قاليچه‌ها و پرده‌هاى گلدوزى و نقده و نقره و پولك‌دوزى و ديواركوب و چهلچراغ مزين ميكردند . طاقنما دو طبقه بود كه دو ايوان زيرورو و چهار نيم ايوان در طرفين داشت كه اين بناى موقتى داراى شش مكان و قسمت تحتانى براى جوانها بود . اول روزى كه من و برادرم با لله و نوكر به اين تكيه رفتيم ، ما را بتالار نه دهنه‌اى كه سمت شمال ساخته بودند هدايت كردند . دم ارسى يحيى خان مشير الدوله نشسته بود ، ما وارد شديم احترام لازم را بجا آورديم ، ما را نشاند امر داد چاى آوردند . بعد از كمى توقف پيشخدمت را احضار كرد و گفت آقايان را بطاقنما ببريد ، ما را به اين محل هدايت كردند . بعد از اين روز ما تكليف خود را دانسته ، هروقت كه با اجازهء مادرم بتماشاى تعزيه ميرفتيم ، جاى ما در اين محل بود . شاهزادگان و رجال و اعيان كه به اين تعزيه ميآمدند ، در تالار نه دهنهء سابق الذكر ، خود مشير الدوله از آنها پذيرائى ميكرد . روبروى طاقنما در سرتاسر بناى سمت مشرق ، چندين اطاق بود كه جلو آنها پردهء زنبورى زده و محل جلوس خانم عزت الدوله و مهمانهايش بود و بناى سمت جنوب كه آن هم سه اطاق بزرگ داشت مخصوص مردهاى متوسط و سطح تكيه بزنها تخصيص داشت . نقاره‌چىها با كرنا و دهل خود در غرفه‌اى ايوان‌مانند ،\r\n\r\n","description":"","footnote":"","page_name":" 299 ","page_number":317},
  {"content":"\r\n\r\nدر پشت بام جاى گرفته بودند . شكر اللّه خان با موزيكانچيان خود در سمت مقابل در گوشه‌اى مىايستادند . كوچه هم كولوار « 1 » بود و قاطرها و شترها و بارها و آبدارى و قبل منقل و ساير باروبنديلهائى كه در تعزيه لازم ميشد در آن ميايستاد .\r\nاين تعزيه‌خوانى از حيث لوازم خيلى باشكوه و تمام‌عيار بود . معين البكاء با دستهء دولتى ولى مختصرتر و دستهء سينه‌زنى كه قبل از تعزيه بايد دور تخت بگردند ، منحصر بيكى دو دسته بود كه علم‌هاى خود را از روز اول به ديرك چادر در طرفين تخت بسته بودند . حق الزحمهء اين دسته هم طاقه شال اميرى بود كه روز آخر بعلم بسته ميشد و اين دسته از بچه‌محله‌هاى سرچشمه و سرتخت بودند . دستهء بروجردى و ساير دسته‌هاى شهر گاهى و اكثر شب‌ها ، به اين تكيه ميآمدند چون شبها هم تا سه ساعت از شب گذشته در اين تكيه روضه‌خوانى بود . در روضهء شبها بمردم چاى و قليان و قهوه هم ميدادند ولى در تعزيهء روز جز براى مهمانهاى اعيان كه نزد مشير الدوله ميرفتند و جوانها كه در طاقنما و در حقيقت مهمان ميرزا حسين خان پسر مشير الدوله بودند ، براى سايرين چاى و قليانى در كار نبود .\r\nاين ميرزا حسينخان پسر منحصربفرد مشير الدوله و بسيار زيبا و عزيز پدر و مادر بود چنان كه در آتيه قمر السلطنه دختر مظفر الدين ميرزا را هم براى او به خانه آوردند ولى اين دختر در اين خانواده دوامى نكرد و خودش در جوابى و يك دو طفلش هم قبل از خودش تلف شدند . ميرزا حسين خان بلقب معتمد الملكى سابق پدرش هم ملقب شد . ميرزا حسين خان سپهسالار عموى اين جوان چون اولاد نداشت ، اسم خود را در زمان حيات خود به او داده بود . زندگى شخصى معتمد الملك آخر عمرى چندان خوب نبود و زن بعديش دختر نصر اللّه خان « 2 » سپهسالارى او را اداره ميكرد و دو سال قبل بىاولاد مرحوم شد .\r\n\r\nتكيه‌هاى محلات\r\nهر محله و تقريبا هر گذرى تكيه‌اى داشت كه بانيان خير از اهل محل در سابق ساخته بودند . بعضى يكى دو يا چند دكان وقفى هم براى مصارف تعزيه‌دارى داشتند كه متولى به مصرف تعمير تكيه و عزادارى مىرساند ولى اكثر بىموقوفه و اهالى محل هر سال در ايام عزادارى تكيه را راه ميانداختند . گاهى هم اين تكيه‌ها مانند تكيهء رضا قليخان و تكيهء سرتخت در معبر عام اتفاق افتاده بود . اين تكيه‌ها اگر سر راه نبود سرتاسر سال خالى افتاده و زباله‌دان اهل محل بود يا بقالهاى گذر در غرفه‌هاى آن پياز خشك ميكردند و اطاقهاى آن را انبار خواربارهاى فروشى خود قرار ميدادند ولى همين كه ايام عزادارى نزديك ميشد بسعى و همت داشهاى محل و تحت اوامر بابا شمل تعمير شده و چادرى در آن برپا و عزادارى به راه ميافتاد . مخارج\r\n\r\n\r\n","description":"","footnote":"\r\n( 1 ) - اين لغت فرانسه و بمعنى محل رفت‌وآمد است . در اصطلاح تئاترى دالانها و اطاقهاى پشت صحنه را « كولوار »  Couloir  ميگويند و اين نام را در مورد راهروها و اطاقهاى پشت مجالس مقننه هم استعارتا استعمال كرده‌اند .\r\n( 2 ) - اين خانم خواهر آقايان شهردار است كه چون اولادى ندارد ، تمام خانه‌هاى وسيع خود را براى بيمارستان ببهدارى انتقال داده و خودش با ماهى پانصد تومان كه از طرف بهدارى به او داده مىشود اعاشه مىكند در صورتى كه خانه‌هاى او ماهى سه چهار هزار تومان اجاره دارد .\r\n","page_name":" 300 ","page_number":318},
  {"content":"\r\n\r\nاين عزاداريها را اهالى محل كه خانهء آنها وسعت بساط روضه‌خوانى حتى در شب‌هاى جمعه هم نداشت و ميخواستند به ثواب برسند ، ميدادند و چون عده زياد بود پول معتنابهى جمع ميشد . بعضى كه هيچ پول نداشتند يا نميخواستند بدهند ، لوازم و اسباب از قبيل چراغ و پردهء گلدوزى و ميز و سماور و اسباب چاى و از اين قبيل چيزها ميدادند و طاقنماهاى تكيه با اين لوازم تزيين ميشد .\r\nهر طاقنمائى در ادارهء يكى از نيمه بابا شمل‌ها بود ، سعى و همت او در جمع‌آورى اسباب و لوازم خيلى مداخله داشت و البته رقابت هم در كار ميامد و اين تكيه‌ها كه در هشت نه روز پيش از محرم زبيل‌دانى بيش نبود ، بقشنگترين مكان مبدل ميگشت .\r\nشبها متصدى هر طاقنما از واردين پذيرائى ميكرد ، به مجرد ورود وارد ، بعد از دادن گلاب ، در سينى كوچك ورشو و نعلبكى بلور ، قهوه و قند سائيده تقديم و سپس اگر تابستان بود فورا شربت و اگر زمستان بود چاى مياوردند . وارد قليانكش بود يا نبود قليان سروپا آب‌چكان تميزى پذيرائى را ختم ميكرد . مصارف هر طاقنما را صاحب طاقنما از كيسهء خود ميداد و پولهائيكه جمع شده بود ، براى مصارف عمومى تكيه بود . در بعضى از تكيه‌هاى بزرگتر ، يك طاقنما را با اسباب و ادوات درويشى از قبيل پوست تخت و كشكول و بوق و من تشا و تسبيح زينت و بتبعيت پوست تخت ، پوست پلنگ و خرس و روباه و سمور هم بااينكه با ادوات درويشى مناسبت نداشت ، جزو اين تزيينات وارد ميكردند . در اين طاقنما يكنفر بندهاى اشعار محتشم را كه در مرثيه تاكنون به از او كسى شعر نسروده است ميخواند .\r\nگاهى اگر تكيه خيلى بزرگ بود ، اين طاقنماى درويشى دو تا ميشد و در هريك يك محتشم - خوان نشسته ، اشعار يك بند محتشم را بطور سئوال و جواب متناوبا ميخواندند . در صحن تكيه غير از جلو طاقنماها كه براى پذيرائى واردين مهيا بود ، عده‌اى نشسته ، منتظر رسيدن وقت سينه‌زنى بودند و دمبدم با صداى بلند صلوات دسته‌جمعى ميفرستادند . اين بساط تا ده شب برپا بود . روزها در اين تكيه‌ها تعزيه‌خوانى ميشد و ساعات تعزيه را طورى مرتب ميكردند كه شش هفت دسته تعزيه‌خوانى كه در شهر بود ، بهمه‌جا برسند . معين البكاء و دستهء دولتى هم اگر تعزيه‌خوانى تكيهء دولتى و رجال و اعيان وقتى برايش باقى ميگذاشت ، تعزيهء تكيه‌هاى مهم شهر را هم ، مثل سيد ناصر الدين و حياط شاهى ، كه در آنها باسم نائب السلطنه تعزيه‌خوانى ميشد قبول ميكرد .\r\nدر دههء اول محرم ، سر هم رفته ، بين دويست سيصد از اين مجالس تعزيه‌دارى اعم از روضهء خانه‌هاى اعيان و تكيه‌هاى محل ، در شهر تهران دائر بود . در دو دههء ديگر محرم و دو دههء اول صفر ، البته روضه‌خوانى بود ولى نه باندازهء دههء اول محرم . در دههء آخر صفر هم بمناسبت اربعين و روز بيست و هشتم ، شهادت حضرت امام حسن مجتبى ، و روز بيست و و نهم ، وفات پيغمبر ، باز روضه‌خوانى و دسته‌گردانى تجديد ميشد ولى مثل دههء اول محرم خيلى زياد نبود .\r\n\r\nچهل و يك منبر\r\nروشن كردن شمع و چراغ در مساجد و مشاهد مشرفه كه در حكم مساجدند ، استحباب شرعى و منطق صحيح دارد . ولى روشن كردن\r\n\r\n","description":"","footnote":"","page_name":" 301 ","page_number":319},
  {"content":"\r\n\r\nشمع در تكيه‌ها و سقاخانه‌ها ، آن هم در شب معين و بطور اسراف ، هيچ منطق و عنوان شرعى ندارد . باوجوداين در شبهاى عاشورا جمعى ديده ميشدند كه حتى بعضى پابرهنه ، كيسه يا جعبه‌اى پر از شمع زير بغل گرفته ، بتكيه‌ها و مجالسى كه روز در آنها روضه‌خوانى ميشد ميرفتند كه نذر خود را راجع بروشن كردن چهل و يك شمع در چهل و يك منبر ادا كنند .\r\nچون هيچ حديث و روايتى در اين باب وارد نشده و هيچ تشويق شرعى از اين كار بىمنطق به عمل نيامده است ، بايد گفت عادتى كه ايرانيها قبل از اسلام بمحترم داشتن نور داشته و آن را واسطهء بين خدا و خلق ميدانسته‌اند ، در اينجا هم كار خود را كرده و اين دأب قديمى به اين كيفيت ، رنگ و روى مسلمانى گرفته است .\r\nعصر روز تاسوعا كربلائى شكر اللّه يك مجموعه و دو سه تا سينى مربع مستطيل از آشپزخانه ميگرفت و سطح آنها را از گل سفتى كه توانائى نگاهدارى شمع را داشته باشد ، بكلفتى چهار انگشت مىانباشت و روى آن را با دست ماله ميكشيد . پيراهن سياه منبر را مىكند ، مجموعه را در عرشه و سينىها را در پله‌هاى منبر جاى ميداد . در گوشهء ديگر حياط فرشى گسترده ، چند صندلى و ميز و ميزهاى زيرقليانى گذاشته ميشد . در نزديكى اين بساط دو ميز ميگذاشتند يكى محتوى سماور و اسباب چاى و روى ديگرى تنگ و گيلاس و ظرف يخ و اسباب شربت مهيا ميكردند . نزديك منبر هم يك دوستكامى پر از شربت و يخ قليه كرده ميگذاشتند و يك تختهء نازك روى دهنهء دوستكامى و دو سه گيلاس دسته‌دار روى اين تخته گذاشته ، با اين تدارك منتظر واردين ميشدند . برادرم آقا ميرزا رضا و جوانهاى خانواده هم اين گوشه و آن گوشه نشسته بودند .\r\nچون در هر طبقه مردم بيسواد كه از اين قبيل نذرها ميكنند پيدا مىشود ، چهل و يك منبرروها از همه طبقه بودند . حتى بعضى از اعيان كه با فانوس و نوكر و پيشخدمت و فراش چهل و يك منبر ميرفتند ، نيز در ميان واردين يافت ميشدند . جعبهء شمع آنها زير بغل فراش بود و آقا كه پاى منبر ميرسيد ، شمعش را روشن ميكرد و با كمال اخلاص منبر را ميبوسيد .\r\nاگر از رفقا و آشنايان بود ، بدعوت برادرم ميآمد سر صندلى نشسته چاى و شربت خورده قليانى ميكشيد و برميخاست ولى اكثريت با طبقهء متوسط بود .\r\nاز اين آقايان متوسطين هم بتوسط يكى از ميرزاهاى پدرم كه نزديك منبر بود ، براى خوردن شربت دعوت به عمل ميآمد . اكثر رد ميكردند و اگر كسى ميل داشت از دوستكامى بدون هيچ تشريفات يك گيلاس شربت خورده ، « اجر شما با سيد الشهدا » ئى ميگفت و از در حياط خارج ميشد . بعضى از تكيه‌ها مانند تكيهء سادات اخوى براى روشن كردن شمع ، اختصاصى داشت كه همه‌كس يك شمع چهل و يك منبر خود را بايد در اين تكيه روشن كند .\r\nبعضى هم بودند كه فقط نذرشان منحصر بروشن كردن پنج يا هفت يا ده شمع يا بيشتر در اين تكيه بود . اشخاصيكه بچه‌هايشان پا نميگرفت ، براى طفل جديد الولادهء خود ، شمع قدى نذر ميكردند كه در اين تكيه روشن كنند . شمع پيهى كه البته سال‌بسال با قد صاحب نذر بلندتر ميشد ، بايد قبلا تهيه نمايند و در شب عاشورا به اين تكيه ببرند . محل روشن كردن شمعهاى قدى ميان باغچه بود و شمعها را بايستى در ميان گل باغچه بنشانند و روشن كنند .\r\n\r\n","description":"","footnote":"","page_name":" 302 ","page_number":320},
  {"content":"\r\n\r\nمقدارى از خرج روضه از مقاطعه دادن اين شمعهاى گچى و پيهى كه روشن نشده خاموش و بصندوقها نقل و ضبط ميشد ، درميامد . البته سه چهار هزار شمع سرسوخته و سه چهار خروار پيه حاصل عمل اين مقاطعه بود . كار از منبر ميگذشت و هر گوشهء تكيه يك بساط شمع روشن‌كنى دائر بود . من خودم ديدم كه مؤمن با بادبزن شمعها را خاموش و جمع ميكرد . واقعا هم اگر ميخواستند بگذارند تمام شمعها تا ته بسوزد ، فضاى تكيه براى پهن كردن بساط شمع‌افروزى تنگ ميشد . حالاست كه خوانندهء عزيز بمعنى « بلى فرزند ! سيد الشهداء سيد بود اما اخوى نبود ! » « 1 » برميخورد و ميداند كه پدر در اين جواب پر بيحق نبوده است . خرج اين روضه‌خوانى را امين السلطان نذر كرده كه نميدانم در مقابل بر - آورده شدن كدام حاجتش هر ساله ميپرداخت . بعضى از افراد اين خانواده ، در اين عزادارى خيلى خودشان را لوس ميكردند و اداهاى عجيب و غريب درمياوردند كه درخور آنها نبوده بحيثيت بعضى از اعضاى دانشمند خانواده واقعا برميخورد . من فكر ميكنم كه مرحوم حاجى ميرزا سيد على ، مرد عارف باذوق و متدين و جناب آقاى حاجى سيد نصر اللّه تقوى رئيس ديوان عالى تميز ، از دست اين زمزه قوم و خويشهاى عوام خود چه خون دلى مىخورده‌اند .\r\n\r\nداش‌مشديهاى تهران\r\nشك نيست كه مصارف اين تعزيه‌داريها بالاخره از كيسهء اعيان و مردمان توانا بيرون ميامد . ولى انصاف را اگر سعى و همت و فداكارى بيرياى طبقهء داش‌مشديهاى تهران با آن توأم نميشد ، هيچوقت منظرهء خارجى و عمومى اين عزادارى به اين طول و تفصيل و شكوه نميرسيد . گذشته از سينه‌زنى و دسته‌گردانى كه عزادارى مخصوص اين آقايان بود ، تزئين طاقنماهاى تكيه‌هاى محلات تماما بسعى و همت اين مردمان ساده و باايمان صورت ميگرفت . بعضى از آنها كه كسب‌وكار و توانائى داشتند ، مصارف طاقنماى تكيه را هم از كيسهء فتوت خود ميپرداختند .\r\nاين مردمان سادهء بىآلايش نه جمعيت خاصى در جامعه تشكيل ميدادند و نه آئين - نامهء كتبى و تشريفاتى براى پذيرفته شدن افراد در جمعيت داشتند ، بلكه هركس عملا لوطيگرى خود را ظاهر ميكرد ، جزو جمعيت آنها محسوب ميشد . نان خوردن از دسترنج خود ، احترام نسبت ببزرگتر ، محبت و مهربانى با كوچكتر ، دستگيرى از ضعيف ، كمك بمردمان درمانده و عفيف و پاكدامن ، تعصب‌كشى از افراد جمعيت و اهل كوچه و محله و بالاخره شهر و ولايت و كشور ، فداكارى و ركى و بىپروائى ، حق‌گوئى و حمايت از حق ، بىاعتنائى بماده ، عدم تحمل تعدى و بيحسابى ، اخلاق خاصه داشى بود .\r\nلوطى نبايد در مقابل هر پنطى « 2 » سر تعظيم فرود آورد و حرف كلفت را از هركس باشد ، بيجواب بگذارد و دست خود را براى جيفهء دنيا پيش اين و آن دراز كند . لوطى در مقابل رفيق بايد از مال و جان دريغ نداشته باشد . از بچه‌هاى محل هركس بيش‌وكم\r\n\r\n\r\n","description":"","footnote":"\r\n( 1 ) - بصفحهء 39 مراجعه شود\r\n( 2 ) - « پنطى » كسى است كه نزد لوطيها به بىغيرتى و بىكفايتى معرفى شده صفات لوطيگرى در او نباشد .\r\n","page_name":" 303 ","page_number":321},
  {"content":"\r\n\r\nداراى اين مزاياى اخلاقى ميشد ، بدون هيچ تشريفات جزو داشها محسوب ميگرديد .\r\nهفت وصله از لوازم لوطيگرى و آن زنجير بىسوسهء يزدى ، جام برنجى كرمانى ، دستمال بزرگ ابريشمى كاشانى ، چاقوى اصفهانى ، چپق چوب عناب يا آلوبالو ، شال لام الف لا « 1 » و گيوهء تخت نازك كه چهار تاى اولى حتمى و سه تاى آخرى در درجهء دوم بود .\r\nهيچوقت يكنفر داش بكسب حلاجى ، دلاكى ، مقنىگرى ، كناسى و حمالى مشغول نميشد . اينها مشاغل پنطيها بود . در عوض طبق‌كشى ، توت‌فروشى ، چغاله‌فروشى ، بادبادك و فرفره‌سازى ، پالوده‌ريزى دوغ‌فروشى و گردوى تازه‌فروشى از مشاغل خاص جوانهاى اين طبقه بشمار ميامد . مسن‌ترها كه سرمايه‌اى داشتند دكانى باز كرده به همه كسبى مشغول ميشدند معهذا فرنىفروشى ، ميوه‌فروشى و آجيل‌فروشى از مشاغل مرجح آنها بود .\r\nدر هر كوچه و گذر ، اين جمعيت عده‌اى داشت كه روزها پى كسب‌وكار و شب‌ها در قهوه‌خانهء سر گذر جمع شده ، يكى دو ساعتى مينشستند و از حال همديگر باخبر ميشدند و بعد متفرق شده بمنزلهاى خود ميرفتند . يكى از لوازم داشى چاله‌حوض‌بازى بود كه هر داشى بايد شناورى بداند . ورزشكار خوب بودن و در زورخانه چهره كردن « 2 » يكى از آرزوهاى هر چغاله‌مشدى بود . مرشدى زورخانه كه كار كشتى ياد ميداد و پشت كوس نشسته اشعار شاهنامه ميخواند ، كارى بود كه به آسانى نصيب هر داشى نميشد ، بايد يك داش خيلى امتحان لوطيگرى داده باشد تا بتواند پشت كوس بنشيند .\r\nكرك‌بازى ، بلبل‌بازى ، سهره‌بازى ، كفتربازى و در اين اواخر قنارىبازى « 3 » از تفريحات اين طبقه و تربيت قوچ و خروس‌جنگى و جنگ انداختن آنها در سر چهارراهها و ميدانهاى عمومى نيز منحصر به آنها بود . در اين حيوان جنگى ، بين داشها هست‌بند و نيست‌بند ، نسبت به دو حيوان زياد بود كه هست‌بند « 4 » يكطرف و البته نيست بند طرف ديگر ميشد و عده‌اى در سر فتح و شكست دو جنگنده گروبندى ميكردند . گذشته از اين قاپ‌بازى و ليس‌بازى هم از قمارهاى مخصوص داشها بود .\r\nدر ميان امامزاده‌هاى حول‌وحوش تهران ، امامزاده داود خيلى طرف توجه اين طبقه بوده ، كمتر داشى پيدا ميشد كه سالى يك بار يا لامحاله در تمام دورهء داشى يك دفعه به اين\r\n\r\n\r\n","description":"","footnote":"\r\n( 1 ) - شالرا دو دور بدور كمر مىپيچيدند و سروته آن را در جلو شكم و روى ناف از هم ميگذراندند بطوريكه تقريبا شكل لام الف لا « لا » در آن ايجاد ميشد .\r\n( 2 ) - چهره كردن در اصطلاح داشى پيش افتادن از ساير رفقا است كه همه اين مزيت را تصديق كنند .\r\n( 3 ) - قنارى پنجاه شصت سال پيش در ايران نبود و اين مرغ از اروپا بروسيه و از روسيه و قفقاز بايران آمده است . چنانچه در ايران هم اول بآذربايجان آمده و از آنجا به تهران و ساير شهرستانها رفته است .\r\n( 4 ) - داشها اين اصطلاح را عموميت داده و در طرفدارى مطلق و حتى در موارد عشق و علاقه هم استعمال ميكنند و كرارا از آنها شنيده‌ام كه ميگويند فلان جوان « هست‌بند فلان دختر است »\r\n","page_name":" 304 ","page_number":322},
  {"content":"\r\n\r\nزيارت نرفته باشد . چنان كه امامزاده داود به مكه مشديها معروف شده بود و هركس از آنها استطاعت داشت ، حكما به اين زيارت ميرفت . از شهداى كربلا به حضرت عباس و حر بسيار معتقد بودند . بزرگترين قسم آنها « بحرضت عباس و بكمربند حر » بود و اين ارادت خاص از اين را بود كه حضرت عباس امان‌نامهء ابن زياد را كه بوسيلهء شمر براى آن بزرگوار فرستاده شده بود ، رد كرده و او را بور كرده بود و حر از مقام رياست قبيله و سركردگى و وجاهت در نزد ابن زياد ، صرف‌نظر كرده نزد امام حسين آمده و جان خود را فدا كرده است . فداكارى اين دو بزرگوار با طبع اين مردمان سادهء بىآلايش متناسب و ارادت خاص آنها به اين دو جوانمرد براى فداكارى يا باصطلاح خودشان لوطيگرى آنهاست .\r\nاين طبقه لهجهء خاصى هم داشتند كه اگر ميخواستند كسى حرف آنها را نفهمد به آن لهجه با هم حرف ميزدند . يحيى خان مشير الدوله در حين عبور از گذر سرچشمه ميبيند يكى از داشها بيك چغاله‌مشدى ميگويد « بيغيرت دمت كو ؟ » جواب ميدهد « پريد ! » سر راه در خانهء حاجى ميرزا عباسقلى پياده شد و بوسيلهء صاحبخانه يكى از جاافتاده‌هاى مشديهاى محل را احضار كرد و ترجمهء سؤال و جواب را پرسيد . جواب گفت اولى پرسيده است « شال قشنگى كه داشتى چكارش كردى ؟ » دويمى جواب داده است « بقمار باختم » . در حرف زدن معمولى هم اصرار زياد بترخيم كلمات و انداختن بعضى از حروف و تبديل بعضى ديگر داشتند . ديوار را ديفال و اقوام را اقوون و در اين اواخر اتومبيل را « هتل‌مبين » ميگفتند . هيچ داشى كلمهء « از » را كامل اداء نميكرد و حرف الف را با مشدد كردن حرف اول كلمهء بعدى به آن ميچسباند و به كار ميبرد ، يكروز دو نفر مشدى گرم مفاوضه بودند و گويا صحبت از سرعت سير كسى بود ، من باينجاى صحبت رسيدم ، اولى با استفهام تعجب‌آميز ميپرسيد « اكرچ ؟ » دويمى گفت « آره » اولى گفت « باآس « 1 » پس هتل‌مبين سووار باشه » خلاصه اينكه طرز حرف زدن افراد اين جمعيت طورى بود كه به مجرد چند كلمه صحبت ، معلوم ميشد كه يكى از افراد اين جمعيت است . چغاله‌مشدى عبث‌عبث بمقام داشى نميرسيد ؟\r\nتا كار برجسته‌اى كه از همه‌كس برنيايد انجام نميداد ، داشهاى يك گذر او را داراى اين مقام نميشناختند . اين كار برجسته اقسام مختلف داشت ، مثلا با پشت قاشق قزوينى يك كاسه هل و گلاب « 2 » را طورى بخورد كه هيچ ته كاسه باقى نماند ، يا بيست سى دور بدون وقفه چاله‌حوض حمام محل شنا كند ، يا پشتك دو معلقه از بالاى تير بوسط چال‌حوض بزند ، يا مثلا از يك گوشهء استخر بهجت‌آباد بگوشهء ديگر زيرآبى برود ، يا ده دست\r\n\r\n\r\n","description":"","footnote":"\r\n( 1 ) - « باآس » در لهجهء داشى بجاى « بايد » استعمال مىشود و اين كلمه را از بايست يا ميبايست استخراج كرده‌اند .\r\n( 2 ) - مطبوخى از آرد برنج و كمى نشاسته كه در آن هل و گلاب ميريختند و در كاسهء بدل چينى با كيل معين ميكشيدند و مقدارى شيره انگور يا توت روى آن مىافشاندند و بدست مشترى ميدادند و اين يكى از تفنن‌هاى چغاله‌مشديها بشمار ميامد .\r\n","page_name":" 305 ","page_number":323},
  {"content":"\r\n\r\nچلوكباب بخورد ، يا ته چهار من هندوانه يا صد دانه خيار را در يك نشست بالا بياورد ، يا چند دانه نان برنجى بزرگ را در دهن گذاشته بدون معطلى بلع كند و ذره‌اى از دهنش خارج نشود ، يا ده پانزده گيلاس آبخورى چاى را در يك نشست پشت سر هم بخورد . در بقچه‌گردانى « 1 » بقچه را كه به دستش ميدهند بيشعرخوانى رد نكرده و بلاتأمل اشعار مناسب و خنده‌دار ايراد نمايد ، يا در حاضرجوابى زبردست باشد ، يا قوچ و خروس را طورى پرورش دهد كه در جنگ مغلوب نشود . اگر چابك‌سوار است اسبش هميشه پيش بيفتد و گرو ببرد ، يا دو طبق پر از توت را كه بوسيلهء يك چهارپايه طبق دوم را بر طبق اول قرار ميدادند ، از حسن‌آبادكن كه اولين توت تهران از آنجا ميآيد ، بسر گذاشته بدون توقف تا شهر بياورد ، يا سنگ آسيائيرا با طبق بسر گرفته مثلا از سر كوچه تا ته آن ببرد ، يا در زورخانه نمايشات جالبى بدهد و چهره كند مثلا دويست جنگلى بزند و در چرخ زدن از آنها كه توى گودند جلو بيفتد ، يا يك نفس پانصد شنو برود و يك مشت از اينكارها .\r\nبراى ترقى از داشى بمقام رياست‌هاى عالىتر جمعيت ، از قبيل كشيدن علم و نوحه‌خوان شدن دسته و مرشد شدن در زورخانه ، گذشته از دارا بودن اخلاق داشى و لياقت و كفايت اين كارها پيش‌كسوتى و شاگردى كردن در نزد استادان فن هم شرط بود . زيرا سايرين زيربار هر تازه از راه رسيده‌اى هرقدر هم نمايش لوطيگرى داده بود نميرفتند . خوانندهء عزيز ميتواند فكر كند كه بابا شمل شدن و مطاع گشتن در نزد رؤساى يك محل ، چقدر كار مشكلى بوده و چقدر اخلاق لازم داشته است تا در ميان اينهمه مردمان ساده و متعصب بتوان بمقامى رسيد كه هيچكس بر خلاف امر و ارادهء او نتواند رفتارى بنمايد ، بااينكه هيچ قول و قرار و عهد و پيمان قبلى و انتخابى در كار نبود ، همگى افراد مطيع و منقاد بابا شمل بودند و اگر حادثه‌اى براى باباى حاضر پيش ميآمد ، براى تعيين جانشين او حاجتى بانتخاب نداشتند . زيرا قبلا همه ميدانستند كه بعد از اين بابا ، كدام‌يك از رؤسا و سردسته‌ها لايق اين مقام مىباشند و بدون دسته‌بندى و هو و جنجال و معارضه ، حق به مستحق طبيعى خود ميرسيد .\r\nبعضى از تاجرزاده‌ها و اعيان‌زاده‌ها و حتى شاهزاده‌ها هم در جمعيت بودند ، حاجى\r\n\r\n\r\n","description":"","footnote":"\r\n( 1 ) - در گردش عيد نوروز اين بازى بين چغاله‌مشديها خيلى رايج بود . جمعى دايره‌وار مينشستند ، يك بقچه‌اى را كه در آن مقدارى لباس كهنه و خرد و ريز گذاشته سر آن را دوخته بودند ، مرشد دست ميگرفت و چند شعر ميخواند و بقچه‌گردانى را افتتاح ميكرد . بقچه به ترتيب ميگشت و هركس به دستش ميرسيد بايد شعر مناسب بامزه‌اى بخواند و اگر چيزى بنظرش نميرسيد ، بقچه را به زير دست خود رد ميكرد . اين رباعى را در يكى از اين بقچه‌گردانيها شنيده‌ام :\r\n مشدى پسرى به تخم‌بازى سرمست * من در عقبش دو بيضهء سخت بدست\r\nاو با ته خود نشست و من با سر خود * همچون بنواختم كه تا زرده نشست \r\nنشستن در اصطلاح تخم‌بازى در دست گرفتن تخم‌مرغ است تا حريف با تخم‌مرغ خود بر آن بكوبد .\r\n","page_name":" 306 ","page_number":324},
  {"content":"\r\n\r\nكاظم ملك التجار ( پدر حسين و حسن ملكى ) كه خود پسر حاجى محمد مهدى ملك التجار بود ، در ايام جوانى يكى از داشهاى محلهء بازار و عملا هم در گود زورخانه و چاله‌حوض بازى بقدرى شيرين‌كار و باندازه‌اى در حاضرجوابى و بذله‌گوئى مشديگرى ، زبردست بوده كه حقا داشهاى محل علوّ مقام داشى او را تصديق داشتند و او را يكى از افراد درجه اول جمعيت خود ميدانستند . وقتى حاجى محمد مهدى پدرش مرحوم و او بلقب ملك التجار ملقب و جانشين پدر شد ، شبى از تمام رفقاى خود دعوت كرده سور مفصلى به آنها داد ، بعد از شام گفت « رفقاى عزيز ! من با كمال افسوس بايد رفاقت عملى خود را با شما ترك كنم .\r\nزيرا حالا شغلى به من رجوع شده است كه ديگر وقت شنا كردن در چاله‌حوض و شنا رفتن در زورخانه را با شماها نخواهم داشت . ولى روح من هميشه نزد شماست و اگر شما با اين كيفيت باز هم مرا جزو جمعيت خود افتخارا ميپذيريد ، متشكر ميشوم » بابا شمل محله و رؤسا و عموم داشها متفق الكلمه گفتند : « تو از مائى و ما از تو . منبعد ما بيشتر از سايرين بايد احترام مقام ترا محفوظ داريم . ما ديگر از تو متوقع همكارى عملى نيستيم و همان اتحاد معنوى تو براى ما كافى است . ما قول ميدهيم كه از هر حيث با تو كمك كنيم و احتراماتى كه درخور مقام تست از همه بيشتر منظور داريم » يك قسمت از اخلاق بابا شملى از قبيل رك‌گوئى و كله‌بكله زدن با مقامات عاليهء دولتى « 1 » و ملتى ملك التجار ، نتيجهء همين تربيت داشى جوانى او بود .\r\nشاهزاده عزيز ، نوادهء مؤيد الدوله طهماسب ميرزا نيز يكى از افراد مبرز اين جمعيت و تا آخر عمر جزو آنها و عملا در كليهء كارهاى آنها وارد بوده ، حتى بمقام بابا شملى هم رسيد . بالاخره شاهزاده امير اعظم ( پدر آقاى عضدى ) هم در جوانى يك چند جزو اين جمعيت بود . آنها كه با آن مرحوم سروكار داشته‌اند البته در نظر دارند كه در او هم نشانه‌هاى باهرى از صدق و صفا و ركى و راستى و حاضرجوابى و بذله‌گوئى و شهامت لوطيانه وجود داشت كه تماما نتيجهء تربيت و اخلاق داشى او بود كه با حسن قريحهء خداداده توأم شده و حتى در نوشته‌ها و بخصوص مراسلات دوستانهء او ، اثر آن نمايان بود .\r\nچنان كه اشاره شد ، نمايشات خارجى و منظرهء عمومى عزادارى را اين جمعيت\r\n\r\n\r\n","description":"","footnote":"\r\n( 1 ) - حاجى كاظم ملك التجار در بذله‌گوئى و حاضرجوابى يد طولانى داشت و هرجا پا ميداد بىمحابا متلك را ميپراند . بين او با مرحوم حاج ملا على كنى مجتهد فحل زمان در سر حدود موقوفهء ، نميدانم كدام مسجد ، شكرابى توليد شده بود . مرحوم حاج ملا على گويا آب‌انبار وقفى را تبديل باحسن و چيز ديگرى در آن بنا ساخته بود . ملك التجار جارچى در شهر راه انداخت كه هر حلال‌زادهء شير پاك خورده‌اى يك آب‌انبار وقفى پيدا كرده و به موقوف عليهم برساند ، ده تومان حلال مشتلق خواهد داشت . البته حاج ملا على نميتوانست معارضهء به مثل كرده و جارچى راه بيندازد و تبديل باحسن آن را كه شايد در نظر اكثر مردم قابل خدشه هم بود ، به اطلاع عامه برساند . زيرا مقام خود را بالاتر از آن ميدانست كه در اين موضوعات طرف اعتراض واقع شود ولى در ملك التجار اين اندازه شهامت وجود داشت كه از طرفيت با چنين ملاى فحلى كه ناصر الدين شاه هم از او حساب ميبرد ، ابائى نداشته باشد و در هر مجلس و محفل اعمال حاجى ملا على را بىپروا طرف اعتراض و انتقاد قرار دهد .\r\n","page_name":" 307 ","page_number":325},
  {"content":"\r\n\r\nسر و صورت ميداد و افراد از راه نمايش لوطيگرى در تكميل و تزيين اين بساط جهد بليغ و سعى وافى به كار ميبردند . فلان اعيان محل روضه‌خوانى يا تعزيه‌خوانى داشت ، داش‌هاى محل بدون هيچ طمع و توقع فقط از راه تعصب بچه‌محلگى ، آنچه در قوه داشتند براى تجليل مجلس بچه محلهء خود به عمل ميآوردند . دستهء خود را به اين تكيه ميبردند و مايه كارى « 1 » سينه‌زنى ميكردند .\r\nصاحب مجلس اگر كارى به آنها رجوع ميكرد ، از دل و جان انجام ميدادند . در آخر كار كه صاحب مجلس ميخواست اجر زحمت آنها را بدهد ، با زحمت فراوان مىتوانست انعام خود را ببعضى از آنها كه استحقاق مادى داشتند بقبولاند . حتى شايد گاهى كار بقهر - كردن داش هم ميرسيد كه بالاخره بوسيله بابا شمل محل ميان طرفين اصلاح شده و داش بقبول كردن هديه يا انعام صاحب مجلس بر او منت ميگذاشت . در عوض وقتى كه تكيهء محل راه ميافتاد ، داش‌ها خانهء اعيان را مثل خانهء خود دانسته و آنچه ظرف و اسباب و چراغ لازم داشتند ، بيريا مراجعه ميكردند و از اين طرف هم بدون هيچ مضايقه كار راه اندازى ميشد و همهء اين كارها از راه اخلاص بخاندان رسالت سر و صورت ميگرفت . البته از اعيان و پولدارها ، عده‌اى هم بودند كه دوستى و اخلاص آنها بماديات بيشتر از خانوادهء پيغمبر بود و در باطن غرغر ميكردند و از كار راه‌اندازى كه اجبارا براى داش‌ها ميكردند ، دلخوش نبودند . ولى چاره نداشتند زيرا به خوبى ميدانستند كه اين جماعت از نالوطيها و بقول خودشان پنطيها بدشان ميآيد و واى به حال كسى كه طرف بىمهرى اين آقايان ميشد .\r\n\r\nيك شيشكى بموقع\r\nحسام السلطنه سلطان مراد ميرزا هم تعزيه‌خوانى داشت . خانه‌هاى وسيع او نزديك سقاخانهء نوروز خان و در حقيقت در اول محلهء بازار و يكى از محله‌هاى داش‌خيز تهران بود . داشهاى محل از بچه‌محلگى شاهزادهء عموى شاه و فاتح هرات بر خود ميباليدند . بخصوص كه اين شاهزاده مرد بلندنظرى بود . بنابراين داشهاى محل در اين تعزيه از دل و جان خدمت ميكردند و هر روز عده‌اى از آنها در اين تكيه جزو مستمعين يا تماشاچيها بودند . دستهء تعزيه خان معين البكاء مخالف‌خوانى داشت كه نقش شمر را بسيار خوب بازى ميكرد و چون هيكل و تركيب و قد و صداى او براى ايفاى اين نقش خيلى مناسب بود ، برزو « 2 » معروف گشته بود .\r\nاز روايات تاريخى چنين برميآيد كه وقتى عمر بن سعد بن ابى وقّاص ، از طرف عبيد اللّه زياد ، مأمور سرلشكرى جنگ با امام حسين شد ، هيچ تصور نميكرد كه كار بجنگ\r\n\r\n\r\n","description":"","footnote":"\r\n( 1 ) - « مايه‌كارى » فارسى سره « رأس المال » عربى و بمعنى فروش مال و كالا به مزد و مايه است و بطور استعاره در تمام مواردى كه كاريرا بىطمع و توقع انجام كنند نيز استعمال مىشود هرچند كه مثل مورد متن خريد و فروشى در كار نباشد .\r\n( 2 ) - « برز » بمعنى بلند و برزو مثل ريشو بمعنى بلندبالا است .\r\n","page_name":" 308 ","page_number":326},
  {"content":"\r\n\r\nمنجر شود و و بال قتل پسر پيغمبر گردن او بيفتد ، بلكه فكر ميكرد كه كار بمصالحه خواهد گذشت و به همين جهت در چند روز اول بين او و حضرت امام حسين عليه السلام مكاتبه و ملاقات‌هائى اتفاق افتاد . ابن سعد بعقيدهء خود راه‌حلى پيدا كرده و بابن زياد خبر داده منتظر دستور بود . از طرف ديگر ابن زياد احساس كرد كه اين سرلشكر تا فشار نبيند حاضر بجنگ نخواهد شد ، اين بود كه روز هشتم محرم 61 هجرى شمر را احضار كرده ، نامه‌اى بابن سعد نوشت كه تو عبث وقت خود را صرف اين ملاقاتها و مكاتبه‌ها ميكنى يا با حسين بن على بايد جنگ كنى يا اگر از اين خدمت پشيمانى ، فرمان حكومت رى را كه در مقابل اين خدمت به تو داده‌ام ، با سرلشكرى قشون زير فرمان خود ، بشمر رد كن تا او كار را طبق دستورى كه دارد انجام دهد و شمر را با اين وعدهء خود بكربلا فرستاد .\r\nشمر كه وارد كربلا شد ورق برگشت و ابن سعد مجبور شد با امام حسين جنگ كند و شد آنچه شد .\r\nميرزا محمد تقى تعزيه‌گردان نظرم نيست كه اين وقعه را در مقدمهء كدام مجلس تعزيه قرار داده بنمايش ميگذاشت . در يكى از ايام تعزيه‌خوانى حسام السلطنه ، اين موضوع جزو تعزيه بود . البته خوانندهء عزيز متوجه هست كه محل نمايش تخت چوبى پايه بلند بزرگى است كه در وسط تكيه زده شده و تمام نمايشها ، در كوفه باشد يا كربلا ، در روى همين تخت بدون عوض شدن دكر بايد انجام شود . ابتدا شبيه ابن زياد شمر را احضار مىكند ، نامه‌ايرا كه به ابن سعد نوشته است براى او خوانده ، دستور ميدهد كه اگر ابن سعد راضى شد و اقدام بجنگ كرد ، تو مفتش عمليات او باش و اگر راضى نشد تو خود سرلشكر باش و كار را خاتمه بده ، شمر بعد از گرفتن دستور از پلهء تخت بايد پائين بيايد و در پاى پله سوار اسب خود شده از در تكيه خارج شود و بلافاصله ابن زياد بايد بچاك زده از مجلس بدون هيچ طنطنه و تشريفاتى خارج گردد و ابن سعد با سركردگان خود از در ديگر تكيه وارد شده مأموريت خود را به او ابلاغ نمايد .\r\nشايد شمر هم تصور نميكرده است كه ابن سعد ، پسر صحابى پيغمبر ، جنگ كردن با امام حسين را در مقابل حكومت رى قبول كند و يقين داشته است كه سرلشكرى و حكومت رى ششدانگ ، ملك طلق او خواهد شد . ميرزا محمد تقى تعزيه‌گردان در تنظيم نمايشنامهء خود ميخواسته است ، اين موضوع را كه من بطور شايد نوشتم بطور حتم وانمود كرده ، بمعرض نمايش گذارد . براى اين مقصود اشعارى از قول شمر ساخته بوده است كه مثلا « وقت آن رسيده است كه بمقام حكومت رى برسم و چنين و چنان كنم » و موقع ظهور اين افكار را هم در وقتى كه بمجلس عمر سعد وارد مىشود قرار داده بود كه همين كه شمر از اسب پياده مىشود و بر روى تخت ميآيد ، قبل از مواجهه با ابن سعد بايستد و شمه‌اى از افكار درونى خود را بيان و بعد بجانب مجلس ابن سعد رو كرده ، مأموريت و نامهء خود را ابلاغ نمايد .\r\nهمين كه شمر با طمطراق تمام با عدهء شبيه عرب چپيه اگال كرده‌اى كه بدوش هريك\r\n\r\n","description":"","footnote":"","page_name":" 309 ","page_number":327},
  {"content":"\r\n\r\nيك نيزه و شمشيرى روى عبا بكمر خود بسته و از نيروى همراه شمر حكايت ميكرد ، وارد تكيه و دورى بگرد تخت زده پياده شد و به بالاى تخت رسيد ، عصاى معين البكاء براى خاموش كردن صداى موزيك كه از وقت ورود شمر بتكيه مشغول ترنم بود ، بلند و موزيك خاموش شد و شمر وسط تخت نقش خود را شروع كرد .\r\nشمر در اين تعزيه برزو و اين يكى از نقشهاى مهم او بود كه آنچه زبردستى و و كلفتى و ناهنجارى صدا داشته ، بايد در اينجا بظهور برساند . برزو هم كوتاهى نكرده حماسهء خود را مانند سرلشكرى كه در آتيهء نزديك حاكم رى و گرگان هم خواهد بود شروع كرد . شاهكار اين حماسه در مصراعى بود كه بايد شمر در خواندن آن منتهاى تشدد و غلظت را ظاهر و در حينى كه اين مصراع را با صداى جهورى خود اداء مىكند ، پائى هم به زمين بكوبد . برزو به اين مصراع رسيده گفت : « امروز عرش را بتزلزل درآورم » و پاشنهء چكمهء خود را چنان بر زمين تخت كوبيد كه صداى طراق تخت زير پاى او باعماق اطاقهاى تكيه رسيد . يكى از داشها كه اينقدر حماسه‌خوانى و تشدد را از دهن شمر اصلى هم زياد ميدانست تا چه رسد به برزوى پنطى ، در جواب اين صداى پا يك شيشكى بناف او بست كه صداى آن هم تا اعماق و زواياى تكيه رسيده ، شليك خنده از مردم بلند و برزو كله خورده ، سبيلش آويزان شد .\r\nمردم كه ديدند اين شمر با اين هياهو از يك شيشكى اينطور جا خورد صدا را به هو . . .\r\nهو . . . هو . . . بلند كردند . معين البكاء عبث چشم‌غره ميرفت و بيهوده موزيك و نقاره و كرنا را بصدا درميآورد ، شيرينكارى داش بقدرى بموقع بود كه اگر توپ هم شليك ميكردند ، نميتوانستند جلو خنده و هو و متلك‌پرانيهاى جمعيت را بشبيه شمر بگيرند . تا شمر روى تخت ايستاده بود ، اين وضع ادامه داشت . عاقبت برزو مجبور شد جا خالى كند و فرار شمر از ميدان ، آن هم از يك شيشكى ، كار خنده و هو را به جائى رساند كه همه حتى رجال سنگين و شاهزادگان موقر هم ، نتوانستند جلو خود را بگيرند . مردم با خنده و هو تكيه را ترك گفته و تعزيه برهم خورد « 1 » .\r\n\r\nكبوترپرانى داشها\r\nدر دستهء معين البكاء جوان هفده هيجده سالهء بسيار زيباى خوش آوازى بود كه نقش على اكبر را بسيار خوب بازى ميكرد . ميرزا محمد تقى تعزيه‌گردان براى اينكه وقعهء شهادت على اكبر را غم‌انگيزتر كند ، موضوعى تراشيده در نمايشنامهء شهادت اين بزرگوار گنجانده و آن اين بود كه بايد شبيه على اكبر وقتى كه براى جهاد بميدان ميرود ، نامه‌اى براى دختر عموى خود ( ؟ ) كه در آن واحد نامزد ( ؟ ) او هم بوده است بنويسد و بپاى كبوتر قاصد\r\n\r\n\r\n","description":"","footnote":"\r\n( 1 ) - يك قسمت مهم اين خنده‌ها و هوها نسبت به شبيه شمر باز هم بواسطهء ارادت بخاندان رسالت بود كه مردم ساده و عامى آندوره استهزاءها را بپاى شمر اصلى حساب كرده و بعقيدهء خود قصد توهين او را داشتند و گرنه بقول خودشان برزوى پنطى كارى نكرده بود كه مستحق اين رفتار باشد .\r\n","page_name":" 310 ","page_number":328},
  {"content":"\r\n\r\nبسته روانهء مدينه كند . اشعار اين داستان مجعول خيلى با فكر مناسب ساخته شده و خوش آوازى جوان تعزيه‌خوان كه بايد كبوتر قاصد را بدست گرفته و در ضمن خواندن نامه و نوازش حيوان توصيه در رساندن نامه بنمايد ، جنبهء موسيقى و ادبى قضيه را كامل و واقعا حزن‌آور ميكرد .\r\nباز در تكيهء حسام السلطنه ، داشها ميخواستند اظهار اخلاص بيگناهى به اين جوان زيبا كه على اكبر ميشد بنمايند . اين كار را براى روز و موقعى كه شبيه على اكبر مشغول فرستادن نامهء خود بوسيلهء كبوتر قاصد بود گذاشته و در اين‌روز هريك با يك كبوتر كه در جيب يا بغل خود پنهان كرده بودند ، بتكيه آمده و همگى در يك ناحيهء مجلس نشستند .\r\nشبيه على اكبر مشغول خواندن اشعار خود شد و واقعا بقدرى نقش خود را خوب بازى كرد كه اختيار را از عامى و عارف برد . تمام مردم مثل زن بچه‌مرده گريه ميكردند بالاخره نوبت بپرواز دادن كبوتر رسيد . داشها كه در ضمن گريه كردن مردم از مقصود خود غفلت نكرده و قبلا كبوترها را از جيب درآورده و زير عباها در دست نگاهداشته بودند ، به مجرد رها شدن كبوتر شبيه على اكبر آنها هم كبوترهاى خود را از زير عبا درآورده پرواز دادند .\r\nپرواز سى چهل كبوتر ، همهء اذهان را متوجه اين ناحيه كرده و شليك خنده از حضار بلند شد . كبوترها كه بواسطهء چادر راه دررو نداشتند ، از صداى خندهء مردم تورتر شده به اين سر و آن سر پرواز ميكردند . معين البكاء اسلحهء خود يعنى عصاى كذائى را بجانب موزيكانچىها و نقاره‌چىها بلند كرده فرمان نواختن داد ولى غافل از اينكه اين صدا بيشتر باعث تور شدن كبوترها ميگردد . خلاصه چهار پنج دقيقه اين وضع ادامه پيدا كرد تا بالاخره كبوترها هريك محلى پيدا كرده نشستند و مردم هم آرام گرفتند و دنبالهء تعزيه ادامه پيدا كرد .\r\n\r\nلطيفه‌گوئى\r\nشاهزاده حاجى بهاء الدوله ، پسر بهمن ميرزا و نوهء فتحعليشاه ، هم در دههء آخر صفر در منزل خود در كوچهء اول بازارچهء پامنار تعزيه‌اى ميخواند . اين شاهزاده با پيشكارى نائب السلطنه و دارا بودن حمايل و نشان امير تومانى و تمثال همايون ، دارائى چندانى نداشت . با اينوصف تابستانها حكما بباغ بين امامزاده قاسم و دربند خود ، ييلاق ميرفت و به هيچ قيمتى از تعزيه خوانى كه شايد موقوفه‌اى هم داشت ، دست‌بردار نبود . تكيهء بزرگ ، چادر مفصل و همه‌جور وسايل تعزيه موجود ، ولى قدرى مندرس بود و بوى مفلوكى ميداد . معهذا چون شاهزاده مردى محترم و شخصا هم آدم خوب مردم‌دارى بود ، تمام اعيان و اشراف و شاهزادگان بتعزيهء او ميامدند .\r\nروز 29 صفر على الرسم تعزيهء وفات پيغمبر بنمايش گذاشته شده بود . ميرزا محمد تقى تعزيه‌گردان همچو تصور كرده بود كه بايد جبرئيل از طرف خدا بيايد و سيبى از بهشت همراه بياورد و به پيغمبر بگويد : « خداوند ميفرمايد اين سيب را بو كن و بعالم\r\n\r\n","description":"","footnote":"","page_name":" 311 ","page_number":329},
  {"content":"\r\n\r\nباقى بشتاب » . شبيه پيغمبر هم در جواب بايد اشعارى متضمن لقاى حق بخواند و سيب را گرفته استشمام كند و در رختخواب دراز شود .\r\nتمام اين مقدمات به عمل آمد ، شبيه جبرئيل چون براى عرض تسليت بخانوادهء رسالت و دستورات راجع به غسل و كفن و دفن باز هم بايد بمجلس بيايد ، بجاى اينكه از تكيه خارج شده و در موقع خود مجددا وارد تكيه شود ، تنبلى كرده در ناحيه‌اى كه داشهاى پامنار نشسته بودند ، ميان آنها خزيد و منتظر رسيدن نوبت خود گرديد . داشهاى اين محل از بيسر و سكه‌اى تعزيهء شاهزادهء بچه‌محلهء خود البته خيلى خشنود نبودند . يكى از آنها كه پشت سر جبرئيل نشسته بود ، او را بصداى ، آى جبرئيل ! آى جبرئيل ! . متوجه خود كرد . جبرئيل با جبهء ترمهء مندرس و تاج رنگ و رو پريده و نقابى كه چند جاى آن هم سوراخ شده بود ، برگشته گفت : چى ميگى ؟ - گفت از آن سيبيكه دادى به پيغمبر بو كرد ، ديگه دارى ؟ جبرئيل گفت ميخواهى چكارش كنى ؟ - گفت هيچى ! . . . ميخواستم يكيشا بدهم حاجى بهاء الدوله هم بو كنه ! . بر اثر اين سؤال و جواب ، هره خنده از داشهاى حول‌وحوش كه اين مذاكره را شنيده بودند بلند شد و با چشم‌غره معين البكاء خاموش گشته ، ذات البعدى پيدا نكرد .\r\n\r\nمن زينب زياديم\r\nنمايش ورود خاندان رسالت بدمشق و مجلس يزيد كه ميرزا محمد - تقى اسم آن را تعزيهء بازار شام گذاشته بود ، بخصوص در تكيهء دولت ، خيلى طول و تفصيل داشت . بايد اهل‌بيت بر شترها سوار باشند و با اين هيئت وارد تكيه شوند . بارگاه يزيد هم بايد نمايندهء دربار خلافت جور و مخصوصا براى اين‌روز تزئين شده باشد . يزيد بايد جبهء اطلس سرخ پولك‌دوزى و عمامهء سرخ زربفت بسر داشته باشد . همچنين بايد سفير فوق‌العادهء دربار روم در اين مجلس حاضر بوده ، نسبت به اين طرز رفتار با خانوادهء پيغمبر اعتراض كند و داستان يكى از زنهاى يزيد كه خوابى ديده و بر اثر آن ، رفتار شوهر را با خاندان رسالت با مسلمانى منافى دانسته بود ، نيز بايد در اين تعزيه بنمايش گذاشته شود . از طرف ديگر بايد سيد سجاد سلام اللّه عليه و ام كلثوم و فاطمه بنت الحسين ، خطبه‌هائى در سر سوارى براى مردم شام بخوانند و خود را معرفى كنند . همچنين شبيه حضرت زينب خاتون سلام اللّه عليها بايد خطبهء فصيح كذائى را كه همهء مورخين نوشته‌اند ، در مجلس يزيد بخواند و با جملهء « امن العدل يابن الطّلقاء تخد يرك حرائرك و بنات رسول اللّه سبايا ؟ » كه ميرزا محمد تقى همهء اينها را بشعر فارسى درآورده و در نمايشنامهء اين تعزيه گنجانده بود ، استخوان خليفهء جور را نرم كند . همچنين يكى دو تن از اصحاب حضرت رسالت كه تا اينوقت زنده و در دمشق بوده‌اند ، نيز اعتراضات خود را بر اين رفتار اظهار نمايند .\r\nالبته ، اول بايد بارگاه يزيد بنمايش گذاشته شود و بعد از مذاكره يزيد با سران سپاه همراه اهل‌بيت كه جلوتر آمده و خبر ورود خانوادهء رسالت را آورده‌اند ، خاندان عصمت و طهارت را بمجلس خود بطلبد . اينوقت است كه اهل‌بيت وارد تكيه ميشوند و\r\n\r\n","description":"","footnote":"","page_name":" 312 ","page_number":330},
  {"content":"\r\n\r\nشبيه سيد سجاد و فاطمه دختر سيد الشهداء و همچنين شبيه ام كلثوم سر سوارى خطبه‌هاى خود را ايراد مينمايند .\r\nدر وقتى كه در راهرو پشت تكيه كه دايره‌وار گرداگرد تكيه ميگردد و بمنزلهء كولوار است ، شترها را خوابانيده و شبيه زينب و كلثوم و سيد سجاد و عده‌اى دختر و پسر هريك پهلوى شتر خود ايستاده‌اند كه وقتى نوبت ميرسد سوار شده وارد تكيه شوند و نقش خود را بازى كنند ، يك زنى با چادرنماز و قدرى دور تر ايستاده بود كه حالا كه فراشها بواسطهء نداشتن چادرچاقچور نگذاشته‌اند وارد تكيه شود ، دست خالى به خانه برنگشته لامحاله بازىكنها را در كولووار تماشا كرده باشد .\r\nهمين كه موقع سوارى و رفتن شبيه‌خوانها بتكيه فراميرسد و هريك سوار شترى ميشوند ، باجى چادرنمازى هم بر يكى از شترها سوار مىشود . ساربانها بتصور اينكه اينهم يكى از شبيه‌خوانهاست ، مخالفتى به عمل نمىآورند . البته شتر اين زن بعد از شتر شبيه - خوانهاى واقعى بقطار افتاده ، وارد تكيه ميشوند . چون بار مفرش و يخدان و درازبارهاى « 1 » زيادى هم از پس‌وپيش ميآمده و همچنين سوارهاى لشكر مخالف كه شبيه سرهاى شهدا را بالاى نيزه از جلو و عقب ميكشيدند و بند و بساط زيادى همراه بوده است ، هيچكس متوجه اين شترسوار چادرنمازى نشده و اگر كسى هم توجه پيدا كرده ، اين را هم يكى از اختراعات معين البكاء كه گاهگاه چيزهاى تازه داخل نمايش كلاسيك ميرزا محمد تقى ميكرد ، تصور كرده و اعتراض و علامت تعجبى از كسى ظاهر نگرديد .\r\nشبيه‌هاى اصلى ، هريك بايراد خطابه خود پرداختند . البته خطبهء خود را بايد جلو غرفهء شاه بخوانند و در اين‌وقت ساربانى كه زمام شتر را در دست داشت ، بايد شتر را نگاهدارد تا هر شبيهى نقش خود را ايفاء نمايد . البته شبيه امام زين العابدين اول خطبهء خود را خوانده و بعد نوبت ام كلثوم و فاطمه بنت الحسين ميرسيد و بين هريك از اين شبيه‌ها با شبيه ديگر فاصله‌اى قرار داده شده و اين فاصله را شبيه‌هاى دختربچه‌ها و پسر بچه‌ها و ساير همراهان اين بزرگواران كه هر چندتائى سوار يك شتر بودند پر ميكردند .\r\nچادرنمازى شترسوار هم در موقعى كه ام كلثوم و فاطمه ، هريك در نوبت خود ، بايفاى نقش خود مشغول بودند ، دو شعر عاميانه‌اى سرهم كرده و موقعى كه شتر او محاذى غرفهء شاه ميرسد شروع به خواندن مىكند . ساربان هم به خيال اينكه اين هم يكى از نقشهاى تعزيه است ، زمام شتر را نگاه ميدارد . عقبىها و جلويها هم طبعا از حركت بازميايستند و زنك اشعار خود را با خاطر جمع با همان آهنگى كه دو زن جلوتر از او خوانده بودند بقرار زير ميخواند :\r\n من زينب زيادىيم * عروس ملا هادىيم\r\nاومدم پول بسّونم « 2 » * چادر و چاقچور بسونم \r\n\r\n\r\n","description":"","footnote":"\r\n( 1 ) - در اصطلاح فراشى و چهاروادارى سابق بارى را كه شامل دو قطعه تجير لوله كرده در طرفين و اصل چادر در وسط آن بود « درازبار » ميگفتند .\r\n( 2 ) - بستانم .\r\n","page_name":" 313 ","page_number":331},
  {"content":"\r\n\r\nاحترام حضور شاه ولو در غرفه و پشت پردهء گاز مشكى ، مانع آن بود كه خنده و هو و جنجال راه بيفتد . اين پادشاه مستبد هم بدون هيچ مواخذه از اين بىترتيبى ، امر داد پول چادر و چاقچورى بزنك دادند و از آن‌روز « زينب زيادى » در محاوره‌ها وارد شده و در نظاير به كار ميرود . اين خانم هم خون داشى در عروق خود داشته است .\r\n\r\nبچه‌محل ما فيلو بجاكشى واداشت ! !\r\nسابقا در يكى دو مورد از عروسى ميرزا حسين خان معتمد الملك پسر يحيى خان مشير الدوله با قمر السلطنه دختر مظفر الدين ميرزا وليعهد بمناسبت اشاره‌اى كرده‌ام . اين عروسى كه در پائيز 1306 اتفاق افتاد ، خيلى مفصل بود . پيرمردها ميگفتند بعد از عروسى امير دوست - محمد خان ، پسر دوستعليخان معير الممالك ، با عصمة الدوله دختر ناصر الدين شاه ، عروسى به اين تفصيل اتفاق نيفتاده است . ميگفتند معير الممالك ميوه‌هاى باغ خود از قبيل آلوبالو گيلاس و گوجه را داده بود نقل گرفته و چون فيل‌خانهء شاهى هم در اداره او بوده است عروس را با فيل بخانهء داماد آورده بودند . اما عروسى معتمد الملك ماه آبان و ميوهء قابل نقل گرفتن بدرختهاى باغ بهارستان ( مجلس امروزه ) نبود ولى در عوض مدت يكهفته ، تمام طبقات به اين عروسى دعوت داشتند . هرروز مشير الدوله صبح بمجلس جوانها كه رفقاى داماد بودند ، ميآمد و چند كيسه قرانهاى نوى هم همراه خود ميآورد و بين مهمانها تقسيم ميكرد تا براى قمار تفريحى كه احيانا در اين مجالس اتفاق ميافتد ، مايه‌دست داشته باشند .\r\nشب عروسى ، خيابان در اندرون شاهى و خيابان ناصر خسرو و گوشهء ميدان سپه و خيابان برق امروزه و بازارچهء سرچشمه تا نزديك هفت‌دختران كه خانهء مشير الدوله و منزل داماد بود تمام راهها را چراغان « 1 » كرده و در بازارچهء سرچشمه ، بطاقهاى بازار چهلچراغ و بديوارها جارهاى ديواركوب بلور هم نصب كرده بودند . آنچه موزيكانچى و نقارچى در شهر بود ، جلو عروس افتاد و عروس را در كالسكه‌اى كه هشت اسب آن را ميكشيد ، نشانده و چندين ده كالسكه دنبال اين موكب بود و گاو و گوسفند زيادى جلو عروس قربانى كردند .\r\nدر اين شب يكى از داشهاى محلهء سنگلج ( محلهء معير الممالك ) برحسب تصادف بسرچشمه ، محلهء مشير الدوله ، آمده بود . يكى از داشهاى سرچشمه به او رسيده گفته بود :\r\nداش ! اين بچه‌محلهء ما خوب داره پاشا تو كفش « 2 » بچه‌محلهء خدا بيامرز شما ميكنه ! » داش سنگلج جواب ميگويد « كيو ميگى ؟ « 3 » » و با اشاره به سمت خانهء مشير الدوله « اين كچل پنطى ؟ « 4 » سك كى باشه ! « 5 » هفت كسش ميچاد « 6 » . بچه‌محلهء ما ، خدا بيامرز ، فيلو بجاكشى واداشت »\r\n\r\n\r\n","description":"","footnote":"\r\n( 1 ) - به ديوار و جرز خيابانها و كوچه و بازار البته بطور منظم تخته‌هاى كوچك نوك‌تيزى كوبيده و در روى هريك ، يك چراغ موشى از روغن كرچك گذاشته روشن كرده بودند .\r\n( 2 ) - پا تو كفش كسى كردن كنايه از رقابت كردن و پاى خود را جاى پاى كسى گذاشتن و از كسى تقليد كردن است .\r\n( 3 ) - كه را ميگوئى ؟\r\n( 4 ) - يحيى خان مشير الدوله سرش بىمو بود .\r\n( 5 ) -\r\n سگ كيست روباه نازورمند * كه شير ژيان را رساند گزند \r\n( 6 ) - يعنى اين ادعا و گفتن اين حرف از دهن هفت پشت او هم زياد است .\r\n","page_name":" 314 ","page_number":332},
  {"content":"\r\n\r\nميدانيم كه در اصطلاح داشى فيل قوه فوق‌العاده‌ايست كه مثل افلاطون اصغر ، هيچ قدرتى حريف آن نيست و با اين منطق قوى داش سرچشمه‌اى ناگزير غلاف رفت .\r\n\r\nيك مشت حرف حسابى\r\nاين بود وضع عزادارى و اين بود اخلاق مردمانى كه وجههء عمومى اين عزادارى را اداره ميكردند . آيا اين مردم بيسواد و عاميان بحت بسيط كه اسم خود را هم نميتوانستند بخوانند ، اين اخلاق نيك و اين نكته‌سنجيها و لطيفه‌گوئىها و حريت فكر و اراده را از كجا آموخته بودند ؟\r\nمسلما پاى همين منبرها و در همين اجتماعات ، زيرا روضه بهانه و اصل مقصود انتشار تربيت و معلومات اسلامى در تودهء مردم بود . گذشته از منبر واعظها كه نصف بيشتر اوقات روضه را اشغال ميكرد ، همان روضه‌خوانها و ذاكرين هم مطالبى براى مردم ميگفتند كه مايهء پرورش افكار و اخلاق آنها بوده و   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   « 1 » را در مغز آنها فروميبرد و توده را عملا تربيت و از همه بالاتر ايمان را در قلب آنها جايگزين و محكم ميكرد .\r\nجمع شدن عارف و عامى و اعيان و اشراف و متوسط و فقير در يك مجلس و زير يك چادر و براى يك مقصود ، باعث خبردار شدن طبقهء توانا از حال ناتوان و بالنتيجه تراوش اعمال خير از اين طبقه و عموميت دادن فرهنگ در طبقات پائين بود . در فاصلهء دو روضه‌خوان كه قليان و چاى بمردم ميدادند ، هركس با همسايهء خود در اطراف بيانات روضه‌خوان و واعظ مذاكراتى ميكرد و اگر مشكلى داشت ، از عالمتر از خود كه در آن مجلس زياد و اكثر نزديك به او بودند ، سؤالاتى كرده و مشكل خود را حل ميكرد و حول‌وحوش هم از اين سؤال و جواب استفاده خود را ميكردند . بواسطهء همين مجالس بود كه معارف اسلامى در عارف و عامى مردمان اين كشور ، عموميت داشت و همه بيش‌وكم سعى ميكردند ، خود را متخلق باخلاق اسلامى كرده ، در فرهنگ و اخلاق و مذهب عامى بحت بسيط نباشند .\r\nدر همين مجالس بود كه روح دمكراسى اسلامى ، مورد بروز و ظهور پيدا ميكرد . فلان مرد كاسب كه طمطراق و غاشيه و اسب و نوكر فلان اعيان محل را ديده بود ، در اين مجالس ميديد كه پسر همين اعيان كه صاحب مجلس است ، با كمال ادب و با تبسمى كه دليل رضايت او از اين عمل است ، فنجان چاى را دست گرفته ، دو زانوى ادب بر زمين ميگذارد و به او تقديم ميدارد . همين عمل ساده حس تعالى و برادرى و برابرى و يكرنگى را در طرفين ايجاد و بالنتيجه سبب پرورش روح و علو طبع طبقهء پائين‌تر شده و روح دمكراسى را در قلب طرفين جايگير ميكرد .\r\nباز در همين مجالس بود كه طبقات پائين‌تر با اعيان و اشراف ، زانوبزانو ، نشسته و از آنها ادب اجتماعى را كه در هر جامعه در طبقات بالاتر زيادتر است ، مىآموختند . خيلى از مردم بودند كه تا سن‌هاى جلوتر ، جزو طبقات پائين‌تر بوده و درسى هم نخوانده بودند و باوجوداين بمقامات عاليه ميرسيدند . اينها ادب اجتماعى ناگزير شغل خود را از كجا آموخته بودند ؟ مسلما از همين مجالس و الا بر فرض دارا بودن هوش كافى ، همان آداب\r\n\r\n\r\n","description":"","footnote":"\r\n( 1 ) - سورة الزلزال آيهء 7\r\n","page_name":" 315 ","page_number":333},
  {"content":"\r\n\r\nندانى آنها سبب ميشد كه در به دو امر داغ باطله خورده و از چهارچوب طبقهء خود نتوانند بيرون بيايند .\r\nاين بود كه در جامعه ، مردمان خوب باايمان باادب در همه صنف و همه طبقه زياد بودند و شخص بمزدورهاى كارى و پيشه‌ورهاى محكم كار و كاسبهاى باانصاف و تجار باديانت و نوكرهاى دلسوز و فقراى صبور شكور ، از يكطرف و از طرف ديگر بمالداران باسخاوت و صاحب‌كارهاى بافتوت و كارفرمايان بامروت و آقايان باگذشت و رحم و شفقت در جامعه زياد برميخورد . همه با هم مهربان بودند ، همه ادب اجتماعى داشتند و همه باايمان بار آمده بودند ، در صورتى كه دولت كه وظيفه‌دار تربيت جامعه است ابدا كارى در اين مشروع انجام نميداد و دينارى در راه فرهنگ و آموزش و پرورش جامعه خرج نميكرد .\r\nمردم ، خود آموزگار يكديگر و خود حافظ اساس مسلمانى بودند . زيرا « اصل‌هاى مسلم » ديانت و ايمان ، از قبيل راستى و درستى و اتقاق عمل و حفظ الغيب برادر دينى و پاك چشمى و گذشت و حقگوئى و كمك بدرماندگان را هركس آموخته و زيرچاق داشت و هرجا مخالفى ميديد ، نصيحت كردن مرتكب را جزو لوازم دين خود ميدانست و همين اخلاق ، حريت فكر و عمل را در تمام طبقات ايجاد ميكرد . اگر كسى ميخواست بآدم بيزبان ناتوانى تعدى كند ، سايرين مانع او ميشدند . پس ، باز از حيث اخلاق هم ، خود خود را اداره ميكردند و تا اين مجالس رويهء خود را از دست نداده بود ، در به همين پاشنه ميگشت .\r\nولى چنان كه در سابق هم اشاره شد ، از وقتى كه طبقهء توانا مجالس عزادارى را وسيلهء تظاهر و نمايش تجمل قرار داده و مستمعين هم براى وقت‌گذرانى به اين مجالس رفتند و روضه - خوانها هم جنبه‌هاى اخلاقى منبرهاى خود را ترك گفته ، بيشتر بظاهرسازى پرداختند ، روح و معنى هم جاى خود را بلفاظى سپرد و روضه‌هاى طرز ملا آقاى دربندى رواج گرفت و خواب و خيال جزو حقايق گشت . روضه‌خوانها بنقل اخبار ضعيف پرداخته ، سهل است در همان روايات هم تعبيرات زادهء فكر خود را مداخله دادند و بعنوان « زبان حال » دروغهاى ناروا بخانوادهء پيمبر بستند و براى سكه كردن منبر خود و درآوردن جيق زنها ، تا توانستند رطب و يابس بهم بافتند . اين وضع از اواخر سلطنت ناصر الدين شاه شروع و روزبروز قوت گرفته ، در زمان مظفر الدين شاه باوج كمال رسيد و ايمان را در مردم سست كرد .\r\nپاره‌اى از متدين‌ها كه اين رويه را مخالف روح عزادارى دانستند ، بناى نقاديرا گذاشتند .\r\nنقادى اين دسته براى اصلاح بود ولى جمعى كه تا اينوقت جرأت ژكيدن بر ضد روضه - خوانى نداشتند ، از اين نقادى بجرأت آمده ، درصدد متزلزل كردن اساس آن برآمدند . در اين ضمنها مشروطه هم وارد معركه شد .\r\nيك قسمت از پيشرفت مشروطه در ايران مرهون زحمات روحانيون و علما بود . بعد از كودتاى محمد على شاه هم اگر زحمات و فداكارى اين طبقه در كار نميآمد ، استبداد صغير به آن سهولت بمشروطهء كبير برنميگشت . ولى مشروطه‌چيها ، بعد از عزل محمد عليشاه ، چون خرشان از پل گذشته بود ، نميخواستند زير بار روحانيون بروند . دشمنى انسان بچيزيكه\r\n\r\n","description":"","footnote":"","page_name":" 316 ","page_number":334},
  {"content":"\r\n\r\nاز آن اطلاع ندارد امرى طبيعى است . آقايان هم كه از معارف اسلامى بى خبر بودند ، دشمنى روحانيون را با هرچه باديانت سروكار داشت وجههء همت خود قرار داده و تا توانستند ، مردم را به بيديانتى سوق كردند . اكثريت مردم كه هميشه تابع رؤسا هستند ، همين كه وضع را اينطور ديدند ، بعضى ظاهرا و برخى ظاهر و باطن ، باد ببوق بىديانتى كردند . كار به جائى رسيد كه يكى از حزبهاى سياسى آن‌دوره ، بتقليد انقلابيون عهد انقلاب كبير فرانسه ، جدائى مذهب را از سياست جزو مرام خود كرد . در صورتى كه بين پاپ كه با داشتن حكومت جسمانى در رم نشسته و بوسيلهء مذهب در سياست داخلى و خارجى فرانسه مداخله ميكرد ، با روحانيين مذهب شيعه فرق بسيار است . بلى ! اگر مذهب اهالى ايران تسنن و اعتقاد بخليفه جزو مذهب بود ، اين تجزيه خيلى پسنديده بود . زيرا سياست دولت را از مداخلهء خليفه كه در استانبول نشسته و هر تجزيه‌اى را منافى استقلال خود ميدانست ، محفوظ ميداشت . ولى مذهب شيعه كه بعد از واقعهء سقيفهء بنى ساعده ، خود را از تسنن جدا كرده و بخلفاى صدر اسلام و بانيان اين جدائى نفرين مىكند و تبرّاى از آنها جزو مذهب او است ، چه حاجتى بتجزيهء مذهب از سياست دارد ؟ بهانهء ايجاد اين رويه هم ، همان آزادى مذهب و اصل مسلم دموكراسى بود كه آقايان مشروطه‌چيها بين آزادى اختيار مذهب ، بالاقيدى در عمليات مذهب اختيار شده ، نميخواستند فرق بگذارند . حتى در اين اواخر نهى از معروف و امر بمنكر را در تحت اسم آزادى مذهب ، به خود اجازه ميدادند . مردمان متنسك نزد آنها منفور و هركس بيشتر اظهار بىدينى ميكرد ، نزد آنها محبوبتر بود و هر كس را كه به لوازم مذهب قيام ميكرد ، فاناتيك ميخواندند .\r\nآقاى على اكبر دهخدا ميگويد در به دو مشروطيت روزى با سيدى اردبيلى ( بنده از تصريح باسم او خوددارى ميكنم ) كه از وجوه مشروطه‌چيها بود ، نزد استاد حسين خياط كه در بازار كنار خندق نزديك سه‌راه مسجد شاه ، دكان داشت و او هم از مشروطه‌چيها بود ، رفتم . سيد و استاد خياط ياوه‌گوئى بدين و مذهب را شروع كرده ، آنچه از كفر و الحاد در انبان فكر خود داشتند ، بيرون ريختند . پس از ساعتى برخاستيم ، نزديك مسجدى رسيديم سيد به من گفت دو دقيقه تأمل كنيد تا من بيايم . من ايستادم ، دو دقيقه ده و پانزده و بيست دقيقه شد ، از سيد اثرى ظاهر نگرديد . به خيال اين‌كه مبادا حادثه‌اى براى او رخ داده باشد داخل مسجد شدم . ابتدا بجاهائيكه احتمال ميدادم رفتم نيافتمش ، ناگزير به جائى كه هيچ احتمال نميدادم ، يعنى در داخلهء مسجد هم سرى زدم ، ديدم سيد در حال ركوعست . ذكر ركوع را بقدرى تكرار كرد كه هيچ پيشنمازى ولو در ركعت اول نماز ، آن‌قدر طول و تفصيل نميداد . من همين كه وضع را اينطور ديدم ، خود را پشت ستون پنهان كردم ، آقا سجود رفت و آنقدر سجود را بدرازا كشيد ، كه من تاب نياورده يكسر به منزل آمدم . سيد سه ربع بعد از من به منزل رسيد ، از او سبب تأخير را سؤال كردم ، در جواب من واقعه‌اى را اختراع كرده و من تا زنده بود ، چيزى به روى او نياوردم . در آن‌دوره از اين قماش مسلمانهاى واقعى ترسو زياد بودند كه عمليات مذهبى خود را از سايرين پنهان كرده و از ترس مشروطه - چيها در مجالس و محافل ، خود را بيدين جلوه ميدادند .\r\n\r\n","description":"","footnote":"","page_name":" 317 ","page_number":335},
  {"content":"\r\n\r\nاين ترويج بيدينى بمدارس هم رسيد . ديگر كسى كارى به نماز خواندن بچه‌ها نداشت حتى درس شرعيات را بچه‌ها ياد نميگرفتند و آخونديكه متصدى اينقسمت از آموزگارى بود ، بيهوده عمر خود و بچه‌ها را تلف ميكرد . زيرا رؤساى مدرسه بازپرسى از اينقسمت نكرده ، آخوند بدبخت هم نمره‌هاى ديمى « 1 » به بچه‌ها ميداد ، اين بچه‌ها كه مردان امروزه هستند ، همه شاهد صدق اين گفته ميباشند كه هزار يك آن‌ها از تعليمات شرعى ناقص مدرسه‌اى كه جزو درس رسمى آنها بوده است ، چيزى نميدانند تا چه رسد كه بتكميل آن پرداخته باشند .\r\nاين رويهء مشروطه‌چيها كه با مشروطه طبعا روى كار آمده بودند ، مردم را به دو قسمت كرد و متدينين واقعى را از مشروطه و تجددگريزان نمود . متدينين ، مشروطه‌چيها را هرقدر هم در خفا نماز با خضوع ميخواندند ، بيدين و مشروطه‌چىها متدينين را ميكرب ميخواندند . حالا چقدر ضديت بين اين دو طبقه ، به پيشرفت‌هاى سياسى اين كشور خسارت وارد آورد ، بماند . بزرگترين كارى كه صورت داد ، ايمان واقعى را از مردم سلب كرده ، مردم عوام هم كه خود را جزو دستهء متدين ميدانستند ، روح ايمان را بواسطهء نداشتن مجالس و محافل مذهبى كه در دورهء مشروطه ، خيلى كم و در بيست سال ديكتاتورى بالمره موقوف شد ، از دست داده و همه مادى صرف شده‌اند و هيچيك ادب اجتماعى ندارند .\r\nامروز از كشيدن آب حوض تا ساختن بناهاى عظيم و از خريد پنج سير سبزى از دوره - گرد تا معاملات بزرگ صد و دويست هزار تومانى و از تعمير لولهء آفتابهء آهنى تا زرگرى و جواهرسازى و از عملگى روزمزدى تا رياست وزراء هيچ كاريرا با مزد مايه نميتوان انجام داد . هيچ كارى پيدا نميشود كه بدون دسيسه و تقلب و سرهم‌بندى تمام شود . يك نوكر دلسوز ، يك آقاى باگذشت ، يك مستخدم وظيفه‌دان ، يك دولت حقشناس ، يك كارگر قايمكار ، يك كارفرماى ايرادنگير ، يك كاسب باانصاف ، يك تاجر باديانت و يك مصرف‌كنندهء بامروت در هيچ جاى اين كشور يافت نميشود . همه بفكر ربودن كلاه يكديگرند ، اين وضع جز بىايمانى مردم كه هيچ‌كس دربند مشروع بودن وسيله نبوده و بهر طريقى ، ولو از راه سرقت و اختلاس ماده تحصيل شود ، آن را مباح و مال خود ميداند ، سبب ديگرى ندارد .\r\nمقصود من از اين ايمان اعتقاد بديانت اسلام و مذهب حق جعفرى نيست بلكه مقصودم ايمانى است كه پليس باطن در مردم ايجاد كند تا شخص در حال تنهائى در صندوقخانهء زير - زمين خانهء خود هم آن پليس را حاضر و ناظر ببيند و از هر كار مخالف عفت و اخلاق و منافى بزرگوارى و جوانمردى دورى جسته و به نيكوكارى و نيك‌رفتارى و راستى و درستى رغبت كند و بقول ويكتورهوگو در قبر هم چشم بقابيل نظر داشته باشد « 2 »\r\n\r\n\r\n","description":"","footnote":"\r\n( 1 ) - زراعت ديم را آب نميدهند ، اگر سالى باران زياد باشد خوب و اگر خشكسالى باشد چيزى عايد نميكند . پس ديم‌كارى ، زراعت لابشرط است و ازاين‌رو هر چيزى را كه تابع شرط و قرارومدارى نباشد و اساسى نداشته باشد ، ديمى ميگويند و اين كنايه در اين بيست سى سالهء اخير رايج شده و فعلا قابل نوشتن هم گشته و بد كنايه‌اى نيست .\r\n( 2 ) - اقتباس از آخرين مصراع منظومهء معروف « كنسيانس » ويكتورهوگو « چشم در قبر بود و بقابيل نظر ميكرد »\r\n","page_name":" 318 ","page_number":336},
  {"content":"\r\n\r\nاينجور ايمان ولو بشيطان باشد ، براى هر جامعه‌اى ناگزير است . مشروطه‌چيهاى ما بااينكه ميتوانستند مجالس روضه را اصلاح كرده بنفع جامعه آن را دائر نگاهدارند ، از راه جهالت ريشهء آن را كندند و مردم را بىدين و ايمان و مادى صرف كردند و كار را به آنجا رساندند كه عارف و عامى همه گرفتار بىايمانى شده‌اند .  وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً  « 1 » .\r\nديكتاتور بعد از پانزده شانزده سال كج‌روى ، وقتىكه بوسيلهء مجالس پرورش افكار خود خواست ايمانى در مردم ايجاد كند ، خدا و شاه و ميهن را براى اين كار موضوع قرار داد . ولى در اينجا هم بوسيلهء سخنرانان و كاركنان پرورش افكار ، شاه را بر خدا مقدم داشت اين هم البته چيزى نبود كه مردم زيربار آن بروند . رئيس انجمن پرورش افكار عبث عربى ديمى بهم ميبافت و كودتاى سوم حوت را از عبادث ثقلين بزرگتر وانمود ميكرد ، مردم بخدائى كه از شاه قلدر عقب‌تر باشد معتقد نشده ، به اين بيانات ولو از دهن نمازخوان متنسكى هم بود مىخنديدند .\r\n« ضرر را از هرجا جلوگيرى كنى سراسر نفع است » . سى و پنج سال اين رويهء كج را تعقيب كرديم روزبروز به وضع بدترى دچار شديم « اگر هوس است بس است » حالا بعد از اين تجربهء تلخ بيائيم براى اين مردم ايمان و عقيده‌اى دست‌وپا كنيم ولى از چه راه ؟ خواهش ميكنم مدارس و تعليمات اجبارى و كلاس اكابر را برخ زرد من نكشيد زيرا آنچه در شش سالهء متوسطه و حتى سه سالهء ليسانس و دو سالهء دكترا در مدارس ما گفته و خوانده شود ، به قدر حرفهاى يك دههء روضهء اواخر عهد مظفر الدين شاه هم حاوى مطالب ايمانى و اخلاقى نيست سبب آن هم معلوم است . امروز در مدارس « آنقدر سمن هست كه كسى بفكر ياسمن نميتواند باشد « 2 » » برنامه ماديات بقدرى زياد است كه وقتى براى گفتن و شنيدن معنويات باقى نيست .\r\nگذشته از اين ، تمام افراد كشور را نميتوان دكتر و ليسانسه و باشليه « 3 » بار آورد كه از راه دانش از بدى بپرهيزند و به خوبى گرايند . براى توده هم راهى بايد فكر كرد .\r\nبراى توده بايد مجالس پرورش افكار وطنى يعنى همان روضه‌خوانى را منتهى با اصلاحاتى به راه انداخت . تودهء ايرانى بخاندان رسالت اخلاص دارد و از اين راه بهتر ميتوان ايمان را كه هنوز بارقهء آن در سويداى دل او مخفى است ، تحريك نموده و از آنها مردمانى باايمان و عقيده ساخت ، حتى معتقدم كه اگر ايجاد ايمان در مردم ، مستلزم سينه - زنى و روضه‌خوانى و دسته و شبيه‌گردانى اواخر عهد مظفر الدين شاه و راه‌انداختن تعزيه خوانى زمان ناصر الدين شاه هم باشد ، بكنيم و پاى علامت ، سينه هم بزنيم ، سهل است اگر اين كار برقاص‌بازى سنگ‌زنهاى كاشان هم حاجت پيدا كرد ، مچ آنها را هم با همان لهجهء كذائى بنازيم . من از اينهم بالاتر ميروم ، اگر تازه كردن ايمان توده به تيغ‌زنى شاخسينىها هم محتاج شد ، جهنم ! قحطش كه نيست ! از عمواغلىهاى ارونق و انزاب و ممقان و اسكو\r\n\r\n\r\n","description":"","footnote":"\r\n( 1 ) - سورة الانفال آيهء 25\r\n( 2 ) - ياسمن اسمى است كه سابقين بكنيزهاى سياه ميدادند شعرا زن سفيد و لطيف‌اندام را به سمن تشبيه ميكنند . معنى كنايه بعد از اين دو تشريح واضح است و حاجت بتوضيح ندارد .\r\n( 3 ) -  Bachelier \r\n","page_name":" 319 ","page_number":337},
  {"content":"\r\n\r\nو سراب و اردبيل و خلخال وارد ميكنيم . زيرا وضع امروزه ، زندگى نيست بلكه جان‌كندن است و هرچه زودتر بايد باصلاح آن پرداخت . اگر راهى نزديكتر از اين به مقصود داريد ، بسم اللّه پيشنهاد كنيد تا همگى دنبال آن برويم . من بعد از شصت هفتاد سال تنسك مسلمانى ، به قدر سهم خود شرط ميكنم ، اگر ايمان به شيطان را هم بپسنديد ، بيچون و چرا دنبال فراهم كردن لوازم آن ( البته براى توده نه براى خود ) بروم . ولى از جوانها هم توقع دارم اگر پيشنهاد مرا پسنديدند ، بىغرغر و نق‌نق كمر همت بتدارك لوازم آن به‌بندند تا آنچه « يك دسته ميريسد دستهء ديگر پنبه نكند » « 1 »\r\n\r\nعيد خنده\r\nبعد از دو ماه نوحه و زارى ، لازم بود مردم قدرى هم بخندند و براى اين كار روز وفات عمر بن خطاب را كه بر اثر ضربه‌هاى كارد دو سر ابو لولؤ ايرانى ، غلام مغيرة بن شعبه ، بدرود زندگى گفته است انتخاب كرده بودند .\r\nفوت عمر بموجب نقل متفق عليه تمام مورخين ، در دههء آخر ذيحجه اتفاق افتاده است . پيش افتادن خبر واحدى كه مجلسى در زاد المعاد نوشته و وقوع اين حادثه را نهم ربيع الاول تعيين كرده است ، ظاهرا براى همان حاجت بخنده و تفريح ، بعد از دو ماه عزادارى و سوگوارى است .\r\nتولّا و تبرّا جزء مذهب شيعه و دو اصل از فروع دين شيعيان است . شيعهء بىتبرا ، به شاهزادهء سوسياليست و دمكرات و سيد سنى ميماند كه آنچه ميگويد و مىكند از راه شيادى يا از راه نادانى و يا ناتوانى است .\r\nاظهار برائت از دشمنان خاندان پيامبر ، بر خلاف عقيدهء طبقهء منور الفكر امروزه كه اكثر در نوشتجات خود هم متذكر ميشوند ، چيزى نيست كه تازه وارد مذهب شيعه شده باشد ، پيغمبر در مراجعت از سفر آخر خود به مكه در حضور هشتاد هزار نفر از وجوه مسلمانها ، در غدير خم ، بامر تهديدآميز  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ  « 2 »  »  پسرعمو و داماد و پدر فرزندان خود ، على بن ابيطالب را بعد از خود بامارت مؤمنين و رياست جامعهء مسلمانان نصب كرد . بعضى از اصحاب كه اسلام و ايمان آنها براى نيل بمقام رياست بود ، اين انتصاب را نپسنديده با هم تبانى كردند كه بعد از پيغمبر اين امر را از مركز خود برگردانند و بين خود دست‌به‌دست بگردانند . اين بود\r\n\r\n\r\n","description":"","footnote":"\r\n( 1 ) - پنبه كردن رشته ، كنايه از اقداماتى است كه براى تخريب كار شخص ديگرى كه مشغول انجام همان كار است به عمل آورند و اين كنايه را بيشتر در مواردى استعمال ميكنند كه دو نفر كه مقصود اصلى هر دو يكى است ، طورى رفتار نمايند كه عمليات يكى موجب بىاثر شدن عمليات ديگرى باشد . اصل اين مثل عربى است كه به فارسى ترجمه و مصطلح شده در خطبهء معروف حضرت زينب خاتون سلام إله عليها خطاب باهل كوفه است ميفرمايد « مثل زنى كه رشته خود را پنبه كند ، شما هم بعد از مسلمانى چه و چه و چه ، . . . كرديد . آن بزرگوار هم اين كنايه را از قرآن كريم اتخاذ فرموده است .\r\n( 2 ) - سورة المائده آيهء 67\r\n","page_name":" 320 ","page_number":338},
  {"content":"\r\n\r\nكه بعد از رحلت پيغمبر ، جنازهء آن بزرگوار را زمين گذاشته در سقيفهء بنى ساعده جمع شدند و در كار جانشينى پيغمبر بمذاكره پرداختند . سعد بن عبّاده كه رئيس انصار بود ، همين كه ديد ميخواهند حق را از مركزش بگردانند ، « منّا امير و منكم امير » گفت .\r\nمسلمانان خالى الذهن بدى عاقبت اين دوئيت را در نظر آورده و آقايان متحدين هم طورى سياست‌مآبانه مجلس را اداره كردند كه كار به بيعت با ابو بكر صورت گرفت و تمام مهاجر و انصار برياست او گردن نهادند و امير المؤمنين على را كه مشغول كفن و دفن پيغمبر بود با كار ختم شده مواجه كردند ، سهلست ابو بكر براهنمائى عمر ، فدك را كه از اراضى « مفتوح العنوه » و بدون خيل و ركاب فتح شده و بنص قرآن در سورهء حشر « 1 » خالصهء پيغمبر و آن بزرگوار به دختر خود فاطمهء زهرا بخشيده بود ، غصب كرده جزو بيت المال مسلمانان قرار داد .\r\nباقى مسلمانان هم البته غير از اهل مدينه ، وقتى ديدند ، در جانشينى پيغمبر كه اهم شؤن مسلمانى است ، باوجود نص قرآن و نصب پيغمبر ممكن است ترديد كرد و آن را تغيير داد ، گفتند ما زكات مال خود را خود به مصرف ميرسانيم . اين زمزمه سبب شد كه تمام قبايل ، هريك در تحت رياست بزرگ قبيلهء خود ، علم مخالفت با مركز مسلمانى بلند كردند و مدت دو سال ، وقت و خون و مال مسلمانى ، براى خواباندن اين اختلاف و قلع و قمع پيغمبران دروغين كه بر اثر اين اختلاف ، عده و عده پيدا كرده بودند ، صرف گرديد .\r\nمتحدين واقعهء غدير خم را با توجيه‌هاى نچسب مربوط بجانشينى پيغمبر ندانسته ، مىگفتند رياست مسلمانان بايد برضاى وجوه مسلمانها باشد و گفته‌هائى هم در اين زمينه از قول پيغمبر جعل كردند و هريك از اين احاديث مجعول را كه يكى نقل ميكرد ، باقى هم تصديق مينمودند . معهذا ابو بكر رئيس آنها وقتى بعد از دو سال به بستر بيمارى مرگ افتاد ، حرفهاى سابق را فراموش كرده بدون مشورت با احدى عمر را جانشين خود كرد ! !\r\nعمر كه به كار رسيد ، لقب امير المؤمنينى را هم كه در خلافت ابو بكر بواسطهء قرب زمان با واقعهء غدير خم عمدا متروك گذاشته بودند ، معمول كرده خود را امير المؤمنين خواند .\r\nبعد از دوازده سال خلافت ، وقتى ميخواست از اين جهان برود چون ديگر كسى از متحدين سقيفهء بنى ساعده باقى نمانده و همه مرده بودند و كسى را نداشت كه جانشينى پيغمبر را خاص او قرار دهد و نميخواست على بن ابيطالب بخلافت برسد ، شش نفر را كه عثمان و على هم جزو آنها بودند ، تعيين كرده اختيار نصب خليفه را با آنها گذاشت . ولى چهار نفر ديگر را طورى سبك و سنگين انتخاب كرد كه كار بعلى بن ابيطالب نرسد ، چنان كه نرسيد و عثمان خليفه شد . اين خليفه در مدت دوازده سيزده سال خلافت خود ، ادارهء امور مسلمانى را كه در زمان ابو بكر و عمر هم از سيرهء پيغمبر خيلى دور شده بود ، دور تر كرد و قوم و خويش‌هاى خود ، بنى اميه ، را كه عمر روى كار آورده بود ، بر جان و مال مسلمانها مسلط نمود تا مردم بتنگ آمدند و دور خانه او را گرفته ، شرش را از سر مسلمانها كندند\r\n\r\n\r\n","description":"","footnote":"\r\n( 1 ) - آيه‌هاى 6 و 7\r\n","page_name":" 321 ","page_number":339},
  {"content":"\r\n\r\nو با على بن ابيطالب بيعت كردند .\r\nامير المؤمنين على كه بخلافت رسيد ، ميخواست مردم را بكتاب خدا و سيره و سنت پيغمبر راه ببرد ، ولى در مدت بيست و پنج شش سال اين جانشينهاى دروغين پيغمبر بقدرى سيرهء آن بزرگوار را تغيير داده و بدعت در دين آورده بودند كه رفتار عادلانهء على بن ابيطالب بر آنها كه ديروز با او بيعت كرده بودند ، گران آمد و جمعى دور عايشه جمع شده ، جنگ جمل را برپا داشتند . بعد از آن دور معاويه ، پسرعموى عثمان را گرفته جنگ صفين را راه انداختند و بالاخره جمعى هم خوارج بدور هم گرد آمده جنگ نهروان را سبب شدند و آخر الامر يكى از همين خوارج امير المؤمنين على بن ابيطالب را بعد از پنج سال خلافت شهيد كرد و كار بكام معاويه شد . او هم بعد از مصالحه با امام حسن مجتبى ، بر خلاف پيمان رفتار و پسر خود يزيد را وليعهد كرد و خلافت اسلامى بدون هيچ استحقاق در خانوادهء بنى اميه و شعبهء فرعى آن بنى مروان از پدر به پسر بميراث رسيد .\r\nاين جمله چيزى نيست كه شيعه‌ها در اين اواخر مدعى آن شده باشند بلكه از همان روز سقيفهء بنى ساعده ، سلمان فارسى يكى از شيعه‌هاى آن روز به زبان مادرى خود گفت :\r\n« كرديد اما نكرديد ! » يعنى مسلمان شديد اما نشديد ! بعد از اين‌روز هم هميشه اين اختلاف بين شيعه و اهل سنت و جماعت در كار بوده و روزبروز بر عدهء پيروان مذهب شيعه افزوده شده است .\r\nشيعه‌ها ميگويند درست است كه فتوحاتى توسط اين خلفاى دروغين و بخصوص عمر ، براى اسلام دست داد و اسلام بزرگ شد ، كاريكه هر بدوى هم بجاى آنها مينشست با اخلاق اسلامى كه وجود مبارك پيغمبر در مسلمانان ايجاد كرده بود ، صورت ميگرفت . ولى اگر در سقيفهء بنى ساعده اين تخم نفاق كاشته نميشد و كار بعهدهء امير المؤمنين على محول ميگرديد ، مرد و مالى كه در صدر اسلام صرف جنگهاى داخلى شد ، صرف توسعهء اسلام ميگشت ، در همان اول دورهء مسلمانى تمام عالم بدين اسلام ميگرويدند و  « لِيُظْهِرَهُ عَلَى الدِّينِ كُلِّهِ  « 1 »  »  باخر الزمان نمىافتاد و از اين بالاتر على بن ابيطالب و يازده فرزندش جانشينى پيغمبر را بر طبق سيرهء آن بزرگوار اداره كرده و دويست سيصد سال يك نسق گشتن كار ، اخلاق اسلامى را در مغزها طورى رسوخ ميداد كه حق و عدالت در تمام دنيا بيك روش پيش ميرفت . پس هر خون ناحقى كه از روز سقيفهء بنى ساعده در روى زمين ريخته مىشود ، گناهش گردن بانيان اين تفرقه و اختلاف كلمه و بخصوص گردن عمر است .\r\nاينكه شيعه‌ها بالاختصاص با عمر زيادتر از سايرين عداوت دارند ، براى آنست كه ابو بكر پيرمرد كم‌آزارى بود و عمر او را جلو انداخت ، زيرا ميدانست كه عمر او چندان دراز نخواهد بود و بعد از او خود به اين مقام خواهد رسيد . پس تعارفى كه در سر كار خلافت بابو بكر كرده و از همه زودتر با او بيعت نمود ، براى آن بود كه ميخ خلافت خود را قرص كند . همچنين در اكثر موارد كه ابو بكر در مقابل احتجاج همان چند نفر نرم ميشد ، عمر او را\r\n\r\n\r\n","description":"","footnote":"\r\n( 1 ) - سورة الصف آيهء 9\r\n","page_name":" 322 ","page_number":340},
  {"content":"\r\n\r\nاز راه بدر ميبرد ، چنان كه در واقعهء غصب فدك حكم پس دادن آن را كه ابو بكر نوشته و بفاطمهء زهرا داده بود ، عمر آن را بعنف پس گرفته پاره كرد .\r\nاما شيعه‌هاى اهل ايران از راه ديگر هم حق دارند با عمر بد باشند زيرا عمر كشور ما را خراب كرد و بعد از مسلمان شدن ايرانيها باز هم تا توانست ريشهء مليت ما را كند و هرجا از معارف و فرهنگ ما اثرى ديد ، با جملهء « حسبنا كتاب اللّه » نابود كرد . من از اين حيث قطع نظر از تشيع بين اين مرد و اسكندر و چنگيز فرقى نميبينم ، حتى عمر را مخرب فرهنگ عمومى دنيا ميدانم زيرا با همان جملهء بىپير « حسبنا كتاب اللّه » كتابخانهء اسكندريه را هم سوزانده و هزار سال معارف و فرهنگ عمومى دنيا را عقب انداخته است و پيش از اينها هم يك بار ديگر ، در مرض فوت پيغمبر كه آن بزرگوار قلم و كاغذ خواسته كه چيزى براى هدايت و ارشاد مردم و شايد راجع بخلافت على بن ابيطالب بنويسد ، عمر « حسبنا كتاب اللّه » را وسيله قرار داده و از آوردن قلم و كاغذ جلوگيرى كرده سهل است كلمهء كفر خود « انّ الرّجل ليهجر » را نيز بر زبان رانده به پيغمبر ، مظهر   « وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   « 1 » نسبت هذيان داده است . به همين دلايل من بين اين مرد با ابو جهل هيچ فرقى نمىبينم زيرا اين جمله‌ها كه خود اهل سنت و جماعت هم همه نوشته‌اند ، ثابت مىكند كه ايمان او ايمان واقعى نبوده و اگر فرقى با ابو جهل دارد ، همان نفاق و دوروئى است كه لامحاله ابو جهل از اين صفات مبرا و بحليه يكدندگى و رسوخ عقيدهء كفر خود تا دم مرگ هم باقى مانده است .\r\nتمجيدهائى هم كه بعضى از نويسندگان اروپائى از عمر ميكنند و حتى بعضى « 2 » مقام او را نسبت به پيغمبر مثل لنين « 3 » به كارل ماركس « 4 » دانسته و از اين تشبيه ميخواهند ثابت كنند كه آنچه پيغمبر نيت داشته ، عمر باجراى آن موفق شده است ، بواسطهء كم‌تعمقى آنها در تاريخ اسلام و سيره و اقوال و احاديث پيغمبر است . اگر در آنها درست غور ميكردند ، ميديدند كه اگر كارهاى خوبى هم از دست عمر دررفته و كرده باشد ، تازه عشرى از اعشار آنچه زيردست پيغمبر بايد آموخته باشد نيست . مساوات و حريت و اخوت اسلامى كه قرآن و سيرهء پيغمبر در ميان مسلمانان منتشر كرده بود ، بقدرى در مسلمانان صدر اسلام قوت داشته است كه هر بدويرا براى رياست و كفالت كارهاى عمومى مسلمانان ، قابل و لايق نموده بوده است . مثلا اسامة بن زيد كه غلامزاده‌اى بيش نبوده ، به جهت مجاورت پيغمبر و استفادهء اخلاقى از آن وجود مبارك كارش به جائى رسيد ، كه پيغمبر چند روز قبل از رحلتش ابو بكر و عمر و ابو عبيدهء جرّاح و تمام كله‌گنده‌هاى عرب را تحت رياست او مأمور\r\n\r\n\r\n","description":"","footnote":"\r\n( 1 ) - سورة النجم آيه‌هاى 3 و 4\r\n( 2 ) - وينستون چرچيل  Winston Churchil  انگليسى يا يكى از قهرمان‌هاى جنگ دوم جهانى ( 1944 - 1939 ) .\r\n( 3 ) -  Lenine \r\n( 4 ) -  Karl Marx \r\n","page_name":" 323 ","page_number":341},
  {"content":"\r\n\r\nبحدود روم كرده است .\r\nشايد همراه كردن كله‌گنده‌ها ، بخصوص متحدين با جيش اسامه ، به اين نظر بوده است كه پيغمبر ميدانسته كه به همين زودى دار دنيا را بدرود خواهد فرمود و اگر متحدين در مدينه نباشند ، تبانى قبلى آنها در تصرف رياست و غصب خلافت عقيم خواهد ماند . ولى چون بلافاصله پيغمبر ببستر بيمارى افتاد ، متحدين بناى تعلل را گذاشتند . چند بار پيغمبر با حال ناتوان به مسجد آمد و تأكيد و حتى در دفعهء آخر متخلفين را ملعون خوانده و نفرين هم كرد .\r\nباوجوداين ، آقايان روسفتى كرده نرفتند و جيش اسامه را در بيرون مدينه در حال انتظار گذاشتند تا پيغمبر از دنيا رفت . بعد از آنكه كار خود را راجع بخلافت صورت دادند ، جيش اسامه را با همان اشخاصى كه پيغمبر تعيين كرده بود ، روانه نمودند . حتى ابو بكر ( البته بدستور عمر ) شيادى و ظاهرسازى را به آنجا رساند كه از اسامه ، امير جيش ، براى تخلف خود و عمر اجازه هم تحصيل كرده و ميگفت اگر امير اجازه ندهد ، حاضر است خود و عمر هم مثل افراد ديگر همراه باشند ! ! كه آقايان اينقدر اوامر پيغمبر را واجب الاجرا ميدانستند ؟ !\r\nعمر كار شيادى را از اينها هم بالاتر برده ، وقتى خبر رحلت پيغمبر در مدينه شايع شد ، شمشير خود را بدست گرفته ، دوره افتاد و بهركس كه از اين واقعه صحبتى ميداشت حمله نموده با پرخاش ميگفت « محمد نمرده است و نميميرد ! » و محتاج به اين بود كه ابو بكر برسد و آيهء  « أَ فَإِنْ ماتَ أَوْ قُتِلَ انْقَلَبْتُمْ »  « 1 » را براى متقاعد كردن او به صحت اين شايعه شاهد بياورد تا آقاى بزرگوار شمشير خود را غلاف كرده ، از اين ظاهرسازى كه هر آدم عامى و عرب بدوى را بخنده ميآورد ، دست بكشد ؟ ! از همه بامزه‌تر لقب امير المومنين است كه اين مرد منافق براى خود اختيار كرده است .\r\n آنكه او را بر على مرتضى خوانى امير * كافرم گر ميتواند كفش قنبر داشتن\r\nمر مرا بارى نكو نايد ز روى اعتقاد * حق زهرا بردن و دين پيمبر داشتن « 2 » \r\nبعضيها كه ميخواستند خود را تربيت شده و عالم بوضعيت زمان و سياست جلوه دهند البته از طعن و لعنى كه شيعه‌ها علنا بر خلفاى غاصب روا ميداشتند دلگران بوده و تظاهرهاى دههء اول و دوم ماه ربيع الاول را خلاف مصلحت وانمود ميكردند . ولى اكثريت شيعيان ميگفتند « شترسوارى دلّادلّا برنميدارد « 3 » » ما شيعه هستيم و لازمهء مذهب ما تبراى از دشمنان خاندان رسالت است و اگر عمر با اينهمه سوابق دشمن آنها نبوده مستحق لعن و نفرين نيست ، پس لعن و طعن براى كيست ؟ پس اينهمه احاديث صحيح كه مسلما گفتهء بزرگان دين و در كتب شيعه بخصوص چهار كتاب كافى و تهذيب و استبصار و من لا يحضره الفقيه مندرج و\r\n\r\n\r\n","description":"","footnote":"\r\n( 1 ) - سورهء آل عمران آيهء 144\r\n( 2 ) - مخصوصا به اين دو شعر سنائى غزنوى تمثل جستم تا خلاف حرفى را كه آقايان متجددين اشاعه داده و ميگويند « لعن و طعن خلفاى دروغين از زمان صفويه ببعد وارد تشيع شده است » ، ثابت كنم زيرا سنائى در هزار سال قبل امير المؤمنين عمر را منكر بوده او را لايق كفش‌بردارى قنبر غلام على نميدانسته و ابو بكر غاصب فدك را مسلمان بشمار نمىآورده است .\r\n( 3 ) - دولا شدن در روى شتر براى مخفى داشتن خود بيفايده است ، نظير توپ دركردن بيصدا .\r\n","page_name":" 324 ","page_number":342},
  {"content":"\r\n\r\nمضبوط و در آنها مطاعن اين جانشينان غصبى تصريح شده است چه معنى دارد ؟ شما آقايان كه اينقدر سنگ عمر را به سينه ميزنيد « 1 » چه معجزى از او ديده‌ايد ؟ اين امير المومنين جز آوردن بدعت در دين و مخالفت با سيرهء سيد المرسلين براى مسلمانى چه زرى بسيم بافته است ؟ ما شيعه‌ايم و لازمهء دين ما دورى جستن از دشمنان خانوادهء رسالت است ، همانطور كه دو ماه براى اظهار تولا و دوستى اين خانواده گريه كرده‌ايم ، ميخواهيم ده بيست روزه ربيع الاول را هم براى اظهار برائت از دشمنان اين خانواده بخنديم و تفريح كنيم . گيرم ما خود را از ثواب اين تبرا محروم كرديم ، آيا شما ميتوانيد اين‌همه كتاب را كه در اين باب نوشته شده و نسخه‌هاى آنها در كتابخانه‌هاى كل دنيا محفوظ است از بين ببريد ! پس اين محروميت ما از اين ثواب چه نتيجه‌اى دارد ؟ پس يكباره بگوئيد براى گل روى افنديهاى ترك و توشمال‌هاى تركمن ، روز هيجدهم ذيحجه را هم كه روز عيد غدير است ، عيد نگيريم و سلطان عبد الحميد خان را هم مثل عمر تقديس كرده ، او را هم امير المومنين و جانشين پيغمبر بشناسيم .\r\nنه ! ما ايرانى و شيعه‌ايم و عمر را بد ميدانيم و از مذهب خود دست برنميداريم و با كسى كه دشمن دين و مخرب مليت ما بوده دشمنيم و روز مرگ اين دشمن را براى خود عيد ميدانيم و عيد ميگيريم .\r\nبر اثر همين افكار و در نتيجهء همين استدلال و منطق ، از شب اول ربيع الاول اوضاع بالمره عوض ميشد ، لباسهاى سياه را ميكندند و الوانترين لباسى كه با سن و مقام هر كسى برازندگى داشت بتن ميكردند ، ريشهائى كه در اين دو ماهه بواسطهء عزادارى از رنگ محروم و بالطبيعه دو سه رنگ شده بود ، يك‌رنگ و پر طاووسى ميشد ، زنها سر انگشتها و مردها ناخنهاى خود را با حنا رنگ و خانمهاى شيك حناى نگارى « 2 » بپاها بسته ، با نقش‌ونگار كف پاهاى خود را زينت مينمودند .\r\nاز اول ماه ، در سر هر گذر و معبر دكانهاى خاصى براى فروش اسباب آتشبازى از قبيل باروت و ترقه و فشفشه و موشك ( تيرتخش ) و قلم زرچه و كاسهء آفتاب مهتاب و خمپاره كاغذى كه گلهاى زرد و سرخ و بنفش در هوا منتشر ميكرد و كوزه‌هاى گل‌افشان دائر ميگرديد .\r\nدر خانه‌ها براى شب نهم مشغول تدارك ميشدند و از چوب و كاغذ و كدو يا كوزه هيكلى ترتيب ميدادند . با چوب استخوان‌بندى و از كاغذ لباس و از كدو و يا كوزه ، كله براى هيكل ساخته با ترقه تمام جلو لباس آن را تزيين ميكردند . از خميرهء كاغذ و مقوا دماغ و دهن و چشم و ابرو بر روى كدو نمودار كرده و با پنبه يا پشم سفيد ، ريش براى هيكل ترتيب ميدادند و بر سر آن عمامه از پارچه‌اى كه در آن كاه چپانده بودند ، ميگذاشتند همين كه از ساختن هيكل فراغت\r\n\r\n\r\n","description":"","footnote":"\r\n( 1 ) - سنگ كسى را به سينه زدن كنايه از طرفدارى كردن از اوست و مخصوصا اين كنايه در مواردى استعمال مىشود كه شخص پشتيبانى شده مستحق طرفدارى نباشد .\r\n( 2 ) - بستن حناى نگارى چهار پنج ساعت وقت ميگرفت زيرا ساقه و گل و برگى كه در كف پا ابتدا با قلم و مداد نقش و سپس ميان آن نقشهء بيرنگ را از حنا پر ميكردند ، دو سه ساعت وقت لازم داشت و براى رنگ گرفتن آن هم همين اندازه وقت صرف ميشد . خانم بايد در يك گوشه بنشيند و بوسيلهء شخص اينكاره‌اى حناى نگارى به پا ببندد و بعد هم مثل پا شكسته‌ها در همان محل يكى دو ساعت باقى بماند تا حنا رنگ و نقش مطلوب را به پا بدهد .\r\n","page_name":" 325 ","page_number":343},
  {"content":"\r\n\r\nحاصل ميگشت ، انواع آتش‌بازى تهيه ديده و با اين تدارك منتظر رسيدن شب نهم ماه ميشدند .\r\nمتصدى ساختن هيكل ، پسربچه‌هاى رسيدهء خانه بودند كه با كمك نوكر اين كارها را انجام ميدادند . بعضيها كه خيلى اعيان‌منش بودند ، بقورخانهء دولتى سفارش ميدادند و هيكل ساخته و پرداخته ، با آتش‌بازى لازم ، ميآوردند . موقع اين هيكل‌سوزانى البته شب نهم و دهم و يازدهم ماه بود ولى اگر كسى ديرتر دست‌بكار تدارك شده بود ، تأخير تا شب هفدهم هم مانعى نداشت .\r\nشبى كه براى هيكل‌سوزى تعيين ميشد ، اعضاى خانواده و قوم و خويشها و دوستان و آشنايان خانه جمع ميشدند ، شيرينى و بخصوص آجيلى كه خوردن آن مستلزم شكستن و سروصدا راه‌انداختن باشد ، فراوان و به همه حضار ميدادند . بعضى از مؤمنات نذرى آجيل داشتند كه در اين ايام ، نذر خود را اداء ميكردند . اگر از حضار كسى اهل ساز بود ، بىريا و بىخجالت با كارابزار خود مشغول سرگرم كردن حضار ميشد . بر فرض اينكه همه سياه‌دست بودند كسى كه دايره و تنبكى بزند و تصنيفى بخواند ، مسلما در بين حضار يافت شده و به همان قناعت ميكردند . اگر خانه خيلى اعيانى بود ، دستهء مطربى هم ، براى سرگرم كردن حاضرين قبلا خبر كرده بودند . در موقع هيكل‌سوزى همه براى تماشا جمع ميشدند و نيم دائره‌اى در جلو هيكل و بندوبساطش تشكيل ميدادند . كسانى كه ميخواستند در اين جشن خيلى كلاسيك باشند ، قبل از آتش زدن هيكل با نظم يا نثر چيزهائى از مطاعن صاحب هيكل ميگفتند . در اين گفته‌ها جنبهء فكاهى و خنده‌آور بيشتر رعايت شده و مضمونهاى بديع كه موجب خندهء دسته‌جمعى ميشد ، زياد ايراد ميكردند . بالاخره هيكل را آتش ميزدند و دنبالهء هيكل‌سوزى كه با ترق‌وتورق زياد صورت ميگرفت ، موشكها به هوا رفته خمپاره‌هاى كاغذى ستاره‌هاى سرخ و زرد و آبى و بنفش خود را در فضا ظاهر ميساخت و ده بيست دقيقه تا نيمساعتى حضار را مشغول ميداشت . بعد مجددا باطاق رفته دنبالهء نوازندگى و بذله‌گوئى و خنده را ميگرفتند . اگر خانه اعيانى بود بحضار شام هم ميدادند . خلاصه از شب پنجم ششم تا هفدهم ربيع الاول ، ترق‌وتورق و اين آتشبازى بيش‌وكم در خانه‌هاى شهر برپا ولى شب نهم و دهم و يازدهم تقريبا در تمام خانه‌هاى شهر اين بساط پهن و صداى ساز و آواز و هره خنده در تمام خانه‌ها بلند بود .\r\nدر شب نهم زنها همه خود را تزيين كرده ، اكثر لباس سرخ و زرد ميپوشيدند حتى پيرزن‌ها هم براى درك ثواب سرخ و سياه و سفيدى به صورت چين‌خورده خود ميافزودند .\r\nخانهء ما هم اين عيد را ميگرفتند . هيكل‌سازى بكمك مصطفى قليخان دائى و يكى از نوكرها انجام ميشد و در شب هيكل‌سوزى ، تمام تشريفات به عمل ميآمد . پدرم بااينكه از هر كار غيرجدى گريزان بود ، در اين كار مخالفتى نميكرد و بسكوت ورگذار مينمود . نوكرها هم در بيرونى ، به طرز خود عيد ميگرفتند ، بكربلائى باقر قهوه‌چى پدرم ، مرد شصت هفتاد ساله كه كوزهء پر از آب را بر پيشانى گذاشته و در اين شب ميرقصيد ، سابقا اشاره كرده‌ام . در مدرسه‌هاى آخوندى شهر هم ، طلاب عيد ميگرفتند منتهى آنها ديگر دائره و تنبك نداشتند و اهل ذوق آنها با ايراد مضحكه‌هاى علمى ، رفقا را ميخنداندند . در نزد آنها اين عيد\r\n\r\n","description":"","footnote":"","page_name":" 326 ","page_number":344},
  {"content":"\r\n\r\nبعيد الزهراء موسوم بود زيرا بروايات شيعه عمر بيشتر از باقى متحدين به حضرت صديقه سلام اللّه عليها اذيت و آزار روا داشته « و هى ( فاطمه ) ماتت مغضّبة بهما ( ابو بكر و عمر ) » قول ابن ابى الحديد كه يكى از رجال سنت و جماعت است مؤيد اين گفته است .\r\nاز طرف دولت گاه‌بگاه جارچى راه افتاده ، آتشبازى و هيكل‌سوزى را قدغن ميكرد .\r\nولى مردم اعتنائى به اين امر شاه مستبد نكرده كار خود را ميكردند . خانم عزت الدوله خواهر شاه و زن مشير الدوله وزير امور خارجه ، اين عيد را از همه بيشتر و با سروصداتر ميگرفت . حتى همان جارچى هم در بين دو جار خود از بدگوئى و متلك‌پرانى بدشمنان خاندان رسالت كوتاه نمىآمد .\r\nبرائت‌جوئى از دشمنان خاندان رسالت و اينقدر تظاهر عمومى در اين كار چون بعدهء زيادى از مسلمانان كه به اين آقايان معتقدند برميخورد ، شايد قدرى زيادى بود و موقوف شدن اين رسم از كارهاى خوب پنجاه سالهء اخير است . ولى چه خوب بود كه اگر ممكن ميشد ، روز فوت اسكندر و چنگيز را تعيين ميكرديم و حالا كه باحترام ساير همدينان خود عيد نهم ربيع الاول را ترك گفته‌ايم ، اين دو روز را عيد خنده بگيريم .\r\n\r\nماه رمضان\r\nديگر از اوقاتى كه ما خيلى مترصد رسيدن آن بوديم ، ماه رمضان بود . زيرا در اين ماه هم در وضع زندگى عمومى و خصوصى تغييراتى حاصل ميگشت و مقصود اصلى ما كه تخفيف از ساعات مكتب باشد بيشتر از ماهء محرم و صفر بود . بالاختصاس كه از وقتىكه من بسن تميز رسيده بودم ، اين ماه در تابستان بود . هم خوراكى در خانه فراوان بود و هم ما وقت بازى و تفريح زيادترى در اختيار خود داشتيم .\r\nصبح‌ها در حدود دو به ظهر مانده بمكتب ميرفتيم ، تا اينوقت روزه‌دارها و از جمله آخوند خواب بودند . نزديك ظهر براى نهار خوردن ما مكتبخانه تعطيل ميشد و سه ساعت بعد از ظهر هم تا پنج كروكرى ميكرد و از اين ساعت تا فردا صبح آزاد بوديم . در مكتبخانه درس حسابى خوانده نميشد ، در عوض درس ، آخوند مسئله‌هاى فقهى خيلى ابتدائى از نماز و روزه و غيره ميگفت . وقتى قدرى بزرگتر شده بوديم تجويد قرآن هم ضميمه ميشد . روزهاى جمعه و احياها هم كه تعطيل بود ، براى نماز جماعت لله يا آخوند ما را به نماز جماعت هم ميبردند و هريك از من و برادرم را در يك طرف خود جا ميدادند كه رسم نماز خواندن به جماعت را ياد بگيريم .\r\nماه رمضان ماه قرآن‌خوانى است ، بعضى بودند كه هر روز يك قرآن تمام ميخواندند اينها اكثر اشخاصى بودند كه قرآن استيجارى ميخواندند و در مقابل هر قرآن تمام منتهى دو قران گرفته براى پدر يا مادر يا برادر موجر نيابتا قرآن ميخواندند . بعضى از اهل خير قبل از ماه چندين جلد قرآن خريده به اين و آن ميدادند و بيشتر زنها و مردمان پولدار بيسواد به اين خيرات اقدام ميكردند تا حالا كه خود از قرآن خواندن محرومند ، وسيلهء قرائت براى سايرين تدارك كرده باشند . كمتر كسى بود كه سواد داشته باشد و ماه رمضان\r\n\r\n","description":"","footnote":"","page_name":" 327 ","page_number":345},
  {"content":"\r\n\r\nيك قرآن تمام ختم نكند ، حتى در ميان عوام معروف بود كه هركه قرآنى در ماه رمضان شروع كند و نيمه‌تمام گذارد ، مقروض خواهد شد . نوكرهاى ما همه گركانى و باسواد بودند و وقتى از پشت اطاق آنها ميگذشتى ، صداى زمزمهء قرآن‌خوانى آنها بلند بود .\r\nمسجدها عموما پر ميشد ، مردم از هر طبقه و هر صنف نماز ظهر و عصر را به جماعت ميخواندند . بعد از نماز امام مسجد اگر از اهل فضل بود ، خود بمنبر ميرفت و مردم را موعظه ميكرد . چنانچه باصطلاح دست منبر نداشت ، واعظ ديگرى از واعظهاى شهر دعوت شده بود كه بعد از نماز براى مردم موعظه كند . روزهاى جمعه و احياها بمناسبت تعطيل مساجد پرجمعيت‌تر از ساير روزها ميشد . بعضى از مقدسين هم بودند كه قبل از افطار به مسجد رفته ، نماز مغرب و عشا را هم به جماعت ميخواندند و بعضى كه خيلى مقدس بودند ، صبحها هم همين كار را ميكردند ولى صبح و مغرب و عشا ديگر بعد از نماز موعظه در كار نبود . زيرا احتياج بخواب و خوراك محلى براى شنيدن وعظ باقى نميگذاشت و مؤمن بعجله خود را به خانه مىرساند كه سر سفرهء دراز ، پهن و يا در رختخواب پهن ، دراز شود .\r\nشبهاى ماه رمضان را بخصوص در تابستان ، مردم تا صبح بيدار ميماندند و اين كار در تمام طبقات مرسوم بود . بعضى مشغول عبادت و خواندن دعا و قرآن ميشدند و براى درك ثواب هر شب تا صبح بيدار ميماندند « 1 » ، زمره‌اى ، شبها بيدار ميماندند كه صبح‌ها لامحاله تا نزديك ظهر بتوانند بخوابند و اثر روزه در آنها كمتر باشد . بالاخره دستهء سومى هم بودند كه شب را بقمار صبح ميكردند و ميگفتند اگر به اين سرگرمى مشغول نشوند ، ناچارند بخوابند و روز ديگر خواب نميروند و روزه براى آنها مشكل خواهد شد . اين دسته بيشتر اعيانزاده‌ها بودند ولى روزه را در هرحال ميگرفتند و اگر اشخاصى بودند كه ميخواستند طفره بروند ، چون حتى در خانهء خود هم جائى نداشتند كه روزه‌خورى كنند ، ناچار بودند همرنگ جماعت باشند .\r\nمرحوم احمد منشور ميگفت با برادرم « موقر » شبى در مجلس قمار تا صبح مشغول بوديم ، چون بسحرى نرسيديم روزه را خورده بعد به منزل آمديم ، خبر روزه‌خورى ما زودتر از خودمان به منزل رسيده بود ، همين كه وارد شديم مادرم از ما رو گرفت ، چند روز با ما مثل جذاميها رفتار ميكردند ، قدغن شده بود نوكر و خدمتكار دوروور ما نميآمدند ، غذا كه براى ما ميآوردند ، در اطاق گذاشته فرار ميكردند ، ظرفهاى غذاى ما را عليحده و مخصوصا در حضور ما كنار حوض خاكمال ميكردند ، تا بالاخره بوساطت برادرهاى بزرگتر ما را توبه رسمى دادند ، آنوقت ما را بعضويت خانه پذيرفتند . مسافرى كه بعد از ظهر به شهر وارد شده و روزه نبود ، اگر از خانه بيرون ميرفت ، تا برگشتن به خانه لب‌خشك بود .\r\n\r\n\r\n","description":"","footnote":"\r\n( 1 ) - چون ليلة القدر كه عبادتش بهتر از هزار ماه است در ماه رمضان مىباشد ، به اين جهت مقدسين تمام شبهاى ماه رمضان را عبادت ميكنند تا در هرحال ثواب شب قدر را درك كند .\r\nسيد بن طاوس صاحب كتاب اقبال يكسال تمام شب‌زنده‌دارى كرده است تا بنابر قول ضعيفى كه شب قدر در بين شبهاى تمام سال مخفى است ، عمل و ثواب عبادت در آنشب را درك كرده باشد .\r\n","page_name":" 328 ","page_number":346},
  {"content":"\r\n\r\nناخوشها كه شرعا بايد روزهء خود را بخورند ، در بيرون خانه همرنگ جماعت بودند .\r\nاگر كسى پيدا ميشد كه بخواهد خود را ناخوش قلمداد كرده و بدينوسيله روزه‌خورى كند طبيبى كه تصديق مرض بدهد ولو شفاهى و براى متقاعد كردن اهل خانه هم باشد ، گير نميآورد .\r\nاطباى آن دوره حتى يهوديهاى آنها ، ولو براى روزه‌خورى هم ، احترام تصديق خود را داشتند و مثل امروز براى خواهش دوست و رفيق و جلب ماده تصديق غيرواقع نميكردند .\r\nسه شب احيا شبهاى عبادت بود ، مردم بعد از افطار بمسجدها ميرفتند . شش شبانه روز ( صد ركعت ) نماز قضا ميخواندند . بعد از آن واعظ يا پيش‌نماز بمنبر ميرفت . اكثر تفسير سورهء   إِنَّا أَنْزَلْناهُ فِي لَيْلَةِ الْقَدْرِ   و فضيلت عبادت شب قدر را براى مردم ميگفت و چون يكى از عبادات هم گريه از خوف خداست ، آنها را ميگرياند و بعد قرآن سر ميگرفتند و به مسلمانان دعا ميكردند و نزديك سحر به منزل برميگشتند .\r\nدر دو سال قبل ، كه شهر تهران نظامى بود ، اعلانى از طرف حكومت نظامى تهران داده شده بود كه آزادى رفت‌وآمد را در اين سه شب به اطلاع مردم برساند . در ذيل آن توضيح داده بود : « تا مردم آزادانه مشغول عزادارى شوند ؟ ! »\r\nشب قدر شب عبادت است نه شب عزادارى . پيغمبر خواب ديد كه عده‌اى ميمون از منبر او بالا ميروند و پائين ميآيند ، خيلى از اين خواب متأثر شد ، جبرئيل بر آن بزرگوار نازل شده ، عرض كرد خدا ميفرمايد جمعى از بنى اميه ، هزار ماه ، من غير حق ، بر منبر تو بالا رفته و بجاى تو تكيه خواهند زد ، تأثر پيغمبر زيادتر شد ، خدا سورهء قدر را بپيغمبر فرستاد و در عوض هزار ماه حكومت بنى اميه ، شب قدر را كه بهتر از هزار ماه است ، بگروندگان عطا فرمود و عبادت اين شب را بهتر از هزار ماه عبادت قرار داد . در اينكه شب قدر كدام شب است ؟ اختلافى بين مسلمانها هست ولى اجمالا از آيات و اخبار چنين برميآيد كه اين شب در ماه رمضان است . بعضى شب اول و بعضى شب آخر و زمره‌اى شب بيست و هفتم اين ماه را شب قدر ميدانند . بموجب اخبار صحيح كه از امامهاى شيعه در دست است ، شب قدر يكى از سه شب نوزدهم و بيست و يكم و بيست و سوم و از اكثريت اخبار صحيح مستفاد مىشود كه شب بيست و سوم شب قدر است . رسم شيعه اين است كه اين سه شب را عبادت ميكنند كه ثواب هزار ماه عبادت را در هرحال درك كرده باشند . از آيات و اخبار برميآيد كه در شب قدر سرنوشت ساليانهء بندگان خدا تقدير مىشود  « فِيها يُفْرَقُ كُلُّ أَمْرٍ حَكِيمٍ  « 1 »  »  پس از اين راه هم كه باشد ، عبادت در اين سه شب موجب سعادت دنيا و آخرت است .\r\nآنها كه احيا ميگيرند و به مسجد ميروند ، همه ميدانند ، براى چه منظور ميروند ، براى اعلان‌كنندگان حكومت نظامى تهران مينويسم . درست است كه شب نوزدهم مصادف با ضربت خوردن حضرت امير المؤمنين على بن ابيطالب سلام اللّه عليه و روز بيست و يكم روز رحلت آن بزرگوار است ، ولى من كمتر روضه‌خوان بىسواد كم‌سليقه‌اى ديده‌ام كه در اين سه شب بجاى موعظه و گرياندن مردم از خوف خدا بذكر مصيبت بپردازد . اگر فى الجمله ذكرى هم از\r\n\r\n\r\n","description":"","footnote":"\r\n( 1 ) - سورة الدخان آيهء 4\r\n","page_name":" 329 ","page_number":347},
  {"content":"\r\n\r\nواقعهء شهادت حضرت مولى آن هم در شب بيست و يكم برود ، باز هم براى درك ثواب حزن بر محزونى آل پيغمبر است و الا شب قدر شب عزادارى نيست .\r\nمن در نظر ندارم پدرم در اين سه شب به مسجد رفته باشد او در خانه به خواندن دعا و قرآن مشغول ميشد ، نزديك سحر قرآن بسر ميگرفت ، مادرم با او همراهى ميكرد ، ما هم در صف عقب‌تر اين عمل مستحب را بجا ميآورديم ، خدمتكارها هم در ايوان جنب اطاق نشسته هريك قرآنى بسر گذاشته و ذكرهائى را كه پدرم ميگفت ، تكرار ميكردند .\r\nدر ماه رمضانهاى بعدتر كه ما قدرى بزرگتر هم شده بوديم ، براى اينكه خود را بزرگ جلوه بدهيم ، خيلى ميل داشتيم روزه بگيريم ولى ما را منع ميكردند و مىگفتند ، بر شما واجب نيست . ما ميگفتيم نماز هم بر ما واجب نيست ، چرا اگر يكروز صبح ديرتر از خواب برخيزيم « آقا » ( پدرم ) مىآيد ما را براى نماز از خواب ورمىكشد ؟\r\nدر مقابل اين استدلال بما ميگفتند ، براى سلامت شما مضر است . اول روزى كه من روزه گرفتم ، روز بيست و يكم رمضان و بلندترين روزهاى ماه خرداد بود زيرا خوب در نظر دارم كه گوجه تازه آب افتاده ولى نزديك افطار واقعا بيحال بودم . سال ديگر دو سه روز و همينطور سال‌بسال زيادتر كردم تا از چهارده سالگى تمام ماه را روزه گرفتم .\r\nپدرم تا هشتاد سالگى روزه ميگرفت . در سه سال آخر زندگيش به حكم اطباء از روزه‌دارى ممنوع شد  « وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ  « 1 »  »  ولى باز هم به حال روزه بود ، افطار و سحر مىپختند ، منتهى براى پدرم نهار و شامى عليحده تهيه ميديدند ، شبها شام كه مىخورد ميخوابيد و سحرها كه براى سحر خوردن برميخاستند ، او هم بيدار شده مشغول تهجد خود ميشد و بعد از تعقيبات نماز صبح دو مرتبه يك ساعتى ميخوابيد .\r\nدر خانهء ما ماه رمضان بنوكرها هم سحرى ميدادند . مطلقا در اين ماه مردم اطعام زياد ميكردند . اكثر اعيان هر شب در بيرونى افطار كرده پنج شش الى ده پانزده نفر حاشيه و بعد نوكرهاى در خانه افطار ميخوردند . آنها كه توانائى اين قبيل اطعامها را نداشتند ، خرما ميخريدند و به مسجد ميرفتند و بمؤمنين ميدادند . اگر در ميان اهل مسجد اعيانى هم بود ، اين خرما را رد نميكرد و به آن افطار مينمود كه خود به ثواب اجابت دعوت برادر دينى رسيده و برادر دينى را هم به ثواب اطعام رسانده باشد . زيرا پيغمبر فرموده است « اتّقو النّار ولو بشق تمرة » در افطار دادن ، بر خلاف صدقهء واجب و مستحب ، فقر و احتياج خورنده شرط نيست بلكه براى خود عمل ، ثواب بسيار نقل شده است .\r\nبقدرى مردم در اين كار رغبت داشتند كه قوم و خويشها براى ثواب رساندن بهمديگر ، بيوعده و بى خبر در سر افطار همديگر وارد شده و مثل اهل خانه افطار ميكردند .\r\nمحال بود وقت افطار صداى فقيرى از كوچه بلند شود و چندين نفر داوطلب براى غذا دادن به او از خانه‌ها بيرون نيايند .\r\n\r\n\r\n","description":"","footnote":"\r\n( 1 ) - سورة البقره آيهء 184 .\r\n","page_name":" 330 ","page_number":348},
  {"content":"\r\n\r\nاز روز بعد از احياها ديده ميشد زنهائيكه نسبتا سرووضعى هم داشتند ، ظرفى دست گرفته بدون اينكه حرفى بزنند ، نزد اين و آن ميبردند . مردم هم شاهى و صد دينار و گاهى پنجشاهى و دهشاهى در آن ميانداختند . پولى كه جمع ميشد به مصرف پيراهن مراد ميرسيد . بايد روز بيست و هفتم در مسجد بين دو نماز يخهء اين پيراهن را باز كرده و بتن بكشند و ميگفتند اين پيراهن پاره نشده ، مراد مؤمنه روا مىشود . من آنچه فكر كردم نتوانستم ريشه‌اى براى اين عادت پيدا كنم ، جز اينكه روز بيست و هفتم روز قتل ابن ملجم قاتل على بن ابيطالب عليه السلام است و پوشيدن پيراهن نو يك نوع عيد گرفتنى است .\r\nاما پول اين پيراهن چرا بايد بگدائى آن هم بدون حرف زدن تهيه شود ؟ خود مؤمناتى كه به اين كار ميپرداختند هم ، نميتوانستند جوابى به اين چرا بدهند . در اين اواخر كه همه‌چيز از حد خود تجاوز كرده بود ، اين كار هم از پيراهن بدستمال مراد و جوراب مراد و چهارقد مراد و همه‌چيز مراد سرايت كرده بود .\r\nدر اين ماه كارها تقريبا تعطيل ميشد و مردم بعبادت مشغول بودند . اگر كسى طلبى از كسى داشت تا احتياج مبرم محرك او نميشد ، سروقت بدهكار خود نميرفت .\r\nعروسى كمتر اتفاق ميافتاد ، خريد و فروش و معامله‌اى كه حاجت بتنظيم قباله داشت كم بلكه هيچ نبود ، مرافعات شرعى در محاضر علماء متوقف ميگشت ، ادارات دولتى باز بود ولى كسى رجوعى نميكرد ، اگر كسى از دولت طلبى داشت در اين ماه بمطالبه نميرفت و محصلين ديوانى هم دنبال مطالبهء بدهكارى افراد نميرفتند ، حتى در خانه‌ها هم جز كارهاى ناگزير زندگانى كار ديگرى از نوكر و خدمتكار توقع نميكردند . به همين جهت كارهاى سنگين خانه را يا قبل از ماه انجام داده بودند يا ببعد از اين ماه محول ميكردند . اگر بنائى نيمه‌تمام بود ، صاحب‌كار بعمله و بناها مزد تمام ميداد ولى بيشتر از نصف روز تقاضاى كار نميكرد و در دهات هم كارهاى سنگين زراعتى را ، حتى المقدور تعطيل ميكردند و اگر مثلا درو و خرمن‌كوبى و از اين كارها كه تعطيل آن خسارت جبران ناپذير داشت ، پيش ميآمد ، با رعايت بيشتر از كارگرها ، انجام ميدادند . خلاصه اينكه ماه عبادت بود و در همه‌چيز مردم از همديگر رعايت ميكردند .\r\nيكى از كارهاى رائج ، گردش در بازارها بود . مردم ، بخصوص اعيان بعد از نماز ظهر و عصر و شنيدن موعظه ، براى گذراندن وقت ببازار ميرفتند و خريدهائى هم ميكردند و ببعضى دكانهاى خرازى و بزازى بخصوص دكان حاجى ابو الفتح بلورفروش حكما سرى ميزدند . در دوره‌هاى سابق بر ايندوره ، تجار حجره‌هاى صحن امامزاده زيد را در ماه رمضان موقتا اجاره كرده ، هريك شعبه‌اى از دكان خود را به آنجا برده نمايشگاهى ترتيب ميدادند و اين بهترين تدبير براى فروش امتعه بود . مردم بخصوص طبقهء اعيان به اين محل كه ميامدند ، خلاصه و سرگل همه‌چيز در آنجا جمع بود . بر فرض كه چيزى نميخواستند بخرند ، در صحن امامزاده گردش ميكردند و وقت ميگذراندند و انگارهء كار را طورى ميگرفتند كه وقتى به خانه برسند ، وقت افطار و سر سفرهء گسترده بروند . البته\r\n\r\n","description":"","footnote":"","page_name":" 331 ","page_number":349},
  {"content":"\r\n\r\nگردشى هم در مسجد شاه ميكردند . اشخاص متوسط دور معركهء درويشها حلقه زده ، به بيانات آنها كه اكثر براى دريافت شاهى صد دينار بعنوان چراغ اللّه بود گوش ميدادند .\r\nمن هيچ امامزاده زيد را به اين ترتيب نديده‌ام اينها چيزهائى است كه از بزرگترهاى خانواده شنيده‌ام . در دورهء نيمه‌كودكى و نيمه‌جوانه‌مردى من عين اين بساط ، به طرز اكمل در مسجد و مدرسهء سپهسالار ( جنب مجلس شورايملى ) برپا و تا زمان سلطنت مظفر الدين شاه هم برقرار بود . در اينوقت چون ماه رمضان كم‌كم بزمستان افتاده و گردش در فضاى آزاد خيلى مطلوب نبود ، اين رسم هم از بين رفت .\r\nدر صحن مدرسهء سپهسالار به حدى ازدحام ميشد كه براى پيمودن فاصلهء از جلو خان تا داخلهء صحن ، البته شش هفت دقيقه وقت لازم بود . راهرو سمت حوضخانه راه زنانه و راهرو سمت راست ، بمردها تخصيص داشت . در صحن مدرسه هم همين تقسيم را كرده بودند . در حجره‌هاى سمت شمال بزازها براى زنها بساط پهن ميكردند و ساير حجرات و ايوانها جز ايوان سمت مشرق كه ايوان چهل‌ستون و جزو مسجد بود بساط خرازى و بلورفروشى و سمسارى براى مردها پهن ميشد و واقعا نمايشگاه حسابى از امتعهء آن روز كشور بود . حتى طاقنماهاى جلو خان را هم ميگرفتند و دكانهاى خيابان نظاميه هم بساط خود را رنگين‌تر مىكردند و جمعى هم در پياده‌رو خيابان بساط ميگستردند . كمتر كسى از اهل شهر بود كه ماه رمضان لامحاله يك بار به اين نمايشگاه نيايد . ما كه منزلمان سرچشمه و نزديك بمدرسهء سپهسالار بوديم ، تقريبا هر روز به اين نمايشگاه ميرفتيم .\r\nناصر الدين شاه هم يكى دو بار براى گردش به اين نمايشگاه آمده ، توپ چيت و گاز بين زنها انداخته بود .\r\nميرزا حسين خان سپهسالار عمرش وفا به تمام كردن مدرسه نكرد و چون شاه وقت متولى مدرسه بود ، ناصر الدين شاه اين حق خود و رسيدگى به كار ساختمان را به يحيى خان مشير الدوله برادر آنمرحوم واگذاشته ، مأمورش كرد كه از همان موقوفات مدرسه ساختمان آن را تمام كند . بنابراين مدرسهء سپهسالار خردخرد ساخته شد و اول محلى كه طاق آن را زدند ، چهل‌ستون بود و بعد بمقصورهء بزرگ سمت جنوب پرداختند . تازه طاق مقصوره تمام شده بود كه حاجى شيخ جعفر مجتهد شوشترى ، مرد باتقوى ، كه در آن واحد واعظ و سخنران زبردستى هم بود ، از عتبات براى زيارت مشهد بايران و تهران وارد شد . ماه رمضان بود ، حاجى ملا على كنى از او تجليل كرده يكروز در مسجد مروى او را مقدم داشت و تمام طلاب و مقدسين و خود حاجى ملا على هم پشت سر او نماز خواندند . فردا تمام مردم شهر براى نماز خواندن پشت سر او هجوم كردند .\r\nناصر الدين شاه مسجد نيمه‌تمام سپهسالار را براى نماز خواندن حاجى شيخ جعفر تعيين كرد و آجر و خاك و گچ و آشغال بنائى را از اين سر و آن سر صحن و حجرات چهل‌ستون و مقصوره جمع و محل را براى نماز آماده كردند . حاجى شيخ در محراب مقصوره سمت جنوب به نماز ميايستاد . چهل‌ستون را براى زنها تخصيص دادند ، تمام مقصوره و صحن\r\n\r\n","description":"","footnote":"","page_name":" 332 ","page_number":350},
  {"content":"\r\n\r\nو حجرات و ايوانهاى تحتانى و فوقانى و راهروها و حوضخانه و مدخل و جلو خان ، حتى در خيابان هم صفوف جماعت قائم ميشد . يكروز تخمين كردند بيست و چهار هزار نفر پشت سر اين مجتهد به نماز ايستاده بودند كه در فرمان اللّه اكبرى بيست و چهار هزار نفر از ركنى بركن ديگر نماز از قيام و قعود و ركوع و سجود منتقل ميشدند . در تهران هيچ نظير اين جمعيت و جماعت ديده نشده بوده است . حاجى شيخ جعفر بعد از نماز منبر هم ميرفت ، مردم براى رسيدن بنزديك منبر او ازدحام عجيبى داشتند ، من با آخوند و لله يك روز به اين نماز حاضر شدم ، عده مكبرين شايد از صد نفر زيادتر بود كه همصدا موقع رسيدن ركوع و سجود و قيام و قعود را اعلام ميكردند .\r\nحاجى شيخ جعفر بعد از رمضان بمشهد رفت و ماه محرم مراجعت كرد . باز هم ده پانزده روزى در مسجد سپهسالار نماز خواند و منبر رفت و بعد به سمت عتبات عزيمت نموده در كرند دار فانى را بدرود گفت . در شب فوت او برحسب تصادف تناثر نجوم ( ستاره‌باران ) عجيبى در آسمان اتفاق افتاد كه نظير آن هم تاكنون هيچ ديده نشده است . در چند ساعت اوائل شب هر دقيقه هفت هشت ستاره از جاى خود لغزيده در آسمان خطوطى رسم ميكردند ، همه مردم معتقد بودند كه بايد اتفاق فوق‌العاده‌اى افتاده باشد ، فردا كه خبر فوت مرحوم حاجى شيخ جعفر بتهران رسيد . همه گفتند اين تناثر نجوم بواسطهء اين واقعه بوده است .\r\nالبته اين واقعه تصادف ولى تصادف عجيبى بود .\r\nروز آخر رمضان موعظهء واعظين در مساجد راجع بزكوة بدن يا فطريه بود كه در اندازه‌اى كه هر سرى بايد بپردازد و موقع پرداخت و اينكه بچه اشخاص بايد پرداخته شود بحث ميكردند . براى اينكه فقرا هم از ثواب زكات دادن بىبهره نمانند ، راهى به نظر آورده ميگفتند پدر خانواده كه البته خرج روز را دست‌وپا كرده و به خانه آورده است ، مقدارى از آن را كه كفاف فطريهء خودش را بكند برنش كه فقير است بعنوان زكات بدهد ، زن به دختر و دختر ببرادر و خواهر ، هريك بعنوان زكات خود به ديگرى بدهند و آخرى آن را هم خرج خانه و سايرين را مهمان كند . پدر هم نسبت به اولاد صغير نظر بقيمومتى كه دارد ، ميتواند طرف دادوستد واقع شود و به اين ترتيب همه از زكوةدهندگان محسوب مىشوند .\r\n\r\nعيد فطر\r\nشب اول ماه شوال اگر ماه در طهران ديده نميشد ، از ساير شهرها با تلگراف خبر مىگرفتند . همين كه محقق ميشد كه شب عيد است ، توپهاى افطار هروقت شب بود صدا ميكردند . بعضى از سالها كه روز تعيين شدهء در تقويم ، ماه در هيچ‌جا ديده نمىشد . كار مشكل مىگشت و مردم آن‌روز را روزه مىگرفتند و فردا عيد مىكردند . گاهى هم اتفاق مىافتاد كه اختلافى حاصل ميشد ، بعضى عيد مىكردند و برخى روزه نگاه ميداشتند .\r\nدر شيراز وقتى در عيد رمضان اختلاف حاصل شد ، اكثريت مردم روزه نگاه داشتند ، بعضى نزد ملائى كه با داشتن مقام اجتهاد مرد سادهء خوش‌باورى بود ادعاى ديدن ماه را\r\n\r\n","description":"","footnote":"","page_name":" 333 ","page_number":351},
  {"content":"\r\n\r\nكردند . آقا بقول اين شيادها اعتماد و افطار كرده ، براى نماز عيد به مسجد رفت . اهل محل هم بعضى تأسى جستند ولى اكثريت روزهء خود را نگاه داشتند . يكى از بابا شمل‌هاى محله كه از جملهء روزه‌نگاهداران بود ، وقتىكه آقا سوار الاغش بوده از مسجد به خانه برميگشت ، جلو آمده سر خر آقا را بغل كرده بوسهء فراوان نثار سر و روى الاغ نمود و بآقا عرض كرد « آقا جون ! قربون سر خرت بشم « 1 » تو كه همه‌چىيو حلال كردى ؟ پس اى يه قاشق او تلخورم حلال كن مردم بخورن دعات كنن ! « 2 » »\r\nبلى ! همانطور كه استقامت رؤسا مايهء ارشاد عوام است ، استقامت عوام هم مايهء جلوگيرى از تخطى رؤسا مىباشد . روزى عمر بر منبر مسجد مدينه گفت هرجا ديديد من از استقامت دور ميشوم ، مرا به راه راست بياوريد عربى بدوى پاى منبر بود برخاسته شمشير خود را كشيد و گفت بلى ! هروقت تو از راه راست منحرف شوى ، من با اين شمشير تو را به راه راست ميآورم .\r\nعرب بدوى جز شمشير خود نقطهء اتكائى ندارد ولى بابا شمل شيرازى كه ميتواند با شمشير زبان و يا بيان و رويهء شاعرانهء عوامى خود ، رئيس روحانى خويش را بتجاوز از حدود واقف و از تكرار نظير جلوگيرى كند ، چه حاجت بكشيدن شمشير دارد ؟ اگر بين اين بابا شمل شيرازى و آن عرب بدوى فرقى هست ، همان تفاوت بين نقد و نسيه است . عرب بدوى با خشونتى كه تملق از سر و روى آن مىبارد وعده‌اى كرده كه هيچوقت بجا نمىآورده است . من مريد اين بابا شملم كه وعدهء او را با ملايمت اديبانهء خود بجا آورده است .\r\n مريد پير مغانم ز من مرنج اى شيخ * چراكه وعده تو كردى و او بجا آورد \r\n\r\nدعاى مستجاب\r\nيكروز ديديم ننه زهرا ( پيرزنيكه نوهء او عدد زوج ختنه‌سوران را فرد كرده بود ) دارد رويهء كجاوهء ماهوت گلى ميبرد و رويهء دشك و بالش عوض مىكند و خان‌دائى مرتضى قليخان از بازار فرشهاى سبك‌وزن شوشترى خريدارى كرده اسباب آبدارى و قبل منقبل را بازديد ميكنند كه اگر تعمير و كسرى دارد اصلاح و خريدارى نمايند . معلوم شد مادرم از پدرم اجازه گرفته است كه سفرى به زيارت مشهد برود ولى من و برادرم را به جهت اينكه از درس بازميمانيم ، خيال ندارند همراه ببرند .\r\nما حقا از اين تصميم بسيار پكر شديم زيرا گذشته از اينكه از مادر خود دور و از\r\n\r\n\r\n","description":"","footnote":"\r\n( 1 ) - خوانندهء عزيز البته متوجه ايهام بامزهء « قربان سر خرت بشوم » هست و البته شنيده‌ايد كه عوام در مقابل پرخاش يا شوخى ميگويند « مرده‌شور سرت را ببرد » مخصوصا اشخاص ساده كه فريب خورده باشند ، بيشتر مورد اين پرخاش واقع ميشوند .\r\n( 2 ) - تو كه همه‌چيز را حلال كرده‌اى پس اين يك قاشق آب تلخ ( نوشابه الكلى ) را هم حلال كن كه مردم بخورند و در حقت دعا كنند .\r\n","page_name":" 334 ","page_number":352},
  {"content":"\r\n\r\nتفريح مسافرت و تماشاى دستگاه سلطنتى امام رضا كه پيرزنها از آن حكاياتى براى ما گفته بودند محرم ميشديم ، بايد شب و روز با آخوند مجاور باشيم و اين ديگر چيزى نبود كه بتوانيم بر خود هموار كنيم . آنچه با سياستهاى بچگانهء خود از پير استاد داشتيم به كار بستيم ، ثمرى نكرد . ما هم دست بدعا برداشته گفتيم حالا كه شما ما را نميخواهيد ببريد ، انشاء اللّه رفتن خودتان هم موقوف شود . تمام لوازم مسافرت مهيا شده بود كه يك مرتبه ديديم ورق برگشت . معلوم شد پدرم در آخر كار شايد بمراعات دورى ما از مادر يا جهت ديگرى قول خود را پس گرفته و مشهد رفتن مادرم موقوف شده و ما بىاندازه از شنيدن اين خبر كيف كرديم .\r\n\r\nسفر نايه\r\nسال ديگر اواخر بهار مادرم اجازه تحصيل كرد كه براى ديدار اقوام خود سفرى به نايه برود و ضمنا در عروسى مرتضى قليخان دائى شركت نمايد . شايد بمناسبت دعاى مستجاب ما در سال قبل بود كه تصميم گرفته شد ما را هم با آخوند همراه ببرند .\r\nتداركات حاضر سفر سال قبل كاملا به درد خورد . قاطرهاى پدرم و چند سر اسب از طويله براى خان دائى كه حكما بايد همراه باشد و نوكر و حاشيه ، باروبنهء ما را به حضرت عبد العظيم و از آنجا بحسن‌آباد برد . در اين منزل كدخداى حاجىآباد فشافويه ملكى پدرم با زنش مقدارى نان لواش و ماست و پنير و خرد و ريز و كاه و جو آورده بود . از جمله خوراكيهاى دهاتى ، چيزى بود كه زن كدخدا به آن سرماست ميگفت . بسيار خوش‌طعم و نان‌خورش بسيار خوبى بود كه من آن روز نان‌خورش ناهارم را منحصر به همين خوراكى كردم . زن كدخدا از قول شوهرش راجع‌به بيكارگى مقنىها و عدم پيشرفت كار قنات ، صحبتهائى ميكرد كه از دائرهء اطلاعات ما خارج و تصميم در آن هم از عهدهء ما برنميآمد .\r\nمن اين زن كدخدا را ميشناختم زيرا وقتى پدرم ميخواست اين ده را بخرد ، چنان كه سابقا هم نوشته‌ام ، به اين ده رفته بودم . اجمالا زن پرچانه‌اى بود كه دستورات شوهر خود را راجع‌به بث الشكواى كار قنات ، خوب ميتوانست عملى كند . فردا بعلىآباد كه تازه كاروانسراى آن را ميرزا على اصغر خان امين السلطان ساخته بود ، رفتيم و روز سوم بقم وارد شديم . در خانهء حاجى سيد تقى چراغچى حرم حضرت معصومه كه نوسازتر و شيكتر و نزديكترين خانه بحرم بود ، فرود آمديم و عصرى در حمام جنب همين خانه استحمام كرده بحرم مشرف شديم .\r\nخانم محمد تقى بيگ ارباب و خود او و پسرهايش بديدار ما آمدند . آخوند و مرتضى - قليخان از مردها و مادرم از زن ارباب و عروسهايش پذيرائى كردند . سيد هاشم داماد حبيب اللّه بيگ ، دائى مادر مادرم هم كه در قم منزل داشت ، بديدار ما آمده دعوتهائى بنهار كردند . حاجى سيد حسين متولىباشى از آمدن ما خبر شد ، ميوه و سوهان قم و شيرينى فرستاد ، ما هم با خان دائى و آخوند روزى بديدار ايشان رفتيم . دستگاه و طرز زندگى و حتى رويه و رفتار متوليباشى هيچ از اعيان درجه اول تهران كم نداشت ، چهار\r\n\r\n","description":"","footnote":"","page_name":" 335 ","page_number":353},
  {"content":"\r\n\r\nپنج روزى در قم مانديم و از آنجا يكسر به قصد نايه بار بستيم . راه نه فرسخ بود ، يكى دو ساعت در اللّه قلى بيگ بواسطهء گم شدن قاطر يخدان توقف كرديم تا قاطر با بار پيدا و ضميمهء قافله و بعد از ظهر وارد نايه شديم .\r\nنايه تيول پدرم بود . رعيتها و جوانهاى بيگ‌زاده‌ها پياده و سوار تا بالاى گدوك و بعضى تا حسن‌آباد كه آن هم تيول پدرم و در دو فرسخى نايه واقع بود ، استقبال كردند و چند تا گوسفند هم قربانى نمودند و ما به منزل جدم وارد شديم . بالاخانهء حاجى محمد ولى بيگ دائى مادرم كه وصل بخانهء جدم بود ، بيرونى ما شد . آخوند و خان دائى در اين اطاق و نوكرها در اطاق روبرو كه مهتابى بين آنها فاصله بود ، منزل كردند . از فردا صبح درس ما در ساعات مقرر ولى البته با تخفيفى در برنامه شروع شد .\r\nزنهاى ريش‌سفيدها از ميوه و لبنيات و عسل خود هر روز براى مادرم هديه‌هائى ميآوردند . مادرم هم از چيت و چهلوار و شلّه و قدك و قلمكار و دستمال‌هاى كلاغى ابريشمى و گوشواره و دست‌بند نقره و از اين قبيل خرده‌ريزهائيكه براى همين كار از تهران آورده بود ، به آنها خلعت و يادبود ميداد .\r\nاز حاضرين كسى نميگفت از چه تاريخ اين ده به تيول پدرم درآمده است . بنابراين من از تاريخ اين تيول بىاطلاع بودم . ميدانيم پدرم مستوفى عراق هم بود و البته حاكم جرأت تجاوز بده تيولى مستوفى نداشت . بواسطهء طول مدت اين تيول و كوتاه بودن قلم و قدم حاكم و فراشباشى و حول‌وحوش حكومت ، اين ده بسيار آباد شده بود . پدرم هم از اهالى توقعى نداشت و به همان يكصد تومانى كه اين ده به تيول او مقرر شده بود ، قناعت ميكرد . فقط سالى پانزده تومان علاوه ميپرداختند كه آن هم مواجب كدخداى ده بود . تمام اهالى اين ده حاجى بودند ، هركس ميمرد پسرهاى او همان سال حاجى ميشدند بطوريكه غيرحاجى فقط اشخاصى بودند كه پدرشان هنوز زنده بود .\r\nاين ده در ميان دره واقع و هفت قنات و رودخانه‌اى هم داشت كه قنوات و باغات و اراضى مزروع طرفين رودخانه واقع شده و از بالاى گدوك كه نظر ميانداختى ، مثل جنگل به نظر ميآمد . قطعات زمين مزروع را كه دورهء آن بدرختهاى كهن گردو و گلابى و بادام و سيب و زردآلو مزين شده بود ، زير زراعت شتوى و صيفى كشيده بودند . خيار آنجا در كل بلوك جهرود معروف بود . هواى آن خنك و ملايم و بىباد ، ميوه‌هاى سردرختى آن همه پيوندى و به حد كمال بود . كوههاى اطراف آن پرعلف و اهالى گاو و گوسفند زياد نگاه ميداشتند . ميوه‌هاى خشك و تر و لبنيات خود را در قم ميفروختند و زندگانى مرفهى داشتند .\r\nاين ده صد خانوار و قريب پانصد ششصد نفر سكنه داشت .\r\nاهالى اين ده دو طبقه بودند يكى بيگ‌زادگان كه طايفهء مادرى ما و تقريبا يك ثلث اين ده متعلق به آنها بود و ديگرى رعيت كه هريك بيش‌وكم آب و ملكى داشته و خود در ملك خود زراعت ميكردند . اين ده هفت نفر سرباز از رعيت و دو نفر افسر از بيگ‌زاده‌ها كه يكى سلطان و ديگرى نائب بود ، نوكر بديوان مىداد . سلطان و نائب اين ده تمام\r\n\r\n","description":"","footnote":"","page_name":" 336 ","page_number":354},
  {"content":"\r\n\r\nبلوك جهرود را اداره مىكردند . سلطان فعلى سليمان سلطان و برادرش نائب ميرزا - على اكبر ، پسرعموهاى مادرم بودند كه اين شغل را از جد و عموى پدر خود حاجى عبد اللّه سلطان و نايب كاظم خان بميراث داشتند .\r\nبواسطهء مراودهء بيگ‌زاده‌ها با تهران و اختلاط رعيتها با آنها ذوقهاى شهرى و ادب اجتماعى طبقهء رعايا هم بسيار خوب و باوجود بيسوادى و كمى فرهنگ با هريك از آنها كه حرف ميزدى ، مردمان فهميده‌اى بودند و مزاحمت طبقهء رعيت كه همين كه چشمشان بطبقات بالا ميافتد دست و پاى خود را گم كرده و از راه اظهار اخلاص اسباب مزاحمت ميشوند ، در اينها نبود . بين دو طبقهء اعيان و رعيت هم از هر حيث صلح و صفا برقرار بود . همه مردمان حق و حساب‌دان و در حدود خود قانع و شاكر بودند . دزدى در اين ده هيچ اتفاق نمىافتاد و هيچكس نظرى بمال غير نداشت . همه به كار خود مشغول و از آب و هواى خوب و زندگى بىسرخر و بىسوهان روح برخوردار و خوش بودند . واحد خريد و فروش اراضى ، ساعت آب قنات و يكمن بذرافشان زمين بود كه در اينوقت املاك خوب را با آبش منى چهار پنج تومان خريد و فروش ميكردند . همين گرانى زمين دليل تمكن و رفاه اهالى بود و الا با نرخ آن‌روزها هيچوقت از يك من زمين كه پنج تومان ميخريدند ، بعد از وضع مخارج بهره‌بردارى سالى يكى دو قران بيشتر فائده نميبردند ولى چون ملك فروش كم و پول بيكار در دست اهالى زياد بود ، بتومانى يكى دو عباسى فائدهء ساليانه ميساختند .\r\n\r\nسناوند\r\nيكروز بعد از ظهر پنجشنبه‌اى بود ، ديدم دو تا اسب و دو نفر نوكر حاضر شده‌اند كه من و برادرم را براى بازديد پسرعموها به سناوند ببرند . ميرزا حبيب اللّه عموى ما كه با پدرم از يك مادر و با هم شباهت صوريهم داشتند ، از مدتى پيش در سناوند رحل اقامت افكنده و خانه و زندگى خود را به آنجا برده بود . اين عمو در ايام پدرش در تبريز سمت نوكرى و نيمه‌للگى ناصر الدين شاه را داشته است . در سلطنت ناصر الدين شاه با يكى از شاهزاده‌ها به سمت وزارت بكرمان هم رفته و در آنجا صيغه‌اى گرفته با يك پسر بتهران مراجعت كرده و بعد از چندى دختر يكى از خوانين خرقان را بزنى اختيار كرده و از اين خانم هم چهار پسر و دو دختر پيدا كرده بود . در اين ضمن‌ها او را براى مميزى بقم فرستادند ، از عمل مميزى او معلوم مىشود خيلى اهل حساب و از آنها بوده است كه هيچگونه حيف‌وميلى را در مال دولت روا نميداشته است . آب رودخانه قم از زمان خيلى قديم عنوان خالصگى داشته و به همين جهت ماليات آنجا را سنگين مميزى كرده است .\r\nاهالى قم از اين مميزى شكوه كردند . ميرزا حبيب اللّه احضار شد و با دليل و برهان ثابت كرد كه اين آقايان بى مورد شكايت كرده‌اند و او را عبث از كارش بازداشته‌اند . بقدرى از اين احضار بى مورد ملول شد كه ديگر زير بار نوكرى نرفت و زندگى و نان رعيتى را بر نوكرى ترجيح داد . بسناوند كه دو سه دانگش ملك او بود رفته ، در آنجا باغ و خانه‌اى راه انداخت . دو سه دانگ از ورزنه و منصورآباد و سنجيگان را هم خريدارى كرده ، مشغول زراعت و زندگى رعيتى شد .\r\n\r\n","description":"","footnote":"","page_name":" 337 ","page_number":355},
  {"content":"\r\n\r\nميرزا حبيب اللّه سالى چهل پنجاه خروار گندمى كه از ملكش ميرسيد ، در آسياى خود آرد كرده ، نان صادر و وارد خانه را راه ميانداخت و از نگاهدارى گاو و گوسفند ، روغن و لبنيات طرف احتياج را تدارك ميكرد و با پانصد تومان مواجبى كه داشت ، پوشاك خانواده و ساير مخارج نقدى خود را راه ميبرد و زندگانى وسيع آبرومندى براى خود آماده كرده بود . خانهء او مهمانخانهء غريب و بومى بود ، كمتر اتفاق ميافتاد كسى از آن حدود بگذرد و سرى بسناوند نزند . گذشته از شناسائى آب و زمين و تقويم درآمد املاك و محساسبه كه در آنها بسيار زبردست بود ، معلومات خصوصى هم از قبيل دعاى مار و عقرب گزيده و پرپى سگ هار گزيده و دعانويسى داشت كه از ده پانزده فرسخ حول‌وحوش براى علاج نزد او ميآمدند و در مهمانخانه او راحت ميكردند و دعا ميگرفتند . اجمالا اين مرد مقدس و باتقوى در اين ده ، هم از حيث ماده و هم از حيث معنى ، براى مردم حول‌وحوش ملجائى شده و خانهء او مركز آيندوروند همه‌گونه و هر صنف مردم بود . گاهى هم كه خودش بتهران ميرفت ، مهمانخانهء او برقرار و خانمش كه از هر حيث برازندگى داشت ، كارها را اداره ميكرد و مهمانخانه را دائر نگاه ميداشت .\r\nدر اينوقت عمو با يك پسرش ، ميرزا خليل اللّه ، بتهران رفته و ما ببازديد باقى پسر عموها بسناوند ميرفتيم ، راه بيش از يك فرسخ نبود يكساعت بغروب مانده وارد خانهء عمو شديم و از ديدن حوضهاى آب‌نما با آب جارى و عماراتى كه كاملا به سليقهء شهرى ساخته شده و مدتى بود از آنها دور بوديم ، چشمى چرب كرديم . « 1 » ميرزا غلامحسين و ميرزا عبد اللّه و ميرزا عبد الحسين و از همه كوچكتر كه تقريبا هم‌سن ما بود ، ميرزا محمد على و بخصوص خانم عمو از ما پذيرائى كردند . عمو دختر زيبائى هم بسن ماها داشت كه چشمش آن‌روزها درد ميكرد . ما بعد از قدرى گردش در باغات و عمارات با پسرعموها و صرف شام در روى تخت چوبى بسيار بزرگى كه روى حوض اندرون زده بودند ، خوابيديم . فردا را هم تا عصر آنجا بوديم ، عصرى همان دو نفر نوكر با همان دو اسب آمدند و ما را به سمت نايه بردند . نوكرى كه مرا جلو اسب خود نشانده بود . اسمش اسفنديار و اهل انجدان و بمناسبت آخوند وارد خدمت شده و شخص لوده‌اى بود . در مراجعت براى سرگرمى ما خيلى شمرى ميخواند و فريادهاى او مرا عذاب ميداد تا بالاخره من بآقا غلامحسين متوسل شدم ، او را از اين رفتار بازداشت .\r\n\r\nعروسى اعيانى دهات\r\nبالاخره موقع كارى كه قسمت مهم اين مسافرت براى آن بود رسيد و بساط عروسى دائى مرتضى قليخان پهن گشت . عروس ، مرضيه خانم دختر محمد حسين بيگ پسر نايب كاظم خان سابق الذكر بود كه پدر عروس پسرعموى جدم ميشد . اين محمد حسين بيگ يكى از اشخاص فهميده و عاقل\r\n\r\n\r\n","description":"","footnote":"\r\n( 1 ) - چشم چرب كردن كنايه از حظ نظر است و بيشتر مورد استعمالش مانند مورد متن در وقتى است كه مدتى از منظره‌هاى زيبا محروم باشند . اين كنايه در مورد تماشاى زن صاحب جمال هم استعمال دارد .\r\n","page_name":" 338 ","page_number":356},
  {"content":"\r\n\r\nو باحيثيت آن حول‌وحوش و از همهء بيگ‌زادگان مسن‌تر و مرد باسواد بسيار خوبى بود .\r\nقرآن را با ترتيل و تجويد ميخواند ، بسيار محتاط بود ، در غذا و رفتار و حركت و سكون و خلاصه در همه‌چيز زندگى ، جنبهء تعادل را حفظ ميكرد ، باوجود هفتاد و هفت سال كه از عمرش گذشته بود ، تمام دندانهاى خود را با سفيدى و براقى جوانى در دهان داشت هيچوقت بىوضو نبود و هيچ وضوئى را بىمسواك نميگرفت ، در اكل و شرب بسيار باملاحظه و از هله‌هوله خوردن « 1 » بىاندازه گريزان بود . درختهاى بادام تلخ و شيرين باغات خود را خوب ميشناخت و منقّا و غيرمنقاى آن را در حافظه داشت . درختهاى گردوى پوست نازك و كنوك « 2 » را خوب از هم تميز ميداد ، در آداب زندگى كتاب حلية المتقين را حفظ كرده و تمام رويه خود را از روى احاديث و اخبار اين كتاب قرار داده بود . در هشتاد سالگى كه بدرود زندگى گفت ، تمام دندانهاى خود را با خود بگور برد . هيچوقت به كسى پرخاش نميكرد ، بزرگترين حرف سختش به پسرش كاظم خان « اى نامعقول » بود ، هيچكس نشنيده بود كه محمد حسين بيگ از كسى غيبت كند ، بسيار خوش‌صحبت بود ، گاهى كه تهران ميآمد و با شهريها در يك مجلس مينشست ، هيچ نميشد تشخيص بدهند كه اين شخص در دهات بار آمده است .\r\nاين عروس و داماد گذشته از اينكه از دو سه طرف با هم نوهء عموى بزرگ بودند ، دختر عمه و پسردائى بلافصل هم محسوب ميشدند . زيرا خواهر جدم عيال محمد حسين بيگ و مادر عروس و مدتى پيش از اينها زندگى را وداع گفته بود . ميدانيم مادر داماد هم دختر حاجى ابراهيم بيگ و برادرزادهء پدر عروس بود و خود محمد حسين بيگ هم با جدم حاجى ميرزا - آقا با هم پسرعمو بودند . عروس هم دختر بلندقد زيبائى بود .\r\nدر دهات ، عروسيهاى خود را اكثر در فاصلهء بين برداشتن خرمن و بذركارى ميكنند كه دعوت‌شدگان كه از دهات ديگر ميآيند ، گرفتاريشان كمتر و بعلاوه دست‌وبال خودشان هم براى خواربار تر و خشك و عليق مالهاى مهمانها باز و ميوه هم فراوان باشد . بخصوص كه اين موقع با ماه ذيحجه هم تصادف كرده و از هر حيث براى عروسى مناسب بود .\r\nقبلا دعوتهائى كه بايد از خارج ده بشود به عمل آمده ، با رعايت تناسب سن و دم‌خورى خانه‌هائى كه بايد مهمانهاى خارج شبها را در آنها بسر برند و طويله‌هائى كه مالهاشان را در آنها ببندند ، تعيين شده بود . عروسى دو شبانه‌روز بود ، مهمانها بمناسبت سن به دو دسته تقسيم شده عده‌اى كه جزو معمرين بودند در مجلس بزرگترها بودند و جوانهاى خارج و داخل ، مجلس عليحده داشتند . از تمام دهات بلوك خلجستان در اين عروسى عده‌اى را وعده گرفته بودند . يك دسته مطرب دهاتى خبر كرده بودند كه گذشته از آوازه‌خوان و كمانچه‌كش\r\n\r\n\r\n","description":"","footnote":"\r\n( 1 ) - هله‌هوله خوردن كنايه از نگاه نداشتن اندازه در موقع و نوع خوراكى است كه شخص هرچه و هروقت هر خوردنى بدسترسش باشد بىمحابا بخورد .\r\n( 2 ) - اصطلاح شيرازى و اين صفت را براى اشخاصى كه باشكال از آنها پول درميآيد نيز استعمال ميكنند .\r\n","page_name":" 339 ","page_number":357},
  {"content":"\r\n\r\nو ضربگير و رقاص ، طبال با طبل بزرگ و سرناچى هم داشتند تا براى موقع حمام رفتن داماد و آوردن عروس هم باصطلاح محلى « سازنده » داشته باشند .\r\nاين سازنده‌ها بازى هم درميآوردند . يكى از بازيهاى آنها اين بود كه مردى روى شكم خود با دوده ، چشم و ابرو و دماغ و دهن ميكشيد ، غربالى را ، وارونه بسر گذاشته روى آن پارچهء مشكى ميانداخت و اطراف آن را جمع كرده زير سينه ميبست و اين كلاه بزرگى ميشد . يك چوب ميان دو آستين قباى كمرچين خود كرده و اين قبا را از پائين شالبند خود بكمر بسته و محاذى زانو شالى بدور آن پيچيده و با اين مقدمات يك آدم قد كوتاه صورت درشت كمر باريك كله گندهء گردن‌كلفتى كه گردن او بپهناى صورت پت‌وپهنش بوده كلاه سه چاركى عظيمى بر سر داشت ، از خود ميساخت و با اين هيئت با دستهاى شق‌ورق تانشو وارد مجلس ميگشت و ميرقصيد . در ضمن رقص با آهنگ موسيقى پوست شكم خود را جلو و عقب ميبرد و باينوسيله اشكال غريب به صورت آدمك ميداد كه خيلى مضحك بود . گاهگاه جفتك ميانداخت و همچو به نظر ميرسيد كه پاهاى اين نيمه‌آدم به پشت گردنش مىخورد . بازى ديگرى هم درميآوردند ، اين بازى دكان بقالى بود ، شخصى بدكان بقالى مراجعه كرده هرچه از او ميخواست ، بقال يكنواخت جواب ميداد « غير از اين هرچه بخواهيد دارم » تا بالاخره از دكان ديگر يك تغار ماست خريد و حمالى صدا زد . حمال ابتدا ميخواست تغار ماست را با طناب بسته ، روى پشتش گذاشته ببرد . صاحب‌كار ديد تمام ماستها ميريزد ، به او حالى كرد .\r\nاين‌بار حمال بفكر اين افتاد كه تغار را زير بغلش بگذارد . باز هم صاحب‌كار كه ديد ماستهايش را خواهد ريخت منعش كرد . بالاخره حمال دراز كشيد و تغار را روى شكم خود گذاشته بصاحب‌كار گفت حالا يك حمال گردن‌كلفت صدا كن مرا با اين تغار ماست به خانه برساند من در ميان كارمندان ادارات حتى مديران كل هم ، خيلى بنظير اين بقال و حمال برخورده‌ام كه اين بازى مطرب دهاتى را بنظرم آورده است . « 1 »\r\nخانهء عروس و داماد هريك در يك سمت رودخانه واقع بوده و با هم چندان فاصله‌اى نداشت . عروس را پياده آوردند ، مطربها يا بقول محلىها ، سازنده‌ها با دهل و طبل گنده و سرناى خود با مشعل و لاله جلو عروس افتاده بودند . قوم و خويشهاى نزديكتر بداماد مانند پدر و دائيها ، بفاصله جلو عروس ميرفتند و بهترين باغات و اراضى خود را لفظا « پاانداز » ميكردند . البته اين جز تعارف چيزى نبود ولى رسم بود . اين تشريفات هم به عمل آمد و با\r\n\r\n\r\n","description":"","footnote":"\r\n( 1 ) - يكى از رؤساى عدليه آذربايجان براى كارهائى كه در مدت رياست خود عقب انداخته بود ، بوزارتخانه پيشنهاد كرد كه هيئتى از ابتدائى و استيناف از مركز مامور شوند تا كارهاى عقب ماندهء زمان رياست ايشان را تمام كنند . پهلوى مرحوم كه در همين وقت مسافرتى بآذربايجان كرده بود ، متوجه اوضاع شده امر داد در عدليهء اردبيل را بستند . در اينوقت من در اصفهان بودم ، مرا از آنجا مامور رياست عدليهء آذربايجان كردند ، من نقشهء پنج ماهه‌اى كشيده و در عرض اين مدت تمام كارهاى عقب‌مانده را تمام كردم و بعد از يكسال كه بتهران براى مدير كلى ثبت احضار شدم فاصلهء بين تاريخ تسليم عرضحال تا روز محاكمه بده روز تنزل كرده بود و در يك محاكمهء جنائى فاصلهء بين وقوع جرم تا صدور حكم از 21 روز بيشتر نبود .\r\n","page_name":" 340 ","page_number":358},
  {"content":"\r\n\r\nوجوداين توقف عروس نزديك پل رودخانه زيادتر از اندازه معمول و معلوم شد كه اين توقف براى آنست كه خواهرزاده‌هاى داماد ( من و برادرم ) كه از خود ملكى دارند ، پاانداز نكرده‌اند . گشتند ، ما را پيدا كردند ، ما هم اسامى مزارعى كه پدرم بما بخشيده بود ، بر زبان آورده پاانداز كرديم تا عروس به خانه وارد شد .\r\nدر اينوقت ، در عروسى دهات هم ، خيلى از مراسم قديم متروك شده معهذا بعضى رسمهاى آن‌كه باقى و معمول بود ، براى شهريها غريب به نظر ميآمد . از جمله آرد ماليدن به صورت جوانهاى نزديك بخانوادهء عروس بود كه جوانهاى خانوادهء داماد هرجا يكى از اينها را گير ميآوردند ، آرد به صورت او ماليده و همگى مىخنديدند . وقتى داماد از حمام بيرون مىآمد ، تا رسيدن به خانه ، همه‌كس اجازه داشت خود را به او نزديك كرده كلاه او را بربايد و كسى كه كلاه نصيبش مىشد ، تا انعام نسبتا سنگينى از پدر داماد نميگرفت ، ميتوانست كلاه را نداده داماد را سر برهنه بگزارد . بنابراين خود داماد و ساقدوش و سلدوش خيلى مواظب كلاه بودند .\r\nپيش از اينها رسم بوده است كه به مجرد ورود عروس به خانه و دست‌بدست دادن عروس كه بوسيلهء پدر داماد به عمل ميآمد ، بايد حجله را خلوت كرده و عروس و داماد را به حال خود بگذارند و داماد هم بايد هرچه زودتر كفايت خود را ظاهر كرده ، بيرون بيايد و شاهكار خود را بساقدوش و سلدوش كه بيرون در منتظر او بودند ، اعلام كند و آنها هم هم بوسيلهء شليك تفنك ، باكفايتى رفيق خود را بعموم اعلام نمايند . واى بوقتىكه اين اعلام عمومى تأخير ميشد يا اصلا صداى تفنگ بلند نميگشت .\r\nميگويند آشتيانى در شب عروسى پسرش شيرين‌پلو كه باصطلاح محلى زرده‌پلوش ميخواندند ، تهيه ديده بود . داماد به خوردن زرده‌پلو حريص ولى ساقدوش و سلدوش نظر بعملياتيكه بعد بايد صورت بگيرد او را مانع شدند . پسرك بقدرى از اين ممانعت ملول شده بود كه وقتى عروس را آوردند و ساقدوش به او گفت برخيز بحجله برو ، بلهجهء محلى كه من از نوشتن عين و ترجمه آن خوددارى ميكنم گفته بود من ؟ من ؟ هرگز نميروم « هركس زرده‌پلوس بخورده بسه » ( . . . هركس زرده‌پلو را خورده است برود . . . )\r\n\r\nمراجعت\r\nده روزى از عروسى گذشته بود ، شبى در حدود نصف شب صداى زنگ كاروان ، ورود قاطرهاى پدرم را اعلام داشت . همان شبانه معلوم گشت در تهران عروسى برادرم آقا ميرزا رضا راه افتاده و به اين جهت قاطرها براى بردن ما آمده‌اند . پس فردا از نايه حركت كرديم و يك شب در ساليان منزل شكسته بقم آمديم ، در قم هم بيش از يكشب درنگ نكرده وعده‌گيران دوستان و آشنايان را عذر خواسته راه افتاديم . من و برادرم هر دو بچشم‌درد مبتلا و شب قبل تا صبح نخوابيده بوديم . دميكه ميخواستيم بكجاوه بنشينيم ، پيرزن سرايدار خانه معالجه‌اى دستور داد . چهار زرده تخم‌مرغ را گرم كردند و به روى چشمهاى ما انداختند و بستند . اين معالجه بقدرى نافع بود كه من تا صبح در كجاوه خوابيدم . فردا شب و\r\n\r\n","description":"","footnote":"","page_name":" 341 ","page_number":359},
  {"content":"\r\n\r\nپس‌فردا شب و پسين‌فردا شب عين اين دستور اجرا شد وقتى بتهران رسيديم ، اثرى از چشم‌درد نبود .\r\nصبح دو سه ساعت از روز برآمده بود كه وارد خانه شديم و خيلى بموقع بود . زيرا تمام تداركات ديده شده ، جهاز عروس را هم شب قبل آورده در اطاقهاى ساختمان غربى نوساز ، پهن كرده بودند و از فردا صبح عروسى شروع ميشد . در غيبت ما پدرم ناخوش و بكمردرد خطرناكى مبتلا شده بود ، بحديكه خواهرهاى بزرگتر بفكر افتاده بودند كه اگر حادثه‌اى براى پدرم پيش بيايد ، عروسى برادرم پيش افتاده باشد . برادرهاى بزرگ هم پسنديده ، از يكطرف روز عيد غدير را براى عقدكنان تعيين و از طرف ديگر قاطرها را براى آوردن ما فرستاده بودند . ولى حال پدرم بعد از اين تصميمات بهبودى يافته بود چنان كه وقتى ما رسيديم ، نقاهت مرض هم رفع شده بود . چون من در اين عقدكنان حاضر نبوده‌ام ، اين است كه آنچه از مراسم عقدكنان مينويسم راجع برسم زمان است .\r\n\r\nعقدكنان\r\nدر اين اوقات ، تشريفات عوامانهء عقدكنان خيلى كم شده بود .\r\nديگر زيرفرشى كه بساط عقد روى آن پهن ميشد ، براى ولود شدن عروس ، ارزن نمىافشاندند و عروس را در موقع عقد روى زين اسب نمىنشاندند و همان زين را هم بر روى طشت وارونه‌اى كه زير آن چراغ عسل و موم بسوزد ، قرار نميدادند و زبان بد مادرشوهر و خواهرشوهرها را در پاى همين چراغ با ميخ بر زمين نكوبيده و باينوسيله زبان‌بندى نميكردند ، اينها كار خانواده‌هاى بيسواد كم‌تربيت بود .\r\nسوزنى ترمه‌اى ميانداختند و مجلس را طورى ترتيب ميدادند كه در موقعى كه در اطاق مجاور ، ملا مشغول خواندن خطبهء عقد مىشود ، عروس رو به قبله و آئينه قدى و يك جفت جار دو سه الى پنج شاخه كه از خانهء داماد با خوانچهء اسفند و رنگ و حنا آورده بودند ، بايد در اين مجلس حاضر باشد . آئينهء روبروى عروس به ديوار تكيه داشت و جارها در طرفين گذاشته شده بود و از وقتى عروس قدم باطاق عقد ميگذاشت تا خاتمهء تشريفات ، شمعهاى آن اگرچه روز و اطاق هم روشن بود ، بايد بسوزد . خوانچهء اسفند كه عطار مشترى خانهء داماد ترتيب داده و با قلمه‌هاى دارچين زرورق زده خانه‌بندى و در هريك از خانه‌ها مقدارى اسفند و دانه‌هاى ديگر و رنگ نسائيده ( وسمه ) و حنا گسترده بود ، نزديك عروس گذاشته بودند . منقل آتش هم براى سوزاندن اسفند در گوشهء ديگر حاضر بود .\r\nسليقهء عطار در رنگ‌آميزى خانه‌هاى خوانچه و مباركبادى كه با اسفند سياه روى دانه‌هاى سفيديكه در خانهء اصلى وسطى نوشته و همچنين نقش‌ونگارى كه با دانه‌هاى رنگ كرده در خانه‌هاى اطراف انداخته بود ، مايهء تحسين حضار ميشد . جلو عروس جا نماز ترمه يا مخمل مرواريددوز زيبائى كه حكما عروسها جزو جهاز خود داشتند ، گسترده و قرآنى كه جزو مهر ميكردند ، در قاب اطلس يا ترمه يا مخمل پهلوى آن\r\n\r\n","description":"","footnote":"","page_name":" 342 ","page_number":360},
  {"content":"\r\n\r\nگذاشته شده بود . براى اينكه عروس نزد داماد شيرين و مطبوع شود ، يكى از خانمهاى سفيدبخت خانواده ، دو پارچه قند را كه اگر دو تا سرقند باشد بهتر است ، بايد در دست بگيرد و خانم سفيدبخت ديگرى پارچهء سفيدى بسر عروس بيندازد و خانم اولى سرقندهاى خود را بر سر عروس بسايد .\r\nكلثوم ننه گفته است كه اگر خاكه‌قندى را كه از اين سائيدن حاصل مىشود ، مايهء شيرينى كاچى و قيقناق هديهء مادر زن در روز پاتختى كنند و داماد و عروس از آن بخورند ، عشق زن و شوهر به يكديگر زياد خواهد شد . اين رسم امروز هم در عقدكنان برقرار است گواينكه لامحاله كاچى و قيقناق در عروسى جوانهاى متجدد منسوخ شده است .\r\nچيزهائى كه از خانهء داماد ميآوردند ، منحصر بآينه و جار و خوانچه هفت‌سين پاى عقد نبود بلكه چهل پنجاه و گاهى صد خوانچهء ديگر كه در هريك دو كله‌قند و يك كاسه نبات بود و ده دوازده خوانچهء حنا و صابون و كفشهاى زنانه و ده بيست سى خوانچهء شيرينى و بالاخره يكى دو خوانچه محتوى كيسه‌هاى پول ( شيربها ) و طاقه‌هاى شال و محفظه‌هاى جواهر و بقچه‌هاى پارچهء نابريده ضميمه داشت .\r\nخوانچه‌هاى قند و نبات و شيرينى ، در مجلس مردانه و زنانه چيده ميشد . شيرينى در همان روز به مصرف ميرسيد ، چه دعوت‌شدگان ميخوردند و چه بنوكرهاى آنها تقسيم ميشد .\r\nقند و نبات را روز بعد از مجلس عقد ، براى دعوت‌شدگان ميفرستادند و در عقدكنانهاى اعيانى ، دلمه هم بدعوت‌شدگان ميدادند .\r\nرسم دادن هديه بدعوت‌شدگان عروسى ، ظاهرا از رسوم ايرانيان قديم مىباشد زيرا اول وهله‌اى كه در تاريخ اسلام به اين رسم برميخوريم ، در موقع وزارت برمكىهاست . در اين عروسيها گلوله‌هاى كوچكى كه از موم و عطريات ساخته و در جوف آن كاغذهاى كوچكى كه اسم خانه و يا ضياع و عقار يا بدرهء زر يا غلام و كنيز يا طاقه‌هاى نابريده در آنها ثبت و بامضاى پيشكار صاحب عروسى رسيده بود گذاشته بودند ، بحضار ميداده يا بر سر عروس و داماد نثار ميكرده‌اند . هركس هرچه نصيبش شده بود ، فردا از پيشكار پدر داماد قبالهء خانه و ضياع و عقار يا عين آنچه در كاغذش نوشته شده بود ، دريافت مىكرد .\r\nفردوسى هم در شاهنامه هروقت از فرستادن هديه سخن ميراند ، مقدارى زر هم براى نثار ذكر مىكند . البته نثار كردن عين سكه‌هاى وزين طلا بر سر شخص ، با صدمه‌اى كه حكما بر آن مترتب است ، معقول به نظر نميآيد . بنابراين بايد گفت كه اين رسم دلمه كردن كاغذ كه نمايندهء زر و ضياع و عقار و خانه و غلام و كنيز بوده است ، همان رسم قديم ايران بوده كه بوسيلهء برمكيها در ميان مسلمانها هم معمول شده است . لفظ دلمه تركى و معناى آن با غذائى كه امروز به اين اسم معروف است و با گلوله‌هاى هديه و نثار عروسى برمكيها ، كاملا تطبيق مىكند و چون اصطلاحات دربارى و اعيانى ايران ما اين اواخر همه تركى بوده است ، اين لغت هم بااينكه معناى آن از رسوم ايران قديم است ، بقالب تركى مصطلح شده و لفظ آن يادگار دورهء تركها در ايران و الا عرب و مغول از اين\r\n\r\n","description":"","footnote":"","page_name":" 343 ","page_number":361},
  {"content":"\r\n\r\nظرافتهاى اجتماعى خيلى بدور بوده‌اند و شايد دلمهء خوراكى آنها هم همان گوشت يابوى تاتو بوده كه امروز هم تركستانيها آن را در روده حفظ ميكنند و به آن علاقهء خاصى نشان ميدهند و همين كه بايران آمده‌اند ، برگ مو و كلم‌پيچ و بادنجان و كدو و چيزهاى ديگر جانشين روده و برنج و لپه و سبزى و قيمهء گوشت گوسفند تازه ، جاى گوشت كهنهء يابو را گرفته باشد .\r\nدر عقدكنانهائيكه دلمه هم ميدادند ، برادر بزرگتر يا عمو يا دائى داماد با كيسه‌اى كه در آن باندازهء لزوم اشرفى يا لامحاله پنجهزارى طلا بود ، در پائين مجلس مينشت دو سه تا قاب بزرگ كه در آنها هم شاخه‌هاى نبات به قدر لزوم چيده بودند ، در جلو او بود . همين كه صيغهء عقد بين وكلاى عروس و داماد اجرا ميشد ، براى هريك از حضار يك دانه پول طلا و يك شاخه نبات در ظرف بلور گذاشته ، با سينيهاى چهارگوش كوچك پيشخدمتها نزد آنها ميبردند . سكه‌هاى طلا در كيفهاى پول و شاخه نبات در دستمالهاى سفيد پيچيده و بجيبها منتقل ميشد .\r\nآخوندهاى اجراكنندهء صيغه ، تكليف خود را ميدانستند و بعد از اجراى صيغهء عقد پا سفت نميكردند . همين كه آنها خارج ميشدند ، صداى اركستر نظامى كه در حياط ، دور حوض را گرفته بودند ، بلند ميشد . من هيچ خاطر ندارم ، كه در مجلس عقد ، مطرب دائره و تنبك‌زن ديده باشم . تا يكى دو ساعت دنبالهء مجلس امتداد پيدا ميكرد و حضور داماد ، ولو در مجلس مردانه ، رسم نبود .\r\nرسم خيلى بديكه هنوز هم در عقدكنان حاجى عمواغليها ورنيفتاده است ، جواب ندادن دختر بسؤال اول ، راجع بقبول ازدواج بود كه بايد سه بار خطبه و ميزان مهر و سؤال از اينكه آيا خانم راضى هستند تكرار شود . سابق رسم بود مادر داماد كه در مجلس عقد زنانه حاضر بود ، مقدارى پول طلا بعنوان زيرلفظى تقديم خانم مىكرد تا خانم التفات فرموده رضايت خود را كه اظهر من الشمس بود ، بكلمهء « بلى » اظهار كند .\r\nدر عقدكنان برادرم چون عجله داشته‌اند ، مجلس خيلى مختصر و حضار منحصر ببرادرهاى بزرگ داماد و چند نفر حاشيه و ملاهاى عاقد بوده‌اند . در خانوادهء ما رسم نبود عروس را عقدكرده بنشانند . هميشه فاصله بين عقد و عروسى بيش از يكى دو روز و منتهى يكهفته نبود . مىگفتند اين كار بخانواده نمىآيد و هروقت كه اتفاقا فاصلهء زيادترى پيدا ميشد ، يكى از خانواده ميمرد و قهرا فاصله را زيادتر مىكرد . اين بود كه عقدكنان در خانوادهء ما اكثر بطور اختصار ورگذار ميشد . گاهى هم كه دخترى از خانواده را بخارج شوهر ميدادند ، حتى المقدور سعى ميكردند ، فاصله كم باشد و هروقت كه قهرا فاصله زياد ميشد ، بواسطهء زيادى افراد خانواده ناگزير يكى دررو مىكرد و اين عقيده كه نشاندن عقدكرده بخانواده نمىآيد ، راسخ‌تر ميگرديد .\r\n\r\n","description":"","footnote":"","page_name":" 344 ","page_number":362},
  {"content":"\r\n\r\n\r\nجهازبران\r\nروز قبل از عروسى از خانهء عروس عدهء قاطر و خوانچه‌اى كه براى بردن جهاز لازم بود ، تعيين ميشد و از هريك از اين دو ، باندازهء تعيين شده ، با دستهء موزيك نظامى يا نقاره‌چى يا هر دو از خانهء داماد بخانهء عروس روانه ميكردند . فرش و رختخواب در مفرشهاى قاليچه‌اى و لباس دوخته و ندوخته و طاقه‌هاى نبريده ، در يخدانها ، با يخدان‌پوش ماهوت گلى و مسينه‌آلات از قبيل ديگ و مجموعه و باديه و ساير ظروف مسى ، در تورهاى كاه‌كشى بار قاطر و ساير اثاثيه از قبيل بلورآلات ، اسباب چراغ ، متكاها و پشتيهاى زرى و ترمهء مفتول و مرواريددوزى و تزيينات دروديوار مانند پرده و طاقچه‌پوش و سماور و اسباب چاى و ظرف چينى و خلاصه يك دستگاه اسباب زندگى تمام‌عيار ، در خوانچه‌هائيكه كف آنها را پارچهء سفيد انداخته و مقدارى نقل در آن پاشيده بودند ، ميگذاشتند و دستهء موزيك و نقاره از جلو و خوانچه‌ها از دنبال و قاطرها از عقب به راه افتاده بخانهء داماد ميآمد . همراه جهاز شخص متعينى از از نوكرهاى خانهء عروس ميآمد و صورت جهاز را به همان ترتيبى كه در خوانچه‌ها چيده شده بود ، همراه داشت كه تحويل داده از يكى از بستگان داماد رسيد ميگرفت . از عقب چند نفر خدمتكار با جارو و لوازم تنظيف ميآمدند و ناحيه‌اى كه در خانهء داماد متعلق بعروس بود ، فرش و لوازم زندگى را پهن كرده حجلهء عروس را ميآراستند . زيادى عدهء خوانچه‌ها و قاطرها و قيمتى بودن اثاثيه ، طرف توجه تماشاچيها واقع ميگرديد . گاهى عدهء خوانچه‌ها به صد و دويست و عدهء قاطرها به بيست و سى ميرسيد . اكثريت تماشاچيها از جنس لطيف بودند كه بعد از مراجعت از اين تماشا با حافظهء عجيبى تمام جزئيات جهاز را براى آنها كه به اين فيض نرسيده و از تماشا محروم مانده بودند ، نقل ميكردند . در خانهء داماد گذشته از شربت و شيرينى ، خلعتى بتحويل‌دهنده و انعامى بخوانچه‌كشها و قاطرچيها داده مىشد .\r\nبعلاوه نقلها و پارچهء سفيد كف هر خوانچه مال حامل آن بود .\r\nالبته مرتب بودن اين جهاز و جور كردن اينهمه اسباب از روى سليقه و اينكه چه دسته از آنها جلوتر و كدام عقبتر بايد راه بيفتد و هر دسته بايد بچه ترتيب در خوانچه‌ها چيده شود كه جالب توجه باشد ، هنر خاصى لازم داشت . خانمهائيكه دخترهاى دم بخت داشتند بتماشا ميآمدند تا در ضمن تماشا تجربه و تمرينى هم براى جهازگيرى تحصيل كرده باشند . حاجت بذكر نيست كه هريك از اين جهازها كه در منظر و مرآى عموم از خانه‌اى بخانه‌اى نقل ميشد ، محرك جوانها و پدر و مادرها در به راه انداختن عروسى ميگرديد و پيره‌دخترهاى « 1 »\r\n\r\n\r\n","description":"","footnote":"\r\n( 1 ) - متوجه باشيد كه لفظ قلم و صحيح ، پيردختر و پيرزن و پيرمرد است كه صفت بر موصوف مقدم شده و بجاى دختر پير و مرد پير بايد گفته شود ولى در تلفظ اكثريت « ه » زائد هم بر آن ميافزايند و معمولا پره‌دختر و پيره‌زن و پيره‌مرد ميگويند . من گاهى در اينمورد لفظ قلم و گاهى تلفظ معمولى را معمول داشته و اين « ه » زائد را در آخر آورده‌ام . اين جمله را براى اين مينويسم كه خوانندهء عزيز تصور نفرمايند كه اين « ه » علامت تأنيثى است كه من از راه بيسوادى براى پير فارسى كه صفت دختر است آورده و براى لغت فارسى علامت تأنيث عربى به كار ميبندم . انشا إله كهنه‌پرستان ادبى مرا اينقدر بيسواد بجا نمىآورند و خرده‌گيرى نخواهند نمود .\r\n","page_name":" 345 ","page_number":363},
  {"content":"\r\n\r\nخانه‌ماندهء ترشيده را كه اميدى بيافتن شوهر نداشتند عصبانىتر ميكرد .\r\nدو مرتبهء ديگر هم دستهء موزيك نظامى بخانهء عروس ميرفت يكى بعد از ظهر روز عروسى ، براى بردن رخت حمام داماد بسرحمام و ديگرى ، در موقع بردن عروس بود .\r\nبراى داماد يكى از حمامهاى عمومى را قرق ميكردند ، دستهء موزيك بخانهء عروس پى رخت حمام ميرفت ، قاليچهء كردستانى و سوزنى و بقچه‌هاى ترمه‌اى كه لباس داماد در آنها بود ، در يك خوانچه و طاس و جامهاى كوچك و بزرگ و حنا و صابون در خوانچهء ديگر با ده پانزده خوانچه شيرينى و ميوه ، زير نواى موزيك بسرحمام منتقل ميشد . داماد با ساقدوش و سلدوش و جوانهاى خانواده و دوستان بحمام ميرفت ، همه حنا بسر ميبستند ، ميوه‌ها در داخل حمام صرف شده و شيرينى در موقع رخت پوشيدن بين استاد حمامى و دلاكها و عملجات حمام تقسيم ميگشت . در مراجعت ، دستهء موزيك جلو داماد ميافتاد و تا عروسيخانه مىرساند .\r\nدر موقع عروس آوردن هم باز دستهء موزيك از خانهء داماد با مشعل و طبقهاى چراغ و عده‌اى لاله بدست و فانوس‌كش و كس‌وكار داماد بخانهء عروس ميرفتند و جلو عروس افتاده عروس را به خانهء داماد ميآوردند .\r\n\r\nعروسى\r\nاين رسم عروسىهاى اعيانى دوره بود . اما چون اين عروسى ما عروسى خانوادگى و پدرم نوهء برادر خود را براى پسرش به خانه ميآورد ، يك مجلس زنانه در خانهء ميرزا شفيع خان مستشار الملك ، شوهر خواهرم كه پدر دوم عروس محسوب ميشد ، تشكيل داده ، تمام خانمهاى خانواده و دوستان به آنجا دعوت شده و يك مجلس مردانه هم در خانه‌هائيكه آقا ميرزا جعفر برادرم در آن مينشست ترتيب داده بودند . پدرم بواسطهء زيادى سن در مجلس عروسى رسم نبود حاضر شود و در خانهء خودمان كه عروس را آنجا ميآوردند ميماند . حتى رقعه‌هاى دعوت مردانه هم بامضا و مهر ميرزا محمود وزير بود و چون پدرم اهل تظاهر نبود ، در انداختن موزيك جلو موكب جهاز و رخت حمام داماد و همچنين جلو خود داماد در مراجعت از حمام ، كمر كار را درز گرفته بودند « 1 » باوجوداين در مجلس مردانه دستهء مطرب هم بود كه با موزيك نظامى كه دور حوض وسط حياط حلقه زده بودند ، بطور تناوب مهمانها را سرگرم مىكردند .\r\nخرج هر دو مجلس را هم پدرم ميداد .\r\nما در مجلس زنانه بوديم و همان دستهء حاجى قدمشاد را هم خبر كرده بودند . عروسى دو روز بود . ميرزا شفيع خان مستشار الملك خانهء خود را تازه ساخته ، بسيار وسيع و در\r\n\r\n\r\n","description":"","footnote":"\r\n( 1 ) - طاقهء عبا را را از وسط به دو قسمت ميكنند يكى بالاتنه و يكى براى دامن . در قسمت بالاتنه سرشانه‌ها را بهم دوخته جاى آستين باز مينمايند و قسمت دامن را به پاى آن ميدوزند .\r\nاگر عبا براى صاحب آن بلند باشد كمر آن را درز ميگيرند . اين اصطلاح در محاوره معمول است و در مورد هر كارى كه بخواهند باختصار يا كوتاهى آن بپردازند ، ميگويند كمرش را درز بگير يعنى كوتاه كن . بعقيدهء من اصطلاح و كنايهء بىمزه‌اى نيست و قابل آن است كه در نوشتن هم معمول شود .\r\n","page_name":" 346 ","page_number":364},
  {"content":"\r\n\r\nكمال راحتى براى ورگذار كردن مجلس ، كافى و نهار و عصرانه بسيار مفصل بود . روز اول تا اوائل شب ، مجلس برقرار و در اينوقت كه مهمانها همه رفتند ، ما هم با مادرم بخانهء خودمان آمديم . فردا صبح مجددا بعروسىخانه رفتيم ، امروز عروسى از هر حيث مفصلتر بود ، مهمانهاى غريبه بيشتر در اين‌روز دعوت شده بودند كه شب را هم براى شام و بردن عروس حضور داشته باشند .\r\nاوايل شب دوم عروسى بود و ما بچه‌ها با هم‌سنهاى خودمان ، در ناحيه‌اى از تالار بزرگ كه محل جلوس مهمانها بود ، نشسته و مشغول تماشا بوديم ، در اين ضمن يكى آمد سرگوشى با برادرم كرد ، آقاى فتح اللّه مستوفى برخاست و از مجلس خارج شد ، پس از نيمساعتى برگشت ، معلوم شد رفته است نان و پنير بكمر عروس ببندد . آقاى على اكبر دهخدا در يكى از چرندپرندهاى صور اسرافيل اين كار را وظيفهء پدر عروس نوشته‌اند .\r\nشايد در ولايات عموما و در تهران ، در بعضى از طبقات ، همينطور هم بوده است . ولى در طبقات بالاتر اين كار را به پسربچه‌اى محول ميكردند . اگر اين پسر از شكم اول و پدر و مادرش مردمان مرفه خوشبختى بودند ، حديث كلثوم ننه كاملا رعايت شده و تمام استحبابات به عمل آمده بود . چون برادرم از هر حيث با اين حديث تطبيق ميكرد ، در عروسىهائيكه ما حضور داشتيم ، اين شغل خاص او بود .\r\nبراى بستن نان و پنير بكمر عروس چيزهائى از قبيل بردن خير و بركت بخانهء داماد ذكر ميكردند . البته نان با خير و بركت‌ترين محصولات نباتى و پنير تغذيه‌كننده‌تر و عمومىترين محصول حيوانى و اينها همه بجاى خود صحيح است ، ولى واقع امر اين بود كه داماد ناگزير با شكم ممتلى نبايد بحجله برود و بعد كه مسلما گرسنه خواهد شد ، غذاى حاضرى دم دست باشد كه تا صبح گرسنگى نخورد . شايد گفته شود مادر داماد مگر نميتوانسته است اين حاجت را هم پيش‌بينى كرده ، غذائى در گوشه‌اى بگذارد كه پسرش گرسنگى نكشد ؟\r\nالبته كار مشكلى نبوده است ولى مرد بعد از آنكه زن به خانه آورد ، بايد حوائج خانگى خود را بوسيلهء زنش رفع كند و اول حاجت مرد در خانه ، غذا خوردن و اين هم اول دفعه‌ايست كه اين حاجت پيش آمده است و بايد از زنش غذا بخواهد . اين خانم هم تازه از راه رسيده و از سوراخ‌وسمبه خانه خبرى ندارد ، پس بهتر اين است كه اين اول غذاى داماد را از خانهء خود همراه داشته باشد ، تا در ضمن ، تشكرى هم از طرف عروس نسبت بداماد به عمل آمده باشد . در اينجا يك سئوال ديگر هم پيش ميآيد و آن اينست كه نان و پنير چرا ؟ مگر جوجه يكى دو عباسى قحط بوده است ؟ چرا يك جوجه‌كباب لاى نان بكمر عروس نمىبستند ؟\r\nدر اينجا ميخواهند بداماد بفهمانند كه مرد عزيز ! متوجه باش ! اگر از طرف زن كمكى هم به شوهر بشود ، جز نان و پنير چيزى نيست ، تو خود بايد فكر زندگى خود باشى ، آقا غلامحسين للهء على اصغر ، برادر كوچكترم ، ميگفت : « هركس با لولئين زنش طهارت بگيرد رنگش زرد مىشود . »\r\nبعد از شام كه البته زودتر دادند ، صداى موزيك نظامى بلند و معلوم شد پى عروس\r\n\r\n","description":"","footnote":"","page_name":" 347 ","page_number":365},
  {"content":"\r\n\r\nآمده‌اند . من براى تماشا بحياط آمدم ، از شنيدن صداى نكره‌اى كه فرياد ميزد « آى عمه گرگه‌ها ! آى عجوزها ! زود باشيد ! » خيلى تعجب كرده با عجلهء تمام خود را به بيرون پرده دم در اندرون رساندم كه بدانم اين كيست كه جرأت كرده در مجلس به اين محترمى اين سروصداى ناهنجار را درمىآورد و بخانم‌هاى محترم « عمه گرگه » خطاب مىكند ؟ همين كه پرده را بلند كردم ، از ديدن آخوند جوان گردن‌كلفتى كه در حضور برادرها و برادرزاده‌هاى بزرگتر از من ، اين دادوقال را راه انداخته و آنها هم او را به اين كار تشويق ميكنند ، خيلى مندك شدم . اين آخوند گردن‌كلفت شيخ شيپور بود .\r\nشيخ حسين كه خودش و سايرين اسم يا لقب شيپور « 1 » را روى او گذاشته بودند ، در\r\n\r\n\r\n","description":"","footnote":"\r\n( 1 ) - شيخ شيپور در سال 1295 شمسى مرحوم شد ، در اينوقت شايد زيادتر از پنجاه سال داشت . پدرش از خدام آستانهء حضرت عبد العظيم بود و ميخواست پسرش جزو قرّاء آستانه بشود .\r\nاو را نزد اهل فن بشاگردى فرستاد ، شيخ حسين تجويد و ترتيل را به خوبى آموخت ولى چون بقول خود جسما بيعار و لوده بوده ، مشغول كارهاى لازمهء لودگى شد . نبود مجلس عروسى كه شيخنا در آن حاضر نباشد ، اهل طمع و توقع هم نبود ، هرچه به او ميرسيد قانع و شاكر ميشد و در شناسائى اشخاص دست عجيبى داشت . روزى من به حضرت عبد العظيم رفته بودم ، سر مقبرهء خانوادگى با مرحوم ميرزا محمود وزير و چند نفر ديگر نشسته بوديم ، روز ، روز زيارتى بود اقلا هر دقيقه‌اى دو سه نفر از جلو مقبره براى رفتن به زيارت و برگشتن از حرم ميگذشتند . شيخ از راه رسيد و بعد از تعارفات معموله ، در ايوان مقبره نشست ، هركس ميگذشت با صداى بلند اسم‌ورسم او را با مسخرگى ميبرد و معرفى ميكرد . شايد در يكساعتى كه آنجا نشسته بود ، دويست نفر را بقول خودش « پرزانته ( 1 ) » كرد . بسيار موقع‌شناس بود ، شوخيهايش نسبت بهيچكس زننده نبود ، از اغنياء براى فقرا گدائى ميكرد و در هيچ خانه‌اى براى او حاجب و مانعى نبود . وقتى تازه راه‌آهن حضرت عبد العظيم راه افتاده بود ، شيخنا بىبليت سوار ترن شد ، مميز از او پول كرايه و جريمه مطالبه كرد ولى نتوانست از او بگيرد و كار به شهر و رئيس كل راه‌آهن مسيو دنى ( 2 ) بلژيكى رسيد . شيخ را حبس كردند شيخ بقدرى با تنهء سنگين خود بدر محبس زد كه نزديك بود در را بشكند ، بالاخره مستاصل شدند از حبس بيرونش آوردند ، مسيو دنى او را احضار و بعد از لودگيهائى كه شيخ كرد ، رئيس كل نه فقط براى اين سفر بلكه براى هميشه او را از پرداخت كرايه معاف كرد . بعنوان ديدن امين السلطان بدربار هم ميرفت حتى در مسافرتهاى شاهانه جزو حاشيهء صدراعظم ملتزم ركاب بود . با وصف تمام اين لودگيها بسيار مقدس و مبرا از هر آلايشى بود . در مجالس ختم سى پاره‌اى كه به دستش ميدادند با صداى بلند و با تجويد و ترتيل ميخواند و واقعا خوب قران ميخواند . آواز هم داشت ، به مكه هم رفت و حاجى شيخ شيپور شد . با امير حاج و امير مدينه و شريف مكه هم داستانهائى دارد كه نظير داستان او با ادارهء راه‌آهن و نقل آن يا وجود بامزگى ، موجب تطويل است . لودهء مقدس گويا با او شروع و به او ختم شده باشد . اذان گفتنش ولو در مجالس عروسى و نماز اول وقتش هيچوقت ترك نميشد ، هميشه دم را غنيمت ميشمرد و با هر طبقه كه پيش ميآمد خوش بود . سينه‌اش قبرستان اخبار بود ، از هيچكس غيبت نميكرد و حنجره‌اش بقدرى قوى بود كه وقتى بقول خودش « بيات گاو » مى - خواند ، از صداى پيانو هم سبق ميبرد . خيلىها خواستند از او تقليد كنند ولى شيخ شيپور نشدند زيرا صدق و صفا و بىاعتنائى بماديات كه در او بود ، منحصر به خودش بود . رحمت اللّه عليه\r\n( 1 ) -  Presenter \r\n( 2 ) -  Denis \r\n","page_name":" 348 ","page_number":366},
  {"content":"\r\n\r\nتمام مجالس عروسى اعيانى حاضر ميشد و با بيانات بامزهء خود حضار را مشغول ميكرد و مخصوصا او را دنبال عروس ميآوردند كه صداى گاوى خود را از پشت پرده باعماق اطاقهاى اندرون خانهء عروس برساند و موجب تسريع حركت دادن عروس شود . مخصوصا در اين عروسى كه خانمهائيكه بايد همراه آقايان از خانهء داماد پى عروس آمده باشند ، از ديروز صبح در اين مجلس بوده و همرنگ جماعت شده‌اند ، وجود شيخ شيپور و صداهاى گاوى او خيلى ضرور بود . ولى كجا اين صداها به گوش خانمها كه در آن‌روزها هم مثل هميشه كمتر منطق ميفهمند ، فروميرفت . بهر صورت يكى دو بار پيغام بردن كربلائى عبد اللّه ، كاكاى مستشار الملك ، باندرون كه شب گذشته است و حاجى آقا ( پدرم ) بواسطهء بقيهء نقاهت بايد زودتر استراحت كند و از اين مرغبات هم ضميمهء صداى شيخنا شده ، بالاخره عروس كه دوروورش را عده‌اى خانمها گرفته و آينهء قدى پاى عقد را كربلائى عبد اللّه جلو ميكشيد ، از اندرون بيرون آمد . كربلائى عبد اللّه پهلوى كالسكه‌چى نشست و آينه را در پشت سر خود روبروى عروس جاى داد ، عروس و مادرم و خواهر بزرگم در يك كالسكه نشستند . دو سه كالسكه ديگر هم بود كه آنها را ساير خواهرها و برادرزاده‌ها اشغال كردند . دستهء موزيك نظامى جلو افتاد ، لاله‌بدست‌ها و فانوس‌كشها بفاصله مرتب شدند ، آقايانيكه عقب عروس آمده بودند ، پياده دنبال كالسكه افتادند ، موكب عروس حركت كرد ، از سر سه‌راهى خيابان برق و رى امروز تا كوچهء ميرزا محمود وزير و از آنجا تا كمركش كوچهء حمام كوچكه راه چندان دورى نبود كه آقايان محتاج بپاكش باشند .\r\nسر كوچهء ميرزا محمود وزير ، براى آوردن داماد باستقبال عروس ، موكب توقفى كرد ، داماد هم كه در ضلع شرقى همين كوچه در خانهء آقا ميرزا جعفر بود ، فورا با ساقدوشهاى خود تا دم كالسكه آمد . البته اگر عروسى خانوادگى نبود ، در سر دو قدم جلوتر و عقب‌تر از طرف بيمزه‌هاى اقوام طرفين نمايشاتى داده ميشد ، ولى اينجا بدون هيچ سروصدا رسم به عمل آمد . كالسكهء عروس را باوجود تنگى كوچه تا دم در حياط تازه ساز آورده و عروس به خانه وارد شد .\r\nاين حياط هم بسعى اصغر آب پاشيده و بديوارهاى حياط لامپ‌هاى نفطى با طبق آينه‌اى كه در پشت داشت ، كوبيده شده و روشن بود . البته كربلائى عبد اللّه آينهء خود را تا حجله كه اطاق بزرگ عمارت تازه‌ساز بود كشيد و در اين اطاق هم آينه را جائى گذاشتند كه عروس و داماد كه هيچ همديگر را نديده بودند ، بهتر بتوانند همديگر را ببينند . عروس را نشاندند ، در اين ضمن داماد هم باطاق روى آب‌انبار كه جنب حجلهء عروس بود آمد .\r\nكمى فاصله ، پدرم با لباس مخفف خانگى خود از در وارد شد . خانمها كه همه دخترها و نوه‌ها و برادرزادگانش بودند تواضع كردند . خواهر بزرگم باطاق مجاور رفت ، داماد را بحجله آورد ، پدرم دست عروس را گرفته در دست داماد گذاشت و امر كرد همگى نشستند . آفتابه‌لگن آوردند پاهاى عروس و داماد را شستند و آب آن را بگوشه هاى خانه افشاندند . پدرم دعائى خوانده براى عروس و داماد خير و بركت از خدا\r\n\r\n","description":"","footnote":"","page_name":" 349 ","page_number":367},
  {"content":"\r\n\r\nخواست و باطاق خود كه ميدانيم تالار قلمدانى بين دو حياط است رفت . بعد از رفتن پدرم ، نيمساعتى خانمها مشغول اجراى احاديث كلثوم ننه شدند ، برادرم آقا ميرزا رضا كه از اين چيزها گريزان بود ، براى وقت گذراندن ، با من و آقاى فتح اللّه مستوفى ، مشغول پرسش از اوضاع مسافرت ما شد . بالاخره وقت آن رسيد كه اين عروس و داماد بيچاره را كه در اين دو روز يكدم به خيال خود نگذاشته بودند راحت بگذارند و با كمال افسوس اطاق را خالى كنند .\r\n\r\nپاتختى\r\nخانواده‌هائيكه اهل تظاهر بودند ، روز بعد از عروسى هم مجلسى باسم پاتختى ميگرفتند و مطرب هم براى اين‌روز خبر ميكردند .\r\nبعد از نهار ، عروس و داماد را به قدر نيمساعتى روى صندلى مينشاندند ، پدر و مادر داماد و خواهر و برادر و خانمهائيكه از خانواده به داماد و پدر محرم بودند ، در اين مجلس هريك به قدر توانائى رقص هم كرده و پاىكوبى و دست‌افشانى مينمودند . در اين‌روز از خانهء عروس كاچى و قيقناق براى عروس و داماد ميآوردند . كاچى حلواى روانى بود كه از آرد و روغن و زعفران و شكر ترتيب ميدادند و قيقناق زرده‌هاى تخم‌مرغ بود كه در روغن سرخ كرده و مقدارى شكر بر آن افزوده بودند . فرستادن اين دو غذا براى عروس و داماد شايد از مراسم ايلاتى و با تركها و قاجاريه بايران آمده باشد . در هر حال براى نان و پنير كمر عروس يك جنبه‌هاى معنوى كه ممكن بود فكر شود نوشتم ، ولى جنبهء مادى اين هديه ، غذاى مقوى چرب و شيرين ، از طرف مادر عروس براى دختر و دامادش بقدرى زياد و در فهماندن مقصود اصلى از اين انتخاب ، بقدرى صريح است كه تشريح آن از عفت قلمى خارج مىشود ، خوانندهء عزيز خود مقصود را درك مىكند .\r\nعروس و داماد بايد لامحاله تا سه روز آفتابى نشوند و اگر براى حاجتى ناگزير باشند از حجله خارج شوند ، بايد موقعى را انتخاب كنند كه كسى در حياط نباشد . براى عروس و داماد كه هيچ همديگر را نديده بودند ، لازم بود كه در اين يكهفته يا سه روز از نزديك باخلاق همديگر آشنا شوند . تصديع آنها در حجله بهيچوجه جائز نبود و آنها هم نبايد كسى را ولو از محارم نزديك نزد خود بطلبند .\r\n\r\nمادر زن سلام\r\nمعهذا بايد داماد صبح بعد از عروسى با مادر زن خود كه البته تا اينوقت او را نديده بود ، ملاقاتى بكند . اين ملاقات براى اظهار رضايت از عروس و رسم بود كه مادر زن هديه‌اى از قبيل ساعت و زنجير طلا يا انگشتر و از اين قبيل چيزها بداماد خود بدهد ، تا ضمنا « تشكرى » هم از داماد به عمل آمده باشد .\r\n\r\nتقسيم خلعتى\r\nدر يخدانهاى عروس خلعتىهائى براى پدر و مادر و برادرها و خواهرها و عموها و عمه‌ها و رفقاى نزديك داماد ، بخصوص ساقدوش و سلدوش ، حاضر بود كه سه چهار روز بعد از عروسى ، البته با تصويب كس‌وكار داماد فرستاده ميشد . اين خلعتىها عبارت بود از شب‌كلاه ترمه و كيسهء\r\n\r\n","description":"","footnote":"","page_name":" 350 ","page_number":368},
  {"content":"\r\n\r\nپول و جاى مهر نماز ترمه و بند كاغذ و بند ثبت و دستمال و جوراب و براى خانمها پارچه‌هاى پيراهن و چهارقد نبريده و دستمال و جوراب و خرد و ريز ديگر و براى نزديكان داماد طاقه شال و قواره‌هاى پارچه ، براى لباس ، هم ضميمه داشت .\r\n\r\nپاگشا\r\nعروس تا چهل روز نبايد بخانهء پدرش برود . اين رسم براى قطع علاقه از خانه پدرى و انس بخانهء شوهر و بالاختصاص انحصار توجه او بداماد لازم بود . بعد از چهل روز مادر عروس رسما دختر خود را پاگشا ميكرد . در اين ضيافت مادرشوهر و خواهرشوهرها و بستگان داماد و قوم و خويش‌هاى عروس و داماد بايد شركت كنند . بعد از اين پاگشا بود كه عروس ميتوانست آزادانه البته با اجازهء مادر شوهر ، بخانهء پدر و ساير جاها برود و زندگى او بالمره عادى شود .\r\n\r\nشاه‌بازى\r\nدر سال دوم و سوم مكتب رفتن ما ، بين رفقاى مكتبى ، شاه‌بازى هم برقرار شده بود . برادرم آقاى فتح اللّه مستوفى ، شاه ؛ و من صدراعظم ، و مصطفى قليخان دائى ، سپهسالار ؛ و آقا كاظم نوهء ميرزا - طاهر بمناسبت اسمش ، نظام الملك ، وزير لشكر ؛ آقا حسن ، « آقاى حسن فرشيد كارمند رتبهء 9 وزارت پست و تلگراف بمناسبت اسم خود و شغل پدرش ، ميرزا احمد كه سررشته‌دار دفتر اوارجهء پدرم بود ، مستوفى الممالك ؛ آقا عابدين « مرحوم ميرزا زين العابدين خان پسر ميرزا محمود وزير امين السلطان ؛ و آقا على اكبر برادرش نايب السلطنه و حاكم تهران ؛ و آقا غلامحسين پسر ميرزا عبد الحسين خان فراشباشى ، حاجب الدوله ؛ و محمد رضا خان « مرحوم محمد رضاى رئيس سالار معظم » بمناسبت شوهر خواهرش ، امين خلوت و رئيس تفنگداران ؛ و از چند نفر بچه‌نوكرها هم عده‌اى توپچى و نقاره‌چى و فراش و تفنگدار ساخته بوديم .\r\nموقع نمايش اين شاه‌بازى ، يك ماه بعيد نوروز مانده تا جمعهء بعد از سيزده بود .\r\nاز وقتىكه بنائى جديد در خانهء ما شده بود ، اطاق كوچك جنب راه‌پلهء بام را مادرم براى ما فرش و پرده كرده ، پيش بخارى و لوازم گذاشته بود . اين اطاق ، دربار اين شاه - بازى و ايوان روى پلكان ، اطاق سلام و خود بام وسيع هم ميدان و چند دانه طپانچهء سنگ چخماقى قديمى كه در انبار پيدا كرده و آنها را در قنداق عراده‌دار نصب كرده و براى هريك يك جعبهء چوبى با چهار عراده ساخته بوديم ، توپخانه و قورخانه و دو سه گلدان سفالى كه دهنهء آنها پوست جلد تنباكو گرفته و به روى خرپاى وسط اين پشت بام تازه‌ساز با نخ قند بسته بوديم ، نقارخانهء ما بود .\r\nاز سه چهار ماه بعيد مانده ، هفتگىهاى من و برادرم جمع و تا نزديك عيد دو سه تومانى براى مصارف اين شاه‌بازى تهيه ميشد . تمام سقف ايوان بفانوس‌هاى كاغذى سرخ و سفيد و زرد و آبى مزين ميگشت ، بعلاوه از جرز اين ايوان بجرز روبرو كه ديوار يكى از دو بالاخانهء قديمى بود ، سيم‌كشى شده فانوس آويزان ميكردند . روشنائى اين فانوسها در يكى دو شب نمايش عيد ، از ته شمع‌هاى چراغ‌هاى خانه تدارك ميشد . اين اثاثيه از يك\r\n\r\n","description":"","footnote":"","page_name":" 351 ","page_number":369},
  {"content":"\r\n\r\nهفته بعيد مانده تا بعد از سيزده ، مورد استعمال داشت و بعد از آن در صندوق چوبى و سبد جگنى كه گوشهء صندوقخانهء همين اطاق و زير پلكان بام بود ، براى سال بعد محفوظ ميماند .\r\nما خيلى علاقه داشتيم كه گذشته از روز عيد كه شاهمان بسلام مينشست ، در ساعت تحويل هم برسم دربار ناصر الدين شاه سلام داشته باشيم و شاه عيدى هم بدهد . گاهى ساعت تحويل از دو از شب گذشته تا صبح اتفاق ميافتاد ، و حضور تمام صاحبان مقامات ميسر نميگشت ولى در هرحال سلام منعقد بود منتهى فقط شاه و صدراعظم و سپهسالار حاضر بودند . تا هر وقت شب هم كه بود ، بايد بيدار بمانند كه رسم سلام ساعت تحويل متروك نشود .\r\nآنها كه نتوانسته بودند در ساعت تحويل عيدى بگيرند ، روز عيد در روز سلام عيد كه هميشه فرداى شب تحويل است ، عيدى ميگرفتند . در اين سلام روز عيد نقارهء ما كار ميكرد ولى توپ ما همان توپهاى سلام شاه حقيقى بود كه صداى آن ميآمد و ما پاى خودمان حساب ميكرديم . معهذا موقع جلوس شاه بر صندلى ، يك تير توپ بايد توپخانهء خودمان شليك كند .\r\nشيخ حسين پسر ملا عبد اللطيف هم عبا و عمامه كرده ، در اين‌روز شغل شاعر دربارى را انجام ميداد و خطبهء سلام را هم او ميخواند .\r\nپدرم تا يك ماه بعد از عيد ، در اطاق سمت مغرب اندرون وسط منزل داشت و شايد از اين بازى ما كه در حياط ديگر انجام ميشد ، بى خبر بود و اگر هم خبر داشت ، چيزى به روى ما نميآورد و اين تقليد و بازى بيگناه را كه جز نسبت بشاه تا حدى تمرين حرفهء پدرى هم بود ، بسكوت خود اجازه ميداد . مادرم از همه‌چيز ما باخبر بود و اگر گاهى پول ما كم‌بودى داشت ، به پسرهاى تاجور و صدارت‌مآب خود كمك هم ميكرد .\r\nميرزا محمود وزير بمناسبت در خانه‌اش كه تقريبا روبروى در اندرون خانه ما بود ، اكثر كه ميخواست نزد پدرم بيايد ، از اين در ميآمد . صبح عيد كه بديدن پدرم آمده بود البته بساط آئين‌بندى شاه‌بازى ما را ديده بود . عصرى كه ما خدمت ايشان رسيديم ، پسرهاى كوچك او هم با ما بودند . ميرزا محمود پرسيد اين فانوس‌بندى بالاخانه و بام چه بساطى است ؟ ماها همه سر به زير افكنديم ، مرحوم فتحعلى مستوفى پسر مرحوم غلامعلى مستوفى كه در اين چند ماه اخير يكى بعد از ديگرى مرحوم شده‌اند ، چون از همه كوچكتر و گستاختر بود گفت : « آقا وزير ! اين دستگاه شاه‌بازى است » و شاه و صدراعظم و رجال را معرفى كرد . وزير پرسيد مخارج اين كار را كى متحمل است ؟ فتحعليخان گفت : « شاه و صدر اعظم ! آقا وزير ! شاه عيدى هم ميدهد ! ؟ » ميرزا محمود گفت « براى شماها بدپائى نيفتاده ؟\r\nمالياتى نميدهيد سهل است ، دستى هم ميگيريد ! » مقدارى شاهى سفيد برسم معمول بين ماها قسمت كرد و به من و برادرم پول طلائى هم اضافه داد . همگى شاد و خندان بيرون آمديم زيرا مخارج اسب‌دوانى راه افتاده بود .\r\nروز جمعه بعد از سيزده ، روز اسب‌دوانى و ميدان اين اسب‌دوانى ، يك دورهء باغ بيرون بود . هريك از رجال ، خانه شاگرد يا بچه‌نوكر خانهء خود را براى دويدن مشق و بعنوان اسب بوزير لشكر صورت ميدادند . بچه‌نوكرهاى خانهء خود ما ، اسبهاى خاصه\r\n\r\n","description":"","footnote":"","page_name":" 352 ","page_number":370},
  {"content":"\r\n\r\nسلطنتى بودند . توپخانه و قورخانه بسعى سپهسالار بباغ ميدان اسب‌دوانى ميرفت . در كنار ديوار خيابان مغرب باغ ، شن‌هائى كه از برگرداندن و بيختن خاك و زمين باغ حاصل شده بود ، براى پهن كردن در خيابانها دسته كرده بودند . يك طاقچه‌اى هم در ديوار بود كه نوك اين تل شن بپاى اين طاقچه ميرسيد . قدرى كه شنها را پس‌وپيش ميكردند ، محل نسبة وسيعى ايجاد ميشد . در اين محل شاه در كف طاقچه كه مىنشست . هم صندلى ميشد و هم نيم چتر بالاى سر . كيسه‌هاى جايزه كه از يك قران تا پنج شاهى بود جلو شاه مرتبا چيده ميشد ، ريسمانى از درخت به ديوار كشيده شده چابك‌سوارها كه هم اسب و هم سوار هر دو بودند ، در پشت اين رشته ميايستادند . رجال دربار هم در طرفين شاه ايستاده بودند ، وزير لشكر اسامى اسبها و چابك‌سوارها را ميخواند ، توپ صدا ميكرد ، رشته برداشته ميشد تا چهار نفر هريك كه زودتر ميرسيدند كيسهء جايزه خود را از دست وزير لشكر گرفته ، بسر گذاشته ، تعظيمى ميكردند و در كنار تل ميايستادند . باز توپ صدا و ختم اسب‌دوانى را اعلام ميكرد .\r\nبعد شاه و صدراعظم و تمام رجال و فراشها و چابك‌سوارها دور باغ با هم بدون هيچ تشريفاتى دويده و مسابقه ميكردند و تا نزديك غروب اين تفريح در كار بود و بساط بازى تا سال ديگر نزديك عيد تعطيل ميشد .\r\n\r\nعيد نوروز\r\nبشر از خاك آفريده شده و مايهء زندگى او هم از مولدات خاكى است . حيوان هم كه كمك و مايهء تنعم و رفاه زندگى او است ، از خاك خلق شده و از نباتات كه از خاك به عمل ميايد زندگى مىكند .\r\nپس روز اول تجديد حيات نباتات ، براى انسان و حيوان و نبات هر سه عيد است .\r\nاز ملل زنده و مردهء عالم فقط نياكان ما بوده‌اند كه به اين نكتهء طبيعى خلقت برخورده ، نوروز را كه واقعا روز نوى و تازگى زندگى مخلوقات جاندار و بيجان زمين است ، عيد ملى خود قرار داده‌اند . بى جهت نيست كه مرور ازمنه و دهور و تغييرات سياسى و مذهبى و اجتماعى كه در نزد ساير ملل عيدهاى سابق را از بين برده و اعياد جديدى بجاى آن برقرار كرده ، در عيد ملى ما نتوانسته است تغييرى بدهد و تاريخ جهان پير از عهدهء تعيين تاريخى كه اين عيد در نزد ايرانيان برقرار شده ، عاجز است و ايرانيان امروز مثل ايرانيهاى چند هزار سال قبل و حتى آرين‌هاى قبل‌تر از آنها ، روز اول فروردين را كه اولين روز اعتدال بهارى و يكسان شدن شب و روز و پيرايه‌بندى و خودآرائى نيم‌كرهء شمالى زمين است ، عيد ميگيرند . ملل امروزهء عالم ، بواسطهء اختلاط فراوان و پيدا شدن جهات جامعهء زياد در زندگى و درهم شدن سرحدات كشورها و بواسطهء اختراعات تازه‌اى كه پيش آمده است خيلى بهم نزديك شده‌اند . چنانچه باوجود قيود سياسى و مذهبى و اجتماعى ، بخواهند بيشتر بهم نزديك شوند و براى اين نزديكى عيد عمومى در كل دنيا برقرار كنند ، بهتر و مناسبتر از اين‌روز نميتوانند بيابند .\r\n\r\n","description":"","footnote":"","page_name":" 353 ","page_number":371},
  {"content":"\r\n\r\n\r\nمقدمات عيد\r\nاز اوايل اسفند ، در بازارها ، مخصوصا دكانهاى پارچه‌فروشى و كفش و كلاهدوزى ازدحام ميشد . هركس به قدر توانائى خود بفكر لباس عيد براى افراد خانوادهء خود بود . خياطها منتهى تا نيمهء اسفند كار تازه قبول ميكردند . از بيستم اسفند ببعد پاره‌اى از دكاندارها كه سروكار مستقيم با عيد داشتند ، دكانهاى خود را تزيين ميكردند . بقالها طبقهاى معلق از سنجد ساخته و دسته‌هاى شمع پيهى كه با جوهر سبز و قرمز روى آنها را نقش‌ونگار انداخته بودند ، بسرتاسر پيشانى دكان خود مياويختند . كپه‌هاى فرسودهء سال قبل را نو و سرطاسهاى برنجى پشت آن‌ها را براق و از انواع حبوبات مملو ميكردند و در فاصلهء هر كپه ، كاغذ سبز و آبى و زرد و سفيد لوله كرده ميگذاشتند . روى خيكهاى روغن كه نصف جلد آن را پاره و روغن آن را نمايان كرده بودند ، نقش‌ونگار بيرنگ انداخته ، در بعضى گوشه‌هاى آن زرورق مىچسباندند . از قالبهاى صابون زرورق زده ، هرم كوچكى ساخته و روى آن دسته‌گل مصنوعى كاغذى نصب مينمودند . غرابه‌هاى آبغوره و سركه را كه نزديك سقف دكان در رفهء آخر چيده بودند ، نيز پاك و براق و روى آن را با زرورق تزيين ميكردند و كلافه‌هاى انجير خشك اين گوشه و آن گوشه مياويختند . آجيل‌فروشها با طبقهاى معلق بزرگ و كوچك از فندق و بادام و پسته و تخمه هندوانه و تخمه كدو ، پيشانى و با مخروطيهائى كه از انواع آجيل بهم چسبيده ساخته بودند ، جلو دكانرا زينت ميدادند . ميوه‌فروشها گذشته از آرايش دكان با ميوه‌هاى الوان ، پياز نرگس و سنبل در گلدانهاى شيشه‌اى سبز كرده ، همچو انگاره ميگرفتند كه در حدود شب عيد گلهاى اوليهء آنها ببار آيد . خراطها گذشته از جبههء دكان كه بيك رديف ميانه قليان تزيين كرده بودند ، از طاق بازار هم زنجيرى آويخته و به آن دايره‌اى بسته و روى دورهء اين دايره اقسام ميانه قليان با تراشهاى مختلف ، از سروى و شيخ رضائى و كردى و مازندرانى ، نصب ميكردند . دكانهاى كوزه و سرقليان و بادگيرفروشى هم متاع خود را مرتب كرده ، با زرورق كه بكوزه و سر قليان ميزدند و لوله‌هاى كاغذ كه بين كوزه‌ها ميگذاشتند ، مشتريها را به خود جلب مىنمودند . سبزيفروشها حاجتى بتزيين خارجى نداشتند ، همينقدر كه سبزيهاى خود را مرتب ميچيدند و از پيازچه و ترب سفيد كه ريشهء آنها را بيرون ميگذاشتند گلهاى سفيدى احداث مىكردند ، دكان آنها مزين ميشد .\r\nمفصلتر از همه ، آئين‌بندى دكانهاى قنادى بود زيرا سروكار اين دكان‌ها با عيد نوروز بيشتر از سايرين است . در جلو دكان ، دو اصله تير سروته يكى كه روى آن را با كاغذ الوان نقش‌ونگار انداخته بودند ، به دو جرز طرفين دكان تكيه داده سر آنها را بهم نزديك و جناقى در جبههء دكان احداث ميكردند . بعد از كله‌قند كه در ته آن نارنج و بعد از آن شيشهء ميمندى آب‌ليمو و آخر همه شيشهء گلاب كه بآن‌ها زرورق زده بودند ، رشته‌هائى ترتيب ميدادند و آنها را ، تنگ‌درز ، به اين جناقى ميآويختند . سپر و شمشيرى از نبات ميريختند و دو طرف جناقى بجبههء دكان نصب ميكردند . در جلو دكان از گچ مخروطهاى سرزده‌اى ميساختند و دورهء آنها را اقسام شيرينى ميچيدند و روى سرزدهء مخروط ، جارهاى چند شاخه ميگذاشتند . پرده‌هاى نقاشى جنگ رستم و اسفنديار و رستم و ديو سفيد در بالاى جبهه نصب\r\n\r\n","description":"","footnote":"","page_name":" 354 ","page_number":372},
  {"content":"\r\n\r\nبود . بالاى اين پرده‌هاى نقاشى بچوب‌بندى نزديك سقف ، چهلچراغهائى هم آويخته ميشد و تزيينات را كامل ميكرد . بعضى هم كاسه نباتى كه قطر دايرهء آن يكذرع يا بيشتر ميشد ، ساخته و از اطاق بازار بطور معلق ميآويختند .\r\nحمامها را هم زينت ميكردند . رختكن حمام معمولا چهار صفه و اكثر چهار ستون داشت ، بين ستونها براى استحكام بنا تيرهائى كشيده بودند ، اين تيرها را با كاغذ الوان كه برشها و سنبوسه‌هائى هم به آنها ميدادند مىپوشاندند ، روى اين تيرها تنگ‌درز شيشه‌هاى قليان بلور كه كم‌كم از رسم افتاده و بيكاره شده بود ، مىچيدند و در فاصلهء هريك با ديگرى ، كاغذهاى الوان لوله كرده ميگذاشتند . در اين كوزه‌قليان‌هاى بلور كه گل بلورين سرخ برجسته‌اى هم در ميان داشت ، جوهر قرمز آب‌زده ميريختند .\r\nدهنهء اين كوزه‌هاى قليان بلور را مقدارى پنبه ميگذاشتند و روى پنبه چند دانهء گندم مىافشاندند . گندم‌ها سبز ميشد و بدون اينكه متوجه باشند ، سبز و سفيد و سرخ رنگ ملى را ايجاد و تزيين سر صفهء حمام را كامل ميكردند . طاسهاى حمام سفيد و لاوكهاى چوبى كهنه نو ميشد . استاد حمام لنگ‌هاى مستعمل خود را بيرون ريخته ، كسرى آن را از لنگهاى نو پر مينمود .\r\nدر هفتهء آخر سال دسته‌هائى در شهر راه ميافتاد ، يكى از آنها آتش‌افروز بود . چهار پنج نفر دست و صورت و گردن خود را سياه كرده ، مقدارى خمير بسر گرفته ، روى آن پنبه و كهنهء آغشته بنفط گذاشته و آتش به آن ميزدند « 1 » و هريك يك مشعلى هم بدست داشتند و با ضرب تنبك و تصنيف‌خوانى عدهء ديگرى ، دوره افتاده از هر دكان شاهى صد دينارى ميگرفتند و ذكر آنها اين شعر بود :\r\n آتش‌افروز حقيرم * سالى يكروز فقيرم \r\nدستهء ديگرى هم باسم غول‌بيابانى بود كه يك مرد قدبلند درشت‌قواره‌اى از پوست گوسفند سياه ، لباس چسبانى از سر تا بپاى خود ترتيب داده ، عده‌اى تنبك‌زن و تصنيف خوان دور او را گرفته ، در دكانها شاهى صد دينارى دريافت ميداشتند . ذكر غول بيابان اين شعر بود :\r\n من غول بيابانم * سرگشته و حيرانم \r\nشخص ديگرى هم بود كه يك دورى حلبى كه وسط آن گودى داشت ، نوك چوب نازك بلندى كرده و با حركت دست كه به چوب ميداد ، دوريرا در محور خود در نوك چوب بچرخ مىانداخت و گاهى به قدر دو سه ذرع دوريرا به هوا انداخته ، باز در همان حال چرخ با چوب خود ميگرفت ، در حالىكه دورى از دور زدن خود نميافتاد . با اين شخص دورى گردان هم ، البته تصنيف‌خوان و تنبك‌زن بود . دكانها هم از دادن شاهى صد دينار مضايقه نمىكردند . حاجت بذكر نيست هريك از اين دسته‌ها كه راه مىافتاد ، بچهء زيادى جلو\r\n\r\n\r\n","description":"","footnote":"\r\n( 1 ) - البته غير از خمير گرفتن بسر تدبير ديگرى هم ميكرده‌اند تا حرارت آتش مغز آنها را پريشان نكند و الا خمير تنها جلو حرارت شعله‌ايرا كه گاهى يكچارك ارتفاع آن ميشد نميگرفت .\r\nاجتماع بچه‌ها هم بدور اين بساط براى تماشاى همين كار عجيب خارق‌العاده بود .\r\n","page_name":" 355 ","page_number":373},
  {"content":"\r\n\r\nو عقب آنها براى تماشا جمع ميشدند ، بطوريكه گاهى راه عبورومرور سد ميشد .\r\nذكاء الملك ، ميرزا محمد حسين فروغى ، استاد ادبيات ما در مدرسهء سياسى ميگفت يكسال در اصفهان اين دسته‌ها زودتر از معمول راه افتادند و باشكال مختلف از دكانها پول گرفتند . باز هم چند روزى بعيد مانده بود ، يكروز كلك گلى خالى كه ته آن قدرى خاكستر ريخته بودند ، بدست گرفته با خواندن تصنيف و ضرب تنبك ، دوره افتادند . كلك را جلو صاحب دكان ميگذاشتند و همگى ميگفتند « اينهم كلك است » و پولى گرفته رد ميشدند .\r\nشايد جملهء « اينهم كلك است » در مواردى كه بهو و جنجال چيز بىاساسى را مىخواهند جاندار و حقيقى جلوه بدهند ، بعد از اين عمل وارد محاورات و بعدها در نوشته‌ها هم معمول شده باشد .\r\nشب چهارشنبهء آخر سال ، در خانه‌ها آتش‌افروزى ميكردند و زنها به اين كار خيلى علاقه داشته ، مقدارى بوته در يك سمت حياط كپه‌كپه ميگذاشتند و آتش ميزدند و از روى آنها ميپريدند . اين جست‌وخيز دو سه بار از سر تا ته تكرار ميشد و اين ذكر را هم در ضمن ميگفتند :\r\n غم برو ، شادى بيا ! * محنت برو ، روزى بيا ! \r\nدر دفعهء بعد اين ذكر را كه آتش مخاطب آن بود ، بايد بگويند :\r\n زردى من از تو ، سرخى تو از من * سرخى تو از من ، زردى من از تو \r\nعصر سه‌شنبهء آخر سالى از خيابان برق به سمت خانه ميآمدم ، در جلو دكان نانوائى سر پامنار روبروى قيصريه « 1 » كه امروز مدرسهء متوسطه شده است ، يكى از پادوهاى دكان كه از طرف استاد مأمور فروش بوته‌ها ، بود براى عرض متاع خود فرياد ميزد « خونه گفتند بوته بگير ، يادت نره ! »\r\nآقاى ابو الحسن مستوفى ، مستشار ديوان محاسبات ، ميگفت در دورهء مشروطه ، قبل از ديكتاتورى ، شبى بخانهء يكى از وزراى جنگ دوره كه منصب سردارى هم داشت رفته بودم ، از قضا شب چهارشنبهء آخر سال بود . حضرت اشرف سردار وزير جنگ در منزل و برسم زمان كله‌گنده‌هاى وزارت جنگ هم در حاشيهء مجلس او نشسته بودند ، پيشخدمت وارد شد ، تعظيم غرائى كرده ، عرض كرد قربان ! بوته حاضر است ، آقاى وزير جنگ از جا برخاست و با اتاماژور وزارت جنگ با تمام اذكار كلثوم ننه‌اى از روى كپه‌هاى بوته پريد . وقتىكه عمليات بجا آمد ، سردار وزير جنگ بواسطهء چاقى كه داشت نفسه ميزد . در دورهء مشروطه به اين قبيل وزراء كه اگر كبير را هم دنبال سردارى خود مىبستند ، واقعا صغير بودند ، زياد برخورد ميشد .\r\n\r\n\r\n","description":"","footnote":"\r\n( 1 ) - قيصريه وقف مدرسهء سپهسالار و بارانداز برنج مازندران بود كه از همهء شهر براى خريد به آنجا ميامدند . در زمان پهلوى مرحوم ، قيصريه مبدل بمدرسه شد و اين عمل خلاف وقف نيست زيرا سپهسالار در وقفنامهء خود مدرسه‌اى براى اطفال گنجانده است كه از موقوفات مدرسه بايد ساخته و نگاهدارى شود و محل قيصريه هم يكى از محلهاى موقوفه است .\r\n","page_name":" 356 ","page_number":374},
  {"content":"\r\n\r\nدر تبريز ، در اين شب آجيل زياد مصرف مىكنند ، مخصوصا توت و كشمش و مغز گردو و مغز بادام و خرما و از اين قبيل كه خوردن آن شكستن نخواهد ، حكما بايد در جزو آجيل باشد . در روز قبل از اين شب ، در جلو دكانهاى بقالى و آجيل‌فروشى ، مقدار زيادى از اين متاعها ريخته و مؤمن با فرياد « آى چهارشمّه يميشى » عرض متاع مىكند .\r\nدر كرمان ، روز دهم بهمن كه پنجاه روز به نوروز مانده و روز جشن سده و بنقل فردوسى روزيست كه هوشنگ آتش افروختن را برحسب تصادف آموخته است ، زردشتيان آتش‌سوزى دارند ، مقدارى زياد بوته در بيرون شهر جمع‌آورى كرده ، مردم اعم از زردشتى و مسلمان ، گرد آن را گرفته آتش ميزنند . در دورهء امراء استقلال كه ايرانيان ميخواسته‌اند خود را كاملا از تحت سلطهء عرب خارج كنند ، جشن سده را خيلى باشكوه ميگرفته‌اند . اين رسم از زمان مغول منسوخ شده ولى در جاهائى مثل كرمان كه زردشتيان زيادند ، فقط آتش‌سوزى جشن سده باقى مانده است .\r\nخوردن سبزىپلو در شب قبل از عيد نوروز كه عوام آن روز و شب را بمناسبت روز قبل از عيد قربان عرفه ميناميدند ، مرسوم بود و استحباب وقتى كامل ميشد كه به اين سبزى پلو ماهى هم ضميمه باشد .\r\nدر عيد نوروز مردم از طبيعت تقليد كرده ، بهمه‌چيز زندگى نوى و تازگى ميدادند .\r\nظروف مسى خانه حكما بسفيدگرى فرستاده ميشد ، بايد مسها براى روز عيد رويگرى شده و براق و درخشان باشد . آب حوض و آب‌انبار خانه را حكما عوض ميكردند . اگر خانه تعميرى پيدا كرده بود ، ولو بزدن گل سفيد و كشته ، آب نوى و تازگى به آن ميدادند .\r\nكوزه و ميانه قليان‌ها حكما عوض و نو ميشد . انكساريكه در عرض سال بلوازم زندگى وارد آمده ، مرمت و كسرى را پر ميكردند . فرشها را تكان داده گرد ديوار اطاقها را اگر گل سفيد نزده بودند ، مىگرفتند و قبل از تحويل خورشيد به برج حمل ، رخت‌هاى نو را پوشيده ، سر سفرهء عيد ميرفتند .\r\n\r\nسفرهء عيد\r\nدر سفرهء عيد ، گذشته از شيرينى و شربت و آجيل ، بايد هفت‌سين هم موجود باشد . هفت‌سين عبارت از هفت چيز خوراكى بود كه اسم آن به سين شروع شود . معمولا سنجد و سپستان و سبزى و سمنو و و سماق و سركه و سيب هفت‌سين را تشكيل ميكرد . هركدام از اين هفت تا دستياب نبود ، سپند ( اسفند ) و سبزه جانشين آن ميشد حتى بعضىها ماهى را بمناسبت اسم عربيش « سمك » جزو آن ميكردند . نان و پنير و مرغ پر كرده و ماهى زنده در ظرف آب و شير و ماست هم بر اين جمله علاوه ميشد . مقدسين قرآن هم سر سفره عيد گذاشته « يا مقلّب القلوب و الابصار و يا مدبّر الليل و النّهار يا محوّل الحول و الاحوال حوّل حالنا الى احسن الحال » ميخواندند و نيز هفت آيهء قرآن كه به سلام شروع مىشود :  سَلامٌ عَلى إِبْراهِيمَ  « 1 » -\r\n\r\n\r\n","description":"","footnote":"\r\n( 1 ) - سورة الصافات آيهء 109\r\n","page_name":" 357 ","page_number":375},
  {"content":"\r\n\r\n سَلامٌ قَوْلًا مِنْ رَبٍّ رَحِيمٍ  « 1 » -  سَلامٌ عَلى إِل‌ْياسِينَ  « 2 » -  سَلامٌ عَلى مُوسى وَ هارُونَ  « 3 » -  سَلامٌ عَلى نُوحٍ فِي الْعالَمِينَ  « 4 » -  سَلامٌ عَلَيْكُمْ طِبْتُمْ فَادْخُلُوها خالِدِينَ  « 5 » -  سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ  « 6 » را در قدح چينى نوشته ، با آب باران نيسان ، نوشته را ميشستند و از آن در موقع تحويل ميخوردند . آخوندها از اين آب دعا در سفره عيد خود داشتند و پذيرائى عيد بعضى از آنها هم منحصر به همين آب دعا بوده .\r\nورود اين آداب مذهبى در عيد نوروز ، به جهت حديثى است كه معلّى بن خنيس از حضرت امام جعفر صادق در تجليل عيد نوروز روايت نموده و بموجب اين حديث ، عهد گرفتن خدا در عالم ذرّ  « أَ لَسْتُ بِرَبِّكُمْ قالُوا بَلى  « 7 »  »  و آرام گرفتن طوفان و نشستن كشتى نوح بكوه جودى و روز مبعث پيغمبر ما و همچنين روز فتح مكه و شكسته شدن بتها بدست امير المؤمنين كه در انجام اين خدمت پا بر شانهء پيغمبر گذاشته بود و روز عيد غدير خم و روز خلافت امير المؤمنين ، بعد از عثمان ، همه با نوروز مصادف بوده است . در اين حديث حضرت امام صادق سلام اللّه عليه اين‌روز را روز عيد اهل‌بيت پيغمبر و شيعيان آنها دانسته ، بجشن گرفتن آن امر فرموده و دعاهائى هم براى اين‌روز روايت شده است . بطوريكه حتى خشكه‌مقدسها هم در اين عيد ملى ، با تفريحات بيگناه سايرين شركت ميكردند .\r\nاين سفرهء عيد سفرهء خانوادگى بود . بزرگتر خانه مينشست ، افراد خانواده بدور او جمع ميشدند ، توپ تحويل كه صدا ميكرد ، بين آنها تبريك و روبوسى ردوبدل ميشد .\r\nبزرگترها بكوچكترها عيدى ميدادند ، شربت و شيرينى صرف ميكردند ، آقا و خانم و آقا كوچكها و خانم‌كوچكها بخدمتكارهاى خانه عيدى ميدادند . سفرهء عيد جمع ميشد و بساط پذيرائى ديدوبازديد گسترده ميگشت . در تالار يا اطاق آبرومند خانه ، مجموعه‌هاى شيرينى كه هريك شش رنگ شيرينى در بشقابهاى لب تخت بلور يا چينى مثل هرم چيده شده بود ، ميگذاشتند . گلدانهاى نرگس و سنبل و جامهاى پر از بنفشه و ظرفهاى سبزه ، در طاقچه‌ها ، لاى اسباب چراغ خودنمائى ميكرد .\r\nهمه بديدن همديگر ميرفتند ، حيثيت اجتماعى اشخاص تكليف را معين كرده بود محترمين تا سه روز در خانه مينشستند و بعد از سه روز ببازديد ميرفتند . برعكس اشخاص نسبة پائين‌تر كه در سه روز اول ديدن ميكردند ، بعد از آن براى دريافت بازديد ، در خانه مينشستند و در هرحال تا روز سيزده ديدوبازديد عيد بموقع بود . اگر كسى برحسب تصادف بخانه‌اى وارد ميشد كه صاحب‌خانه حضور نداشت ، حكما قايم‌مقامى از طرف او نشسته و از واردين پذيرائى ميكرد و وقتى صاحب‌خانه ميآمد ، گزارش ميداد كه بازديد\r\n\r\n\r\n","description":"","footnote":"\r\n( 1 ) - سورهء يس آيهء 58\r\n( 2 ) - سورة الصافات آيهء 130\r\n( 3 ) - سورة الصافات آيهء 120\r\n( 4 ) - سورة الصافات آيهء 79\r\n( 5 ) - سورة الزمر آيهء 73\r\n( 6 ) - سورة الرعد آيهء 24\r\n( 7 ) - سورة الاعراف آيهء 172\r\n","page_name":" 358 ","page_number":376},
  {"content":"\r\n\r\nآنها فراموش نشود . همه بايد وارد مجلس شوند و شيرينى و شربت بخورند .\r\nمسافرت ، در گردش عيد كه در دورهء مشروطه وسيلهء فرار از تكلفات عيد شده بود ، در اينوقت هيچ مرسوم نبود و مردم سعى ميكردند كه اگر سفرى هم در پيش دارند ، طورى ترتيب آن را بدهند كه بعد از ورگذار شدن ايام عيد يا قبل از آن صورت گيرد . عذرخواهى از پذيرائى عيد ببهانهء خستگى از كارها كه بعد از مشروطه معمول شده است ، هيچ رسم نبود . گذاشتن كارت و فرستادن نامه و كارت تبريك را مردم بلد نبودند . همگى شخصا از هم ديدن ميكردند و اين كار را يكى از وظائف اجتماعى خود ميدانستند و ترك آن را به هيچ بهانه و عنوانى جايز نميشمردند . سيزده روز عيد كليهء كارها و ادارات دولتى تعطيل بود .\r\nدر شب و روز عيد خانم هر خانواده فاخرترين غذاها را براى اهل خانه خود تدارك ميكرد . كمتر خانه‌اى بود كه در اين دو روزه تحويل و عيد حتى شب قبل از عيد ديگ پلو و ماهى و رشته و مرغ پلوش ببار نباشد . رشته‌پلو را در روز اول سال ميخورند كه سررشته كارها بدستشان بيايد . خانواده‌هاى توانا براى حول‌وحوش و همسايهء خود و فقراى آبرودار ، برنج و روغن عيد ميفرستادند و زكات جشنهاى خود را به اين طريق ميپرداختند .\r\nمردمان توانا مجلس عيد خود را خيلى مجلل و باشكوه ترتيب ميدادند ، مجموعه‌ها و سينىهاى شيرينى دور اطاق چيده بود ، روى ميز گوشهء اطاق گلدانهاى شيشه‌اى پنجاه شصت پيازى از نرگس و سنبل گذاشته بودند ، از صبح تا عصر بساط چاى و شربت راه بود ، هركس وارد ميشد چاى و شربت ميدادند .\r\nاين گلدانها را چنان كه ديديم ، ميوه‌فروشها سبز كرده و طورى انگاره ميگرفتند كه اولين گلهاى آن شب عيد باز شود . در مجلس بعضيها ، گلدانهاى خيلى بزرگ شصت هفتاد پيازى كريم شيره‌اى و اسمعيل بزاز كه هم از حيث جنس پياز و هم از حيث عمل آوردن درجه اول بود ، خودنمائى ميكرد .\r\n\r\nكريم شيره‌اى\r\nكريم شيره‌اى نايب نقاره‌خانه و در حقيقت از طرف رئيس بيوتاتيكه اين قسمت را تحت اداره داشت ، نايب رئيس بوده نقاره‌چىها را تحت اداره داشت و بمناسبت شغل خود بر دسته‌هاى مطرب درجه دوم و سوم غيردولتى شهر هم رياست كرده ، دعاوى آنها را ختم مىكرد و در مقابل اجازهء كسب ، حق الپرچينى از آنها ميگرفت . شايد غول‌بيابانى و آتش‌افروز و دورىگردان‌هاى عيد هم از درامد خود بايد حقى بنايب كريم بدهند ، ولى كريم شيره‌اى باين‌قدر قانع نشده ، چون مرد بذله‌گوى خوشمزه‌اى بود ، در دربار و خلوت شاه رخنه كرده و دلقك دربارى شده بود و كم‌كم بهمه‌كس ليچار ( لچر ) ميگفت و در بذله‌گوئىهاى خود نمكى داخل ميكرد كه طرف تعرض واقع نشود . ناصر الدين شاه هم باوجوداينكه خيلى اهل اين قبيل شوخيها نبود ، سياستش اقتضا ميكرد كه جلو نائب كريم را باز بگذارد تا درباريهاى او\r\n\r\n","description":"","footnote":"","page_name":" 359 ","page_number":377},
  {"content":"\r\n\r\nاز خرك درنروند ، نايب كريم هم مىدانست بكى ليچار بار كند و هيچ‌وقت به آنها كه طرف توجه بودند ، بىادبى نميكرد . درباريها و ساير رجال هم براى اينكه از زبان او مصون باشند ، هريك به او باجى ميدادند . اما راجع بلقب شيره‌اى كه دنبال اسم او بسته شده ، شايد بمناسبت شيرينكارىهاى او در بذله‌گوئى و يا اينكه شغل اوليه‌اش شيره‌فروشى بوده است .\r\nتهران از جاهائى است كه بهار آن دامنهء زيادى ندارد ، اگر سالى گردش عيد ببرف و باران بربخورد و بهار عقب بيفتد ، بعد از اينكه برفها برخاست ، گرما زود شروع مىشود .\r\nيكى از سالها كه دنبالهء زمستان خيلى دراز شده و تا اواخر فروردين برف و باران ادامه داشت ، كريم شيره‌اى لباس عزا دربركرده و در منزل خود براى بهار مجلس فاتحه برقرار كرده بعد از آن با همان لباس سياه بدربار رفت ، شاه پرسيد مگر كسى از تو مرده است ؟\r\nگفت خير قربان ! براى مرحوم بهار عزادارم . ميدانيم ناصر الدين شاه خيلى بگردش و تفريح مايل و از اينكه زمستان تمام نميشود ، خيلى پكر بود و اين موقع‌شناسى نايب - كريم اثر خود را كرده و بعنوان مخارج فاتحه و بيرون آمدن از عزاى بهار ، شاه انعامى به او حواله داد .\r\nسليمانخان رئيس ايل و سركردهء سوارهء افشار را ميشناسيم . اين شخص نوهء نصر اللّه - خان معروف بزهرمار خان ، رئيس ايل افشار دورهء آقا محمد خان و تازه لقب صاحب - اختيارى گرفته بود . معلوم مىشود آقاى صاحب‌اختيار از خون جدش در عروق داشته و اعتنائى به اين دلقك دربارى نميكرده يا بهتر بگوئيم خر كريم را نعل نمينموده است « 1 »\r\nنايب كريم خرى هم داشته كه اكثر در مسافرتها سوار ميشده است ، در مسافرتى خر كريم بنهرى ميرسد و بدچشمى كرده از نهر نميخواسته است بگذرد ، كريم از خر پياده شده آنچه از پير استاد داشت به كار زد باز هم خر از نهر رد نشد ، در اين ضمن شاه هم كه با صاحب اختيار صحبت‌كنان ميامدند نزديك شدند ، كريم صداى خود را بلند كرده بضميمهء اشاراتى كه با دستهاى خود ميكرد گفت « آ الاغ ! كتك زدم ، رد نشدى ! التماست كردم باز هم رد نشدى ! از من ديگر كارى برنمىآيد ، رد ميشى صاحب‌اختيارى ، رد هم نميشى صاحب‌اختيارى »\r\nبالجمله نايب كريم در اعياد بديدن اعيان ميرفت و براى اينكه عيدى را چرب‌تر كند قبلا از گلدانهاى نرگس عمل‌آوردهء خود براى آنها ميفرستاد .\r\nروزى براى ديدن عيد ، ما دو برادر ، بديدن برادرزادهء بيست سال از خود بزرگتر خود مرحوم غلامعلى مستوفى رفته بوديم ، شخصى با قباى راستهء زرىگلى كه روى آن كلجه برك شكرى بلند پوشيده بود ، از در وارد شد و سلام و تعظيمى كرد ، از برخورد و خطاب\r\n\r\n\r\n","description":"","footnote":"\r\n( 1 ) - كنايه از حق الپرچين و رشوه دادن است . يكى از معاصرين بمناسبت اسم يكى از شهردارهاى تهران در دورهء ديكتاتورى اين معنى را در اين قطعه خوب پرورانده است .\r\n خورشيدصفت بقدرت و سعى و عمل * گر در بلديه سنگ را لعل كنى\r\nهرگز نشود فايده‌ات زان حاصل * الا كه خر كريم را نعل كنى \r\n","page_name":" 360 ","page_number":378},
  {"content":"\r\n\r\nنايب كريم كه از طرف صاحب‌خانه نسبت بتازه‌وارد شد ، دانستيم كه كريم شيره‌اى است .\r\nنايب كريم شربت و شيرينى خورد و بيرون رفت كه عيدى معمولى را محمد حسين بيك ، پيشخدمت برادرزاده‌ام ، در راهرو به او بدهد ( همين كه عيدى از شاهى سفيد و پول طلا تجاوز ميكرد ، جنبهء انعام را داشته و بايد بتوسط نوكر دريافت شود ) سن نايب كريم در اين‌وقت بااينكه ريش مورچه پى پر كلاغى داشت ، در حدود شصت به نظر مىرسيد .\r\nسال بعد باز من بديدن برادرزاده رفته بودم ، پسر چاق سفيد گندهء آبله‌روى كوتاه‌قدى ، بسن شانزده هفده با قباى كمرچين زرى ارغوانى و سردارى ماهوت ، از در رسيد و تعظيم غرائى كرد صاحب‌خانه او را نشاند ، شربت و شيرينى خورد و برخاست .\r\nمعلوم شد ، اين پسر كريم شيره‌اى است كه بعد از پدرش اسم كريم را با لقب عسلى براى خود اتخاذ كرده است ولى اين پسر هوش و شعور و بذله‌گوئى پدر را نداشت . يكى دو سالى هم گلدانهائى براى اعيان برد ، ولى كم‌كم هم پياز نرگس گرانتر و هم عيديهاى اعطائى سبكتر شده ، كار به مزد و مايه ميرسيد . كريم عسلى كه مردم بكنايه به او سركه‌اى لقب داده بودند ، اين كار بىصرفه را كنار گذاشته ، دنبال نقاره‌چيگرى خود رفت .\r\n\r\nاسمعيل بزاز\r\nاسمعيل بزاز ، چنان كه از لقبش پيداست ، بزاز و طبيعة مرد خوشمزه‌اى بود . ابتداء در مجالس رفقاى خود ليوگى زياد ميكرد و آنها را ميخنداند . كم‌كم كارش بالا گرفته ، در مجالس اعيان هم حاضر ميشد و حضار را سرگرم ميكرد . بالاخره با داشتن كسب بزازى ، يكى از سردسته‌هاى عملهء طرب و شاه‌شناس شد . در اين دوره شغل مطربى كار شريفى نبوده و آنها كه به اين كسب مىپرداختند ، مردمان آبرومندى نبودند . اسمعيل بزاز مردى شريف و از پستيهاى مطربى گريزان و استقبال او از اين كار از راه عشق بلودگى بود . چنان كه با داشتن دستهء مطرب ، كسب اصلى خود بزازيرا ترك نكرده بود . انعامى كه مردم باسمعيل بزاز ميدادند ، غير از باجى بود كه كريم شيره‌اى از آنها ميگرفت . الحق اسمعيل بزاز هم نسبت به آنها كه كه از قبلشان استفاده كرده بود ، حقشناسى شايانى ميكرد و بمدح و ثناى خود آنها را خشنود مىنمود .\r\nاين شخص در آخر عمر به مكه رفت و مسجدى ساخت و از اموالش موقوفه‌اى براى آن مقرر داشت . خيابان اسمعيل بزاز كه اين مسجد در آن واقع و تا قبل از ناف‌بريهاى تازه‌اى كه براى خيابانهاى شهر كرده و اسم اين خيابان را خيابان مولوى گذاشته‌اند ، باسم او معروف بود .\r\nحاجى اسمعيل ، با اينكه در اين اواخر توبه كرده و بكسب قديم خود اشتغال داشت ، گلدانهاى نرگسش در شب عيد براى اعيان ميرفت و اعيان هم عيدى او را نظر بخلوص او چربتر از زمان سابق ميدادند .\r\n\r\nجشنهاى دولتى\r\nبراى پادشاه تفريح‌جوى تجمل‌دوستى مثل ناصر الدين شاه ، عيد نوروز بهانهء خوبى بود . در ساعت تحويل شمس ببرج حمل ، سلام خاص در تالار موزه منعقد مىگشت . قبلا رقعه‌هاى دعوت چاپى\r\n\r\n","description":"","footnote":"","page_name":" 361 ","page_number":379},
  {"content":"\r\n\r\nطلائى باسم اشخاص بامضاى ايشيك آقاسىباشى ( وزير تشريفات ) براى رجال درجه اول و دوم و سوم و افسران عالىرتبه تا رتبهء سرتيپى فرستاده مىشد . قبل از ساعت تحويل ، همگى با لباس تمام رسمى حاضر مىشدند ، منجم‌باشى كه در اين‌وقت ميرزا عبد الغفار ملقب به نجم الملك « 1 » بود ، رسيدن ساعت و دقيقهء تحويل را اعلام ميكرد .\r\nشاه ، اول علما را كه با آنها مينشست ، پذيرائى ميكرد و بآن‌ها عيدى ميداد . بعد سر صندلى نشسته ، رجال و مستخدمين درجه اول و دوم ، طبقه‌طبقه ، آمده عيدى ميگرفتند .\r\nيك طبقه كه تمام ميشد ، شاه طبقهء بعديرا خود تعيين ميكرد . مردم حق و حسابدان آندوره در هر طبقه‌اى كه بودند ، احترام پيش‌كسوت را رعايت ميكردند و احتياجى بتذكر رئيس تشريفات نداشتند . آنها كه مقدم بودند طبعا جلو ميافتادند .\r\nدر دو سال و چند ماه قبل كه بعد از بيست سال ديكتاتورى مجددا دمكراسى به اين مملكت وارد شد ، روزى سلامى خبر كرده بودند . در آنوقت من برحسب امر شاه سابق با داشتن لباس رسمى درجه اول ( وزراء و سفراى كبار و استانداران ) به كار فوق‌العاده‌اى مشغول و براى اينكه حقوق اين كار بايد از وزارتخانه‌اى پرداخته شود ، جزو اعضاى يكى از وزارتخانه‌ها شده بودم كه بايد با لباس تمام‌رسمى در اين سلام و در صف اين وزارتخانه بايستم . سايرين مثل اينكه بتعزيه ميخواهند بروند ، عجله كردند كه جا بگيرند . وقتى من بتالار سلام وارد شدم ، صف را قايم كرده بودند . من آخر همه كه جا باز بود ايستادم ، رتبه‌هاى هشت و نه كه بالادست من ايستاده بودند . يكىيكى جا خالى كرده مرا بالا بردند تا بمدير كل وزارتخانه رسيدم ، اگرچه رتبهء من از معاون وزارتخانه هم بالاتر بود ولى وزير در صف وزراء ايستاده و معاون در اينجا قائم‌مقام وزير بود و حقا ميبايست سر صف بايستد . اما آقاى مدير كل با لباس دو درجه پائين‌تر البته چنين حقى را نداشت و باوجوداين پا سفت كرده و جاى مرا باز نكرد . من ديدم كه الان رئيس تشريفات متوجه شده و البته به او ، ولى ضمنا به من هم كه چرا سر جاى خود نايستادم ، تذكر خواهد داد و اين بىرويگى بوزارت - خانه‌ايكه موقتا بايد جزو اعضاى آن بايستم برميخورد . اين بود كه بآقاى مدير كل گفتم شما سر جاى خود نايستاده‌ايد ، ديدم باوجوداين تذكر باز هم به روى خود نياورد ، پرسيد چطور ؟ من به او جوابى ندادم ولى بلافاصله همانچيزيكه ميخواستم از آن جلوگيرى كرده باشم واقع شد ، رئيس تشريفات جلو آمده ايشان را سر جاى خود واداشت يا بهتر بگويم سر جاى خود نشاند . در صورتى كه مدير كلى آقاى مدير كل هم بواسطهء خصوصيت با وزير سابق و از ساير رتبه‌هاى نه وزارتخانه از حيث قدمت خدمت و مقام اجتماعى ، عقب‌تر بود . امروز باوجود شيرفهم كردن نظامنامهء تشريفات كه جزئيات را هم تشريح كرده است ، كوچكترها اينكاره‌اند ، در صورتى كه در آن دوره بدون هيچ نظامنامه و قانونى ، همه حق و حسابدان بودند و پرروترين اشخاص در مقابل پيش‌كسوت سر تعظيم فرود ميآورد تا چه رسد كه قصد\r\n\r\n\r\n","description":"","footnote":"\r\n( 1 ) - ميرزا عبد الغفار خان نجم الملك در اواخر لقب نجم الملك را به برادرزاده‌اش داد و خود لقب نجم الدوله گرفت . اين مرحوم جد مادرى آقايان نجم است .\r\n","page_name":" 362 ","page_number":380},
  {"content":"\r\n\r\nجلو افتادن از او را داشته باشد . ديكتاتورى براى جلوگيرى اين قبيل اشخاص ، از بهشت آمده است .\r\n استاد معلم چو بود كم‌آزار * خرسك‌بازند كودكان در بازار \r\nبارى جلو شاه مجموعهء بزرگى از طلا به روى ميزى ميگذاشتند ، در اين مجموعه شاهى سفيد زياد با مقدار كمى پنجهزارى و دو هزارى طلا درهم ريخته بودند ، شاه در پشت اين هرم طلا و نقره نشسته بود و هركس جلو مىآمد ، با دست كه دستكش سفيد هم داشت ، از اين پولها چنگ مىكرد و ميداد . شاه كهنه‌كار همه را ميشناخت در اينجا هم رعايت اشخاص را كرده و براى آنها كه عدهء زيادترى عيدىبگير داشتند ، چنك خود را پرتر ميكرد « 1 »\r\nعدهء اشخاصيكه در اين ساعت عيدى ميگرفتند ، دويست سيصد نفرى ميشدند . همين كه دادن عيدى تمام ميشد ، شاه برميخاست ، سايرين هم بيرون آمده بخانه‌هاى خود ميرفتند .\r\nدر خانه هم سفرهء هفت‌سين گسترده و منتظر بودند ، آقا كه وارد ميشد ، در نوبت خود بافراد اهل خانه از خانم تا آخرين خانه شاگرد ، از همان شاهى سفيدها عيدى ميداد و سهم نوكرهاى بيرون را نگاه ميداشت تا در موقع مناسب به آنها بدهد . همچنين قسمتى را هم براى خويشان خود نگاه ميداشت و چون اين عيدى از دست شاه خارج شده بود ، همگى گرفتن آن را ولو پنج دانه بود ، شگون دانسته و نظرى بارزش آن نداشتند .\r\nاين شاهى سفيدها در گردش عيد در دست‌ها زياد بود و هر دانه‌اى سه شاهى دادوستد ميشد . بعد از عيد فقط در طشتك بعضى از صرافان از اين پول يافت ميشد . سال بعد هم هر چه از اين پول لازم بود ، از نو سكه ميزدند . پس اين پولها كجا ميرفت ؟ صرافان دانه‌اى سه شاهى آنها را ميخريدند و شش تاى آن را يكقران ميفروختند . خريدار اين پولها زوار عتبات بودند ، زيرا در آن صفحات شاهى سفيد بجاى قمرى كه پول خرد رايج عراق عرب بود مصرف ميشد و با قيمت ليره تفاوت صرف داشت .\r\nروز نوروز سلطانى كه اكثر فرداى روز تحويل بود ، طبقات پائين‌تر مانند خوانين قاجار و سرهنگها و نايب آجودان‌باشيها و پيشخدمتها و فراشخلوتها و كارمندان بيوتات سلطنتى ، عيدى ميگرفتند . در اين روز نزديك ظهر سلام عام هم منعقد و اصناف و نوكرهاى دولت ، در محلهاى خود ميايستادند . خطيب خطبهء سلام ميخواند ، شاعر شعر تازه‌اى كه گفته\r\n\r\n\r\n","description":"","footnote":"\r\n( 1 ) - پدرم يكسال مرا مامور شمارهء شاهى سفيدهاى عيدى خود كرد ، هفتصد و چند دانه شاهى سفيد و يك پنجهزارى طلا نصيبش شده بود . ولى مقدارى از اين شاهىها از آنها بوده است كه قبل از تحويل سال بوسيلهء رئيس تشريفات بين حاضرين تقسيم ميشده تا در موقع تحويل ، پول در دست داشته باشند . گويا كاركنان جزو ، در اين اواخر در حساب اين پول كه نشمرده داده ميشد ، زياده‌رويهائى به خود اجازه داده و مبلغ آن را خيلى زيادتر از حد عادى قلمداد كردند . ناصر الدين شاه براى جلوگيرى از اين زياده‌روى كيسه‌هاى تافته پرتقالىرنگ را كه در هريك براى رجال نفرى سيصد و براى سايرين صد و پنجاه دانه شاهى سفيد ريخته سر آن را با رشتهء نوارمانندى از همان پارچه بسته بودند اختراع كرد . در كيسه‌هاى رجال يك پنجهزارى و در ساير كيسه‌ها يك دو هزارى طلا هم داشت و با اين تدبير حسابى برقرار شد كه آقايان خيلى بىقرق نچرند .\r\n","page_name":" 363 ","page_number":381},
  {"content":"\r\n\r\nبود بعرض مىرساند و تا شاه بر تخت نشسته بود و با مخاطب سلام صحبت ميداشت و همچنين تا آخر سلام كه اصناف قشون رژه ميرفتند ، هر دقيقه يكى دو توپ منظما شليك ميشد . در اين سلام نواختن نقاره از بالاى سردر ارگ از لوازم و « چوب بنقاره‌خانهء عيد خوردن » يكى از افعال مركبى بود كه عوام خيلى استعمال كرده ، مثلا وقتى ميخواستند بگويند عيد نوروز كه رسيد حكما بفلان سفر خواهند رفت ، ميگفتند « چوب كه بنقاره‌خانهء عيد بخورد ، ديگر مرا در اين شهر نخواهى ديد . »\r\nفرداى اين‌روز ، در جلو حوض ارگ ، نمايش كشتىگيرى و ورزش دائر ميگشت .\r\nپهلوانهاى پير و پيش‌كسوت در گوشه‌اى ايستاده هيئت‌منصفهء اين مسابقه را تشكيل ميدادند .\r\nشاه هم ببالاخانهء سردر باغ تخت مرمر آمده ، بتماشا مينشست و به آنها كه هنرنمائى ميكردند انعام ميداد . يكى از نمايشهاى اين‌روز پراندن ته كوزهء دهن‌گشاد بضربهء نوك انگشتها بود كه بايد بدون اينكه كوزه از جايش حركت كند ، ته كوزه را با يك ضربت بپرانند . در اين ضمن‌ها تردستى و شيرين‌كاريهاى عامل اين عمل هم كه دو سه كوزه را رويهم گذاشته و ته يكى يكى را مىپراند ، خالى از تماشا نبود . در تمام مدت نمايش يكنفر در حوض بزرگ ارك مشغول شنا و ساير بازيهاى ورزش شناگرى بود .\r\n\r\nسيزده‌بدر\r\nسيزدهم نوروز عيد ورزش و تفرج بود . روز يا شب پيش ، هركس به قدر وسع و لزوم تداركى براى اين‌روز ميديد . از صبح اين‌روز خانواده‌هاى شهرى با سماورهاى كوچك و بقچه بسته‌هائى كه در آن خوراكى روزانه را بسته بودند ، خيابانهائى را كه به بيرون شهر ميرفت پر ميكردند .\r\nدستهء ديگر كه سيزده‌بدر را فقط براى عصر گذاشته بودند ، از دو سه ساعت بعد از ظهر به اين خيابانها رو مىآوردند .\r\nاز شهر كه بيرون ميرفتند ، هر دسته‌اى كنار نهر آب و سبزه‌زارى مينشستند . نهار را در زير طاق آسمان و اگر چند درختى گير آورده بودند ، در زير سايهء كم آن صرف ميكردند .\r\nآجيل و شيرينى هم چه قبل از نهار و چه بعد از نهار داشتند ، بعلاوه عصرى كاهو با سركه يا سكنجبين و يا سركه‌شيره حكما بايد بخورند . بعضى از خانواده‌هاى نسبة تواناتر رشتهء بريده و نخود و لوبياى پخته و اسفناج خردكردهء شسته در دو سه كيسه و دوغ و كشك در يك كوزه و مقدارى پياز و روغن همراه برده و در يورتى كه براى خود گرفته بودند ، آش رشته‌اى هم ضميمهء ساير خوراكيها ميكردند .\r\nسماور آنها از صبح بار بود . شايد اين‌روز ده يك اهل شهر هم در شهر نمىماند و اجمالا هركس تمكن بدنى داشت ، از اين تفريح و تفرج خوددارى نميكرد . خانواده‌هاى اعيان اكثر بباغهاى داخل يا خارج شهر ميرفتند و در آنجا سيزده‌بدر را با تمام لوازم و جزئيات ورگذار ميكردند . مادرم از اقوام و دوستان خود دعوت ميكرد و در باغ بيرون كه نزديك سه‌راه خيابان برق و شهر رى امروز واقع بود ، سيزده‌بدر حسابى برپا ميداشت خانمها بداربست مو كنار ديوار باغ تاب ميبستند و تاب ميخوردند حتى الك‌دولك و توپ\r\n\r\n","description":"","footnote":"","page_name":" 364 ","page_number":382},
  {"content":"\r\n\r\nبازى هم ميكردند . ما هم البته در اين ضيافت شركت داشتيم ، ولى اين كار مانع آن نبود كه عصرى سرى به بيرون دروازه دولاب زده و منظرهء سيزده‌بدر عمومى را هم تماشا كنيم .\r\nمنظرهء بيرون شهر بسيار جالب بود ، بچه‌ها و جوانها و كامل‌مردها دسته‌دسته ببازىهاى ورزشى از قبيل الك‌دولك‌بازى ، اعم از سردستى و سرسنگى و چرى يا نچرى زوئى و توپ‌بازى ، گردو ، بل‌بگير بالا بيا و چپ توپ و باقلى به چند من ؟ و بازى جرنك‌جرنك اسب چه رنك ؟ و اگر وضعيت مكان اجازه ميداد ، گرگم‌بهوا و قايم‌باشك مشغول بودند .\r\nميمون‌بازها و خرس‌بازها و بزبازها و غول‌بيابانى و دورىگردانها با تنبك و تصنيف خواندن خود هم مىآمدند و با ده شاهى پنجشاهى اسباب سرگرمى ميشدند . دسته‌هاى مطربى كه تارزن و آوازه‌خوان هم داشتند زياد بودند . طبق‌هاى آجيل و شيرينى و بالاختصاص كاهو به حد فراوان بر روى چهارپايه‌هاى چوبى گذاشته شده و فروشندگان با توصيفات معمولهء خود مشترى مىطلبيدند . داش‌مشديها ، عباها را يك شاخ بدوش انداخته ، گاهى به اجتماع با خواندن يكى از تصنيفهاى متداول جلب‌توجه ميكردند . بعضى از آنها با چوب پاهاى بلند از جلو و جمعى از عقب باز با خواندن تصنيف‌هاى خود بچه‌ها را جلب كرده هيئت عظيم پرسروصدائى راه ميانداختند .\r\nاين داشها بازى خاصى داشتند كه به آن خرپشته ميگفتند . به حكم قرعه اول يكى براى خرپشته ساختن تعين ميشد ، اين شخص بايد آنقدر خم شود كه دستش را بكعب پايش تكيه بدهد و سايرين دورخيز گرفته با تكيه دادن دست‌ها بگردهء او از رويش بپرند هركس كار خود را خوب عهده نميكرد و خطائى در عمل بروز ميداد ، بجاى او خرپشته ميساخت . يكى از روزهاى سيزدهء عيد ، عبور ما از پاى ديوار خرابهء يخچالى در بيرون شهر افتاد ، بفاصلهء بيست سى ذرع پاى ديوار جمعى ايستاده منتظر نوبت بودند . كمر اين ديوار يك مقواى كلاه گذاشته بودند ، آقايان يكىيكى به دو به سمت ديوار آمده از خاك زير پاى ديوار كه از خرابى سر آن ايجاد شده بود ، بالا رفته و با دست خود مقواى كلاه را از بالا پائين ميانداختند .\r\nهر دوره‌اى كه تمام ميشد ، كلاه را مقدارى بالاتر ميبردند . كم‌كم كار به بالا رفتن از ديوار هم رسيد كه با همان روش تندى كه از دورخيز حاصل ميكردند ، تا مقدارى از ديوار را هم كه جاهاى پائى داشت بالا رفته دست خود را بمقواى كلاه برسانند . يكى از اينها بقدرى در اين كار مهارت داشت كه عملى را كه سايرين با دست انجام ميدادند ، با پاى خود انجام كرده مورد تحسين همه واقع شد .\r\nبساط حقه‌بازى و پهلوان كچل و خيمه‌شب‌بازى هم اين سر و آن سر پهن بود كه وقتى مردم از ورزش خسته ميشدند ، دور بساط اين آقايان جمع شده خستگى دركنند و و خود را براى بازيهاى ورزشى ديگر آماده نمايند .\r\nمردمان اعيان هم در اين‌روز بباغات بيرون ميرفتند ولى آن‌ها بورزش نمىپرداختند .\r\nورزش آنها همان سوارى و رفتن تا باغ بيرون بود ، باوجوداين جوانهاى آنها الك‌دولك و توپ‌بازى را راه ميانداختند .\r\n\r\n","description":"","footnote":"","page_name":" 365 ","page_number":383},
  {"content":"\r\n\r\nدر اين‌روز دخترهاى دم بخت ، براى پيدا كردن شوهر ، بسبزه گره ميزدند و معتقد بودند كه تا سيزدهء آينده البته حاجت آنها روا خواهد شد ، به شرط اينكه اين ذكر را در حين انجام گره‌زنى گفته باشند : « سيزده‌بدر ، سال ديگر ، خانهء شوهر ، بچه به بر . » ولى گره زدن سبزه اختصاص به اين حاجت نداشت ، زنها براى نيت‌هاى ديگر ولو رفتن زيارت كربلا و مشهد هم ، اين كار را ميكردند .\r\nوقت عصر ، مراجعت مردم از زن و مرد و بچه و سواره و پياده بخصوص در خيابانهاى نزديك بدروازه‌ها كه پر از جمعيت بود واقعا تماشا داشت .\r\nتا يكى دو ماه از عيد گذشته هم روزهاى جمعه در سبزه‌زارها و باغات بيرون شهر ، البته نه بعموميت روز سيزده ، ولى در هرحال از اين بازيها برپا بود كه جوانها از صبح يا بعد از ظهر به اين گردشهاى ورزشى ميرفتند .\r\n\r\nاسب‌دوانى\r\nيكى از روزهاى غير جمعهء هفتهء بعد از سيزده اسب‌دوانى بود . از اوائل اسفند درباريها و پاره‌اى از رجال اسبها را سوغان ميگذاشتند و اكثر ديده ميشد چابك‌سوارها و ميرآخورها و سئيس‌ها اسبها را گردش ميدهند .\r\nميدان اسب‌دوانى دايرهء هندسى بود كه نيم فرسخ دور آن و بيرون و نزديك دروازه‌اى به همين اسم و در گوشهء غربى از بالاى شهر واقع بود . بعد از اينها اين ميدان بباغى باسم باغ شاه تبديل و اسم دروازه هم بدروازهء باغ شاه معروف گشت و در وسط اين باغ استخرى و وسط آن جزيره‌اى و در آن جزيره ، مجسمهء ناصر الدين شاه را هم نصب كردند .\r\nبراى افتتاح اين مجسمه مقرر گشت اشخاصى كه معمولا بسلام ميرفتند دعوت شوند كه در موقع بريدن نوار و رد شدن پرده از روى مجسمه همگى تعظيم كنند و احترام بجا آورند . اين كار را كردند ولى غرغر مردم بلند شد و تعظيم بمجسمهء شاه را مانند بت‌پرستى تلقى كردند و شايد بهمين‌جهت بود كه ناصر الدين شاه جز اين مجسمه كه در قورخانه ساخته شده بود ، مجسمهء ديگرى از خود بيادگار نگذاشت . اين مجسمه شاه را بر اسب جهان‌پيما ، در حالىكه اسب زمين سنگلاخى را پيموده و يك دست اسب از زمين بلند شده بود ، مجسم ميكرد . از حيث ساختمان زيبا و شباهت صورت بمنتهى درجهء خوبى و كمال بود .\r\nاين همان باغى است كه محمد عليشاه ، نوهء ناصر الدين شاه ، در جنگ خود با مشروطه از شهر بدانجا نقل مكان كرده ، احكام توپ بستن مجلس و تفرقه كردن وكلا و كشتن آزاديخواهان را از آنجا صادر مىكند . اين باغ ساختمانى نداشت فقط يكى دو سه اطاق و ايوان و پستو به شكل كالسكه در نزديكى استخر وسط باغ ساخته بودند ولى باغ بسيار زيبا و گلكارى و درختكارى آن به حد كمال بود و بعدها مركز ژاندارمرى و بعد از آن محل چند هنگ گرديد .\r\nبعد از تبديل اين ميدان بباغ ، ميدان اسب‌دوانى از گوشهء غربى شهر به سمت شرق شهر بين خيابان دوشان‌تپه و خانه‌هاى دولاب منتقل گرديد . اين ميدان جديد فقط عيبى\r\n\r\n","description":"","footnote":"","page_name":" 366 ","page_number":384},
  {"content":"\r\n\r\nكه داشت دورى از شهر بود كه مردم نميتوانستند براحت و رفاه خود را براى تماشا به آنجا برسانند .\r\nدر ميدان سابق عمارت دو طبقه‌اى هم در قسمت وصل بدروازه داشت . در اين عمارت اطاق‌هائى براى شاه و حرمخانه و جاهائى براى آبدارخانه و قهوه‌خانه و استراحت درباريان ساخته شده بود . اين بنا را هم طورى ساخته بودند كه قسمتى از ضلع خارجى دايرهء اسب‌دوانيرا ميگرفت و بنابراين به شكل هلالى بود .\r\nدر روز اسب‌دوانى ، افواج پادگان مركز و توپخانه و سوار به بيرون شهر ميرفتند ، دورهء ميدان را ميگرفتند . ساعت سوارى شاه را شليك توپ اعلام ميداشت . شاه با اثاثهء قدرت باسب‌دوانى ميرفت و پس از كمى استراحت بايوانى از طبقهء دوم كه همه‌جا ديده ميشد ميآمد . رجال دربارى هم از همه صنف دعوت شده و حاضر بودند . در اينجا نظام الملك وزير لشكر اسامى اشخاصى كه اسب سوغان گذاشته داوطلب شركت شده بودند ، با رنگ اسبها و اسم چابك‌سوارها يكىيكى ميخواند . چابك‌سوارها با اسبهاى خود ، سان داده از جلو ميگذشتند و بدوا از سه دوره‌اى شروع ميكردند . اين دسته كه تمام ميشد چهار دوره‌اى و بعد از آن پنج دوره‌اى و بالاخره شش دوره‌ايها ميدويدند . جايزه‌هاى هر دوره‌اى معين و كيسهء پول محتوى جايزه در هر دوره مرتب چيده ميشد كه هر اسبى جلو مىآمد چابك - سوار پياده شده كيسهء جايزه را بسر گرفته تعظيمى ميكرد .\r\nاز اسبهاى اصطبل خاصه هم چند سرى ميراخور سوغان گذاشته بود كه آنها هم اگر ميبردند جايزهء خود را ميگرفتند . بزرگترين جايزه كه جايزهء اول شش دوره‌اى باشد يكصد و پنجاه تومان بود .\r\nختم اسب‌دوانى را شليك توپ اعلام و شاه با همان اثاثهء قدرت به شهر برميگشت .\r\nمردم هم كه بتماشا رفته بودند متفرق شده افواج و سوارهء پادگان بسربازخانه‌هاى خود برميگشتند .\r\n\r\nرفيق تازهء ما\r\nدايهء خواهر كوچكتر ما شيرازى و قبل از اينها در خانهء سراج الملك اصفهانى ، پيشكار ظل السلطان ، دايه بود . پسريكه اين دايه در خانهء سراج الملك شير داده بود ، اسمش اسد اللّه خان و در هشت نه سالگى تلف شده بود و اين دايه ديگر در آن خانه نتوانسته بود بماند و چون باز هم اولادى پيدا كرده و بچه‌اش مرده بود براى دايگى خواهرم خديجه خانم بخانهء ما آمد .\r\nسراج الملك پسر ديگرى داشت موسوم به ابراهيم خليل خان كه بعد از مردن برادرش اولاد منحصربفرد خانه شده بود . اين دايهء شيرازى وسيلهء رفاقت ما با ابراهيم خليل خان گرديد و رفت‌وآمد فيما بين ، البته با رضايت پدر و مادرها ، شروع شد . اين ديدوبازديد و مهمانيهائيكه طرفين از همديگر ميكرديم ، مستلزم رفاقت با رفقاى جديدى از طرفين بود و از جمله اشخاصى كه ما بر عدهء رفقاى خود افزوده و جزو دعوت‌هاى خود منظور ميكرديم\r\n\r\n","description":"","footnote":"","page_name":" 367 ","page_number":385},
  {"content":"\r\n\r\nامير اصلان خان ( نظام الدولهء آينده ) بود كه شايد از حيث سن يكى دو سالى از من كوچكتر بود .\r\nرضا قليخان سراج الملك اصفهانى و مردى بسيار پخته و باملاحظه و چون ظل السلطان حكومت اصفهان و بختيارى و يزد و فارس و خوزستان و كرمانشاهان و كردستان و بروجرد و لرستان و عراق و كمره و گلپايگان و خوانسار و ملاير و تويسركان و نهاوند و محلات را داشت ، پيشكارى او كار مهمى بود . تمام اشخاصيكه حقوق آنها بخرج اين ولايات ميآمد و تمام حوالجاتى كه از بابت باقى دستور العملى اين ولايات از خزانه صادر ميشد ، راتق و فاتقى جز سراج الملك نداشت . گذشته از اين ، هر هفته مراسلات ظل السلطان را بايد بادارات مربوطه برساند و جواب بر طبق ميل شاهزادهء حكمران از آنها گرفته ، براى شاهزاده بفرستد . اسناد خرج حساب‌هاى گذشته را تحويل مستوفىهاى اين ولايات داده ، مراقب باشد كه زودتر مفاصا گرفته براى شاهزاده بفرستد و گاهگاه كه قسط خزانه يكى از اين ولايات عقب ميافتد ، گرفتار سيد جواد « 1 » ، تحصيلدار خزانه و رعونتها و بيمزگيهاى او شود .\r\nاين مرد پرحوصله بااينكه تحصيلاتى نكرده و خط و ربط چندانى هم نداشت ، با پشتكارى خسته‌نشو و ملايمتى از كوره درنرو ، يك‌تنه تمام اين كارها را ميگذراند و خم بابرو نميآورد . هيچ شنيده نشده است كه كسى قبض مواجبى براى وصول و ايصال وجه از يكى از اين ولايات به او بدهد و پول آن وصول نشده ، بدست صاحبش نرسيده باشد .\r\nاين مرد بقدرى در نزد ارباب حقوق اين ولايات اعتبار تحصيل كرده بود كه مردم قبض خود را بدون گرفتن يادداشت ، به او ميدادند . اگرچه اين ولايات حكامى مانند جلال الدوله پسر ظل السلطان ، بوزارت صاحبديوان در فارس و نظام الدوله جد رفيق تازهء ما در كردستان و حسام الملك قره‌گزلو در كرمانشاهان و سعد الملك ، نظام السلطنهء ما فى ، در عربستان و حكيم الممالك در عراق داشت كه همه لياقت حكومت مستقل حوزهء خود را داشته و البته پيشكارهائى هم براى خود فكر كرده بودند ، ولى چون سراج الملك از قديم پيشكار اصفهان و داراى مكاتبهء مستقيم با شاهزاده ظل السلطان بود ، همان تقدمى كه شاهزاده نسبت به نايب الحكومه‌هاى خود داشت ، سراج الملك هم در پيشكارى خود با پيشكارهاى حكومتها ، همان آمريت را معمول ميكرد . گذشته از اين ، ظل السلطان چون تمام حساب اين حكام را خود از آنها گرفته و خود بدولت پس ميداد ، بدون پادرميانى سراج الملك هيچ كارى نميگذشت .\r\n\r\n\r\n","description":"","footnote":"\r\n( 1 ) - سيد جواد معروف بخزانه ، تحصيلدار خزانه و برادر حاجى سيد كاظم معين التجار و مردى وقيح و بىملاحظه و بعبارت ساده شخص پرروئى بود . ميگفتند روزى در ايام نيمه‌جوانى نزد آقا ابراهيم امين السلطان رفته حاجتى نزد او برده و براى برآورده شدن حاجتش سماجت زياد كرده بود ، امين السلطان وقتى از رو نرفتن و شدت مطالبه او را ديد ، براى تحصيلدارى خزانه كه شخص سمج و از سربازنشو لازم داشت ، استخدامش نمود . سيد جواد هم سبب استخدام خود را هيچوقت فراموش نميكرد و در مطالبه از بدهكاران خزانه داد وقاحت ميداد .\r\n","page_name":" 368 ","page_number":386},
  {"content":"\r\n\r\nبارى ، ما با اين رفقاى تازهء خود مهمانيهاى دوره‌اى داشتيم و گاهى كه به منزل ابراهيم خليل خان دعوت ميشديم ، بعد از ظهرها بجلاليه و پارك ظل السلطان و پارك امين الدوله بگردش هم ميرفتيم . عمارت پارك ظل السلطان تازه ساخته شده و از حيث ساختمان و مبل و اثاث ، البته بعد از عمارات سلطنتى ، شيك‌ترين و زيباترين عمارات شهر بود . پارك امين الدوله جز يك اطاق هشت گوشهء ايواندار كه در وسط جزيره ميان استخرى ساخته شده بود ، هنوز بنائى نداشت . ولى چمن‌كارى اين جزيره و گلهاى سفيد ميناى چمنى حاشيهء استخر ، بسيار زيبا بود .\r\nمن هروقت در و بيرون ميرفتم و از پشت قهوه‌خانه‌اى رد ميشدم و صداى نقل نقال را كه قصهء حسين كرد يا اسكندرنامه ميگفت ميشنيدم ، خيلى دلم ميخواست كه پاى اين نقلها نشسته استماع كنم ، ولى اين آرزو برآوردنى نبود زيرا به خيال خودم خطور نميدادم كه وقتى بتوانم پا در قهوه‌خانه بگذارم . رفاقت ما با ابراهيم خليل خان ، اين آرزو را برآورده كرد . هروقت به آنجا ميرفتيم و از پرسه زدن در حياطها و تماشاى سه‌چرخه‌سوارى ميزبان خسته شده و باطاق مىآمديم ، ابراهيم خليل خان يكى از بستگان خانواده را كه خوب نقل ميگفت ، احضار ميكرد كه براى ما نقل بگويد . ولى يك مشكلى اينجا پيش ميامد كه من ميخواستم واقعه را دنبال هم بشنوم و ابراهيم خليل خان ميخواست تكه‌هائيكه به نظر او بامزه آمده و چندين بار شنيده بود ، يكدفعهء ديگر هم بشنود و با سفارشات خود نقال را از شاخى بشاخى مىافكند و قصه مرتب گفته نميشد . اگرچه نقال هم مرد فهميده‌اى بود و با اينكه من چيزى از ميل خود بشنيدن قصهء مرتب اظهار نمىكردم ، ميل مرا احساس كرده و بعد از آنكه دستورات صاحبخانه را اجراء ميكرد ، دل مهمان را هم بدست آورده ، سروته قصه را بهم مربوط كرده و قدرى از دنبالهء قصه هم ميگفت كه بالاخره ما هم چيزى دستگيرمان بشود .\r\n\r\nفوت ميرزا يوسف صدراعظم\r\nيكروز نزديكيهاى ظهر سروصداى طبل و شيپور عزا و همهمهء مردم از دور شنيده شد . نوكرها ميگفتند صدراعظم مرحوم شده ، جنازه او را برحسب وصيت خودش به ونك مىبرند . در اطراف اين وصيت مردم سكوتى كه از آن نارضامندى فهميده ميشد داشتند و برخى كه ميخواستند رك‌وراست باشند ، غرغرى هم ميكردند كه يعنى چه ؟ مگر « بابا « 1 » » مرشد « آقا » از اولياء بوده است كه دفن شدن در جوار قبر او موجب رستگارى باشد ؟ از صحبت خان دائى مرتضى قليخان با ملا عبد اللطيف همچو استنباط كردم كه دور نيست در نيابت مستوفى الممالكى پدرم هم تغييرى حاصل شود . اين حدس صائب بود ، چنان كه بعد از\r\n\r\n\r\n","description":"","footnote":"\r\n( 1 ) - قلندر شاه مشهور به بابا از دراويش معروف دورهء ناصر الدين شاه متوفى بسال 1277 قمرى .\r\n","page_name":" 369 ","page_number":387},
  {"content":"\r\n\r\nورگذار شدن ختم صدراعظم ، امين حضور ، داروغهء دفترخانه « 1 » و وزير بقايا يك روز همهء مستوفيها را براى استماع دستخط ملوكانه خبر كرد . اگرچه از حضور وزير دفتر بعد از شش سال در دفترخانه كه با مستوفى الممالك كوچولو با هم وارد مجلس شدند ، مطلب معلوم بود ولى در هرحال دستخط شاه قرائت و پدرم مهرهاى مستوفى الممالك را تحويل وزير دفتر داد . اما فردا صبح زودتر از مواقع عادى بدفترخانه رفته مثل اينكه عزل و نصبى در كار نبوده ، به كارهاى خود مشغول گشت . بطوريكه انتزاع اين شغل از پدرم هيچ تغييرى در كار او نداد . فقط كارى كه شد آقا ميرزا جعفر برادرم از كشيدن گلابى طغراى مستوفى الممالك در پشت فرامين و بروات ، فارغ گشت . كار ضابطى اسناد خرج و استيفاى خزانه و سابقهء ثبت و ضبط اسناد صد سالهء خانوادگى ، بقدرى خط و مهر پدرم را در كارهاى ماليه ناگزير كرده بود كه براى تحصيل عنوان حاجتى بنيابت مستوفى - الممالكى نداشته باشد . از طرف ديگر چون در موقع رجوع اين كار هم رياست‌فروشى با كسى نكرده و حتى يك محرر هم اضافه ننموده بود ، احتياجى بجمع كردن اطراف كار و تخفيف دادن دستگاه استيفائى خود نداشت . كاركنان همان و ارباب‌رجوع همان بود كه بود .\r\nاز يكى دو سال قبل ، ميرزا على اصغر خان امين السلطان طورى طرف توجه شاه واقع شده بود كه همه ميدانستند اگر حادثه‌اى براى صدراعظم پير اتفاق بيفتد ، مهر كردن پشت محل صحهء شاه نصيب او خواهد شد . خود او هم ميدانست كه عنقريب وزير اعظم و بالاخره صدراعظم كشور است و ميخواست تدارك صدارت خود را طورى ببيند كه وقتى به كار ميرسد ، همه نزد او خاضع باشند و براى اين مقصود لازم بود كه در كار ماليه مداخله كرده ، خود را صاحب منع و اعطاء كند . اما خوب ميدانست كه با حاجى ميرزا نصر اللّه نميتوان شوخى كرد و باوجود او فعل و انفعال در كار ماليهء دولت از محالات است .\r\nوزير دفتر اگرچه در صحت عمل دست‌كمى از او ندارد ولى مدتى است خانه‌نشين\r\n\r\n\r\n","description":"","footnote":"\r\n( 1 ) - براى گذراندن حساب صاحبجمعان و احيانا وصول بقاياى آنها شخصى لازم بود كه اين كار را عهده كند . اگرچه مستوفيان مطالبهء حساب ميكردند و در اكثر موارد همان تذكر مستوفى براى اين كار كافى بود ، ولى بعضى هم بودند كه بايد با جبر و فشار از آنها حساب مطالبه شود . پس شخص متصدى اين عمل بايد فراشانى هم تحت امر خود داشته باشد ، بمتصدى اين كار داروغهء دفتر استيفا لقب داده بودند ولى اين لقب شغلى ، طنطنه‌اى نداشت و بميرقليچ حكام هم اين لقب را ميدادند . هر شهرى داروغه‌اى كه در حقيقت رئيس اجراى احكام حكام شهر اعم از حقوقى و جزائى و بلدى بود داشت حتى بسرساربانها هم داروغه ميگفتند . در زمان ناصر الدين شاه كه شغل داروغگى دفتر استيفا اكثر بيكى از درباريها محول ميشد ، اين آقاى دربارى حقا از هم‌لقبى بامير قليچ حاكم و بخصوص بسرساربانها خيلى راضى نبود . البته به تلقين خود او كم‌كم او را محصل ناميدند و بالاخره به لقب وزير بقايائى ملقب شد . ناصر الدين شاه مخصوصا اين شغل را بدرباريان ميداد تا هميشه از بقاياى مالياتى باخبر و از حق و حساب‌دانى يا وردار - و ورمالى حكام و ساير صاحبمنصبان مسبوق باشد و صدراعظم نتواند بخاطرخواهى ، اشخاصى را كه باقى دارند مجددا بحكومت بفرستد .\r\n","page_name":" 370 ","page_number":388},
  {"content":"\r\n\r\nبوده قدر عافيت « 1 » را دانسته است . بنابراين با او بهتر از حاجى ميرزا نصر اللّه ميتوان بندو بست كرد . اين بود كه در حضور ناصر الدين شاه تربيت مستوفى الممالك كوچولو را كه وزير دفتر بمناسبت قوم و خويشى بهتر ميتواند عهده‌دار شود ، وسيلهء اين تغيير وانمود كرد . شاه هم خوب ميدانست كه از اين تغيير باوجود حاجى ميرزا نصر اللّه ابدا تغييرى در كار ماليه حاصل نشده ، همانطور كه ارجاع كار نيابت مستوفى الممالكى موجب بلند پروازى او نشده است ، انتزاع آن هم سبب ملالت و بىاعتنائى او به كار نخواهد بود و در ضمن شايد اين تغيير در تربيت مستوفى الممالك صغير مؤثر واقع شود .\r\nاز اينروز بامر شاه مستوفى الممالك يازده دوازده ساله را هرچند روز يك بار بدفتر مياوردند كه طرز حل و تسويه كارها را بياموزد . ولى وزير دفتر و امين السلطان طور ديگر فكر ميكردند و نميخواستند اين آقازاده آقا شود . فكر وزير دفتر اين بود كه از خود چيزى نظير مستوفى الممالكى ميرزا يوسف بسازد و به همين قصد با كندن مهرى به سجع « نايب مستوفى الممالك » براى پسر خود ، ميرزا محمد حسين ، خود را وزير ماليه جلوه داد .\r\nاما امين السلطان در فكر رخنه كردن در كار ماليه و برهم زدن اساس آن بود كه خود را اختياردار ماليه كشور نمايد .\r\nچنان كه بعد از دو سه سال كه ميرزا حسن مستوفى الممالك بزرگتر شده و به خوبى ميتوانست ، لامحاله ، مهر خود را نزد خود داشته و با ديدن طغرا در پشت فرامين و بروات متصدى مهر كردن باشد ، اين كار مختصر را هم از او دريغ كردند . آقا هم وقتى اينطور ديد ديگر بدفترخانه نيامد .\r\nمختار خان ، مثل زمان پدرش ، نهار دفتر را در هفته‌اى سه روز بدون حضور صاحب سفره ميداد . وزير دفتر هم سر سفره حاضر نميشد و در اطاق خود با نان و پنير و مرباى بالنگ نهار مىخورد و روزهاى سلام هم چون نميخواست زيردست مستوفى الممالك كه حقا سر صف مستوفيها بود بايستد ، در سلام حاضر نميشد . كم‌كم نقار اين آقا بالله آقا به جائى رسيد كه در مجالس عادى هم از يكديگر گريزان بودند . مستوفى الممالك وقت خود را به شكار ميگذراند و همين سروكار با اسب و تازى و اشتغال او بشكاراندازى هم وسيله‌اى بدست وزير دفتر و امين السلطان داده بود كه آقا را پيش شاه بيكاره يا لامحاله لاابالى قلم بدهند .\r\nشاه گاهى بكنايه چيزهائى ميگفت كه به گوش مستوفى الممالك جوان رسيده خود را جمع‌وجور كند . در مقابل مستوفى الممالك هم با سكوت موروثى خود جواب عرض ميكرد « قربان ! يا همه ، يا هيچ ! حالا كه اختيارى با من نيست من هيچ را بر اين رياست نصفه‌نيمه - كاره ترجيح مىدهم » امين السلطان هم نميگذاشت كه شاه وزير دفتر را بيدخل كرده كار را يكسره بمستوفى الممالك تفويض كند . الحق آقا هم در شكار افراط ميكرد و با اينكه كم‌كم\r\n\r\n\r\n","description":"","footnote":"\r\n( 1 ) - عافيت شخص سلامت بدن است . قدر عافيت را دانستن بمعنى قدر تندرستى دانستن و از كارهاى مخالف بهداشت احتراز كردن است . ولى اين جمله بمعنى حقيقى هيچوقت استعمال نشده و هميشه بمعنى استعاره‌اى كه عبارت از تجربه اندوختن و انديشه داشتن از روزگار بد گذشته است ، در محاوره و نوشتن به كار ميرود .\r\n","page_name":" 371 ","page_number":389},
  {"content":"\r\n\r\nهيجده نوزده ساله شده بود ، مهر او نزد وزير دفتر و در حقيقت ميرزا حسن مستوفى بىممالك و شعر ميرزا سيد عبد الرحمن قايم‌مقامى :\r\n بمستوفى بىممالك حسن * كه در طبخ دفتر بود ممتحن \r\nمصداق پيدا كرده بود . در آينده باز هم موقع گير مياورم كه دنبالهء مناقشهء اين آقا را با لله‌اش بيشتر توضيح كنم . فعلا ببينيم امين السلطان وزير دربار اعظم و خزانهء عامره و گمرك و ضرابخانه ( القابى كه بعد از مردن ميرزا يوسف به او داده بودند ) كى و چكاره است .\r\n\r\nميرزا على اصغر خان امين السلطان\r\nاين وزير دربار اعظم كه عنقريب وزير اعظم معروف خواهد شد همان آقا على اصغر ، صاحبجمع شترخانه و قاطرخانه و پسر آقا محمد ابراهيم امين السلطان بود . محمد ابراهيم چون حتى به قدر خواندن و نوشتن اسم خود هم سواد نداشت ، باوجود قوم و خويشى با آبدارباشى ، جز قره‌نوكرى آبدارخانه كار ديگرى از او برنمىآمد . آبدارباشى اين قوم و خويش خود را چون مرد زرنگ باسليقه‌اى بود ، براى خريد لوازم آبدارخانه از ميدان و دكانهاى آجيل‌فروشى و ميوه‌فروشى و سقطفروشى روانه ميكرد و يك مواجب ماهى سه چهار تومانى به او ميداد . در مسافرتها او را در پس خانه ميگذاشت كه از آشپزخانهء اين قسمت اردو ، نهار شاه را تحويل بگيرد و خود را بنهار - گاه برساند .\r\nخود آقا محمد ابراهيم امين السلطان سبب ترقى خود را كه من بيك واسطه از قول محمد قاسم خان وكيل السلطنه ، پسرش ، در اينجا نقل مىكنم ، اينطور ميگفته است .\r\nدر مسافرتها نهاربردارى كار من بود ، پيش‌خانه به منزل جلو رفته و واحدهاى اردو در آنجا پهن شده و منتظر شاه ميشدند . من در قسمت آبدارخانه در پسخانه مانده بودم كه نهار شاه را از آشپزخانه گرفته بنهارگاه برسانم .\r\nدر مسافرتها ، اردوى شاه به دو قسمت تقسيم ميشد كه يكى پيشخانه و ديگرى پسخانه موسوم بود . از منزل اول پيش‌خانه يكروز جلوتر حركت ميكرد و در منزل‌گاه واحدهاى اردو ، مانند فراشخانه و آشپزخانه و آبدارخانه و غيره ، بساط پذيرائى شاه را پهن ميكردند .\r\nفرداى اين‌روز پس‌خانه كه آن هم مثل پيشخانه داراى واحدهاى خود بود ، حركت كرده و از منزل اول گذشته ، يكسره به منزل دوم ميرفت و همين كه به منزل ميرسيد ، تغيير اسم داده به پيش‌خانه موسوم ميگشت و پيش‌خانهء روز قبل كه بعد از حركت شاه از اردو به سمت منزل دوم پسخانه موسوم گشته بود ، از منزل اول حركت كرده يكسره به منزل سوم ميرفت كه براى پذيرائى شاه بساط خود را پهن نمايد . پس هريك از دو قسمت ، دو منزل يكى ميرفتند و در هر منزلى دو شب ميماندند .\r\nصبح ، شاه از اردو حركت كرده و آبدارباشى با آبداريها همراه ميرفتند ، من مأمور نهاربردارى بودم ، نهار را هميشه قسمت آشپزخانهء پسخانه ميپخت . و طورى انگاره ميگرفت\r\n\r\n","description":"","footnote":"","page_name":" 372 ","page_number":390},
  {"content":"\r\n\r\nكه يكساعت به ظهر مانده حاضر شود ، تا نهار گرم در نهارگاه بشاه برسد . براى رساندن نهار ، راهوارترين مالها در اختيار من بود ، با اينكه كار من منحصر بنهاربردارى بود ، محض احتياط هميشه يك چالمهء پر از يخ با تنگ و جام همراه برميداشتم كه اگر شاه در بين راه سرش بزدن شكارى بند شده و از آبدارى خود دور افتاده باشد و من برسم ، آب حاضر داشته باشم .\r\nدر يكى از منزلها نزديك ظهر نهار را از آشپزخانه گرفته به راه افتادم ، يك فرسخى كه راه پيمودم ، بفلات وسيع خشك بىآبى برخوردم . بوسط اين فلات كه رسيدم ، از دور سگى در كنار راه ديدم ، حيوان متوجه من شد ، با نهايت ناتوانى خود را بوسط راه كشيد ، در حالىكه از فرط تشنگى زبانش بيرون آمده و مثل اينكه ميداند من با خود آب دارم ، ناله و سروصدا را سرداد . من پيش خود فكر كردم خوب است اين حيوان را نجات بدهم ، جلو مال آبدارى را كشيده نزديك سگ توقفى كردم ، بلافاصله بفكر فرورفتم كه با تنك و جام آبخورى شاه بسگ آب بدهم ؟ ! هرگز ! عاطفه جلو اين فكر را گرفت . تنگ شاه كه با سگ تماسى ندارد ، جام را هم وقتى به منزل رسيدى و تطهير كردى ديگر نه شرعا و نه عقلا اثرى از دمخوردگى سگ در آن نخواهد ماند ، پس بايد اين حيوان را از مرگ نجات داد . ميخواستم از مال پياده شوم و تصميم خود را انجام دهم ، باز وسوسهء عقل مرا نگاهداشت . فلات طورى مسطح است كه از يكسر تا سر ديگر آن به خوبى ديده مىشود ، پسخانه هم كه از صبح شكسته و عبورومرور اهل اردو زياد است ، آبدارباشى هم رقيب و دشمن زياد دارد ، خيلى ممكن است يكى از اين فضول‌آقاسيها سر برسد و جام شاه را جلو سگ ببيند ، در اين صورت گذشته از عزل و طرد آبدارباشى ، كمترين مجازات من طناب دار خواهد بود نه نميشود ! بايد اين حيوان را تشنه سرداد و رفت . تازيانه را آرام بمال آشنا كردم كه راه بيفتم ولى در چشم سگ تشنه چيزى از استرحام ملامت‌آميز نسبت به خود ديدم كه تاب نياوردم . مجددا جلو مال را كشيدم ، آنچه فكر كردم نتوانستم تصور كنم كه در حين اجراى اين كار خير كسى سر نرسد بالاخره ، عاطفه بر عقل غلبه كرد ، پيش خود گفتم خلاف مروت است كه من با توانائى اين حيوان را بگذارم و بگذرم . گيرم شاه مرا طناب هم انداخت ، مرگ براى انسان يك بار بيش نيست و چه از اين بهتر كه در راه عمل خير باشد .\r\nفورا از مال آبدارى پائين پريده ، تنگ نقره را از بغل چالمهء پر از يخ بيرون آوردم و در جام ريختم و نزد سگ گذاشتم . حيوان بقدرى تشنه بود كه جام اول را تمام كرد ، مجددا جام را پر كردم تا خوب سيراب شد . مقدارى خاك در جام ريخته و جام را خشك كرده در لنگ پيچيده و كنار خورجين گذاشتم و سوار شدم . از قضا هيچكس هم سر نرسيد كه مرا در حال عمل ببيند و بعد از يكساعت به نهارگاه رسيدم . قابلمه‌هاى شاه را تحويل شاگردآبدارها دادم و جام را در كنار نهر آب خاك‌مال و لنگ را هم عليحده شسته و خشك كردم . شاه از راه رسيد ، من دم چادر دوسرى كه براى نهار زده بودند ، ايستاده بودم .\r\nشاه ( با اشاره به سمت من ) از آبدارباشى پرسيد اين كيست ؟ آبدارباشى عرض كرد : « محمد ابراهيم مستخدم آبدارخانه است » گفت : « مرد زرنگ زيركى به نظر ميآيد » از اين‌روز\r\n\r\n","description":"","footnote":"","page_name":" 373 ","page_number":391},
  {"content":"\r\n\r\nمن شاه‌شناس شدم و هر روز بر تقربم افزود بطوريكه به زودى تمام كارهاى آبدارخانه به من محول شد و بعد از آبدارباشى ، شاه مرا بجاى او برقرار كرد و هر روز بر منزلت من افزود . هر كارى به من رجوع ميكرد ، طورى به زودى و خوبى انجام ميگرفت كه وسيله براى رجوع كار ديگرى ميشد .\r\nفداكارى اثر وضعى دارد كه بيشتر مربوط باندازهء ازخودگذشتگى عامل عمل است و موضوع چندان مداخله‌اى در آن ندارد . در هرحال ، كار محمد ابراهيم قره‌نوكر آبدار - خانه به جائى رسيد كه رياست آبدارخانه و صندوق‌خانه و شترخانه و قاطرخانه و انبار غلهء مركزى و ضرابخانه و ساختمان‌ها و باغات و قنوات و وزارت گمرك و خزانه را رسما در ادارهء خود داشت و كمتر كارى در دستگاه دولت ميگذشت كه نظر او در آن مداخله نداشته باشد .\r\nميرزا على اصغر خان پسر دوم آقا محمد ابراهيم و در كارهاى دولتى پدرش دست و چشم و همه‌چيز او و بلقب امين الملكى هم ملقب گشته چنان كه ديديم در سفر 1300 ناصر الدين شاه بخراسان ، بعد از مردن پدر ، تمام مشاغل و لقب امين السلطان به او منتقل شده بود .\r\nامين السلطان دوم بقدريكه پدرى مانند آقا محمد ابراهيم در فكر تحصيل پسرش ميتوانست باشد ، در كودكى و جوانه‌مردى ، تحصيلاتى البته نه‌چندان عميق كرده بود .\r\nولى در مقابل ، هوش و حافظه و زيركى بسزائى داشت كه هرچه ميديد و ميشنيد فراميگرفت و محفوظات خود را بسيار بموقع به كار ميانداخت . در ضمن كمكهائى كه به پدر ميكرد ، چنان به كار ماهر شده بود كه با يك نظر بهر عريضهء بدخطى نقطهء حساس آن را مييافت و با چند كلمه كه حاشيهء آن مينوشت ، از رد و قبول ، تكليف را به خوبى ميتوانست معين كند . بلندنظر و و باگذشت ، كريم و بزرگوار و گشادباز و در اين ذميمه بسيار بىپروا بود . اوقات خود را بين تفريح و كار تقسيم مينمود ، وقتى به كار مشغول ميشد ، ده پانزده الى بيست ساعت بدون هيچ وقفه و تنفس كار ميكرد و همين كه بخلوت ميرفت ، يك شبانه‌روز و گاهى زيادتر بتفريح وقت ميگذراند و همه‌چيز حتى اوامر شاهانه را هم پشت گوش ميانداخت . صورتا زيبا و بسيار خوش‌محضر و مردمدار بود « 1 » . چون برادر بزرگتر از خودش كه امين حضرت لقب\r\n\r\n\r\n","description":"","footnote":"\r\n( 1 ) - مرحوم آقا ميرزا رضا برادرم ميگفت ، روزى نزديك غروب با مرحوم ميرزا محمود وزير به منزل امين السلطان رفتيم ، از كالسكه‌اى كه دم در بود دانستيم كه آقاى وزير اعظم ميخواهد جائى برود ، معهذا وارد باغ شديم . امين السلطان كه تازه از اندرون بيرون آمده بود ، يكسر به سمت ما آمد ، از لباسش پيدا بود كه در يكى از سفارتخانه‌ها بشام وعده دارد . بعد از مبادلهء احترام و تفقد از طرفين ، ميرزا محمود براى باز كردن راه عذرخواهى به جهت او ، گفت حج ما فوت شد حضرت اشرف مهمانيد و بايد تشريف ببريد ، بنابراين ما هم مرخص ميشويم . امين السلطان گفت خير « حج شما بدل بعمرهء مقبوله شده است ، من هفت هشت دقيقه وقت دارم ، با هم در باغ گردش ميكنيم ، اگر فرمايشى باشد مىشنوم و در انجامش حاضرم . » همينطور هم شد كار راجع به من بود ، ميرزا محمود با هفت هشت كلمه موضوع را توضيح داد و امين السلطان حكم لازم را كه قبلا نوشته و حاضر بود امضاء كرد سپس از همديگر جدا شديم . او بمهمانى روانه شد و ما بدنبال كار خود رفتيم .\r\n","page_name":" 374 ","page_number":392},
  {"content":"\r\n\r\nداشت بعياشى عمر ميگذراند ، از باقى برادرها دو نفر رسيده و كارآمد آنها را كمك گرفت .\r\nشيخ اسمعيل را كه از اين ببعد ميرزا اسمعيل خان شد ، با لقب امين الملك از طرف خود برياست خزانه گماشت و محمد قاسم خان برادر ديگرش را با لقب صاحبجمعى رئيس شترخانه و قاطرخانه كرد و گمرك را به معز الملك دائى خود داده ، كار آبدارخانه را به پسر آبدار - باشى سابق محول داشت . انبار غله را به سقاباشى پدرزنش سپرد و ضرابخانه را بحاجى محمد حسن مشهور بكمپانى ( جد مهدوىها ) واگذاشت . صندوقخانه را بامين السلطنه منسوب ديگرش داده ، در اينوقت براى اشتغال به كارهاى صدارتى ، بدون اينكه لقب صدراعظمى داشته باشد ، مهيا و آماده بود .\r\n\r\nامين السلطان و دو پسر شاه\r\nمعلوم بود كه بين امين السلطان و ظل السلطان و نايب السلطنه به زودى بهم مىخورد و آب او با اين دو نفر بيك جوى نميرود « 1 » . ميرزا يوسف صدراعظم چون از هيچكس توقعى نداشت . و بآرزوهاى خود رسيده بود ، حاجتى بجلب قلوب رجال و اعيان نداشت . شايد برحسب قاعدهء استبدادى كه همه‌چيز متعلق بشاه و كس‌وكارش است ، پيش خود فكر ميكرد كه اگر اين حكومتها كه اختيار آنها را به پسرهاى شاه واگذاشته است درآمدى هم دارد ، نصيب پسرهاى شاه شود . از طرف ديگر دختر خود را هم بجلال الدوله ، پسر ظل السلطان ، داده و ميانهء او با نائب السلطنه نظر بهم‌پيمانى سابق بسيار گرم بود . ولى امين السلطان ، جوان و جوياى نام ، فكر ميكرد بايد كارى بكند كه رجال و شاهزادگان كشور را كه امروز دور علم پسرهاى شاه سينه ميزنند تا بحكومتهاى ولايات تحت ادارهء آنها مأمور شوند ، وابستهء خود نموده و به منع و اعطاى خويش آنها را به خود جلب نمايد . پس برهم خوردن ادارهء حكومتهاى دو پسر شاه ، نتيجهء ناگزير وزارت اعظم امين السلطان بود كه اگر موفق به اين كار ميشد ، ساير رجال دربارى هم حساب كار خود را مىكردند و همگى سر باطاعت او درمياوردند . گذشته از اين ، رجوع اين حكومتها به اشخاص ، هدايا و حق و حسابهائى هم داشت كه بدلقمه‌اى و صرفنظر كردن از آن آسان نبود .\r\nولى از كداميك از دو برادر بايد شروع كرد ؟ اول بقويتر حمله كند كه ضعيفتر خود - به خود محو شود ، يا اول بضعيف‌تر بپردازد و اين كار را مقدمه و سابقه براى قويتر قرار دهد ؟\r\nظل السلطان مركز حكومتهاى خود را در اصفهان قرار داده و مشير الملك وزيرش در حقيقت صدراعظم نصف كشور و در اين چند سال فارس و خوزستان و كرمانشاهان و كردستان و يزد و عراق و بروجرد و نهاوند و ملاير و تويسركان را بر اصفهان و گلپايگان و كمره و خونسار و\r\n\r\n\r\n","description":"","footnote":"\r\n( 1 ) - گاهى اتفاق ميافتد كه دو نفر كه هريك آب عليحده دارند ، ناگزيرند از يك جوى آب ببرند و اين وضع بيشتر در آب بردن از رودخانه پيش ميايد . من كمتر ديده‌ام كه دو نفر كه از يك جوى آب مىبرند از همديگر راضى باشند و اكثر بين دو شريك شكرآب مىشود . بهمين‌جهت است كه بطور استعاره در مورد سوءتفاهم و مشاجرهء بين دو نفر ، جملهء « آب ايشان از يك جوى نميگذرد » كه كنايه از عدم سازگارى بين طرفين قضيه است ، موقع استعمال پيدا مىكند و در نظم و نثر فارسى نظائر بيشمار دارد .\r\n","page_name":" 375 ","page_number":393},
  {"content":"\r\n\r\nمحلات افزوده و در قلمرو خود بسيار مقتدر بود . حساب حكام اين ولايات را خود از آنها ميگرفت و بوسيلهء عمال مخصوص خود به دولت ميداد . در دستورالعملهاى اين ولايات هر اضافه‌جمعى خود ميخواست ، قبول ميكرد و بهركس سزاوار ميداشت ، پيشنهاد اضافه مواجب ميداد . ميرزا يوسف صدراعظم بدون چون و چرا منويات او را مجرا ميكرد . افواج و سوارى كه براى قلمرو حكومت‌هاى خود لازم داشت ، خود تعيين ميكرد و با اينكه نائب - السلطنه با او خوب نبود ، بقبولاندن آنها موفق ميشد . حسينقلى خان جد آقايان اسعد رئيس ايل و سركردهء سوار بختيارى را در محبس اصفهان و جوانمير را در ميان ايل و ابه و سوارهء او در كرمانشاهان ميكشت بدون اينكه حتى شاه هم از او مؤاخذه‌اى كند .\r\nاما نائب السلطنه گرچه گذشته از تهران و كاشان و قم و ساوه و قزوين و گيلان و مازندران و حتى گاهى استراباد و شاهرود و بسطام و سمنان و دامغان را هم در ادارهء خود داشت ، چون مركزش طهران بود و بقول معروف در اين شهر « گرز رستم گرو است « 1 » » شاهزاده نه از حيث تعيين و نه از حيث محاسبه چندان كارى با نايب الحكومه‌هاى خود نداشت . پيشكش حكامى كه از طرف او به اين ولايات مأمور ميشدند ، بهديه‌اى در موقع رفتن و يادبودى در موقع مراجعت ورگذار ميشد . جز استراباد باقى ولايات او نه پادگانى داشت و نه ايلى و نه سرجنبانى و نه كله‌گنده‌اى .\r\nآدميزاد اينطور خلق شده كه از اقتدار خيلى خوشش ميايد و هميشه شخص مقتدر طرف تحسين او است و در آن واحد با اثرات قدرت كه اكثر ظالمانه بنظرش ميايد ، دشمن است . بهمين‌جهت مردم براى اعمال غيرعادلانهء ظل السلطان از او راضى نبودند حتى بعضيها حدس ميزدند كه اگر حادثه‌اى براى شاه اتفاق بيفتد ، ظل السلطان زير بار مظفر الدين ميرزا نخواهد رفت و اگر از قدرتش نكاهند ، مردم را گرفتار جنگ داخلى خواهد كرد حتى عوام معتقد بودند كه شمشيرى هم باستادهاى اصفهان سفارش داده و روى تيغهء آن « مظفركش » نوشته است .\r\nاين نارضامندى عمومى از ظل السلطان هم ، امين السلطان را در حملهء به او بيشتر جرى ميكرد . از طرف ديگر هم ممكن بود همين كه كار را از نايب السلطنه شروع كند ، ظل السلطان هواى كار خود را نگاه داشته و با قدرتى كه دارد ، خيال امين السلطان را برهم بزند ، سهل است اسباب وهن‌كار او را هم فراهم آورد . باين‌جهت‌ها بود كه حملهء به دو برادر را از ظل السلطان شروع نمود .\r\nمعلوم نيست با چه مقدماتى شاه را براى اين كار حاضر كرد ، شايد كثرت توجه رجال\r\n\r\n\r\n","description":"","footnote":"\r\n( 1 ) - در زير طاق چهارسو بزرگ تهران شكل يك گرز كه خيلى بزرگ و اغراق‌آميز است از گچ ساخته شده و روى آن نوشته‌اند : « گرز رستم » اين اصطلاح قديمى عوامانه شايد از اين راه مصطلح شده باشد كه طبقهء عوام هروقت ميخواستند از اشكال زندگى و عظمت تهران و اشخاص آن و حق و حسابى كه بعقيدهء آنها در آن رايج بود چيزى بگويند ، جملهء « اينجا را تهرانش ميگويند ، « گرز رستم در اينجا گروست » را به كار ميبستند . شايد افسانه‌اى هم براى گرو بودن گرز رستم در تهران باشد كه من نشنيده باشم .\r\n","page_name":" 376 ","page_number":394},
  {"content":"\r\n\r\nكشور را بظل السلطان ، با زيركى در نزد شاه جلوه داده باشد . در هرحال در اواخر پائيز 1304 در حالى كه شاهزاده براى كارهاى سال بعد خود بتهران آمده و در عمارت مسعوديه با حول‌وحوش خود متوقف گشته بود ، دستخط شاه را نسبت بانفصالش از حكومتهاى خود دريافت كرده و بعد از چندى بمقر قديمى خود اصفهان كه تنها حكومتى بود كه براى او باقى گذاشته بودند ، مراجعت نمود .\r\nاين نقل و تحويل ، در خارج پايتخت ، سروصدائى برپا نكرد . نائب الحكومه‌ها كه اكثر از رجال دربارى بودند ، در محلهاى خود باقى ماندند . تنها سروكار آنها مستقيما با مركز شد . اما مردم پايتخت از اين كار بىاندازه خشنود شدند ، بدرجه‌اى كه اشعارى هم براى اين عزل و انفصال ساختند و بچه‌ها در كوچه و بازار خواندند ، از اينقرار :\r\n ستاره كوره ماه نميشه * شاهزاده لوچه شاه نميشه\r\nتو بوديكه پارك ميساختى ؟ * سردر و لاك ميساختى ؟ !\r\nپستتا دادى به پشتى * صارم الدوله را تو كشتى « 1 »\r\nكفشاتا گيوه كردى « 2 » * خواهرتا بيوه كردى ! \r\nنائب السلطنه هم حكومتهاى خود را از دست داد و كار او هم منحصر بحكومت تهران گشت ولى چون حكومت او در اين ولايات بود و نمودى نداشت ، انفصال او هم بىسروصدا صورت گرفت . شاهزاده هم چون استفادهء زيادى از اين حكومتها نميكرد خيلى اهميت به اين انفصال نداد . در اينوقت توجه او بيشتر معطوف به كار مهمش وزارت جنگ بود . در ضمن ناصر الدين شاه هم رقيبى را كه براى امين السلطان لازم داشت ، ايجاد كرد و طبعا بين اين وزير اعظم و وزير جنگ رقابت توليد گشت . رقابتى كه تا فوت ناصر الدين شاه بين آنها باقى و طرفين را به خون هم تشنه كرده بود .\r\n\r\nمال بد بيخ ريش صاحبش\r\nاين‌روزها اشعار ديگرى هم بچه‌هاى كوچه ميخواندند و آن راجع بربابه خانم دختر حاجى ابو الحسن معمارباشى بود كه شاه او را ازدواج كرده و به مجرد ديدار ، او را بخانهء پدرش پس فرستاده بود .\r\nناصر الدين شاه غير از چند تا زنى كه در اوائل بوساطت مادرش گرفته بود و يكى دو تاى آنها هم از خانوادهء سلطنت بودند ، باقى هفتاد هشتاد زنى كه تا اينوقت در حبالهء خود داشت ، تقريبا همه را ديده و پسنديده بود .\r\nدر اندرون شاه مهمانى ميشد زنهاى شاه از خانمهاى اقوام خود و زنهاى رجال دعوت ميكردند ، شاه هم باندرون ميآمد ، زنهاى خارج هم نبايد از او رو بگيرند ، البته ميان آنها دخترهائى هم بودند كه اگر پسند شاه ميشدند ، با رضايت پدر و مادر ازدواج به عمل\r\n\r\n\r\n","description":"","footnote":"\r\n( 1 ) - معروف بود كه ظل السلطان ، صارم الدوله شوهر بانوى عظمى خواهر تنى خود را قهوهء مسموم خورانده و خود را از او خلاص كرده است .\r\n( 2 ) - « كفش گيوه كردن » مثل « بيل پارو كردن » كنايه از تنزل مقام و انحطاط در كارى است كه خود شخص اسباب آن را فراهم كرده باشد .\r\n","page_name":" 377 ","page_number":395},
  {"content":"\r\n\r\nميآمد . خانمهاى جاافتاده كه سمت رياست بر حرمخانه داشتند ، خدمتكارهائى تربيت ميكردند ، شاه آنها را اگر مىپسنديد ، شيخ اسد اللّه ، شيخ الحرم كه براى آموختن قرائت و مسائل نماز خانمهاى حرم هرروز مواظب خدمت بود ، فورا دختر خدمتكار را براى شاه صيغه ميكرد و بر عدهء زنها يكى افزوده ميشد . شاه بباغات و ييلاقات ميرفت ، برحسب تصادف دخترى در كنار نهرى آمده بود آب ببرد ، شاه ميديد و مىپسنديد ، بعد از استرضاى پدر و مادر بحرم‌خانه وارد ميگشت و بوسيلهء صيغه‌خوانى شيخ الحرم ، زن شاه بود .\r\nخانم‌هاى جاافتادهء حرم براى تحصيل تقرب ، از اين جوجه‌رقيب‌ها ، براى خود خيلى به دم‌پر شاه مىدادند و سعى مىكردند كه هميشه خدمتكارهاى زيباى خوش‌رويّهء خوش اداى خوش‌حرف تربيت‌شده در دستگاه خود زياد داشته باشند .\r\nاتفاق افتاده بود كه يك خواهر زن شاه شده خواهر جوانترش براى ديدار خواهر بحرمخانه رفته ، شاه طالب خواهر دوم هم شده بود . جمع بين دو خواهر شرعا ممنوع است ، شاه مدت خواهر بزرگتر را مىبخشيد و بدون اينكه او را از حرم خارج كند ، خواهر كوچكتر را صيغه ميكرد و بعد هروقت هواى خواهر اولى بسرش ميزد ، همين عمل را دربارهء خواهر دومى مجرى مينمود . عايشه خانم و ليلى خانم ، خواهرهاى ميرزا عبد اللّه خان يوشى ، انتظام الدوله ، كه هر دو از زنهاى ناصر الدين شاه بودند ، همين وضع را داشتند .\r\nدر اين اواخر شاه دختر باغبان ازگلى را ديد و او را بزنى بحرمخانه برد . اين خانم بقدرى زيبا و باوجود جوانى به اندازه‌اى عاقل و فهميده بود كه واقعا ناصر الدين شاه را فريفتهء خود كرده و مقامش در حرمخانه به حدى بالا رفته بود كه با خانمهاى كهنه‌كار ، مانند انيس الدوله و امينه اقدس و شمس الدوله دخترعموى شاه هم پهلوبپهلو ميزد . اين خانم خواهر كوچكترى داشت كه براى ديدار خواهر خود بحرمخانه رفته و بىاندازه طرف علاقهء شاه واقع شد . شاه ميخواست با اين دو خواهر هم همين معامله را بكند ولى متانت دختر باغبان بيش از خواهر ميرزا عبد اللّه خان بود . دختر بزرگ ، آمدن خواهر را بحرم - خانه قدغن و بشاه عرض كرد انتخاب يكى از ما دو نفر در اختيار اعليحضرت است . شاه نه از خواهر اولى دل مىكند و نه بفراق دومى دل ميداد . كار عشق ناصر الدين شاه نسبت به اين دو خواهر به جائى رسيد كه سر پيرى اشعارى هم راجع‌بسوز و گداز خود از فراق خواهر كوچكتر سرود « 1 » .\r\nناصر الدين شاه بقدرى بعظمت و ابهت مقام سلطنت اهميت ميداد كه دستمال‌هاى جيب خود را كه طبعا چرك ميشد ، از جيب خود خارج نميكرد كه مبادا متصدى شست و\r\n\r\n\r\n","description":"","footnote":"\r\n( 1 ) - سبب علاقهء ناصر الدين شاه به اين دختر باغبان كه پدرش را باغبان‌باشى كرد و رضوان الملك لقبش داد به جهت شباهتى بوده كه اين خانم به جيران دختر تجريشى كه در سن جوانى بدرود زندگى گفت و مورد علاقهء فراوان شاه بود داشته است . بعدها چنان كه در جاى خود خواهيم ديد ، شاه هم در آستانهء قبر جيران كه بفروغ السلطنه ملقبش كرده و معشوقهء جوانيش بود جان خواهد سپرد .\r\n","page_name":" 378 ","page_number":396},
  {"content":"\r\n\r\nشو آب خشك‌شده بينى شاه را در دستمال ببيند . زمستانها دستمال چرك خود را ببخارى ميافكند و خود را از آن خلاص مينمود و تابستان‌ها لاى علف‌هاى باغ و اين سر و آن سر پرت ميكرد .\r\nشاه از جوانى مبتلا به نزف الدم بود و زيرشلوارى او هميشه به خون آلوده مىگشت .\r\nبراى پنهان داشتن آن ، پيشخدمت محرم او دستور داشت كه همين كه شاه در سر حمام رخت خود را مىكند ، لباس آلوده را از انظار مستور و بنفع خود آنها را تصرف كند . به همين جهت در حساب رختدارخانه هميشه ديده ميشد كه روزى يك زيرشلوارى نو براى شاه تهيه شده و خود شاه هم حساب را ديده و جزئيات آن را رسيدگى و اصلاحاتى در آن به عمل آورده و نسبت به اين قلم كه خيلى به نظر بىمنطق است ، چيزى نگفته و گذشته است « 1 » .\r\nشاهى كه اينقدر مواظب اين جزئيات باشد ، البته راضى نخواهد شد كه هم‌بستر و بالين او از حرمخانه خارج شود و مثلا در نزد شوهريكه بعد خواهد كرد ، اسرار خلوت كردن شاه را با زنهايش افشاء كند . بنابراين خيلى ممكن بود كه شاه بعد از ملاقات اوليه ، ديگر رغبتى بزنى كه تازه گرفته بود نداشته باشد ولى چون زن شاه شده بود ، نبايد از حرمخانه خارج گردد .\r\nاز طرف ديگر ، شاه هم چنان كه ديديم هيچوقت معاملهء نديده نميكرد ولى معلوم نيست چه شده بود كه اين‌بار به حرف خواجه‌سرايان كه شايد حاجى ابو الحسن معمارباشى پدر دختر هم آنها را قبلا خريده بود ، اطمينان و معاملهء نديده كرده بود . دختر هم بتجمل پرداخته تا توانسته بود طلا و نقره و زربفت و زرى و ترمه و مرواريددوزى همراه خود آورده بود . معلوم نشد كه چه چيز اين دختر در نظر شاه زننده آمد كه به مجرد ديدار ، خانم را با جهيزش بخانهء پدر پس فرستاد .\r\nنقادى مردم از اين پيش آمد كه شايد براى مردم عادى هم خيلى اتفاق ميافتاد ، به جهت تازگى آن بود زيرا شاه رسم نداشت بار را جائى فرود آورد كه تحمل يك بار ملاقات را هم نداشته باشد . از طرف ديگر اصرار دختر و پدرش در اين ازدواج كه دست بدامان رشوه بخواجه‌سرايان شده بودند و شايد از همه بيشتر موضوع كشيدن ترمه و مرواريد برخ شاه ، در اين تصنيف‌سازى مداخله داشته است . اشعارى كه ساخته بودند داراى مضمونهائى بقرار ذيل بود .\r\nيل زرى نداشتى ؟ تنبان مروارى نداشتى ؟ شوهر شاه ميخواستى ؟\r\n رو رو رو ربابه * دلم واست كبابه \r\n\r\n\r\n","description":"","footnote":"\r\n( 1 ) - باوجوداين حاجى ميرزا نصر اللّه مستوفى ضابط اسناد خرج كه بدون مهر و امضاى او هيچ حسابى نميگذشت ، همواره در رسيدگى حساب رختدارخانه راجع‌به اين خرج اشكال ميكرد .\r\nبيچاره متصدى رختدارخانه نميتوانست علت را بر زبان بياورد و از طرف ديگر گرفتار اعتراض منطقى ضابط اسناد خرج ميشد كه حقا ميگفت شايد شما بعرض شاه نرسانده‌ايد كه زيرشلوار شسته بهتر از نو آن به بدن ميچسبد و متصدى هم نميتوانست بگويد كه ما قبلا زيرشلوارهاى نو را ميشوئيم و بعد به دسترس قبلهء عالم ميگذاريم .\r\n","page_name":" 379 ","page_number":397},
  {"content":"\r\n\r\nكه دو مصراع آخرى بمنزلهء برگردان و در هر سه چهار مصراع يك بار تكرار ميشد .\r\nدر قسمت « شرح زندگانى اسلاف من در سلطنت فتحعلى شاه » وعده كرده‌ام كه در موقع از بيوتات سلطنتى هم شرحى بنگارم . در اينموقع كه باندرون شاه نزديك شده‌ايم ، مناسب است وعدهء خود را وفا كنم .\r\n\r\nبيوتات سلطنتى\r\nبيوتات جمع اندر جمع بيت و مثل حبوبات ، بذورات ، امورات و فروعات ، غلط مصطلحى است . در اصطلاح دربارى قديم ، ادارات امور شخصى شاه را كه اكثر مثل آبدارخانه و قهوه‌خانه و كشيك خانه و امثال آن به خانه ختم مىشود ، بيوتات سلطنتى ميگفتند . اگرچه كار بعضى از اين بيوتات مثل ضرابخانه و خزانه بالمره دولتى و كار پاره‌اى ديگر مانند صندوقخانه و فراشخانه نيمه‌دولتى و نيمه‌شخصى بود و با تعريفى كه از آن كرديم نبايست جزو بيوتات سلطنتى باشند ولى چون در استبداد ، دولت و شاه ، با هم فرقى ندارند ، اين ادارات هم جزو بيوتات بشمار ميامدند .\r\n\r\n1 - حرمخانه و طرز زندگانى ناصر الدين شاه\r\nمحوطه‌اى كه ضلع جنوبى آن ديوار پشت تالار موزه و اطاقهاى برليان و باقى ديوار شمالى باغ گلستان و ضلع شرقى آن خيابان ناصر خسرو و ضلع شمالى آن خيابان در اندرون سابق كه تا آخر سردر الماسيه ختم ميشد و ضلع غربى آن از روبروى مسجد مادر شاه تا پشت خلوت كريمخانى امتداد پيدا ميكرد ، بحرمخانهء ناصر الدين شاه تخصيص داشت . در اين محوطه ، عماراتى از قديم و جديد بود كه زنهاى زياد ناصر الدين شاه در آنها منزل داشتند و شايد بعضى از آنها از زمان آقا محمد خان و فتحعليشاه بيادگار مانده بوده است . ناصر الدين شاه براى ايجاد انضباط بيشترى در حرمخانه ، امر داد تمام عمارات كهنهء داخل اين محوطه را بكوبند و در دورهء اين مكان پرعرض و طول ، حياطهاى تقريبا متحد الشكلى براى خانمهاى حرمخانه بسازند و از تمام اين حياطها بمحوطه‌اى كه در وسط باقى ميماند ، در باز كنند و در سمت جنوب اين محوطهء دويم ، نزديك به ديوار تالار موزه و باغ گلستان ، عمارتى براى خوابگاه شاه بنا نمايند كه اين عمارت مسكن شاه و حياطهاى اطراف ، منزل زنهاى او باشد . تاريخ اتمام اين بناها سال هزار و سيصد و در موقعى است كه شاه به سفر خراسان رفته بوده است « 1 » .\r\nعمارت خوابگاه همين است كه امروز مقر وزير دارائى و دفتر خصوصى او و دفتر رئيس كل دارائى امريكائى است . اما حياطهاى ضلع شرقى و شمالى و غربى را تا محاذى عمارت خوابگاه ، در اين پنج شش سال اخير خراب و بجاى آنها عمارت وزارت دارائى را\r\n\r\n\r\n","description":"","footnote":"\r\n( 1 ) - اين تاريخ ، تاريخ ساختمان حياطها است . عمارت خوابگاه بعدا ساخته شده و در 1306 قمرى خاتمه يافته است . دور عمارت خوابگاه استخرى داشته كه عمارت در جزيرهء آن واقع بوده است . استخر را بعدها و شايد در زمان مظفر الدين شاه پر كرده‌اند و خزانهء اندرون در زيرزمين اين عمارت بوده است .\r\n","page_name":" 380 ","page_number":398},
  {"content":"\r\n\r\nكه هنوز تمام نشده و مسكون نگرديده است ساخته‌اند . فقط سمت مغرب عمارت خوابگاه يكى دو حياط آنها باقى مانده است كه ميتوان از اين يكى دو تاى باقيمانده به باقى آنها پى برد .\r\nهريك از اين حياطها ، در سه طرف ساختمان داشته و طرف چهارم كه حد فاصل بيرون حياط ميشده ، بجاى بنا ، ديوار بلندى ساخته بودند كه گذشتن از آن جز بوسيلهء نردبانهاى سى چهل پله امكان نداشته باشد . در هريك از سه طرف يك سه قسمتى زير و رو ساخته و در كنجها پله و سرسرائى بنا كرده بودند كه حياط را بطبقهء دوم مربوط ميكرد .\r\nبنابراين هر حياطى هيجده اطاق بزرگ و كوچك با راهرو و صندوقخانه و غيره داشت .\r\nالبته طبقهء زير مال خدمتكارها و طبقهء فوقانى متعلق بخانمها بوده است كه مثلا هريك يك سمت از اين حياطها را اشغال ميكرده‌اند . ولى در اين ضمن بعضى خانمهاى مقرب يا جا - افتاده كه سمت رياست بسايرين و حاشيهء بيشترى داشتند ، نيز بوده‌اند كه يك حياط تمام يا بيشتر در تصرف آنها بوده است .\r\nدر ضلع شمالى و دو طرف جلو خان در اندرون ، يكى دو حياط يك طبقه هم بود كه بعملجات حرمخانه و خواجه‌سرايان و ميرزا حسن سميعى ، مستوفى كرمان ، كه در آن واحد مستوفى حرمخانه و بوزير درب حرم هم ملقب بود و شيخ الحرم و از اين قبيل كاركنان تخصيص داشت . فقط عمارتيكه در هزار و سيصد قمرى در محوطهء قديم حرمخانه از خرابى معاف شد ، تالار بزرگى بود كه از زمان فتحعليشاه مانده و آنمرحوم ديوارهاى آن را بمجالس شكار و عيش خود منقش كرده و از زمان وزارت عدليهء مرحوم داور ببعد كه بعضى از اين حياطها بدادگسترى تخصيص يافت ، اين تالار هم محل محكمهء جنائى گرديد و بالاخره در چهار سال قبل كه ميخواستند عمارات جديد ناتمام فعلى وزارت دارائيرا بسازند ، اين تالار قديمى هم ، مثل حياطهاى دور محوطه ، گرفتار خرابى شد و از بين رفت .\r\nاين محوطهء حرمخانه و خوابگاه ، گذشته از در اندرون و درى كه از باغ گلستان نزديك عمارت خوابگاه براى رفت‌وآمد شاه از بيرون باندرون داشت ، داراى مدخل ديگرى و آن زير سردر الماسيه واقع بود . من هيچوقت اين در را باز نديدم ، هميشه از تو بسته و يك عده سرباز در اطاق و ايوانى كه پهلوى آن ساخته بودند قراول بود . اين سردر ، در اول سلطنت پهلوى بجرم داشتن كتيبه‌اى باسم ناصر الدين شاه كه با خط طلا بر روى زمينهء لاجوردى بسيار زيبا در كلهء ايوان آينه‌كارى بالاخانهء آن نصب بود ، از ريشه كنده شد و يك مدخل بسيار زشتى از آجر تراشيدهء قرمز ، جاى آن را گرفت كه آن‌هم در نوبت خود در دو سال قبل خراب شده و در آينده بايد مدخل زيباى سنگى يا سيمانى كه درخور عمارت پشت آن باشد ، در اين نقطه بنا كنند .\r\nشاه به اين حياطها نميرفت و منزل او همان عمارت خوابگاه بود ، زنهاى او هم بدون احضار نزد او نميرفتند ، شبها عادت داشت بدن او را مالش بدهند و مشت بزنند تا خواب برود و در اين‌موقع براى او كتاب هم ميخوانده‌اند ، نزديك‌هاى اطاق خواب او مستحفظ\r\n\r\n","description":"","footnote":"","page_name":" 381 ","page_number":399},
  {"content":"\r\n\r\nهم بوده‌اند كه با سارى اصلان « 1 » رئيس خود تا صبح كشيك ميداده‌اند . در مسافرت‌ها هم اين رسم ترك نميشده و نزديك سراپردهء شاه اين كشيك برقرار بوده است . شاه هرروز صبح حمام ميرفته و حمام مخصوص او جنب بيرونى بوده و در سر حمام گاهى رجال را ميپذيرفته و دستوراتى بانها ميداده است .\r\nلباس شاه در زمستان و بهار و پائيز اكثر قباى يخه‌بسته و سردارى يخه‌برگردان ترمه بوده و رنگ زمرديرا بر ساير رنگها ترجيح ميداده و در فصل سرما سردارى او آستر خز داشته كه رويهء برگردان شنل مانند آن هم از خز بود « 2 » . گذشته از شلوار كه هميشه از ماهوت بوده ، سردارى ماهوت هم ميپوشيده و سردارى او دگمه‌هاى الماس بسيار درشت داشته است .\r\nاز جواهرهاى سلطنتى درياى نور را كه بالاى آن تاج‌مانندى از پر شترمرغ نصب كرده بودند ، بجلو كلاه خود كه هميشه كلاه نظامى بود ميزده و تسبيحى از مرواريدهاى يك آب و اندازه كه از ميان يك جوال بيست و چهار پنج منى مرواريد انتخاب شده و شيخكها و آخوندك سر آن زمرد يا ياقوت بوده ، بدست ميگرفته و هميشه چكمهء چرمى برقى به پا ميكرده و از سر حمام به بيرونى ، يعنى باغ گلستان ، ميامده است .\r\nخواجه‌ها ، گذربگذر ، براى او پرده‌هاى جلو درهاى بين اندرون و بيرون را بالا ميگرفتند . آخرى ، كه پردهء آخرى را گرفته بود ، ورود اعليحضرت را اعلام ميكرد و جارچىباشى با صدائى كه بهمه‌جا و همه‌كس ميرسيد ، گفتهء او را تكرار مينمود . رجالى كه قبلا احضار ، يا خودشان براى شرفيابى حاضر شده بودند ، نزديكهاى اين در ايستاده ، بعضى از پيشخدمتها و عملهء خلوت هم ، در صف ديگر يا لابلاى آنها بودند و همه تعظيم ميكردند .\r\nاگر شاه با كسى صحبتى داشت ، ميخواندش . او كه نزديك ميشد ، دوره را خلوت ميكردند و شاه را با او تنها ميگذاشتند . اگر قبلا سوارى خبر كرده بود ، بعد از كمى صحبت با اين و آن و دادن دستور سوار ميشد و الا قدرى بيشتر گردش ميكرد و عده‌اى را كه فقط براى عرض لحيه آمده بودند ، با چند كلمه صحبت و تفقد راه ميانداخت . در اين ضمن‌ها بيانات آنها را كه عرضى هم داشتند ميشنيد و از جوابى كه ميداد ، تكليف ماندن بيشتر يا رفتن آنها معين ميشد . همين كه قدرى سرش فارغتر ميگشت ، به سمت اطاقها ميرفت . اگر كاغذخوان حضور را كه اكثر يكى از نيمه‌رجال دربار بود احضار ميكرد ، تكليف سايرين معلوم بود . هيچكس نبايد نطلبيده ، وارد اطاق شود ، روى صندلى جلوس ميكرد ، كاغذخوان حضور روبرو بر زمين مينشست ، دستمال‌كاغذش را باز ميكرد و خلاصهء مطالب عريضه‌هاى متفرقه و گزارش وزراء را با يك نظر بصفحه كاغذ بعرض رسانده ، عين عريضه را تقديم ميداشت . شاه گاهى با دستخط خود چند كلمه در صدر عريضه جواب مينوشت يا جواب را تقرير\r\n\r\n\r\n","description":"","footnote":"\r\n( 1 ) - سارى اصلان تركى و بمعنى شير زرد است و اين لقب مخصوص رئيس مستحفظين شبانهء شاه و شايد در خانوادهء سارى اصلان اخير موروثى بوده است .\r\n( 2 ) - چنانچه در آينده خواهيم ديد ، بعد از فوت پدرم روزى كه شاه ما را براى تفقد بحضور خود طلبيده بود ، فصل زمستان و لباسش بطورى بود كه در متن ذكر كرده‌ام .\r\n","page_name":" 382 ","page_number":400},
  {"content":"\r\n\r\nميكرد و كاغذخوان حضور مينوشت و شاه ذيل آن را صحه ميگذاشت . گاهى اتفاق ميافتاد كه در ضمن صحه‌گذارى يكى دو كلمه‌اى هم به خط خود بر آن ميافزود . فرمانهاى اعطاى لقب يا نصب و ترفيع مستخدمين كشورى و لشگرى يا برقرارى و اضافه مواجب را كه مقدمات آن تدارك شده و به مهر صدراعظم رسيده بود ، صحه ميگذاشت و قوت اجراء به آنها ميداد .\r\nتوقيعهائى كه شاه در بالاى عريضه‌ها مينوشت خيلى مختصر و موجز و صنعت انسجام را كاملا دارا بود . گاهى در اين توقيعات ، كنايات بامزه‌اى هم مىگنجاند و با ارسال مثل جواب طرف را به دو سه كلمه ميداد .\r\nحاجى ميرزا لطف اللّه روضه‌خوان اصفهانى كه آوازى بسيار خوب داشت و از راه حرفهء خود مكنتى اندوخته بود ، پول خود را بتجارت به اين و آن ميداد . وقتى مقدارى از سرمايهء او نزد تاجرى جا واكرد و تاجر ورشكست شد . قضيه را وزارت تجارت تعقيب و تاجر را تا آنجا كه قواعد و قوانين اجازه ميداد مجازات كرده بود . ولى حاجى ميرزا لطف اللّه متقاعد نميشد و عريضه‌پرانى ميكرد . در ضمن ساير اقدامات ، عريضه‌اى هم بشاه نوشته و احقاق حق خود را خواسته بود . شاه در بالاى عريضهء او نوشت « ملا لطف اللّه ! المفلس فى امان اللّه . »\r\nدر اينوقت از اصل ماليات ، مواجب به كسى نميدادند ، اضافه كردن بر جمع و مواجب دادن به اين و آن معمول نبود ، صاحبان مواجب كه متوفى ميشدند اگر اولاد داشتند ثلث و اگر بلاعقب بودند ، تمام مواجب آنها ضبط ميشد و در مواقع برقرارى مواجب جديد ، يا اضافه مواجب از اين محل مىدادند . گاهى هم كه شاه دستخط اضافه يا برقرارى مواجب ميداد و محل حاضرى نبود ، ذينفع صبر ميكرد تا محلى پيدا شود .\r\nدر حق ميرزا محمد گلپايگانى كه درزىّ آخوندى و مردى نيمه‌اديب و نيمه‌كارگذران بود ، دستخط اضافه‌مواجبى صادر شده ولى به علت نبودن محل ، اجراء نشده بود . در اين ضمن‌ها زرافهء شاه مرد ، ميرزا محمد عريضه‌اى عرض كرد كه من هرچه منتظر شدم از نوع بشر غائب متوفاى بلاعقبى پيدا شود ، خدا نخواست ، حالا زرافهء شاه تصدق شده محل عليق اين حيوان بهترين محل بلاعقب است ، امر فرمايند دستخط سابق شاه راجع باعطاى مواجب در حق من از اين محل اجرا شود . شاه دستخطى خطاب بصدراعظم وقت كرد و امر داد از محل عليق زرافه ، دستخط مواجب ميرزا محمد را اجراء كنند و اين جمله را هم بر آن افزود : « منبعد كسى با شاه شوخى نكند » برحسب تصادف ميرزا محمد قد درازى داشت و بعد از اين بزرافه معروف گشت .\r\nشاه ، در ضمن كاغذخوانى ، يكى دو سه قليان هم ميكشيد و قهوه هم مىخورد . اگر كاغذ تازه‌اى رسيده بود ، بوسيلهء پيشخدمت حامل قليان ، بكاغذخوان حضور ميرسيد . در ضمن كاغذخوانى ممكن بود شاه حاجت بتوضيحى داشته باشد و احتياج بسؤالى از يكى از درباريان پيدا كند ، او را احضار و از آنچه بايد مذاكره ميكرد و سپس تصميم ميگرفت و دستخط مينمود . همين كه قدرى كار را راه ميانداخت يا اگر دماغى داشت كارها را بالمره\r\n\r\n","description":"","footnote":"","page_name":" 383 ","page_number":401},
  {"content":"\r\n\r\nتمام ميكرد ، برميخاست . منشى حضور دستمال‌كاغذ خود را جمع ميكرد و ميرفت و خلوت ميشكست . شاه در اطاقها ، يا در باغ ، بناى گردش را ميگذاشت و با عملهء خلوت و رجالى كه باقى مانده بودند صحبت ميداشت .\r\nشاه نهار را هميشه در بيرونى مىخورد و چون سفره را روى زمين ميانداختند ، اطاق خاصى براى سفره‌خانه معين نبود ، در هر اطاقى كه ميل ميكرد سفرهء او را ميگستردند .\r\nدر كنار سفره ، سمت راست محل جلوس شاه ، يك بچه‌سفره‌اى هم پهن ميكردند كه در آن تنك آب و ظرف يخ و گيلاس آبخورى بود . در سر سفرهء او شيرينى و ميوه و مربا و آجيل هم ميگذاشتند . خوانسالار هم كه خود يا پسر و برادرانش غذا را از آشپزخانه تا اطاق شاه آورده بود ، جزو عملهء خلوت ايستاده بود . شاه سر سفره ميآمد ، از آبدارخانه هم دو سه قسم كباب ميآوردند ، تا ممكن بود سفرهء شاه از تنك بلور آب انارى كه ترشى بر آن غلبه داشت خالى نبود . شاه عادت داشت آب انار را با نمك و گلپر سائيده بخورد ، پلو را بسيار پرادويه مىخورد ، در سر سفرهء با پيشخدمتها و رجال دربارى كه حاضر بودند ، صحبت ميداشت و گاهى هم براى او روزنامهء خارجه ميخواندند و اين كار را گاهى دكتر طولوزان و اكثر اعتماد السلطنه انجام ميدادند .\r\nنهارش كه تمام ميشد ، امر ميداد يكى دو سه ظرف از ميوه‌ها و شيرينىها و آجيل‌ها و گاهى تنگ آب انار را با نمك و گلپر از سر سفره برميداشتند و در روى ميزى ميگذاشتند كه در فاصلهء بين نهار و عصرانه ، خوردنى بدسترس خود داشته باشد .\r\nناصر الدين شاه بسيار اكول بود و پند عبيد زاكان را به كار بسته تا ميتوانست آلت جائيدن و گائيدن را بيكار نميگذاشت « 1 » . روزى در حضور او از تداخل صحبت شده و بعضى ضعيف المعده‌ها از مضار آن چيزهائى ميگفتند . شاه بدكتر طولوزان گفت : « حكيم ! « 2 » ما هم تداخل ميكنيم ؟ » دكتر عرض كرد : « خير قربان ! اعليحضرت متصل ميخورند » واقعا درست گفته بود چون ناصر الدين شاه جز در مواقعيكه كار ميكرد يا راه ميرفت كه در آن‌موقع قليان و قهوه و چاى جاى خوراكىهاى ديگر را ميگرفت ، متصل مىخورد . بعضىها را ديده‌ايم كه در يك قسمت از زندگانى خود اين عادت را دارند و همين كه قدرى پا بسن گذاشتند از راه اجبار و با كمال افسوس اين كار را واميگذارند ولى ساختمان و طرز زندگانى اين شاه طورى بود كه تا دم مرگش مثل ايام جوانى در خوردن افراط ميكرد .\r\nاعتماد حضرت آبدارباشى شاه بود ، شاه بتقليد امين السلطان به او آقا دائى ميگفت ، آقاى موسى رئيس ( پسر مرحوم محمد حسن خان كه از او در چند جا ذكرى كرده‌ام ) كه در آن دوره پيشخدمت ناصر الدين شاه بود ميگويد : « روزى شاه نهار و لكلكانهء « 3 » بعد از\r\n\r\n\r\n","description":"","footnote":"\r\n( 1 ) - از رسالهء فكاهى صد پند عبيد زاكانى اقتباس شده است .\r\n( 2 ) - هنوز لغت دكتر در ايران شايع نشده و شاه به تمام اطباء اعم از ايرانى و فرنگى حكيم خطاب ميكرد .\r\n( 3 ) - گذشته از معنى كه در حاشيهء صفحهء 113 اين كتاب براى اين اصطلاح نوشته‌ام ، اين كنايه در مورد هر چيزى كه بطور فوق‌العاده به كسى بدهند نيز استعمال شده است .\r\n","page_name":" 384 ","page_number":402},
  {"content":"\r\n\r\nنهار و عصرانه و حتى قاب پر از بلال كباب‌كرده را هم كه در عصرانه‌هاى خود مىخورد ، خورده و در باغ مشغول گردش بود ، نزديك بحياط آبدارخانه رسيد ، اعتماد حضرت ايستاده بود ، شاه گفت : « آقا دائى ؟ زهر مار ! چى دارى بخوريم ؟ » اعتماد حضرت گفت هرچه امر بفرمائيد حاضر است » شاه گفت : « قدرى تخمهء گرمك بو بده بيار » بعد از يك ربعى اين سفارش شاه حاضر شد و در ظرف بلور در سينى نقره مقدارى آوردند ، شاه با كمال اشتها تا دانهء آخر تخمه‌ها را كه دهن آن‌ها تا نصفه باز شده و شكستن آن زحمتى نداشت صرف كرد .\r\nشاه بعد از نهار بخصوص در بهار چرتى هم ميزد ، براى اين كار رختخوابى روى فرش يكى از تالارها ميگستردند ، يكساعت بيش‌وكم ميخوابيد ، از خواب كه برميخاست آفتابه - لگن ميخواست ، وضو ميگرفت ، نماز ميخواند ، لباس ميپوشيد و باز مشغول كاغذخوانى و صحبت با رجال و عملهء خلوت و يا گردش يا خوردن ميشد و تا يكساعتى از شب رفته بيرون ميماند . ولى اين بيرون بودن از صبح تا سرشب ، مانع آن نبود كه گاهى بدون خبر قبلى به اندرون هم سرى بزند\r\nزنهاى شاه هم كه به اين عادت شاه سابقه داشتند ، از صبح لباس پوشيده در حياطهاى خود براى آمدن شاه حاضر بودند . شاه كه وارد اندرون ميشد همه خبر ميشدند و از حياطها بيرون ميآمدند و استقبالش ميكردند . انتخاب‌هاى ( مخصوصا بايد اين كلمه را بلفظ جمع نوشت ) خانمهائيكه براى شب بايد شرفياب شوند در همين گردش در عالم فكر به عمل ميامد . البته خانمها هم آنچه از پير استاد داشتند ، در اين‌موقع به كار ميبردند كه طرف توجه شوند . بعضى از برادرزاده‌ها و خواهرزاده‌ها و دخترعموهاى شاه يا خانمهاى رجال كه با خانمهاى حرم بخصوص خانمهاى جاافتاده ، مانند انيس الدوله و شمس الدوله و امينه - اقدس و در اين اواخر ، خانم‌باشى ، خصوصيتى داشتند و رفت‌وآمدى ميكردند ، اگر بودند در اين مواقع شرفياب ميشدند . خلاصه اينكه آنچه زن مشاراليها در اندرون بود ، بايد از حياطها بيرون بيايند و شاه را احاطه كنند .\r\nناصر الدين شاه مردى زن‌دوست و باصطلاح اروپائى جنتلمن و شواليه گالانى « 1 » بود و با هريك از آنها بمناسبت صحبت ميداشت ميخنديد و زنها را اعم از خودى و بيگانه ميخنداند .\r\nگاهى اگر كارى در بيرون نداشت ، بيكى از اطاقهاى خوابگاه يا تالار بزرگ فتحعلى شاهى ميرفت و مىنشست و با زنها بصحبت وقت ميگذراند .\r\nبزرگترين مجالس تفريح شاه با زنهاى خود ، در اول شب و بعد از شام خوردن بود .\r\nدر بهار و تابستان يكى دو ساعت و در زمستانها دو سه ساعت بعد از غروب شاه شام را در اندرون باز هم تنها مىخورد و خواجه‌باشى شام شاه را از آشپزخانه از خود يا نمايندهء خوانسالار تحويل ميگرفته و بتوسط خواجه‌ها و خدمتكارهاى مخصوص در يكى از اطاقهاى خوابگاه سفره گسترده ميگشت . بعد از شام در شبهائى كه شاه مجلس سرشب برپا ميكرد ، تمام خانمها كه آنها هم در حياطهاى خود شام خورده بودند ، بدون احضار حق داشتند\r\n\r\n\r\n","description":"","footnote":"\r\n( 1 ) -  Galant \r\n","page_name":" 385 ","page_number":403},
  {"content":"\r\n\r\nباطاق شاه وارد شوند . دور شاه را ميگرفتند ، وراجى شروع ميشد ، گاهى شاه يكى از پيشخدمت‌ها و نيمه‌رجال درباريرا احضار ميكرد ، چشم مؤمن را ميبستند و با عصاكشى يكى از خواجه‌ها به اين مجلس تفريح شاه واردش ميكردند . صحبت شاه با اين كور مصنوعى ، سبب تفريح خانمها ميشد و گاهى با اشارهء شاه بعضى از خانمها بدون اينكه خود خود را بشناسانند در صحبت شركت ميكردند و بعضى حرفهاى گوشه‌دار هم از اوضاع خانوادگى او به او ميزدند .\r\nمجد الدوله آخرى ، چون اوايل خدمتش در حرم ناصر الدين شاه و غلام بچه‌باشى و آدم رك وراست عوامى بود ، براى ورگذار كردن اين مجالس از سايرين بهتر از عهده برميامده است .\r\nگاهى شاه امر ميداد در گوشهء اين تالار محوطه‌اى از تجير ميساختند و عملهء طرب را چشم بسته به اين محوطه وارد و در اينجا چشم‌هاى آنها را باز ميكردند و مجلس صحبت بمجلس سماع مبدل ميشد . درازى اين مجلسها بسته بميل شاه بود كه تا هروقت دماغش وفا ميكرد مجلس را طولانى نمايند و گاهى هم اين مجلس تفريح شبانه را بگاردن پارتى مبدل و در باغ گلستان اين نشاط برپا ميگشت و بالاخره بخوابگاه ميرفت و ميخوابيد .\r\nناصر الدين شاه هميشه سه چهار نفر از زنهاى خود را كه در آنها كفايتى تشخيص داده بود ، براى ادارهء باقى زنهاى خود انتخاب ميكرد . بهريك از آنها عده‌اى از اين خانمها را ميسپرد و احتياجات مادى و عادى آنها بوسيلهء اين سرخانمها به آنها ميرسيد .\r\nشاه نسبت بهمهء زنهاى خود مهربان و باگذشت و واقعا جنتلمن بود اگر كس‌وكار فقيرى داشتند به آنها كار رجوع ميكرد و براى آنها مواجب مقرر ميداشت .\r\nالبته هريك از اين سرخانمها خواجه‌سرايانى در تحت امر خود داشتند و هريك از آنها مواظب يكى از حياطهاى تحت ادارهء سرخانم خود بودند و گاهى هم همانجا منزل داشتند . اين سرخانمها ناگزير يكنفر خواجهء متعين كه سمت رياست بر خواجه‌هاى تحت امر خود داشته باشد ، نيز داشتند و اين سرخواجه‌ها تحت امر آغاباشى بودند . آغاباشى رئيس كل خواجه‌سرايان حرم و سياست حرمخانهء شاه در دست او بود و ديديم كه شيخ - الحرم و ميرزا حسن سميعى هم ، هريك در حدود خود ، با آغاباشى همكارى ميكردند .\r\nاين خواجه‌ها بخصوص خواجه‌باشى و سرخواجه‌ها كه اكثر زرخريدهاى ناصر الدين شاه بودند ، مواجب كافى داشتند و اسبهاى خوب نگاه ميداشتند . اكثر گذشته از اطاق در اندرون ، خانه‌هائى هم در شهر داشتند كه در آن زندگى ميكردند . بعضى از آنها اشخاص باكفايت و كاردان و باهوشى از كار درميآمدند كه با اعيان و رجال هم رفت و آمد ميكردند .\r\nتخته‌بازى بعضى از آنها قابل تحسين بود . ناصر الدين شاه هم چون بوجود آنها احتياج داشت و بالاخره دارائى آنها به خودش برميگشت ، از متمول كردن آنها مضايقه نميكرد و آنها را به اين امانت‌دارى خوشدل نگاه ميداشت . توجه شاه نسبت به آنها گاهى سبب ميشد كه از خرك در روند و توى خشتها بدوند و نسبت بپاره‌اى از رجال دربارى تكبر و تفرعن بفروشند و پاره‌اى از رجال ظاهربين را بتملق و كوچكى نسبت به خود وادار نمايند .\r\nولى اكثر رجال ، سنگى در ترازوى آنها نميگذاشتند و اعتنائى به آنها نميكردند .\r\n\r\n","description":"","footnote":"","page_name":" 386 ","page_number":404},
  {"content":"\r\n\r\nيكى از اين آغاباشيها كه بامر شاه و تصويب امين السلطان از خالصجات تهران يكى دو ده تيول كرده بود ، وقتى با ميرزا رضاى صديق الدولهء مازندرانى رئيس خالصجات تهران سر پرداخت جنس خالصهء تيولى خود ، مناقشه‌اى پيدا كرد . صديق الدوله مرد صحيح العمل متدين دانشمندى بود كه به عمل خود متكى بود و بندى به اين قبيل اشخاص نميبست و ميخواست طبق فرمان تيولى با خواجه‌باشى رفتار كند و « بديوان بدهد « 1 » » تيولى او را عين جنس دريافت دارد و انبار غلهء مركزيرا كه براى نان شهر بود ، پر نمايد . خواجه‌باشى كه بتقرب خود در نزد شاه مغرور بود ، فكر ميكرد كه وزير خالصجات بايد از او ملاحظه كند و جنس باقى او را بخروارى ده پانزده قران تسعير نمايد يا لامحاله بحقوق‌بگيران حواله بدهد كه او بتواند با آنها همين معامله را مجرى دارد . البته چند دفعه صديق الدوله بملايمت به « آغاباشى » پيغام داد ولى ثمر نكرد ، بالاخره رئيس خالصجات بوسيلهء مأمورين خود ، غلهء انبار ده آغاباشيرا در ظرف يكشب بانبار دولتى نقل و خود را از مذاكره خلاص كرد . آغا - باشى كه هنوز هم مأيوس نبود و اميد داشت كه بوسائل ممكنه صديق الدوله را به پس دادن عين غله وادار كند ، روزى در باغ گلستان سر راه بر صديق الدوله گرفت . آنچه لطائف الحيل داشت به كار بست ، صديق الدوله با لهجهء مازندرانى متلكهاى معمولى خود مقاومت كرد .\r\nبالاخره كاكا به آخر الدواء يعنى تشر و تهديد متوسل گشت و گفت « اينقدر بوزارت خود معتقد نباشيد ، من ميتوانم مثل شماها وزير بتراشم » صديق الدوله جواب گفت « اى پسر ترنجه باجى ! اگر تو در عمرت يكنفر وزير بتوانى بتراشى ، من هرروزى ميتوانم مثل تو يك بنده آزاد كنم ! تو كيستى كه مرا از قدرت خود ميترسانى ! » واقعا هم همينطور بود و بعد از واقعهء حاجى مبارك ، خواجه‌ها هرقدر هم طرف توجه ميشدند در كارهاى دولتى جرأت مداخله نداشتند و جز بعضى ضعيف النفس‌هاى دربارى كسى سنگى در ترازوى آنها نمىگذاشت « 2 » .\r\n\r\nحاجى مبارك\r\nاما واقعهء حاجى مبارك كه من با يك واسطه ( آقاى موسى رئيس ) از غلامحسين خان صديق السلطنه ، زيندارباشى ناصر الدين شاه ، در اينجا ذكر ميكنم ، اينستكه شاه بعد از صدارت ميرزا آقا خان از تهران بقم ميرفت كه از آنجا از راه همدان بكردستان و از آنجا بتبريز برود . در منزل حوض‌سلطان ، دوم منزل تهران بقم ، اردو زده بود . سراپرده‌هاى شاه در مسافرت داراى دو قسمت بود كه يكى مخصوص حرمخانه و ديگرى به بيرونى تخصيص داشت و بين اين دو قسمت حياطى از تجير ميساختند كه فاصلهء بين بيرون و اندرون باشد . اول شبها كه هواى\r\n\r\n\r\n","description":"","footnote":"\r\n( 1 ) - در تيول لازم نبود كه جيره و مواجب صاحب تيول بقدرى باشد كه تمام نقد و جنس سال ده خالصه را فرابگيرد بلكه اكثر بخصوص از جنس باقى مياورد . مقدار اين باقى در فرمان تيول با عنوان « بديوان بدهد » يعنى دستى بديوان بپردازد معين ميگشت و اين باقى را اصطلاحا « بديوان بدهد » موسوم كرده بودند .\r\n( 2 ) - سنگ در ترازوى كسى گذاشتن كنايه از وزن دادن بافعال و اقوال آنكس است كه بگفتهء او عمل كنند و او را مطاع و متبع بدانند .\r\n","page_name":" 387 ","page_number":405},
  {"content":"\r\n\r\nآزاد مطلوب بود ، بخصوص در فصل گرما ، اين حياط اكثر محل توقف شاه واقع ميگشت .\r\nسرشب ، شاه در اين حياط فاصلهء بين بيرون و اندرون نشسته بود ، جمعى از درباريان هم شرفياب بودند ، شاه به عادت خود زودتر بقسمت حرمخانه رفت كه شام بخورد و راحت كند ولى درباريها كه خيال داشتند قدرى از شب را بتفريح بگذرانند ، با هم قرار گذاشتند بچادر پاشا خان امين الملك بروند . حاجى مبارك خواجه‌باشى كه واقعا وزيرتراش و كمتر كارى در دربار اتفاق ميافتاد كه بدون مداخلهء او بگذرد نيز با سايرين ، بچادر امين الملك رفت . براى وقت‌گذرانى تخته نرد و آس‌بازى به راه افتاد . يحيى خان پسر ميرزا نبى خان كه از مقربان درگاه بود با حاجى مبارك همبازى شد . كاكا قدرى نوشابه زياد خورده بود و در سر كم و زياد و پس‌وپيش بازى بر خلاف حق ميخواست حرف خود را بكرسى بنشاند . يحيى خان كه نه به قدر حاجى مبارك نوشابه خورده بود و نه به قدر او بتقرب خود اطمينان داشت و زورش از او كمتر و عقلش از او بيشتر بود ، محق بودن خود را با ملايمت بعرض آغاباشى رساند . كاكا از اين تهور يحيى خان از جا دررفت و كار را از درشت‌گوئى بفحاشى رساند . اگرچه يحيى خان متانت بخرج ميداد و دهن‌بدهن او نميگذاشت ، باوجود اين ، آتش خشم كاكا آن‌بآن بالا ميگرفت تا بالاخره قمهء خود را از كمر كشيد و به پيشانى يحيى خان فرود آورد . يحيى خان درغلطيد ، ولى كاكا همچنان حماسه‌خوانى خود را ادامه ميداد و ميگفت هركس به اين . . . نزديك شود و بخواهد او را بحكيم و دوا برساند ، بروز او مبتلا خواهد شد . پاشا خان دانست كه جز عرض بشاه هيچ‌چيز جلو هتاكى اين سياه برزنگيرا « 1 » نميگيرد ، ناگزير برخاست و خود را بسراپرده رساند .\r\nغلامحسين خان صديق السلطنه ميگويد من غلام بچه و در يكى از غلام گردشهاى پوشهاى سلطنتى خوابيده بودم ، يكوقت متوجه شدم كه يكى نوك پا بپايم مىزند ، سر برداشتم ديدم شاه است ، برخاستم ، خدمتكارى كه شمعدان در دست داشت ، شمعدانش را بدست من داد ، جلو شاه كشيده و بحياط تجيرى آمديم ، پشت‌سر ما همان خدمتكار صندلى شاه را آورد و گذاشت ، شاه نشست و من هم شمعدان را جلو شاه گذاشتم ، پاشا خان امين الملك نزديك آمد و مطلب را عرض كرد ، شاه به من امر كرد رفتم چند نفر و از جمله فراشباشى را بيدار كردم ، آمدند ، كم‌كم شمعدانهاى سر شب روشن و دربار بتمام‌معنى قائم گشت .\r\n« اول امريكه شاه صادر نمود گرفتن حاجى مبارك و رساندن حكيم به يحيى خان بود سپس تحقيقات مقدماتيرا چه از پاشا خان و چه از سايرين تكميل كرده امر باحضار كاكا داد . حاجى مبارك را بحضور آوردند ، گرفتارى اثر نوشابه را از سرش برده بود ، همين كه وارد محوطه شد ، دويد و خود را بپاى شاه انداخت ، ما اسم ديگرى براى حاجى مبارك نميدانستيم ولى او پاهاى شاه را ميبوسيد و ميگفت « قربان من صديف توام ! مرا تصدق كن ! »\r\n\r\n\r\n","description":"","footnote":"\r\n( 1 ) - من محلى كه باسم « برزنگ » باشد در جغرافيا نخوانده و نمىشناسم معهذا به كاكاهائى كه ميخواستند آنها را موهون كنند برزنگى ميگفتند . شايد اين لقب كاكاسياه از زنگى مشتق شده باشد و عوام زنگى را برزنگى كرده باشند .\r\n","page_name":" 388 ","page_number":406},
  {"content":"\r\n\r\nشاه او را از خود دور و استنطاق را شروع كرد . حاجى مبارك چون عقلش بكله‌اش برگشته بود ، ميخواست وانمود كند كه شروع بپرخاش از طرف يحيى خان بوده است كه با مواجههء با حاضرين مجلس ، خلاف گفتهء او ثابت و مسالمت يحيى خان مسلم گشت . شاه امر باعدام او داد ، فراشباشى ايستاده بود و مأمورين غضب او هم پشت تجيرها بودند ، باشارهء فراشباشى بفاصلهء چند دقيقه سر كاكا در جلو شاه بر زمين افتاد ، شاه بدون اينكه ديگر با هيچكس حرفى بزند راه اندرون را پيش گرفت ، در حالى كه من شمعدانم را در جلو او ميكشيدم » .\r\nفردا صبح كه اردو از حوض‌سلطان به پل دلاك رفت ، يك قبر در كنار اردو و دو تا سگ بر سر اين قبر باقيماند كه اهالى اردو آنچه كردند سگها را از سر قبر جدا كنند و همراه ببرند ، ميسرشان نشد . اين قبر مال حاجى مبارك و اين سگها هم سگهاى شكارى او بودند . مىگويند تا چندين روز بعد هم سگها از سر قبر او جدا نشده بوده‌اند .\r\nامروز حوض‌سلطان وجود ندارد و درياچهء قم اين منزلگاه و مقدارى از راه بالا و پائين آن را فراگرفته است . در شصت سال قبل امين السلطان راه جديدى بدست آقا باقر سعد السلطنه يكى از منسوبان خود ساخت و حسن‌آباد را بجاى كنارگرد و علىآباد را بجاى حوض‌سلطان و منظريه را بجاى پل دلاك آباد كرد و قنوات و كاروان‌سراها و عماراتى در آنها احداث نمود . ولى چون اين راه از راه سابق دو سه فرسخ دور تر بود ، چهاروادارها دست از راه قديم نميكشيدند و راه جديد با ارابه روى و راحت و رفاهى كه پيدا كرده بود ، دائر نميشد . سابقا براى اينكه رودخانهء شور حوض‌سلطان را زير نگيرد ، سدى در نقطه‌اى از مجراى آن ساخته بودند ولى در اينوقت كه وجود حوض‌سلطان گذشته از بيمصرفى مخل هم شده بود و بآبادى راه جديد صدمه ميزد ، ناگزير سد مجراى رودخانه محكوم به خرابى شد . آب رودخانه ، حوض‌سلطان و مقدارى از راه بالا و پائين را زير گرفت و چهاروادارها با كمال افسوس آنراه را واگذاشتند و راه جديد دائر گشت . مسلما اگر اين بلا بر سر حوض‌سلطان نيامده بود ، امروز هم پيرمردى در آنجا يافت ميشد كه قبر حاجى مبارك را بمسافرين نشان بدهد و از گفتهء پدر و جدش سرگذشت سگهاى او را با اغراق‌هاى دهاتى خود براى عابرين بيان كند . چهار پنج سال بعد از زير آب رفتن حوض‌سلطان و قبر حاجى مبارك يعنى در 1309 قمرى ، يحيى خان مشير الدوله هم كه اثر ديگر بدمستى اين شب كاكا را در پيشانى داشت ، بدرود زندگى گفت و به خاك رفت و از ضارب و مضروب جز افسانه‌اى باقى نماند .\r\n\r\n2 - خلوت شاه\r\nسرآمد و مركز تمام بيوتات و كارخانهء آدم‌سازى براى دستگاه دولت و محل امتحان و اختبار شاه از درجهء صحت عمل و لياقت رجال آيندهء مملكت ، خلوت شاه « 1 » بود كه گذشته از رؤساء و\r\n\r\n\r\n","description":"","footnote":"\r\n( 1 ) - آنچه امروز به آن دربار ميگويند در آن زمان خلوت و كاركنان آن را عملهء خلوت و رئيس آنها را ريش‌سفيد خلوت موسوم كرده بودند . ريش‌سفيد خلوت چيزى نظر وزير دربار بقيه پاورقى در صفحه بعد\r\n","page_name":" 389 ","page_number":407},
  {"content":"\r\n\r\nكاركنان بيوتات ، پيشخدمت‌ها و فراش‌خلوت‌ها هم جزو آن بودند . پيشخدمتى در درجهء دوم از مشاغل نسبة محترم بشمار ميآمد . زيرا اين كار نردبان رياست‌هاى بزرگ و حكومتهاى ايالات و ولايات و حتى صدارت هم ميشد . اين از لوازم طرز استبداد است كه شاه وزرا و رؤساء و حكام را تا ميتواند از حول‌وحوش و عملهء خلوت خويش كه به حال آنها بيشتر شناسائى دارد ، انتخاب مىنمايد و اكثر آنها را بر برادرها و اعمام خود هم مقدم ميدارد .\r\nدر اينوقت هنوز لقب شغلى وزير دربار كه در حقيقت شغلش رياست كل بيوتات سلطنتى است ، خيلى معمول نشد و وزير حضور هم كه از مشاغل و القاب اختراعى ناصر الدين شاه بود و تا حدى با معنى وزير دربار امروز مطابقه داشت ، جز رياست عملهء خلوت چيزى نبوده و ساير بيوتات سلطنتى مستقلا تحت امر شاه بودند .\r\nقبل از سلطنت ناصر الدين شاه ، پيشخدمتى و فراشخلوتى ، مثل تمام كارها شغل و براى حاجت بود . بنابراين زيادتر از اندازهء لزوم پيشخدمت و فراشخلوت در حول‌وحوش شاه وجود نداشت . محمد شاه ناخوش و اختيار كارها با صدراعظم و طبعا بين عملهء خلوت و ساير نوكرهاى دولت فرقى نبود . ولى در زمان ناصر الدين شاه بخصوص بعد از امير نظام و ميرزا - آقا خان كه شاه ديگر صدراعظمى نداشت و اشخاص حول‌وحوش خود را اعم از رجال دربارى و عملهء خلوت بكارها ميگماشت ، طبعا توجه اعيان‌زاده‌هاى كشور به پيشخدمتى و فراشخلوتى كه نردبان ترقى شده بود ، زياد شد و اين دو شغل از حال سابق بيرون آمد و جنبهء عنوان پيدا كرد بدرجه‌ايكه شاهزاده‌ها هم به اين كار رغبت زيادى نشان ميدادند . نتيجه اين شد كه عدهء آنها از حد لزوم تجاوز كرده ، ناظم خلوتى براى پيشخدمت‌ها و دهباشى براى فراشخلوتان لازم گرديد كه در كار حضور و غيبت آنها نظارت نمايد . زيرا اكثر ، پيشخدمت‌ها پشت در اطاق شاه زياد و مايهء زحمت ميشدند كه براى جلوگيرى از اين اجتماع ، جز چند نفرى كه از مقربين بودند ، براى باقى كشيك معين و مثلا آنها را بسه قسمت تقسيم و براى هر قسمتى دو روز در هفته وقت خدمت معين كرده بودند . در فراشخلوتيهم چون نردبان پيشخدمتى و عدهء آن زياد شده بود همين عمل را مجرى داشتند . حتى در مسافرتها هم با اينكه مخارج\r\n\r\n\r\n","description":"","footnote":"\r\nامروز بوده است با اين تفاوت كه ريش‌سفيدان خلوت آن دوره ، مردمانى كار بهم‌انداز و باسياست بودند ولى مشروطه و دمكراسى اين شغل را طورى تنزل داد كه آقاى حكيمى هم با هشتاد سال عمر و عينك و سمعك . . . ميتواند اينكاره شود . بعدها ناصر الدين شاه لقب ريش‌سفيد خلوت را بوزير حضور تغيير داد . از زمان ميرزا حسين خان مشير الدوله ببعد ، دربار با مضاف‌اليه « اعظم » همان معنائى را داشت كه امروز از آن بدولت تعبير مىشود . ديگر وزير دربار اعظم كارش برياست خلوت شاه منحصر نبود و اين لقب را بيكى از رجال درجه اول ميدادند . چنان كه امين السلطان را قبل از اينكه وزير اعظم بخوانند وزير دربار اعظم ميخواندند . در زمان سلطنت مظفر الدين شاه بلقب وزير دربار تقريبا بمعنى امروزهء آن برميخوريم و حكيم الملك عموى آقاى حكيمى و بعد از او امير بهادر كه هريك در نوبت خود در مزاج شاه خيلى نفوذ داشتند و شخص اول دربار بودند ، به اين لقب ملقب شدند . اما وزارت دربار تيمورتاش غير از تمام اين وزير دربارها بود . و او نمايندهء اقتدار شخص شاهنشاه فقيد بشمار ميآمده است .\r\n","page_name":" 390 ","page_number":408},
  {"content":"\r\n\r\nسنگين مسافرت بر ملتزمين تحميل ميشد ، همه رغبت داشتند همراه باشند كه رئيس خلوت به زحمت آنها را از سر واميكرد و گاهى بعضى از آنها دستخطى براى التزام ركاب مبارك از شاه صادر ميكردند .\r\n\r\n3 - خزانه\r\nبزرگترين بيوتات سلطنتى كه در حقيقت كار آن جنبهء دولتى داشت و مشترى آن زياد بود ، خزانه‌دارى يا باصطلاح زمان وزارت خزانه بود . از ديرزمان اين شغل با ضرابخانه توأم بود و بخانوادهء معير الممالك تعلق داشت . حسينعليخان كه بالاخره بنظام الدوله هم ملقب شد و دوست عليخانها و دوست محمد خان‌ها همه خزانه‌دار و رئيس ضرابخانه و بلقب معير الممالكى هم ملقب بوده‌اند . دوست محمد خان ، خزانه‌دار آخرى ، داماد ناصر الدين شاه هم شد ، ولى بعد از پدرش چون خيلى آقازاده بار آمده و بدامادى شاه هم مغرور بود ، زير بار رجال دربارى نرفت و آنها بخصوص آقا محمد ابراهيم امين السلطان خود را رقيب او كردند و در بعضى از بيوتات كه رياست آن بعد از دوستعليخان با دوست محمد خان شده بود ، رخنه كردند .\r\nدوست محمد خان كه مكنت بيحسابى از ميراث پدر داشت ، بواسطهء همين مداخله‌ها ، در كار سستى ميكرد و رقيب‌هاى او بخصوص امين السلطان بسيار با پشت‌كار بودند و همين بىاعتنائى او ، در حضور شاه بعدم كفايت جلوه كرد و بالاخره در زمان ميرزا على اصغر خان امين السلطان دوم ، راه مسافرت فرنگ پيش گرفت و ميدان را براى رقيب خالى گذاشت و معير بيممالك شد . پسر او دوستعليخان كه فقط لقب را از پدرش ميراث برد ، آقاى دوست‌على معيرى ، گذشته از دخترزادگى ناصر الدين شاه از حيث پدر هم از اصيلترين خانواده‌هاى كشور است و از زمان قبل از آقا محمد خان تا امروز ، پدر بر پدر ، خدمتگزار دولت بوده‌اند .\r\n\r\nخزانهء اندرون\r\nميدانيم خزانه از زمان فتحعليشاه دو قسمت شده و در اين‌وقت نيز بهمانحال باقى بود . يكى از اين دو خزانه ، خزانهء جواهر و طلا بود كه در اين دوره هم ، مثل زمان آقا محمد خان ، زير كليد و مهر و موم شاه و بخزانهء اندرون معروف بود . شايد ، جز شخص شاه ، كسى از اندوختهء آن خبرى نداشت و عامه به پرى اينخزانه خيلى اعتماد داشتند . هروقت كه حرفى از سرمايه‌هاى دول اروپا بميان ميآمد ، مىگفتند اگر سياست شاه اقتضا كند كه در خزانهء اندرون را باز نمايد ، خيلى بيشتر از اين سرمايه‌ها ميتواند پول طلا بيرون بريزد . اما خواص كه يا واقعا با عامه هم‌عقيده بودند يا ورود در اين مبحث را تكليف خود نميدانستند ، ساكت بودند و در هرحال تكذيبى از اين گفته‌ها از هيچكس شنيده نميشد . بطوريكه طلاى مسكوك و غيرمسكوك اين خزانه را هيچكس كمتر از صد كرور تومان آن روز نميدانست . فقط ناصر الدين شاه بود كه از اين خزانه باخبر بود ، زيرا گاهى سرى به آن ميزد و جواهرهاى ساخته و نساخته از بعضى از صندوقهاى آن بيرون آورده و در پشت جعبه آينه‌هاى تالار موزه و گالرى ميگذاشت . اين جواهر بعد از يكى دو سه فقره حمله‌ايكه بعد از ناصر الدين شاه به آن وارد شده ، همانهاست كه امروز قسمتى از آن در تالار موزه و قسمت ديگر آن بعنوان پشتوانهء\r\n\r\n","description":"","footnote":"","page_name":" 391 ","page_number":409},
  {"content":"\r\n\r\nاسكناس ، در بانك ملى مضبوط و محفوظ است . بايد سعى كرد كه در آتيه اين باقيمانده ، از دستبرد مصون و محفوظ بماند .\r\nناصر الدين شاه خيلى علاقه داشت كه در زمان سلطنت او چيزى از اين جواهر كسر نشود ، به بيست و چهار من مرواريد سابقا اشاره‌اى كرده‌ام ، اين جوال مرواريد ، مرواريدهاى سراپردهء محمد شاه هندى بوده است كه در موقع فتح هندوستان گير نادر شاه آمده است و و چون بعدها پارچهء چادرها پوسيده شده و از بين ميرفته است ، مرواريدها را از آن جدا و در جوالى ضبط كرده بودند . يكوقتى ناصر الدين شاه جعبه آينهء مكعب مستطيلى بارتفاع يكذرع و بقطر سه چارك ساخته و اين مرواريدها را در آن ريخته و در آن طورى تعبيه شده بود كه از بالا باز و بسته ميشد و اين جعبه آينه را روى ميزى در يكى از شاه‌نشين‌هاى تالار موزه گذاشته بودند و آنها كه اين مرواريدها را ديده بودند ، ميگفتند بدرشتى فندق تا درشتى نخودسياه بوده و اين مرواريد ، غير از پنجاه و پنج من مرواريد ، به قدر ماش و ريزتر ، بوده است كه امروز شايد تحويل بانك ملى باشد .\r\nناصر الدين شاه گذشته از حفظ جواهرهاى سابق سعى ميكرد كه بر آنها نيز بيفزايد .\r\nچنان كه دگمه‌هاى الماس لباس خود را در يكى از سفرهاى فرنك خود خريدارى كرده بود و قمه و شمشير و عصا و تمثال و شمسه و انفيه‌دان مرصع و انگشترهائيكه به رجال و افسران و علماء ميداد ، جواهر و طلا و نقرهء آنها را عليحده ميخريد و بجواهرهاى خزانه دست نميزد .\r\nحتى گاهى از نگين‌هاى پياده و طلاهاى خرد و ريز و شكستهء خزانهء اندرون ، توسط زرگر - باشى دربارى چيزهائيهم ميساخت كه بر جواهر ساختهء سلطنتى بيفزايد .\r\nاز يكى از پيشخدمت‌هاى ناصر الدين شاه شنيدم كه وليعهد مظفر الدين ميرزا سفرى به تهران آمده بود ، روزى به خدمت شاه رسيد ، شاه كره‌اى كه از جواهر ساخته بود ، به پسر خود نشان داد و در ضمن به او گفت « امسال ما مبلغى از جمع خرج كشور علاوه داشتيم ، مقدارى جواهر پياده و طلا هم از خزانه بيرون آورده با آن پول و اينجواهر اين كره را ساخته‌ايم . » من اين كرهء جواهر را نديده‌ام ، مطابق آنچه شنيده‌ام ، اقيانوس‌ها و درياهاى آن از فيروزه و هريك از پنج قطعهء آن از يك رنگ جواهر و حدود كشورها از جواهر رنگ ديگر و بسيار زيبا بوده است . ولى وقتى در دورهء مشروطه خواسته‌اند جواهرهاى سلطنتى را براى فروش تقويم كنند ، جواهر آن را پياده و عليحده حفظ كرده‌اند و كره بيجواهر آن هم در گوشه‌اى افتاده و جواهر و طلاى آن جزو جواهرهاى پشتوانهء اسكناس ، تحويل بانك ملى شده است .\r\nخيلى مناسب است حالا كه حاجتى به پشتوانهء جواهر نداشته و زر و سيم موجود براى پشتوانه اسكناس كافى است ، جواهرهاى اين كره را بجاى خود بگذارند كه اين قطعه جواهر گرانبها هم ، مثل ساير جواهرهاى ساخته ، در يكى از شاه‌نشين‌هاى تالار موزه گذاشته شود و بر ساير اشياء زيباى قيمتى اين تالار بيفزايد .\r\nواقعهء ذيل درجهء علاقهء ناصر الدين شاه را بحفظ جواهر سلطنتى مدلل ميدارد :\r\nيكى از پيشخدمتهاى شاه ميگويد روزى در سرحمام كه معمولا شاه صبحانهء خود را\r\n\r\n","description":"","footnote":"","page_name":" 392 ","page_number":410},
  {"content":"\r\n\r\nدر آنجا صرف ميكرد ، شرفياب بودم ، مشغول لباس پوشيدن بود ، در آن روز ميخواست الماس درياى نور را جلو كلاه خود نصب نمايد ، در ضمن عمل ، جواهر گرانبها از دستش رها شده روى كاشيها افتاد ، شاه با اضطراب عجيبى خم شده آن را برداشت و با دقت تمام در آن نظر افكند ، همين كه از سلامت ماندن آن مطمئن شد ، به سجده افتاد ، وقتى سر بلند كرد به چند نفرى كه حاضر بوديم گفت شكر من براى جنبهء مالى اين جواهر نبود بلكه براى اين بود كه اگر اين قطعهء نفيس عيبى ميكرد ، در تواريخ مينوشتند ، نادر شاه اين جواهر را از هندوستان آورد و ناصر الدين شاه آن را شكست يا معيوب كرد .\r\nناصر الدين شاه رسم داشت ، آنچه از خزانهء اندرون و زيركليد خودش خارج و بجعبه آينه‌هاى گالرى و يا تالار موزه يا صندوقخانه نقل ميكرد ، ثبت منظمى از آن برميداشت و بمستوفى صندوقخانه ميسپرد . چنان كه همان ثبت و سررشته‌ها كه سواد آن چند جا محفوظ بود ، سبب شده است كه اين جواهرها تا حدى از دستبرد مصون مانده و در دست‌بدست گشتن سلطنت‌ها ، خيلى مورد تطاول و چپاول واقع نگشته است .\r\nدر كتابخانهء سلطنتى كه آن هم تحويل كتابدار شاهى و جزو صندوقخانه بود ، مقدار زيادى كتاب و قرآن خطى كه اكثر كتاب‌ها تصويرهاى نقاشى چينى هم دارد و همچنين قلمدانها و جعبه‌ها و قاب آينه‌هاى گرانبهاى نقاشى بوده است كه بعد از وضع دستبردى كه بوسيلهء يكى از كتابدارها ( لسان الدوله كتابدار مظفر الدين شاه ) به آن وارد آمده باقى آن تا حال هم محفوظ و در كاخ سلطنتى و تحويل آقاى اسمعيل مرآت است .\r\nآنچه من شنيده‌ام در كتابخانهء سلطنتى شاهكارهاى استادان قديم و نقاشى و تذهيب زياد است .\r\n\r\nخزانهء ماليات\r\nقسمت ديگر خزانه ، خزانهء بقاياى مالياتهاى كشور و عايدات ساير ممرهاى دولتى و اين قسمت بود كه تحت رياست معير الممالك‌ها و امين السلطانها اداره ميشد . ميدانيم حكام ايالات و ولايات ، مأمور وصول ماليات و پرداخت مصارف محلى و ايصال حقوق اشخاصى كه مواجب آنها بخرج ايالت يا ولايت قلمرو آنها منظور ميشد ، بودند . مستوفى هر ايالت يا ولايت قبل از نوروز هر سال ، دستورالعملى براى سال مالياتى كه سال شمسى بود ، مينوشت و در آن عايدات ايالت يا ولايت را جمع ميكرد و مصارف محلى و حقوق افواج پادگان و ششماههء محلى افواج مرخص‌خانه و همچنين حقوق كشوريهاى مقيم محل و مواجب مستخدمين مركزى را كه طبق مقررات جزو مخارج آن ايالت و يا ولايت منظور بود ، بخرج ميگذاشت . هرچه باقى ميآمد بايد بخزانه برسد ، باقىماندهء دستورالعملهاى تمام ولايات كشور كه دو سه كرور تومان بود ، ابوابجمع خزانه‌دار كه از زمان امين السلطانها وزير خزانه عنوانش بود ، ميشد .\r\nگذشته از بقاياى دستور العملهاى ولايات وجوه ديگرى هم از بابت گمركات و اجارات پاره‌اى از معادن يا پيشكشهاى وزراء و حكام و رجال و اعيان كه بالغ بر دو سه كرور تومان ديگر و باسم وجوهات موسوم بود ، جمع خزانه‌دار ميگرديد . پس شغل خزانه‌دارى كارى بود كه\r\n\r\n","description":"","footnote":"","page_name":" 393 ","page_number":411},
  {"content":"\r\n\r\nسالى پنج شش كرور تومان دادوستد داشت ، و از حيث صاحبجمعى ، بزرگترين كارهاى كشور بشمار ميآمد .\r\nدر استبداد ، شاه مركز كليه قواست . همانطور كه نصب كليهء اشخاص بايد بر طبق فرمان شاه باشد ، تمام جزئيات جمع و خرج هم بايد بامضاى شاه برسد . بنابراين ، دستورالعمل - هاى ولايات و فرمانهاى مقاطعهء گمرك و اجارات تماما بصحهء شاه ميرسيد و مصارفى كه حكام ميكردند و مواجبى كه ميپرداختند ، بر طبق دستورالعملى بود كه بصحهء شاه رسيده بود . پس براى مصارف مركزى هم دستخط و برات بامضاى شاه از لوازم بشمار ميآمد .\r\nشاه ميخواست ساختمان تازه‌اى بكند ، براى اين كار مثلا صد هزار تومان مخارج برآورد ميشد ، با دستخط خود امر ميداد صد هزار تومان تحويل رئيس بنائى كنند ، بر طبق اين دستخط يك برات تحويل يا باصطلاح امروز حوالهء اعتبار به مبلغ صد هزار تومان كه باز هم بصحهء شاه ميرسيد صادر ميشد ، مستوفى الممالك اين صد هزار تومان را حوالهء خزانه ميكرد و خزانه‌دار كه اين مبلغ را بايد از باقيماندهء دستورالعمل‌هاى ولايات و وجوهات ابوابجمعى خود بمرور بپردازد ، با رئيس بنائى مذاكره و اين صد هزار تومان را به باقى دستورالعمل‌هاى ولايات يا بمقاطعه‌گرهاى وجوهات حواله ميداد . آنها اين حوالجات خزانه‌دار را ميپرداختند و عين حواله‌ها را ميگرفتند و در موقع پس دادن حساب ، بخرج خود منظور مينمودند .\r\nدر صندوقخانهء شاه بايد هميشه طاقه شال كرمانى و كشميرى و جبه و خرقه و كلجهء ترمهء دوخته و همچنين عصا و شمسه و تمثال و قمه و شمشير مرصع و ساير چيزهائى كه بعنوان خلعت و عطيهء شاهى داده ميشد ، حاضر باشد و رختدارخانه هم بايد هرچه شاه لباس لازمش بود تدارك نمايد . براى اين مصارف پول لازم بود باز همانطور بدوا دستخط و در مرحلهء دوم برات تحويل صادر ميشد . البته پول اين برات چون محتاج بخريد از بازار بود ، بايد نقدتر باشد كه صندوقخانهء شاه در مضيقه نماند .\r\nبرات تحويل آبدارخانه و قهوه‌خانه و آشپزخانه بايد نقدتر از همه باشد . پول آن را از وجوه نقدى كه به دستگاه خزانه از بابت پيشكش و غيره ميرسيد ميپرداختند . بعضى از بيوتات مانند فراشخانه و سرايدارخانه و كشيكخانه هم بودند كه افراد آنها حقوق ماهيانه بايد بگيرند ، براى آنها هم هر دو سه ماه يك بار براتى صادر ميكردند و بطرزى كه به آن اشاره شد ، وجه برات وصول و بوسيلهء رؤسا بين افراد تقسيم ميشد .\r\nشاه ميخواست در مقابل خدمت فوق‌العاده انعامى به كسى بدهد . براى اين انعام هم دستخط و بر طبق آن براتى صادر و وصول و ايصال ميگرديد . شاه هميشه مقدارى اشرفى و پنجهزارى و دو هزارى طلا در جيب داشت كه گاهى اگر ميخواست بفراش يا سرايدار يا خدمتكار انعام جزئى بدهد ، از جيب خود ميداد . پولى كه به مصرف اين عطايا ميرسيد ، باسم صرف جيب ، مثل ساير مصارف بايد دستخط و برات داشته باشد . يكى از پيشخدمتها صندوقدار اين صرف جيب و او مواظب بود كه هميشه از اين پولها در صندوق كوچك خود داشته باشد\r\n\r\n","description":"","footnote":"","page_name":" 394 ","page_number":412},
  {"content":"\r\n\r\nكه كيسهء شاه بىپول نماند . جمع اين صندوق ، براتهاى تحويل وجه بصندوقدار و سند خرج آن كتابچه‌اى بود كه به خط شاه با ذكر تاريخ دريافت وجه ، معين ميگرديد و اين كتابچه‌ها مثل سند خرج ، در نزد مستوفى ضابط اسناد خرج ضبط ميشد . « 1 »\r\nحساب خزانه هر سال بوسيلهء مستوفى رسيدگى و نوشته ميشد و مثل حساب حكام ولايات و صاحبجمعان ساير وجوهات ، بصحهء شاه ميرسيد و همان حساب صحه شده بمنزلهء مفاصاى خزانه‌دار بود . جمع اين حساب ، باقى دستورالعملهاى ايالات و ولايات و كليهء وجوهات متفرقه و خرج آن ، برات‌هاى تحويل بيوتات سلطنتى و بروات انعام و تكلف ( عطيهء باهل علم و روحانيون ) و صرف جيب و ابتياع و عوض و ساير مصارف بود .\r\nاز آنچه در طرز عمل و طريقهء وصول و ايصال وجه نوشتم ، خوانندهء عزيز توجه پيدا كرده است كه در اين خزانه كه سالى پنج شش كرور دادوستد داشت ، هيچوقت وجه نقدى موجود نبوده است و اگر گاهى وجه نقدى هم ميرسيد كه از مصارف زياد ميآمد ، در نزد صرافها و تجارتخانه‌هائى كه پول ارسالى صاحبجمع مؤدى حوالهء آن شده بود ، ميماند تا بعدا به مصرف برسد . اهميت نقش خزانه‌دار در تقسيم اقساط ولايات بر برات‌دارها و بيوتات سلطنتى بود كه وجوه نقدتر را بمصارف لازم‌تر تخصيص بدهد و هميشه براى مصارف فورى اتفاقى وجوهى بدسترس خود داشته باشد . رؤساى بيوتات و سايرين هم براى اينكه از وجوه نقدترى برخوردار شوند ، البته تملق‌هاى مادى و معنوى بخزانه‌دار ميكردند و به همين سبب بود كه شغل خزانه‌دارى مشترى زياد داشت و گير همه‌كس نميآمد .\r\n\r\n4 - ضرابخانه\r\nپول ، پهلوان دروغين ميدان زندگى است و با اينكه نه خوردنى است و نه پوشيدنى و نه دست‌افزار است و نه اسباب تجمل ، چون وسيلهء مبادله است ، نقش عجيبى در زندگى بازى مىكند كه بدون آن بشر قدم از قدم نميتواند بردارد .\r\n\r\n\r\n","description":"","footnote":"\r\n( 1 ) - ميدانيم كه پدرم ضابط اسناد خرج بود . در يكى از بالاخانه‌هاى متعدد اندرون ، اسناد خرج قديمى ضبط شده و چون مال بيست سى سال قبل بوده و ديگر طرف رجوع نبود ، گرد و خاك فراوانى گرفته بود . روزى كنجكاوى بچگانه مرا واداشت يكى از جعبه‌هاى چوبى موجود در آن بالاخانه را وارسى كنم ، در اين جعبهء چوبى سرباز ، لاى كاغذها كتابچه‌هاى كوچك چرمى بسيار زيبائى كه دورهء جلد آن زه برنجى و قفل‌وبست ظريف داشت يافتم كه در آن با جوهر آبى خطوطى كشيده زير ارقام آن چيزهائى نوشته بودند . يكى از آنها را تملك كردم ، بزرگترها ديدند ، به من امر شد ببرم سر جايش بگذارم و من چون چاره‌اى نداشتم با اينكه خيلى دلم ميخواست اين كتابچه را داشته باشم اطاعت كردم . حالا كه فكر ميكنم اين يكى از كتابچه‌هاى يادداشت ناصر الدين شاه راجع‌به دريافت وجه از خزانه‌دار صرف جيب بوده است كه در آن دوره به اين خزانه‌دار امين صرّه ميگفتند . البته اين آقاى امين صره كه حساب صرف جيب را داده اين كتابچه‌ها را مانند اسناد خرج تحويل ضابط اين اسناد كه پدرم بوده است نموده و در اين بالاخانه ضبط شده بوده است . نوكر هاى قديمى روايت ميكردند كه وقتى اين اسناد بقدرى زياد شده بود كه دست‌وپاى همه را در خانه گرفته بود ، پدرم بشاه عرض كرد و بامر شاه قاطرهاى پدرم در موقع طغيان رودخانهء كرج آنها را باز كرده زير نظر شخص امينى به آب دادند .\r\n","page_name":" 395 ","page_number":413},
  {"content":"\r\n\r\nدر اوائل زندگانى ، عقل انسان به مبادله نميرسيد . هركس هرچه داشت و به دسترسش ميرسيد ، مصرف ميكرد . حتى بشر ذخيره كردن را هم بلد نبود و بعد از مدتى فهميد براى رفع حاجت خود ميتواند ذخيره كند . كم‌كم دانست كه ميتواند ذخيرهء خود را با ذخيرهء سايرين هم مبادله نمايد . فراوانى و كميابى و طرف احتياج بودن و عدم ضرورت اشياء نسبت بهم سنجيده ميشد و اين مبادلهء جنس‌بجنس از روى اين سنجش به عمل ميآمد . ولى كار به اين آسانى نبود ، زيرا مثلا اگر يكى گندم علاوه بر مصرفى داشت و ميخواست با گاو مبادله كند ، بايد گاودارى را پيدا نمايد كه گندم بخواهد و الا مبادله سر نميگرفت . اين بود كه بفكر افتادند چيزى پيدا كنند كه واسطهء معامله باشد كه همگى اشياء اضافه از مصرف خود را با آن چيز مبادله نمايند . اول گندم را كه طرف حاجت عمومى است وسيلهء اين مبادله قرار دادند ولى گندم بيش از يكسال دوام ندارد و حمل و نقل آن مشكل است و براى ذخيره خوب نيست بهمين‌جهت بفكر پيدا كردن چيزهاى ديگر كه هم دوام آن زياد و هم حمل و نقل آن آسان باشد افتادند . بالاخره فلز را براى اين كار پسنديدند و در ميان فلزات طلا و نقره را كه از حيث كميابى و دوام و آسانى حمل و نقل از ساير فلزات بهتر است ، اختيار كردند . ولى باز هم زحمت ديگرى در كار و آن پاكى و ناپاكى فلز قيمتى و وزن كردن آن بود كه براى هر معامله مجبور بودند سنگ محك و ترازو مثقال همراه داشته باشند . بالاخره دولتها سكه را اختراع كردند و ضامن وزن و عيار آن گشتند تا مردم بيدردسر اشياء خود را با پول طلا و نقره مبادله كنند . اگرچه باز هم از دست قلب‌زنى و سوهانكارى يهوديها و يهودىمنش‌ها خلاص نبودند ، ولى قسمت عمدهء مشكل رفع شده و اين عزيز بى جهت يعنى سكه‌هاى سفيد و زرد ، عزيز همه‌كس گشت و از آن روز تمام مجاهدات روزانهء مردم براى بدست آوردن مقدارى از آن مصروف ميگردد و اين يالانچى پهلوان كه هم خوردنى مىشود و هم پوشيدنى و هم دست‌افزار مىشود و هم اسباب تجمل ، از همه‌چيز عزيزتر شده است .\r\nشرايط پول خوب ، چند چيز است يكى آنكه سره و ناسره نداشته باشد . زيرا همين كه دو جور پول يكى سره و ديگرى ناسره در كشور رايج باشد ، مردم تا مىتوانند ناسرهء آن را نزد خود نگاه نميدارند و نتيجه اين مىشود كه پول سره از دست‌وپا خارج و در صندوقها مضبوط ميگردد و در دادوستد روزانه ، پولهاى ناسره به كار ميافتد و اسباب زحمت فراهم مىكند . بهمين‌جهت است كه دول كه ضامن وزن و عيار پول هستند ، هرچندى يك بار پول - هائى كه به علت استعمال از حيث وزن كم‌وكاستى پيدا كرده است ، جمع‌آورى ميكنند و از نو سكه ميزنند كه پول ناسره در دست‌وپا نباشد . تعقيب قانونى قلب‌زن و سوهانگر سكه‌ها هم از همين‌جهت است .\r\nديگر از شرايط پول خوب ، توافق ارزش واقعى پول با ارزش اسمى آنست كه اگر موازنهء عادلانه در كار نباشد ، هرگاه قيمت اسمى از قيمت واقعى زيادتر بود ، قيمت زندگى بالا ميرود و اگر كمتر بود ، مردم بخصوص يهوديها آنها را بشمش تبديل و يا از آنها اشياء زرگرى ميسازند و بالنتيجه پول در دست‌وپا ناياب و اسباب زحمت فراهم مىشود . براى\r\n\r\n","description":"","footnote":"","page_name":" 396 ","page_number":414},
  {"content":"\r\n\r\nحصول اين توافق است كه ضرابخانه بايد آزاد باشد و هركس طلا و نقره خالص به آنجا ببرد ، به همان وزن ، زروسيم مسكوك بايد به او بدهند . ده يك برنج يا مسى كه براى مقاومت پول ، در قبال استعمال ، بسكه‌ها ميزنند ، خرج ضرب را درميآورد سهلست مبلغى هم براى اصلاح پولهاى ناسره‌اى كه در آينده پيدا شود ، ميماند . ديگر از شرايط پول خوب يكى بودن فلز آنست كه بواسطهء مقايسهء فلز طلا و نقره كه ناگزير گاهگاه تفاوتى پيدا مىكند ، گران شدن يكى از دو فلز موجب خارج شدن آن از دست‌وپا نشود و تعادل برهم نخورد و باعث خسارت دادوستد نگردد . فلز طلا كه خاصيت كميابى و دوام و آسانى حمل و نقل در آن بيشتر است ، براى اين مقصود مناسبتر مىباشد و بهمين‌جهت است كه تمام دول پايهء واحد پول خود را روى طلا گذاشته‌اند . بخصوص از وقتى كه معادن نقرهء جديد در امريكا پيدا شده و اين فلز را از قيمت سابق خود انداخته و خاصيت كميابى اين فلز را از ميان برده است .\r\nتا سال 1300 هجرى قمرى ، پول ايران تمام اين محسنات را داشت . اگرچه دو فلز طلا و نقره هر دو در كشور رايج بود ، ولى تعادل بين پولهاى طلا با پولهاى نقره محفوظ و ضرابخانه‌ها با اينكه هر شهرى ضرابخانهء خود را داشت ، در همه‌جا و در تحت نظارت دولت آزاد و هرگاه پولهاى ناسره در دست‌وپا زياد ميشد ، دولت آنها را بپولهاى سره تبديل ميكرد و دادوستد مردم بىنقص بود . در اين تاريخ معادن نقرهء امريكا كشف و شروع باستخراج شد و بالنتيجه تعادل پول نقره با طلا برهم خورد و روزبروز قيمت پول نقره در مقابل پول طلاى داخلى و ارز خارجى تنزل كرد . قران همان قران ولى قوت خريد خود را از دست داد . پولهاى طلائى كه در دست‌وپاى مردم بود ، جمع شده و نقره كه داشت خاصيت كميابى خود را از دست ميداد ، پايهء منحصر پول ايران گرديد .\r\nدر دوره‌هاى سابق شاه از ضرابخانه‌ها چيز مهمى نميگرفت . معير الممالك ضامن صحت سكه‌ها بود ، هروقت پول ناسره در كشور زياد ميشد ، از عايدات سابق ضرابخانه كه تقريبا به خود او تعلق داشت ، تفاوت آن را از خود ميپرداخت . امين السلطان چرخى براى ضرابخانه بوسيلهء حاجى محمد حسن معروف بكمپانى ( جد آقايان مهدويها ) وارد كرد و به راه انداخت و ضرابخانه ، در حقيقت كارخانهء پولسازى دولت گرديد و ضرابخانه‌هاى ولايات بسته شده ، پولهاى امين السلطانى با قرانهاى كهنه در هم متداول گشت . بعضى از قرانهاى كهنه كه از حيث وزن و عيار سره‌تر از وزن و عيار قرانهاى امين السلطانى بود ، بوسيلهء يهوديها جمع شد و بشمش تبديل گشت و يا از آن اشياء زرگرى ساختند و قسمتى از ناسره‌هاى آن تا اوائل مشروطه هم در دست‌وپا بود . در اين تاريخ كم‌كم آن‌ها را هم دولت جمع‌آورى كرد و با پرداخت تفاوت ، بقران چرخى تبديل نمود .\r\nواحد پول ايران در دورهء دو فلزى ، تومان و عبارت از يك اشرفى به وزن هيجده نخود ( سه ربع مثقال طلا ) و عيار آن يك در ده بود . تومان لغت تركى و بمعنى ده هزار است و بهمين‌جهت اشرفى را تومانى هم ميگفتند . تومان بده قسمت تقسيم ميشد و پولهاى نقره‌اى به وزن يك مثقال و همان عيار ده درصد كه هريك از آنها را يك‌هزار ميناميدند ، اعشار تومان بود .\r\n\r\n","description":"","footnote":"","page_name":" 397 ","page_number":415},
  {"content":"\r\n\r\nچنان كه سابقا اشاره كرده‌ام طول مدت سلطنت دو نفر از پادشاهان قاجاريه ، يعنى فتحعليشاه و ناصر الدين شاه كه زيادتر از سى سال سلطنت كردند و خسرو صاحب‌قران را بر ساير القاب خود افزودند و سكه‌هاى السلطان صاحبقران زدند ، سبب شد اين پولهاى يكهزارى بسكهء صاحبقران و بالاخره قران معروف شود . ولى در محاسبات دولتى ، همان يكهزار و دو هزار تا نه هزار دينار مصطلح بود و عامه يكقران و دو قران و تا نه قران ميگفتند .\r\nبلژيكيها كه ابتدا در دورهء مظفر الدين شاه در گمرك و بعد از مشروطه در ماليه هم وارد شدند ، براى زياد كردن رقم عايدات و نزديكى تلفظ قران بفرانك ، واحد حساب خود را تغيير و قران را واحد پول قرار دادند و تومان ، چون اشرفى كه نمايندهء آن بود كم شده و قيمتش هم به دو سه تومان رسيده بود ، از اصطلاح مالى كشور خارج شد . در عهد سلطنت پهلوى ريال جاى قران را گرفت در صورتى كه تومان و قران هنوز هم از دهن‌بدهن گشتن نيفتاده و هر كس در هر دوره‌اى كه سن جوانى او با رواج تومان يا قران مقارن بوده است ، امروز هم در صحبت تومان و قران را بجاى ده ريال و يك ريال استعمال مىكند .\r\nپولهاى نقره‌اى و مسى خردتر از قران هم براى خرده معاملات رايج بود . سكه‌هاى نقره‌اى نصف و ربع و سبع يكهزار كه بده شاهى و پنج شاهى و شاهى سفيد موسوم بود ، در ضرابخانه‌هاى دستى قديم و چرخى جديد سكه ميزدند كه از حيث وزن و عيار با نصف و ربع و سبع قران مطابقه ميكرد . گذشته از اين پولهاى خرد نقره ، پولهاى مسى به قيمت يكشاهى ( بيست يك قران ) و نيم‌شاهى هم بود كه در ضرابخانه‌هاى هر محل سكه شده و از حيث وزن خيلى سنگين بود « 1 » .\r\nاين پولهاى مسى را باين‌جهت سنگين سكه ميزدند كه ارزش اسمى و ارزش فلزى آن چندان تفاوت نداشته باشد و قلب‌زنى آن براى مردمان متقلب صرف نكند . ضرابخانهء جديد كه دائر شد و ساختن زنجيرهء دورهء پول مسى با كارابزارهاى عادى مشكل به نظر آمد ، شاهى و نيم‌شاهيهاى قديم را به جهت صرفه‌اى كه تبديل به پول سبكتر داشت از دست‌وپا جمع كردند « 2 » و پولهاى كوچكتر چرخى كه هر شاهى آن يك مثقال وزن داشت و خيلى سبكتر از شاهى و نيمشاهى قديم بود ، از ضرابخانه بيرون ريختند ، چنان كه به زودى اثرى هم از آن پولهاى خرد سنگين قديم باقى نماند . پس از آنكه پولهاى مسى قديم را آب كردند و هر شاهى آن را به دو سه شاهى تبديل نموده و بدست مردم دادند ، بفكر صرفهء بيشترى افتادند و مس را يكمن پنج شش هزار خريدند و بدم چرخ دادند و هر يكمن آن را بسه تومان و دو هزار كه\r\n\r\n\r\n","description":"","footnote":"\r\n( 1 ) - اين يكشاهى مس را فلوس ميناميدند .\r\n( 2 ) - در آن دوره براى درهاى مدخل اطاق ، محجر چوبى بارتفاع دو سه گره ميساختند . در خانهء ما يكى از اين محجرها شكافى پيدا كرده بود ، كنجكاوى بچگى مرا واداشت كه داخل اين شكاف را تفتيش كنم ، چوبى پيدا كرده و شكاف را بازتر كردم ، چشمم بيكى از اين پولهاى مسى افتاد ، با هر زحمتى بود آن را بيرون آوردم و اين كشف خود را ببزرگترها نشان دادم ، به من گفتند اين يكشاهى قديمى است . آنچه فعلا در نظر دارم از حيث وزن شايد سه برابر يكشاهىهاى رايج آندوره بود .\r\n","page_name":" 398 ","page_number":416},
  {"content":"\r\n\r\nقيمت اسمى آن بود ، بدست‌وپاى مردم ريختند و پول سياه بقدرى زياد شد كه صرف وارونه پيدا كرد . در اوائل ، قرانى يكشاهى و كم‌كم صد دينار و سه شاهى و پنج شاهى بالاخره در اواخر سلطنت ناصر الدين شاه ، سى شاهى دو قران آن را با يكقران نقره مبادله ميكردند .\r\nدر اينوقت بفكر تبديل اين پول خرد كه اسباب زحمت شده بود ، افتادند و پولهاى نيكلى خرد يكشاهى و صد دينارى به كارخانه‌هاى بلژيك سفارش و آنها را در اوائل دورهء مظفر الدين - شاهى رواج دادند و پول‌هاى مسى را به قيمت مس از دست‌وپاى مردم جمع كردند و اين يكى از خرابكاريهاى امين السلطان بود كه در قبال ضرر مردم ، دولت استفاده‌اى از آن نكرد ولى حاجى محمد حسن امين دار الضرب را متمول نمود و از حقى كه به خود امين السلطان ميرسيد ، محل براى ولخرجيهاى او بدست آمد .\r\nدولت ايران در ادوار دو فلزى بودن پول خود ، تا قبل از 1300 قمرى هميشه رعايت تعادل بين زر و سيم را داشت و در حقيقت واحد طلا را مأخذ پول خود قرار ميداد و هر چندى يك بار اگر تفاوتى در ارزش اين دو فلز نسبت بهمديگر پيدا ميشد ، واحد طلا يعنى اشرفى را كه هم‌وزن و هم‌عيار دينار اسلامى بود ، حفظ و پول نقرهء خود را از روى آن اصلاح ميكرد كه هميشه ده تا هزار دينار با يك اشرفى سه ربع مثقالى هم‌قيمت باشد . بنابر - اين ميتوان گفت كه پول ايران تا هزار و سيصد قمرى اگرچه دو فلزى ، ولى پايهء آن هميشه طلا بود . زيرا پول نقره را با طلا تطبيق ميكرده و هروقت كه قيمت نقره نسبت به طلا گران و ارزان ميشده ، پولهاى نقره‌اى خود را سبك سنگين‌تر ميكرده است كه با ارزش واقعى ده دانه يك اشرفى برابرى كند . وزن قرانهاى محمد شاهى كه به ريال معروف بود و هر ده تاى آن با يك اشرفى مبادله ميشد ، يكربع زيادتر از قرانهاى ناصر الدين شاهى بوده و دليل اين گفته اصطلاح يكريال است كه امروز هم يك قران و ربع را كاسب‌كارها يكريال ميگويند و در جاى خود نوشتم كه اصغر هميشه يكقران و پنجشاهى را يكريال كهنه ميناميد ، در صورتى كه ديگر ريال كهنه‌اى وجود نداشت و اگر قرانهاى فتحعليشاهى را هم با قرانهاى ناصر الدينشاهى و محمد شاهى بسنجيم ، شايد با هر دو اختلاف داشته باشد و از اين جمله معلوم مىشود هر چندى يك بار كه تعادل بين نقره و طلا برهم ميخورده است ، در وزن پول نقره تغييرى ميدادند كه هميشه ارزش ده تاى آن با يك اشرفى مطابق باشد و تعادل بين درهم و دينار عربى كه اصل و ريشهء آن همان درهم و دينار رومى قديم و بالاخره يونانى و درهم ده يك دينار بوده است ، محفوظ ماند .\r\nدر ادوار گذشته با اينكه علم اقتصاد عمومى ( اكونومى پوليتيك ) در اروپا هم رواج حسابى نداشت و قواعد آن هنوز طرف قبول همه‌كس نشده بود ، چنان كه ديديم ، پول دولت ايران با اصول اقتصاد امروزهء كل دنيا كه عبارت از يك فلز طلائى باشد ، مطابقه ميكرده است . ولى در دورهء ضرابخانهء امين السلطانى اين اصول علمى كه ساير دولت‌ها داشتند در كشور خود تازه رواج ميدادند ، برهم خورد و پول ايران از قوت خريد افتاد . طلاهاى ايران راه اروپا پيش گرفته و در خزانهء بانكهاى خارجه ضبط شد و دولت ايران پولش از\r\n\r\n","description":"","footnote":"","page_name":" 399 ","page_number":417},
  {"content":"\r\n\r\nطلا به نقره مبدل گشت ، در حالى كه نقره در كل دنيا از واحد پول بودن طبعا منعزل ميشد و حال مال التجاره‌اى را پيدا ميكرد كه روزبروز از قيمت آن بكاهد .\r\nحال هم تا دولت ايران واحد پول خود را بهر اسميكه داشته و بهر وزنى كه باشد طلا نكند ، مردم گرفتار همين انحطاط قوت خريد پول هستند . بايد توجه كرد كه بعد از ختم آشوب جنگ و برقرارى آرامش بين المللى ، اين كار عملى شود و واحد پول ايران از روى واقع به طلا تبديل گردد . اين كار گذشته از جواهر ، باوجود يك دو خروار طلائى كه فعلا بعنوان پشتوانهء اسكناس در خزانهء بانك موجود است و اگر دول متحد ما نيز بتعهدهاى خود وفا كنند و طلاهاى بدهكارى خود را بما بپردازند ، خيلى بيش از اين طلا خواهيم داشت و هيچ كار مشكلى نيست . در فكر آن نباشيد كه مستشاران امريكائى براى شما اين كار را بكنند ، مثل معروف « مادر را دلسوزد ، دايه را دامن » از نظر دور ندارند و دكترها و ليسانسيه‌هاى اقتصاد ايرانى ، خود بفكر اين كار باشند و به مجرد مساعدت روزگار ، به اين كار مبادرت نمايند . حتى اگر هم حاجتى بتغيير واحد پول ايران و تطبيق آن را با پول يكى از مللى كه سروكار زيادترى با ايران دارند احساس كردند ، نيز دليرانه اقدام كنند كه ديگر در تبديل پول داخله بارز خارجه گرفتار خساراتى كه دو سال قبل يكى از وزراى ماليهء دورهء دمكراسى بايران وارد و يكى از دكترهاى معلم اقتصاد هم در روزنامه آن را تصديق نمود ، نشويم و سيزده تومان اسكناس ما با داشتن پشتوانهء قوى ، با يك ليرهء كاغذى انگليس مبادله نگردد .\r\nيك موضوع ديگر باقيمانده كه از خوانندگان عزيز اجازه ميخواهم در آن باب هم چند كلمه‌اى بنويسم و آن اينستكه چگونه بوده است كه با تفرقهء ضرابخانه‌هاى كشور كه تقريبا در تمام شهرهاى ايران كارخانهء ضربى موجود بوده است و با اينكه در آن دوره تفتيش‌هاى زيادى هم در كار نبوده و عياربندىهاى اين ضرابخانه‌هاى كوچك نيز بمحك مهندس شيمى صورت نميگرفته و از روى اصول علمى امروز عياربندى نميشده است ، پول طلا و نقره بيعيب و نقص و بدون حيف‌وميل سكه ميشده و اصول آن با اصول علمى پول كه از صد الى صد و پنجاه سال قبل به اين طرف ، تازه در دنيا رواج گرفته ، مطابقه ميكرده است ؟ آيا تعجب ندارد كه در آن دوره كه واقعا هيچ‌چيز تحت قاعدهء علمى منظمى نبوده است و تفتيش دقيقى هم در كارها نميكرده‌اند ، در كار ضرب طلا و نقره يعنى دستگردانى ذيقيمت‌ترين اشياء اينقدر صحت عمل در كار بوده است كه امروز در كش‌وپيمان چغندر و جوعشرى از آن راستى و درستى در كار نيست ! ! براى اينكه در انتخاب چغندر و جو در اين مثال بر من ايراد نكنند ، خواهش ميكنم از مالكين و زارعينى كه چغندركارى دارند و بكارخانهء قند تحويل ميدهند يا آنها كه گندم و جو بانبارهاى دولتى تحويل مينمايند ، بپرسيد تا انتخاب اين دو مثال را اغراق اديبانه و طباق و تضاد طلا با جو و نقره با چغندر تصور نفرمايند .\r\nبعقيدهء من ، اين صحت عمل ادوار قبل و اين نادرستى امروزه ، نتيجهء ايمان و بى ايمانى مردم دو دوره است . در ادوار قبل ، از شخصى كه طلا و نقره‌اى داشت و ميخواست در ضرابخانهء يكى از شهرها به پول تبديل كند تا ادنى خانه‌دارى كه ميخواست با دو قران يك\r\n\r\n","description":"","footnote":"","page_name":" 400 ","page_number":418},
  {"content":"\r\n\r\nپيراهن بخرد ، هركس در دادوستد خود ، خويش را در نزد خدا مسئول ميدانست و يقين داشت كه اگر در ضمن پوليكه از ضرابخانه عوض طلاى تحويل‌دادهء خود گرفته است ، سكه‌هاى ناسره‌اى تحويل گرفته باشد و در عوض پول سرهء حسابى به اين و آن بدهد يا در مقابل قيمت پيراهن ، دو قرانى كه ميدهد به قدر دو قران نقره نداشته باشد ، به حكم و على اليد ما اخذت حتّى تؤدّيه ذمهء او مشغول است و با پيراهنى كه به دو قران خريده و مثلا دو قران و صد دينار كم پول داده است ، گذشته از اشتغال ذمه ، نماز هم نميتواند بخواند . بنابراين هركس سعى ميكرد پوليكه ميگيرد ، پول سره باشد . عياربندها و كش‌وپيمان‌كنندگان ضرابخانه‌ها هم همين حساب روز حساب را ميكردند . اين بود كه همه نه از ترس ضرر مادى و بازرس و مفتش ، بلكه از خوف اشتغال ذمه و پس‌دادن حساب در روز جزا ، چشمهاى خود را باز ميكردند و منتهاى دقت را در پولهائيكه ميگرفتند و ميدادند به عمل ميآوردند . دولت‌هاى استبدادى هم ناچار بودند هروقت پول ناسره‌اى در دست‌وپا پيدا ميشد ، آن را ضبط كنند كه هرچه زودتر آن را به پول سره تبديل نمايند . زيرا واقعا چون مردم از راه ديانت نميتوانستند پول ناسره را خرج كنند ، هيچكس پول ناسره را عوض پول سره قبول نميكرد و طبعا اين قبيل پولها از دادوستد خارج ميشد و جز مقدارى نقره ، چيزى نبود و هركس پول قلبى پيدا ميكرد ، وظيفهء ديانتى خود ميدانست كه آن را از شكل سكه‌اى بيندازد و بيك قطعه فلز تبديل كند كه خود و ديگران گرفتار اشتغال ذمه نشوند « 1 » .\r\n\r\n\r\n","description":"","footnote":"\r\n( 1 ) - نظرم ميايد وقتى پول زيادترى به خانه ما وارد شد كه بعد از صرافى دقيق چندين قران ناسره در ميان آنها يافت گرديد . پدرم امر داد آنها را در ميان آتش انداختند و به فلز تبديل كردند و نقرهء آن را نميدانم بچه مصرف رسانيدند . پدرم به تحويل‌گيرندهء اين پول ملامت ميكرد كه چرا اين بىمواظبتى شده است . چه اگر طرف توجه واقع نميگشت ، معاملاتى كه با اين پول صورت ميگرفت ، بواسطهء همين چند قران ناسره همه باطل ميشد و اشتغال ذمه را موجب ميگرديد . يكروز ديگر يك يكقرانى كه سرب خالص بود در ميان پول پيدا شد ، پدرم امر داد آن قران را بچاه افكندند تا در دست هيچكس نماند . نميدانم چند هزار سال بعد اگر تهرانى وجود نداشته باشد و كاوش‌كنندگان تاريخى در ضمن كاوشهاى خود به اين چاه برسند و اين قران سربى را در آن بيابند ، چه ياوه‌هائى نسبت به اين پول سربى قلب بهم خواهند بافت بالاختصاص اگر قران نقرهء خالصى هم در ضمن كاوش خود بدست آورده باشند . وقتى اشكال قضيه و بيهوده‌گوئى بمنتهى حد خود خواهد رسيد كه اين دو قران سربى و نقره‌اى ضرب يك محل و بنابراين سر سكه و ته سكهء آنها هم يكى باشد .\r\nالبته چيزى كه بخاطر كاشفين چند هزار سال آينده نميرسد ، حقيقت امر است زيرا آنها در آن روز برحسب زندگى و عقايد خودشان اظهارنظر ميكنند و البته بفكرشان نميرسد كه يك بشر براى يك مثقال نقره ، پول قلب سكه كرده و يك بشر ديگر از راه اعتقاد بمبانى ديانتى چون ميخواسته اين پول در دست نماند ، آن را بچاه افكنده است . ناگزير راه حدسهاى بىاساس باز مىشود و چيزهاى عجيب و غريب بدورهء ما نسبت خواهند داد و چون نميدانم بمب اتمى تا چه اندازه دنيا را خراب خواهد كرد و آيا از نوشتجات اين ادوار چيزى باقى خواهد ماند كه كمكى به اين كاشفين بدبخت بكند ، اينست كه بندهء شرمنده نميتوانم حدسها و قياسات بىمعنى آنها را پيش‌گوئى كنم .\r\nاگر خيلى اهل تحقيق نباشند و مثل امروز ما پول فلزى خرد و درشت داشته باشند ، نتيجهء بقيه پاورقى در صفحه بعد\r\n","page_name":" 401 ","page_number":419},
  {"content":"\r\n\r\nولى امروز متصدى انبار چغندر و يا انباردار سيلوى گندم ، بعنوان افت و كم‌بارى هريك خروارى كه تحويل ميگيرد ، ده بيست الى سى چهل من به مالك و زارع پا مىزند و با صدور بولتن‌هاى تقلبى ، وجه آن را از صندوق خارج كرده بجيب ميريزد . افت‌گير و قپاندار هم ، در اين دزدى با او شريكند ، چرا ؟ به جهت اينكه اين آقايان ايمان به بازپرس و روز حساب ندارند و براى پر كردن كيسهء خود در بند نامشروع بودن وسيله نيستند . اگر مالك و زارعى شكوه كند ، ادارهء مركزى بواسطهء همدستى ، گوش نميدهد . بر فرض مفتش هم مأمور رسيدگى كنند و اين مفتش هم مطلب را بفهمد ، تازه شريكى براى دخل انباردار زياد شده است و در اصل موضوع كه جلوگيرى از كلاهبردارى انباردار است ، تفاوتى حاصل نميشود زيرا اين مفتش هم از همان قماش انباردار و افت‌گير و قپاندار است . رؤسا و وزراء هم خود را به چند خروار سرك انبار كه انباردار نتوانسته است براى اين مقدار ناقابل بولتن تقلبى صادر كند ، دلخوش ميكنند و در مقابل اين دزدى صريح ، انعامى هم بانباردار ميدهند تا اين مرد عزيز خر خود را دوسره كرايه بسته باشد و در آينده بيشتر مردم را بچاپد ، عبث نبود كه در جاى خود از بىايمانى اين دوره شكايت كرده ، نوشتم كه ايمان اگر بشيطان هم باشد ، براى مردم از لوازم زندگى است و بدون آن سنگ سر سنگ بند نمىشود « 1 » .\r\n\r\n5 - خوانسالارى يا آشپزخانه\r\nاين كار از كارهاى مهم دستگاه سلطنتى ناصر الدين شاه بود زيرا گذشته از نهار و شام شخص شاه ، براى خانمهاى حرم هم ، بايد شام و نهار و عصرانه تدارك كند ، نهار و شام و عصرانهء اين خانمها از آشپزخانه و شربت‌خانه ، در مجموعه‌ها ، بوسيلهء فراشها ، بحياطهاى خانمها ، ميرفت و خواجه‌ها مواظب نظم آن بودند . بعد از آنكه خانم و حاشيهء او نهار ميخوردند ، نوبت بخواجه‌ها و خدمتكارها ميرسيد . در اين كار هم حساب مرتبى در كار بود كه هريك به قدر حاجت خود و حاشيه و خدمه نهار و شام و عصرانه داشته باشند .\r\nشربت‌خانه كه كارش تدارك حاضرى سفره و عصرانهء حرمخانه بود ، نيز از توابع آشپزخانه و ميدانيم معين البكاء رئيس اين قسمت بود كه با پسرش كار حاضرى و\r\n\r\n\r\n","description":"","footnote":"\r\nاكتشاف آن‌ها اين خواهد شد كه ايرانيها تنها پول خرد خود را از سرب ميساخته‌اند ، ولى با يكشاهى صد دينارهائيكه طبعا پيدا ميكنند چه خواهند كرد ؟ اما اگر خيلى اهل تحقيق باشند ، ناگزير بفكر علت يكى بودن وزن و شكل اين دو پول بايد بيفتند تا راه‌حلى براى اين مشكل پيدا كنند . حدس و تخمين امروزهء من كه اهل اين تحقيقات نيستم و اكثر تحقيقات علماى فن را هم حدس و قياس ميدانم ، در آن به جائى نميرسد مگر اينكه آقايانيكه معتقدند كه تاريخ صحيح را بايد از اين اكتشافات بدست آورد و تاريخ‌نويسى معاصرين را تاريخ بتمام‌معنى علمى كلمه نميدانند ، التفات بفرمايند و مشكل هم‌عقيده‌هاى چند هزار سال بعد خود را حل كنند .\r\n( 1 ) - بند نشدن سنگ سر سنگ كنايه از هرج‌ومرج و خرابى است كه در بنيانى يا كارى حادث شود و مورد استعمال آن هم در جائى است كه ظلم و بىحسابى نمايانى واقع گردند ، در اين موارد شخص مبتلا به اين بيحسابى ميگويد اگر رويه اينطور باشد ديگر سنگ سر سنگ بند نميشود .\r\n","page_name":" 402 ","page_number":420},
  {"content":"\r\n\r\nعصرانه را اداره ميكرد . همچنين چوركچى « 1 » باشى نان سفرهء شخص شاه را از بهترين آردهاى گندم ديم خمسه و عراق تدارك ميديد و براى نان سفرهء حرمخانه ، دكان سنگكى خاصى در تحت امر خود داشت . اين چوركچىباشى هميشه يابوى تاتوى سمند يرقه‌اى سوار ميشد و ريش پهن مشكى داشت كه اين يابو و ريش ، او را در هر محل و مكانى معرفى ميكرد .\r\nمن در يكى از مسافرتهاى شاه عبد العظيم ، روزى به اين شخص مشار اليه برخوردم در عالم بچگى راهوارى يابو و هيكل سوار توجه مرا جلب كرد ، وقتى به منزل آمدم و براى خان دائى مرتضى قليخان شمايل اين اسب و سوار را تشريح كردم ، به من گفت اين شخص چوركچىباشى بوده است . بواسطهء همين تركيب و همين يابوى سمند ، بقدرى مشهور بود كه كمتر كسى اتفاق ميافتاد كه او را ديده باشد و نشناسد . پسر اين چوركچىباشى كه شايد بعد از او اين لقب را هم گرفت ، در تعزيهء حضرت يوسف ، در تكيهء دولتى ، بنيامين ميشد و اين نقش را خوب بازى ميكرد .\r\n\r\n6 - آبدارخانه\r\nدر آبدارخانهء شاه مواد اوليه از قبيل قند و شكر و آب‌ليمو و اقسام آجيل از تخمهء گرمك گرفته تا مغز بادام و پسته و انواع ادويهء خوراكى از زيره و زنيان و باديان تا هل و زعفران و همه‌جور گوشت از گوسفند و شكار بره تا كبك و تيهو زنده و كشته هميشه مهيا بود . ماهرترين آشپز و كباب‌پز و شيرينى و شربت‌پزها هم حاضر بودند كه هرچه شاه بخواهد ، فورا تدارك كنند . گذشته از اينها انواع ميوه و هرجور شيرينى و شربت پخته و ترشى كه در ناحيه‌اى از نواحى كشور خوب به عمل ميآمد ، از نارنگى و ليموى شيرين خبيص « 2 » كرمان تا سيب دماوند و اناركن و باسلوق و شيره و كشمش ملاير و حلوااردهء قم تا گز اصفهان و باقلوا و پشمك يزد و شربت ريواس نيشابور و به ليموى اصفهان و ترشى جاشير و موسير تفرش ، تقريبا همه‌وقت در آبدارخانهء شاه حاضر بود . نقش مهم آبدارباشى در خوب فراهم كردن اين لوازم بود . هرقدر بهتر ميتوانست لوازم به كار افتادن فك‌هاى شاه را آماده كند تقربش زيادتر ميشد .\r\nترقى آقا محمد ابراهيم امين السلطان بيسواد ولى زرنگ و باهوش ، جز اين شغل مايه و ريشه‌اى نداشته است .\r\nحكام ولايات هم كه مذاق شاه را ميدانستند ، هرچه در قلمروشان خوراكى خوب مييافتند ، براى شاه هديه ميفرستادند و تحويل آبدارباشى ميشد . والى كرمان ، هر هفته با پست ، مقدارى كه يكهفتهء شاه را كفايت كند ، نارنگى و ليموى شيرين خبيص ميفرستاد ، والى فارس هم در ليموى ترش تازه شيراز و نارنگى خفر همين كار را ميكرد و ساير حكام هم هريك بهترين خوراكهاى قلمرو خود را براى شاه ميفرستادند . ناصر الدين شاه نوشابه‌خور نبود يا اگر هم مىخورد شبها و خيلى محرمانه بود بطوريكه من از نوشابه‌خورى او هيچ داستانى نشنيده‌ام و هيچوقت كسى شاه را در حال مستى نديده بود .\r\n\r\n\r\n","description":"","footnote":"\r\n( 1 ) - نان را بتركى چورك ميگويند .\r\n( 2 ) - نام امروز اين شهر شهداد است .\r\n","page_name":" 403 ","page_number":421},
  {"content":"\r\n\r\n\r\n7 - قهوه‌خانه\r\nشاه قليان هم ميكشيد ، ولى در اين تفنن افراط نميكرد و قليان‌هاى او جز در موارد سلام نوروز ، قليانهاى عادى كه كوزهء بلور و سرقليان اصفهانى با بادگير طلا و جواهرنشان داشت بوده است . از كارهاى پوچ فتحعليشاه يكى اين بوده است كه در موقع سلام ، قليان تمام مرصعى را بايد پيشخدمت باشى سلام « 1 » در دست بگيرد و در پهلوى تخت بايستد و نىپيچ آن در دست شاه باشد كه گاهى پكى به اين قليان بزند . ناصر الدين شاه اهل اين بيهوده‌كارى نبود ولى چون اين كار در سلام مرسوم بود ، تخطى از آن هم منطق نداشت . گذشته از اين با پيشخدمت‌باشى سلام كه جز نگاهداشتن اين قليان در اين مجلس تشريفاتى كارى نداشت ، چه ميكرد و چگونه او را از سر وا ميكرد ؟ شاه نىپيچ را نميگرفت ولى قليان سلام در دست پيشخدمت‌باشى و پهلوى تخت ايستاده بود .\r\nاين قليان و قليانهاى معمولى و همچنين لوازم قهوه‌خورى ، تحويل قهوه‌چىباشى ميشد و هميشه بايد او قهوه‌ريز و سينى محتوى فنجان قهوه را بحضور بياورد و بريزد و بوسيلهء پيشخدمت بشاه تقديم شود . ولى قليانها را آقا جبار قهوه‌چى چاق ميكرد و به پيشخدمتها ميداد كه آنها براى شاه ببرند . اين آقا جبار براى همين شغل چند سفرى هم باروپا رفته است .\r\n\r\n8 - فراشخانه\r\nفراش صيغهء مبالغهء فرش كردن است . كسى كه فرش مىكند البته روى فرش جاروب هم ميكشد پس جاروب‌كشى هم لازمهء فراشى است .\r\nهمين كه جاروب كردند ، البته بايد آب هم بپاشند بنابراين آبپاشى را هم ميتوان با فراشى مناسب دانست . چادر و دستگاه و تخت زدن هم چون مقدمهء فرش كردن مىباشد ، ممكن است بفراش چسباند و جزو كار او قرار داد . دسته جاروب و گاوسر چادر تحويل فراش ميشد ، پس براى تنبيهات بدنى كه گاهى در ادوار سابق معمول ميداشتند ، آلت تنبيه را بايد فراش بياورد و وقتى كه آورد ، بامر آقا ، خودش هم مجرى اين تنبيه واقع ميگشت . در تمام اين كارها بين فراشهاى دولتى و فراش اعيان و رجال فرقى نبوده و فراشها ، چه دولتى و چه در خانه‌هاى اعيان ، همه اين كارها را ميكردند . ولى در قسمت اخير فرقى بين فراشهاى دولتى و غير دولتى هست و آن اندازهء تنبيهات است كه در خانه‌هاى اعيان و رجال فقط تا اين‌حد پيش ميرفتند كه مجرم را برو خوابانده و چند چوب بكفل و رانش ميزدند يا اگر آقاى خانه خيلى شدت عمل داشت و ميخواست زودتر مجرم را بمجازات برساند ، امر ميداد يكنفر فراش او را بدوش ميگرفت و ديگرى با چوب برانها و كفلش ميزد و سركار هم ميآمد .\r\nاما در كارهاى دولتى از چوب‌كارى و اشكلك و كند و زنجير در محبس گرفته تا مهار\r\n\r\n\r\n","description":"","footnote":"\r\n( 1 ) - اين كار در زمان فتحعلى شاه به حاج آقا اسمعيل كه پدرش يهودى و بدست شاه اسلام آورده و پيشخدمت‌باشى سلام شده بود ، محول بود . بعد از او اين شغل به پسرش حكيم الممالك ( جد آقايان فرزانه ) رسيد و بعد از او در دورهء مظفر الدين شاه اين شغل متروك گشت .\r\n","page_name":" 404 ","page_number":422},
  {"content":"\r\n\r\nو گوش و دماغ كردن و دست بريدن و بطناب انداختن و سر بريدن ، همه‌جور مجازات در كار بود كه بايد اين عمليات را هم فراشها بجا بياورند . حتى چنان كه راجع بزهرمار خان ديديم اگر شاه ميخواست آبگوشت افشاريهم بپزد ، پزنده آن فراشها بودند .\r\nاين بود كه فراش نمايندهء قهر سلطنت استبدادى بود كه گذشته از سقطكارى خانگى مانند جاروب كردن و آبپاشى و چادر زدن ، تمام اجرائيات دولتى از نامه‌رسانى و وصول ماليات گرفته تا اعدام ، تماما بر عهدهء فراشها محول بود . اين فراشان رؤسائى داشتند كه باسم دهباشى و پنجاه‌باشى و يوزباشى و نايب فراشخانه موسوم بودند . لباس آنها سردارى يخه حسنى يا يخه عربى ماهوت قرمز و شلوارى از پارچهء دبيت يا ماهوت سياه بود و كلاه تخم‌مرغى داشتند كه در سمت راست بالاى آن كلمهء فراش را از نقره بريده نصب كرده بودند .\r\nدهباشيها و پنجاه‌باشيها و يوزباشيها هم اين سه كلمه را بكلاه‌گوشهء خود داشتند .\r\nعدهء اين فراشان بهزار نفر ميرسيد كه دويست سيصد نفرى از آنها با دهباشىهاى خود مأمور اجرائيات و نامه‌رسانى حكومت تهران و وزارت دفتر استيفا و وزارت دفتر لشگر و وزارت عدليه و ساير وزارتخانها بودند و باقى آنها بتقسيمات چند منقسم ميشدند و هريك قسمتى از سقطكاريهاى عمارات دولتى را انجام ميدادند .\r\nفراش‌باشى كه حاجب الدوله لقب داشت ، بايد همه‌گونه فراش تحت امر و هميشه بدسترس خود داشته باشد . معلوم است بين فراش قاپوچى و برف‌روب و جاروب‌كش و چادر - زن و نامه‌رسان و فراش ميرغضب ، فرق بسيار است . ميان ميرغضبان هم البته فراشى كه دو تا چوب به كسى ميزد ، غير از آن بود كه در محبس اشكلك ميكرد و خواب بدبخت مبتلا را حقا يا باطلا ميبريد . سخت‌دل‌تر از همه ، كله‌كن‌ها و مأمورين اعدام بودند و اينها اكثر تفرشى و كرمانى بودند . فراشباشى محبسى هم باسم انبار در دسترس خود داشت ، كسى كه به اين محبس ميرفت ، به اين زوديها اميد بيرون آمدن نداشت و شايد پاره‌اى از آنها محكوم باعدام بيسروصدا هم ميشدند . در اين انبار ، چاهى هم بود كه مدفن اين گونه محكومين باعدام بود .\r\nولى ناصر الدين شاه بيهوده كسى را به اين قبيل مرگ‌ها گرفتار نميكرد و سروصدا و هياهوى اين اثاثهء قدرت بيشتر از واقع امر بود . معهذا هيچوقت آدمكش و قطاع الطريق را بى مجازات رها نميكرد و با عجلهء عجيبى آن‌ها را بوسيلهء ميرغضبان فراشخانه اعدام مينمود .\r\nالبته خانه‌هائى بود كه بواسطهء برخورد زياد ، چشم و گوش اهل خانه از ديدن فراش پر بود و ديده شدن فراش قرمزپوش در آنجا هيچ اهميتى نداشت . ولى اگر يكى از مردمان عادى شهر ، صبح كه از خانه ميخواست بيرون برود ، بيكى از اين شمايل‌هاى ناهنجار برميخورد تا از اظهارات ملمع فراش كه براى دريافت خدمتانهء ( قلق ) بيشتر مطلب را پيچ‌وتاب ميداد ، چيزى اجمالا دستگيرش شود ، هزار مهرهء كور « 1 » نخ ميكرد . ولى فراش آن زمان\r\n\r\n\r\n","description":"","footnote":"\r\n( 1 ) - مهرهء كور ، مهرهء بىسوراخ است . از مهرهء بىسوراخ هم نخ نميگذرد و مهرهء كور نخ كردن كنايه از افكارى است كه پايه و اساسى نداشته باشد . اين استعاره در مورد افكار خطيرى كه شخص خود را به خيال واهى گرفتار آن ميداند ، مثل مورد متن ، بيشتر موقع استعمال دارد . معهذا در مواردى كه با تصورات واهى اميد و چشم‌داشتى از كسى داشته باشند نيز به كار ميرود .\r\n","page_name":" 405 ","page_number":423},
  {"content":"\r\n\r\nهم مثل آجدان‌ها ( پاسبان ) و ژاندارمهاى اين دوره ، كهنه‌كارتر از آن بودند كه بيچاره را زودتر از هول و هراس بيرون آورند . سنجش زحمت ملاقات فراش آن روزها و آجدانها و وكيل‌باشىهاى ژاندارم اينروزها ، براى من واقعا مشكل است و نميتوانم بخوانندهء عزيز بگويم كه عذاب روحى كدام‌يك بيشتر بوده و هست .\r\nولى در آن دوره اگر فراشى شدت عمل بيموضوعى بخرج ميداد و دست كسى كه گرفتار تعدى او شده بود بدامن خان نايب ميرسيد ، سزاى متجاوز كنارش گذاشته ميشد و شايد در حضور خود مؤمن ، فراش متعدى توسرى هم مىخورد . ولى اگر امروز بكلانترى ، در شهر ها و رئيس پست ژاندارم ، در دهات ، از مأمورين آنها شكايت كنند ، بايد باثبات برسانند و الا آقاى آجدان و سركار وكيل‌باشى دعوى شرف ميكنند و براى بيچاره‌اى كه گرفتار اين بدبختى شده است ، بتوسط پايوران شهربانى و رئيس پست ژاندارم ، دوسيه هم ترتيب ميدهند « 1 » .\r\nمن وقتىكه استاندار آذربايجان غربى بودم ، ميديدم كه سرلشكر آنجا ، مرد لا يعلم متكبر هم ، همين تدبير را نسبت بمردم و نظاميان و زيردستان متعدى خود به كار ميبست و مردم بدبخت را بمحاكمهء نظامى تهديد مينمود و چون دوره ، دورهء ديكتاتورى نظامى بود كسى جرئت ژكيدن نداشت . حتى تيمسار سرلشگر اگر ميشنيد كسى بر ضد زيردستان او در خفا از اين قبيل حرفها بميان آورده ، او را ميخواست و بمحاكمهء نظامى تهديدش ميكرد . اين سرلشكرها از قماش همان فراشها و قزاق‌هاى اشتهاردى ادوار قبل بودند كه برحسب تصادف و پيش‌آمد روزگار ، به اين مقامات عالى رسيده ، سهل است در دورهء دموكراسى\r\n\r\n\r\n","description":"","footnote":"\r\n( 1 ) - در سى سال قبل روزى در اندرون نشسته بودم ، ديدم ميگويند احمد آقا نوكر قديمى خانه با من كارى دارد . از اندرون بيرون آمدم ، همين كه از بيخ دالان گذشتم ، هنوز وارد حياط نشده بودم احمد آقا را ديدم جلو ايوان ايستاده ، چند دست لباس كهنه كه سابقا به او داده بودم جلوش گذاشته ، بر خلاف ادب آقا و نوكرى از همان دور گفت « آقا اين لباسها را ميشناسيد ؟ » گفتم اين لباسهاى من است كه در دو سه سال قبل به تو بخشيده‌ام ، اين سئوال براى چيست ؟ . . . گفت مرا متهم ميكنند كه اين لباسها مال من نيست - گفتم كدام احمق اين حرف را زده است - گفت نميتوانم عرض كنم كى گفته است و چون براى تبرئهء من لازم بود ، باعث تصديع شما شدم ، ديگر عرضى ندارم .\r\nنوكرهاى قديمى از اين ننرىها دارند كه بايد تحمل كرد ، منهم اين موضوع را يكى از آنها دانسته ديگر از او تحقيقى نكردم كه بدانم گويندهء اين حرف كيست ؟ بعد از چند روزى آقاى سرهنگ پاشا - خان كه در آن‌وقت پايور نظميه بود ، بملاقات من آمد و گفت آژانى از شما شكايت داشت كه در حين انجام وظيفه به او توهين كرده‌ايد ، موضوع لباس و نوكر را كه تعريف كرد ، دانستم موضوع چيست .\r\nبآقاى سرهنگ گفتم شما به او چه گفتيد ؟ گفت به او جواب دادم كسى كه اصلا تو را نديده و با نوكرش سؤال و جواب ميكرده چه توهينى به تو كرده ؟ . . . من هم احمد آقا و هم آقاى او را خوب ميشناسم به آنها اين حرف نميچسبد - گفتم آژان با اين بيان شما قانع شد ؟ گفت به ! چه ميفرمائيد ميخواست شما را هم شريك‌جرم كند ! يقينا اگر احمد آقا دو سه قران به او داده بود ، سر قضيه هم ميآمد ولى چون آقاى آژان شكار از دستش دررفته بود ، ميخواسته است قضيه را گنده‌تر كند . منتها سرهنگ پاشا خان كه بايد دوسيه را تنظيم كند ، كوتاه آمده است . شايد اگر پايور ديگرى بود ، بنده باتهام توهين بمأمور قانونى گرفتار استنطاق و رفتن بمحكمه جزا هم ميشدم .\r\n","page_name":" 406 ","page_number":424},
  {"content":"\r\n\r\nبمقامات بالاتر هم ارتقاء يافته و امروز هم با مكنت بيحساب خود بريش همه ميخندند . « 1 »\r\n\r\n9 - سرايدارخانه\r\nعمارات دولتى و اثاثيهء آنها مستحفظين و مواظبت‌كنندگانى لازم داشت كه آنها را تميز نگاهدارند . باشخاصى كه مواظب اين خدمت بودند ، سرايدار ميگفتند . فرشها و اثاثيهء عمارت تحويل آنها ميشد .\r\nگذشته از عمارات شهرى ، در صاحبقرانيه و سلطنت‌آباد و شهرستانك و جاجرود و سرخه‌حصار و دوشان‌تپه و عشرت‌آباد و دولت‌آباد و نجف‌آباد و كرج هم عمارات سلطنتى بود كه حفظ اثاثيهء اين نقاط هم با سرايدارخانه بود و سرايدارباشى و نايبان سرايدارخانه ، با افراد خود اين مهم را انجام ميكردند . در اين كار هم ناصر الدين شاه نظمى برقرار كرده و صورت و ثبت‌هائى از اين اثاثيه موجود بود كه آنها را از تلف و تفريط محفوظ ميداشت . در سال 1309 قمرى يكنفر سرايدار بفكر سرقتى از جواهر تخت شاه افتاد و چند پارچهء آن را كند و برد . مطلب فاش و جواهرها استرداد و سرايدارباشى معزول و سرايدار اعدام شد . شايد اين شدت عمل قدرى زياد به نظر آيد ولى با روح حكومت استبدادى كه ترس و رعب است متناسب بود و اين شدت عمل اثاثيهء سلطنتى را لامحاله تا آخر سلطنت اين پادشاه ، از دستبرد حفظ كرد . چنان كه حيف‌وميلهاى زيادى كه در زمان سلطنت مظفر الدين شاه در اثاثيهء عمارات سلطنتى اتفاق افتاد ، بواسطهء همان استبداد بىترس بود كه حتى در خانه‌هاى رجال دربارى و پيشخدمتها هم از اثاثيه‌هاى سلطنتى زياد ديده ميشد كه معلوم نبود شاه به آنها بخشيده است يا آنها بدون هيچ تشريفات آنها را بمنزلهاى خود منتقل كرده‌اند . زيرا اين پادشاه كم‌فكر از اين بخششها هم داشت .\r\n\r\n10 - بنّاخانه و فخارخانه\r\nناصر الدين شاه از تمام شاهان قاجار بيشتر علاقه بساختمان نشان داده است . عمارات دوشان‌تپه و عشرت‌آباد و صاحبقرانيه و سلطنت - آباد و شكارگاه جاجرود و سرخه‌حصار و شهرستانك و در تهران ميدان توپخانه و عمارات شمس العماره و خوابگاه و حرمخانه و عمارت خورشيد و عمارت گالرى و تكيهء دولتى و اصلاح قصر گلستان و خلاصه غير از تالار تخت مرمر و موزه ، اگر چيزى هم از ادوار قبل بوده ، بامر اين شاه خراب و بسليقهء زمان اصلاح و متناسب گشته است . آجر و گچ و آهك اين بنائىها از عشر محصول كوره‌پزيهاى تهران بود كه بعنوان ماليات از كوره‌پزها ميگرفتند . معمارباشى و معماران درجه دوم هم كه براى نقشه - كشى و كارفرمائى لازم بود ، مواجب دولتى داشتند . فقط مزد بنا و عمله و سرعمله و نجارى و يراق درها بود كه احتياج به پول داشت و اين پول هم از خزانه راه ميافتاد . رياست بنائى از وقتى كه آقا محمد ابراهيم امين السلطان روى كار آمده بود ، تحت ادارهء او بود و كمتر سالى ميگذشت كه ساختمان مهمى بر ابنيهء سلطنتى نيفزايد .\r\nاين بنائيها ، چه از حيث پرداخت اجرت و كرايهء مصالح از سر كوره تا پاى كار و چه از حيث خريد لوازم ، كار كمى نبود و رئيس درجه دومى هم لازم داشت كه او را رئيس بناخانه\r\n\r\n\r\n","description":"","footnote":"\r\n( 1 ) - « ريشخند زدن » اصطلاح خيلى قديمى است كه امروز بريش خنديدن جاى آن را گرفته و كنايه از استهزا كردن و بازى دادن است .\r\n","page_name":" 407 ","page_number":425},
  {"content":"\r\n\r\nميگفتند . در زمان مظفر الدين شاه ، اين بناباشيگرى نظر بدخلى كه داشت بميرزا محمود خان حكيم الملك دكتر مخصوص شاه رسيد و ايشان موقتا بلقب وزير ابنيه قانع شدند تا بعدها بلقب وزارت دربار نائل آيند .\r\nناصر الدين شاه چون به بنائى علاقه داشت ، اكثر سر بنائيها ميرفت و با بناها و معمارها صحبت ميداشت و دستوراتى هم ميداد . از جمله وقتى شمس العماره را ميساختند ، روزى سر بنائى رفته ، استاد شير جعفر كاشى ، معمار اين ساختمان هم در خدمت شاه بوده است . شاه ميبيند كلفتى ديوار را بيش از دو خشت و نيم نگرفته و در اين قطر كم هم طاقچه و رفهائى بكلفتى يك خشت داده كه قهرا اين دو خشت و نيم را هم كم مىكند . باستاد ميگويد : « اين ديوار نازك چگونه تحمل چهار پنج طبقه را خواهد آورد . » معمار بلهجهء خود جواب ميدهد : « قربونت گردم ! ترسيدم بادش ببره اگه نه از اين هم نازك‌ترش ميگرفتم . من از سرم التزوم مىدهم كه كلوكش از جا درنروه « 1 » » واقعا هم همينطور است كه معمار پيش‌بينى كرده است و اين بنا با نازكى پيهائى كه دارد ، هنوز هم يك كلوكش عيب نكرده است . خدا ، به زبان پيغمبرش ، اين اشخاص را رحمت كرده است . پيغمبر ميفرمايد « رحم اللّه امرء عمل عملا فاتقنه » خدا اين استاد را بيامرزد و رحمى هم به بناهاى دورهء خودمان بدهد كه تا مهندس ساختمان غفلت كند ، سيمانرا روى ديوار گلى نكشند و بجاى آهك با خاكروبه پىپر نكنند .\r\n\r\n11 - صندوق‌خانه و رختدارخانه\r\nصندوقخانه چون كارش تهيهء خلعت و نشان بود ، جزو كارهاى عمومى دولت محسوب ميگشت . ولى رختدارخانه از كارهاى خصوصى شاه بوده و اين دو قسمت در تحت رياست صندوقدارباشى اداره ميشد .\r\nرئيس صندوقخانه باندازهء لزوم خياط و زرگر در تحت امر داشت كه لوازم شغل خود را هميشه آماده داشته باشد . شال و برك ، خز و سنجاب و زرى ، قلمكار و قدك و اجمالا پارچه‌هاى نابريده‌اى كه براى شاه هديه ميفرستادند ، در صندوقخانه ضبط ميشد و به مصرف لباس شخصى شاه و خلعت‌هاى اعطائى ميرسيد . شاه براى هركس خلعت ميفرستاد ، رسم بود بعنوان خلعت بها ، يا صندوقدارى ، وجه نقد يا هديه‌اى بصندوقدار ميدادند . حاكمى كه از سال قبل در محل حكومت خود مانده و سال بعد هم بايد بماند ، قبل يا بعد از عيد نوروز بايد خلعتى كه علامت ابقاى حكومت او بود ، براى او بفرستند . در بيرون شهرهاى مقر حكام ، باغى براى خلعت‌پوشان معين بود كه حاكم بايد تا اين محل باستقبال خلعت شاه بيايد . خلعت‌پوشان تبريز امروز هم به همين اسم معروف است . پيشخدمتى كه خلعت براى حاكم ميبرد ، البته مبلغى كه خيلى زيادتر از خرج سفرش بود . از حاكم انعام ميگرفت و كمك‌خرجى براى او بود . پيشخدمت‌هاى شاه براى استفاده از همين انعام ، حامل خلعت\r\n\r\n\r\n","description":"","footnote":"\r\n( 1 ) - قربانت گردم ترسيدم باد ببردش و الا از اين كم‌عرض ترش هم ميكردم از سرم التزام مىدهم كه يك كلوكش هم از جا درنرود .\r\n","page_name":" 408 ","page_number":426},
  {"content":"\r\n\r\nبراى حكام بزرگ ميشدند و اگر حكام كوچكتر بودند ، فراش‌خلوتان حامل اين عطيه ملوكانه ميگشتند « 1 » .\r\nلباس شاه و جواهرهائيكه احيانا بسروبر خود ميزد ، تماما تحويل صندوقدارباشى بود . گاهى كه شاه تن‌پوش خود را به كسى خلعت ميداد ، بايد دستخط آن را صندوقدار ضبط كند و در مواقع بازديد لباسهاى دوختهء شاه ، جمع و خرج آن را مرتب داشته ، صادر و وارد آن نسبت بطاقه‌هاى نبريده هم معين و مشخص و كار از هر حيث بىسوسه باشد .\r\nكتابخانه هم اكثر جزو صندوقخانه و در حقيقت اين قسمت از بيوتات سلطنتى خزانهء جنسى شاه بود . زيرا چنان كه ديديم ، مقدارى جواهر هم هميشه در صندوق‌خانه بوده است .\r\n\r\n12 - ايشيك‌خانه\r\nاصطلاحات دربارى ايران اكثر تركى و كلمهء باشى كه بمعنى رئيس است ، در تمام رؤساى بيوتات سلطنتى مصطلح بوده است . ولى ميان آنها ايشيك آقاسىباشى خيلى تركى غليظ مانده بوده است .\r\nچنان كه به زودى تغيير اسم خواهد داد و وزير تشريفات معروف خواهد گشت و ايشيك آقاسيها را رؤساى تشريفات خواهند گفت .\r\nاين همان شغل است كه فردوسى در شاهنامه ، آن را سالاربار و گاهى بارسالار و اعضاى زيردست او يعنى ايشيك آقاسيان يا رؤساى تشريفات را پرده‌دار خوانده و از عهد پيشداديان و كيان ، سلطنت ايران را داراى اين اثاثهء قدرت دانسته است . خلفاى عرب بخصوص در زمان بنى عباس دارندهء اين شغل را صاحب وفد ميگفتند ، شايد اين اثاثهء قدرت ، كهنه‌ترين رسوم سلطنت در دنيا باشد زيرا همين كه رسم پادشاهى در جهان معمول شد ، شاه خلوت و جلوتى دارد كه از وجود سالاربار و پرده‌دار ناگزير است . با اين تفاوت كه رؤساى تشريفات امروز ، جز در موارد سلام و بار حضورهاى رسمى سفراى خارجه و مواظبت جريان قواعد تشريفاتى ، كارى ندارند و بيشتر اثاثهء تجملى دربار سلطنت هستند ، در صورتى كه سابقا از هر ولايت و ايالت كه عده‌اى براى تظلم يا تشكر يا عرض لحيه بپايتخت ميامدند ، مطالب و عرايض آنها بوسيلهء ايشيك آقاسىباشى بعرض شاه ميرسيد . در روز شرفيابى ، ايشيك آقاسيها آنها را بحضور مياوردند ، اگر عريضه‌اى هم داشتند ، بايد عريضه‌خوان ايشيك‌خانه عريضهء آنها را بخواند و ايشيك آقاسىباشى در نزد دوائر دولتى مأمور ختم كار آنها و اين شغل در آن دوره چه از حيث معنى و چه از حيث ماده يكى از كارهاى مهم دربار سلطنتى بود . چنان كه ظهير الدوله محمد ناصر خان دولو ، يكى از منسوبان نزديك شاه ، اين شغل را داشت و براى پسرش ، يعنى عليخان ظهير الدوله ، وزير تشريفات آخرى ، دختر ناصر الدين شاه را هم به خانه آورده بود .\r\nدر منشآت قائم‌مقام در نامه‌اى كه بميرزا موسى خان برادر خود نوشته و از اوضاع\r\n\r\n\r\n","description":"","footnote":"\r\n( 1 ) - در دورهء مظفر الدين شاه اين كار هم از خرك دررفت . حتى بعضى از پيشخدمتها اگر حاكمهاى لوطى گير مياوردند ، حامل عكس شاه براى سركار حكمران هم ميشدند . شايد شاه هم از اين التفات خود با اين‌همه كلكها كه وسيلهء دريافت پول از حكمران بود بىخبر ميماند .\r\n","page_name":" 409 ","page_number":427},
  {"content":"\r\n\r\nدربار فتحعليشاه بخصوص از امين الدوله نقادى كرده است ، به خوبى كار ايشيك‌خانه ، قبل از تبديل اسم دادن و وزارت تشريفات شدنش ، واضح و آنچه در اين زمينه اشاره شده است مدلل ميگردد .\r\n\r\n13 - كشيك‌خانه\r\nگارد مخصوص شاه را سوار كشيك‌خانه ميناميدند كه در تحت رياست كشيكچىباشى و نايبان و يوزباشيان و پنجاه‌باشيان و دهباشيان كشيكخانه بودند . كشيكچىباشىگرى يكى از مشاغل مهم دربارى و در عهد فتحعليشاه اين شغل بيكى از پسرهاى او موسوم به امام وردى ميرزا محول بود و در زمان ناصر الدين شاه چندى محمد رحيم خان علاء الدوله كه وزير دربار و وزير جنگ هم شد ، اين شغل را هم مثل فراشخانه و نسق‌خانه در ادارهء خود داشت و بعد از او اين شغل به پسرش عبد اللّه خان كشيكچىباشى محول گرديد ، چنان كه شغل فراشباشى و نسق‌چىباشيگرى هم به دو پسر ديگرش واگذار شد . پسر ديگر محمد رحيمخان ، ميرزا احمد خان علاء الدوله ، رئيس سوارهء زرين‌كمر و سوارهء مهديه و منصور بود كه اين دسته سوار هم جزو گارد مخصوص شاهى بشمار ميامد .\r\nسواران كشيكخانه را غلام كشيكخانه هم ميناميدند و برئيس آنها كه بعد از كشيكچى - باشى شخص اول كشيكخانه بود ، قولّر آقاسىباشى ميگفتند . كشيكچىباشى در سوارى شاه بايد ملتزم ركاب و سواران يا غلامان او در جلو و عقب كالسكهء سلطنتى باشند .\r\nعدهء اين غلامان ، با غلامان زرين‌كمر و مهديه و منصور ، گاهى بيكى دو هزار نفر هم بالغ شده‌اند كه ده‌باشى و پنجاه‌باشيان ، آنها را بطور داوطلب جمع‌آورى مىكردند و اسب و تفنگ و لباس به آنها ميدادند كه هميشه حاضر خدمت باشند .\r\nدر مسافرتها ، حفظ اردوى سلطنتى با اين سواران بود . در مسافرت اول شاه به مشهد ديديم كه عده‌اى از آنها را بسر تركمن هم فرستادند . كشيكچىباشى در مسافرتها هميشه نزديك سراپردهء شاه و عدهء او هم بدسترس بود تا اگر پيشامدى بشود ، براى حفظ شاه حاضر باشند .\r\n\r\n14 - اسلحه‌خانه\r\nدر اوقاتيكه قشون ايران مركب از پياده‌هاى چريكى و سوارهاى ايلاتى بود ، اسلحه‌خانه يكى از بيوتات مهم سلطنتى بشمار ميامد .\r\nپادشاهان مجبور بودند خزانه‌اى از اسلحه و در تحت رياست شخص امينى بدسترس خود داشته باشند ، تا در موارد آرامش بدست آنها اسلحهء كهنه و از كارافتاده را نو و اصلاح كنند و در موارد جنگ افرادى را كه از اهل كشور براى فرستادن بميدان جنگ مياوردند ، مسلح نمايند و بجنگ بفرستند . در ايندوره ، با اينكه قشون چريكى منسوخ و اسلحهء جنگى تحويل وزارت جنگ بود ، باز هم اسلحه‌خانه‌اى جزو بيوتات سلطنتى\r\n\r\n","description":"","footnote":"","page_name":" 410 ","page_number":428},
  {"content":"\r\n\r\nوجود داشت . كار اين خانه منحصر بنگاهدارى اسلحهء شكارى شاه و اگر اسلحه‌دارباشى مرد باسليقهء زيركى بود و در و ديوار چند اطاق را از زره و كلاه خود و شمشير و زوبين و نيزه و تبرزين و تير و كمان و شمخال و زنبورك و تفنگ فتيله‌اى و تفنگ چخماقى و دنگى و ته‌پر آرايش ميداد و موزه‌اى از اسلحهء قديم و جديد داير ميكرد ، در ذروهء كار خود بود .\r\nيكنفر هم بعنوان ستق‌دار دوروور ناصر الدين شاه مىپلكيد كه كمانى ببازو بزه برفكنده و به بند كمر بر تيرى چند زده بود « 1 » كه گاهگاه ناصر الدين شاه براى تفريح با تير و كمان او نشانه‌اى ميزد و در اين كار هم مهارت خود را به اطرافيان خويش ظاهر ميداشت .\r\nهمراه بودن كماندار با شاه يكى از رسوم قديمهء سلطنت و حتى در سكه‌هاى عهد هخامنشى ديده شده است كه يك روى سكه عكس كماندارى نقش است . داستان كشته شدن الب‌ارسلان سلجوقى بدست يوسف ، كوتوال قلعه‌اى ، كه بعد از تسخير آن او را نزد شاه آورده و بامر شاه او را رها كرده‌اند كه شاه با تير و كمان خود او را اعدام كند ولى تير شاه خطا كرده و كوتوال توانسته است خود را بشاه رسانده كار او را بسازد ، در تاريخ معروف است .\r\n\r\n15 - زنبوركخانه\r\nزنبورك ، در اسلحهء گرم سابق ايران مانند ميترايوز « 2 » امروز اسلحه‌اى بين توپ و تفنگ بوده است . لوله‌اى را به طول سه چارك كه ته آن گشادتر و دهن آن تنگتر و بر قنداق بيعراده‌اى نصب و دنبالهء قنداق سوراخى و در آن ميخ‌طويله‌اى باشد بتصور آوريد ، زنبورك نزد شما مجسم خواهد شد .\r\nاين اسلحه را زنبوركچى مورب جلو شتر ميبسته و زير پاى خود خرجينى داشته كه باروت و كهنه و چهارپاره و كيل باروت او در آن بوده و موقع جنگ ، بالاى شتر از آن استفاده ميشده است « 3 » . در اين صورت بايد شترها را مورب « 4 » وادارند كه لولهء زنبوركها مواجه با خصم شود و نيز ممكن بوده است كه اسلحه را از روى شتر پائين بياورند و ميخ دنبال قنداق را بر زمين بكوبند و به كار بيندازند . ميگويند نادر شاه افشار در فتح هندوستان در جنگ كرنال از اين اسلحه استفادهء خوبى كرده است .\r\n\r\n\r\n","description":"","footnote":"\r\n( 1 ) - اقتباس از اين شعر فردوسى\r\n كمانرا ببازو بزه برفكند * ببند كمر بربزد تير چند \r\n( 2 ) -  Mitrailleuse  ( مسلسل سنگين )\r\n( 3 ) - در مثل هم آمده است : « مثل شتر زنبوركخانه گوشش از اين صداها پر است » يعنى از اين هياهوى بىحقيقت وحشتى ندارد . بجاى شتر زنبوركخانه شتر نقاره‌خانه هم ميگويند ، چون سروصداى نقاره هم كم نيست .\r\n( 4 ) - چون بايد زنبورك سر سوارى پر شود ، اگر اين اسلحه را ميخواستند راست بر شتر ببندند ، بايد براى پر كردن آن پياده شده و چهارپايه‌اى همراه داشته باشند كه زير پاى خود بگذارند و الا همين كه تير اول را درميكردند ، اسلحه بيكاره ميشد . گذشته از اين بايد شتر را تمرين بدهند كه سرش را بلند نكند و الا كله شتر هدف مىشود . براى جلوگيرى از اين دو نقص مجبور بودند كه شتر را مورب وادارند تا تير زنبورك بجبههء دشمن پرتاب شود .\r\n","page_name":" 411 ","page_number":429},
  {"content":"\r\n\r\nميدان تيررس اين اسلحه ، مثل كليهء اسلحه‌هاى سرپر قديم ، چندان دور نبوده و بعد از اختراع اسلحه‌هاى خاندار ته‌پر دورزن ، طبعا بايد زنبورك و زنبوركخانه از بين برود .\r\nچنان كه زنبوركخانه جنبهء جنگى خود را از دست داد ، ولى از بين نرفت و جزو اثاثهء تجملى دربار شد . در شليك‌هاى سلام‌هاى اعياد كه هر دقيقه‌اى دو سه تير توپ شليك مىكردند ، براى راه انداختن سروصداى زيادتر ، هر پنج شش دقيقه يك بار بيست سى تا از اين زنبوركها هم يك دفعه شليك ميشد . در مسافرت‌ها هم ، سوار شدن شاه از اردو و شكستن پس‌خانه و ورود شاه بپيشخانه ، بوسيلهء يك تير زنبورك اعلام ميگرديد . در تكيهء دولتى در موارد نمايش تجمل سلطنتى ، عده‌اى زنبوركچى با شتر و اسلحهء خود ، دور تكيه ميگشت .\r\nدر هرحال اين خانه يكى از بيوتات سلطنتى بشمار مىآمد و زنبوركچىباشى از عليق و نوالهء شترها و كسر عدهء زنبوركچى ، دخل خود را ميبرد .\r\nدر دورهء محمد شاه كه هنوز زنبورك جنبهء جنگى خود را از دست نداده بود ، مىخواستند جيره و مواجب زنبوركچيها را بپردازند . با دقتى كه حاجى ميرزا آقاسى در امر اسلحه و قشون داشت ، لازم بود در موقع پرداخت حقوق افراد لشكرنويسى هم براى تفتيش حاضر باشد . زنبوركچيها اكثر همدانى بودند ، از تهران زنبوركچىباشى با لشكرنويس براى پرداخت حقوق افراد بهمدان رفتند ، زنبوركچىباشى پسر زيباى زرنگ باهوشى داشت كه تخته را خوب بازى ميكرد ، گلوى اين لشكرنويس پيش اين جوان گير كرده و خيلى مايل بود با او تخته‌بازى كند ، ولى پول نداشت . بالاخره واحد باخت عاشق بىپول را تفتيش يكنفر زنبوركچى قرار دادند و شب‌ها در بين راه ، تخته‌اى يك زنبوركچى و دووبرگردانى هريك يك زنبوركچى ، رواج گرفت . وقتى كه بهمدان رسيدند ، تمام عده را لشكرنويس دلداده باخته بود .\r\nبه زودى اين زنبوركچىباشى بدرود زندگى گفت . حاجى ميرزا آقاسى همين جوان زيبا را زنبوركچىباشى كرد ، مردم كه پى بهانه براى نقادى از صدراعظم ميگشتند ، موضوعى بدست آوردند و حاجى ميرزا آقاسى را هم مثل لشكرنويس دلدادهء زنبوركچىباشى جوان وانمود كردند و تصنيفى هم در اين زمينه ساختند كه من يك مصراع آن را كه در بچگى شنيده‌ام ، در نظر دارم و آن اينست :\r\n منه بير بوسه‌ور بير بوسه‌ور زنبوركچىباشى . \r\nاين زنبوركچىباشى زيبا ، آخرين زنبوركچىباشى و تا كمى قبل از مشروطه با همين لقب مشغول خدمت بود . مشروطه آمد و زنبورك و زنبوركچى و زنبوركچىباشى را از بين برد . امروز جز اسم گود زنبوركخانه كه يكى از محلات تهرانست ، از اين اسلحهء گرم قديمى اثرى موجود نيست . چرا ! بعضى پيرزنهاى دهاتى در مورد پرخاش ، بجاى نفرين ، كلمهء زنبورك را هم مثل كوفت و ماشرا و توپ و قمپاره « خمپاره » به كار مىبرند .\r\n\r\n16 - تفنگدارخانه\r\nيكعدهء پنجاه شصت نفرى باسم تفنگداران خاصهء سلطنتى بودند كه در تحت رياست تفنگدارباشى هريك سالى صد الى دويست تومانى مواجب ميگرفتند و اسب و نوكريهم نگاه ميداشتند . در\r\n\r\n","description":"","footnote":"","page_name":" 412 ","page_number":430},
  {"content":"\r\n\r\nزمانهاى سابق عدهء تفنگداران زيادتر و يكى از ماشين‌هاى جنگى بوده است كه در حول‌و حوش شاه ميجنگيده‌اند . ولى در دوره‌اى كه بتاريخ آن رسيده‌ايم ، تفنگدارها اثاثهء تجملى قدرت بودند . هرروز عدهء كمى از آنها در حول‌وحوش خلوت شاه مىپلكيدند و گاهى شاه مأموريت‌هاى خاصى بولايات يا در شهر به آنها ميداد . در مسافرتها هم هميشه هفت هشت نفرى براى نمونه همراه بودند . رياست تفنگداران از مدتى پيش با رئيس خلوت كه به او ريش‌سفيد عملهء خلوت ميگفتند بود . آخرين تفنگدارباشى جناب آقاى غلامحسين غفارى ( صاحب‌اختيار ) بود كه اين شغل را از پدرش ميرزا هاشمخان امين الدوله و او از برادر خود فرخ خان كه هريك در نوبت خويش ريش‌سفيد خلوت و وزير حضور بودند ، بميراث برده بود . لقب آقاى صاحب‌اختيار هم در اوايل ، امين خلوت بود و بعدها وزير حضور و وزير مخصوص و بالاخره صاحب‌اختيار لقب گرفت .\r\n\r\n17 - شاطرخانه\r\nدر سواريها ، جلو اسب شاه عده‌اى پياده بودند كه اگر شاه فرمانى بدهد ، براى اجراى امر حاضر باشند . اين پياده‌ها را شاطر ميناميدند كه تحت رياست شاطرباشى مشغول خدمت بودند . ديديم كه فتحعليشاه تقسيم ورق آس‌بازى سر سوارى و همچنين دادوستد اين قمار تفريحى را بوسيلهء شاطرها انجام ميداد . در آن دوره چون كالسكه نبود ، شاه هرجا ميرفت سواره بود و شاطرها جزو جلال و كوكبهء سلطنتى بودند . اگرچه ناصر الدين شاه هميشه با كالسكه حركت ميكرد و حاجتى بوجود اينها در كار نبود ، معهذا شاطرها تا بيرون دروازه جلو كالسكهء شاه ميافتادند . لباس آنها سردارى از ماهوت سرخ و شلوارى با پاتاوه تا زانو و تاجى كنگره‌دار بود كه با گلهاى پشمى سرخ و سبز گل‌دوزى كرده بودند .\r\nدر مسافرتها كه شاه به شكار ميرفت و سواره بود ، اكثر چند تائى از اين شاطرها جلو شاه ميدويدند . شاطرباشى سعى ميكرد كه شاطرهاى خود را از اشخاصى انتخاب كند كه پاهاى رونده‌اى داشته باشند و بعضى از آنها هم واقعا در حرفهء خود چابكى خاصى نشان ميدادند . اتفاق افتاده است كه براى رساندن خبر يا حكم فورى يكى از آن‌ها را مأمور كرده‌اند و از سوار تندتر به مقصد رسيده است .\r\n\r\n18 - جارچىخانه\r\nبراى دوره‌اى كه روزنامه وجود ندارد ، جارچى دولتى از اثاثهء قدرت پادشاهان است كه هرگاه بخواهند مطلبيرا به اطلاع عموم برسانند ، مردم بگفتهء جارچى اعتماد داشته باشند و گفته را امر شاه بدانند . ولى از وقتى كه روزنامه در ايران دائر شده بود ، اين شغل دربارى هم از اهميت خود كاسته و در دورهء كودكى من شايد آخرين شخصى كه ملقب بجارچىباشى بود ، در سن پيرى و بعد از او هم كسىكه جاه‌طلبى اشتغال به اين كار را داشته باشد ، پيدا نشده اين شغل بىكارمند بىرجوع هم از بين رفت .\r\n\r\n19 - ميرشكارى\r\nناصر الدين شاه عشق عجيبى به شكار داشت . هروقت فى الجمله وقتى پيدا ميكرد دنبال اين كار ميرفت . گذشته از مسافرتهاى نسبة درازى كه هر يكسال در ميان يا هر سال در داخلهء كشور ميكرد و در\r\n\r\n","description":"","footnote":"","page_name":" 413 ","page_number":431},
  {"content":"\r\n\r\nخلال آن اكثر وقت خود را به شكار ميگذراند ، در زمستان بجاجرود و تابستان به پشت كوه البرز و بهار و پائيز بدوشان‌تپه زياد ميرفت كه مقصود از اين مسافرت‌هاى كوتاه هم همان شكار بود .\r\nعشق او به اين كار بقدرى زياد بود كه اشعارى هم براى شكارهاى او ميساختند و بعرض ميرساندند و معروف بود كه نوزده پلنگ بدست خود شكار كرده است . ميرزا محمد حسين فروغى اين موضوع را اينطور بشعر درآورده بود .\r\n پلنگ نوزدهم نيز با كمال غرور * قدم نهاد به ميدان خسرو منصور\r\nپلنگ هيجدهم را دو روز پيش نديد ؟ * كه بود صدره از او بيشتر به خود مغرور !\r\nپلنگ نوزدهم چون پلنگ هيجدهم * خبر نداشت كه بيحاصل است خرمن زور\r\nملك چه گويم ؟ سبحان واحد القهار * بقهر خويش نمود آن غيور را مقهور\r\nبنوش باده فروغى كه شد شكار ملك * پلنگ نوزدهم نيز با كمال غرور \r\nگاهى هم عده‌اى شكارچى و قرقچى را امر ميداد از راههاى دور شكارها را رم ميدادند و در محلى احاطه ميكردند و بطور جرگه با مخصوصين خود به شكار مىپرداخت .\r\nباز فروغى در وصف يكى از اين شكارهاى جرگه ميگويد :\r\n شصت ملك بجرگه نديدى چكار كرد ؟ * يك گله صيد را بخدنگى شكار كرد\r\nآن تيغ برق شكل شهنشه در اين شكار * يا للعجب چه مايه هنر آشكار كرد\r\nبر پشت صيد آمد و از سينه شد برون * بر كوه خورد و از دل خارا گذار كرد\r\nآهو هزار گام بره بيش مانده بود * كاندر دو دست شاه سر و جان نثار كرد\r\nو آن يك گرفت تير شهنشاه را به سر * اندر ميان جرگه بسى افتخار كرد\r\nآنگاه اين مآثر شاهانه را اديب « 1 » * ثبت جريدهء شرف روزگار كرد \r\nكوههاى اطراف تهران اكثر قرق و شكار و بوته‌كنى در آنها قدغن بود . حراست اين قرق و حفظ اين قدغن‌ها مأمورينى داشت كه باسم قرقچى و شكارچى تحت امر ميرشكار بودند . قاعده اين بود كه هركس در قرق شاه شكار يا بوته‌كنى كند ، شكار و ادوات شكار او را ضبط كنند و شتر و ساربان بوته‌كنى را توقيف و حبس و جريمه نمايند . در استبداد همانطور كه مجازاتها را خيلى سخت ميگيرند ، چون كار قانون از مجلس گذشته و آئين نامه‌اى ندارد ، در اجراء و عمل مساهله زياد است . بطوريكه هم شكارچيهاى شهرى و هم بوته‌كنهاى بيابانى ، قرق شاه را برهم ميزدند و با قرقچى كنار ميامدند و اگر شكارچى شهرى خيلى جوان و كم‌تجربه و يا قرقچى مرد شق‌كمانى بود ، همين كه كار به ميرشكار ميرسيد با توصيهء اين و آن و قدرى ملامت بمرتكب سركار هم ميامد .\r\nپس اين كار هم يكى از كارهاى دربارى و يكى از خانه‌هاى ادارهء امور سلطنتى بشمار ميآمد . كار ميرشكار وصول بروات مواجب قرقچىها از خزانه بود ، ولى ايصال آن بافراد قابل تأمل است زيرا قرقچىها از انعاميكه از شكارچيهاى شلتاقى ميگرفتند ، به خوبى امر\r\n\r\n\r\n","description":"","footnote":"\r\n( 1 ) - مرحوم فروغى ابتدا اديب تخلص ميكرده است .\r\n","page_name":" 414 ","page_number":432},
  {"content":"\r\n\r\nخود را ميتوانستند بگذرانند . گاهى هم اتفاق ميافتاد كه قرقچى جلو شيار رعاياى دهات همسايهء قرق را بعنوان اينكه از اراضى قرق است ، ميگرفت و مالك هم براى اينكه خود را بمخصمه نيندازد ، گندم و كاهى بمؤمن حواله ميداد و خود را از مذاكرهء با ميرشكار خلاص ميكرد . سابق هم ديديم كه شاه در موارد تقسيم رسيدگى به كار بيوتات سلطنتى بين رجال ، كار ميرشكار را خود قبول كرده و او را هم مثل عضد الملك و امين السلطان از مراجعهء به وزراى سه‌گانه معاف داشته بود .\r\nناصر الدين شاه اكثر شكارهائيكه ميزد ، براى رجال و شاهزادگان ميفرستاد . آنها هم البته هريك در مقابل اين اظهار مرحمت باورنده شكار كه اگر مثلا براى شاهزادگان نزديك شاه بود ميرشكار هم ممكن بود حامل آن باشد ، انعامى ميدادند . اتفاق مىافتاد كه شاه تيرى بشكارى ميانداخت و نميخورد و وسيله بدست پاره‌اى از متملقين ميافتاد كه خود را به زحمت بيندازند و از هرجا بود ، شكارى گير آورند و بزنند و بياورند و بگويند شكار زخمى شاه را يافته و سر بريده و آورده‌اند . ولى ناصر الدين شاه باهوشتر از آن بود كه به اين تملقات ، رويهء خود را از دست بدهد و قدر اين قبيل اشخاص را زياد كند و در دل بحماقت آنها ميخنديد .\r\n\r\n20 - ميرآخورى\r\nبراى شاهيكه مثل ناصر الدينشاه علاقهء زيادى به مسافرت و شكار داشته باشد ، اسب و اصطبل از لوازم ناگزير و هر ناگزير ، طبعا طرف توجه است . ناصر الدين شاه باسبهاى خود زيادتر از اندازهء لزوم علاقه نشان ميداد . اسبهاى نژاده نگاه ميداشت ، ميراخورى اصطبل خاصه هميشه با يكى از اشخاص مبرز دربار بود . محسن ميرزا نويسندهء زبردست كه مراسلات شيرين او از بهترين اخوانيات است و پسرش محمد حسين ميرزاى يمين السلطان ، ميراخورهاى ناصر الدين شاه بوده‌اند .\r\nگاهى ماديان‌هاى ايلخى كه در لار و ورامين ميچريدند و نتايج آنها براى كشيدن توپخانه بود ، نيز در ادارهء ميرآخورى بود كه بوسيلهء ايلخىچىها در تابستان بلار و زمستان بورامين ، ييلاق و قشلاق ميكردند . اسبهائيكه ايلخانىهاى قشقائى و بختيارى و تركمن و شاهسون براى شاه پيشكش ميآوردند و همچنين اسبهائى كه شاه خريدارى ميكرد ، همه سپرده بميرآخور بود .\r\nشاه براى پسرهاى خود و رجال دربارى گاهى اسبى ميفرستاد . برحسب احترام شخصى كه بايد اسب به او برسد ، يكى از نايبان اصطبل يا خود ميراخور اسبرا ميبردند و البته اين هديهء شاه بىانعام نبايد بماند . گاهى بعضى از پيشخدمتها دستخطى صادر ميكردند كه اسبى به آنها بدهند ، در انتخاب اين اسب مساعدت ميرآخور مداخله داشت و در هرحال شغل ميراخورى يكى از مشاغل مهم دربارى و چون عليق اسبها قابل كم‌وكسر بود ، خيلى خواهان داشت .\r\nناصر الدين شاه زمستانها براى شكار اكثر مسافرت‌هاى چند شبه‌اى بجاجرود ميكرده است . در اين مسافرتها شاهزادگان و رجال هم همراه ميرفته‌اند . هميشه در مواقعيكه\r\n\r\n","description":"","footnote":"","page_name":" 415 ","page_number":433},
  {"content":"\r\n\r\nاحتمال بارندگى ميداده ، به اين مسافرت ميرفته كه شكار بيشترى بكند . حتى شايد از روى هواسنج همين كه تشخيص ميداده كه در آتيهء نزديكى بارندگى خواهد شد . از تهران حركت ميكرده است . من خوب در نظر دارم كه هروقت شاه بجاجرود ميرفت ، در تهران برف ميباريد و مردم ميگفتند « قدم شاه تر است » .\r\nدر يكى از اين سفرها در موقعى كه شاه در كوههاى اطراف عمارت جاجرود پى شكار ميگشت ، از اسب بر زمين خورده و آسيب كمى ميبيند . حمزه ميرزاى حشمت الدوله كه در اين سفر همراه بوده است ، همين كه شاه بعمارت برميگردد پانصد اشرفى بعنوان وجه تصدق با رباعى ذيل براى شاه فرستاده است .\r\n شاها ادبى كن فلك بدخو را * كاسيب رسانيد رخ نيكو را\r\nگر گوى خطا كرد بچوگانش زن * ور اسب خطا كرد به من بخش او را \r\nناصر الدين شاه رباعى زير را در جواب شاهزاده عمو سروده و فرستاده است .\r\n بدخوئى اسب تركمان سنجيدم * در كوه ز كردار بدش رنجيدم\r\nآن اشتر اسب نام بىمعنى را * ز اصطبل دوانده بر شما بخشيدم \r\nرباعى حشمت الدوله مال خودش نيست بلكه آن را از حكايت ذيل گرفته و صنعت اتفاق به كار برده است .\r\nگويند يكى از شاهان سلف « 1 » در حين گوىبازى اسبش سر دست رفته شاه را بر زمين افكنده و شاه از اين پيش‌آمد بسيار متغير گشته ، ملك الشعرا « 2 » كه ملتزم بوده رباعى شاها ادبى كن . . . را بداهة ساخته و بعرض رسانده و شاه را از بورى بيرون آورده و شاه در مقابل اين حسن طلب و ايهام ، اسب را با زين و يراق جواهرنشان به او بخشيده و در همانجا بساط مىگسارى گسترده است .\r\nملك الشعرا بعد از كمى غيبت كه صرف بستن اسب بر سر آخور و جابجا كردن زين و يراق كرده مجددا بمجلس شاه وارد شده و در قيافهء خود حالتى ظاهر كرده است كه چيز تازه‌اى ميخواهد بعرض برساند ، شاه از او پرسيده است :\r\n« هان . . . ؟ ملك الشعرا ! ديگر چه دارى ؟ » ملك الشعرا رباعى ذيل را خوانده :\r\n رفتم بر اسب تا بجرمش بكشم ! * گفتا بشنو نخست اين عذر خوشم\r\nمن گاو زمينم كه جهان بردارم ؟ * يا چرخ چهارمم كه خورشيد كشم ؟ \r\nو مورد تفقد بيشترى از طرف شاه شده است .\r\nبارى گذشته از اسبهاى سلطنتى ، زرافه و فيلهاى شاه هم يكى از بيوتات سلطنتى بشمار ميامد و فيلخانه در ادوار سابق كه فيل يكى از لوازم جنگى بود فيلبان‌باشى عليحده داشت ولى در اين اواخر از اهميت سابق افتاده بود و تحت اداره ميرآخورى قرار داشت .\r\n\r\n\r\n","description":"","footnote":"\r\n( 1 ) - سلطان سنجر .\r\n( 2 ) - امير معزى .\r\n","page_name":" 416 ","page_number":434},
  {"content":"\r\n\r\n\r\n21 - زيندارخانه\r\nگاهى كه شاه در شهر براى نمايش بر اسب سوار ميشد ، زين و يراق اسبش مرصع بود . زينهاى سوارى شاه ، اعم از مرصع يا عادى ، زيندارخانه‌اى داشت كه تحت سرپرستى يكى از رجال دربارى اداره و حفظ ميشد . در زيندارخانه زينهاى با قاب طپانچهء مرصع و يراق طلاى دانه‌نشان و رشمه‌هاى طلاى مصمّت زياد بود . گذشته از اين زينهاى معمولى اسبهاى حول‌وحوش شاه هم در اين قسمت تدارك ميشد . بنابراين ، اين كار هم خانهء خاصى داشت و يكى از بيوتات سلطنتى بشمار ميآمد .\r\n\r\n22 - كالسكه‌خانه\r\nاين خانه از عهد سلطنت ناصر الدين شاه كه پاى كالسكه بايران باز و تقريبا عمومى شده بود ، بر بيوتات سلطنتى افزوده گشته است .\r\nباوجود تازگى اين خانه ، چون ناصر الدين شاه مسافرت زياد ميكرد و هميشه عده‌اى از زنهاى خود را همراه ميبرد و اين خانمها با خدمتكار و حاشيه به اين مسافرتها ميرفتند ، عدهء كالسكه‌هاى سلطنتى زياد و درخور آن بود كه خانهء خاصى داشته باشد . كالسكه‌چىباشى شاه رئيس كالسكه‌خانه و كليهء كالسكه‌چىها تحت اداره او بودند .\r\nخودش با لباس مخصوص كالسكهء هشت اسبه‌ايرا كه شاه در موارد تشريفات سوار ميشد ، ميراند . معهذا بواسطهء اينكه ادارهء جديدى بود ، تا اندازه‌اى از توابع ميراخورى بشمار ميآمد .\r\n\r\n23 - اصطبل توپخانه\r\nچنان كه از اسمش پيداست ، اين اداره در حقيقت ميرآخورى اسبهائى بود كه براى كشيدن توپخانه و قورخانه تخصيص داشت و نبايد ادارهء خاصى داشته و رئيس آن شاه‌شناس باشد ، معهذا هميشه يكى از افراد دربارى رئيس اصطبل توپخانه بود و اين اداره دولتى هم كه بايد جزو امارت توپخانه باشد ، تا حدى جزو بيوتات سلطنتى بشمار ميآمد . محمد تقى خان افشار كه ناصر الدين شاه به او افشاربك خطاب ميكرد و پسرش محمد حسين خان كه بلقب سردار امنع هم مفتخر آمده و فعلا مفلوك و واقعا در قيد حيات و يكى از معمرين است ، رئيس اصطبل توپخانه بودند . گاهى ايلخيهاى دوليترا هم چه در حول‌وحوش تهران و چه در سرحد مغان ، در اداره داشتند و گاهى كه چند عراده توپ ميخواستند به جائى بفرستند ، اسبهاى مردنى و مفلوك اين اصطبل بود و نمود خود را ظاهر ميساختند . ولى اسب‌سوارى خود خان رئيس آخرى اصطبل توپخانه بهترين اسبها و خودش از شيك‌ترين رجال دورهء كودكى و نيمه‌جوانه‌مردى من بود .\r\n\r\n24 - شترخانه و قاطرخانه\r\nناصر الدين شاه گذشته از سفرهاى سه چهار ماهه كه يكى دو سال يك مرتبه در داخلهء مملكت ميكرد ، هر سال يكى دو بار هم در ييلاقات نور و كجور و كلارستاق و تار و مومج گردش ميرفت . گذشته از اينها عشق مفرط اين شاه به شكار در تمام فصول سال مستلزم مسافرتهاى چند شبه‌اى به اطراف شهر بود . براى او شتر و قاطر از لوازم كار بشمار ميآمد . بهنام عرب\r\n\r\n","description":"","footnote":"","page_name":" 417 ","page_number":435},
  {"content":"\r\n\r\nورامين و مسيله بين قم و تهران مرتع بسيار خوبى براى شتر و چمن كهريزك كه بعد از آبادى آن بلوك ، چمن كمال‌آباد ساوجبلاغ جانشين آن گرديد ، مرتع عالى براى چراى قاطر در نزديكى شهر ، بدسترس رئيس شتران گلّائى و قاطران قاطرخانه بود كه كار علوفهء آنها را در اوقات بيكارى آسان ميكرد .\r\nاين رئيس را صاحبجمع ميخواندند ، صاحبجمعى يكى از كارهاى مهم دربارى و صاحبجمع ، هميشه مرد مشار اليهى بود . از وقتى كه آقا محمد ابراهيم امين السلطان آبدار باشى شده بود ، اين كار را هم او اداره ميكرد و از طرف او آقا على اصغر پسرش « صدراعظم آيندهء ايران » صاحبجمع بود . هر هفت رأس شتر و قاطر بيك قطار موسوم بود و يكنفر ساربان و يا قاطرچى مواظب داشت و هر ده بيست قطار آنها را بيكنفر نايب قاطرخانه يا شترخانه سپرده بودند كه كاه و علوفهء اين باركش‌ها بوسيلهء آنها ميرسيد . امين السلطان در ورامين و ساوجبلاغ چندين ده خالصه را براى جيره كاركنان قاطرخانه و شترخانه و عليق مال‌ها تيول داشت . به مجرد اينكه سفرى پيش ميآمد ، بعد از هفت هشت ساعت ، عدهء لازم از اين باركش‌ها براى حمل بنه شاه حاضر ميشد .\r\nقاطرچيهاى دورهء ناصر الدين شاه شريرترين مردم بودند . بطوريكه بهركس ميخواستند ناسزائى بگويند ، او را تشبيه بقاطرچى ميكردند . سراج الملك پدر ابراهيم خليل خان ، رفيق طفوليت ما ، در مورديكه ميرزا على اصغر خان امين السلطان نسبت به او بيمهرى كرده درشت گفته بود ، در جواب اظهار داشته « سخ « 1 » از اون فحشهائى كو بقاطر ميدهند به من ميدهيد ؟ » و به اين كنايه ، سروكار داشتن او را با قاطر يا به عبارت ساده قاطرچى بودن او را به او فهمانده و تندى صدراعظم را بيجواب نگذاشته بود .\r\nپسرم ميگفت در سالهاى دورهء اول متوسطه دبيرى داشتيم كه قدرى عصبانى بود و وسيلهء شيطنت بدست دانش‌جويان ميداد ، روزى يكى از ما قدرى زياده‌روى كرد ، دبير خواست با جملهء زننده‌اى او را تنبيه كند ، به او گفت : « تو بناصرچيهاى عهد قاطر الدين شاه ميمانى » . خندهء عمومى درگرفت و خود معلم هم از حرف خودش با دانش‌جويان شريك خنده شد « 2 » .\r\nفصيح الملك ، شوريدهء شيرازى ، در اواخر سلطنت ناصر الدينشاه در طهران رحل اقامت افكنده و سبب اين بود كه ركن الدوله برادر شاه والى فارس شده بود ، طبع شاعرانهء شوريده تحمل پاره‌اى بيرويه‌گيهاى شاهزاده را نمياورده و با بيانات اديبانه از او نقادى ميكرد ، بادنجان دور قاب‌چين‌ها موضوع را بشاهزاده رساندند ، شاهزاده مقررى سركارى شوريده را قطع كرد ، رنجش شاعر زيادتر شد و قصيده‌اى در هجو والى ساخت ، والى شنيده ميخواست شوريده را تنبيه بدنى كند ، بعضى از خيرخواهان شوريده را مسبوق كردند و شبانه از شيراز\r\n\r\n\r\n","description":"","footnote":"\r\n( 1 ) - « سخ » در لهجهء عوامانهء اصفهان بمعنى چرا است .\r\n( 2 ) - اين دبير ، مرحوم ابو القاسم نراقى بود كه چند سال قبل در حالى كه وكيل مجلس بود بدرود زندگى گفت .\r\n","page_name":" 418 ","page_number":436},
  {"content":"\r\n\r\n خائِفاً يَتَرَقَّبُ  « 1 » به قصد تهران از شهر بيرون آمد ، در تهران از قطع مرسوم نزد صدراعظم شكوه كرد ، البته صدراعظم نميتوانست براى اين شكرآب بين شاعر و شاهزاده ، برادر شاه را از فارس معزول كند ولى ميتوانست از شاعر پذيرائى نمايد و او را بصلات خود بنوازد ، همين كار را هم كرد . شاعر در مواردى كه صدراعظم ديده ميشد ، بمحضر او ميرفت و اگر مدح تازه‌اى كرده بود ميخواند .\r\nميدانيم شوريده از مرض آبله در طفوليت از بينائى محروم شده بود . الاغ و نوكرى داشت كه هرجا ميخواست برود ، بر الاغ مينشست و نوكر تا پشت خانه جلودار و از در خانه تا اطاق عصاكش او بود . تفصيل ذيلرا شوريده در مجمعى ذكر كرده است كه من يكى از حضار آن بوده‌ام .\r\nروزى به قصد خانهء صدراعظم از منزل بيرون آمديم ، عبور ما از بازار بود ، سروصداى زنگ و زنجير زيادى از عقب ما بلند شد ، مثل اينكه مردم با خطرى مواجه شده باشند ، بهم پهلو ميزدند كه از تماس با اين قافله كه الان ميرسد ، خود را بمأمنى برسانند . پرسيدم چه خبر است ، نوكرم گفت قاطرچيهاى شاهى هستند ، سپس الاغ مرا كشيد كه در گوشه‌اى وادارد ، در اين ضمن رسيدند ، يك مرتبه شنيدم نوكرم ميگويد : « اى واى ! كلاه مرا چرا برداشتيد ؟ » ولى كسى باستغاثهء او اعتنائى نكرد ، سر نوكر برهنه ماند ، مجبور شديم راه را تغير بدهيم و ببازار كلاه‌دوزها برويم و كلاهى براى نوكر خريده به مقصد بشتابيم . در بين راه من قطعه‌اى ساختم ، همين كه بمجلس صدراعظم وارد شدم ، پس از تعارفات معموله از من پرسيد شعر تازه چه داريد ؟ جواب گفتم قطعه‌اى عرض كرده‌ام اگر اجازه بدهيد بخوانم و شروع كردم .\r\n باللّه اى صدر فرّ خجستهء راد * خواجگى كن كه بندگان مردند\r\nخيل قاطرچيان شاهى دزد * كه بصدگونه لعن درخوردند\r\nچون بر استر جهند پندارى * رستم زال و بيژن گردند\r\nچون صراحى بهر كجا پسرى * يله كردند و حلقش افشردند\r\nشب تار از كلاه و جامه مپرس * كه چه بردند يا چه آوردند « 2 »\r\nروز روشن ميانهء بازار * كله نوكر مرا بردند \r\nبعد از شعر اول و شعر چهارم ، شايد هريك يكى دو شعر ديگر هم در قطعهء شوريده بوده است كه من ضبط نكرده باشم . در هرحال وقتى به سمت رياست استيناف فارس و خوزستان در شيراز بودم ، حسن و حسين پسرهاى شوريده بديدار من آمدند ، از ديوان پدرشان پرسش كردم گفتند جمع‌آورى و چاپ كرده‌ايم - گفتم اين قطعه هم در آن هست ؟ - گفتند خير ! قطعه را ضبط كردند كه بر ديوان شوريده بيفزايند .\r\n\r\n\r\n","description":"","footnote":"\r\n( 1 ) - سورة القصص آيهء 21\r\n( 2 ) - شيرازيها برعكس تهرانيها « آورد » را « آورد » تلفظ ميكنند اگر به نظر ميرسد قافيهء اين بيت با ساير قوافى از حيث اعراب فرق دارد از اين راه است .\r\n","page_name":" 419 ","page_number":437},
  {"content":"\r\n\r\nشايد بر اثر شعر شاعر در اين مورد بخصوص ، مرتكب تنبيه شده باشد ولى معلوم نبود مطابق چه سياستى صدراعظم رويهء فتاكانهء قاطرچيها را بىمجازات ميگذاشت و تا آخر صدارت اولش ، بيباكى آنها دوام داشت و در كردار ناشايست ضرب المثل بودند .\r\n\r\n25 - نقاره‌خانه\r\nاين خانه هم يكى از بيوتات سلطنتى بود . در ادوار سابق كه آلات موزيك نظامى اروپائى هنوز بايران نيامده بود ، نقاره موزيك نظامى را انجام ميداد . اين همان بوق و كوسى است كه فردوسى در شرح جنگهاى باستانى ايران از آن ياد نموده است . در ايران از زمان قديم معمول بوده است كه در طلوع و غروب آفتاب ، نوازندگان اين موسيقى وطنى در محل مرتفعى بدور هم گرد ميآمدند و بوق و كوس و كرنا و دهل خود را بصدا درميآوردند و با نوازندگى خود خورشيد و روشنائى آن را استقبال و بدرقه ميكردند و در مواقع رزم هم با آلات موسيقى خود كه سنگين‌هاى آن را به پشت شتر ميبستند ، در ميدان‌هاى جنگ بنواهاى مهيج خود سلحشوران را بشجاعت ميآوردند و در كوچهاى منزل‌به‌منزل اسباب سرگرمى پيادگان و سواران بودند .\r\nدر اينوقت چون در جنگ و تمرين‌هاى جنگى ، آلات موسيقى اروپائى معمول شده بود ، نقاره‌خانه از شغل اصلى خود افتاده و جنبهء تجمل به خود گرفته بود فقط در اعياد و عصر كار سابق خود را انجام ميدادند . در مسافرتها هم البته عده‌اى از آنها هميشه با اردوى ناصر الدين شاه بودند و صبح و عصر نوازندگى خود را در استقبال و بدرقهء خورشيد معمول ميداشتند . چون در جاهاى ديگر هم از اين نوازندگان وطنى شرح لازم را نوشته‌ام ، در اينجا حاجت بتكرار ندارم .\r\nمعهذا از ذكر واقعه‌ايكه استقامت و پافشارى و بىاعتنائى نقاره‌چيها را به ماده ثابت مىكند ناگزيرم .\r\nوقتى كه مشروطه تازه بايران آمده بود ، بعضى مشروطه‌چيها « 1 » كه در تظاهر تجدد - طلبى بيمزگى و تصور ميكردند كه آنچه قديمى است بايد از بين برود ، پاپى نقاره‌خانه هم شدند و چندين ماه به اين بدبختها كه جز برپا داشتن رسم ديرين مملكت و استقبال و بدرقهء فرد كامل نورانيت گناهى نداشتند ، حقوق ندادند . ولى اين آقايان كه حقا بايد آنها را بعد از اينواقعه آقايان ناميد ، از دم در نرفتند و صبح‌ها و عصرها و حتى در شب‌هاى رمضان كار خود را بىگرفتن حقوق انجام دادند . آنها كه در اين بىمزگيها خيلى دوآتشه بودند و حرارت بخرج ميدادند ، براى نقاره‌چيها پيغام فرستادند كه عبث به خود زحمت ميدهيد و باد\r\n\r\n\r\n","description":"","footnote":"\r\n( 1 ) - « چى » تركى و معنى آن « گر » فارسى است همانطور كه لولاگر و قفل‌گر و آهنگر گفته مىشود ، در تركى اياغ‌چى ( پادو ) گاريچى و ايشك‌چى ( خربنده ) استعمال ميكنند . به آنها كه مشروطه را وسيلهء ارتزاق كرده بودند ، مشروطه‌چى ميگفتند با اينكه لغت مركب و نصفش تركى است چون ايهام بامزه‌اى دارد خوب اصطلاحى است و كنايه از اشخاصى است كه مشروطه را وسيلهء رسيدن بجاه و مقام كرده بودند .\r\n","page_name":" 420 ","page_number":438},
  {"content":"\r\n\r\nبسرنا و كرنا ميكنيد ، ديگر نه در گذشته و نه در آينده حقوقى نخواهيد داشت ! آقايان جواب گفتند ما براى افتخار و احياى رسم ديرين كشور مشغول كاريم و از كسى هم حقوق نميخواهيم ، اگر بايوان سردر ارگ كه محل نوازندگى ماست احتياج داريد ، بگوئيد راه پلهء آن را تيغه كنند تا ما در نزد وجدان خود آسوده باشيم و الا تا اين راه را نبسته‌ايد ، ما از كار خود دست برنميداريم . خلاصه اينكه همين مقاومت چند ماههء آنها سبب شد كه بعدها كه قدرى عقل‌ها بكله‌ها برگشت و اين شورهاى بىنمك دست از بيمزگى برداشتند ، براى آنها حقوق برقرار كردند .\r\nاعليحضرت رضا شاه پهلوى هم اول حمله‌ايكه باساس سلطنت قاجاريه وارد آورد ، تصرف نقاره‌خانه بود كه بوسيلهء انتقال محل آن از سردر ارگ بسردر تازه‌ساز ميدان مشق اين تصرف را عملى كرد و در حقيقت اين علامت سلطنت را از مقر قديم خود كند و بدسترس خود و تحت امر خويش گذاشت كه توجه عامه را نسبت باقتدار خود بيشتر جلب نمايد و امروز هم عصرها در اين سردر نقاره نواخته مىشود و گرنه من مجبور بودم بشرح عرض و طول و قطر و قوارهء سرنا و كرنا و كوس و دهل بپردازم و بنوشتهء خود اين آلات موسيقى وطنى قديمى را زنده نگاهدارم .\r\nاين بود شرح بيوتات سلطنتى كه در اينوقت سلطنت ايران بوسيلهء اين بيوتات و يك سپهسالارى با دفتر لشكرش و يك مستوفى الممالكى با دفتر استيفايش و يك وزارت خارجه اداره ميشد . باقى وزارتخانه‌ها از قبيل عدليه و فوائد عامه و تجارت و وظائف و اوقاف بود و نمودى نداشتند . حتى بعد از فوت اعتضاد السلطنه ، وزارت علوم هم از اعتبار قديم خود افتاد و وزارت پست و وزارت تلگراف را هم عايدى خود آنها سرپا نگاه داشته بود و امين الدوله و مخبر الدوله روغن خود ايندو وزارتخانه را بشاخ خود آنها ميماليدند و كروكرى ميكردند .\r\nاز سپهسالارى كه بعد از ميرزا حسين خان مشير الدوله و انتقال اين شغل به نائب - السلطنه تغيير اسم داده بوزارت جنگ موسوم شد ، سابقا شرح لازم نوشته و خوانندهء عزيز از طرز قشونگيرى چريك قديم و سرباز بنيچه و لباس رسمى نظاميان و وزارت لشكر و رديف - الوزاره بودن اين وزارتخانه و همچنين از اوضاع وزارت خارجه در قديم و دورهء ميرزا حسين خان ، به خوبى سابقه دارد و در اينجا احتياجى بتكرار آنچه سابقا در اين بابها بقلم آورده‌ام ندارم . ولى چون از كار استيفاء و مستوفى جز بطور تكّه‌پاره يادى نكرده‌ام ، اينست كه در اينجا جاى خاليرا هم پر ميكنم تا بوعده‌ايكه در سابق كرده‌ام وفا نموده باشم .\r\n\r\nمستوفى\r\nمستوفى اسم فاعل استيفاء و بمعنى طلب‌كنندهء ايفاء است و در اصطلاح مالى قديم ، متصدى استيفاى مال دولت را مستوفى ميناميدند . مال دولت يا نزد ماليات‌بده است يا نزد متصدى وصول ، بنابراين سر - و كار متصدى وصول از حيث چگونگى وصول و ايصال و محاسبه ، با مستوفى و او بود كه ابواب - جمعى هريك از متصديان وصول را در قلمرو خود تعيين مينمود و همچنين در مصارفى كه\r\n\r\n","description":"","footnote":"","page_name":" 421 ","page_number":439},
  {"content":"\r\n\r\nحوالهء اين صاحبجمع ميشد ، نظارت ميكرد كه از حكم ما فوق و اندازهء لزوم تجاوز ننمايد و هر سال محاسبهء صاحبجمعان قلمرو خود را مينوشت و پس از تشخيص باقى و اداى آن از طرف صاحبجمع ، به او مفاصا ميداد .\r\n\r\n1 - دفتر جز و جمع\r\nمستوفى براى ايفاى اين وظائف خود چهار دفتر داشت .\r\nدر اين دفتر اسامى ايالات و ولايات كشور از آذربايجان تا يزد به ترتيب حروف تهجى نوشته شده و در ذيل هر ايالت و ولايت اسامى بلوكات باز برديف حروف تهجى بقلم آمده و زير هر بلوك اسامى نواحى و در هر ناحيه اسامى دهات ثبت گشته و ماليات آنها تشخيص شده بود . در ضمن عمل اگر ده تازه‌آبادى پيدا و ماليات جديدى برقرار ميشد ، بر آن افزوده و اگر دهى خراب شده يا شكستگى پيدا ميكرد و ماليات كلا يا بعضا به تخفيف مقرر ميگشت ، در آن دفتر يادداشت ميگرديد و هروقت كه اين محو و اثبات‌ها زياد ميشد يا تصور ميرفت آبادى يا خرابى زيادى در بلوك يا ولايتى پيدا شده باشد ، به اطلاع مقامات بالاتر رسانده مميز ميفرستادند و جز و جمع تازه‌اى ميريختند و مدرك عمل قرار ميدادند و جز و جمع سابق را منسوخ ميكردند .\r\n\r\n2 - دفتر دستورالعمل\r\nمستوفى براى هريك از ولايات قلمرو خود ، هرساله دستورالعملى ( بودجه‌اى ) ترتيب ميداد . جمع اين دستورالعمل ، خلاصهء دفتر جز و - جمع ولايت و خرج آن ، مصارف محلى از قبيل جيره و مواجب شش ماههء افواج مرخص‌خانهء ولايت و مواجب كاركنان محلى و حق - الحكومهء حكام و اجمالا تمام مصارف دائمى اين ولايت بود . البته بعد از اين جمع و خرج اوليه ، مبلغى باقى ميماند . بعد از آن ، مصارفيكه بامر اولياى امور در اين سال بايد بخرج اين ولايت بيايد ، مانند جيره و مواجب افواجى كه در اين سال پادگان ( ساخلو ) ولايت را تشكيل ميدادند و همچنين مواجب رجال و اعيان و اشخاصيكه بموجب امر مقالات بالاتر حقوقشانرا از اين ولايت بايد دريافت دارند ، بخرج اين باقى منظور ميگرديد .\r\nاز اين جمع و خرج ثانى هم تفاضلى پيدا ميشد كه باقى تحت دستورالعمل موسوم بود . اين باقى وجهى بود كه بايد براى مصارف عادى و فوق‌العادهء بيوتات سلطنتى و مخارج فوق‌العادهء دولتى بخزانهء مركزى عايد گردد .\r\nدستورالعمل هر ولايت قبل از عيد نوروز تمام ميشد و بامضاى مستوفى الممالك و صدر - اعظم و صحهء شاه ميرسيد و براى حكام ميرفت كه از روى آن ماليات‌ها را وصول و مصارف را پرداخت كنند و باقى تحت دستورالعمل را بخزانه برسانند . براى تشخيص هويت اشخاصى كه در مركز بودند و حقوق آنها بخرج ولايت ميآمد چون هرساله قابل انتقال بود و همچنين براى اينكه در سر محاسبه شكى دررسيد وجه به صاحب حقوق نماند ، صاحبان حقوق قبض رسيدى از حقوق خود مينوشتند . حاشيهء آن قبض بتصديق مستوفى كه « . . .\r\nمبلغ حقوق . . . بخرج دستورالعمل . . . منظور شده است » ميرسيد و حاكم اين قبض را ضبط ميكرد و مواجب او را ميپرداخت و اين قبض را در موقع گذراندن محاسبه و گرفتن مفاصا بخرج خود ميگذاشت .\r\n\r\n","description":"","footnote":"","page_name":" 422 ","page_number":440},
  {"content":"\r\n\r\nمستوفى گذشته از سواد دستورالعمل قلمرو خود ، از دستورالعملهاى قلمرو ساير مستوفيها هم سوادى برداشته و دفترى از آن ترتيب ميداد كه بدفتر دستورالعمل موسوم بود .\r\n\r\n3 - دفتر اوراجه\r\nاين دفتر راجع بمصارف بيوتات سلطنتى و مصارف فوق‌العاده‌اى بود كه بخرج ولايت منظور نميگشت و از خزانهء مركزى پرداخته ميشد . بايد مستوفيها نظارت خود را در اين مصارف هم معمول دارند تا مخارج بيهوده و بدون حكمى از خزانهء دولت پرداخت نگردد . براى اجراى اين نظارت ، مستوفى بايد پشت فرمانهاى برقرارى حقوق جديد يا اضافه مواجب را مهر كند و سواد آنها را ضبط نمايد و برواتيكه بحوالهء خزانه صادر ميشد ، نيز بايد به مهر و ثبت مستوفى برسد تا حوالهء بيمدرك و حكم صادر نكنند و بغلط وجهى از خزانه دريافت ننمايند . دفترى كه سواد فرمانها در آن ضبط ميشد و بروات حواله در آن يادداشت ميگرديد ، بدفتر اوراجه يعنى دفتر متفرقه « 1 » موسوم بود .\r\n\r\n4 - دفتر محاسبه\r\nدر هر سال بعد از ختم دورهء عمل ، بايد محاسبهء سال قبل صاحب - جمعان رسيدگى شود و مستوفى مكلف بود گذراندن حساب سال قبل ولايات قلمرو خود را ، از حاكم بخواهد . حاكم تمام قبوض و اسناد خرج حساب خود را يا خود يا بوسيلهء پيشكارش نزد مستوفى ميفرستاد . جمع اين محاسبه ، همان مبلغ جمع دستورالعمل بود مگر اينكه در عرض سال مقامات عاليهء دولتى تخفيفى بماليات‌ده يا بلوكى داده باشند كه در اين صورت تخفيف از آن كسر ميگشت يا بخرج صاحبجمع ميامد . خرج اين جمع همان مخارج دستورالعملى و قبض‌هاى رسيد وجه باقى دستورالعملى بخزانه‌دار بود ولى با اين قيد كه بايد قبض رسيدهاى مصارف و مواجب اشخاص تحويل مستوفى شود تا مستوفى دقتهاى لازم را در صحت صدور رسيدها به عمل آورد و محاسبه را تنظيم كند و اگر باقى داشته باشد ، حاكم نقدا بايد بخزانه بپردازد و قبض رسيد خزانه تحويل كند كه محاسبه باقى و فاضلى نداشته باشد .\r\nبعد از اين اقدامات ، مستوفى محاسبهء نوشته حاضر را بدفترخانه ميبرد تا رسيدگى نهائى در آن به عمل آيد . مستوفى ضابط اسناد خرج حكما بايد در اين رسيدگى نهائى شركت كند و در ذيل كتابچهء اين محاسبه ، صحت محاسبه و تحويل گرفتن اسناد خرج را تصديق نمايد ، سپس بامضاى مستوفى الممالك و صدراعظم برسد و شاه آخر همه ذيل آن را صحه بگذارد و به حاكم صاحبجمع بدهند . كتابچهء اين محاسبه كه بامضاى همه رسيده بود ، مفاصاى صاحبجمع محسوب ميگشت كه هروقت در يكى از قلمهاى جمع يا خرج آن احيانا اختلافى ظاهر شود ، اصل و سواد آن در دست صاحبجمع و مستوفى حاضر باشد .\r\nدفترى كه حاوى سواد محاسبهء سالهاى گذشتهء هر ولايت بود ، دفتر محاسبه موسوم بود .\r\nدفتر اول و چهارم ( جز و جمع و محاسبه ) هر ولايت براى مستوفى آن ولايت از\r\n\r\n\r\n","description":"","footnote":"\r\n( 1 ) - « اوارجه » يا « آوارجه » از آواره مشتق است كه اصطلاح دفترى قديم بوده و بمعنى متفرقه است .\r\n","page_name":" 423 ","page_number":441},
  {"content":"\r\n\r\nلوازم محسوب ميشد . آن دو دفتر ديگر ( دستورالعمل و اوارجه ) براى مستوفيانى كه در رسيدگى نهائى محاسبه‌ها شركت داشتند ، لازم و براى سايرين تا اندازه‌اى كه مربوط بقلمرو استيفائى خود آنها بود از لوازم و زيادتر از آنش تجمل و استحسان بشمار ميامد .\r\nمستوفيان مأمور رسيدگى نهائى را ، مستوفى پاى سند ميگفتند و عدهء آنها از دو سه نفر بيشتر نبود و آنها بودند كه بايد بروات و فرمانها را قبل از مهر صدراعظم و صحهء شاه ثبت و مهر كنند و ضامن صحت آنها باشند . بعد از آنكه فرمانها و براتها از مهر صدراعظم و بالاخره از صحهء شاه هم ميگذشت ، باقى مستوفيها پشت آنها را علامت ثبت ميگذاشتند و مهر ميكردند .\r\nاينكه در فرمانها نوشته ميشد : « مقرر آنكه مستوفيان عظام شرح فرمان مبارك را ثبت و ضبط نموده در عهده شناسند » معنى داشت و مستوفىها هم شرح فرمان را ثبت و ضبط ميكردند و هم اجراى مدلول آن را بر عهدهء دولت ميشناختند و به آن عمل ميكردند . مثلا اگر فرمان مواجب بود ، هرساله بخرج يكى از ولايات منظور مىكردند و اگر فرمان تيول بود ، تيولى را از جمع حاكم مستثنى مينمودند و هرگاه فرمان اعطاى خالصه و اقطاع بود ، ده اعطائى را از خالصجات ولايت مجزى ميكردند و با آن عمل اربابى معمول ميداشتند . فرمانهاى لقب هم مثل اين فرامين بثبت مستوفيها ميرسيد و عهده شناختن آنها به نوشتن اين لقب در دفاتر دولتى يا هرجا كه اسمى از صاحب لقب بايد برده شود بود . حتى براى خطاب جنابى هم بايد فرمان صادر شود و تا كسى به اين امتياز ممتاز نميشد ، هيچكس اين عنوان را جلوى اسم او نميگذاشت .\r\nفرض كنيم ميخواستند صد تومان مواجب به كسى بدهند يا همين مبلغ را بر مواجب سابق او بيفزايند ، شاه بايد دستخطى خطاب به شخص اول كشور صادر كند كه اين مبلغ را در حق او برقرار كنند . اين دستخط كه هميشه در صدر عريضهء ذينفع صادر شده بود ، بصدراعظم نموده ميشد . صدراعظم در حاشيهء همان عريضهء موشح بدستخط شاه ، خطابى بمستوفى الممالك در اجراى دستخط مينوشت ، مستوفى الممالك بايد يا از اضافه‌جمع بىضرر مانند دهات تازه‌آباد ( جديد النسق ) يا از ثلث متوفيات ، محلى براى آن تعيين كند و بمستوفى ولايتى كه اين محل بىضرر در آن اتفاق ميافتاد ، امر بدهد كه مثلا از ثلث فلان متوفى يا از اضافه‌جمع فلان ده جديد النسق اين صد تومان را برقرار نمايد . اين مستوفى فرمانى مينوشت و در حاشيهء آن برقرارى اين يكصد تومان را در حق اين شخص با قيد اينكه از چه محلى است و بموجب دستخط شاه و امر مقامات عاليه اين مواجب برقرار شده است ، در دو سطر كوتاه در حاشيهء سمت راست فرمان مينوشت و مهر ميكرد .\r\nاين فرمان به نظر مستوفيان پاى سند كه مهر اول ميكردند ميرسيد و آنها هم دستخط شاه و حكم صدراعظم و مستوفى الممالك را ميديدند و سپس وارد صحت و سقم محل اين مواجب ميشدند . البته با چهار دفتريكه داشتند ، به خوبى ميتوانستند تفتيش و تشخيص خود را مجرى دارند . همين كه از هر حيث موضوع بىعيب از كار درميآمد ، فرمان را مهر ميكردند .\r\n\r\n","description":"","footnote":"","page_name":" 424 ","page_number":442},
  {"content":"\r\n\r\nصدراعظم كه مهر آنها را ميديد ، پشت محل صحه را مهر ميكرد و شاه فرمان را صحه ميگذاشت . آنوقت فرمان به مهر چهار نفر از رجال كه صدراعظم و مستوفى الممالك و صاحبديوان و منشى الممالك باشند ميرسيد . ثبت اين چهار مهر ، طغرائى به شكل گلابى بود .\r\nبعد از همهء اينها فرمان به مهر شاه كه نزد مهردار بود نيز ميرسيد و آنوقت ساير مستوفيها هم پشت آن را مهر ميكردند .\r\nفرمان براى برقرارى چيزهاى ثابت صادر ميشد و خرج استمرارى هرساله براى دولت ايجاد ميكرد و اكثر راجع بدستورالعمل ولايات بود . ولى دولت مصارف فوق‌العاده‌اى مانند مخارج بيوتات سلطنتى و ابتياع پاره‌اى اشياء و انعام و تكلف هم داشت كه بخرج دستورالعمل ولايات نميآمد و بايد از خزانهء مركزى پرداخته شود . براى اين مصارف اگر بطور اعتبار مبلغى بيكى از بيوتات يا اشخاص داده ميشد ، برات تحويل و گرنه برات صرف يا ابتياع يا انعام يا تكلف صادر ميگشت .\r\nمعلوم است برات تحويل ، چون برسم على الحساب يا باصطلاح امروزه وجه‌گردان يا اعتبار بود ، حساب آن را بايد بعدا رسيدگى كنند ولى در ساير صيغه‌ها بايد رسيدگيهاى لازم در همان حين صدور برات به عمل آيد . طرز رسيدگى به اين دو قسمت البته فرق داشت و مستوفى مكلف بود كه در هريك از دو قسمت ، يادداشتها و دقتهاى لازم را بنمايد و در هرحال كليهء بروات هم مثل فرمانها دستخط قبلى و امر صدراعظم و مهرهاى اول و صحهء شاه و چهار ثبت و مهر طغرائى و مهر كوچكتر شاه را لازم داشت تا قابل پرداخت گردد . تمام اين كارها بوسيلهء عزب‌دفتران « 1 » در تحت رياست عزب‌باشى انجام ميگرفت . اين عزب‌دفتران\r\n\r\n\r\n","description":"","footnote":"\r\n( 1 ) - من نتوانستم براى اين لغت عزب در اين اسم مركب معنى كه متناسب با اين شغل باشد پيدا كنم . عزب بمعنى شخص بىزن است شايد بواسطهء اينكه اين كار به اين در و آن در رفتن حاجت داشته و مستلزم دوندگى و زحمت بوده و مردمان جاافتادهء متأهل طبعا نميتوانستند اينكاره بشوند و باين‌جهت بجوانها محول ميشده و جوانها بىزنند ، آنها را عزب‌دفتر گفته‌اند . قدرى از زحمت و عذاب اين عزب‌دفتر بشنويد تا ضمنا طرز جريان اين كار در نزد شما مجسم شود . بروات و فرمانهائيكه در سال صادر ميشد بخصوص در عهد مظفر الدين شاه شايد بده پانزده هزار تائى رسيده بود ، اين بروات تحويل عزب‌باشى ميشد و او آنها را بين هفت هشت نفر عزب‌دفتر تقسيم ميكرد .\r\nدر تقسيم هم قاعدهء منظمى كه در آن عدهء بروات مداخله‌اى داشته باشد نبوده و ممكن بود براوت و بخصوص فرمانها كه عايدى بيشترى داشت نصيب يكى بشود و براتهائى كه در هرحال بيشتر از پنجقران عايدى نداشته به ديگرى برسد . اين بيچاره مجبور بود عدهء زيادترى كار قبول كند كه از رفيق خوشبخترش عقب نماند . بنابراين ممكن بود يك عزب‌دفتر سالى دو سه هزار برات براى تمام كردن بگيرد . عدهء مستوفيانى كه ثبت و مهر ميكردند روزافزون زياد ميشد ، شايد به پنجاه شصت نفر رسيده بود كه با صحهء شاه و مهر صدراعظم و مهرهاى اول و مهر شاه هر براتى لامحاله شصت امضاء بايد بشود . براى محاسبهء تعداد صحيح امضاها بايد اين رقم را در دو ضرب كرد زيرا يك مرتبه بايد هر برات را به نظر سررشته‌دار آقاى صاحب‌امضاء رساند و بعد از علامت‌گذارى او بايد نزد خود صاحب‌امضاء برد تا ايشان مزين بفرمايند .\r\nبقيه در صفحه بعد\r\n","page_name":" 425 ","page_number":443},
  {"content":"\r\n\r\nمواجب دولتى داشتند و بعلاوه از هر براتى پنجهزار يا يك تومان و هر فرمانى يكى دو سه تومان هم از صاحب‌كار ميگرفتند . بيوتات سلطنتى و اشخاصيكه بوسيلهء براتهاى تحويل وجوهى در سال گرفته بودند ، بايد حساب خود را نسبت بهر سال با اسناد خرج بوسيلهء مستوفى مربوط پس بدهند و مثل حكام مفاصا بگيرند و اسناد خرج آنها با تمام تشريفات نزد مستوفى ضابط سند خرج دولتى ضبط شود .\r\n\r\nحاجىزادهء پدر مرده و فراش قرمز پوش\r\nدر حمامهاى عمومى آندوره ، در طرفين خزانهء گرم حمام ، دو خلوت ميساختند . اين خلوتها مخصوص اشخاص متعين محل بود و در سر سرحمام هم يكى دو صفه بسوزنيهاى « 1 » آنها اختصاص داشت .\r\nروزهاى جمعه با پدرم حمام ميرفتيم ، براى يك سوزنى و براى ما دو نفر هم يك سوزنى پهلوى آن پهن ميكردند . در خلوت پهلوى\r\n\r\n\r\n","description":"","footnote":"\r\nعزب‌دفتر اين براتها را كه بمرور صادر و بمرور هم بوسيلهء عزب‌باشى به او ميرسيد ميگرفت و در منزل خود نگاه ميداشت و هرروز تعدادى از آنها را در كيفش گذاشته دوره ميافتاد . اول در خانهء سررشته‌دار ميرفت ، بروات را تحويل او ميكرد و سررشته‌دار كه بايد سر صبر كار خود را بكند وعدهء پس‌فردا به او ميداد ، پس‌فردا كه ميآمد بروات را ثبت‌شده و نشان‌گذاشته ميگرفت و در خانهء سررشته‌دار ديگر و سررشته‌دار ديگر ميرفت . براى مهر مستوفى هم بايد همينطور عمل كند با اين تفاوت كه مستوفى چون جز مهر كردن كار ديگرى نداشت ، فى المجلس نگاهى به بروات افكنده ثبت خود را كه پشت آنها ميديد ، كيسهء مهر خود را تسليم عزب‌دفتر ميكرد و او دستهء بروات را مرتب ميكرد و مهر را بين انگشت وسطى و انگشت نر جاى ميداد ، قلمدان خود را باز ميكرد نوك انگشت سبابه را كه آزاد بود از سمت داخل دست مركب آلوده ميكرد و بر روى مهر ميماليد و با زبان محل مهر را تر ميكرد و مهر را پشت برات ميزد و مثل ماشين اين پنج عمل كه عبارت از آلوده كردن نوك انگشت سبابه به مركب و ماليدن به مهر و تر كردن محل مهر و زدن مهر و برگرداندن برات مهر شده باشد ، منظما و پشت سر هم صورت ميگرفت . جلدكارى اين عزب دفتر در اين عمل يكى از كارهاى تماشائى بود كه در ظرف دو سه دقيقه كار مهر كردن پنجاه شصت برات را انجام ميداد و باعجله كيف خود را ميبست و بدر خانهء مستوفى يا سررشته‌دار ديگر ميرفت .\r\nعزب‌دفتر در كوچه و معبر هم بسيار تند راه ميرفت تا بتواند به كارهاى خود برسد . باوجوداين يك برات از روز صدور تا وقتى كه از كار درميامد ، سه چهار ماه وقت لازم داشت . در اين اواخر ناصر الدين شاه بجاى صحهء اصل بروات ، فهرست بروات را كه مثلا حاوى صد الى دويست فقره اسم صاحب برات و نوع و مبلغ اعطائى را شامل بود صحه ميگذاشت ولى مهر كوچك شاه كه نزد مهردار بود ناگزير بايد به برات بخورد و مهردار هم در اين عمل مثل مستوفى با عزب‌دفتر سروكار داشت . چنان كه در متن اشاره كرده‌ام در مقابل اين شصت امضاء از هر براتى پنجقران بعزب‌دفتر ميرسيد و سالى صد الى صد و پنجاه تومان حقوق از دولت ميگرفت . امروز شايد كسى نباشد كه هر امضاء آن را با يك تومان تعهد كند . اگر ميخواهيد تفاوت ارزش پول و گرانى زندگى امروز را با شصت سال قبل و كم‌كارى و پرادعائى كارمندان ادارى را بسنجيد ، پنجقران را با صد و بيست تومان مقايسه فرمائيد تا بدانيد زندگى چه جان‌كندنى شده است .\r\n( 1 ) - رخت حمام عبارت بود از قاليچهء كردستانى نازك كه ببافت گليم ميبافتند . اين قاليچه غالبا دو ذرع بود و به روى زمين صفه پهن ميشد و روى آن طاقهء پشمى كردستانى كه به آن بقيه در صفحه بعد\r\n","page_name":" 426 ","page_number":444},
  {"content":"\r\n\r\nخزانه هم سه تا جا پهلوى هم ميانداختند و مينشستيم . پدرم هر هفته با رنگ و حنا ريش كم‌پشت نسبة كوتاه خود را خضاب ميكرد . به سرما بچه‌ها هم با اينكه احتياجى نداشتيم ، حنا ميبستند . دو ساعتى صرف اين حمام روان ميشد .\r\nدر يكى از اين جمعه‌ها وقتى از گرمخانه بيرون آمديم ، شخصيكه از سوزنى و نوكرهايش پيدا بود كه مرد متعينى است ، در صفهء روبروى صفهء ما نشسته مشغول رخت پوشيدن بود . اين مرد قباى راستهء اطلس آبى آسمانى بر تن داشت و ريش مورچه پىزدهء مشكى او بر صورتى كه گرمى آب و هواى حمام سرخى و تروتازگى آن را زيادتر كرده بود ، خالى از زيبائى نبوده و هيكل و قواره‌اش هم با صورتش متناسب و اجمالا مرد شيك تمام‌عيارى به نظر ميآمد .\r\nپدرم البته جلوتر از ما آمده و تازه روى سوزنى خود نشسته بود و نوكر ، داشت با قطينه بدنش را خشك ميكرد ، ما را هم يكى بعد از ديگرى قطيفه پوشاندند و چون پايمان بصفه نميرسيد ، نوكر ما را بغل زد و روى سوزنى نشاند . همين كه من هم ، كه آخرى بودم ، نشستم ، توجه كردم ، كه آقاى قبا آبى با عجله برخاست و كلاه خود را بسر گذاشت و شال سفيد تاكردهء خود را كه به شكل چنبره دور هم پيچيده بودند ، از نوكر گرفت و دور كمرش پيچيد و عباى خرمائى بوشهريرا بدوش انداخت و مثل اينكه ميخواهد از پشت در اطاق بمجلس محترمى وارد شود ، دستهاى خود را از آستين عبا بيرون آورده رو بما ايستاد و با صداى بلند گفت « حاجى آقا سلام عليكم » پدرم سر برداشت ، ولى چشم نزديك‌بينش تشخيص نميداد كه سلام‌كننده را بشناسد . ناشناخت خود اين مشكل را حل كرده و بلافاصله گفت « بنده حاجى موسى ، پسر حاجى على ، هميشه از التفاتيكه شما راجع به كار تفنگها با ما كرده‌ايد متشكريم ، خدا بر عمر و عزت شما بيفزايد » پدرم چند كلمه‌اى كه درخور اين تشكر بود جواب گفت و حاجى آقا موسى كه كفش پوشيدنش ، جز پا گذاشتن در ميان كفشها كار ديگرى نداشت ، كفش‌هاى خود را به پا كرد ، از صفه پائين آمد و نزديك در خروج هم خداحافظى محترمانه‌اى با پدرم كرد و به سمت در حمام رفت ، در حالى كه استاد حمامى تمام قامت ايستاده و جامه‌دار در را جلو حاجى آقا باز كرده نگاهداشته بود . حمام ، حمام حاجى ميرزا على اصغر ، پسر عموى حاجى آقا موسى و اين احترامات و تشريفات كه بيش وكم براى همهء اعيان معمول ميشد ، بيشترش از اين راه بود . معلوم است ، پسر ده ساله\r\n\r\n\r\n","description":"","footnote":"\r\nسجاده‌اى ميگفتند به همان عرض و طول قاليچه ميگستردند و روى اين دو ، سوزنى به همان اندازهء قاليچه پهن ميكردند . سوزنى كه سابقا از پارچهء نفيس سوزن‌كارى شدهء با نقش‌ونگار بود ، در زمان ما بقلمكار و ترمه يا شال كرمانى مبدل شده بود و با اينكه جز آستر و سجاف و دوخت معمولى سوزن‌زنى ديگرى نداشت ، اسم قديمى را حفظ كرده بود و به آن سوزنى ميگفتند . رخت حمام كه به آن اسباب حمام هم ميگفتند شامل دو بقچهء ديگر هم بود كه يكى براى قطيفه و لنگ و ديگرى حاوى لباس عوض‌كردنى بود . بر اين جمله اگر طاس و يكى دو جام براى رنگ و حنا اضافه كنيد ، اسباب حمام كامل را ميتوانيد نزد خود مجسم فرمائيد .\r\n","page_name":" 427 ","page_number":445},
  {"content":"\r\n\r\nنبايد از پدر هشتاد ساله بپرسد كه قصهء تفنگها چه و اين تشكر براى انجام كدام خدمت بوده است ؟\r\nبيست و شش سال بعد روزى به منزل نصير الدوله ، پسر آصف الدوله ( بدر ) رفتم ، فصل بهار و باز هم روز جمعه بود ، صاحب‌خانه با يك نفر زير سايهء درخت روى صندلى نشسته مشغول صحبت بودند ، من كه وارد شدم ، نصير الدوله براى شناسائى من با آن يك نفر ، اسم طرفين را برد ، ديدم همان رفيق قبا آبى بيست و شش سال قبل است و جز پيرى و ضعف باصره كه چشمهايش آب آورده و منتظر پر شدن و ميل‌زنى كحال است ، چيزى كسر ندارد ، فورا قواره و شمايل و مذاكرهء بيست و شش سال قبل او بنظرم آمد ، بايشان گفتم من اول دفعه نيست كه شما را ميبينم و وقعهء بالا را البته با ريختن جزئيات ، براى ايشان نقل كردم .\r\nحاجى آقا موسى گفت من اين‌روز بخصوص را بخاطر ندارم ، ولى رسم داشتم كه هروقت پدر شما را ميديدم ، جلو بيايم و خود را معرفى و از قضيهء تفنگها تشكر كنم ، اين هم يكى از آن روزها بوده است و در دنبالهء اين بيان گفت يك دو سالى بعد از مردن پدرم روزى فراش قرمزپوشى در خانهء ما آمد كه بيائيد امين حضور وزير بقايا شما را ميخواهد ، مرا نزد امين حضور برد ، ديدم جناب وزير بقايا قبض رسيد يكصد هزار تومان جهت خريد چند هزار قبضه تفنگ از يكى از كارخانه‌هاى اروپا كه به خط و مهر پدرم بود ، جلو من گذاشت و گفت اين پول را پدر شما گرفته كه تفنگها را از كارخانه بگيرد و برساند ، از پيدا شدن عين قبض او معلوم مىشود كه تفنگها را نرسانده است و ورثهء او بدهكار اين يكصد هزار تومان هستند و بايد از عهدهء جواب‌گوئى اين قبض رسيد برآئيد ، بتاريخ قبض رجوع كردم ديدم مال ده سال قبل است .\r\nپدر ما در هفت هشت سال آخر عمرش ، ديگر تجارت نميكرد و ملاك شده بود ، بنابراين ، دفترودستك‌هاى او برهم خورده و ميرزاهاى تجارتى او پى كار خود رفته بودند ، و ما هيچ وسيله‌اى براى اطلاع از سابقهء امر نميتوانستيم داشته باشيم .\r\nحال حاجىزادهء پدرمرده‌اى كه تازه از تقسيم خانه و ملك پدرش فارغ شده و اطلاع زيادى هم از كارهاى دولتى نداشته باشد ، از شنيدن اين بيان و ديدن اين سند سوسه‌ناپذير معلوم است چه مىشود . بجناب وزير بقايا عرض كردم « اين سند مال ده سال قبل است پدر من هم كسى نبوده است كه يك‌چنين مبلغ هنگفتى را در هشت سال زنده‌بودنش لابلا كرده و نپرداخته باشد » وزير بقايا با شدت هرچه تمامتر جواب گفت « عمل ديوان قبض است و برات » اينها كه شما ميگوئيد جواب اين قبض صد هزار تومانيرا نميدهد مگر اينكه رسيدى از تفنگها بياوريد و الا بايد صد هزار تومان را فورا بپردازيد . من يقين دارم كه تفنگهاى اين صد هزار تومان بوسيلهء پدر شما نرسيده است زيرا پدر شما كسى نبوده كه تفنگها را تحويل بدهد و قبض خود را پس نگيرد . در هرحال سه روز بشما مهلت مىدهم كه برويد و بگرديد و اطمينان حاصل كنيد كه چنين رسيدى از تفنگها نداريد و بعد از سه روز صد هزار تومان را از شما ميگيرم . از مال دولت نميتوان ملك و دستگاه بهم زد .\r\n\r\n","description":"","footnote":"","page_name":" 428 ","page_number":446},
  {"content":"\r\n\r\nمن كه از اين جملهء آخرى بيشتر از ساير بيانات امين حضور حالم به هم خورده بود ديگر حرفى نزدم و برخاستم و به منزل آمدم . با دو برادر يكى بزرگتر و يكى كوچكتر از خودم چند جوال كاغذ كهنهء قديمى خانوادگيرا برهم زديم و يكىيكى خوانديم ، از رسيد تفنگها چيزى بدست نياورديم و حتى جزئى اثرى هم از اين معامله كه بتواند دستاويز ادعاى تحويل تفنگها باشد پيدا نشد .\r\nصبح روز چهارم دو نفر فراش قرمزپوش در خانهء ما سبز شدند ، آن‌روز را با يكى دو تومان خدمتانه طورى با هم كنار آمديم ، فردا صبح فراش‌ها صادر و وارد و حتى ورود خواربار و يخ را هم به خانه قدغن كردند و ما سه برادر مثل محبوس در خانه مانديم ، پس‌فردا كار از اين تجاوز كرد ، فراشها در خانهء ما كاه دود كردند و بناى فضاحت را گذاشتند و با هيچ قلق و خدمتانه‌اى دست از كارهاى توهين‌آميز خود برنداشتند .\r\nدر آن‌روزها هم براى اشخاص تازه‌چرخى مثل ما كه هنوز اعتبارى در نزد اشخاص تحصيل نكرده بوديم ، راه انداختن صد هزار تومان اعتبار و ضمانت كار آسانى نبود . امين الدوله باجناق من بود و آن روزها امين الملك لقب و در دربار اعتبار و آبروئى داشت ولى چه ميتوانست بكند ؟ و با بدجنسى امين حضور كه شايد يك قسمت اين شدت عمل را هم براى همين نسبت من با همقطار درباريش معمول ميداشت ، چه تدبيرى اتخاذ ميكرد ؟ گذشته از اينها فراشها هم مجال نداده بودند كه خود را به او برسانم و لامحاله مطلب را به او حالى و مشورتى بكنم ، شايد تا اينوقت از اصل موضوع هم بى خبر مانده بود .\r\nبرادر بزرگم ( حاجى آقا رسول ) به من گفت اگر ميشد خودمان را بحاجى ميرزا نصر اللّه مستوفى ميرسانديم او ميتوانست بما بگويد كه اين پول بدهى پدر ما هست يا نه ؟ اگر واقعا پدر ما بدهكار باشد ، چاره‌اى جز اداى مال ديوان نداريم . من برخاستم از راه پشت بام همسايه كه از آنراه نان و خواربار بما ميرسيد ، از خانه بيرون آمدم و يكسر بخانهء پدر شما رفتم ، از اسب و نوكر دم در دانستم كه ميخواهند به در خانه ( دفتر ماليه ) بروند ، وارد شدم ، كمى بعد پدر شما از اندرون بيرون آمد ، نزديك رفتم خودم را معرفى و مطلب را اظهار كردم ، جواب گفت چنان كه مىبينيد حالا ميخواهم در خانه بروم عصرى بيائيد ببينم چه مىشود .\r\nعصر باز از همان راه صبحى از خانه بيرون آمدم و به منزل شما رفتم ، در گوشهء حياط سمت سايه تختى زده نمد و كتانى روى آن گسترده بودند ، پدر شما با لباس مخفف خانگى در گوشهء تخت نشسته ميرزاها بدورش مشغول كار بودند ، چشمش كه به من افتاد بيكى از ميرزاها گفت « برخيز برو بالاخانهء سند خرج ، از فلان طاقچه كيسهء كاغذ فلان رنگ را بياور » ( براى كيسه‌هاى محفظه‌هاى اسناد ، رنگهاى مختلف اتخاذ ميكردند كه تجسس زياد لازم نداشته باشد . كيسه‌هاى اسناد خرج و حسابهاى آنها از قدكهاى رنگ‌رنگ بود ) ميرزا برخاست بعد از يكربع كه هر دقيقهء آن به نظر من ساعتى آمد با كيسهء كاغذ منظور برگشت ، پدر شما كيسه كاغذ را گرفت ، محتويات آن عبارت بود از فردهائيكه پشت هم گذاشته\r\n\r\n","description":"","footnote":"","page_name":" 429 ","page_number":447},
  {"content":"\r\n\r\nو از آنها لولهء قطورى تشكيل داده بودند ، قدرى فردها را زير و رو كرد تا بفرد مطلوب رسيد بعد از كمى مطالعه گفت پدر شما تفنگها را تحويل داده و رسيد آنها كه بامضاى وزير قورخانه است نزد من ضبط و ذمهء پدر شما از بابت اين صد هزار تومان برى است - گفتم از اين التفاتيكه فرموده و خبر خوشيكه به بنده داديد بىاندازه متشكرم ولى نميدانم با اين فراشانيكه در خانهء ما نشسته‌اند چه بايد بكنم ؟ - گفت حل اين كار هم آسانست من الساعه شرحى مينويسم ببريد منزل امين حضور ، تصديق مرا كه به او بدهيد فراشهاى خود را احضار خواهد كرد . بيكى از ميرزاها گفت « بردار بنويس » ميرزا از لولهء كاغذ صفحه‌اى پاره كرد و قلم بدست گرفت ، پدر شما تقرير كرد و ميرزا نوشت ، صفحه را از ميرزا گرفت مطالعه كرد و كيسهء مهر ثبت خود را از بغل درآورده با كاغذ بميرزا داد ، ميرزا هم مهر و به من تسليم كرد . از خانه بيرون آمدم در حالى كه خيلى اميدوار نبودم كه به اين سهولت كار ما ختم شده باشد .\r\nبخانهء امين حضور كه وارد شدم ، او هم بيرونى و كنار حوض آب جاريش « 1 » نشسته بود چشمش كه به من افتاد گفت يقين پول را روبراه كرده‌ايد كه اينجا آمده‌ايد ؟ » من چيزى نگفتم ، تصديق‌نامهء پدر شما را به دستش دادم ، گرفت و خواند مثل برفيكه در آفتاب تابستان بگذارند و رفت ، دهباشى فراشها را خواست و گفت فراشها را از در خانهء اين آقا برداريد .\r\nمن با خان نائب از در معمولى شق‌ورق وارد هشتى خانهء خودمان شدم ، دو تومانى بخان نائب دادم و بدون اينكه با آن دو نفر بدلعاب هيچ حرفى بزنم وارد خانه شدم ، خانه از تعرض خلاص شد ، قوم و خويشها كه اين چند روزه بواسطهء قدغن فراشها آمد و رفت را موقوف داشته بودند ، همين كه شنيدند كه ما خلاص شده‌ايم براى تبريك و تهنيت به منزل ما آمدند ، دو سه روزى مثل ايام نوروز خانهء ما عيد بود . آقا محمد حسين ارباب ، شوهر خواهر ما ( جد آقايان دادگر ) وقتى بديدن ما آمد و جزئيات را براى او نقل كرديم ، گفت از شر بزرگى خلاص شده‌ايد ، بايد يك تقديمى براى حاجى ميرزا نصر اللّه ببريد ، گفتم چه ببريم ؟ گفت پانصد تائى اشرفى فراهم كنيد و سه نفرى ببريد و تشكر كنيد و تقديم نمائيد .\r\nهمين كار را كرديم ، صبحى بود باز پدر شما ميخواست بدر خانه برود ، ما وارد شديم ، بعد از عرض تشكر اشرفىها را كه در كيسهء تافتهء قرمزى ريخته بوديم جلو برديم ، گفت چيست ؟ حاجى آقا رسول گفت وجه ناقابلى است براى صرف قهوه‌خانهء جنابعالى تقديم شده است ، پدر شما خنديد و گفت احتياجى به اين زحمت نبود ، من به وظيفه و تكليف خود عمل كرده‌ام ، در مقابل تكليف و وظيفه حقى نبايد بگيرم . من گفتم اگر ميخواستيم حق بدهيم بايد صد هزار تومان تقديم كرده باشيم استدعا ميكنيم با قبول آن بر ما منت بگذاريد . گفت\r\n\r\n\r\n","description":"","footnote":"\r\n( 1 ) - اين خانه در كمركش كوچهء ميرزا محمود وزير و سر كوچهء حمام كوچكه كه يك در خانه‌هاى ما هم در آن واقع و در چند سال اخير متعلق به ميرزا عيسى خان تاجر كرمانى بود واقع شده بود .\r\nشايد امروز هم در آن تغييرى حاصل نشده و آب جارى هم داشته باشد .\r\n","page_name":" 430 ","page_number":448},
  {"content":"\r\n\r\nخير ! اينطور نيست ! هر چيزى حق و حسابى دارد ، براى اين كار مرسوم نيست كسى چيزى بدهد ، اگر اين تصديق من بواسطهء گرفتارى دو سه روزه خيلى به نظر شما بزرگ بيايد و بر خلاف رسم چيزى بخواهيد بدهيد ، من نبايد بگيرم . حاجى آقا عيسى برادر كوچكتر از همه گفت آقا ! دل ما را نشكنيد ، اين تقديمى ناقابل را قبول فرمائيد . پدر شما با تبسم گفت من دل شما را نمىشكنم و قبول ميكنم ، كيسه را گرفت و سر آن را گشود ، چهار پنج دانه از اشرفىها را برداشت ، از قضا دو نفر ميرزاى آنروزى يكى آورندهء كيسهء كاغذ و ديگرى نويسندهء تصديق ، گوشهء حياط ايستاده بودند ، آنها را صدا زد و آن چند اشرفى را بين آنها قسمت كرد و گفت اين علامت تصرف من ! حالا ميخواهم اين پول را بشما ببخشم ، كيسه را بدست ما داد و راه افتاد ، ما تا دم در حياط هم دنبالش بوديم ، نوكرها زير بغلش را گرفتند سوارش كردند ، بعضى از آنها هم دفترهاى بزرگ با تخته و بند بر دوش و بعضى دستمال كاغذهائى زير بغل داشتند ، با اين هيئت به راه افتادند و ما به منزل برگشتيم .\r\nاين تقرير حاجى آقا موسى بود كه عينا نوشتم ، حالا ببينيم هديهء بىسروصداى اين سه نفر حاجىزادهء پدرمرده كه حاجى ميرزا نصر اللّه با اين اصرار رد كرده است ، چقدر بوده و تصديق او بر بطلان دعوى دولت سر به چه مبلغ ميزده است ؟\r\nاگر همين پانصد اشرفى امروز موجود بود ، بنرخ امروز بازار ، بيست هزار تومان يا دويست هزار ريال اسكناس ميارزيد ولى چون قيمت واقعى پول با قدرت خريد آن معلوم مىشود ، بايد حساب كرد كه با آن پانصد اشرفى در هزار و دويست و نود و پنج تا هزار و سيصد قمرى كه حدود تاريخ وقوع قضيه است ، چقدر جنس ميشد بخرند و آن اجناس امروز بچه قيمت دادوستد مىشود تا ارزش واقعى اين خرج قهوه‌خانه بدست آيد . با پانصد اشرفى كه پانصد تومان بوده است دو هزار من روغن يا هزار من قند يا چهار هزار من گوشت يا پانزده هزار من نان يا هفت هشت هزار ذرع چيت يا دويست ذرع ماهوت پالتوى اعلا يا يك خانهء سيصد چهارصد ذرعى تمام‌عيار ميتوانستند خريدارى كنند و يا به دوازده هزار عمله با اين پول ميتوانستند مزد بدهند . حد متوسط و سر هم رفتهء ارزش امروزى اين هفت قلم اشياء و يك قلم مزد ، بدون حساب كردن خانه كه قيمت آن بيحساب زياد شده است ، سيصد و سى و سه هزار تومان و تقسيم بهشت كه بكنيم و اعشار آن را بريزيم ، عدد پنجاه و پنج هزار تومان بدست ميآيد . پس قوت خريد آن پانصد تومان در آن‌روز با قوت خريد پنجاه و پنج هزار تومان امروزه برابر بوده است . از روى همين حساب باطلنامهء حاجى ميرزا نصر اللّه مستوفى هم از حيث قيمت اشرفى بچهل ميليون و از حيث قوت خريد بيكصد و ده ميليون ريال امروزه سر ميزده است .\r\nاز بيانات حاجى آقا موسى از قول پدرم « براى اين كار رسم نيست كسى چيزى بدهد و اگر اين تصديق من بواسطهء گرفتارى دو روزه به نظر شما بزرگ بيايد و بخواهيد چيزى بدهيد من نبايد بگيرم » معلوم مىشود در آن دوره قبول كردن اين قبيل هديه‌ها مرسوم نبوده است و شايد اگر كسى ديگر هم بجاى پدرم بود ، از قبول آن امتناع ميورزيد . پس توضيحات من\r\n\r\n","description":"","footnote":"","page_name":" 431 ","page_number":449},
  {"content":"\r\n\r\nدر اينجا براى حماسه‌خوانى از صحت عمل پدرم نيست بلكه مقصود من از اين تشريح ، چيز ديگر و آن سرعت رسيدگى و سهولت دادن تصديق است كه از خوانندهء عزيز تقاضا ميكنم در قسمت زير قدرى توجه و دقت فرمايند .\r\nديديم حاجى ميرزا نصر اللّه با كيسهء كاغذهاى الوان و طاقچه‌هاى بالاخانهء ضبط اسناد دولتى خودش ، نسبت بيكصد هزار تومان آن روز كه از حيث ارزش با چهل ميليون و از حيث قوت خريد با يكصد و ده ميليون ريال امروز برابر و راجع بده سال قبل بوده است ، در ظرف نيمساعت رسيدگى كرده و فى المجلس باطل‌نامهء ادعاى دولت را نوشته و بدون هيچ طمع و توقع و بدون ترس و تشويش از تهمت و افترا ، بدست مدعى عليه‌هاى دولت داده و بندى بسند خط و مهر پدر آنها كه در نزد وزير بقايا يعنى مدعى العموم ماليهء دولت استبدادى بوده است نبسته و اين مدعى العموم هم با همهء شدت عملى كه داشته به مجرد ديدن تصديق او فورا مأمورين خود را برداشته و محبوسين را خلاص كرده است .\r\nآيا امروز كسى پيدا مىشود كه از روى دفاتر ده سال قبل خير ، بلكه از روى دفاتر يكسال قبل ، نيمساعت هم نه ده روز ، بتواند صحت و سقم مطلبيرا استخراج كند ؟ مسلما خير از اين بگذريم و اين سرعت عمل را نتيجهء كم بودن كار و سادگى طرز نگاهدارى اسناد بدانيم و پنج شش ماهى بمؤمنين امروزه وقت رسيدگى بدهيم ، بعد از دقتهاى بيشمار و حصول به بيپائى ادعاى دولت آيا مىتوانند باطلنامهء يكصد و ده ميليون ريال يا خير همان چهل ميليون ريال را بدست مدعى عليه دولت بدهند ؟ باز هم خير ! زيرا بهيچيك از كاركنان دولت و هيئت‌هاى رسيدگى دولتى اين قدرت و اختيار داده نشده است .\r\nحالا فرض بگيريم بهيئتى يا شخصى چنين قدرتى هم داده شود ، آيا در آن هيئت يا شخص آن اندازه از قوت نفس و اعتماد به عمل هست كه از تهمت و افترا بيم نكند و مرد و مردانه باطلنامهء ده يك چنين مبلغ را بدست مدعى عليه دولت بدهد ؟ باز هم خير ! و اگر چنين ديوانه يا عاقل بتمام‌معنائى پيدا شد ، آيا از تهمت و افتراى ياوه‌گوها و دشمنهاى شخصى رهائى دارد ؟ باز هم خير ! پس چه بود كه در آن دوره باوجود رژيم استبداد و پادشاهى مثل ناصر الدين شاه كه محمود خان كلانتر تهران صاحب خانواده و كس‌وكار را براى بينطمى نان شهر بدون هيچ سئوال و جواب طناب ميانداخت ، اينطور اشخاص باجرأت هم در جامعه پيدا ميشدند ؟ براى اين بود كه اكثر افراد جامعه مردمان باايمان و عقيده بودند و مردان صحيح‌العمل دقيق را دوست ميداشتند و صحيح‌العمل‌ها هم هيچوقت از حسن‌ظن مردم سوءاستفاده نميكردند و صحت عمل گذشتهء آنها براى نشان دادن در باغ سبز و حيف‌وميل كردن در آينده نبود . حرف ياوهء دشمنان به آنها نميچسبيد ، دشمنان هم آهن سرد نميكوبيدند و جلو دهن خود را نگاه ميداشتند حتى شاه هم با همهء استبدادش از اين اشخاص ملاحظه داشت ، سهل است همه‌جا مشوق و مروج آنها بود . وقعهء ذيل شاهد مدعاست :\r\nدر خانوادهء ما معروف است كه وقتى عين الملك ، شوهر خانم عزت الدوله خواهر شاه ،\r\n\r\n","description":"","footnote":"","page_name":" 432 ","page_number":450},
  {"content":"\r\n\r\nبسفارت كبرى مأمور استانبول و دربار عثمانى شده و از آنجا از خانم خاسته بود مواجب او را وصول كند و براى او بفرستد . خانم با دستخط قبلى شاه به برات‌نويس مربوط مراجعه كرده و او هم بموجب دستخط شاه تمام مواجب يك ساله را برات صادر نموده و بجريان انداخته بود .\r\nميدانيم پدرم از اشخاصى بود كه بدون مهر او هيچ براتى قابل پرداخت نبود ، اين برات را نزد او آوردند ، چون نصف حقوق ساليانهء عين الملك در موقع عزيمتش بموجب برات ديگر پرداخته شده بود ، از امضاى آن استنكاف كرد . خانم بشاه شكوه برد و طورى اين استنكاف به حق را آب‌وتاب داد كه شاه واقعا عصبانى شد . پدرم را احضار كرد و با تشدد جهت مخالفت او را با دستخط خود سئوال و شديدا مؤاخذه كرد . پدرم با كمال متانت جواب گفت اگر دستخط مربوط بانعام يا اضافه مواجب بود ، البته فورا اطاعت ميشد ولى چون دستخط فرموده‌اند . . . تومان مواجب استمرارى سفارت كبراى استانبول برات صادر شود و نصف اين مبلغ قبلا پرداخته شده است ، باين‌جهت از اجراى دستخط شاه معذور بودم . شاه مستبد بجبران تشدد بى مورد جبهء تن‌پوش خود را بحاجى ميرزا نصر اللّه خلعت داد كه بعد از پدرم بمد زمان از آن جبه براى من قباى ترمه‌اى دوختند و من اين جمله را در موقع پوشيدن اين قبا از بزرگترهاى خانواده شنيده‌ام .\r\nهمين حاجى ميرزا نصر اللّه را كه ديديم با آن شجاعت و شهامت باطلنامهء يكصد و ده ميليون ريال امروزى و يكصد هزار تومان شصت هفتاد سال قبل را بدون هيچ طمع و توقع بدست حاجىزاده‌هاى پدرمرده بيكس‌وكار ميدهد ، در مورد ظل السلطان پسر ناصر الدين شاه كه حكومت نصف ايران را داشته و بقول سراج الملك پيشكارش كه ميگفته « يه خورده از شاه كوچكتر است « 1 » » نيمه شاه كشور بوده ، براى اينكه چهار پنج هزار خروار كاه خروارى يكى دو قران خالصجات اصفهان را از جمع مفاصاى خود خارج كرده بوده است ، حساب او را امضاء نميكند . شاهزادهء مستبد نه براى هزار تومان تفاوت بلكه براى نشان دادن نفاذ امر خود ابتدا بملايمت و بعد بپيغام درشت آنچه كرد نتوانست اين پيرمرد پوسيده را نرم كند . بالاخره روزى او را بعمارت مسعوديه احضار كرد ، پدرم رفت ، شاهزاده آنچه از پير استاد داشت از تطميع و تهديد و وعد و وعيد به كار بست ، حاجى ميرزا نصر اللّه همچنان نفوذناپذير و در مقاومت خود باقى ماند . بالاخره پدرم را در گوشهء اطاق محصور و به زور مهر او را از بغلش بيرون آورد و پاى كتابچه را مهر كرد .\r\nپدرم به خانه آمد ، با هيچكس حتى با شاه هم از اين مقدمه حرفى نزد ، ولى كتابچه را كه براى صحه نزد شاه بردند ، شاه گفت چه شده است كه حاجى ميرزا نصر اللّه جملهء معمولى خود را كه در همهء مفاصاها مينويسد ، اينجا ننوشته است ؟ كتابچه را بدهيد كامل كنند و بياورند صحهء كنم . كتابچه كه بدست پدرم رسيد ، مهر خود را از پاى آن كشيد . ظل السلطان دانست كه كوشش و فشار حتى استراق مهر امضاء هم ، در مورد او بيمصرف است . مثل بچهء آدم ، كاه خالصجات را جمع حساب خود كرد و پدرم كتابچه را با شرح معمولى خود نوشت و امضا نمود . عبث نبود كه شاهزاده دربارهء او ميگفت .\r\n\r\n\r\n","description":"","footnote":"\r\n( 1 ) - قدرى از شاه كوچكتر است\r\n","page_name":" 433 ","page_number":451},
  {"content":"\r\n\r\n آنكه تغيّر نپذيرد توئى ! * آنكه نمرده است و نميرد توئى « 1 » ! \r\nخوانندهء عزيز توجه دارد كه نوشتم « مردمان صحيح‌العمل » اين لغت را بجمع استعمال كردم كه تصور نكنند معتقدم كه تنها پدرم بوده است كه اين شجاعت و شهامت و صحت عمل را داشته است ، خير ! اين رويهء تمام كارمندان مهم آن‌روزهاى دولت بوده است . اگر اشخاصى هم پيدا ميشدند كه از راه جبلت صحت عمل نداشته باشند ، از اظهار صلاحيت ناگزير بوده و هيچوقت جرأت نميكردند عملى مخالف صحت و درستى مرتكب شوند و اگر اينقدر بيهوش بودند كه بر ضرر خود كار خلاف رويه بكنند ، جامعه آنها را رد ميكرد و داغ باطله ميخوردند و از ذروهء اقتدار و اختيار ميافتادند و ديگر نه همقطارها و نه جامعه بقول و فعل آنها اهميت ميدادند . ميرزا قهرمان امين لشكر شاهد اين مدعا است كه باوجود رسيدن بمقام وزارت گمرك همين كه گشادبازى و ولنگ‌ووازى او مشهود گشت ، آنچه داشت از دست داد و وقتىكه مرد كفن نداشت .\r\nامروز اگر از اين قبيل شهامت و شجاعت و گذشتها و فداكاريها اثرى باقى نمانده و همه در گفتن حق خوددارى دارند و همه‌گونه كار خلافى را به خود اجازه ميدهند ، براى انحطاط پايهء اخلاقى عامهء مردم است . نه اين باشد كه مادرهاى ايرانى ديگر نميتوانند بچه‌هاى باشهامت و امين به دنيا بياورند ، خير ! ايران همان ايران و كنام پلنگان و شيران است كه بود ولى چون زمام كارهاى كشور بدست مردمان طماع‌جبون افتاده و عامه هم علاقه‌اى به صاحبان شهامت و مردمان صحيح‌العمل نشان نميدهند ، دستهء اخير كه مثل هميشه در اقليت هستند ، كناره‌جوئى اختيار كرده‌اند . اگر اشخاص درست شجاع هم گاهى به كار برسند ، چون اكثريت با مردمان پست نادرست است ، كارى از پيش نميبرند و رفقا هم كه مؤمن را مخل ميدانند ، لكه‌هائى به او ميچسبانند و در دهنها مياندازند و دلسردش ميكنند .\r\nمن خيلىها را سراغ دارم كه خون پدرانشان در رگهاى آنها هست بلكه به واسطهء دانش و معرفت امروزى اين خون در عروق آنها صافتر و پاكتر هم شده است ، ولى چكار كنند ؟ و بگدائى شغل و كار بدر كدام ارباب بيمروت دنيا بروند ؟ و اگر هم بروند و به كار هم برسند ، تازه اول مرافعه است زيرا زير بار دستورات خلاف مافوق‌ها نخواهند رفت . اين است كه صحيح‌العملها در عقردار فرورفته‌اند و خون دل ميخورند و مردم بيوجود بيمصرف يا دزدان پاچه ورماليده ، مثل كنه ، خود را بكارها چسبانده مردم را عذاب ميدهند .\r\n\r\nحكّام\r\nخوانندهء عزيز از گذشته به طرز كار حكام در ايالات و ولايات اجمالا اطلاع حاصل فرموده است . حاكم در ولايت و ايالت ، نظير شاه در مركز ، تمام اختيارات دولتى را در حوزهء حكومتى خود در دست داشته است . ماليات را بوسيلهء نائب الحكومه‌هاى بلوكات ( بخش‌ها ) و آنها بوسيلهء كدخدايان و پاكارهاى آنها وصول ميكرده و ايصال مواجب‌ها چه محلى و چه مركزى بر عهدهء او بوده و همچنين باقى تحت كتابچهء دستورالعمل را او بخزانه ميرسانده چنان كه حساب دادوستد هر دورهء عمل را هم او بدولت ميداده است .\r\n\r\n\r\n","description":"","footnote":"\r\n( 1 ) - نظامى گنجوى\r\n","page_name":" 434 ","page_number":452},
  {"content":"\r\n\r\nختم دعاوى افراد ، چه حقوقى و چه جزائى ، نيز بر عهدهء حاكم بود . اگرچه مجتهدين هم در اين كار با او در قسمت دادن حكم شريك بودند ، ولى اقدامات و تحقيقات مقدماتى و بالاخره اجراء با حاكم و نقش او در اين كار بسيار مهم بود . حكام اين وظيفهء خود را در شهرها بوسيلهء فراشباشى و فراشان و در خارج شهر بوسيلهء تفنگداران خود انجام ميكردند .\r\nاختيار تنظيمات شهرى و تنظيفات بلدى يا باصطلاح امروز شهربانى و شهردارى هم با حكام بود كه فراشباشيها بوسيلهء فراشان خود به اين كارها هم رسيدگى و نرخ نان و گوشت و تره‌بار را هرچندى يك بار بوسيلهء جارچى اعلام ميكردند كه فروشنده و خريدار تكليف خود را بدانند .\r\nحفظ امنيت در طرق و شوارع نيز بر عهدهء حكام بود كه آنها اين وظيفهء خود را بوسيلهء قره‌سورانها كه تحت رياست قره‌سورانباشى و بالاخره تحت امر آنها بودند انجام ميدادند .\r\nحاكمى كه از مركز بولايت يا ايالتى ميرفت ، اشخاصيرا براى رياست اين واحدهاى ادارى بانتخاب خود همراه ميبرد و افراد را از محليها استخدام ميكرد . وزير حاكم ، كارهاى ماليهء قلمرو را اداره و در ساير كارها نيز نظارت مينمود و اگر اتفاق ميافتاد كه حاكم خيلى شاهزاده و آقازاده بار آمده و كم‌كار باشد ، جناب وزير همه‌كاره بود . روح كار را در دست ميگرفت و باسم حضرت و الا يا حضرت حكمران ، كارها را بميل و صرفهء خود ختم ميكرد و در هر ماه حق‌العملى از لفت‌وليس خود به حاكم ميداد و مابقى را بجيب ميزد . ولى البته در اين صورت گذراندن حساب هم در قرارداد فيما بين حاكم و وزير ، بعهدهء وزير مقرر ميشد .\r\nعامل‌ترين حكام و وزراء آنها اشخاصى بودند كه بتوانند دورهء عمل خود را بىسرو صدا و بدون راه انداختن عرض‌چى و قال‌وقيل سربرسانند . زيرا يكى از خصائص استبداد نداشتن تحمل براى شنيدن سروصدا و بدهكار نبودن گوش رؤسا بشكوه و شكايت مردم است .\r\nهمينقدر كه حاكم كارى ميكرد كه شاكى نداشته باشد و مركز را از اين حيث به زحمت نيندازد و مواجب ارباب حقوق و اقساط خزانه را خوب برساند ، كسى پاپى ساير اعمالش نبود و خيلى ممكن بود چندين سال در حكومت خود باقى بماند ولى در اين صورت طمع منتظر الحكومه‌ها نسبت به اين حكومت بىدردسر به حركت درميآمد . پس گاهى هم راه انداختن سروصداى مصنوعى لازم ميشد . بعضى حكام محلى مانند سهام الدولهء بجنوردى و شجاع الدولهء قوچانى و از اين قماش هم بودند كه عمدا سروصداى چپو و غارت تركمن راه ميانداختند كه بعنوان اردوكشى براى تنبيه مرتكبين ، سوارهاى ايل خود را از غارت و يغماى ايلاتى كه طرف عداوت آنها بودند ، متمول كنند تا هم خودشان از اين غارت و چپو حق ببرند و هم مخارج اردوكشيرا پاى ماليات معمولى قلمرو خود حساب نمايند .\r\nاهل اطلاع ميگفتند اكثر نهب و اسرى كه بين شاهرود و ميامى از طرف تركمن‌ها نسبت به زوار بيدست‌وپا به عمل مىآمد ، نتيجهء همين تحريكات حكام سرحدى بود . چنان كه در رسالهء نقادى ميرزا محمد خان مجد الملك ( جد آقايان امينيها ) ، اشاره به اين مطلب هم رفته است .\r\nسرهم رفته ، رفتار حكام نسبت باهالى قلمرو خود خوب نبوده و مردم بخصوص سر جنبانهاى محل ، اكثر گرفتار طمع‌كارى و بدرفتارى آنها بوده‌اند . بهمين‌جهت در موقع\r\n\r\n","description":"","footnote":"","page_name":" 435 ","page_number":453},
  {"content":"\r\n\r\nعزل ، تلافيهائى با آنها ميشده است . حكام هم كه از درجهء محبوبيت خود باخبر بودند ، اكثر حكم عزل خود را كه دريافت ميكردند ، اگر ميتوانستند بعنوان شكار از شهر بيرون بيايند و بچاك بزنند ، براى آنها فوزى عظيم بود . گاهى خودشان بهمين‌طورها خود را درميبردند و زن و بچه و كس كارشان كه ناچار عقب مانده بودند ، در بين راه گرفتار چپو و غارت سوارهاى خوانين محلى كه حاكم هيزم ترى به آنها فروخته بود ميشدند و اثاثيهء خان حاكم در عوض تعديات سابقش بيغما ميرفت و بادآورده را باد ميبرد « 1 » . حاكم بعد از او هم خرش به گل نمانده بود « 2 » كه مرتكبين را تنبيه كند . اگر خيلى زرنگ بود ، اين عمل را وسيله براى دخل آيندهء خود قرار ميداد و عملرا به حساب و نفع خود تمام ميكرد . اما دولت كه بمأمورش اين اهانت وارد آمد بود ، چون از سبب اين رفتار خوب واقف بود ، چندان اهميتى به اين قبيل وقايع نميداد و پاپى اين خرده‌حساب‌هاى محليها با حاكم معزول نبود .\r\nخيلى اتفاق افتاده كه حاكمى طماع كه خواسته است در وصول ماليات زياده‌طلبى و بار رعيت را سنگين كند ، گرفتار تعرض عمومى شده است و مردم به روى او ايستاده‌اند و او هم براى حفظ نفاذ خود تحمل نكرده و كار حكمران با رعيت بزدوخورد كشيده ، حاكم ، خائب و خاسر و حتى مفتضح و بىآبرو ، مجبور شده است فرارا بمركز بيايد و دولت هم در مقابل اين رفتار غيرعادلانه ، او را معزول و مخذول كرده است . معروفترين اين قبيل حكام ، عليخان ريش ، حاكم ساوه بود كه رفتار رعاياى سامان و خليفه كندى با او معروف و حتى شعرى هم براى اين وقعه در همان زمان گفته بودند كه بواسطهء قباحت موضوع كه ضمنا به حاكم قم ، اعتضاد الدوله ، هم برميخورد ، از ذكر شعر با اينكه خيلى ادبى است و نكتهء باريكى دارد ، صرف‌نظر مىشود .\r\nوقعهء عبد العلى ميرزا پسر فرهاد ميرزاى معتمد الدوله با جهانشاه خان افشار خمسه‌اى هم از همين قماش وقايع است . عبد العلى ميرزا پسر دوم معتمد الدوله و وليعهد علمى شاهزاده و از جوانهاى نسبة عالم دوره بود . معتمد الدوله در تربيت او بذل جهد ميكرد و خود او هم به تحصيل رغبتى داشت حتى براى تكميل دانش خود بمدارس آخوندى هم ميرفت و با طلاب نزد مدرس مدرسه درس ميخواند ، تخته نزد خوب بازى ميكرد ، شعر خوب ميگفت و مطالب حكمتى را خوب ميفهميد ، در بذله‌گوئى و آوردن اشعار مناسب و مطايبه و تمثيل زيركى از خود بروز ميداد و اجمالا از خود ، فرهاد ميرزاى كوچكى ساخته بود ولى خيلى از خود راضى و نمايش پز دادنهاى علمى و ادبى او بيش از دانشمنديش بود و در رفتار\r\n\r\n\r\n","description":"","footnote":"\r\n( 1 ) - « بادآورده را باد ميبرد » مثل ساير و در مواردى استعمال مىشود كه كسى وسيلهء استفاده‌اى برايش پيش آمده و برايگان صرفه برده و سپس همانطور برايگان و يا بعبارت عوامانه « مفت‌ومسلم » از دست بدهد .\r\n( 2 ) - خر از تمام چهارپايان باركش عاجزتر و بهمين‌جهت است كه اين تعبير مصطلح شده و كنايه از آنست كه مؤمن اجبارى ندارد كه در كاريكه عدم جلوگيرى از آن خسارتى به او وارد نمىآورد و نفعى به او نميرساند اقدام نمايد .\r\n","page_name":" 436 ","page_number":454},
  {"content":"\r\n\r\nو گفتار سبكى يا اگر در اصطلاح مجاز شوم ، چرت‌قوزى « 1 » از خود نشان ميداد .\r\nيكى از روزها كه براى خواندن شرح اشارات بمدرسهء مروى رفته بانتظار رسيدن نوبت و موقع درس با آخوندهاى همدرس خود در ايوان يكى از حجرات گرم مفاوضه بود ، ذغال‌موفروشى براى پيدا كردن مشترى جهت كالاى خود با الاغش از در مدرسه وارد شد ، شاهزاده كه ميخواست بذله‌گوئى نمايد و ماستى بار رفقاى خود كند ، با اشاره به سمت الاغ گفت : « اين هم در اين مدرسه حجره‌اى دارد ؟ » يكى از هم‌درسها گفت « خير ! از خارج آمده ميخواهد شرح اشارات بخواند . »\r\nمعتمد الدوله مرحوم شد ، پسر بزرگش سلطان اويس ميرزا معتمد الدوله لقب گرفت و احتشام الدوله لقب سابق او ، بعبد العلى ميرزا كه قبلا احتشام الملك ملقب بود رسيد .\r\nبرادر بزرگتر بايالت فارس و برادر كوچكتر بحكومت خمسه مأمور شدند ، شاهزادهء جوان خيلى به پسرعموئى شاه مينازيد و ميخواست اين اول حكومت مستقل خود را بنمايش فوق‌العاده‌اى مشهور كند و همانطور كه وليعهد علمى پدرش بود ، وارث نفوذ و استقلال و شاه وارثى او هم بشود . براى اين منظور چه بهتر از آن بود كه با شخص مهم با طايفه و بانفوذى مانند جهانشاه خان دست‌وپنجه نرم نمايد و او را ببهانه‌اى بگيرد و حتى معاملهء ظل السلطان با حسينقليخان بختيارى را دربارهء او معمول دارد مگر او پسر فرهاد ميرزا نيست ؟ مگر پدرش با شيخ مذكور خان ، يكى از شيوخ جنوبى فارس ، همين معامله را نكرده بود و خود و كس‌وكارش از اينراه پول بيحسابى بدست نياورده بودند ؟\r\nبارى ، شاهزاده با اين طرز فكر ، تازه وارد قلمرو حكومتى خود شده و از اين قماش خواب‌ها براى خان افشار ميديد و پى بهانه و دستاويز ميگشت . خان افشار از رفتار و جلفى او كه گاهگاه شاهزادگى بروز ميداد و از حدود خارج ميشد ، دانست كه آب او با اين پسرعموى شاه بيك جوى نميرود و از او برحذر بود . باوجوداين روزى از ده خود كه در نزديكى شهر داشت ، نزد حكمران آمد و ايشان را براى تفرج به ده خود دعوت كرد . شاهزاده هم موقع را براى اجراى فكر خود مناسب دانست و دعوت او را پذيرفت و با دم‌ودستگاه و اثاثهء قدرت از قبيل تفنگدارباشى و فراشباشى و شاطرباشى و از اين قماش‌باشيها بمهمانى بده جهانشاه خان رفت . در سربازى تخته ميان طرفين كه هر دو پى بهانه ميگشتند ، مشاجره‌اى پيش آمد ، هر دو بفكر غليظ كردن ماده بودند ، شاهزاده كه خان افشار را خالى الذهن تصور ميكرد ، درشتى آغاز نمود . خان افشار هم كه تدارك كار خود را ديده بود ، عمدا معارضه به مثل كرد . شاهزاده از جا دررفت و بعد از فحاشى امر بتوقيف خان داد . كار كه باينجا رسيد تفنگچيها و سوارهاى جهانشاه خان دور مهمانها را گرفته همگى را يراق‌چين و شاهزاده را در طويله حبس كردند .\r\nخبر به شهر رسيد ، وزير شاهزاده با چند نفر از اعيان آمدند و با هزار التماس حضرت و الا را از طويلهء خان بيرون آورده به شهر بردند ، معلوم است ديگر براى شاهزاده\r\n\r\n\r\n","description":"","footnote":"\r\n( 1 ) - براى اين لغت مركب هيچ معنى نميتوان تراشيد . اجمالا جوانها اشخاص متظاهر جلف پرسروصدا و ميان‌خالى را « چرت‌قوز » ميگويند .\r\n","page_name":" 437 ","page_number":455},
  {"content":"\r\n\r\nآبروئى باقى نماند و چاره‌اى جز خالى كردن مقر حكمرانى و آمدن به تهران نداشت .\r\nاولياى امور مركز هم حاكم ديگرى براى خمسه فرستادند . فقط كاريكه شد يك تصنيف كه بكنايه از فرار شاهزاده خبر ميداد ، در دهنها منتشر شد كه يكى از اشعار آن شعر ذيل بود .\r\n عبدى جان خوب كردى رفتى * قاش زينا بگير نيفتى ! \r\nو نيز دو شعر ذيل كه گويندهء آن معلوم نشد ، در محافل ادبا خوانده ميشد و از گويندهء آن تحسين ميكردند .\r\n احتشام الدوله ! اى نرّاد بن فرهاد راد * در چنين بازى ، به اين زودى ، چرا دادى گشاد ؟\r\nخان افشارت چو يابو بسته اندر آخيه * خانهء افشار و ششدر ؟ به‌به از اين اوستاد ! « 1 » \r\nو در نتيجهء همين جلفى و سبكى بود كه شاهزاده با اينكه به زودى بعد از برادرش بلقب معتمد الدوله هم سرافراز شد ، هميشه خانه‌نشين بود . جهانشاه خان هم باج اين كله‌شقى دهاتى خود را داد و به قدر حماميكه رفته بود عرق كرد ، منتهى عرق‌هاى او را امين السلطان بوسيلهء شاهزاده سيف الملك حكمران بعدى خمسه پاك كرد . طبقهء اول اولاد عباس ميرزا هم همه مرده بودند ، ديگر كسى باقى نبود كه از برادرزاده تعصب‌كشى كند و نزد ناصر الدينشاه كلاه بر زمين زند « 2 » .\r\nاثاثهء قدرت دولت چه از ماليه و قشون و چه از عدليه و نظميه و چه از بلديه و امنيه خواه در مركز و خواه در ولايات ، بقرارى بود كه خوانندهء عزيز از آن سابقه پيدا كرد .\r\nچنان كه ملاحظه ميفرمايند اين دستگاه كوتاهتر از آن بوده است كه بتواند جان و مال مردم را در مقابل تطاول اشخاص متعدى حفظ كند . پس اينكه كرارا اشاره كرده‌ام كه مردم خود را اداره ميكردند و با اخلاق مسلمانى و ديانت و ايمان با هم كنار ميآمدند ، بيمدرك نبوده است . در ضمن حوادث آينده خواهيم ديد كه هرقدر اين اخلاق از مردم بيشتر سلب مىشود ، همانقدر هم كارها رو به خرابى ميرود تا بامروز ميرسيم كه با داشتن همه‌گونه وسائل و اثاثهء اقتدار ، آب خوش از گلوى هيچ‌كس پائين نميرود و مردم بجان هم افتاده‌اند . بجاى اخوت ، تكالب و در عوض درستى ، تقلب و در مقابل دلسوزى و حفظ ،\r\n\r\n\r\n","description":"","footnote":"\r\n( 1 ) - خانهء افشار در بازى تخته ، خانهء دوم از شش خانهء آخرى است كه تمام مهره‌هاى هر حريف بايد در آنجا جمع و به حكم طاس برداشته شود . ششدر كردن عبارت از گرفتار كردن چند مهره از مهره‌هاى حريف است بطوريكه شش خانهء جلو اين مهره‌ها را با مهره‌هاى خود جفت جفت سد كنند . محصور كردن يا ششدر كردن حريف در خانهء افشار خيلى مشكل و بازىكن زبر - دست لازم است كه بتواند مهره‌هاى حريف را در خانهء افشار ششدر كند . گوينده درآوردن خان افشار و خانهء افشار و نرادى احتشام الدوله صنعت اتفاق و كنايه و ايهام را بسيار خوب بهم بسته است .\r\n( 2 ) - در سابق كه حتى در مجالس كلاه را بر سر باقى ميگذاشتند يكى از علامتهاى عزادارى برهنه كردن سر بود و آنها كه ميخواستند تظاهر بيشترى در عزادارى بنمايند ، همين كه خبر فاجعه‌اى را ميشنيدند ، كلاه خود را از سر برگرفته بر زمين ميافكندند و در حقيقت كلاه بر زمين ميزدند . اين تعبير ازاين‌رو در مورد عزادارى استعمال شده و كنايه از تظاهر و راه انداختن سروصدا و بزرگ كردن قضيه است .\r\n","page_name":" 438 ","page_number":456},
  {"content":"\r\n\r\nحيف‌وميل و در برابر اندازه ، افراط و تفريط در كليهء كارهاى شخصى و عمومى رواج گرفته است . براى اصلاح اين وضع بايد سران قوم اقدام كنند كه آنها خودشان گرفتار همين اخلاق بد ، و كورانى هستند كه عصاكش كور ديگر شده‌اند « خفته را خفته كى كند بيدار » . بر جوانان اين كشور است كه دنبال مردمان عاقل صريح اللهجهء درستكار امين باايمان جدى بگردند و هرجا يافتند ، با هر فداكارى و حتى سماجت ، دست از آنها برندارند و زمام امور را بدست آنها بدهند تا مگر اين قافلهء عقب‌مانده را بسرمنزل مقصود برسانند .\r\n\r\nلقب\r\nايرانيان در دوره‌هاى باستانى لقبهاى شغلى مانند سپهبد و سپهدار و سپهسالار و ديواندار و بارسالار و پرده‌دار داشته‌اند . اما القاب توصيفى از دورهء سلطهء عرب در ايران متداول شده و ريشه و اصل آن هم همان لقب‌هاى وصفى است كه عرب رسم داشته در دنبال اسامى محترمين و معروفين ميآورده است . مصطفى و مرتضى و مجتبى و سيد الشهداء و زين العابدين و باقر و صادق و كاظم و رضا و تقى و نقى و زكى و مهدى تماما القاب وصفى است كه بزرگان دين ما داشته‌اند .\r\nبعضى هم بوده‌اند كه القاب وصفى آنها مانند اشج و اعرج و اشتر و افطس و اعور از نقصيكه در سر و صورت و اعضاء داشته‌اند حكايت ميكرده است . خلفاى عباسى براى خود هريك لقبى از قبيل الرشيد و المأمون باللّه و المعتصم باللّه تا المستعصم باللّه بهم بسته و به آنها خود را معروف ميكردند . در همين دوره بوده است كه سلسله‌هاى امراء استقلال مانند طاهريان و صفاريان و سامانيان و ديلميان و غزنويان و سلجوقيان و خوارزمشاهيان ، يكى بعد از ديگرى ، در ايران طلوع كرده و ايرانيان بوسيلهء آنها ايران را از سلطهء عرب بيرون آورده‌اند .\r\nبا اين تفاوت كه خلفا با طاهريان و صفاريان به نظر ياغى مينگريستند و اگر هم روابطى با آنها داشته‌اند ، خصمى و جنگى بوده و اميد داشتند كه آنها را با سركوبى مطيع كنند . همين كه كار بديلميان و غزنويان رسيده و از سركوبى آنها مأيوس شدند و چاره را منحصر بمماشات ديده و در حقيقت سر تسليم پيش مىآورند ، براى اينكه خود را هم از تنگ‌وتا نيندازند ، خويش را بصدور فرمان لقب و فرستادن خلعت خوشدل ميكردند تا در عوض ، امراء استقلال اين دو سلسله از ذكر اسم آنها در خطبه‌ها كوتاه نيامده و لامحاله امير المؤمنينى و خليفة المسلمينى اسمى آنها محفوظ بماند .\r\nعز الدوله و مؤيد الدوله و عماد الدوله و عضد الدوله و معز الدوله و مجد الدوله و شرف الدوله و بهاء الدوله و سلطان الدوله القاب ديلميان و سيف الدوله و يمين الدوله لقب سلطان محمود غزنوى به همين منظور بوده است . همين كه نوبت بسلجوقيان رسيد ، خلفا ضعيفتر از آن شده بودند كه كسى حاجتى بلقب آنها داشته باشد . اين است كه اين سلسله و خوارزمشاهيان ، خود از اين القاب برجال و سران لشكر خود داده و براى خويش شاهيرا لقب كرده‌اند .\r\n\r\n","description":"","footnote":"","page_name":" 439 ","page_number":457},
  {"content":"\r\n\r\nمغول آمد ، لقب‌دهنده و لقب‌گيرنده‌ها را بيك روز نشاند و خلافت اسمى خلفا هم از بين رفت . در سلسله‌هاى گوركانيه و آق‌قويونلو و قره‌قويونلو از لقب‌هاى دولتى ذكرى نيست ولى مردم در نوشتجات خود بمردمان بزرگ ، بخصوص علما ، فخر العلماء و المحققين و جمال الملة و الدين و از اين قبيل عنوانات بدون اينكه لقب اختصاصى باشد مينوشتند .\r\nصفويه آمدند ، اين سلسله القابى مركب از اسم شاه زمان با « قلى » مانند حسينقلى « 1 » و طهماسب قلى ميداده و احيانا القاب ملك و دولت را هم داشته‌اند . چنان كه وزير اعظم كشور را اعتماد الدوله ملقب ميكردند و لقب‌هاى شغلى مانند مستوفى الممالك و معير الممالك و صاحبديوان نيز در كار بوده است .\r\nدر دورهء قاجاريه ، آقا محمد خان بنابقوليكه حاجى ابراهيم شيرازى را او بصدارت رسانده باشد ، لقب اعتماد الدوله را هم او به او داده است . ولى فتحعليشاه گذشته از القاب شغلى ، مثل صاحبديوان و مستوفى الممالك و منشى الممالك و معير الممالك ، دادن القاب توصيفى را شروع كرد و در زمان او در حدود پنجاه شصت تائى از اين جمله‌هاى مركب كه مضاف آن يكى از اسماء وصفى و مضاف‌اليه آن الدوله و السلطنه و الملك و الملوك بود ، بمناسبت و بيمناسبت ، به اين و آن و بخصوص به پسرها و دخترها و زن خود داد .\r\nدر زمان محمد شاه ، دادن لقب قدرى بيشتر شد . زيرا صاحبان القاب اوليه مردند و پسرهاى آنها هر چند تا كه بودند لقب ميخواستند و در عهد ناصر الدين شاه تا اواخر ميرزا يوسف صدراعظم ، اشخاص بالقب شايد صد الى دويست تائى ميشدند ولى امين السلطان كه روى كار آمد ، اين كار هم از خرك دررفت . هركس از هر صنف و طبقه از هر مضاف و مضاف‌اليهى لقب خواست ، با مناسبت و بيمناسبت ، تصويب كرد و ناصر الدين شاه هم تصويب‌كرده‌هاى او را بصحهء خود قوت قانونى داد و بالاخره در سلطنت مظفر الدين شاه كمتر كسى بود كه دستش به جائى برسد و لقبى نداشته باشد .\r\nمثلا نصر - نصرت - نصير - ناصر - منصور - انتصار - منتصر - مستنصر با مضاف‌اليه‌هاى السلطنه - الدوله - الملك - السلطان - الممالك - الملوك - الخاقان - الوزاره - الاياله - العداله\r\n\r\n\r\n","description":"","footnote":"\r\n( 1 ) - اسامى مركب از حسين و على و رضا و محمد و عباس و حيدر و غيره با قلى كه امروز معمول است ، قبل از صفويه وجود نداشته و مرسوم نبوده و بعد از اين لقب‌گزارى از اسم شاه با قلى است كه مردم از راه اخلاص به بزرگان دين به اولاد خود اينقبيل اسامى مركب را داده‌اند و در دوره‌هاى بعد از صفويه رواج گرفته است . من در اسامى رجال قبل از صفويه بچنين نامها برنخورده‌ام چنان كه اسم مركب از على و رضا و حسين با غلام هم مال دورهء بعد از صفويه است كه در حقيقت قلى تركى را بغلام عربى ترجمه و تبديل كرده و به اولاد خود اسم داده‌اند . اما اسامى مركب از محمد و على ، حسين و على ، على و رضا و از اين قبيل ، اصل و ريشهء ديگر دارد و آن اسامى و القاب بزرگان دين ماست مانند محمد باقر و محمد تقى و على نقى كه ابتدا با كسرهء حرف آخر اسم اول خوانده و گفته ميشده است و بعدها كسره را انداخته و بطور مركب گفته‌اند . اسامى مركب از دو اسم مانند محمد على ، حسنعلى ، حسينعلى ، عليمحمد ، محمد حسين ، احمد حسين و غيره هم زادهء همين تركيب اسم و لقب و تماما مال زمان بعد از صفويه است .\r\n","page_name":" 440 ","page_number":458},
  {"content":"\r\n\r\nالحرم - النظاره - البكاء - الاشراف - التجار - الاطباء - الحكماء - العلوم - الشريعه - الاسلام العلماء - الفقهاء - الواعظين - المتكلمين - الذاكرين - الشعراء - الادباء - السادات - القراء الحفاظ - الكتاب - الخطاطين - الحاجيه - ديوان - دفتر - لشكر - حضور - خلوت - حضرت دربار و حتى دواب هم قابليت لقب داشت . از ضرب اين هشت مضاف در چهل مضاف‌اليه برقم سيصد و بيست ميرسيم . بنابراين از يك ماده نصر سيصد و بيست لقب توليد ميشد كه از طبيب بيسواد سر محل و آخوند مدرسه و شاگرد روضه‌خوان و قارى و سيد نيزه‌باز و حاجى عمه‌جان‌ها تا وزراء و رجال و شاهزادگان همه‌جور اشخاص مىتوانستند با اين تركيبات براى خود عنوانى پيدا كنند و دلخوش باشند .\r\nالبته ساير مواردى كه براى مضاف واقع شدن قابل هستند ، مثل ماده نصر نيستند كه هشت صيغهء مناسب براى لقب داشته باشند . بلكه بعضى مانند نظم و نظام و ناظم و منظم و انتظام و منتظم شش‌تائى و برخى مثل مشير و مشار و مستشار و مستشير پنج‌تائى و زمره‌اى مانند عصمت و عاصم و اعتصام و معتصم چهارتائى و دسته‌اى مثل اكرم و اكرام و مكرم سه‌تائى و عده‌اى مانند وقار و موقر دوتائى و بالاخره خيلى اسماء صفتى مشتق و غيرمشتق مانند فهيم و حسام و هژبر و كلمهء فارسى دبير هم هستند كه يكتائى ميباشند . ولى همين يكتائيرا هم كه با مضاف‌اليه‌هاى چهل‌گانه تركيب كنند ، چهل لقب از آنها توليد مىشود .\r\nاحصاء مواد قابل مضاف براى لقب كار مشكلى نيست و ميتوان آنها را شمرد و با اندك توغل ، مشتقات هر ماده را بدست آورد و از ضرب هريك از مواد در مشتقات خود و از ضرب حاصل عمل در چهل و از جمع تمام آنها آمارى براى كليهء القابى كه ممكن بوده است در آن دوره داده باشند ، ترتيب داد . چنان كه من اين كار را كرده و برقم ده هزار رسيده‌ام زيرا كلماتى كه براى مضاف واقع شدن مناسب بوده است ، در حدود دويست و پنجاه‌تاست و نتيجهء ضرب دويست و پنجاه در چهل ، ده هزار است .\r\nشك نيست كه هفت هشت تا از مضاف‌اليه‌ها مانند الحرم - البكاء - القراء - الحفاظ و از اين قماش ، با همهء مضاف‌ها مشترى نداشته و كسانى كه جاه‌طلبى داشتن لقب غضنفر الحاجيه و هژبر البكاء و اديب دواب داشته باشند ، يافت نميشده است . ولى اگر باختراعى كه در دورهء مظفر الدينشاه براى توسعه و طنطنهء القاب كردند و امير و وزير و سردار و سالار و مشير و مشاور و دبير و از اين قبيل كلمات را مضاف و صيغهء مصدر و اسم مصدر و اسم فاعل و اسم مفعول و صفت مشبهه و افعل التفضيل و افعال وصفى را مضاف‌اليه قرار داده و القابى مانند دبير افخم و مشير اكرم و سالار ناصر به اين و آن لقب داده بوده‌اند به حساب بياوريم ، خواهيم ديد كه تلافى آن كسر به خوبى بيرون ميآيد و عده‌اى هم بر تخمينيكه زده شده است ، اضافه خواهد شد . زيرا مضاف اين القاب در حدوده ده پانزده و مضاف‌اليه‌ها در حدود هفتاد هشتادتائى مىشود كه از ضرب حداقل اين دو رقم ، بحاصل هفتصد ميرسيم . در اين ميان فقط مضاف‌اليه « السلطان » را امين السلطان در دورهء اول صدارتش براى امتياز لقب خود احتكار كرده بود كه جز ظل السلطان و عزيز السلطان ، هم لقبى نداشته باشد . ولى در فاصلهء بين دو\r\n\r\n","description":"","footnote":"","page_name":" 441 ","page_number":459},
  {"content":"\r\n\r\nصدارتش اين مضاف‌اليه هم از احتكار خلاص و عمومى شد ورنود بسر آن هم هجوم آوردند و با تمام مضاف‌ها براى خود لقب گرفتند .\r\nدر زمان ناصر الدين شاه ، براى لقب فرمانى كه صادر ميكردند پنجاه تا صد دانه پنجهزارى طلا هم براى صحهء شاه تقديم مينمودند ، ولى هرج‌ومرج زمان مظفر الدين شاه موضوع صدور فرمان را از بين برد و بدستخط تنها هم لقب داده ميشد . منشى و كاغذخوان حضور ، روزى ده بيست تا از اين دستخطها صادر مينمود و اگر لفت‌وليسى هم در كار بود خود ميكرد .\r\nمعلوم است شخصيكه تازه منشى حضور شده است و ميخواهد تا تنور گرم است نان خود را ببندد چه بيدادى مىكند .\r\nحاجى سيد رضاى روضه‌خوان قمى كه اشعار احمداى او در آن روزها مايهء خندهء همهء شنوندگان بود ، در چكامه‌اى كه براى دوشان‌تپه بقرار ذيل ساخته :\r\n يك بهشت برين بدورانست * بكجا ؟ تپه‌اى كه دوشان است\r\nبالاى تپه آن عمارتها * منزل شه جهان نمايان است\r\nپائين تپه آن عمارتها * جاى قاپچى و ياساولان است\r\nطرف ديگرش رود بالا * قصر فيروزه را ببين آنست\r\nآن تفنگهاى دوش سربازان * همچو تيرهاى تلگرافخان است\r\nليك چندان تفاوتى دارد * اين بدوش است و آن بيابان است\r\nمرحبا توپهاى اطريشى * شده حاضر براى خصمانست\r\nگوله‌اش خصم مىكند داغان * فرسخى قدر رفتن آنست\r\nاى خوشا حال جملهء وزرا * كه خوراكشان برنج چمپانست \r\nو بالاخره بوسيلهء شعر ذيل كه شريطهء چكامهء او است :\r\n يك لقب هم بما عطا بشود * كه لقب نزد شه فراوانست \r\nفخر الشعراء شد و در چكامهء ديگر اين لقب خود را اينطور بشعر درآورده است :\r\n حاجى سيد كه فخر بر شعر است * اين لقب را عطا شد از شاهان\r\nمژده بدهم بحضرتت بيشك * بنده اولاد شاه مظلومان\r\nسر منبر دعاى خير كنم * روضه خوانم كه خلق را گريان \r\nكار لقب به جائى رسيد كه براى داشتن آن حاجتى بسرودن اين قماش اشعار و حتى صدور دستخط مظفر الدين شاه هم نبود . هركس بهر مضاف و مضاف‌اليهى كه ميخواست اسم خود را تغيير بدهد ، مهرى به آن سجع مىكند و هرچه ميخواست ميشد . اول قوم و خويشها و بعد رفقا و دوستان به آن لقب ميخواندندش و معروف ميگشت .\r\nمشروطه كه آمد قدرى توى ذوق لقب زد ولى نه آن اندازه كه بعضى ، حتى دمكراتهاى جاه‌طلب ، اين تغيير اسم را رها كنند و واقعا اين يكى از كارهاى خوب و بجاى دورهء ديكتاتورى است كه القاب را بالمره موقوف و استعمال آن را ممنوع كرد . باوجود اين بعضيها امروز هم ديده ميشوند كه لقب سابق خود را ميان دو هلال در كارت ملاقات\r\n\r\n","description":"","footnote":"","page_name":" 442 ","page_number":460},
  {"content":"\r\n\r\nخود ميگذارند يا اسم خانوادگى و قسمتى از اسم شخصى را چنان استادانه تلفيق كرده‌اند كه همان لقب سابق را امروز هم دارند .\r\n\r\nتقسيم كار\r\nدر سال 1304 قمرى ، ماه رمضان مطابق با اوائل خرداد بود .\r\nپدرم دو روز اول را روزه گرفت ولى روز سوم مبتلا به درد معدهء خطرناكى شد . طبيب‌ها جمع شدند و او را از روزه گرفتن ممنوع كردند . اين روزه نگرفتن آقاى خانه تغييرى در وضع ماه رمضان خانه نياورد . سحرها كه سايرين مشغول سحرى خوردن ميشدند ، پدرم بتهجد مشغول مىگشت و بعد از نماز صبح و تعقيبات ، مجددا يكى دو ساعتى مىخوابيد و نهار و شام را هم عليحده مىخورد .\r\nالتزام رفتن دفترخانه و كار زياد براى بهداشت پيرمرد هشتاد ساله زيان‌آور و بهتر بود كه پدرم كارهاى خود را بين فرزندان رسيدهء كارآمد خود تقسيم كند . بنابراين در پائيز اين سال ، 1304 ، عريضه‌اى بناصر الدين شاه نوشت و ضعف مزاج خود را سبب استدعاى تقسيم كارها بين اولاد خود قرار داده ، واگذارى استيفاى اصفهان را بحاجى ميرزا محمد و خزانه و ضابطى اسناد خرج را بميرزا محمود وزير كه بعد از چندى ميرزا عليرضا پسر او صاحب اين شغل شد و عراق و طارم و محلات را بميرزا جعفر و كردستان و ساوه را بميرزا رضا استدعا نمود . ناصر الدين شاه در بالاى اين عريضه دستخطى خطاب بامين السلطان صادر كرد و با قيد اينكه ثبت و مهر اول پدرم كماكان باقى و برقرار باشد ، اين تقسيم را تصويب نمود . ميرزا طاهر سررشته‌دار اول پدرم كه او هم پير شده بود ، زير بار جوانها نرفت و او هم مثل پدرم از كار كناره‌جوئى اختيار نمود . پسرها هم از باقى سررشته‌داران و محررين استفاده كردند و هريك يكى از آنها را اختيار نمودند و در قسمت خود مشغول كار شدند . ولى آنها در هر كار با پدرم مشورت ميكردند و در اساس كار كه حفظ مال دولت از حيف‌وميل بود ، تغييرى حاصل نگشت و پدرم از همان راه ثبت و مهر اول نفوذ خود را در ماليهء دولت داشت و بدون اينكه الزامى داشته باشد ، بكيف خود بعضى روزها بدفترخانه مىرفت و در مهام امور مالى كشور كارهاى خود را تعقيب مىكرد . در حقيقت اين تقسيم كار جز تقسيم درجه دوم و پيش‌بينى روزيكه اگر واقعهء ناگزير موت برايش پيش بيايد چيزى نبود .\r\n\r\nكاهش يكنفر از خانه و افزايش يكنفر بخانواده\r\nچنان كه ميدانيم در آن‌روزها پدر و مادر براى پسر خود زن ميگرفتند يا دختر خويش را به شوهر ميدادند و نقش پدر و مادر در ازدواج نقش مهمى بود . در صورتى كه اينروزها پسر و دختر همديگر را بايد بيابند و نقش پدر و مادر در اين امر خيلى بزرگ نيست . امروز چون پسر خودش دختر و خانوادهء او را پسنديده است ، بيشتر از آن روزها علاقه بخانوادهء زنش پيدا مىكند و بد و نيك افراد آن را مثل بد و نيك افراد خانوادهء خودش مىداند . ولى در آن روزگار دامادها اگر غريبه بودند جز در موارد عيد يا جشنهاى خانوادگى و ديدوبازديد رسمى ، سروقت پدرزنها نميآمدند .\r\n\r\n","description":"","footnote":"","page_name":" 443 ","page_number":461},
  {"content":"\r\n\r\nمادر زن جزو هيچ جمعى محسوب نميشد و جز ضعيفه چيز ديگرى نبود . امروز داماد و عروس پسر و دخترى هستند كه بر عدهء پسرها و دخترهاى پدر خانواده افزوده ميشوند و پدران در شدت و رخاء و حزن و فرح عروس و داماد خود ، خويش را ذينفع ميدانند و شركت ميكنند . اين حسن رويه دارد كم‌كم از طبقهء تربيت‌شده بساير طبقات هم انشاء اللّه سرايت مىكند و اگر خدا بخواهد بمادرشوهر و خواهرشوهرها و جارىها هم خواهد رسيد كه اسباب برودت و شايد انفصال بين زن و شوهر را فراهم نكنند . من فقط يك زن را سراغ دارم كه از كين‌توزى و نمامى و عيب‌جوئى مادرشوهر و خواهرشوهر در پناه بوده و آن حوا ، مادربزرگ نوع بشر است . باوجوداين معلوم نيست كه آن خانم بزرگوار هم نسبت بعروس‌هاى خود با اينكه دخترهاى واقعى او بوده‌اند ، حسن سلوك را معمول مىداشته و پسرهاى خود را بر ضد دخترهاى خود تحريك نميكرده است .\r\nبارى ، اوائل شعبان سال 1304 قمرى بود كه يك روز ديديم رفت‌وآمد زيادترى در خانه به راه افتاده است . معلوم شد براى سكينه خانم خواهر بزرگتر از ما خواستگارى پيدا شده و آن ميرزا محمود پسر حاجى ميرزا عباسقلى است . عقدكنان در روز نيمهء شعبان در همان حدود مراسم عقدكنان‌هاى عمومى به عمل آمد . در ماه ذيحجه ، در وقتىكه تمام مقدمات عروسى فراهم و بايد همان دو سه روزه عروسى شود ، از گركان خبر فوت ميرزا حسين عمو رسيد و تصور اينكه « نشاندن عقدكرده بخانواده نميآيد » بر قوت خود افزود .\r\nولى خانوادهء داماد كه حتى رقعه‌هاى دعوت عروسى را هم فرستاده بودند ، تأخير را جايز نشمردند . از طرف خانوادهء ما هم حقا نمىبايست مقاومتى بشود منتها عروسى از طرف ما باختصار ورگذار شد و خانوادهء داماد هم كمر كار را از حيث مطرب و موزيك درز گرفتند .\r\nخانهء داماد در اوائل كوچه شامبياتىها و نزديك بود ، جهازبران و بردن عروس خيلى سروصدا و هياهو نداشت .\r\n\r\nبابا شمل اعيانى تهران\r\nحاجى ميرزا عباسقلى اصلا قزوينى بود ، از كارهاى دولتى قبل از اين تاريخ او خبرى ندارم ، ولى از اينكه پسر اولش ميرزا محمد كه مرحوم شده لشكرنويس بوده و اين شغل بعد از او بپسر دومش ميرزا ابو القاسم ( مشير لشكر آينده ) رسيده بود ، ميشد حدس بزنند كه ميرزا ( لقبى كه نزد همه‌كس به آن معروف بود ) قبل از اينها شايد لشكرنويس بوده است . خانه‌اى در اوائل كوچهء شام‌بياتيها و باغچه‌اى سر كوچهء در بيرونى ما داشت .\r\nقطر گردن و شكم گنده و قوارهء چهارشانهء او را هركس ميديد ، ميگفت از اشخاص خوش‌گذران اكول است . بر اين هيكل و قواره ، سرى بزرگ و تراشيده و ريش دو گوشهء نسبة بلند سفيدى كه بيفزائيد ، ميتوانيد خطوط اصلى قيافهء ميرزا را نزد خود مجسم كنيد .\r\nميرزا مردى رك‌وراست و سرنگهدار و پرحوصله و زيرك و فهميده و خوش‌صحبت و بذله‌گو و مهمان‌نواز و بواسطهء همين اخلاق ، منزل او سردم شاهزادگان و اعيان و اجمالا\r\n\r\n","description":"","footnote":"","page_name":" 444 ","page_number":462},
  {"content":"\r\n\r\nهمه‌گونه مردم بود و از پير و جوان همه اين پيرمرد شكم‌گندهء ريش‌سفيد را دوست و از او حرف‌شنوى داشتند . سينهء او قبرستان اسرار خانواده‌ها بود بدون اينكه از دانستن زواياى زندگى مردم سوءاستفاده كند . ميان هر پسر و پدر ، يا زن و شوهر نقارى اتفاق ميافتاد ، حل مشكل و التيام فيما بين بدست و زبان ميرزا بسته بود .\r\nاگر كسى از كسى شكوه و گله‌اى داشت و نزد او اظهار ميكرد ، ميرزا با هوش خداداد تشخيص ميداد كه قصور يا تقصير از كدام طرف است و اينقدر ركى و راستى داشت كه برحسب ضرورت به نصيحت شاكى و يا بملامت مشتكى عنه پردازد و بين آنها را بگيرد و بگيراند . اگر كسى از او مشورتى ميكرد ، آنچه صلاح او بنظرش ميرسيد ، بدون هيچ پرده‌پوشى و لفافه ، صاف و پوست‌كنده به او ميگفت و در خانهء او مثل دلش براى همه‌كس باز بود .\r\nهمين كه ظهر ميشد نهار ميرزا را ميآوردند و هركس حاضر و مايل بود ، ميتوانست در سر سفرهء سادهء بىپيرايهء او كه محتويات آن از بهترين مواد اوليه و در طبخ آن منتهاى دقت به كار رفته بود ، بنشيند و اگر عده زيادتر از غذاى معمولى بود ، بىهيچ تكلف يكى دو سه تا سنگك دوآتشهء دو رويهء تخمه‌زده و يكى دو سه سير مرباى بالنگ دكان خير اللّه قناد و پنير و ماست و ميوه‌اى اضافه ميشد . بعد از نهار بهترين قليانها و چايها را براى حاضرين ميآوردند ، عصرى گز اصفهان و باقلوا و پشمك يزد و از اين قبيل خوراكيها در كار و مضيف ميرزا از اول صبح تا اوايل شب برقرار بود و از همه‌جور اشخاص ، بيريا پذيرائى ميشد .\r\nقراردادهاى مقدماتى ازدواج ، مذاكرات ابتدائى تقسيم ميراث ، هم‌پيمانىها و همكاريهاى حاكم با وزير و پيشكار و گاهيكه توافق بين زن و شوهر محال ميگرديد ، مذاكرات مقدماتى طلاق همه در خانهء ميرزا و با اطلاع و پادرميانى او ختم مىگرديد .\r\nيكى از رفقاى او ميمرد ، ميرزا عباى مشكى خود را مىپوشيد و با كيسهء كرباسى محتوى صد تومان بخانهء او ميرفت ، بعد از تسليت با زبان بسيار ملايم ببزرگتر خانواده ميگفت ممكن است براى جلوگيرى از حيف‌وميل دارائى پدرتان نخواسته باشيد امروز در جعبه‌هاى او را باز كنيد ، من پول همراه آورده‌ام و هرقدر هم زيادتر بخواهيد دارم .\r\nدر اين گونه موارد رسم نبود كسى از كسى چيزى بخواهد يا تكليف مساعدت از كسى بپذيرد ، ولى از ميرزا همه‌كس قبول ميكرد زيرا خوب ميدانستند كه غرض او سوءاستفاده نيست و اين كمك بموقع هيچوقت و نزد هيچكس واگو نخواهد شد .\r\nاگر متوفى پسر بزرگى نداشت و اولاد او صغير بودند ، بعد از ردوبدل تسليت و تعارف ، بوسيلهء پيغام بخانم خانه و قبولاندن مساعدت ميايستاد و مثل برادر بزرگتر بدون اينكه مداخله در كار خانواده بكند يا موى دماغ بشود ، تا اندازه‌اى كه احتياج داشتند ، به تمام كارهاى كفن و دفن و ختم با رعايت صرفهء صغير قيام ميكرد .\r\nيك كم‌بضاعت ميخواست به زيارت كربلا برود و از ميرزا مثلا چهار پنج تومان كمك ميخواست ، ميرزا ميفرستاد پى حاجى كربعلى يخچالى كه در بازار سرچشمه خانه داشته\r\n\r\n","description":"","footnote":"","page_name":" 445 ","page_number":463},
  {"content":"\r\n\r\nو صاحب مرادآبادكن بود و يك بار انار شاه‌چين ملس كن كه در دو صندوق بسته و محكم شده باشد ، سفارش ميداد . به زوار ميگفت يك مال هم علاوه كرايه كند و اين انار را براى عماد الدوله حاكم كرمانشاهان ببرد . كرايهء يكمال پنج شش تومان بيش نبود ، آن را هم ميپرداخت ولى عماد الدوله گذشته از اينكه اناركن را بسيار دوست ميداشت ، بآورندهء هديهء ميرزا ناچار بيست سى تومانى انعام ميكرد . بعد از دو سه ماه قافلهء كوچكى مركب از هشت نه قاطر در خانهء ميرزا ميايستاد ، يك قاطر آبدارى و سه خروار روغن از طرف عماد الدوله كه در ايام بيكارى اكثر در خانهء ميرزا وقت گذرانده بود آورده بودند . چون همه علاقهء ميرزا را بخوراكى ميدانستند ، چه در تهران چه در ولايات همگى بهترين محصولات دسترس و قلمرو خود را براى او ميفرستادند و اين مرد آنچه داشت در مضيف خود مىخورد و بمردم ميخوراند . حاجى كربعلى يخچالى هندوانه‌هاى افطارى ميرزا را از در خانه ميگرفت و در يخچال خنك ميكرد و در اول‌وقت خود با الاغ تندروش بافطار ميرزا مىرساند .\r\nپيش‌رس انجيرها و انارهاى باغ مرادآباد خود را براى ميرزا ميآورد ، بطوريكه ميرزا با داشتن عائلهء سنگين با مواجب ديوانى و چهارصد پانصد تومانى در كمال سهولت ميتوانست مضيف اعيانى خود را بگرداند .\r\nباغچهء سر كوچهء ما بيرونى تابستانى ميرزا بود ، از آب سرچشمه قدرى جدا كرده در يك گوشهء باغچه حوض بدون آب نمائى ساخته بودند كه هميشه آب جارى داشت . يكى دو تا نارون اطراف اين حوض بود و در فاصلهء آنها سكوهاى دراز گلى ساخته بودند و روى آنها حصير نى به اندازه بافته و گسترده شده بود . يكى دو اطاق مختصر و يك آبدارخانهء كوچكى هم در گوشه‌اى داشت . من اين باغچه را نديده بودم ولى از اسب و غاشيه‌هائيكه عصرها دم در اين باغچه ميايستاد و از چيزهائى كه بعدها شنيده‌ام ، ميتوانم بگويم كه اين باغچه در هفت هشت ماه سال ، سردم شاهزاده‌هاى درجه اول و وزراء و حكام كشور بوده است .\r\nميرزا حسينخان مشير الدوله و بخصوص برادرانش يحيى خان معتمد الملك و نصر اللّه خان نصر الملك و ميرزا عبد اللّه خان علاء الملك بمناسبت همشهرى بودن و ساير بزرگان كشور همه عضو لاينفك خانه و باغچهء ميرزا بودند . از دو سال قبل در اين باغچه طرح مسجدى ريخت كه ابتدا مسجد حاجى ميرزا عباسقلى و بعدها به مسجد حاجى شيخ عبد النبى كه مردى عالم و مجتهدى تمام‌عيار و پيشنماز مسجد بود معروف گشت . عبث نبود كه در نهم ربيع الاول سال 1310 كه حاجى ميرزا عباسقلى مرحوم شد ، يكى از پيشخدمتهاى ناصر الدين شاه خبر را بشاه داده بطور مطايبه گفته بود « قربان ! استدعا دارم حاجى ميرزا عباسقلىگرى را به من التفات كنيد ! » . از اين قماش اشخاص در هر محله‌اى بودند كه در كارهاى اهالى محل كار راه‌اندازى و اهل محل هم از آن‌ها حرف‌شنوى داشتند ولى عمليات آن‌ها از كوچه و محلهء خود دور تر نميرفت و مثل حاجى ميرزا عباسقلى نبودند زيرا چنان كه ديديم ميرزا ، بابا شمل اعيانى تمام شهر بود .\r\n\r\n","description":"","footnote":"","page_name":" 446 ","page_number":464},
  {"content":"\r\n\r\nاز پسرهاى حاجى ميرزا عباسقلى كسىكه در اين رويه جاى او را بگيرد نبود زيرا دوره تغيير كرده بود و مردم پليتيك‌مآب‌تر از آن شده بودند كه از سادگى و صفا و رك‌و راستى خوششان بيايد و اگر دوره اقتضاى پرورش چنين اشخاصى را داشت ، ميرزا ابو القاسم مشير لشكر براى اين كار بىاستعداد نبود . ميرزا ابو القاسم به مكه مشرف و لقب مشير لشكرى گرفته حاجى مشير لشكر شد . در آخر عمرش در زمان مظفر الدين شاه و به دو مشروطه بوزارت تهران هم رسيد . پسر سوم حاجى ميرزا عباسقلى ميرزا احمد خان در وزارت خارجه مشغول خدمت شد و بكارگزاريهاى درجه دوم ميرفت . چندى هم كنسول عشق‌آباد بود و بالاخره منشور الملك لقب گرفت و برياست ادارهء روس و ساير ادارات وزارت خارجه هم رسيد و در سن هشتاد سالگى بدرود زندگى گفت . اولاد او آقايان حسين و محسن منشور هستند .\r\nپسر چهارمش ميرزا محمود داماد ما كه از رفقاى دورهء برادرم آقا ميرزا رضا بود و از ادبيات فارسى بىاطلاع نبود و قدرى هم در مدرسهء دار الفنون درس خوانده بود ، به زودى مثل سايرين بدون هيچ تشريفات ، خانى را دنبال اسم خود بست و بعد از آن‌كه حاجى مشير لشكر وزارت مآب شد ، او شغل لشكرنويسى برادر را اشغال كرد و بعدها كه به مكه رفت ، لقب موقر الدوله گرفت و حاجى موقر الدوله شد . يك سفر هم بوزارت عضد السلطان ، پسر مظفر الدين شاه بعراق رفت . يك‌چند نيز نايب الوزارهء تهران و بالاخره در دورهء مشروطه در وزارت داخلهء شاهزاده فرمانفرما چند ماهى هم بمعاونت وزارت داخله رسيد .\r\nحاجى موقر الدوله از خواهر ما اولاد پيدا نكرد و محرمانه زنى دست‌وپا كرده و از اين زن دو تا پسر پيدا كرده بود . خواهر ما در سال 1337 قمرى بدرود زندگى گفت و حاجى موقر الدوله هم سيزده چهارده سال بعد از او در حيات بود و نام موقر را براى خود نام خانوادگى قرار داده ، پسرهاى او محمد و على موقر هستند .\r\nاز اتفاقات اول سال هزار و سيصد و پنج دو مولود تازه در خانواده بود . در ماه محرم خواهر بزرگ ما عيال ميرزا شفيع خان مستشار الملك كه تا اينوقت اولاد پايدارى پيدا نكرده بود ، دخترى و در ماه صفر اين سال خانم آقاى ميرزا رضا پسرى به دنيا آوردند كه پدرم اين نوهء تازه بدنياآمدهء خود را باسم محمد جواد موسوم كرد و اين آقاى جواد مستوفى است كه بعد از اينها با دختر حاجى مشير لشكر ازدواج كرد و پسرهاى او حسنعلى مستوفى و ابو القاسم مستوفى جوانان برومند خانوادهء ما هستند . جواد مستوفى لقب مقرب الدوله هم گرفت . ولادت مقرب الدولهء آينده براى من دفتر تازه‌اى از مشغوليات باز كرد . اكثر سر گاهواره او ميرفتم و چشمان آبى و موهاى خرمائى او را تماشا ميكردم و اگر خانم داداش اجازه ميداد ، با كمال ميل او را بغل ميزدم و دور اطاق ميگرداندم .\r\n\r\n","description":"","footnote":"","page_name":" 447 ","page_number":465},
  {"content":"\r\n\r\n\r\nراه‌آهن حضرت عبد العظيم\r\nدر ماه ذيقعدهء سال 1305 راه‌آهن از تهران به حضرت عبد العظيم كه كمپانى بلژيكى يكى دو سال بود مشغول كشيدن آن شده بود ، خاتمه يافت و به راه افتاد . تمام مردم تهران براى تماشاى اين چيز عجيب يك بار با ترن به حضرت عبد العظيم رفتند . حتى تصنيفى هم براى رفتن زنها به اين سفر كوتاه نيمه‌زيارتى و نيمه‌تماشائى ساخته بودند كه بچه‌ها در كوچه‌ها ميخواندند . ما هم خيلى مايل بوديم بعنوان زيارت براى تماشاى اين مركب كه وصف آن را از اين و آن زياد شنيده بوديم ، سفرى به زيارت برويم . ولى برادر كوچكتر ما على اصغر بآبله مبتلا شده بود و گرفتارى مادرم مجالى به اين تقاضا نميداد . كم‌كم آبلهء طفل خوب شد و بحمام هم رفت و مزاجش روبراه گرديد و ما توانستيم بوسيلهء مادرم از پدرم اجازه و خرج سفر بخواهيم . پدرم جواب گفت مسيو دنى رئيس راه‌آهن از من دعوت كرده است كه براى رفتن به حضرت عبد العظيم روزى را معين كنم و خبر بدهم ، هروقت رفتم شما را هم ميبرم . بالاخره باصرار و يادآوريهاى ما ، روز عيد غدير براى اين كار تعيين شد . صبح روز عيد با پدرم و آقا ميرزا رضا هريك بر اسبى سوار شديم و بايستگاه راه‌آهن رفتيم ، در آنجا مسيو دنى كه مسلما بلژيكى بوده است ، پذيرائى و احترام بجا آورد و واگون مخصوصى بترن علاوه كرد و تا حاضر شدن واگون ، ما را بكارخانهء يدك سازى ايستگاه برد . تماشاى اين دستگاه براى من بسيار تازگى داشت . خلاصه به حضرت عبد العظيم مشرف شديم و زيارت كرديم و برگشتيم .\r\n\r\nبرادر كوچكتر خيلى عزيز است\r\nدر مراجعت بين راه على اصغر كسل شد ، به خانه كه آمديم به بستر افتاد ، دوازده روز باقى ذى الحجه و دو روز از ماه بعد را آنچه معالجه كردند ثمرى نكرد و روزبروز حالش بدتر شد تا بالاخره در شب سوم محرم 1306 بعد از نصف شب در شش سالگى زندگى را وداع گفت .\r\nتا اينوقت هيچ اتفاق نيفتاده بود كه كسىكه من به او علاقه‌اى داشته باشم بميرد حتى در خانهء ما ، در مدت دوازده ساله سن من هيچكس نمرده بود . مرگ اين برادر كوچك كه شيرين‌كاريهاى او را سابقا نوشته‌ام ، چنان قلب بچه‌گانهء مرا فشار داد كه مثل بزرگترها اشك ميريختم و ناله ميزدم . پدرم بىاندازه به اين طفل علاقه داشت ولى من نديدم كه در فوت اين طفل عزيزكرده جز گفتن لا حول و لا قوة الا باللّه و  إِنَّا لِلَّهِ وَ إِنَّا إِلَيْهِ راجِعُونَ  « 1 » چيزى بگويد يا گريه‌اى بكند و از اجر اخروى صبر ، در مقابل تلف اولاد چيزى بكاهد . پيرمرد چنان متأثر بود كه وقت بردن جنازهء طفل با اينكه پسرهاى بزرگش همه دنبال جنازه بودند ، بىاختيار از خانه بيرون آمد و به راه افتاد . ميرزا محمود وزير جلو آمد و او را برگرداند . باوجوداين مراسم روضه‌خوانى مثل هر سال برپا بود .\r\n\r\n\r\n","description":"","footnote":"\r\n( 1 ) - سورة البقره آيهء 156\r\n","page_name":" 448 ","page_number":466},
  {"content":"\r\n\r\n\r\nمسافرين كربلا\r\nبرادرم آقا ميرزا رضا از مدتى پيش اجازه تحصيل كرده بود كه سفرى بكربلا برود . روز دوازدهم محرم 1306 با خان دائى مرتضى قليخان و ميرزا محمود خان داماد تازه و آقاى موسى رئيس و دو سه نفر حاشيه به اين مسافرت رخت سفر بربست . ما هم تا حضرت عبد العظيم آنها را مشايعت كرديم . در اين‌روز شيخ شيپور هم بود و حركات و بيانات خنده‌آور او مايهء تفريح همه ميشد . اول شب قافلهء آنها براى سفر زيارت حركت كرد ، سفريكه چهار پنج ماه طول كشيد و در مراجعت بزمستان سختى مواجه شدند . از كرمانشاه تا تهران به علت راه‌بندان ، يك ماهه آمدند و جوانهاى خانواده همگى تا حضرت عبد العظيم از مسافرين استقبال كردند .\r\nدر اين سال در تهران 26 برف روفتنى « 1 » آمد ، تمام حوض‌ها از يخبندان شكست ، از جمله سوغات‌هائيكه خان دائى براى من آورده بود ، كفش چرم برقى كشدارى بود كه نظير آن آن روزها در اين شهر جز در يكى دو مغازهء فرنگى جائى يافت نميشد .\r\n\r\nافكار من در سيزده سالگى\r\nحالا من افكار ديگر در سر دارم ، زندگى را مىفهمم و مىخواهم در همه‌چيز و همه‌جا مانند مكتبخانه پسر مبرزى باشم كه هيچكس به من ايراد نتواند بگيرد . لباس زرى و اطلس بچگانه ديگر نميپوشم ، لباسم در زمستان قباى برك كمرچين و ارخالق شال پنبه‌اى و يا ترمهء اميرى و كلجهء آستر سنجاب زقره‌دار و لباده برك بجستانى و در بهار قباى دارائى و لبادهء برك و در تابستان قباى قدك و لبادهء فاسونى است و با لباس بزرگترها فرقى ندارد . بچه‌هاى هم‌سن من بجاى لباده سردارى ميپوشند . سبب اتخاذ لباده براى روپوش ، فرار از پوشيدن قباى راسته است كه پدرم بدش نمىآيد كم‌كم بر ما تحميل كند . به حكم پدرم وسط سر ما را تراشيده ، خيابان عريضى تا پشت گردن ما باز كرده‌اند ، چيزى كه ما از آن بسيار ملوليم ، ولى در مقابل امر پدر مقاومتى نميتوانيم كرد . پدرم نسبت به من خيلى التفات دارد ، من شبها بجاى عينك پيرمرد كار ميكنم و چيزهائى كه از كتابهاى فارسى ميخواهد بخواند ، من براى او ميخوانم . من هم پدرم را بدرجهء پرستش دوست دارم ، دشك و پتو يا كتانى كه در گوشه‌اى از اطاق براى او انداخته‌اند ، بقدرى در نزد من مقدس است كه هيچوقت نزديك نميشوم ، حتى از ديدن صورت خود در آينهء قاب نقاشى او خوددارى دارم ، هرقدر بزندگى بيشتر آشنا ميشوم ، قدر و منزلت پدر در نزد من زيادتر ميگردد ، زيرا خوب ميدانم كه تمام حيثيت و اعتبار من بواسطهء اين پدر است و اگر در آينده هم\r\n\r\n\r\n","description":"","footnote":"\r\n( 1 ) - ميرزا نصر إله حكاك شاگرد ميرزا رضاى كلهر مهمانى از اهل عتبات داشت كه هيچ برف نديده بود . اين شخص هرروز كه برف ميامده است چون چيز عجيبى بنظرش ميرسيده خطى به ديوار اطاق ميكشيده است . بعد از زمستان كه ميرزا نصر إله اين خطها را شماره كرده بود 26 تا از كار درآمده و ذكر اين عده در متن از روى آمارگيرى اين شخص عرب و قول ميرزا نصر إله است و الا كمتر اتفاق افتاده است كه كسى از برف در ايران كه چيز عادى است ، آن هم در آن روزگار ، آمار بردارد\r\n","page_name":" 449 ","page_number":467},
  {"content":"\r\n\r\nبه جائى بتوانم برسم ، بوسيلهء اين پدر خواهد بود . از فكر اينكه روزى برسد كه سايهء اين پيرمرد بر سر من نباشد ، بىاندازه عذاب ميكشم . از طرف ديگر به اين اندازه هم ساده‌لوح نيستم كه ندانم پدرم وارد هشتاد و سه سالگى است و اشخاصيكه به اين سن رسيده باشند ، زياد نيستند و اين پيرمرد آفتاب لب بام است ، كارهاى خود را هم تقسيم كرده است ، بر فرض اينكه تقسيم نكرده بود ، من حقا با اين سن و سال و دانش و معلومات نميتوانستم از آنها بهره‌مند شوم ، وضع دوره را خوب ميفهميدم كه تمام آبرو و اعتبار طبقهء ما بداشتن كار دولتى است و از كار داشتن برادرها و اعتبار آنها چيزى به من نخواهد چسبيد . مگر ميرزا عليمحمد و ميرزا اسد اللّه ، سهل است ميرزا حسين و ميرزا حبيب اللّه برادرهاى پدرم و ميرزا حسنخان عمو نبوده و نيستند ؟ چرا بايد شاخص خانواده ، پدر من در درجهء اول و ميرزا حسنخان در درجهء دوم واقع شوند و باقى برادرها بنان و آب و ملك رعيتى بسازند ؟ چقدر برادرها هستند كه به جهت نداشتن كار دولتى ، نوكر برادر كاردار خود هم محسوب نميشوند ؟\r\nاگر اين پيرمرد از بين برود ، من هم نظير آنها خواهم شد . حتى از اصطلاح زنگولهء پاى تابوت بىاندازه بدم ميامد زيرا فكر ميكردم كه من هم شايد روزى زنگولهء پاى تابوت شوم . البته كسى با من در اين باب‌ها حرفى نميزد ، من هم جرأت تفوه اين مطالب را نداشتم ولى اين افكار اكثر در مغز من بود و هروقت به خود مشغول ميشدم ، از اين تخيلات داشتم . در نتيجهء همين افكار ، كسالتهاى جزئى كه براى پدرم روى ميداد ، بىاندازه مرا نگران ميكرد و هرروز چند سورهء كوچكى كه از قرآن حفظ كرده بودم ، براى سلامت پدرم ميخواندم و به سمت او ميدميدم و با استغاثه از درگاه خدا ميخواستم كه لامحاله ده سالى بپدرم عمر بدهد تا من زير سايهء او بتوانم نشوونمائى بكنم .\r\n\r\nنزديك كردن راه هم آمد نيامد دارد\r\nدو سه روزى بعد از سيزده عيد و ماه ، ماه شعبان 1306 بود . عصر از مكتب‌خانه بيرون آمدم ، چون مادرم براى تمام كردن بازديدهاى عيد خود در خانه نبود ، بعشق‌بازى كردن با جواد كوچولو يكسر به اندرون عقب رفتم . خانم داداش با خدمتكارها بخانهء مادرش رفته بودند و در اين حياط هيچكس نبود . من عادت داشتم كه هرروز نزديك غروب ساعتم را با آفتاب اصلاح كنم ، قدرى در حياط گردش كردم ، يكساعت بغروب مانده ببامى كه ميدان شاه‌بازى ما و سمت مغرب حياط بود برآمدم و شايد با همان تخيلات سابق الذكر مشغول گردش شدم ، يك دو بارى از سر تا ته بام رفت‌وآمد كرده بودم كه صداى در حياط بلند شد ، ولى كى برود در را باز كند ؟ بخصوص كه مادرم در خانه نيست و مسلما خدمتكارها در آشپزخانهء اندرون عقب اين حياط دور هم جمع و مشغول چانه زدن و قليان كشيدن هستند و صداى در را نميشنوند ، مرتبهء دوم در صدا كرد اين‌بار البته شديدتر بود و ترديدى در اينكه جز من كسى براى باز كردن در نيست باقى نماند ، در اين‌وقت من آخر پشت بام و نزديك ارسى بالاخانهء گوشهء عمارت جنوبى بودم ، از نقشه‌ايكه سابقا از اين حياط كشيده‌ام\r\n\r\n","description":"","footnote":"","page_name":" 450 ","page_number":468},
  {"content":"\r\n\r\nخوانندهء عزيز ميداند كه كف اين بالاخانه با كف بام سمت غربى يكى است و ارسى اين بالاخانه هم براى رفت‌وآمد اتفاقى بالا بود ، طبيعى است من راه نزديك را كه اگرچه از ميان بالاخانه‌ها ولى در هرحال بيش از يك ضلع كوتاه حياط نبود ، به دو ضلع بلند و يك ضلع كوتاه آن‌كه بايد از سطح بام و كف حياط بروم تا بدر برسم سودا نميكردم . زيرا همينقدر كه از بالاخانه‌ها رد ميشدم براه‌پلهء ديگرى كه تقريبا نزديك راهرو در حياط سر درميآورد ميرسيدم ، پس بدون هيچ ترديد به سمت سه‌كنجى بام و بالاخانه رفتم . بموجب عادت و سابقهء عمل كه هفته‌اى دو سه بار اين كار را مىكردم ، پاى چپ را روى دندانهء پهن لب ديوارهء سمت حياط گذاشتم كه پاى راست را بطور اريب از محجر ارسى به داخل بالاخانه بگذارم و وارد بالاخانه شوم ، يقينا درست انگاره نگرفتم و از بالاى بام پنج ذرع و نيم ارتفاع بسطح حياط افتادم ، ولى اين سقوط چنان اتفاق افتاد كه روى دو پا ايستاده بر زمين آمدم .\r\nاز اين حادثه هيچ وحشتى نكردم و خواستم به سمت در بروم و مقصود اصلى را كه باز كردن در بود عملى كنم ، ولى ديدم نفسم پائين نميرود ، نشستم ، باز هم افاقه نكرد ، به پشت خوابيدم ، كم‌كم راه نفس باز شد ، همين كه از نفس قدرى اطمينان حاصل كردم ، برخاستم و نشستم و با چند سرفه نفس را تقريبا به حال طبيعى درآوردم ، فكر باز كردن در مجددا بمغزم آمد ، خواستم برخيزم ، پاها يارى نكرد ، همين كه دانستم بيمدد غير نميتوانم خود را به جائى برسانم ، داد و فرياد را سردادم .\r\nبعد از دو سه دقيقه پنج شش نفر نوكر و خدمتكار دور من جمع شده بودند ، زير بغل مرا گرفتند و بحياط جلوى آوردند و در گوشهء اطاق دشكى گستردند و پشتى ترتيب دادند و مرا نشاندند ، پاهاى من البته دراز بود ، آقا غلامحسين للهء على اصغر كه بعد از آن طفل نوكر در اندرون بود ، نگاهى بپاى من كرد و گفت پاى شما چيزيش نيست و تشويشى ندارد ، الان ميروم شكسته‌بند مياورم ، من چيزى نگفتم ، او از در خارج شد ، بعد از يكربع ساعت با على قصاب سر گذر برگشت .\r\nمشهدى على وارد شد ، با دست قدرى پاها را امتحان كرده گفت ابدا تشويش نكنيد ، پاى شما خورده كرده و يكى دو استخوان از كف هريك از پاها بالا جسته است ، الان جا مياندازم ، موميائى داريد ؟ ننه زهرا كه ميشناسيمش حاضر بود و فورا به سمت هزاربيشهء خاتمى كه گوشهء طاقچه گذاشته بود رفت و قوطى چوبى موميائيرا جلو مشهدى على زمين گذاشت .\r\nمشهدى با نوك چاقوى خود قدرى از آن بيرون آورد و گفت اينرا موميائى روغن بسازيد و بياوريد بايد قدرى هم بآقا بدهم بخورد ، سعى كنيد روغن داغ شود كه خوردنش ناگوار نباشد . بآقا غلامحسين گفت يك ذرع كرباس و چهار تا تخم‌مرغ و صد دينار مورد و صد دينار رب سوس زود به من برسان .\r\nاين اشياء بهمت آقا غلامحسين زودتر از موميائى روغن رسيد ، مشهديعلى گفت مورد و رب سوس را نرم بسائيد و بياوريد ، در اين ضمن موميائى روغن را هم آوردند ، به قدر يك\r\n\r\n","description":"","footnote":"","page_name":" 451 ","page_number":469},
  {"content":"\r\n\r\nقاشق آش‌خورى آن را به من خوراند ، با مابقى دست‌هاى خود و پاهاى مرا چرب كرد ، يك سينى آوردند پاى مرا كف سينى گذاشت و گفت برخيزيد ولى بايد تحمل داشته باشيد و سنگينى خود را روى پاى راست بدهيد ، يكى دو نفر هم مرا گرفته بودند كه اگر پيچ‌وتابى بخورم به زمين نيفتم . مشهديعلى مالش را شروع كرد ، درد خيلى زياد ولى قابل تحمل بود ، با فشار به روى پا و مالش اين يك پا را كه بيشتر خورده كرده بود جا انداخت .\r\nبا توصيهء اينكه پاى جاافتاده را روى زمين نگذارم زيرا ممكن است زحمت بهدر برود ، بپاى ديگر پرداخت ، اين پا را هم جا انداخت ، من هم تا ميتوانستم سروصدا نميكردم ، ولى گاهيكه درد زياد بود ، ناله‌هائى طبيعة از سينه بيرون ميآمد . خلاصه دو قلم دوا را كه سائيده و حاضر بود با تخم‌مرغها خمير و كرباس را از ميان دو تا كرد و اين ضماد را روى آنها كشيده بدور پاها بست . ننه زهرا رختخواب را حاضر كرده بود ، با كندهء زانو نزديك رفتم و ميان رختخواب لغزيدم ، مشهديعلى توصيه كرد كه تا پنج روز ديگر روى دو پا نبايد راه بروم . آقا غلامحسين دست بجيب برد و سه قران بمشهديعلى داد و مشهدى با دعا و ثنا از در خارج شد .\r\nخوانندهء عزيز اين حق القدم و حق عمل را كه نصفش هم بشهادت دعا و ثناى دكتر عامل انعام بوده است ، با افاده و طمع و نازهاى شترى و كج جاانداختن دررفته و عذابهاى حاصلهء از آن كه بعضى از دكترهاى امروزه دارند و بالاخره هم استاد شعبان يخنىپز بايد خبطهاى آنها را اصلاح كند ، مقايسه فرمايند . نسخهء مشهديعلى هم بابانداژش بيش از چهار عباسى قيمت نداشته است .\r\nوقتى كه عمليات مشهدى على انجام شد و مشغول ضمادسازى بود ، مادرم به خانه وارد شده بود ، ابتدا به او گفته بودند پاى آقا عبد اللّه در راه رفتن پيچ خورده رگ‌برگ شده مشغول ضماد انداختند . بعد كه از پنجره نگاه كرده و از سلامت من مطمئن شده بود به او گفته بودند از دم پنجره به زمين افتاده است و كم‌كم از دم ارسى طبقهء اول و بالاخره وقتى على قصاب داشته است از اطاق خارج ميشده ، دانسته بود كه من از پشت بام بحياط افتاده‌ام و پايم دررفته است ولى خطرى ندارد . باوجوداين اطمينان ، همين كه مشهدى على و و نوكرها از اطاق خارج شدند ، مادرم با چشم گريان وارد اطاق شد و جلو رختخواب من بسجدهء شكر افتاد ، بعد سر برداشت ، نزديك من نشست ، صورتم را بوسيده گفت فرزند ! خدا ترا دوباره به من داده است ، من ترا منع ميكردم كه از گوشهء بام ببالاخانه نروى ؟\r\nحالا دانستى كه حس مادر خطا نميكند ؟ من از خجلت چشم را به زير انداخته بودم و در مقابل اين مهر مادرانه نميدانستم چگونه از عذابيكه به او داده‌ام عذرخواهى كنم و به ياد پدرم افتاده گفتم ولى لازم نيست آقا بفهمد من از كجا افتاده‌ام ، بايشان نگوئيد كه چه شده است .\r\nمادرم خنديد و گفت چگونه ممكن است از پدر حقيقت را مخفى كرد ؟ ولى من طورى بملايمت به او حالى خواهم كرد كه تشويش نكند . گذشته از اين حال تو عيبى ندارد كه مايهء ترس باشد . گفتم ولى سرم درد مىكند ، دست روى پيشانى من گذاشت و گفت دررفتگى تب\r\n\r\n","description":"","footnote":"","page_name":" 452 ","page_number":470},
  {"content":"\r\n\r\nميآورد ، تب كرده‌اى و سر دردت از تب است . بعد غذاى سبك ساده‌اى براى من سفارش داد .\r\nدر اين ضمنها صداى عصاى پدرم بلند شد ، مادرم لاله‌اى روشن كرد و باطاق او كه وصل باطاق ما بود برد . بعد از يكربعى ديدم درى كه اطاق ما باطاق پدرم داشت باز شد ، ابتدا پدر و بعد مادرم باطاق وارد شدند ، پدرم پهلوى رختخواب من نشست ، دست به پيشانى من گذاشت ، دعائى خواند ، چند بار الحمد للّه گفت و بالاخره بمادرم دستور داد الان بفرستيد سيد خراسانى حكيم براى صبح بيايد ، اگرچه تب دررفتگى است ولى او هم ببيند ضررى ندارد ، برخاست باطاق خود رفت . برادرم آقاى فتح اللّه مستوفى با دو خواهر كوچكتر دور رختخواب مرا گرفتند و با هم يواش‌يواش صحبت ميكرديم ، در اين ضمن‌ها شام مرا آوردند ، خوردم ، مادرم يك لالهء روشن بالاى سر من گذاشت ، بخواب عميقى فرورفتم ، بطوريكه ابدا متوجه نشده بودم كه مادرم تا صبح دو سه بار سر باطاق من زده و باطاق خود برگشته است .\r\nصبح از نور آفتاب كه از پنجره باطاق و حتى برختخواب من هم افتاده بود از خواب بيدار شدم در حالى كه هيچ كسالتى و دردى در هيچ جاى بدنم احساس نميكردم . سيد خراسانى آمد ، امتحان كرد و گفت تب ندارد و از همين‌جا معلوم است كه دررفته درست جا افتاده است ، معهذا اگر جعفر قلى بك قورخانه‌چى شكسته‌بند ماهر را هم ميآورديد نگاهى ميكرد ، بد نبود . مادرم آقا غلامحسين را احضار كرد و سيد خراسانى نشانهء خانهء شكسته‌بند را به او داد و باطاق پدرم رفت و نتيجهء معاينه را اظهار و دنبال كارش رفت . آن روز تا عصر و فردا جعفر قلى بك را در خانه نيافته بودند ، پس‌فردا عصر درست سه شبانه روز بعد از حادثه ، جعفر قلى بك آمد ، طشتى از آب نيم‌گرم سفارش داد و پاهاى مرا در آب نيم‌گرم شست و با پارچه خشك كرد ، دستور داد بهر پائى دو سه تا زالو بيندازند پنجقران هم به او دادند .\r\nفردا صبح زالو انداختند ، طبعا آن‌روز و فردا را هم براى معالجهء دهن زالو بسترى بودم ، از روز ششم نرم‌نرم با كفش سرپائى به راه افتادم و روز دهم بمكتب رفتم ، ولى تا دو سه سال هروقت پاهايم سرما مىخورد درد ميگرفت و تا خواب نمىرفتم ، درد آرام نمىشد ، خرده‌خرده اين علت هم رفع شد . وقتىكه من بسترى بودم ، خبر فوت ميرزا طاهر را آوردند ، پدرم خيلى متأثر شد و براى جمع كردن ختم او رفت .\r\n\r\nمسافرت سوم ناصر الدين شاه بفرنگ\r\nدر ماه رمضان 1306 ناصر الدين شاه براى دفعهء سوم مسافرتى بفرنگستان كرد . بدوا به پطرزبورغ و از آنجا بآلمان و اطريش و فرانسه و بلژيك و هلند و بالاخره بانگلستان هم رفت . در همه‌جا از او پذيرائيهاى شايان كردند . در مراجعت ، از خاك روسيه مجددا عبور كرد و از جلفا بايران وارد شد . ورود او را بسرحد ايران كه در ماه محرم 1307 اتفاق افتاد ، چندين تير توپ اعلام كرد . ولى مدتى گذشت و شاه بتبريز نرسيد ، اهل تهران خبرى نداشتند كه شاه بعد از ورود بسرحد مبتلا\r\n\r\n","description":"","footnote":"","page_name":" 453 ","page_number":471},
  {"content":"\r\n\r\nبه تب و اسهال خطرناكى شده بود ، دكتر فوريهء فرانسوى « 1 » كه بجاى دكتر طولوزان در همين سفر استخدام و حاضر بود بعد از ترديد اطباى ايرانى مسئوليت را به عهده گرفت و مشغول معالجه شد و خطر را گذراند . شاه به سمت تهران حركت كرد و در غياب شاه ، نايب - السلطنه وزير جنگ و حاكم تهران ، بتمام‌معنى نايب السلطنه بود زيرا امين السلطان هم به سمت وزير اعظم در اين مسافرت همراه بوده است . شاه ، عزيز السلطان را هم در اين سفر همراه خود برده بود . خلاصه براى تشريفات ورود شاه ، بامر نايب السلطنه در خيابانهاى شهر كه معبر شاه بود ، طاقهاى نصرت بستند و در فواصل ، تخته‌هاى سپرمانند كه روى آن اشعارى در تهنيت ورود شاه نوشته شده بود ، نوك چوبهاى پارچه گرفته نصب كرده ، سردر ادارات دولتى و بانك شرقى را كه بعدها ببانك شاهنشاهى تغيير اسم داد ، با جار و چهلچلراغ و لاله و آينه زينت نموده بودند . نائب السلطنه براى پيشكشى تهنيت ورود چترى كه دستهء آن مرصع و آويزهاى زمرد بدورهء آن آويخته بودند ، حاضر كرده بود . مخارج اين مسافرتهاى شاه مسلما از پولهاى خزانهء اندرون بوده است چنان كه در دفاتر ماليهء آندوره هيچ اثرى از اين مخارج نبود حتى شاه در اين سفر مقدارى الماس نتراشيده هم خريدارى كرده و معروف بود كه الماسها بعد از تراشيكه در ايران به آنها داده‌اند ، دو برابر قيمت خريدارى شده ارزش پيدا كرده است . گويا اين همان الماسهائى است كه آنها را دكمهء سردارى خود ميكرده و رنگ آنها نباتى بوده است .\r\n\r\nبانك شاهنشاهى ايران\r\nانگليسها در سنوات اخير امتياز تأسيس بانكى كه كارش منحصر به قرض دادن پول به اين و آن باشد ، از دولت ايران باسم بانك شرقى دست و پا كرده بودند . در مسافرت اخير شاه باروپا و انگلستان امتياز نشر اسكناس را هم براى اين بانك از ناصر الدين شاه گرفتند .\r\nالبته بانك ناشر اسكناس بايد اسم مجلل‌ترى داشته باشد ، بنابراين اسم آن را بانك شاهنشاهى ايران گذاشتند و اسكناسهائيكه نمايندهء يك و دو سه و پنج و ده و بيست و بيست و پنج و پنجاه و صد و پانصد و هزار تومان بود ، با عكس ناصر الدين شاه منتشر نمودند . اين بانك و شعب آن در ايران كار ربودن طلاهاى اين كشور را براى خارجه آسان كرد .\r\nروسها هم براى اينكه از رقيب عقب نمانند ، تقاضاى تأسيس بانكى از دولت ايران نموده و بالاخره موفق هم شدند و بانكى باسم بانك استقراضى رهنى در تهران داير كردند .\r\nامتيازى كه دولت داده بود ، امتياز بانك رهنى بود كه در مقابل اشياء منقول بافراد پول قرض بدهد ولى كم‌كم اين بانك هم از حدود خود تجاوز كرده بگرو گرفتن ملك و حتى بىگرو پولهائى بين تجار پخش كرد . در آينده باز هم موقع بدستم خواهد آمد كه از عمليات بانك روس چيزهائى بنگارم .\r\n\r\n\r\n","description":"","footnote":"\r\n( 1 ) -  Feuvrier \r\n","page_name":" 454 ","page_number":472},
  {"content":"\r\n\r\n\r\nباز هم بنائى باغ\r\nميدانيم زمينى كه براى بيرونى عمارت باغ بيرون گذاشته بودند ، بياض افتاده بود . در اين دو سال آخر حاج ميرزا محمد برادرم با پسرهايش در دو اندرون آن منزل كرده بودند و حياط آشپزخانه بجاى بيرونى بود . خانهء كوچهء بن‌بست كه حاجى ميرزا محمد قبل از انتقال به اين باغ آنجا نشسته بود ، نصيب زن ديگر آقا ميرزا جعفر كه به خيال پيدا كردن اولاد گرفته بود شد .\r\nدر زمين بيرونى باغ ، يكرشته بناى سه‌قسمتى رو بمشرق در دو سال قبل ساخته بودند ولى بناى فاخر عمارت كه بايد رو بجنوب بين باغ و حياط بيرون ساخته شود باقيمانده بود .\r\nدر اين سال اين قسمت را هم شروع و دو تالار هشت در چهار در وسط و دو ايوان عريض سرتاسرى يكى سمت باغ و ديگرى به سمت حياط و چهار اطاق در دو كلهء تالارها و يك سفره‌خانه به طول تمام بنا طرح‌ريزى كردند . زير دو تالار و دو ايوان يك زيرزمين بسيار وسيع با ستون سنگى و شاه‌نشين‌هاى عريض و زير اطاقهاى جنبين راه‌پلهء زيرزمين و راهرو حياط بيرونى بباغ طرح شده و عمارت بسيار وسيعى كه تماما از آجر و بام آن با شيروانى كاهگلى بود ساختند . سفت‌كارى اين بنا در پائيز تمام شد ولى تا بنا قابل سكنى شود ، البته خيلى باقى داشت . سرما رسيد و بنائى تعطيل گشت .\r\n\r\nفوت پدر\r\nزمستان سال 1307 با برف و سرماى زياد شروع شد ، زكام مهلكى كه جوجه‌طبيبهاى دار الفنون رفته براى دفعهء اول باسم انفلوانزا ناف‌بريش كردند « 1 » در شهر شايع گرديد . در تمام خانه‌هاى شهر اين بيمارى مسرى بود حتى كار بپاشيدن محلول اسيدفينيك با آب باطاقها و سروبر اشخاص هم رسيد . پدرم روزى نزد شاه رفته بود ، در مراجعت آثار اين مرض در او پيدا شد و بعد از يكى دو روز منجر بذات الريهء سختى گشت . آنچه معالجه كردند اثرى نبخشيد و بعد از هشت روز در چهارشنبه هفتم جمادى الاخره در سن هشتاد و سه الا ده روز دو ساعت به ظهر مانده زندگى را وداع گفت . تا دم آخر بذكر خدا مشغول بود و آخرين جمله‌ايكه بر زبان راند سورهء   قُلْ هُوَ اللَّهُ أَحَدٌ   بود كه در كلمهء صمد قلبش از حركت ايستاد . بالاخره چيزى كه از تفكر پيش‌آمدنش بر خود ميلرزيدم واقع شد و من در سيزده سال و چند ماهگى بىپدر شدم .\r\nدر اين هشت روزهء بيمارى او ، من خودم هم مبتلا به انفلوانزا و تب بودم ولى فكر بيمارى پدر مرا از خود بى خود كرده بود .\r\nدر بيرونى چادرى برپا كردند ، تغسيل و تكفين زير چادر به عمل آمد ، جنازه را به مسجد حاجى شيخ عبد النبى بردند و بر او نماز خواندند و در اطاق عقب مسجد گذاشتند و قارى بالاى سر او نشاندند تا براى تعيين محل دفن و مقدمات تشييع تداركات لازم را ببينند .\r\nاز بعد از ظهر در دو تالار منزل برادرم ميرزا محمود وزير ختم برپا شد .\r\n\r\n\r\n","description":"","footnote":"\r\n( 1 ) - ناف‌برى كنايه از اسم‌گذارى است كه به جهت مقارنهء اين دو كار از راه تسميه قرين بقرين مصطلح شده است .\r\n","page_name":" 455 ","page_number":473},
  {"content":"\r\n\r\n\r\nمجلس ختم\r\nاين مجلس را براى اين به ختم موسوم كرده‌اند كه در آنها مردم لااقل يك قرآن بطور تجزيه ميخوانند و ختم ميكنند « 1 » و مجلس فاتحه هم به آنها ميگويند زيرا هركس وارد مجلس مىشود ، معمولا فاتحه‌اى ميخواند . در كرمان به اين مجلس « پرسه » يعنى مجلس حال‌پرس و تفقد از بازماندگان ميگويند و بد اصطلاحى نيست .\r\nدر آن دوره رسم بود طاقه شال زمردى در وسط تالار مجلس پهن ميكردند ، سه تا قدح بسيار بزرگ كه قطر دائرهء آنها به نيم ذرع و سه چارك هم ميرسيد در وسط طاقه شال رديف مينمودند ، چهار گلدان بزرگ چهارگوشهء طاقه شال و دو گلدان كوچكتر بين سه قدح ميگذاشتند . سمت بالاى طاقه شال ، جعبه‌هاى محفظهء جزوه‌هاى قرآن بود و در ميان قدحها گلاب‌پاشهاى پر از گلاب ميگذاشتند . فاتحه‌چىها بواردين گلاب ميدادند ، در تابستانها در اين قدح‌ها يخ ميريختند و گلاب‌پاشها را در آن خنك ميكردند و گلدانها را هم در فصل گل البته خالى نميگذاشتند . هركس وارد ميشد فاتحه‌چى بصداى بلند « فاتحه » ميگفت و بعد از نشستن ، اول گلاب ميبرد ، بعد اگر مؤمن ميخواست جزوه به او ميداد . همهء مردم قرآن‌خوان بودند و يك جزوه را حكما ميخواندند . در آن دوره رسم نبود كه جزوه را دست بگيرند و نخوانده ورق بزنند و پس بدهند بلكه براى درك ثواب تا آخر ميخواندند .\r\nفاتحه‌چيها هم دو سه نفر بودند ، يكى از آنها كه مامور جمع كردن جزوه‌هاى خوانده شده بود ، آنها را در كنارى جمع ميكرد و همين كه جزوه‌ها يكدوره خوانده ميشد ، آنها را دوباره در جعبه‌ها جاى ميداد و در جمع كردن آنچه در دست خواندن بود همين رعايت را منظور ميكرد كه حتى يك جزوه هم نخوانده نماند و ثواب ختم تمام قرآن هم درك شده باشد . مثل امروز نبود كه فاتحه‌چى چند تا جزوه در دست دارد بهركس بدهد و از هركس بگيرد حسابى در كار نيست و ممكن است يك جزوه ده بار خوانده شود و باقى نخوانده بماند .\r\nمردمدارى ميرزا محمود وزير و زيادى عدهء خانواده و داشتن رفقاى زياد سبب شده بود كه مجلس ختم پدرم با اينكه سه روز برقرار بود همواره پرجمعيت باشد . روزها سى چهل قاب نهار و شبها براى خودمانيها و حاشيه و نوكرهاى زياد مرسوم دوره كه البته صد نفرى ميشدند ، شام با تمام لوازم حاضر بود . گذشته از اين در اين سه روز ديگهاى پلو براى فقرا زياد پخته ميشد و در كوچه به آنها ميدادند . احسان به فقير و اطعام گرسنه از لوازم ختم بود . در ختم زنانه هم كه در خانهء ما برقرار بود ، البته نه به قدر جمعيت ختم مردانه ولى در هرحال عده زياد بود . در ختم زنانه روضه‌خوانهاى زن كار قاريهاى مردانه را بعلاوه روضه‌خوانى دائمى عهده ميكردند .\r\nنزديك ظهر روز جمعه ، امين السلطان كه در اينروزها وزير اعظم به او ميگفتند بمجلس\r\n\r\n\r\n","description":"","footnote":"\r\n( 1 ) - در آن زمان اين مجلس سه روز متوالى منعقد ميشد و روز سوم را روز ختم مجلس ميگفتند . بنابراين شايد بتوان گفت كه از راه تسميهء جزء بكل هر سه روز را ختم موسوم كرده‌اند .\r\n","page_name":" 456 ","page_number":474},
  {"content":"\r\n\r\nآمد ، تفقد شاه را كه بعد از ظهر همان روز را براى شرفيابى بازماندگان تعيين كرده بود ، به اطلاع برادرهاى بزرگ رساند . قاريها كه پنج شش نفر بودند شروع به « الرّحمن » كردند . آن روزها كم‌فروشى معمول نبود ، سوره را به سنگ تمام با تكرار « لا بشيئ من آلاء رب اكذّب ربّ صلّ على محمّد و آل محمّد » در هر  فَبِأَيِّ آلاءِ رَبِّكُما تُكَذِّبانِ *  خواندند .\r\nمجلس قارى و گلدان و قدح‌دار ختم شد ولى تا يكهفته سران خانواده نشسته بودند و مردم ميآمدند . در آن دوره رسم بود هركس رفاقت و اختصاصش با صاحب‌عزا زيادتر بود ، در مجلس زيادتر مينشست . بعضى در تمام روزها از صبح تا آخر شب اطراف صاحب‌عزا را داشتند و اسباب اشتغال او از غم و غصه بودند . در اين سه روزه بعلامت عزادارى دكمه‌هاى يخهء پيراهن صاحبان عزا بايد باز باشد ، ختم كه جمع ميشد يخه‌ها را ميبستند .\r\n\r\nشرفيابى\r\nدر حدود دو ساعت بعد از ظهر شش برادر كه تفاوت سن بزرگتر از همه با سن من كه كوچكتر از همه بودم پنجاه و سه چهار سال بود ، قدم در باغ گلستان گذاشتيم . در آنوقت حوض جلو عمارت موزه از اينكه امروز باقى مانده است مفصلتر بوده ، پيچ‌وخم‌هاى فرعى هم داشت كه عرض باغ را قطع ميكرد و براى رفتن بعمارت بايد از يكى دو پل ظريف آهنى كه بر روى شعب حوض ساخته بودند عبور كرد . ولى محل فواره در همين نقطهء امروزه واقع شده و بارتفاع يك ذرع در پرش بود . شش برادر بسه صف دو نفرى تقسيم و به سمت نارنجستان پيش رفتيم .\r\nامروز اگر از در سرسراى موزه به سمت مشرق بروند ، بعد از عبور از جلو تالارهاى جنب موزه بگريختگى ميرسند كه پله‌هاى عريض مدخل عمارت در ضلع غربى اين گريختگى واقع شده و پله‌ها هم زير آسمان است . در آن روزها جاى اين گريختگى نارنجستان درازى بود كه در وسط آن نهرى از كاشى آبى و هرچند ذرع فاصله حوض مرمرى كوچك و فواره‌هائى داشت . طرفين نهرها را بعد از خرند راهرو ، باغچه‌هائى ساخته و در آن درختهاى مركبات كاشته بودند كه اكثر آنها چهار پنج ذرع ارتفاع داشت و در اين فصل پر از بار بود .\r\nوجود اين نارنجستان براى پيشخدمتها و فراش‌خلوتها فوز عظيمى بود كه ميتوانستند در مواقع گرما و سرما در اين فضاى ده يازده ذرع عرض و هفتاد ذرع طول بپلكند . تالار پشت اين پله‌ها هم كه بتالار برليان معروف بود خيلى بزرگتر از تالار امروزى بود .\r\nپيش‌اطاقى و اطاق دست راست آن را كه امروز جلو تالار آينه ساخته شده است ، از تالار بزرگ قديم گرفته‌اند . در مدخل نارنجستان در وسط بود ، بنابراين بعد از آنكه از در وارد ميشدند ، بايد به سمت مغرب برگردند تا بپله‌ها و ايوان كم‌عرض پشت آن‌كه امروز هم به حال خود باقى است برسند . اين پله‌ها را امروز در مواقع سلام با قالى فرش ميكنند ولى در آن روزها چون سايهء نارنجستان بر سر آنها بود ، پله‌ها و ايوان پشت آن را با ماهوت گلى فرش كرده بودند . پاى پله‌ها هم محل كفش‌كن بود و نرسيده به پله ، حوضى از بلور خودنمائى ميكرد كه هديهء ملكهء انگلستان براى شاه بود .\r\n\r\n","description":"","footnote":"","page_name":" 457 ","page_number":475},
  {"content":"\r\n\r\nدر مدخل نارنجستان بنايب السلطنه برخورديم كه براى شرفيابى ميخواست نزد شاه برود ، شاهزاده ايستاد و تفقد كرد ، ما عمدا پا سست كرديم از ما جلو افتاد و ما بعد از كندن كفش‌ها و بالا رفتن از پله‌ها و نظم دادن لباس در ايوان پشت در اطاق وارد تالار شديم .\r\nشاه روبروى در مدخل قدرى مايل به سمت باغ ايستاده بود ، طومارى كه سر آن روى زمين افتاده بود در دست داشت و مشغول مطالعهء آخر آن بود ، غلامعلى خان امين همايون قهوه‌چىباشى كه قهوه براى شاه آورده بود ، با اسباب قهوه‌خورى در كنارى ايستاده ، امين السلطان وزير اعظم نزديكتر بشاه و ميرزا عباسخان قوام الدوله سمت چپ نزديك در مدخل تقريبا به ديوار تكيه داشت . يك شخصى هم كه من آن روز او را نشناختم و گويا طومار را او آورده و بدست شاه داده بود ، نزديكتر از همه بشاه بود . در يك گوشهء تالار قاب بزرگى پر از نارنگيهاى بسيار درشت بر روى ميزى گذاشته بودند . نايب السلطنه كه جلوتر از ما وارد شده بود ، دو سه قدمى جلوتر از مدخل ايستاده بود . ما هم به مجرد ورود تعظيمى كرده سمت دست چپ شاه صف شش نفرى خود را قائم كرديم . بعد از يكى دو دقيقه شاه ته طومار را از دست رها كرد ، طومار بر زمين افتاد و دور خود پيچيد ، آن شخص خم شد و آن را جمع كرد ، شاه چند كلمه‌اى راجع بطومار به او دستور داد و متوجه ما شد ، ما مجددا تعظيم كرديم . محتاج بذكر نيست كه همهء حضار دست‌بسينه‌اند .\r\nشاه پس از ورانداز كردن صف بميرزا محمود خطاب كرد و گفت وزير ! حاجى ميرزا نصر اللّه چه‌اش شد ؟ ميرزا محمود گفت ابتدا به اين زكام مسرى و بعد بذات الريه مبتلا شد . شاه گفت : « ده روز قبل پيش ما بود راجع بكارى با هم خيلى حرف زديم » و در اين ضمن مثل اينكه ميخواست بامين السلطان تذكر بدهد كه مذاكره راجع بمطلب معهود است ، نگاهى هم به سمت او كه دست چپ شاه ايستاده بود افكند و او هم علامت توجه خود را بمطلب سرى فرود آورد . ميرزا محمود گفت « بعد از مراجعت از حضور قبلهء عالم آثار زكام پيدا شد » شاه گفت « بلى ! آن روز كه پيش ما بود حالش خيلى خوب بود و چيزيش نبود . خوب ! حاجى ميرزا نصر اللّه چند سال داشت ؟ » ميرزا محمود گفت « هشتاد و سه سال الا ده روز » شاه گفت : « اينقدرها مسن هم نبوده است واقعا حيف شد ! » ناصر الدين شاه چون خودش در اينوقت در حدود شصت و پنج سال داشته و اميدوار بود صد سالى عمر كند ، اين سن‌ها بنظرش زياد نميآمد .\r\nدر اينموقع يك مرتبه به سمت قوام الدوله برگشت و بيمقدمه پرسيد « قوام الدوله تو چطورى ؟ » قوام الدوله با زبان پهن و بيان نستعليق خود جواب گفت : از تصدق خاكپاى مبارك خوبم و عمريكه صرف دعاگوئى ذات مبارك بشود باقى است . شاه مدتى بود مرگ قوام الدوله و گرفتن لامحاله صد هزار تومانى از ما ترك او را به خود وعده ميداد . از اين طرز بيان و از اين انتخاب موقع براى احوالپرسى او بقدرى مقصودش واضح بود كه اگر خوانندهء عزيز حمل بر خودستائى نكند ، من هم در آن سن كم منظور شاه را درك كردم . در\r\n\r\n","description":"","footnote":"","page_name":" 458 ","page_number":476},
  {"content":"\r\n\r\nحقيقت شاه رك‌وراست از قوام الدوله ميپرسيد « پس نوبت تو كى ميرسد ؟ . . . ناصر الدين شاه در اينوقت از اين قماش اشخاص قلمبه‌گوى مزاحم كه مانند در كهنهء مسجد نه كندنى بودند و نه سوزاندنى « 1 » ، خوشش نمىآمد . در هرحال ناصر الدين شاه آرزوى مرگ قوام الدوله را بگور برد و او چند سالى هم بعد از اين شاه در حيات ماند و ما ترك زياد او از پرداخت اين پول زور معاف گرديد .\r\nشاه بعد از اين التفات دربارهء قوام الدوله مجددا به سمت ما متوجه شد و پرسيد « شماها همه از يك مادريد ؟ » ميرزا محمود گفت « حاجى ميرزا محمد و جان‌نثار و ميرزا جعفر از يك مادر و ميرزا رضا با سه خواهر از يك مادر و ميرزا فتح اللّه و ميرزا عبد اللّه با دو خواهر از از يك مادرند » شاه پرسيد مادر شما سه تا زنده است ؟ » ميرزا محمود جواب گفت « خير قربان ! مدتى است تصدق شده » گفت « مادر ميرزا رضا چطور ؟ » گفت « او هم مدتى است تصدق شده » شاه گفت « پس زن فعلى حاجى ميرزا نصر اللّه مادر ميرزا فتح اللّه و ميرزا عبد اللّه است ؟ » ميرزا محمود گفت « بلى قربان » .\r\nشاه كه در اينمورد مىخواست توجه خود را به پيرى و جوانى زن و شوهر و علاقهء مرد پير را بزن جوان بفهماند ، با تبسم گفت « دارائى حاجى ميرزا نصر اللّه هرچه هست پيش مادر اين دوتاست ، اگر رحم كرد چيزى بشماها داد ، داده است و الا دست شماها جائى بند نيست » حاجى ميرزا محمد كه سر صف ايستاده و تا اينوقت ساكت بود جواب گفت « پدر ما نان‌خور زياد داشت ، اندوخته‌اى ندارد » شاه دانست كه حاجى ميرزا محمد قصد شوخى را متوجه نشده و ميخواهد مثلا بنفع ورثه كه مبادا گرفتار پرداخت پول زور ماليات مرگ پدر بشوند ، دفاع كند . با لبخندى كه جنبهء شوخى قضيه را بيشتر ظاهر ميكرد گفت « در هرحال اگر چيزى باشد پيش مادر اين دوتاست دست شماها به آن نخواهد رسيد » .\r\nشايد براى اينكه اين صحبت قطع شود پرسيد « كارهاى حاجى ميرزا نصر اللّه را كداميك از شماها متصدى بوديد ؟ ميرزا محمود جواب گفت در سه سال قبل بموجب استدعاى پدرم و دستخط مبارك ، كار اصفهان بحاجى ميرزا محمد و كار خزانه و ضبط سند بجان‌نثار و كار عراق و محلات بميرزا جعفر و كار كردستان و ساوه بميرزا رضا مرحمت شده است و هريك در قسمت خود مشغول كار هستيم » شاه گفت « تقسيم عاقلانه‌اى بوده و حاجى ميرزا نصر اللّه امروز را پيش‌بينى ميكرده است » .\r\nبعد پرسيد « چقدر مواجب داشت ؟ » ميرزا محمود جواب گفت « دو هزار و چهارصد و شصت تومان مواجب و چهل خروار گندم خانوارى » شاه پرسيد « با رسوم يا بىرسوم ؟ » جواب گفت « با رسوم » شاه با تعجب گفت « همين ؟ ! ! » جواب گفت « بلى قربان ! » شاه گفت « عدهء شما هم يازده نفر است ، اين مواجب همان است كه بشما برسد ، خودتان بين\r\n\r\n\r\n","description":"","footnote":"\r\n( 1 ) - « مثل در مسجد ميماند نه كندنى است نه سوزاندنى » مثل ساير است و بيشتر در مورد اشخاص از كار افتادهء محترم كه وجودشان مزاحم تازه بدوران رسيده‌ها است استعمال مىشود .\r\n","page_name":" 459 ","page_number":477},
  {"content":"\r\n\r\nخود عادلانه تقسيم كنيد ، بكوچكترها كه مواجبى ندارند يا كمتر دارند بيشتر بدهيد .\r\nفرمانها را بنويسيد بفرستيد » حاجى ميرزا محمد در اين‌موقع قدرى بشاه دعا كرد و اين بمنزلهء ختم شرفيابى بود ، تعظيمى كرديم و پس‌پس تا در اطاق رفتيم ، در آنجا تعظيم را مكرر كرديم و از در خارج شديم .\r\nتا كفشها را پا كرديم و بكمر نارنجستان رسيديم ، امين السلطان هم كه بيرون آمده بود بما رسيد . با ميرزا محمود قدرى صحبت داشت و مخصوصا از برخورد شاه با قوام الدوله مذاكره كرد « 1 » و من دانستم كه درك من از صحبت شاه بيمدرك نبوده است . بدر نارنجستان كه رسيديم ، او به سمت پائين رفت و ما بيرون آمديم و بمجلس ختم كه باز هم پر از جمعيت بود برگشتيم . بموجب امر شاه براى ما دو نفر كه مواجبى نداشتيم هريك چهارصد و بيست و پنج تومان و براى ميرزا رضا و ميرزا جعفر كه مواجب كمتر داشتند هريك سيصد و بيست و پنج تومان و براى دو نفر بزرگتر از همه كه مواجبشان زيادتر بود هريك دويست و بيست تومان و براى خواهرها هريك يكصد تومان و چهل خروار خانوارى را هم براى چهار نفر پسر كوچكتر فرمان نوشتند و با تومانى هفتهزار كه معمولا تقديمى صحهء شاه بود فرستادند كه از سال بعد دريافت داريم زيرا دو ماه بيشتر بنوروز نمانده و از حقوق تمام مدت سال پدرم استفاده كرده بود .\r\n\r\nرسم عجيب و تصادف عجيب\r\nاول شب كه از مجلس ختم به خانه آمديم ، مادرم به من گفت باقلاى پخته ميخورى ؟ من خيلى تعجب كردم كه در اين ميان كه همه سرشان گرم عزادارى بوده است ، كى بفكر افتاده كه از باقلافروش نطنزى كه اول شب اين متاع را براى عرق‌خورها دوره ميگرداند باقلا خريدارى كند ؟ ولى از اين پيشنهاد بدم نيامد و اظهار ميل كردم بعد از چند دقيقه يك قاب بزرگ پر از باقلا روى كرسى جلو من گذاشتند ، بر تعجبم افزود ، پرسيدم اين باقلا را در خانه پخته‌اند ؟ مادرم گفت ما نپخته‌ايم از خانهء ميرزا مهدى همسايهء دست راست چهار پنج قاب بزرگ براى ما آورده‌اند . گفتم ما با اين خانواده از اين هل‌وگل‌بازيها نداشتيم چه شده است كه اين زحمت را به خود داده‌اند ؟ گفت من هم بى خبر بودم بعد از آنكه اين باقلا را آوردند معلوم شد هروقت سوم ختم كسى بجمعه بيفتد رسم است از خانهء دست راست ( در صورتى كه رو به قبله و جنوب بايستند ) باقلاى تازه يا خشك ميپزند و براى اهل خانهء صاحب‌عزا ميفرستند . ننه زهرا حاضر بود گفت بلى ! اين رسم در تمام شهر معمول\r\n\r\n\r\n","description":"","footnote":"\r\n( 1 ) - قوام الدوله خودش را براى مقام امين السلطان لايق‌تر ميدانست زيرا مدتها معاونت شخص اول كشور يعنى مستوفى الممالك را داشت و بهمين‌جهت لقب قبلى او معاون الملك بود و در حقيقت كارهاى وزارت داخله را كه اس‌اساس كارهاى شخص اول كشور بود اداره ميكرد . البته در اينموقع كه خانه‌نشين بود از انتقاد گشادبازيهاى امين السلطان كوتاه نمىآمد و چون مرد ركى هم بود بىمحابا حرفهاى خود را ميزد و چون به گوش امين السلطان ميرسيد ميانهء آنها صفائى نبود . امين السلطان از اين تفقد شاهانه خيلى خشنود شده بود .\r\n","page_name":" 460 ","page_number":478},
  {"content":"\r\n\r\nاست . براى همسايهء دست چپ خانهء ما هم اين اتفاق افتاد روز جمعه براى آنها باقلاى پخته فرستاديم .\r\nتفقد از اهل خانه در واقعهء موت در شرع اسلام خيلى توصيه شده است ولى فرستادن باقلاى پخته به شرط اينكه سوم ختم بجمعه بيفتد آن هم از طرف همسايهء دست راست ، هيچ عنوان و وجهى ندارد . من هم دل و دماغ ورود در اين مبحث را با ننه زهرا نداشتم ، او هم چون موقع را مناسب نديد ، وارد توضيح بيشترى نشد و حكمت اين رسم بر من مجهول ماند . بعدها هم كه كرارا سوم ختم در خانه و خانوادهء ما بجمعه ميافتاد ، اين رسم متروك شده بود و كسى باقلائى براى ما نفرستاد كه موضوع از نو مطرح شود و اصل ريشهء آن بدست آيد . « اينكه نوشتم كرارا » براى آنست كه اكثريت قريب‌باتفاق موتهاى خانوادهء ما روز چهارشنبه بوده است . ميرزا محمود وزير - حاجى ميرزا محمد - ميرزا جعفر - ميرزا رضا - برادرها ، حاجى زهرا خانم - حاجى سكينه خانم - خير النساء خانم خواهرها ، همه روز چهارشنبه مرحوم شده‌اند . حتى اين تصادف عجيب بنوه‌نبيره‌هاى پدرم هم سرايت كرده و فوت ميرزا محمد على خان و غلامعلى و پسرش فتحعلى مستوفى و صادق اعتلاء همگى روز چهارشنبه بوده است . فقط از اولاد بلافصل پدرم زبيده خانم را چون در مشهد مرحوم شده است ، نميدانم چهارشنبه بوده است يا نه . در مورد ميرزا عليرضا و ميرزا زين العابدين خان و ميرزا على اكبر خان ، سه پسر ديگر ميرزا محمود وزير هم چون من حاضر نبوده‌ام نمىتوانم اظهار اطلاعى بكنم . شايد در مورد آنها هم اين تصادف عجيب خطا نكرده باشد .\r\n\r\nتشييع\r\nدر اين سه روزهء ختم ، بزرگترها ، در سمت مغرب صحن حضرت عبد العظيم ، حجرهء خالى پشت ايوان سوم پيدا كردند و با متصديان و متوليباشى قرار دفن پدرم را در آنجا دادند . در اين سه شب بخصوص شب جمعه براى فاتحه‌خوانى به مسجد رفته هريك سورهء قرآنى براى او خوانده بوديم . بعد از ظهر شنبه همهء خانواده و دوستان با نوكر و حاشيه به مسجد رفته و جنازه را با دوش بسر سرچشمه رساندند و در عمارى گذاشتند . اسب و كالسكه و يدك بسيار حاضر بود و هريك بمركوب خود سوار شدند و دنبال جنازه افتادند . من و برادرم آقاى فتح اللّه مستوفى با حاجى ميرزا محمد و ميرزا محمود وزير در يك كالسكه و ميرزا جعفر و ميرزا رضا در يك درشكه پشت سر جنازه بوديم . بدروازهء حضرت عبد العظيم كه رسيديم ، ميرزا محمود كالسكه را نگهداشت و بآقايان كه زحمت كشيده و تفقد كرده و بخصوص آن‌ها كه سوار بر اسب بودند ، تكليف مراجعت كرد . بعضى پذيرفتند و برخى با هر اصرار حاضر نشدند ما را تنها بگذارند . از جملهء آنها كه من شناختم ، ميرزا محمد على خان معاون الملك پسر قوام الدولهء حاضر و ميرزا ابراهيم معتمد السلطنه ، پسر قوام الدولهء سابق بودند كه با كالسكهء خود همراهى كردند . بهر حال مجددا سوار شديم و به راه افتاديم . مراسم دفن در حضرت عبد العظيم به عمل آمد . نزديك غروب به شهر مراجعت كرديم در اين‌روز تمام صحرا پر از برف ،\r\n\r\n","description":"","footnote":"","page_name":" 461 ","page_number":479},
  {"content":"\r\n\r\nولى آفتاب خوبى بود . ميرزا محمود وزير اين مقبره را تعمير حسابى كرد و فرش و چراغ و رحل قرآن و قارى و قهوه‌چى و لوازم براى آن مقرر داشت . راه افتادن راه‌آهن به حضرت عبد العظيم ، در حقيقت فاصلهء بين طهران و آنجا را از بين برده بود و هر جمعه ميتوانستيم براى زيارت يا گردش يا فاتحه و قرآن خواندن سر قبر پدر به آنجا برويم و اكثر جمعه‌ها اين كار را ميكرديم . خود ميرزا محمود وزير هم با كالسكه ماهى يكى دو جمعه به آنجا ميرفت .\r\n\r\nهفته و چله\r\nبعد از ظهر سه‌شنبه ، مادرم با خواهرها و قوم و خويشها و دوستان نزديك با شيرينى و ميوه و بساط حلواپزان به حضرت عبد العظيم رفتند و در خانهء ميرزا محمود كه دنبالهء ديدنها و تفقد دوستان هنوز هم قطع نشده بود ، در شب چهارشنبه بساط شام و اطعام فقرا دائر گشت ، ولى چله را در تالار بيرونى منزل خودمان گرفتند . آقا ميرزا رضا اطعامى از فقرا و طلاب كرد و روضه - خوانى به عمل آمد . با اينكه ماه اسفند رسيده بود و بيست روزى بيشتر بعيد باقى نبود ، باز هم هوا سرد و برف در باغچه‌ها زياد بود . در اين سال هم مثل پارسال حوضها از يخ‌بندان شكست .\r\nدر اين چهل روزه ، گذشته از آقا ميرزا رضا كه با ما يك جا منزل داشت ، برادرهاى بزرگتر هم خيلى از ما تفقد ميكردند و بديدار ما ميآمدند و ما را بمحضر خود ميطلبيدند .\r\nولى تمام اين توجه‌ها را من با شنيدن صداى عصاى پدرم برابر نمىكردم و واقعا عزادار بتمام‌معنى بودم . در هيچ بازى با همسن‌هاى خود شركت نميكردم ، مادرم با احساس مادرانه غم و غصهء ما را حس ميكرد اما چگونه ميتوانست بما تسليت بدهد ؟ خودش بيشتر از ما حاجت بتسليت داشت ، منتها كاريكه ميكرد اين بود كه در حضور ما نوحه و زارى نكند و متانت خود را حفظ نمايد .\r\nپدرم آخرين حافظ طرز ماليه و دفتردارى قديم بود كه ترتيب گردش آن را در ضمن بيان چگونگى استيفا و مستوفى نوشتم . بعد از او كسىكه بخواهد يا بتواند اساس قديم را حفظ و ماليهء كشور را از حيف‌وميل مصون نمايد نبود . با اينكه در اين سه سال اخير رسما كارهاى خود را بين پسرانش تقسيم كرده بود ، بواسطهء ثبت و مهر اول كه در فرمانها و براتها ميكرد و نفوذى كه در پنجاه شصت سال طول مدت خدمت پيدا كرده بود و ضابطى اسناد خرج كه باوجود واگذارى كار بميرزا محمود وزير ، تا دم آخر تحت اختيار خود داشت ، در را به همان پاشنهء قديم ميگرداند و چون هروقت اراده ميكرد ميتوانست نزد شاه برود و دوبدو با او حرف بزند و هرجا سوراخى در ماليهء دولت پيدا ميشد ، از دم دهنه جلو آن را سد كند ، كسى جرأت تخطى نداشت . همه از اين پيرمرد كه زحمت كار قد او را خميده كرده و جز يك مشت استخوان چيزى از او باقى نمانده بود ، ملاحظه داشتند .\r\n\r\n","description":"","footnote":"","page_name":" 462 ","page_number":480},
  {"content":"\r\n\r\n\r\nعيد عزاداران\r\nعيد نوروز رسيد ولى ما عزادار بوديم . در آنوقت مرسوم بود اول عيدى كه بعد از وقعهء فوتى ميرسيد ، تمام قوم و خويشها و دوستان از صاحب‌عزا ديدن ميكردند . از زنهاى خانواده ، مادرم از همه صاحب‌عزاتر بود و ناگزير تمام قوم و خويشها و دوستان بديدار عيد او مىآمدند . ما هم البته كسانى را داشتيم كه از ما ديدن ميكردند ، براى پذيرائى واردين در بيرونى چاى و قهوه و قليان و در اندرون قاووت هم علاوه تدارك شده بود . تحويل عيد در اين سال يكى دو ساعت از شب گذشته واقع ميشد ، نيمساعتى بوقت مانده مادرم ما چهار نفر را بصندوقخانه برد ، لباسهاى سياه را از تن ما بيرون آورد و لباس ديگر بما پوشاند در همان صندوقخانه بساط گل و سبزه و شربت و شيرينى مختصرى تهيه كرده بود ، ولى خود لباس سياه بر تن داشت ، صداى توپ كه تحويل سال را اعلام كرد ما را بوسيد ، بما تبريك گفت ، عيدى بما داد ، شربت و شيرينى خوراند ، نيمساعتى كه گذشت لباس‌ها را به حال سابق برگرداند و ما را بيرون فرستاد . فردا صبح بديدن بزرگترهاى خانواده رفتيم ، عيد آنها هم از حيث لوازم پذيرائى مثل عيد ما بود ، ولى آنها بر خلاف هر سال ببازديد ما و مادرم آمدند .\r\nميرزا محمود وزير روزيكه ببازديد ما آمده بود ، بما اشرفى عيدى داد . در اين سه چهار سال اخير قيمت اشرفى در مقابل قران نقره مرتبا بالا ميرفت ، ناصر الدين شاه براى تعادل قران با اشرفى بجاى آنكه مانند سابق وزن قران را زياد كند ، بفكر آن افتاد كه با كاستن وزن اشرفى تعادل را برقرار نمايد و امر داد پول طلائى كه يكتومان بيرزد سكه كنند ولى شش ماه نگذشت كه همان پول طلاى يكتومانى را زيادتر خريد و فروش كردند و باز هم تعادل ده يك پولى برهم خورد . در هرحال ، در اينوقت اشرفى چهارده قران قيمت پيدا كرده و البته تمام اجناس چه داخلى و چه خارجى تومانى سه قران گرانتر شده بود . در اين سال گندم ساوجبلاغ ملكى بخشش پدرم بما را در تهران خروارى سه تومان و نيم فروختند در صورتى كه قبل از ترقى قيمت اشرفى گندم خروارى بيست و پنجقران بود . در واقع قوت خريد پول نقره در حدود صد سى كم شده بود .\r\n\r\nبيرون آمدن از عزا\r\nعيد ورگزار شد ، ولى بيش از اين نميشد در حال عزا بمانند .\r\nخانواده بزرگ و حاشيه مفصل بود ، بعلاوه گركان مسقط الرأس اجدادى و دهات تيولى مثل نايه و گيو و حسن‌آباد و دهات ملكى خانواده ، همه در حال عزا بودند . شيرينىخوران و عقدكنان و عروسىها ناگزير در همه‌جا تعطيل شده ، اسباب زحمت بود . تا صاحب‌عزاها ترك عزا نميكردند ، با هر اصرارى ممكن نبود باقى از حال عزا خارج شوند . سران خانواده مصمم شدند باصطلاح سياه را بكنند . در اين گونه موارد رسم بود يكى از دوستان محترم خانواده تكليف كند ، بزرگان خانواده بپذيرند ، او براى افراد خانواده خلعتى بفرستد ، روزى براى حنا بستن تعيين شود ، همگى حمام بروند ، از حمام كه بيرون آمدند لباس عادى بپوشند ، تا از عزا بيرون آمده باشند .\r\n\r\n","description":"","footnote":"","page_name":" 463 ","page_number":481},
  {"content":"\r\n\r\nالبته خانوادهء ما دوستانى داشت كه هم صلاحيت اين كار را داشتند و هم از دل و جان براى اين مخارج و زحمت حاضر بودند ولى عدهء خانواده زياد و زحمت دادن بدوستان سزاوار نبود . برادرم ميرزا محمود وزير با اينكه خود صاحب‌عزا بود ، اين كار را عهده كرد ، براى هريك از افراد خانواده از زن و مرد قواره‌هاى پارچهء نابريده كه از حيث رنگ و قماش مناسب با سن و وضعيت آنها بود فرستاد و پسرهاى خود را مأمور كرد كه هر يك هم‌سن‌هاى خود را حمام ببرند و تشريفات حنابندان به عمل آيد . آنها هم هريك قسمت خود را بحمام بردند و مقرر شد نهار آن روز را در منزل مستشار الملك كه يكى دو ماهى بود از پيشكارى ماليهء آذربايجان مراجعت كرده بود ، بروند تا او هم شركت خود را در اين تشريفات به عمل آورده باشد . ريشهائيكه بواسطهء محرومى رنگ و حنا قوس و قزحى شده بود ، يك‌رنگ شد و زندگى به حال عادى درآمد فقط مادرم حقا تا يكسال لباس ماتم دربرداشت و در سر سال اين تشريفات را براى او هم بجا آوردند .\r\n\r\nتقسيم ميراث\r\nبعد از اين مقدمات ، صحبت تقسيم متروكات بميان آمد . همهء ورثه حاضر بودند كه باغچه و خانه‌اى را كه پدرم براى ما ساخته بود ، در سهم ارث ما قرار دهند ولى نازك‌كارى بيرونى تازه دو هزار تومانى خرج داشت . مادرم همان خانه‌هائيكه در آن نشسته بوديم براى ما مناسبتر دانست .\r\nسه ماههء بهار بمذاكرهء تناسب سهام با اعيان موجوده گذشت ، اوائل تابستان تقسيم‌نامه تنظيم شد و بامضاى حاجى ميرزا حسن آشتيانى رسيده ردوبدل گرديد و هركس سر قسمت خود رفت . براى نوكرها هم تقسيمى قائل شدند ، چهار نفر نوكر كه اصغر و آقا غلامحسين دو نفر آنها بودند بما تخصيص يافت . برادرم آقا ميرزا رضا از خانه ميراث نبرد ، به او پيشنهاد كرديم كماكان در خانهء ما باشد ، او هم پذيرفت . ده نفرى را هم او نگاهداشت ، مابقى را هم ساير برادرها كه حاجت بيشترى بنوكر پيدا كرده بودند ، نگاهدارى كردند .\r\nآشپزخانه مجددا به حالت قبلى برگشت و طويله شد ، پنج سر اسب از اسبهاى طويلهء پدرم را برادرم در اين طويله نگاه‌داشت كه دوتاى آن بما دو نفر اختصاص پيدا كرده بود .\r\nپدرم رسم داشت قرآن زياد ميداد مينوشتند ، شايد نظرش در اين كار بحديث نبوى بوده است كه ميفرمايد : پنج طائفه‌اند كه بعد از مرگ هم در نامهء عملشان ثواب مينويسند كسى كه مسجدى بنا كند ، كسى كه چاه آبى دائر نمايد ، كسى كه درختى بكارد ، كسى كه قرآنى بنويسد و بالاخره كسى كه اولاد صالحى از خود باقى بگذارد . پدرم قنات زياد دائر كرده و اكثر املاك او خرابه‌هائى بوده كه خريده آب آن را به راه انداخته و درختكارى كرده و مسجد هم در گركان و قم و حتى بشراكت در مسجد حاجى ميرزا عباسقلى در تهران ، زياد ساخته بود . مقصود از اين قرآن‌نويساندن زياد ، مسلما درك ثواب چهارمى بوده است . در هرحال بهريك از ماها دو قرآن خطى عالى بميراث رسيد . ربّ ارحمهما كما ربّيانى صغيرا « 1 » .\r\n\r\n\r\n","description":"","footnote":"\r\n( 1 ) - قسمتى از دعاى سحر ماه رمضان است كه حضرت سجاد عليه السلام به ابو حمزهء ثمالى يكى از صحابهء خود تعليم داده است .\r\n","page_name":" 464 ","page_number":482},
  {"content":"\r\n\r\n\r\nدرس و مشق من\r\nمردن پدرم بدرس و مشق من سكته‌اى وارد نياورد . در يكى دو ماه قبل از فوت پدرم ، بواسطهء ترس از سرما خوردن و سرايت زكام مسرى ، رفتن بمجلس مشق ميرزاى كلهر را بصلاحديد بزرگترها ترك كرده بوديم . بعد از آن هم تا شب عيد گرفتاريهاى ديگر مجال بجبران اين ترك اولى نداد . در گردش عيد نوروز بديدن ميرزا رفتيم ، در مجلس ميرزا يك بشقاب نقل هل در يك سينى مسى براى شگون عيد گذاشته بودند ، ميرزا محمد حسين فروغى يا بقول ميرزاى كلهر ، آقا ميرزا فروغى را براى دفعهء اول من در آنجا ديدم . ميرزا مرا معرفى كرد . آقاى فروغى گفت از قيافه پيداست كه برادر آقا ميرزا رضاست . خلاصه از ميرزا استدعا كرديم كه يكچند ايشان براى مشق به منزل ما بيايند . ايشان پذيرفته و قرار شد بعد از سيزده ، روزهاى شنبه و سه‌شنبه صبحها به منزل ما بيايند . بنابراين كار مشق ما بهتر از زمان پدرم به راه افتاد زيرا ميرزا تا يكى دو ساعت بعد از ظهر اين دو روز ، تمام وقتش بما تعلق ميگرفت . آقا غلامحسين منظما اسب براى ميرزا ميبرد و در سر ساعت او را ميآورد و بعد از ظهر هم او را سوار و در خانهء عبد اللّه خان كشيكچىباشى پياده ميكرد .\r\nدر درس هم بقدرى پيش رفته بودم كه آخوند نتواند بيمطالعهء قبلى براى من درس بگويد و سؤالات زياد مرا بيجواب بگذارد . گذشته از اين ، بواسطهء عادتى كه در عينك بودن پدرم بگرفتن لغت داشتم ، كم‌كم كتاب‌هاى عربى خارج از درس را هم ميخواندم و با زور لغت‌گيرى از شرح قاموس ميتوانستم از خواندهء خود استفاده كنم . مخصوصا درس فارسى من كتاب ناسخ التواريخ ، شرح حالات پيغمبر ، بود و تطبيق عبارات عربى با ترجمهء فارسى آن مرا در خواندن عربى و فهم مطالب زبردست ميكرد . باوجوداين نازك‌كاريهاى اشعار فارسى حافظ را بواسطهء زيادى انسجام و ايهام و كنايات بدون تشريح نميفهميدم .\r\nآخوند انجدانى هم نميخواست ملتفت شود كه اين اشعار هم درس لازم دارد و تصور ميكرد همين كه شعر فارسى است بايد من همه‌چيز آن را بفهمم و اگر نفهميدم در آتيه خواهم فهميد .\r\nدر اينوقت ، عدهء هم‌شاگرديهاى ما كم شده بود ، ميرزا حسن ( آقاى فرشيد ) و ميرزا كاظم ديگر با ما درس نميخواندند ، فقط محمد رضا خان ( رئيس ) و شيخ حسين پسر آخوند با ما درس ميخواندند . مكتب‌خانهء ما هم از بالاخانه باطاق روى آب‌انبار حياط كوچك نقل شده و اطاق پذيرائى كه ميرزاى كلهر را هم در آن پذيرائى ميكرديم ، اطاق گوشوار تالار بيرونى بزرگ بود .\r\nعمارت سه‌قسمتى سمت جنوب حياط بزرگ كماكان ببرادرم آقا ميرزا رضا تخصيص داشت ، تالار بزرگ مشترك و در موارد مهمانىها براى همه به كار ميافتاد . ما از اين سال گل‌بازى را شروع كرديم ، بتوسط آقا غلامحسين و باغبانهاى خارج در باغچهء حياط كوچك و باغچه‌هاى حياط بزرگ گلكارى به طرز جديد به راه انداختيم . اما باغچه‌هاى اندرونها كماكان در دست اصغر و بوسيلهء او فقط آبيارى ميشد و تغييرى حاصل نكرده بود . معهذا\r\n\r\n","description":"","footnote":"","page_name":" 465 ","page_number":483},
  {"content":"\r\n\r\nما در اندرون هم گلدانهاى گل مريم به عمل ميآورديم و در عيدهاى نوروز ، نرگس و سنبل عمل‌آوردهء خودمان زينت مجلس عيد بود .\r\nحشر ما با ميرزا زين العابدين خان و ميرزا على اكبر خان ( آقا عابدين و آقا على اكبر ) پسرهاى ميرزا محمود وزير و محمد رضا خان ( رئيس ) بود كه متناوبا از اول غروب تا سه ساعت از شب رفته ، هر شب در يكى از سه خانه ، دور هم جمع ميشديم و مشق خط ميكرديم و گاهى هم كتاب‌هاى قصه ميخوانديم . عصرها با اين آقايان سوار ميشديم و بدولاب و و بهجت‌آباد و باغ شاه ( اسب‌دوانى ) يا جاهاى ديگر براى گردش ميرفتيم . رفقاى خارج ما كه ديدوبازديد با آنها بوسيلهء رقعهء دعوت بنهار به عمل ميآمد ، آقايان حسن وثوق و احمد قوام پسرهاى معتمد السلطنه بودند .\r\n\r\nحسن‌تدبير يا حسن تصادف\r\nهمخانه شدن ما با آقا ميرزا رضا تدبير يا تصادف خوبى بود كه به تربيت و ساختمان افكار جوانى من خيلى كمك كرد . آقا ميرزا رضا خودش اهل درس و بحث بود و با فضلاى طلاب بخصوص طلبه‌هاى مدرسهء مروى كه اختصاصى داشتند ، رفاقت و رفت‌وآمد داشت .\r\nگذشته از اين ارباب‌رجوع و رفقاى اعيانى او هم كه بخانهء ما ميآمدند ، طبعا با آنها هم آشنا ميشدم و صحبت با اين اشخاص كه از هر تيپ و طبقه و صنف بودند ، براى من درس حسابى بود . حافظهء خوبى داشتم و از اين مجالس استفاده ميكردم . بىآلايشى زندگانى اين برادر طبعا در ساختمان فكرى من مؤثر و تعليمات مذهبى كه جزو درس ما بود ، نيز در اين ساختمان فكرى بيمداخله نبود . شايد اگر پدرم زنده بود ، غروريكه اتكاى به او طبعا براى من حاصل ميكرد ، مرا گشادباز و لاقيد و بىاعتنا بار ميآورد ولى فكر اينكه اگر از من كار خلافى سر بزند مردم خواهند گفت « از پسر بىپدر چه توقعى ميتوان داشت » مرا مواظب رفتار خود كرده بود . هميشه سعى ميكردم كه در اعمال زندگى خود رويهء عاقلانه داشته باشم و از كارهاى بد مثل قمار و رفت‌وآمد و اختلاط با اشخاص ناباب پرهيز كنم و سرم مشغول درس و مشق خود باشد . بمجلس بزرگترهاى خانواده كه من در آنجا البته گوش بودم ، نه زبان ، بيشتر از مجالس تفريح جوانها كه قضيه برعكس ميشد راغب بودم . در اين مجالس از همه‌چيز صحبت ميشد و براى من مكتب زندگى عملى و مدرسهء ادب اجتماعى و درس ادبى و شعرى بود و از اين راهها بود كه ميتوانستم كوتاهى آخوند معلم را كه الحق درسهاى او خيلى خشك بود رسا كنم .\r\nملكدارى ما را هم خان دائى مرتضى قليخان در قسمتهاى عملى و آقاى ميرزا رضا در كارهاى دادوستد مالياتى و سروكار با ماليات‌بگير و حقّا به بده و رسيدگى به حساب ، اداره ميكردند . چنان كه در همان بهار سال اول ، قبل از تقسيم ساير متروكات بين ورثه ، در دنگيزك كه ملك اختصاصى ما بود ، باغ دوازده هزار ذرعى بسعى خان دائى احداث شد . ولى مدتى لازم بود كه مباشر و كدخدا فكر حسابسازى براى اين ارباب‌كوچولوها را از سر بدر كنند .\r\n\r\n","description":"","footnote":"","page_name":" 466 ","page_number":484},
  {"content":"\r\n\r\n\r\nميراث در روضه خوانى هم معمول بوده\r\nمحرم سال 1308 رسيد ، روضه‌خوانى عصرهاى دههء اول حقا بحاجى ميرزا محمد بميراث ميرسيد ، او در بيرونى باغ سر سه‌راه رى و برق امروزه كه در كمال زيبائى نازك‌كارى آن را تمام كرده بود ، عصرهاى دههء اول روضه‌خوانى بسيار آبرومندى ميكرد .\r\nخانهء ما هم اجاق خانواده بود و نبايد بىروضه‌خوانى بماند . آقا ميرزا رضا در اين دهه صبحها روضه‌خوانى به راه انداخت ، چادر و فرش و اثاثهء روضه مثل هر سال به كار افتاد ، ما دو برادر كوچك كارهاى خارجى مجلس را اداره ميكرديم ، در مجلس هم قدرى از تجملات معمول سايرين وارد و از هر حيث آبرومندتر از روضه‌خوانى پدرم شد . ولى اطعام روز تاسوعا و عاشورا ديگر در كار نبود ، زيرا صاحب‌نذر وجود نداشت . بلى ! اينطور ميشد كه در كارهاى خير هم كم‌كم جنبهء تجمل وارد ميشد و قسمت رعايت فقير طبعا از عمل ميافتاد .\r\n\r\nمشاهدهء عجيب\r\nدر سال 1308 ، نزديك عيد نوروز ، برادرم آقا ميرزا رضا و آقاى فتح اللّه مستوفى مسافرتى بقم نموده و از آنجا بعلىآباد و جعفرآباد ساوه كه ملكى ميراثى ما دو نفر و خواهرهاى كوچكتر بود سرى زدند . مسافرت آنها يك ماهى طول كشيد و روز اول رمضان مراجعت كردند . دو سه سالى بود در شبهاى نيمهء شعبان من تا صبح بيدار مىماندم و بدعا و نماز ميگذراندم و روز را هم روزه ميگرفتم ، در اين سال شيخ حسين پسر آخوند را براى همكارى دعوت كردم ، فصل بهار بود ، اول شب بباغ حاجى ميرزا سيد على اخوى در خيابان امين حضور ( خيابان عين الدوله ) رفتم ، پس از شنيدن موعظهء حاجى ميرزا محمد رضاى همدانى به منزل مراجعت كردم ، با شيخ حسين در اطاق گوشوار تالار مشغول دعا و نماز بوديم ، در ثلث آخر شب براى خواندن زيارت كه در اين شب مستحب است به بام سمت جنوب برآمديم ، من لاله در دست داشتم و شيخ حسين از روى كتاب فقرات زيارت را ميخواند و من تكرار ميكردم ، مهتاب از وسط السماء گذشته بود ، باوجود بارانهاى سرشب آسمان صاف و ستاره‌هاى درشت در آسمان ميدرخشيد ، باواخر زيارت رسيده بوديم كه يك‌مرتبه صدائى شبيه بصداى بال عدهء زيادى مرغ كه در هوا بپرند به گوش رسيد و بلافاصله بوى خوشى تمام فضا را معطر كرد ، هرچه صدا نزديكتر ميشد بوى خوش هم افزايش پيدا ميكرد و بعد كم‌كم صدا و بوى خوش كمتر و كمتر تا بالمره قطع شد ، من و شيخ حسين از اول بروز صدا و انتشار بوى خوش ساكت ايستاده بوديم ، همين كه صدا تمام شد ، من از شيخ پرسيدم ، ديدم آنچه من از صدا و بوى خوش شنيده‌ام او هم شنيده است .\r\nاگر شب تاريك ماه بود ، مىتوانستم صدا را صداى بال مرغان شبگرد كه بواسطهء تاريكى ديده نمىشوند بدانم ولى شب مثل روز روشن و اگر يك مرغ هم در هوا مىپريد ، مسلما ديده ميشد . در هرحال بوى خوش چيزى نبود كه بتوان براى آن وجه طبيعى فكر كرد ، من هم تنها نبودم كه بگويم اين‌ها اثر توهم و زائيدهء افكار من بوده است ، در هرحال\r\n\r\n","description":"","footnote":"","page_name":" 467 ","page_number":485},
  {"content":"\r\n\r\nمن تاكنون نتوانسته‌ام وجه طبيعى براى اين مشاهدهء عجيب فكر كنم ، من آن‌چه ديده‌ام نوشتم ، شما خوانندهء عزيز هر فكرى مىكنيد مختاريد .\r\n\r\nباز هم مسافرت بكربلا\r\nميرزا محمد على خان پسر ميرزا محمود وزير به قصد زيارت كربلا افتاد . در محرم 1309 بعد از دههء عاشورا براى اين سفر به حضرت عبد العظيم نقل مكان كرد . آقا ميرزا رضا هم با او همسفر شد ولى در راه قم به مرض نوبه مبتلا گرديد ، چند منزلى با حال ناخوش مسافرت را ادامه داد و بالاخره حاجت بمعالجه او را از همراهى با برادرزاده معذور كرده چند روزى در گركان اقامت نمود و بعد از راه همدان بكرمانشاهان رفته و از آنجا به مسافرت خود ادامه داد . مراجعت آقا ميرزا رضا تقريبا يكماهى بعدتر از ميرزا محمد - على خان واقع شد .\r\n\r\nاولين سركشى من بملك\r\nبارانهاى زياد دو سال گذشته در بلوك ساوجبلاغ زنگ احداث كرده بود و رعيتها از قوّت كشت‌وكار افتاده بودند . برادرم هم در طهران نبود و لازم بود ما هم كم‌كم وارد عمل ملكدارى بشويم ولى برادرم اسبهاى طويله را براى مسافرت خود برده بود و در آن روزها هم وسيلهء ديگرى براى رفتن به اين مسافرت نبود . از داداش وزير استدعا كرديم چند سر اسب براى اين سفر بما بدهند و با خان دائى و جدم در بيست و يكم صفر 1309 كه اوائل ميزان بود ، از طهران حركت كرديم . بنه را شترهاى خودمان كه بعد از پدرم بما ميراث رسيده بود قبلا به كرج برده بودند ، نزديك غروب خسته و مانده به منزل رسيديم ، فردا صبح از آنجا حركت كرديم و يكساعت بعد از ظهر بدنگيزك وارد شديم .\r\nدر اين سال باغات انگور ما كشمش خوبى داشت ، قرار شد شترها كشمش‌ها را بقزوين ببرند و گندم بياورند . پول هم باندازهء لزوم در اختيار مباشر گذاشتيم كه بعد از تمام شدن كشمش‌ها ، گندم از قزوين خريدارى كنند و براى بذر و مساعدهء رعيت بياورند و جدم در ده بماند كه در عمليات حيف‌وميلى نشود . يكهفتهء تمام در اين ده مانديم و در مراجعت ، شب را در مهمانخانهء شاه‌آباد گذرانديم و روز اول ربيع اول بتهران برگشتيم .\r\n\r\nسوغات سفر\r\nفرداى آن روز من تب كردم ، آقا سيد محمد على كه از شاگردان قديم شعبهء طب دار الفنون و از طب قديم و جديد با اطلاع و منزلش نزديك بخانه‌هاى ما و بعد از پدرم طبيب خانه شده بود ، يكى دو روز معالجه كرد و حال من ساعت‌بساعت سخت‌تر شد ، بميرزا محمد پسر ميرزا على اكبر طبيبى باتجربه كه در زمان حيات پدرم هم در يكى دو مورد كه خواهرهاى كوچكتر بمرضهاى نسبة سختى مبتلا شده بودند ، بخانهء ما آمده و حذاقت او امتحان شده بود ، مراجعه شد . اين ميرزا محمد مردى پنجاه شصت ساله ، باريك‌اندام ، با ريش يك قبضه‌اى دو گوشه و زلفهاى پشت گوشى ، تيپ طبيبهاى دوره و بحكيم دست خر جويده معروف بود .\r\n\r\n","description":"","footnote":"","page_name":" 468 ","page_number":486},
  {"content":"\r\n\r\nمعلوم نبود بر اثر چه شيطنت يا غفلتى در بچگى الاغ دست راست او را جويده و در نتيجه انگشتهاى دست او از حركت افتاده و اين لقب براى او مانده بود كه بعضيها با دادن كسره بكلمهء « دست » معنى را قلب ميكردند . از اين طرز تلفظ همچو برميآمد كه خداى نكرده حكيم‌باشى دست خر را جويده باشد و به همين مناسبت خود او بمناسبت منزلش كه در پامنار و كوچهء صدراعظم نورى بوده لقب « پامنارى » را بر اين لقب ترجيح ميداد .\r\nدر هرحال حكيم‌باشى مرض را حصبهء شديد تشخيص داد و مشغول معالجه شد . بدن من قبل از روز هفتم زردى عجيبى آورده بود كه در اصطلاح طب قديم يرقان قبل از سبع ميگفتند و نود و پنج درصد بيم هلاك ميرفت . من از روز چهارم از وقايعى كه در حول‌وحوشم ميگذشت ، بالمره بى خبر بودم و هروقت كه حالى پيدا ميكردم هذيانهاى عجيب ميگفتم و خاله آسيه خانم را بجاى كاظم خان پسر يار محمد خان ، مباشر دنگيزك ، طرف مذاكره آب و گاو قرار ميدادم .\r\nاضطراب مادر در اين‌مورد طبيعى است ولى ميرزا محمد همه‌جور اطمينان ميدهد و باعث قوت قلب مادر بيچاره است . حتى در ضمن اطمينان سر خود را بگرو افاقهء من داده است . البته اگر حادثه‌اى براى من اتفاق ميافتاد ، كسى متعرض حكيم‌باشى نميشد ولى قوت‌قلب دادن بكس‌وكار مريض در آن دوره ، برعكس امروز ، معمول همه اطباء بود و اعتماد آنها را بفن خود واضح ميكرد . بقدرى حال من بد شده بود كه ننه زهرا دعاى عديله هم بالاى سر من خواند و مرا وادار ميكرد كه كلمات دعا را تكرار كنم و اين كار روح مرا خسته ميكرد . حكيم دستور داده بود بالاى سر من شب‌ها نى بزنند ، استاد جعفر مسگر كه در خانهء خود بادگير مسى براى سر قليان‌هاى روضه مىساخت ، نىزن بىبدلى بود . من از نى زدن او چيزى نمىفهميدم ولى بعدها شنيدم تا وقتىكه او مشغول نوازندگى بوده هذيان نمىگفته و آرام بوده‌ام .\r\nشب چهاردهء مرض رسيد ، قبلا حكيم‌باشى دستوراتى از قبيل پاشويه و ساير عمليات داده بود ، اول شب طشت آب گرم را زير لحاف گذاشتند و مشغول پاشويه شدند ، عرق شروع شد هرقدر عرق بيشتر ميشد ، هوش و حواس من بيشتر به حال طبيعى برميگشت .\r\nدر اين ضمن مادرم سرش را نزديك صورت من آورد كه از حال من باخبر شود ، گفتم خانم نترسيد هنوز نمرده‌ام و انشاء اللّه نميميرم ! دارم عرق ميكنم . مادرم با حال پريشان از پيش من برخاست و بيرون رفت كه اشكهاى خود را پاك كند . بعد از هفت هشت دقيقه كه مسلما پشت در ايستاده بود ، مجددا باطاق آمد ، من بقدرى حالم خوب شده بود كه سبب خارج شدن او را از اطاق به خوبى حس و بايشان عرض كردم : « مرا ببخشيد ، عبث موجب تأثر شما شدم چنان كه ملاحظه ميكنيد عرق كامل كرده و در هيچ جاى بدنم دردى و علتى احساس نميكنم و مقصودم از آن بيان خاطرجمعى شما بود ، نميدانستم كه سبب تأثر شما خواهد شد » بعد از ده روز اين اولين جملهء منظمى بود كه من گفته بودم . بالجمله بعد از عرق به خواب عميقى فرورفتم .\r\n\r\n","description":"","footnote":"","page_name":" 469 ","page_number":487},
  {"content":"\r\n\r\nفردا صبح ميرزا محمد آمد ، نبض را امتحان كرد و از اينكه مرا از اين مرض صعب نجات داده بود كيفى داشت ، دستور روز را داده و رفت . امشب خواب من كاملتر از ديشب بود بطوريكه فردا صبح تا يكى دو ساعت از روز گذشته در خواب بودم ، همين كه بيدار شدم ديدم ميرزا محمود وزير با ميرزا ابو القاسم نائينى ، سلطان الحكماء ، نزديك من نشسته‌اند .\r\nو سلطان الحكماء دارد نسخه‌هاى ميرزا محمد را كه مرتبا با تاريخ روز در گوشهء سينى اسباب معالجه گذاشته است ، مطالعه مىكند . من با سر و چشم تعظيمى ببرادرم كردم ، احوالپرسى كرد ، جواب گفتم ، سلطان الحكماء جلو آمد نبض مرا گرفت و تنفس و قلب را با گوش امتحان كرد و گفت الحمد للّه معالجه شده‌ايد و طبيبتان هم بسيار خوب مداوا كرده است فقط به او بگوئيد از تبريد غذائى خوددارى نكند . بقدرى حال من خوب بود كه حتى يك قلم دوا هم به من نداد . بعد طبيب معالج آمد ، مطالب به او گفته و او بسيار خوشوقت شد كه عملياتش موجب تحسين سلطان الحكماء واقع شده است زيرا ميرزا ابو القاسم نائينى در طبابت استخوانى داشت كه همه قول او را محترم ميشمردند . ساعتى بعد حاجى ميرزا - محمد وارد شد ، بالاى سر من هفتاد مرتبه سورهء حمد خواند ، تربت و آب نيسان به من خوراند . بعد از ظهر آقا ميرزا جعفر و لقمان الملك پسر ميرزا كاظم ملك الاطباى رشتى آمدند ، لقمان الملك رئيس اطباى نظام بود و با اين برادرم خيلى رفاقت داشت ، او هم امتحانات خود را به عمل آورد و قلم دست گرفت و شرحى دستورمانند نوشت و مخصوصا دستور قانون يا شفاى بو على « اولى الايام للاستفراغ خمس عشر اوست عشر » را در ضمن توصيهء دادن مسهل ، بعد از عرق ، قيد و او هم تبريد غذائى را توصيه كرد و مثل سلطان - الحكماء از حسن معالجهء طبيب تحسين نمود ، برخاستند و رفتند . فردا صبح طبيب معالج آمد ، فلوس و آب هندوانه براى غذا داد و رفت . عصرى تب و هذيان مجددا برگشت و تا بيست روز ديگر طبيب و پرستار و مريض در زحمت افتادند . خلاصه وقتى از بستر برخاستم ، اواسط قوس ( آذرماه ) بود . تصور ميكنيد در مقابل زحمات اين حكيم‌باشى كه در مدت يك ماه و چند روز روزى يك بار و بعضى از روزها دو بار خودش بسروقت من ميامد چقدر حق المعالجه دادند ؟ بيست تومان بزرگ براى حكيم‌باشى فرستاده شد و او با كمال تشكر چهار پنج قران هم بآقا غلامحسين انعام داده بود . نسخه‌هاى او هم در تمام مدت بيش از پانزده تومان نشده بود كه چون حساب عليحده داشت ، هر دو قلم در نظر مانده است .\r\n\r\nانحصار تنباكو\r\nدر ايام نقاهت من كه مرض معالجه شده ولى دروبيرون نميرفتم ، رژى « 1 » تنباكو و توتون شروع بعمليات كرد . در مسافرت اخير ناصر الدين شاه بفرنگ ، در لندن ، دادن امتياز انحصارى معاملهء توتون و تنباكو در ايران بكمپانى انگليسى خواسته شده و ناصر الدين شاه مذاكرات مقدماتى آن را تمام كرده بود . اين دو ساله را صرف چگونگى نوشتن امتيازنامه و تدارك مقدماتى اين كار و دادن تشكيلات براى ادارهء آن كرده بودند و در اينوقت عمل شروع شد .\r\n\r\n\r\n","description":"","footnote":"\r\n( 1 ) -  Regie \r\n","page_name":" 470 ","page_number":488},
  {"content":"\r\n\r\nمردم خيلى از اين پيش‌آمد بخصوص از اجبار افراد به فروش تنباكو و توتون خود نگران شدند و زمزمهء نارضامندى عمومى بلند شد . دولت مجلسى تشكيل داد و جمعى از علماء را دعوت كرد . در اين‌روز ميرزا سيد على اكبر تفرشى كه يكى از علما بود ، علنا بر ضد اين موضوع برخاست و رك‌گوئىهاى سيد در اين مجلس قدرى از نزاكت خارج شد . آقا سيد عبد اللّه بهبهانى كه ميخواست سيد قدرى ملايمتر حرف بزند ، بتهمت طرفدارى از دولت گرفتار گرديد . مردم كه تا اينوقت از حقيقت امر بىاطلاع بودند ، همين كه به معناى امتياز انحصارى پى بردند ، از صاحب‌اختيارى خارج مذهب در خريد و فروش يكى از مواد محتاج‌اليه عامه ، رنجيده و با بيانات اغراق‌آميز ، اين عمل دولت را طرف نقادى قرار دادند و يكچند كار فشار بر تجار توتون و تنباكو دچار وقفه شد .\r\nهمين كه مجددا خواستند تعقيب كنند ، يك صورت سؤال استفتاء و جوابى منتسب بحاجى ميرزا حسن شيرازى مقلد عموم شيعه ، بعد از ظهر روز جمعه‌اى ناگهان در شهر منتشر گرديد . سؤال آن به همان طرزهاى معمولى بود كه به حجت الاسلاما مرجع الاناما شروع و سپس از استعمال توتون و تنباكو با وضع حاضر سؤال و در آخر با جملهء مستدعى است حكم اللّه را بيان فرمائيد ، ختم ميشد . جواب آن كلمه‌بكلمه بقرار ذيل بود :\r\n« اليوم استعمال توتون و تنباكو باىّ نحو كان در حكم محاربه با امام زمان است » در ظرف دو سه ساعت چندين هزار نسخه از اين سؤال و جواب برداشته شده و دست‌بدست ميگشت ولى هيچكس دعوى ديدن اصل آن را نداشت . همه ميگفتند از روى سواديكه از روى نسخهء اصل بوده است سواد برداشته‌اند . معهذا عبارت جواب طورى مختصر و منسجم و بىسوسه و صريح تنظيم شده بود كه هيچكس در صحت انتساب آن بميرزاى شيرازى مجتهد مرجع تقليد مردم ايران و شيعه‌هاى عتبات و حتى هندوستان كه در سامره نشسته و از اين سؤال و جواب بى خبر بود ، شكى نداشت .\r\nاز فردا صبح ابتدا در قهوه‌خانه‌هاى شهر و بعد در همه‌جا قليان را ترك گفتند . حتى پيرزنها هم از عادت قديمى خود يعنى كشيدن قليان صرف‌نظر كردند . در ظرف يكى دو روز طورى شد كه اگر كسى هم ميدانست اين سؤال و جواب جعلى است ، جرأت كشيدن قليان و سيگار در مرآ و منظر عموم نداشت و مردم چنان عصبانى بودند كه او را طرف حمله قرار ميدادند .\r\nدولت ابتدا سخت جا خورد و در چند روزهء اول اقدامى نكرد ، وقتى به بىاصلى سؤال و جواب پى برد كه كار ترك استعمال توتون و تنباكو بمنتهى درجه رسيده بود و با هيچ بيانى نتوانست مردم را متقاعد كند . امين السلطان كه ام الفساد دادن اين امتياز معرفى شده بود ، بعلماى تهران مراجعه كرد و از آنها خواست كه مجعول بودن اين سؤال و جواب را بنويسند . آنها جواب گفتند چرا از اين پيشامد استفاده نميكنيد و امتياز را لغو نمينمائيد ؟\r\n\r\n","description":"","footnote":"","page_name":" 471 ","page_number":489},
  {"content":"\r\n\r\nناصر الدين شاه رئيس آنها حاجى ميرزا حسن آشتيانى را بتبعيد تهديد كرد . ميرزا منتظر اجراى تهديد نشد و خود سوار الاغش شد كه از شهر بيرون برود . عامه خبر شدند و جلو ميرزا را با ذكر .\r\n يا غريب الغرباء ! * ميرود سرور ما \r\nگرفتند و مانع مسافرت او گشتند . يكروز صبح چهار پنج هزار نفر كه اكثر آنها يك نيم ذرعى چهلوار را از ميان پاره كرده كفن‌وار به گردن انداخته بودند ، به سمت ارگ هجوم آوردند .\r\nنايب السلطنه با سران لشكر از عمارت خورشيد ( محل سردر عمارت وزارت دارائى امروز ) بيرون آمد كه با نفاذ شاهزادگى مردم را آرام كند ، بخرج كسى نرفت . حتى مهدى گاوكش و حاجى معصوم ميدانى كه سردستهء جماعت بودند ، جوابهاى خشن و حتى دشنام هم به او دادند . نايب السلطنه بداخلهء عمارت عقب‌نشينى كرد ولى اين كار مانع آن نشد كه آقا بالا خان معين نظام ( سردار افخم بعدى ) بسربازهاى قراول ، امر به آتش دهد .\r\nبر اثر اين شليك مردم متفرق شدند در حالتى كه عده‌اى كشته و زخمى در خيابان باب‌همايون جا گذاشته بودند .\r\nمردم فرار كردند ولى بر مقاومت منفى ، يعنى نكشيدن قليان و سيگار ، افزودند .\r\nدولتيان به خود ميرزاى شيرازى مراجعه كردند و خواستند كه در مجعول بودن سؤال و جواب چيزى بنويسد ، او هم مثل ملاهاى تهران جواب گفت از اين پيش‌آمد استفاده كنيد و امتياز را لغو نمائيد . بالاخره دولت دانست كه با مردم ستيزه نميتواند كرد ، ناچار وارد مذاكره در الغاى قرارداد امتياز گشت .\r\nدر اينروزها اين اشعار عاميانه را در كوچه‌ها ميخواندند .\r\nمن خانم قليان‌كشم - از بهر قليان ناخوشم - بنگر برخت مشمشم « 1 » - برخيز و قليان را بيار .\r\nميرزا كه داده حكم جنگ - با گوله و توپ و تفنگ - مشدى والدنك و درنگ ؟\r\nبرخيز و قليان را بيار .\r\nفرنگى گفته من موشم - دنگى نزن تو گوشم - كيسه تنباكو بدوشم - ميرم فرنگ ميفروشم .\r\nو بالاخره وقتى خبر الغاى امتياز در شهر منتشر شد .\r\n بامين السلطان بگو سرت سلومت * رئيس تنباكوت . . . دراومد \r\nالغاى اين قرارداد اولين قرض دولت ايران را بخارجه تشكيل داد زيرا قرار بر اين شد كه دولت انگليس خرج و خسارت كمپانى را بپردازد و در عوض دولت ايران به آن دولت سندى بدهد و اصل و فرع آن را چند ساله بپردازد . چون اين مذاكرات بين امين السلطان\r\n\r\n\r\n","description":"","footnote":"\r\n( 1 ) - مشمش اسمى بود كه بزازها بپارچهء بسيار نازك آهاردار داده بودند . اين پارچه بالوان مختلف چند سالى در تابستانها خيلى رايج بود حتى زنها در زمستان هم از آن چهارقد تهيه ميكردند و حاجب ماوراء نبود .\r\n","page_name":" 472 ","page_number":490},
  {"content":"\r\n\r\nو سفارت انگليس و نمايندهء كمپانى قطع و فصل شد ، سروصدائى از اين حيث بلند نگرديد و مردم كه بعد از دو ماه قليان نكشيدن به مقصود خود رسيده و سر خر خارجى را در معاملات داخلى خود از بين برده بودند ، كارى بشرايط الغاى اين امتياز نداشتند . همين كه از لغو شدن قرارداد اطمينان حاصل كردند ، داد دلى از دود قليان گرفتند و زندگانى به حال طبيعى برگشت .\r\nعيد نوروز رسيد ، بعد از سيزدهء عيد شاه از راه قم سفرى بعراق و بروجرد رفت و در اواخر محرم 1310 از راه ساوه مراجعت كرد و يك‌سر بسلطنت‌آباد و از آنجا بواسطهء شيوع مرض و با در تهران و حول‌وحوش بشهرستانك رفت .\r\n\r\nفرار ما از وباى 1310 تهران\r\nتا قبل از هزار و دويست و نود ، هر چند سال يك بار ، مرض مسرى و با به تهران و ساير ولايات ايران ميآمد ولى بيست سالى بود كه اين مرض بكشور ما نيامده و مردم فراموشش كرده بودند . در اين سال ، در اواخر ماه شوال ، اين مرض از هندوستان و افغانستان بسرحد خراسان رسيد . ماه ذى الحجه را صرف رسيدن بتهران كرده از پنجم محرم مبتلاى به آن در تهران هم ديده شد و بعد از عاشورا ، تقريبا در تمام محلات شهر شيوع پيدا كرد .\r\nما بفكر فرار از و با افتاديم ، هيچ‌جا بهتر و دنج‌تر از نايه ، ده مادرى ، براى اين كار نبود . روضه كه ورگزار شد مصمم شديم ، با آقا ميرزا رضا و خان دائى و مادرم و خواهر كوچكها روز سيزدهم با تمام لوازم از شهر به حضرت عبد العظيم رفتيم كه فردا عصر از آنجا بجانب مقصد رهسپار شويم ، فردا بعد از ظهر خبر آوردند كه ميرزا محمود وزير با پسرها و آقا ميرزا جعفر و مستشار الملك و ميرزا اسمعيل خان برادرش با خانواده‌ها كلا حركت كرده به حضرت عبد العظيم آمده قصد گركان مسقط الراس اجدادى را دارند ، بطوريكه غير از حاجى ميرزا محمد و اولاد او و سكينه خانم ، عروس حاجى ميرزا عباسقلى ، از اولاد و نوه و نبيره‌هاى پدرم هيچكس در تهران باقى نمانده است .\r\nدر اول شب براى ديدار آقايان نزد آنها رفتيم ، معلوم شد نجفقليخان قائم‌مقامى شاگرد دار الفنون و معلم فرانسهء ميرزا زين العابدين خان و ميرزا على اكبر خان پسرهاى ميرزا محمود را هم كه خود را دكتر معرفى كرده بود ، با يكصندوق دوا از همه‌جور همراه خود آورده‌اند . ولى ما باوجوداين اطمينان حكيم و دوا ، با آنها همراه نشديم و يك ساعت بعد به سمت حسن‌آباد حركت كرديم . در اين منزل پرستار پسر دوم آقا ميرزا رضا ( آقاى هادى مستوفى ) بوبا مبتلا شد ، ما بدستور و دوائى كه داشتيم مشغول معالجه او شديم ، اول شب بيمار را در پالكى خود گذاشتند و به راه افتاديم ، صبحى در علىآباد مرده او را از پالكى پائين آوردند و كفن‌ودفنش كردند . آن روز تا عصر در علىآباد مانديم ، اول شب از آنجا حركت كرديم و يكسر بقم آمديم ، در قم خبرى از و با نبود ، در قافلهء ما هم در سه شبى كه آنجا مانديم ، مبتلائى پيدا نشده و يقين كرديم آلودگى در قافلهء ما\r\n\r\n","description":"","footnote":"","page_name":" 473 ","page_number":491},
  {"content":"\r\n\r\nنيست . اول شب چهارم از قم حركت كرديم و تا فردا صبح اول طلوع آفتاب نه فرسخ راه را پيموديم و وارد نايه شديم .\r\nآقا ميرزا رضا در قم ماند كه با قافلهء برادرهاى بزرگ تا گيوتيولى ما ، همراه باشد و در آنجا از آنها پذيرائى كند و بنايه كه تا گيويك فرسخ بيشتر نيست بيايد ، به اين قصد با يك جلودار به منزل ميرزا محمد پسر محمد تقى بيك ارباب ، رفيق سابق خود در مدرسهء مروى كه تازه با درجهء اجتهاد بمسقط الرأس خود برگشته است و محراب و منبرى دارد رفت . بعدها معلوم شد كه جدائى ما از قافلهء بزرگ خانواده عين صلاح بوده است زيرا آنها آلوده بوبا بوده ، در حسن‌آباد و علىآباد و منظريه و قم مبتلاهائى داشته و تلفاتى هم از حاشيه و نوكرها داده‌اند .\r\nورود بى خبر ما بنايه تمام قوم و خويشهاى مادرى را بدور ما جمع كرد . مادرم و خانم داداش و خانم خان دائى كه او هم همراه بود ، در اندرون جدم جابجا شدند ، ما هم بالاخانهء حاجى محمد ولى بيگ را بيرونى خود قرار داديم ، دو سه تا چادر هم كه همراه آورده بوديم ، در بالاى بلندى باغ جدم ، در سر قنات صاف و گوارائى معروف به مياوار برپا كرديم .\r\nبوسيلهء حاجى امامقلى بيگ كدخدا ، صادر و وارد ده قدغن شد . قوم و خويشها كه دنبالهء عزادارى دههء عاشورا را از دست نداده بودند ، يك دههء ديگر تعزيه براى سلامت مسافرين راه انداختند . اسب و يدك و آبدارى و قبل‌منقلى كه ما همراه داشتيم ، بر تجمل تعزيه افزوده هرروز تكيه پر از جمعيت ميشد . تعزيه‌خوانها دو نفر سيد نويسى و يك آخوند آمره‌اى و باقى از اهل ده بودند و نقشهاى خود را بد بازى نميكردند . در اين ضمنها آقا ميرزا رضا هم رسيد و عزادارى كه سرآمد ، گردش سواره در مزارع و كوههاى اطراف و گردش پياده در باغات شروع شد .\r\n\r\nجاى اهل اشتها خالى\r\nنايه را اجمالا ميشناسيم و ميدانيم كه هفت قنات و يك رودخانه آب و دو آسيا و پانصد ششصد نفر جمعيت و صد خانوار دارد .\r\nهمه ، اعم از بيك‌زاده و رعيت ، متمول و داراى زندگانى حسابى هستند ، در كيسه‌هاى كرباسى قرانهاى كهنه زياد دارند كه لاى سنگها يا در ميان يخدانها محفوظ است . رعيتى آنها خيلى مرتب و بواسطهء داشتن مراتع ، لبنيات بسيار عالى دارند و از هر حيث حتى ماهىهائيكه از درياچه و كبكهائى كه در كوههاى اطراف شكار ميكنند ، نعمت فراوان است . ولى در اين سال بواسطهء تگرك بهارى ، غير از انگور و گردو ، از ميوه‌هاى ديگر ، محروم مانده‌اند . فقط باغ ملا حسين مرد باسواد قرآن و دعاخوان كه للهء آقا ميرزا رضا بوده است ، از اين آفت مصون مانده است . پيرمرد از آوردن محصول باغ خود براى ما مضايقه ندارد ، ولى اين اندازه ميوه دم اردوى ما را نميبيند . اين هم اهميتى ندارد و از گيو و حسن‌آباد و دهات مجاور به قدر لزوم براى ما ميوه ميآورند . شترهاى خودمان هم در دسترس است ، از علىآباد گندم و آرد و خربزه و هندوانه و جو و كاه براى هشت نه تا مال و بيست سى نفر آدم ميرسانند . مواد شيرينىپزى\r\n\r\n","description":"","footnote":"","page_name":" 474 ","page_number":492},
  {"content":"\r\n\r\nاز بادام و گردو و آرد و شير و سرشير و روغن و تخم‌مرغ و قند و عسل فراوان و مادرم هم در اين فن مهارتى داشت . خلاصه اينكه بهترين غذاها و لذيذترين تنقلات ما راه بود .\r\nكم‌كم جرأت پيدا كرديم و قدغن صادر و وارد را برداشتيم ، سرجنبانهاى دهات مجاور بديدن ما ميآمدند و بسيار خوش بوديم ، فقط خواهرم خير النساء خانم برماتيسم مبتلا بود كه آن را هم طبيبى يهودى پيدا شد و با دواخانهء خورجين خود و علفهائيكه بدستور او از بيابان جمع ميكردند معالجه نمود .\r\n\r\nمكتب عملى كشاورزى\r\nمن اكثر روزها به قصد گردش تنها از منزل بيرون ميآمدم ، به محل زراعتى ميرسيدم ، يكى از حاجىها كه من اكثر آنها را باسم و رسم ميشناختم ، با پسرهاى خود مشغول كارى بودند ، نزديك ميشدم ، مثلا مشغول جمع‌آورى شبدر بودند ، از موقع كاشت و طرز برداشت آن تحقيق ميكردم . در اين ضمن ، توارد خاطرات ، سؤالات ديگرى را سبب ميشد و حاجى جزئيات را براى من تشريح ميكرد . از اين زمين رد ميشدم ، يكى مشغول آبيارى خيارستان خود بود ، مذاكرات با او باب ديگرى از معلومات كشاورزى براى من باز ميكرد . من براى وقت‌گذرانى و گردش به اين مزارع ميرفتم ، ولى بدون اينكه متوجه باشم ، روزى پنج شش فصل از معلومات فلاحتى كه در آن روزها كتاب مدونى نداشت ، يا من از وجود آن بىاطلاع بودم ، تحصيل ميكردم . حتى گاهى كار به طرز خواباندن مرغ و پرورش جوجه و موقع فحل زدن گاو و گوسفند و ماديان و طرز تربيت گوساله و بره و بزغاله و كره اسب و كره‌قاطر و اينكه گاو كارى از چه و چند سال كار مىكند و ماده‌گاو از چه و تا چند سال شير مىدهد يا براى زياد كردن كندوى زنبور عسل چه‌كار مىكنند و عسل آن را چگونه ميگيرند كه از نيش زنبورها مصون باشند هم ميرسيد . اين اطلاعات براى من كه جوانى مالك و زارع بودم بىاندازه نافع بود .\r\nاهالى نايه چه بيك‌زاده چه رعيت بواسطهء زيادى كبك در كوهسارهاى مجاور اكثر با تفنگ سروكار داشتند ، شكار ميكردند و براى ما هديه ميآوردند . اگر از رعايا بودند ، دانه‌اى دهشاهى انعام ميگرفتند . اين كار براى آنها كسب و براى ما گوشت خورش بود ، كم‌كم شكاراندازى قوم و خويشها مرا بهوس انداخت كه مشق تيراندازى كنم . يكى از بيك زادگان آمد طرز پر كردن تفنگ و نشانه‌گيرى را به من آموخت بطوريكه با تفنگهاى دوشاخه‌دار كار حسن موسى و حاجى مصطفى ، نشانه زدن را آموختم و با تفنگ ساچمه‌زنى چند دانه گنجشكى هم شكار كردم ولى از اين كار و كشتن حيوانات تسبيح‌گو براى تفريح خوشم نيامد و ديگر دست به تفنگ نبردم .\r\n\r\nزيارت مسقط الرأس اجداد\r\nآقا ميرزا رضا يكى دو بار بگركان رفته بود ، ولى با كمال تعجب ميديديم آقا داداش با داشتن همدندانهاى زياد از قوم و خويشها هروقت به آنجا ميرود بند نميشود و زود مراجعت مىكند ، بما هم چيزى از اين مقوله نميگفت كه علت آن را بدانيم . بالاخره ما هم ميل كرديم\r\n\r\n","description":"","footnote":"","page_name":" 475 ","page_number":493},
  {"content":"\r\n\r\nدر يكى از اين سفرها با ايشان همراه باشيم ايشان با كمى تفكر مانعى براى اين كار نديدند .\r\nاز نايه با حاجى محمد حسن بيگ و حاجى محمد ولى بيگ دائىهاى مادرم كه آنها هم ميل كردند ديدارى از بزرگان خانواده بكنند و آقا ميرزا رضا حركت كرديم ، چون گردنهء پوگرد سربالائى ناحقى دارد ، قرار شد يكفرسخى راه را دور كنيم و از آمره بگركان برويم نزديك ظهر بآمره رسيديم . يكسالى است ميرزا محمد على سررشته‌دار عراق كه سررشته - دارى كردستان و ساوه را هم با يكى دو محرر اداره مىكند ، اين ده را تيول كرده است .\r\nگشادبازيهاى دو سه سالهء اخير ماليه سبب اين جاه‌طلبى ميرزا شده بود زيرا ديگر تيول فرمان نميخواست ! همينقدر كه در دستورالعمل دهى را باسم كسى تيول‌سازى ميكردند و ماليات آنجا را عوض مواجب او مينوشتند كافى بود . سررشته‌دار عراق هم شخص ثانى مستوفى است « ده براى كه خوب است ؟ براى كدخدا و برارش « 1 » » بنابراين مانعى نداشت كه ميرزا محمد على سررشته‌دار عراق هم صاحب تيول شود .\r\n\r\nآمره\r\nخلاصه وارد آمره شديم ، ميرزا آقاى گركانى پدرزن ميرزا محمد - على و ميرزا محمود پسرش با رعيتها استقبال كردند و قربانى كشتند .\r\nرعيتها دستهائيكه از رنگرزى كبود شده بود ، از آستين عباها بيرون آورده با كمال ادب ايستاده بودند . در صورتى كه ما از مردم نايه كه تيول صد سالهء پدر و جدمان بوده و تمول آنها از اين تيول و بالنتيجه از كوتاه شدن قلم و قدم فراشان و تفنگداران حكومتى است ، اين توقعات را نداشتيم و با همه برادرانه رفتار مىكرديم . اگر رعيتها بما احترامى ميگذاشتند ، از راه ارادت و حقگزارى و شايد يكقسمت اين احترام هم بواسطهء اين بود كه ما را از احفاد حاجى عبد اللّه سلطان ، خان صد سال پيش اين ده بجا ميآوردند .\r\nرنگرزى آمره در عراق و بروجرد و حتى لرستان و كرمانشاهان معروف بود . شلوار مردانهء دهاتيها كه از كرباس يا متقال ميدوختند ، بايد رنگ نيلى قريب بسياهى داشته باشد در آب آمره خاصيتى تشخيص داده بودند كه اين رنگ را خوب عمل ميآورد و در پارچه ثابت نگاه ميدارد . اين بود كه اهالى كارخانه‌هائى ترتيب داده بودند و از عراق و بروجرد و كرمانشاهان سفارشات رنگرزى ميپذيرفتند و انجام ميكردند . در اول ده ميدانى و وسط اين ميدان چنار عظيمى و در دورهء آن كارخانه‌هاى آنها برقرار و دست‌هاى همهء اهالى تا قدرى بالاتر از مرفق سياه بود .\r\n\r\n\r\n","description":"","footnote":"\r\n( 1 ) - اين مثل در دهات خيلى رايج است ، موارد استعمالش مثل مورد متن موقعى است كه كسى بواسطهء نفوذ شخصى يا حاميانش از همقدرها جلو بيفتد . مثلا اگر عضو اداره باشد چون قوم خويش وزير است يا يكى از نزديكانش با وزير بندوبست دارد ، رئيس كارگزينى وزارتخانه البته بسفارش وزير او را جلو بيندازد و جاى مستحقين را تنگ كند يا به همان وسائل شهردار را وادار نمايد كه كوچه ده دوازده ذرعى را كه معبرخانه اوست با آنكه اطراف آن جزو بيابان است ، بخرج عمومى اسفالت‌ريزى نمايد و ده‌ها نظائر آن‌كه خوانندهء عزيز البته در آينده به دو سه فقره از آنها برخواهد خورد . اين‌روزها مثل اينست كه اولياء امور قسم خورده‌اند هيچ كارى را « راسته‌حسينى » و بىگاوبندى و بندوبست و غرض‌ومرض انجام ندهند و در حقيقت گربه‌هائى شده‌اند كه هيچوقت راه رضاى خدا موش نميگيرند و هميشه بر طبق اين مثل دهاتى رفتار ميكنند .\r\n","page_name":" 476 ","page_number":494},
  {"content":"\r\n\r\nدر باغى زير سايهء درختان جائى معين كرده بودند ، رفتيم ، نشستيم . ملا محمد هاشم كه تازه تحصيلات آخوندى خود را در عتبات تمام كرده و بمسقط الرأس خود برگشته بود ، آمد با برادرم آقا ميرزا رضا مشغول صحبت ادبى و حديثى شدند ، آخوند لباس منظم‌تر و تميزى پوشيده بود و خيلى نستعليق حرف ميزد .\r\n\r\nكلمهء « ماست » نميشود بر زبان آورد\r\nدر نزد اهالى آمره نميشد كلمهء « ماست » را بر زبان راند ، آقايان از شنيدن اين لفظ بدشان ميآمد . تاريخچهء كراهت از كلمه چيز مهمى نيست ، اجمالا در زمان قديم زنى خيك ماستى در دست داشته و از ترس ريختن آن ، فريب خورده است . مردم كه خبردار شده‌اند قرارداد احمقانه‌اى بين خود گذاشته‌اند كه هرجا اين لفظ را بشنوند ، داد و فرياد راه بيندازند بهمين‌جهت خودشان اسم ماست را بقاتق تبديل كرده‌اند .\r\nداستان ملا حسينعلى آمره‌اى با شيخ شيپور در دو سه ماه قبل كه در هنگام اقامت شاه در دولت‌آباد ملاير اتفاق افتاده بود و در سر گفتن ماست با هم كتك‌كارى كرده و هر دو در حوض آب افتاده بودند ، در تمام عراق معروف شده بود . ملا حسينعلى اين‌قدرها متعصب نبود كه سر « ماست » شنيدن چنان دعوائى كند ، بلكه براى كسب شهرت در نزد اولياى امر بود . آن‌روزها آقايان از اين قبيل بيمزگيها كيف ميبردند مثل اينكه در تهران ديگرى هم از شنيدن برانى بدش ميآمد و در محضر بزرگان كتك‌كارى راه ميانداخت و اين بزرگان با اين قماش بيمزگىها تفريح مىكردند و الا شيخ شيپور در اردوى شاه چكاره بود ؟ با اينكه آمره‌اىها از ماست بدشان ميايد ، در سر سفره كاسه‌هاى ماست فراوان بود .\r\nميرزا آقا ميخنديد و ميگفت سفره را پر از سفيدى كرده‌اند .\r\n\r\nدرخت خربزه ؟ الله اكبر !\r\nسه ساعتى كه از ظهر گذشت و تك گرما شكست ، سوار شده به راه افتاديم ميرزا محمود پسر ميرزا آقا هم همراه شد . من در راه پيش خود فكر ميكردم كه نايه ده مادرى ما با صد خانوار سكنهء بيسواد كه اينقدر جاى باصفائى است ، ده پدرى ما چقدر بايد باصفا باشد ؟ زيرا خوب ميدانستم كه اين قصبه پانصد خانوار جمعيت دارد و زيادتر از صدى پنجاه اهالى آن خوانا و نويسا هستند . مغرب شده بود كه علامت آبادى نمودار شد ، ولى ده از حيث درخت سوادى نداشت و جز ديوارهاى كاهگلى كه ميان آنها تك‌تك درختهائى ديده ميشدند ، چيزى به نظر نرسيد . در اينموقع باز به اين فكر افتادم ما سه چهار نفر كه در نايه اينقدر وسائل تفريح و تفرج براى خود تدارك ديده‌ايم ، البته آقايان بزرگترها با عدهء زياد خود و داشتن همه گونه سليقه و وسيله ، بايد ترتيباتشان خيلى عاليتر از ما باشد . تصور ميكردم كه باغ بسيار بزرگى مركز خانواده است ، در اين باغ عماراتى هم هست ، نهرهاى پر از آب از هر طرف ميگذرد ، چادرهاى پوش را كه ميدانستم همه دارند در اطراف اين باغ زده‌اند ، ميرزا زين العابدين خان و ميرزا على اكبر خان حاشيه‌اى از اعيانزاده‌هاى محلى كه باز هم ميدانستم در اين قصبه زياد است ، براى خود فكر كرده‌اند و از همه حيث وسائل تفريح معمولى كه در\r\n\r\n","description":"","footnote":"","page_name":" 477 ","page_number":495},
  {"content":"\r\n\r\nخانوادهء ما رسم بود ، برقرار مىباشد و در اين چند روزه تلافى صحبتهاى با رعيت‌ها را كه در نايه داشتيم ، كاملا بيرون خواهم آورد . با اين افكار وارد گركان شدم ، كوچه‌هائيكه سر - درهاى نسبة آبرومندى در آنها بود افكار سابق را قوت ميداد ، دم در حياطى ايستاديم ، پياده و داخل شديم .\r\nولى در اين حياط جز چند تا ارسى كه همه پائين بوده و روشنائى ضعيفى كه از شيشه خرده‌هاى آنها به بيرون ميتابيد ، علامت زندگى نديدم . پيش خود باز گفتم اين پيش حياطى باغ كذائى است ، فقط وقتى كه آقا ميرزا رضا كه جلو بود به سمت پله‌هاى مدخل يكى از ارسيها پيش رفت ، دانستم كه پهناى كار از چه قرار است . وارد اطاقى شديم كه عرض و طول آن سه - چهار ذرع بيشتر نبود ، غلامعلى مستوفى و ميرزا محمد على خان و ميرزا عليرضا هريك در يك گوشهء اين اطاق كز كرده « 1 » نشسته بودند . بعد از سلام و احوالپرسى نشستيم ، اى بابا ! اين آقايان چرا از ديدار اين عمو كوچولوها كه دو سه ماهى است آنها را نديده‌اند ، اظهار خوشوقتى نميكنند ؟ مگر اين آقايان همانها كه در تهران اينقدر مردمان بذله‌گوى خوش محضرى بودند نيستند ؟ چرا هرچه صحبت مطرح مىشود ، باختصار ورگزار ميكنند و جوابهاى سرواكنك « 2 » ميدهند ؟\r\nخدا خيرش بدهد ، آقا ميرزا رضا ميان جان ما رسيد و براى رسيدن خدمت ميرزا محمود وزير ، اين مجلس را برهم زد . برخاستيم ، بحياط آمديم ، به سمت تالار بزرگى كه در جهت ديگر حياط و ارسيهاى آن هم افتاده بود رفتيم ، وارد اطاق شديم ، اى واى ! ! اين پيرمرد چرا اينطور شكسته شده است ؟ ولى حسن محضر ميرزا محمود وزير تلافى سردى و خشكى پذيرائى برادرزاده‌ها را بيرون آورد و باوجوداينكه پيرمرد مدتى است هرچندى يك بار تب مىكند و پيداست كه نشاطى ندارد ، با اين‌همه از صحبت‌هاى واقعا متين و ادبى او استفاده كردم . نيمساعتى آنجا نشستيم ، بعد بيرون آمديم ، آقا ميرزا رضا به بيت الاحزان برادرزاده‌ها و ما از پله‌هاى بالاخانه‌اى بالا رفتيم و باطاق برادرزاده‌هاى كوچكتر وارد شديم ، نجفقليخان هم بود . در اينجا هم اين آقاى دكتر اينقدر از مرض و با و طرز احتياط از آن سخنرانى نمود كه ما را از اين مسافرت بالمره پشيمان كرد .\r\n\r\n\r\n","description":"","footnote":"\r\n( 1 ) - كز كردن كنايه از به خود فرورفتن و ملالت داشتن و بىسروصدا و بىنشاط بودن است .\r\nاصل اين فعل مركب بمعنى شروع شدن خاموشى و خمود آتش است و من كمتر شنيده‌ام كه در معنى حقيقى اين فعل را به كار بندند ولى استعمال آن در معانى استعاره‌اى بطوريكه فوقا اشاره شده است در محاورات خيلى رايج است .\r\n( 2 ) - شايد براى خوانندهء عزيز هم اتفاق افتاده باشد كه در مجلسى گاهى بىسبب و گاهى با سبب باطنى كه از حضار كسى از آن خبرى ندارد ، نميخواهد با گرمى وارد صحبت بشود و ترجيح ميدهد با اينكه در ميان جمع نشسته ، دلش در جاى ديگر باشد . اگر در چنين حالى يكى از پرچانه‌هاى مجلس با او طرف صحبت بشود ، جوابهاى او خيلى مختصر و اكثر جز بلى يا خير چيز ديگرى نخواهد بود . اين طرز جوابها را در اصطلاح عاميانه « سرواكنك » يعنى جوابى كه شر شخص پرچانه را از سرش بكند ميگويند .\r\n","page_name":" 478 ","page_number":496},
  {"content":"\r\n\r\nدر اين ضمن پيشخدمت آمد ، جوجهء آقاى دكتر را كه بنابر دستور خودش آب‌پز كرده و آبگوشتى از آن ترتيب داده بودند ، جلو او بر زمين گذاشت و به باقى گفت شام حاضر است . غير از دكتر كه به سمت دواخانهء خود رفت و شيشه كنياكيرا بيرون آورد تا قدرى داخل آبگوشت خود كند ، همگى برخاستيم . در اين ضمن‌ها من متوجه شدم كه پيراهن دكتر از چركى سياه شده است ، از برادرزاده‌ها پرسيدم اين ديگر چه عادتى است ؟ گفتند دكتر معتقد است كه لباس شسته آلوده بميكروب است و اين پيراهن و شلوار همان است كه از تهران بر تن داشته و آن را با اسيدفينيك آلوده كرده است و ديگر عوض نميكند . خودش هم وقتى كه ديد من به پيراهن او خيلى نگاه ميكنم ، شرحى مبنى بر همين ترهات كه متضمن كفر و زندقه بود ، بر زبان راند و مرا از هرچه متجدد بود بيزار كرد . ديدم سيد ابراهيم اردستانى كه حاشيهء برادرم آقا ميرزا جعفر و سيد بيسواد بذله‌گوئى بود ، حق داشته كه به او نجس قولى خان اسم داده است . اين آقاى دكتر خود از هر ميكروبى مضرتر است .\r\nبارى ، سر شام رفتيم ، از اطاقهاى مختلف بيست نفرى از آقايان و حاشيه سر سفره نشستند ، سفره خيلى آبرومند و مفصل بود و همه‌چيز داشت ، ولى آقايان به قدر پنج نفر غذا نخوردند . من كه خالى الذهن بودم و تلقينات آقاى دكتر هيچ تغييرى در عقيده‌ام نداده بود ، به عادت خود خواستم قدرى دوغ بخورم ، ديدم چنان از همه طرف به من متوجه شدند كه اگر در محضر حجة الاسلام‌ها شراب ميخوردم ، اينقدر كسى نگاه تعجب به من نميكرد . اينجا مطلب دستم آمد كه اين دكتر خود را ديكتاتور غذا خوردن اين اردو كرده و بقدرى از خوردن همه چيز آنها را بازداشته است كه جرأت نميكنند بچيزهاى نجوشيده لب بزنند و باز هم دانستم كه بيانات آقاى دكتر از سرايت و با و طرز احتياط از آن و آن سخنرانيهاى پر از كفر و زندقه ، همه براى هدايت من و زياد كردن گرونده براى خود بوده است .\r\nفردا صبح بديدن مستشار الملك كه در قلعهء اجدادى ما معروف بقلعهء آقا ميرزا حسين ، ( مقصود ميرزا حسين عمو است ) منزل دارد رفتيم . عمارات اين قلعه اگرچه كهنه بود ولى خيلى از خانه‌اى كه ميرزا محمود وزير در آن منزل داشت و ملك آن مال حاجى ميرزا - محسن وزير اروميه است ، عاليتر و حتى سقفهاى آن نقاشى و مذهب و قدرى آينه‌كارى هم داشت .\r\nمستشار الملك حق داشت مهموم باشد ، زيرا برادرش ميرزا رفيع خان ، پدرزن آقا ميرزا رضا ، مبتلا بوبا شده و حالش خيلى بد بود . ميرزا رفيع خان دو سه سالى بود ترك نوكرى كرده و از تبريز بقم آمده و با زن تبريزى و بچه‌هاى كوچكش ( مصطفى و مرتضى مستوفى ) در آنجا متوطن شده و در همين سفر با برادر از قم بگركان آمده است كه از و با فرار نموده باشد\r\nعصرى خبر فوت ميرزا رفيع خان رسيد و آقا ميرزا رضا بى پدرزن شد . فردا صبح كه منزل مستشار الملك رفتيم ، همهء خانواده بودند . در مسجد هم به عادت محل ختم براى آن مرحوم گذاشتند . عصر اين‌روز ميرزا محمود پسر ميرزا آقا آمد ما را بباغ خود دعوت كرد ، رفتيم ، باغ انگورى بود كه چند تا درخت امر و دو توت هم اين سر و آنسر داشت . من بيمحابا\r\n\r\n","description":"","footnote":"","page_name":" 479 ","page_number":497},
  {"content":"\r\n\r\nانگور ميخوردم ، ولى سايرين از ترس ملامت بزرگترها كه ناگزير خبر ميشدند ، خوددارى داشتند . باد سردى ميآمد كه ما را از اين تفريح هم پشيمان كرد .\r\n\r\nفرار\r\nفردا صبح بآقا داداش عرض كردم تا كى ميخواهيد اينجا بمانيد ؟\r\nگفت بواسطهء فوت ميرزا رفيع خان من يكى دو روز ديگر بايد ايجا باشم ، گفتم ما را مرخص ميكنيد برويم ؟ گفت مانعى ندارد .\r\nبعد از ظهر اسبهاى ما را آوردند ، سوار شديم ، با حاجى محمد حسن بيگ و حاجى محمد ولى بيگ به راه افتاديم . چون پائين آمدن از گردنهء كذائى اشكالى نداشت ، از راه پوگرد برگشتيم ، گردنه را پياده پيموديم و در پاى گردنه كه واقعا خيلى شيب داشت ، بقنات آب سرد صاف گوارائى رسيديم و سر و روئى شستيم و با جام حضرت آدم يعنى دو دست ، آبى خورديم و سوار شديم . حاجى محمد حسن بيگ ميگفت اين قنات بقنات گمبله معروف است .\r\nواقعا اگر در اين صفحات نظيرى براى اين آب باشد همان آب قنات مياوار است كه از پهلوى چادرهاى ما در باغ جدم ميگذرد . صحبت‌هاى شيرين حاجى محمد حسن بيگ مايهء سرگرمى و چهار فرسخ فاصله را بىزحمت و حتى بانشاط فرار از اين مسقط الرأس اجدادى كه اينقدر علاقه بزيارتش داشتيم و براى ما مثل محبسى شده بود پيموديم .\r\nاول شب زير مهتاب تربيع اول ، بسر آسياب نايه رسيديم . حاجى محمد ولى بيگ آسيابان را بيرون طلبيد ، از همه‌چيز ده سر و سراغ گرفت ، با خاطر جمع از كوچه‌باغها كه ماهتاب از خلال برگ درختها زمين را نقش‌ونگار داده بود ، گذشتيم و وارد منزل و تفريحگاه خود شديم . از گركانيها كه خود افتخار بودن يكى از آنها را دارم ، عذر ميخواهم ولى بايد بنويسم كه هيچوقت ميل نكرده‌ام براى دفعهء دوم به اين قصبه بروم . معهذا در اينجا ناگزيرم از حسن اخلاق مردم اين قصبه آنچه مىدانم تذكر بدهم .\r\nدر چند سال قبل كه مديركل ثبت اسناد و املاك كشور بودم ، برحسب تصادف نوبت به ثبت عمومى گركان رسيده بود . بعد از اعلان در جرايد محلى ( اراك ) و پايتخت كه البته بموجب اظهارنامهء خود مالكين بوده است ، حتى يك فقره اعتراض هم از اين يكى دو هزار نفر مالك خانه و باغ نرسيد ، سهل است اعلان تحديد حدود هم بىاعتراض گذشت . اين اولين ثبت عمومى است كه بدون اعتراض گذشته و اين دليل كمال حسن اخلاق اين مردم است و من واقعا بگركانى بودن خود از اين حيث ميبالم و افتخار ميكنم كه لامحاله اسمم جزو جامعه‌ايست كه بمال يكديگر چشم طمع ندارند و احترام مالكيت واقعى يكديگر را محفوظ مىدارند .\r\nموضوع ديگر كه آن نيز در عالم خود قابل تحسين است ، فهم اين مردم در تنظيم اظهارنامه است كه هريك طورى مال خود را تنظيم كرده بودند كه راهى براى اعتراض همسايه باقى نگذاشته بودند . بلى ! از مردميكه از صد سال قبل اقلا صدى پنجاه آنها با سوادند و از طرف ديگر ديانت خود را هم حفظ كرده‌اند ، جز اين نميتوان انتظار داشت .\r\n\r\n","description":"","footnote":"","page_name":" 480 ","page_number":498},
  {"content":"\r\n\r\n\r\nبازديد\r\nبعد از دو سه روز ، آقا ميرزا رضا هم برگشت و گفت آقايان وعده كرده‌اند چند شبى اينجا بيايند . ميرزا رفيع خان آخرين مبتلا بوباى گركان بود . دكتر هم هواى گركان را تميز كرده « 1 » بغياث - آباد فراهان رفت كه از فضائل خود اهالى مسقط الرأس اجدادى خويش را محفوظ كند .\r\nاهالى گركان تمام شدن و با را از رفتن دكتر ميدانستند و واقعا هم دكتر ميكروب عجيبى شده بود . نميدانم بعدها بتهران آمد يا نه ، در هرحال پس از چندى شنيدم دكان طبابت خود را در ملاير پهن كرده و گويا عاقل شده و در آنجا وجاهتى بهم زده بود .\r\nبعد از تمام شدن و با در گركان ، بالاخره آقايان جرأت كردند و از كنج بيت الاحزان بيرون آمدند . روزى طرف عصر بود ، غلامعلى مستوفى با ميرزا محمد عليخان و ميرزا عليرضا و ميرزا زين العابدين خان و فتحعلى مستوفى پسر غلامعلى مستوفى و سيد ابراهيم اردستانى بنايه آمدند ، در چادرهاى سر قنات مياوار آنها را منزل داديم . هوا بقدرى لطيف بود كه يك جانور از پشه و پروانه يافت نميشد . شعلهء لاله و لامپ حركت نميكرد ، ولى شبها بااينكه در شهريور بوديم ، بالاپوش از قبيل عباى نائييى يا لبادهء سنجاب مطلوب بود ، ولى آقايان نميخواستند دست از پرهيز معتاد خود بردارند . فردا صبح كه كره و عسل با چاى و شير آوردند ، ديدم ميرزا محمد عليخان حتى از خوردن كره و عسل هم پرهيز مىكند . چون سنم اقتضا نداشت كه بايشان عرض كنم و با تمام شده است و هر روزه قاعده نيست كه برگردد ، قول را كنار گذاشتم و به عمل پرداختم . هرچه از تنقل و ميوه ميآوردند ، بدون تعارف خودم ظرفى از آن را پيش ميكشيدم و عمدا در پرخورى تظاهر ميكردم كه به آنها جرأت بدهم . سر نهار ابتداء غلامعلى مستوفى پرهيز را شكست ، آخرهاى نهار ميرزا على رضا باوجود نگاههاى ملامت‌آميز ميرزا محمد على خان به او تأسى كرد . كوچكترها را من در بيرون مجلس ، از همانساعت ورود ، به خوردن همه‌چيز واداشته بودم ، ولى در اينجا جرأت خوردن ميوه و چيزهاى نجوشيده را نداشتند . بالاخره روز دوم ميرزا محمد عليخان هم با همه احتياطى كه مىكرد ، تو كار آمد و همگى همرنگ شديم ، سه شبى آقايان آن‌جا ماندند و بگركان برگشتند .\r\n\r\nمراجعت\r\nقافلهء آقايان جلوتر از ما از گركان حركت كرد ، خواهرم زبيده خانم زن مستشار الملك دو شبى زودتر از گركان حركت كرد و با تخت روان و حاشيهء مختصرى براى ديدار اقوام مادرى بنايه آمد .\r\nروزيكه آقايان به گيوتيولى ما ميرسيدند ، آقا ميرزا رضا براى پذيرائى رفت . فرداى آن روز كه قافلهء آنها بتاج خاتون ميرسيد ، زبيده خانم از نايه حركت كرد . براى اينكه\r\n\r\n\r\n","description":"","footnote":"\r\n( 1 ) - تميز كردن هواى اطاق يا خانه يا شهر كنايه از غيبت شخصى است كه ديگران از حضور او در آن محل راضى و خشنود نباشند . اين تعبير و استعاره در فارسى معمول نيست و من اين اصطلاح را از روسى اقتباس كرده‌ام و بعقيدهء خودم از آن استعاره‌هاى بامزه‌ايست كه به ترجمه و اقتباس ميارزد . البته مقرمطنويسها آن را استعمال نخواهند نمود ولى نميدانم نويسندگان جوان آن را مىپسندند يا نه ؟ در هرحال جواب اين سئوال را آينده خواهد داد .\r\n","page_name":" 481 ","page_number":499},
  {"content":"\r\n\r\nمحرمى همراه داشته باشد ، من سوار شدم با يكى دو نفر نوكر تا تاج خاتون همراه رفتم ، وقتىكه بمحضر آقايان وارد شدم ، پيرمردى با لباس نظامى پهلوى برادرم ميرزا محمود نشسته بود ، دانستم حاجى اسحق خان سرتيپ سابق فوج خلج است كه از قاضى ، مركز املاكش ، بديدن آقايان آمده است . حاجى خان در ضمن صحبت زيادتر از معمول بآيات قرآن تمثل مىجست و معلوم مىكرد شخص باسواد دهاتى است . فردا صبح كه قافلهء آنها به سمت قم حركت كرد من هم به نايه برگشتم .\r\nبعد از چند روزى ما هم بعزم تهران حركت كرديم ، چند شبى در قم و از آنجا محمد - تقى بيك ارباب را براى بازديد كارهاى ده برداشتيم و بعلىآباد ملكى خودمان رفتيم .\r\nبعد از دو شب اقامت از آنجا بساوه رفتيم و در حاجى بلوك ملكى برادرم آقا ميرزا رضا هم يكى دو شب مانديم . از آنجا بمأمونيه منزل حاجى بابا خان كه با برادرم آقا ميرزا رضا رفاقت داشت وارد شديم . فصل خربزهء زرند بود و واقعا خربزه‌هاى عالى داشت . از آنجا به پيك آمديم و در بالاخانهء حاجى ملا حسين زينب‌خوان تعزيهء تكيهء دولتى كه در همان سال مرحوم شده بود ، منزل كرديم . روز بعد برباطكريم و روز بعد بتهران وارد شديم و اين مسافرت در حدود چهار ماه طول كشيد .\r\n\r\nوفيات اعيان\r\nآن روزها البته آمار و احصائيه‌اى نبوده است كه عدهء مبتلايان و با و اموات آنها را تشخيص دهد . ولى از قراريكه ميگفتند ، عدهء اموات تهران در يكى دو هفته به روزى سيصد نفر هم رسيده بوده است . از جملهء وفيات ، ميرزا عيسى وزير تهران بود كه در سال گذشته قبل از وقعهء تنباكو و بعد از مردن محمد ابراهيم خان وزير نظام وزير تهران ، مجددا به اين شغل منصوب شده بود .\r\nميرزا هدايت اللّه وزير دفتر هم كه در اين يكى دو سال آخر ناخوش بود ، بوبا يا مرض قبلى زندگى را وداع گفته بود . حاجى ميرزا عباسقلى داماد ما هم به مرض سكته كه يكى دو سالى بود او را اسير بستر و بالين داشت ، مرحوم گشته بود . از افراد خانوادهء ما جز ميرزا كاظم نوهء ميرزا طاهر و ميرزا رفيع خان ، همه اعم از فرارى و مقيم سالم دررفتند .\r\nدر همان دو روز به دو مراجعت خواستيم سراغ ميرزاى كلهر برويم ، با كمال افسوس در وبائى مرحوم شده بود . من نظرم نيست بر فوت غير از اقوامم براى فوت كس ديگر اينقدر متألم شده باشم ، دارائى او را هشتاد تومان قيمت كرده بودند در صورتى كه چهل و هشت تومان از بابت كرايه خانهء دو ساله مقروض بود . بعد از فوت مرحوم كلهر ديگر تقريبا من نزد استادى مشق نكردم زيرا خط خطاطان دوره بنظرم پت‌وپهن و كت‌وگنده ميامد . ميرزا هم شاگرد مبرزى كه بتواند مرا مشق بدهد نداشت . من هم نوشتجات چاپى او را بدست آورده و ندرة كه ميخواستم مشقى كنم و خطى بنويسم ، از روى آنها مينوشتم . خلاصه اينكه مردن اين استاد عشق مرا بمشق تمام كرد و ديگر هيچ علاقه‌اى ببهتر كردن خط خود نشان ندادم و در اين راه اقدامى نميكردم ، بهمين‌جهت خط من همانطور ماند و خوش‌خط از آب درنيامدم .\r\n\r\n","description":"","footnote":"","page_name":" 482 ","page_number":500},
  {"content":"\r\n\r\n\r\nدريغ از خانى\r\nدر كوچهء سمت اندرون خانهء ما و در سر كوچهء بيخ بست عبد الرسول - خان ، خانهء كوچكى بود كه صاحبش شايد بماهى دو تومان اجاره ميداد . من كه اكثر از دراندرون براى ديدار ميرزا زين العابدين - خان و ميرزا على اكبر خان بخانهء ميرزا محمود وزير ميرفتم ، گاهى جوانكى در حدود سن خودم ميديدم كه در اين خانه ايستاده و پيداست كه پسر مستأجر خانه مىباشد . گاهى هم كه به مسجد حاجى ميرزا عباسقلى ميرفتم ، همين جوانك را ميديدم كه در يكى از دو حجرهء سمت مغرب كه حاليه اين حجره‌ها بواسطهء توسعهء خيابان سيروس جزو خيابان شده است ، در نزد آخوند جوان خوش‌سيماى تميزى مشغول درس خواندن است . من براى اين جوان يك تمايل ( سمپاتى ) مبهم بىسبب و دليلى در خود احساس ميكردم .\r\nسيد محمد بروجردى ، يكى از روضه‌خوانهاى متوسط شهر كه ضياء الذاكرين هم لقب گرفته بود و در روضه‌خوانى هفتگى دائى مرتضى قليخان و روضه‌خوانى دهگى ما روضه ميخواند و در شبهاى ماه رمضان با قصيدهء منسوب به حضرت امير المؤمنين على عليه السلام :\r\n لك الحمد يا ذالجود و المجد و العلى * تباركت تعطى من تشاء و تمنع\r\nالهى لئن جلّت و جمّت خطيئتى * فعفوك عن ذنبى اجلّ و اوسع \r\nمناجات ميكرد ، از مدتى پيش بالاخانهء روى هشت اين خانه را از پدر جوانك كه مستأجر اصلى بود ، شايد بماهى چهار پنج قران اجاره كرده بود .\r\nميدانيم در اينوقت من پيش ميرزاى كلهر مشق ميكردم و ميرزا سحرخيز بود . من هم براى اقتفاء و تأسى باستاد ، لامحاله ميخواستم صبح‌خيز باشم . بنابراين در تابستانها بعد از نماز صبح ، اكثر روزها ، از اندرون بيرون ميآمدم و مشغول مشق ميشدم . قبل از فرار از و با ، شايد در دههء اول ذى حجه 1309 يكى از اين‌روزها كه مشغول مشق بودم ، شخصى از در اطاق تو آمد و با سلام مؤدبانهء خود مرا از استغراق در مشق به سمت خويش متوجه كرد .\r\nديدم همان جوانك است ، با بسم اللّه بفرمائيد ، او را روبروى خود نشاندم . در اين قسمت از سن ، همسالها زود بهم مأنوس ميشوند ، صحبت ما گرم شد ، يكربع نگذشت كه از اسم و اسم پدر و مسقط الرأس و شغل پدر و اندازهء تحصيلات و خط و ربط و سن و استاد و سبب آمدن او بخانهء ما بدون اينكه پرسش كنجكاوانه‌اى كرده باشم ، مسبوق شدم . اسم جوانك حسينقلى - خان و پسر محمد قليخان كرمانشاهى ، فراشباشى عماد الدوله بديع الملك ميرزا ، پسر ارشد امامقلى ميرزاى عماد الدوله كه او را خوب ميشناسيم بود . تحصيلات عربيت و ادبيت و خط و ربط او در سياق خوب ، سنش يكى دو سال از من بزرگتر ، اسم استادى كه در مسجد حاجى ميرزا عباسقلى نزد او درس خوانده ، ميرزا ابراهيم از اهل لاريجان ( سعيد العلماى آينده ) است . نظر بسابقه‌اى كه سيد محمد بروجردى با برادرم و پدر او دارد ، چند فرد خط او را ببرادرم نموده و براى محررى معرفى كرده ، برادرم خط او را پسنديده و امروز آمده است كه اگر از امتحان شفاهى هم بيرون آمد ، قرارومدار ورود او به خدمت داده شود .\r\n\r\n","description":"","footnote":"","page_name":" 483 ","page_number":501},
  {"content":"\r\n\r\nدر اين دوره اشخاصيكه برحسب ارث يا سابقه بحكومت ولايات ميرفتند ، چند نفر نوكر برجسته در حول‌وحوش خود داشتند كه مهمترين آنها فراشباشى بود . اگرچه در ايام خانه‌نشينى حضرت حكمران ، چون فراشى در كار نبود ، همانطور كه حوض بىآب قورباغه لازم ندارد ، فراشباشى هم ديگر محلى از اعراب نداشت ، ولى اهل خانهء حكمران و اهل خانهء فراشباشى ، باميد آينده ، همگى او را فراشباشى ميخواندند . خود آقاى خان‌باشى هم اگر كسى فراموش ميكرد و اين عنوان را در مورد كتابت با ذكر اسم كه مقدم بر اين عنوان بود و در موارد خطاب بىذكر اسم به او نميداد ، البته رنجور ميشد . فقط حضرت حكمران بود كه حق داشت او را باسم بخواند سهل است فقط ببردن اسم تنها بدون خان در دنبال آن اكتفا كند و چون اينطور اسم بردن لازمهء ابهت حضرت حكمران و اين خود نشانى آن بود كه هنوز از حكومت مأيوس نيست ، خان‌باشى اين توهين را از طرف او بجان و دل ميخريد و با جواب « بله قربان » ، يادى از ايام خوشبختى سابق ميكرد . معهذا خود حضرت حكمران هم در مواردى كه در نزد اهل خانه يا ساير نوكرها صحبتى از اين شخص ميرفت ، براى اينكه آنها را بحكومت آيندهء نزديك خود دلخوش كند ، تلافى اين اسم بردن مجرد را بيرون ميآورد و هميشه او را فراشباشى مطلق ميخواند و اگر وقتى از راه فراموشى او را بدون عنوان فراشباشى ولو با ذكر خان در دنبال برده بود و فراشباشى ميشنيد ، چون موهم آن بود كه حضرت حكمران براى حكومت آيندهء خود فراش‌باشى ديگرى در نظر گرفته است ، باعث دلسردى او ميگرديد .\r\nمحمد قليخان از خانزاده‌هاى محلى كرمانشاهان بود كه از جوانى در دستگاه امامقلى ميرزاى عماد الدوله مىپلكيده است . بعد از او ، اين خدمتگزار بىجيره مواجب ، با لقب عماد الدولگى ، گير بديع الملك ميرزا پسرش آمد . يك مرتبه در حكومت يزد فراشباشى نواب و الا شده و فعلا چند سالى است با اين عنوان و شايد با ماهى سه چهار تومان مواجب ، جزو جلال شاهزاده است . با اين حقوق و ته‌وتوى مداخل فراشباشىگرى گذشته و بالاختصاص اميد حكومت آيندهء حضرت و الا امرى ميگذراند .\r\nاز خوشبختى حسينقليخان پدر از حرفهء خود بهره‌اى نبرده باينجهت پسر را بدرس خواندن واداشته و در خود حسينقليخان هم استعداد طبيعى به آن اندازه بوده است كه از اين پيشامد استفاده كند و از قره‌نوكرى پدرى ترقى نمايد و بمقام ميرزائى و محررى برسد .\r\nترقيات آيندهء او البته به بخت و اقبال است . سايرين كه بمقامات عاليه رسيده تأسيس خانواده كرده‌اند ، مگر جز خط و املاء و انشاء و ربط در سياق چيز ديگرى هم داشته‌اند ؟\r\nاز ترقيات فوق‌العاده هم كه بگذريم ، اگر حسينقلى خان در اين شغل محررى كه با ماهى چهار پنج تومان استخدام ميشد ، پيشرفت ميكرد و در آينده سررشته‌دار كردستان و ساوه و داراى مواجب دولتى و شايد عنوان استيفاء هم مىگرديد ، بد پروپائى برايش نيفتاده بود .\r\nبارى در اين ضمن‌ها برادرم بيرون آمد و حسينقليخان را پذيرفت . پس از ده دقيقه‌اى حسينقلى خان مجددا نزد من برگشت و معلوم شد از امتحان شفاهى هم بد از كار در\r\n\r\n","description":"","footnote":"","page_name":" 484 ","page_number":502},
  {"content":"\r\n\r\nنيامده و با از دست دادن خانى موروثى ، عنوان ميرزائى مكتسبى را گرفته و به خدمت پذيرفته شده است\r\nالبته اگر ممكن ميشد خانيرا هم از دست نميداد و ميرزا حسينقليخان ميشد ، خيلى بهتر بود . ولى چه ميتوان كرد ؟ آقا او را ميرزا حسينقلى خطاب مىكند . برادرهاى آقا ، ميرزا فتح اللّه و ميرزا عبد اللّه هستند ، خود آقا اين عنوان را كه همگى دنبال اسمشان مىبندند نبسته است ، چاره‌اى نيست ، بايد ساخت ، و آنگاه انسان در اينعالم هرچه از اين تظاهرات بخواهد ، براى اقران و امثال است ، اقران او كه محررين و حتى يكدرجه بالاتر از آنها هم كه سررشته‌داران بودند ، هنوز ميرزاى بدون خان بودند . ولى ميرزا ، با كمال افسوس ، چاره‌اى جز قبول اين عنوان جديد و ترك عنوان سابق نداشت .\r\nميرزا تا قبل از وبائى مرتبا سر خدمت ميامد ، همين كه ما از و با فرارى شديم طبعا او هم مرخص خانه شد . صبح روز بعد از ورود به اول كسى كه از حول‌وحوش بر - خورديم ، ميرزا بود .\r\n\r\nمدار كار عالم بافاده و استفاده است\r\nهمخانگى ما دو نفر با برادرم آقا ميرزا رضا ، براى ميرزا ، فوز عظيمى بود زيرا اگر برادرم در خانهء عليحده منزل داشت ، اين جوان ، با حجب طبيعى خود كه عدم انس بدر خانه هم ناچار بر آن مىافزود ، البته كارش مشكل ميشد . مثلا صبح در خانه ميآمد ، آقا اندرون بود ، ناگزير بايد در تابستان سمت سايه و در زمستان سمت آفتاب روى حياط ورسو بزند « 1 » تا آقا بيرون بيايد ، آنوقت هم معلوم نبود كه آقا خانه بماند و ميرزا را باطاق خود بخواهد و كارى به او رجوع كند . منزل ميرزا هم كه در خانهء خودش بود و نميتوانست اطاق خاصى در خانهء آقا داشته باشد . از طرف ديگر سررشته‌دار آقا هم چون در اين محرر تازه‌وارد ، مدعى آيندهء خود را معاينه ميكرد و بندوبست‌هائى با نوكرهاى در خانه داشت ، ميتوانست ميرزاى محجوب تازه‌وارد را از اين حيث‌ها هم عذاب بدهد . وجود ما دو نفر هم‌سن كه از صبح تا آخر شب در بيرونى مشغول درس‌ومشق بوديم ، براى ميرزاى تازه‌وارد از آسمان آمده بود . در اطاق ما مينشست ، هروقت آقا از راه ميرسيد و كارى با او داشت ، احضارش ميكرد . ميرزا كارهاى انجام‌شدهء خود را تحويل ميداد و دستورات تازه را تحويل ميگرفت . از جهات معنوى هم البته هم‌صحبتى و نديمى برادران آقا كه به او به نظر رفاقت مينگريستند ، ميرزا را نزد نوكرها جا سنگين‌تر ميكرد . با رفقاى ما دم‌خور ميشد ، عصرها كه ما سوار ميشديم ، اسبى هم براى ميرزا مىآوردند با هم گردش ميرفتيم ، در مجالس شبهاى ما شركت ميكرد و اجمالا محيط ميرزا غير از محيط محررى شده بود .\r\nاز طرف ديگر ، براى ما هم نديمى لازم بود كه صحبت با او ما را از چهارچوب خشك مكتبخانه بيرون بياورد . ميرزا حسينقلى يكى دو سالى شايد از من بزرگتر و چون در ايام\r\n\r\n\r\n","description":"","footnote":"\r\n( 1 ) - « ورسوزدن » اصطلاح اراكى و بمعنى رفت‌وآمدى است كه قصد و نتيجه در آن منظور نباشد .\r\n","page_name":" 485 ","page_number":503},
  {"content":"\r\n\r\nتحصيلش از آقازادگى بدور بوده ، بيشتر از من زحمت كشيده ، از حيث خط و ربط در سياق مبرز و از حيث ادبيت و عربيت تا حدى از من جلوتر بود . كوچكترين فائده‌اى كه من از نديمى او ميبردم ، اطلاع بر نقص تعليمات خودم بود كه درصدد رفع و از جهل مركب خود بيرون ميامدم . ميرزا زيردست سعيد العلماء بار آمده بود ، شعر خوب ميفهميد و گاهى شعرى هم ميگفت . در اعمال مذهبى هم مثل من متنسك و جوان پرهيزكارى بار آمده بود .\r\nمن بيشتر با او انس داشتم ، اكثر دوبدو مىنشستيم و كتابهاى ادبى و شعرى را پيش كشيده ميخوانديم و نكات بديعى و بيانى آن را تشريح ميكرديم و از اين حيث طرفين از هم استفاده ميبرديم .\r\n\r\nصدارت امين السلطان\r\nدر زمستان اين سال ( 1310 ) امين السلطان بعد از هشت سال مشق و تمرين ، بالاخره اسم را بامسمى توام كرد و صدراعظم شد . اگرچه در سه چهار سال اخير و بعد از مردن حاجى ميرزا نصر اللّه مستوفى كسى كه از مداخلهء او در ماليه جلوگيرى كامل كند نبود ، ولى همان وجود ميرزا هدايت وزير دفتر و سن و سابقهء او براى احكام ناسخ و منسوخ و محو و اثبات‌هاى بى مورد و بخشش‌هاى بيقاعدهء وزير اعظم تا حدى رادع و از خرابكاريهاى امين السلطان جلوگيرى مىكرد .\r\nفوت ميرزا هدايت وزير دفتر و نصب ميرزا حسين پسر او بوزارت دفتر كه از حيث مقام از سايرين عقب‌تر و اخلاقا هم مردى صحيح‌العمل ولى بسيار ضعيف النفس بود و خود را حقا برآوردهء امين السلطان و اطاعت اوامر او را بر خود لازم ميدانست ، كار مداخلهء امين - السلطان در ماليه يا بهتر بگويم خرابى ماليه را كه از سه چهار سال قبل شروع شده بود تكميل كرد .\r\nقواعد و اصول مسلم ماليه كه از زمان قديم همواره طرف رعايت بود و بواسطهء همان اصول و قواعد ، ماليهء كشور از حيف‌وميل مصون ميماند ، دستخوش احكام خلاف قاعدهء امين - السلطان گرديد . مستوفيهاى نسبة بااستخوانتر چون ميخواستند زير بار ميرزا حسين وزير دفتر نروند ، بنفع پسرهاى خود از كار كناره كردند . كار به جائى رسيد كه ميرزا فضل اللّه خان منشى امين السلطان هم كه تازه بجاى ميرزا محمود قره ، مستوفى خراسان شده و سبب تعجب همه بود ، بنفع ميرزا كريمخان پسر خود كه بنان الدوله لقب داشت از كار كناره كرد .\r\nامين السلطان مخصوصا اين كناره‌جوئيها را تشويق ميكرد تا هم برآوردهء او يعنى ميرزا محمد حسين وزير دفتر در كارش مستقل‌تر شود و هم خود را از اعتراض اشخاصى كه اصول و قواعد سابق را داشتند و غروغر بىنتيجه ميكردند ، خلاص كرده باشد .\r\nيكى از اصول مسلم و قواعد تخلف‌ناپذير ماليه اين بود كه برقرارى يا اضافه‌مواجب بايد از محل بىضرر باشد . محل بىضرر يا ثلث متوفيات بود ، يا ماليات دهات تازه‌آباد .\r\nدر اين سه چهار سال اخير ، اضافه كردن بر جمع بلوكات يك ولايت يا يك ايالت ، باسم تفاوت عمل ، هم جزو محل بيضرر قلم رفته ، از اين محل بيضرر ( ؟ ) به اشخاص غيرمستحق اضافه‌مواجب داده ميشد كه در حقيقت اخذ به غير حق و اعطاى بغيرمستحق بود .\r\n\r\n","description":"","footnote":"","page_name":" 486 ","page_number":504},
  {"content":"\r\n\r\nميدانيم در سابق مواجب جز بنوكر دولت داده نميشد . بنوكرزادهء صغير دولت هم اگر مواجبى ميدادند ، از مواجب پدر و بعد از وضع ثلث و براى رعايت خدمت پدران و باميد استخدام آتيهء آنها بود . عطاهاى بى مورد امين السلطان از اين محل بيضرر اختراعى تازه كه بار رعيت را بدون اينكه دولت استفاده‌اى ببرد سنگين ميكرد ، سبب شد كه استخدام دولتى را لابشرط كرد و همه‌جور اشخاص جزو مستخدمين دولتى قلم رفتند . اكثر آنها لقبى هم دست‌وپا و شكرپنير « 1 » داخل مويز كردند . مستوفيهاى تازه‌كار همين كه در ديگ را باز ديدند ، حيا را كنار گذاشتند « 2 » و مشغول دلالى مواجب گذراندن شدند و تا توانستند از اين محلهاى بىضرر ( ؟ ) تراشيدند و در مقابل تومانى سه چهار تومان حق‌العمل ، به اين و آن مواجب دادند . سرآمد آنها ميرزا محمود قره ، مستوفى خراسان ، بود كه چنان كه سابقا نوشته‌ام ، كتابچهء دستورالعمل خود را به حكم امين السلطان از رسيدگى دفترى معاف كرده و در ظرف يكى دو سال قريب صد صد و پنجاه هزار تومان بر ماليات خراسان باسم تفاوت عمل اضافه نموده و به اين و آن مواجب داده و از اين ممر موزه‌اى از اشياء نفيسه براى خود درست كرده بود .\r\nمستوفيها ، ديگر آن مردمان امين و قانع و حافظ مال دولت و رادع ضرر رعيت نبودند كه بمواجب و رسوم معمولى قناعت داشته باشند . كارها را بسررشته‌داران خود كه آنها هم در نوبت خود مستوفى شده بودند ، سپردند و خود وزارت‌مآب شدند . جبهء حاجى ميرزا نصر اللّه با آنهمه كار ، ساده و هيچگونه پيرايه نداشت و تا بمقام وزارت ماليه نرسيد ، بخطاب جنابى نائل نيامد . ولى در اين دوره ، مستوفى نطنز و جوشقان هم بخطاب جنابى مفتخر و مباهى و بتمثال همايون و جبهء شمسهء مرصع از خلاع خاصه مخلع شده بود . پاره‌اى هم بودند كه بدون هيچ شغل دفترى ولو سررشته‌دارى هم باشد ، فرمان استيفاء دربارهء آنها صادر شده بود ، سهل است ، به حكم امين السلطان پشت فرمانها و بروات را هم مهر ميكردند !\r\n\r\nگشادبازيهاى صدراعظم\r\nاز زمان صفويه و كريمخان و نادر شاه ، خالصجاتى براى دولت باقى مانده بود كه بخالصجات قديم معروف بود . آقا محمد خان مقدارى از املاك مازندران و استراباد و جاهاى ديگر را خريدارى و ضميمهء خالصجات قديم كرد . در زمان محمد شاه ، حاجى ميرزا آقاسى مقدار\r\n\r\n\r\n","description":"","footnote":"\r\n( 1 ) - در اصطلاح عاميانه در مواردى كه بخواهند بفهمانند مخلوط شدن دو دسته با هم عادلانه نبوده و دستهء وارد از جنس دستهء اصلى نيست ، ميگويند « پشگل داخل مويز شده است » مرحوم ميرزا محمد حسين فروغى بزرگ پشگل را به شكرپنير تبديل و در نوشتجات خود به كار ميبست و من اين اصطلاح را فقط در نوشتجات آنمرحوم ديده‌ام . چون در آن روز اصطلاح اصلى « پشگل داخل مويز كردن » خيلى رايج و مصطلح بود ، همه‌كس مقصود از شكرپنير را خوب مىفهميد . ولى امروز كه اصلا شكرپنير دارد از ميان شيرينىها به علت قديمى بودن خارج و فراموش مىشود ، شايد اين توضيح بى مورد نباشد .\r\n( 2 ) - اصل مثل « در ديگ باز است حياى گربه كجا رفته است » مىباشد . استعمالش در مواردى است كه بخواهند از كسىكه در كار بىبازپرسى به خود اجازهء حيف‌وميل بدهد ، انتقاد كنند . اين مثل در اين‌روزها كه حيف‌وميل اموال خيلى رايج شده و آنها كه بايد تفتيش و بازپرسى كنند ساكتند خيلى به كار مىخورد .\r\n","page_name":" 487 ","page_number":505},
  {"content":"\r\n\r\nزيادى بر آنها افزود . بعضيها سركشى ميكردند ، دولت مجبور بود براى رفع و دفع آنها قشون‌كشى كند ، بجريمه ، املاك آنها ضبط ميشد . املاك خانوادهء اللهيار خان آصف الدوله بهمين‌جهت ضبط دولت شد . بعضى از حكام مثل عيسى خان مجد الدوله ، دائى ناصر الدين شاه كه از مال دولت املاكى براى خود دست‌وپا كرده بود ، در مقابل بقاياى حكومت چند سالهء گيلان خود ، ناگزير املاك خود را بدولت واگذاشت . بعضى موقوفات قديمى هم بود كه چون موقوف عليه معينى نداشت ، دولت آنها را ضبط كرده بود و جزو خالصه عمل مىكرد و حقوق موقوف عليهم را دستى به آنها مىداد و در دفاتر دولتى با قيد وقفيت نوشته شده بود .\r\nاين خالصجات ، در جز و جمعهاى ولايات ، هريك نقد و جنس معينى داشت كه جمع حكام ميشد . همانطور كه ماليات را وصول ميكردند ، اين املاك را هم در هر بخش و بلوكى بود ، جزو ابوابجمعى نايب الحكومه قرار ميدادند و منال ديوانى آنها را كه همان مأخذ جز و جمعى بود ، با مقدارى تفاوت براى خود وصول مينمودند . بودن اين املاك در دست حكام چندين فائده داشت : يكى اينكه اگر غله‌اى براى سرباز لازم ميشد ، از محصول خالصجات حواله ميدادند و اگر گاهى كم‌نانى در شهرها احساس ميشد ، با غلهء خالصجات ميتوانستند محتكرين را تهديد نمايند و از گران‌فروشى آنها جلوگيرى كنند .\r\nواگذارى خالصه به اشخاص هيچ معمول نبود ، گاهى هم كه ميخواستند التفاتى در حق دسته و جماعت يا شخصى بكنند ، ده خالصه را عوض مواجب و خانوارى و يا جيره و عليق آنها تيول ميدادند . صاحب مواجب ، عوض دريافت حقوق از حاكم ، ده خالصه را تصرف ميكرد و ميكاشت و محصول آن را عوض حقوق نقدى و جنسى خود محسوب مينمود . مثلا دولت - آباد ، بين حضرت عبد العظيم و تهران ، تيول فراشخانه ، يا بومهن دماوند تيول‌سوارهاى كردبچه بود . به بعضى از نوكرهاى دولت هم به جهت قرب جوار املاك خالصه با املاك شخصى آنها ، از اين تيولات داده ميشد . ولى هميشه براى اين تيولات دستخط و فرمان شاه لازم بود و تمام تشريفات را مراعات ميكردند كه حبه و دينارى از مال دولت ، يعنى از منال خالصه كسر نشود و حيف‌وميلى در كار نباشد . بيمزگى پاره‌اى از حكام كه از بىبند - وبارى امين السلطان سوءاستفاده ميكردند و كسر آوردن خالصجات ولايت ابوابجمعى خود را بهانهء كسر آوردن خود قرار ميدادند و بقاياى خود را نميپرداختند ، سبب اختراع واگذارى خالصجات به اشخاص متفرقه شد .\r\nدولت بدترين ملاكهاست ، ملك‌دارى اقدامات فورى لازم دارد كه با تصويب اعتبار مخارج از طرف مقامات مربوط سازش ندارد و « تا ترياق از عراق برسد مارگزيده مرده باشد » . واگذارى خالصه بافراد ، به شرط اداى منال ، موجب آبادى املاك خالصه است و در اصل عمل هيچ عيب و نقصى نبوده و نيست ، چنان كه همان طرفداران ماليهء قديم هم ضررى براى اين عمل تصور نميكردند . تا آنها زنده بودند ، خالصجات طورى واگذار ميشد كه حبه و دينارى از مال دولت حيف‌وميل نميشد . آخرين شخص آنها حاجى ميرزا\r\n\r\n","description":"","footnote":"","page_name":" 488 ","page_number":506},
  {"content":"\r\n\r\nنصر اللّه بود ، بعد از او كم‌كم تخفيف و تسعير و بالنتيجه حيف‌وميل در مال دولت شروع شد .\r\nصدارت امين السلطان و وزارت دفتر ميرزا حسين در اين قسمت هم نتيجهء خود را بار آورد فرمانهاى واگذارى خالصجات ، بدون تصديق قبلى مستوفى و تعيين جمع ، به مهر صدراعظم و صحهء شاه ساخته و پرداخته بدفتر ماليه ميرسيد . بيچاره ميرزا حسين وزير دفتر جملهء خاصى براى اين قماش فرمانها اتخاذ كرده بود كه براى اظهار بيگناهى خود در حاشيهء اين فرمانها به كار ميبست : « فرمان وقتى زيارت شد كه بصحهء همايونى موشح بود مستوفى . . .\r\nخالصهء . . . را از جمع خالصجات مستثنى كرده عمل اربابى را در آن معمول دارد » مستوفيان هم كه دانستند پهناى كار از چه قرار است ، خود را دلال واگذارى خالصجات كردند و املاك دولت را با تسعيرات و تخفيفات كه در حقيقت بمنزلهء كسر منال بود ، به اين و آن واگذاشتند . حكام همين كه كار را اينطور ديدند ، در دلالى با مستوفيها مسابقه گذاشتند و كار بواگذارى املاك وقفى هم كه در تصرف دولت بود رسيد ، فقط خالصجات تهران از اين آفت مصون ماند ، زيرا ناصر الدين شاه براى نان پايتخت واگذارى آنها را ممنوع كرده بود .\r\nميدانيم حكام مكلف بودند بعد از دورهء هر عمل ، حساب خود را با اسناد خرج بدفتر - خانهء ماليه بفرستند و مفاصا دريافت كنند . اگر صاحبجمعى پيدا ميشد كه به اين وظيفه خود عمل نكند ، مستوفى ولايت او را به اين كار وادار ميكرد . حكام معزول هم براى وانمود كردن صحت عمل خود ناگزير بودند حساب خود را بدهند . زيرا يكى از اصول مسلم اين بود كه حاكمى كه حساب سابق خود را نداده باشد ، بحكومت جديد منصوب نشود .\r\nامين السلطان اين اصل مسلم را هم عملا لغو كرد . منتظر الحكومه‌ها هم همين كه ديدند ميتوان حساب نداده بحكومت رفت ، مفت خود دانستند و دادن حساب دورهء عمل گذشته خود را به ليت و لعل گذراندند . همين كه حساب از بين رفت ، ديگر حكام پاپى رساندن حقوق به خرج آمدهء دستورالعمل قلمرو خود نبودند . وصول مواجب از ولايات نفوذ زياد يا رفاقت كامل با وزير و حاكم ولايت لازم داشت و مردم بيدست‌وپا ناچار بودند قبض حقوق خود را با تومانى سه چهار قران كسر بمستوفيها يا پيشكاران حكام بفروشند ، سهل است ، بعضى از حكام عاملهاى مخصوص براى خريدارى قبض‌هاى مواجب مردم معين ميكردند كه با نرخ مشخص قبضها را از دست مردم بگيرند و براى حاكم بفرستند . آنروزگار گذشته بود كه اگر قبض حقوق كسى وصول نشده بود ، وزير بقايا فشار بياورد و حاكم را مكلف بپرداخت وجه قبض نمايد .\r\n\r\nكهر كم از كبود نيست\r\nميدانيم در اينوقت دو وزارتخانه با اسم و رسم در كشور وجود داشت و آن وزارت ماليه و وزارت جنگ بود و ساير وزارتخانه‌ها بود و نمودى نداشتند . وزارت ماليه را چنان كه ديديم ، امين السلطان تصرف و خراب كرد و وزارت جنگ با نايب السلطنه پسر سوم شاه بود . اين شاهزاده معلوماتيكه براى ادارهء اين كار لازم بود نداشت ، گذشته از اين عمر پدر را هم كوتاه ميدانست\r\n\r\n","description":"","footnote":"","page_name":" 489 ","page_number":507},
  {"content":"\r\n\r\nو بيشتر همش مصروف متمول كردن خود بود . درجات نظامى كه در عهد ميرزا حسين خان سپهسالار منوط بتقديم خدمت يا سابقهء ممتد و صحت عمل بود ، بعد از او در مقابل تملق يا تقديمى بشاهزادهء وزير جنگ ، بيزحمت بهمه‌كس داده ميشد . ناصر الدين شاه بعقيدهء خود بين امين السلطان و اين شاهزاده رقابت ايجاد كرده بود كه خود بفراغت بال مشغول گردش و شكار خود باشد . ولى اين دو رقيب در خرابكارى با هم رقابت ميكردند ، نه در خدمتگزارى دولت و ملت . امين السلطان حكم اضافه‌مواجب و فرمان اعطاى خالصه و لقب و انعام و تكلف براى هواخواهان خود صادر ميكرد و شاهزادهء وزير جنگ درجات نظامى ميفروخت و احكام سرهنگى و سرتيپى و اميرتومانى بدون هيچ استحقاق به اين و آن ميداد . خرابكاريهاى وزارت جنگ هم هيچ دست‌كمى از هرج‌ومرج ماليه نداشت . لشكرنويسهاى قديمى بمستوفيها تأسى كردند و بنفع اولاد خود از كار كناره گرفتند . اين مرض بافسران قديمى سرايت كرد ، آنها هم افواج خود را بين اولاد خود تقسيم كردند .\r\nبالنتيجه پاره‌اى از سرتيپان ده پانزده ساله هم ايجاد شد و شغل نظامى هم مانند شغل كشورى لابشرط گرديد . عدهء سرهنگ و سرتيپ و اميرتومان بىفوج از اندازه گذشت اين افسران بيكاره همه مواجب و جيره و عليق داشتند كه بخرج ولايات ميآمد و بدون اينكه چشم يك مرغ را براى دولت كور كنند « 1 » ، حقوق دريافت ميداشتند . مثلا مرتضى قليخان دائى من دويست تومان مواجب و سى و نه خروار و سى و شش من ، يك مساوى گندم و دو مساوى جو ، جيره و عليق سرهنگى براى خود دست‌وپا كرده بود و بعد از آنكه به مرض سل دار فانيرا بدرود كرد ، اين مواجب و جيره و عليق با مقام سرهنگى به پسر چهار پنج سالهء او انتقال يافت .\r\n« تو خود حديث مفصل بخوان از اين مجمل »\r\n\r\nپس شاه كجاست ؟\r\nناصر الدين شاه مثل اين است كه از كار خسته شده است و علاقه‌اى بكارها نشان نميدهد . بعقيدهء خود كارها را تقسيم كرده و رقابتى بين دو مركز قدرت ايجاد نموده و خود را بجزئيات مشغول نميكند .\r\nاين دو رقيب حتى در خلوت شاه هم نماينده‌هاى خود را دارند ولى رقابت آنها جنگ زرگرى « 2 » است . ندرة اتفاق ميافتد كه جزئيات را بشاه بگويند ، شاه هم مثل لوئى چهاردهم پادشاه فرانسه « دنيا پس از مرگ من چه دريا چه سراب » زبان حالش است ؛ يا مثل لوئى پانزدهم ميگويد : « اين ماشين تا من زنده‌ام كار خواهد كرد . » در خارج از مركز ، از صندوق\r\n\r\n\r\n","description":"","footnote":"\r\n( 1 ) - كور كردن چشم مرغ زحمتى ندارد و دانشى نميخواهد و بر ضرر صاحب مرغ هم هست .\r\nاين كنايه در مورد اشخاص بيكفايت و بىكاره‌اى كه از عهدهء كارهاى ساده هم برنميايند به كار ميرود .\r\nوجيه المله‌هاى ما اكثر از اين قماش بوده و هستند كه براى اينكه از وجاهت خود نكاهند دست بسياه و سفيد نميزنند ، تا آدم خوب قلم بروند .\r\n( 2 ) - جنگ زرگرى كنايه از تظاهر در مناقشه و مشاجره است كه هيچيك از طرفين نميخواهند واقعا با هم بجنگند . اين اصطلاح را بيشتر در مورد تبانى طرفين در ضديت با يكديگر براى اغفال شخص ثالث به كار مىبرند . شايد اين حيله در نزد زرگرها رايج بوده و اين اصطلاح از اين راه شايع شده باشد و الا زرگرها جنگى با هم ندارد .\r\n","page_name":" 490 ","page_number":508},
  {"content":"\r\n\r\nعدالت كه براى جلوگيرى تعدى حكام وضع كرده بود اثرى نيست مردم يكباره برحم و و مروت حكام واگذاشته شده‌اند .\r\nاز طرف ديگر معلوم نيست بر اثر چه واقعه‌اى آن تجددخواهى كه در زمان ميرزا حسين خان سپهسالار داشت ، مبدل بيك تنفر از هر چيز تازه‌اى شده است . حتى مسافرت باروپا را هم براى افراد جدا ممانعت مىكند ، چنان كه ميرزا ابو القاسم مشير لشكر پسر حاجى ميرزا عباسقلى كه بعد از پدرش به زيارت مكه رفته و در مراجعت سرى هم باروپا زده بود ، گرفتار تعرض شاه شد و اين هوسرانى را بسه هزار تومان جريمه جبران كرد .\r\nاشخاصيكه پسرهاى خود را براى تحصيل ميخواستند باروپا بفرستند ، مجبور بودند يك سمتى از قبيل وابسته يا نايب سفارت براى آنها فكر كنند ، زيرا جز تاجر و مستخدم دولت نبايد كسى باروپا برود .\r\nشاه بعد از آنكه از صندوق عدالت نتيجه‌اى بدست نياورد و نتوانست جلو تعدى حكام را برعيت بگيرد ، خود را با حكام شريك كرد و براى هر ولايتى مبلغى پيشكشى معين نمود .\r\nحكام بايد قبل از حكومت خود اين پيشكشى را بپردازند . مثلا فارس و خراسان هريك دويست هزار تومان پيشكشى داشت كه هرساله حاكم بايد قبل از تجديد سال بپردازد .\r\nاين مبلغ در حقيقت اضافه‌جمعى بود كه بدون هيچ جز و جمعى از حكام ميگرفت و كسر مخارج بيوتات و ساير حوائج و انعامات و فوق‌العاده‌ها را كه روزافزون زياد ميشد ، بدين وسيله جبران ميكرد . حكام كه سابقا چيزى به اين عنوانات نميدادند ، رعيت را ميتاختند .\r\nحالا كه شاه هم شريك تعدى آنهاست ، بدون هيچ ترس و واهمه آنچه مىتوانند تعدى ميكنند .\r\nجز و جمع و مميزى و نظم و نسق در كار وصول ماليات از بين رفت و هر حاكمى باندازهء طمع خود بر ماليات بلوكات قلمرو خود افزود . نايب الحكومه‌ها هم همين رويه را با سربلوكها و آنها هم با كدخدايان معمول داشتند . يك تومان ماليات سابق شايد سر به دو سه تومان زد ، همه‌كس ناراضى و از همه‌جا شكايت آغاز گرديد . ولى نه شاه و نه صدراعظم و نه عمال دولت هيچيك باستغاثهء مردم گوش نميدادند ، حكام و وزرائيكه به مزد و مايه رفتار ميكردند ، يعنى بقدرى كه ميدادند از مردم مىگرفتند ، خيلى كمياب و اگر بندرت چنين شخصى پيدا ميشد ، مانند پسرعموى من مستشار الملك ، طرف توجه مردم و عامهء حقوق‌بگيران ايالت بود .\r\n\r\nرويهء صدراعظم\r\nدر ادوار سابق ، صدراعظمها حاجتى بپنهان داشتن خود از مردم نداشتند زيرا كسى تقاضاى بى مورد نميتوانست بكند كه حاجتى بملاقات بى مورد داشته باشد . ولى در اين دوره چون همه‌چيز و همه‌كار لابشرط شده بود ، همه ميخواستند خود را بمقامات عاليه نزديك كنند تا از اين نمد كلاهى بربايند .\r\nصدراعظم چون خود اين اوضاع را برپا داشته بود ، چاره‌اى جز پنهان كردن خود از انظار و گماشتن حاجب و دربان نداشت . ملاقات صدراعظم حتى براى منشيهاى خودش مشكل بود .\r\nصدراعظم نزديك دروازهء يوسف‌آباد ، محل فعلى سفارت روسيه ، پارك و عمارتى بنا\r\n\r\n","description":"","footnote":"","page_name":" 491 ","page_number":509},
  {"content":"\r\n\r\nكرده بود و اكثر در اين پارك پنهان ميشد . وقتى حضرت اشرف بپارك ميرفت ، دست هيچ - كس به او نميرسيد . هفته‌اى يكى دو روز هم كه معمولا صدراعظمهاى سابق در دربار جلوس ميكردند ، در دورهء او بماهى يكى دو روز منحصر شده بود و در اين‌روزها هم همه‌كس را راه نميدادند . در خانه‌اى هم كه در خيابان لاله‌زار داشت ، كسى را نميپذيرفت . باوجود تنگى خيابانها و شترمآبى كالسكه‌سواران ، تند راندن كالسكه كار مشكلى بود ولى كالسكهء صدراعظم را اسبهاى روسى قوىهيكل چنان بسرعت ميبردند كه اگر كلاه سفيد بختياريها كه گارد احترام او بودند همراه نبود ، كسى نميدانست كه در كالسكه كيست . چند مشتى شاهى سفيد و پنجشاهى و ده شاهى در جيب ميريخت و بهر فقيرى ميرسيد از اين پولهاى كوچك چندتائى به سمت او پرتاب ميكرد . كالسكهء صدراعظم كه در منزلش ميايستاد گداها معبر او را زينت مىدادند .\r\n\r\nحاجى لطف الله بك\r\nدر خانهء خود دربانى باسم لطف اللّه گماشته بود ، اين لطف اللّه كم‌كم لطف اللّه بك و بالاخره بعد از زيارت مكه ، از خرجى حلال ، حاجى لطف اللّه خان شد . اين شخص اصلا تفرشى و بقدرى بدعنق و بدبر - خورد بود كه مردمان حسابى كمتر رغبت برفتن خانهء صدراعظم داشتند و عطاى او را بلقاى دربانش مىبخشيدند . ميرزا سيد عبد الرحمن قايم‌مقامى در منظومهء دوبيتى خود كه براى نقادى كاركنان دولت سروده و يكى از اشعار آن را راجع بمستوفى بىممالك سابقا نوشته‌ام ، دربارهء اين حاجى لطف اللّه هم دو شعر ذيل را سروده است :\r\n بكلب‌عقور « 1 » آن . . . ق زشت * سگ دوزخ و پاسبان بهشت\r\nمرا قهر حق دائما آرزو است * اگر لطف در هيكل نحس او است \r\nبراى پنهان شدن صدراعظم از انظار ميگويد :\r\n اگر حضرتش هست حرز الجواد * اگر درگهش هست باب المراد \r\nو چند شعر ديگر كه با اگرهاى تملقى خود از صدراعظم ستايش كرده بالاخره گفته است :\r\n براى صدارت همين عيب بس * كه نبود كسى را به دو دسترس \r\nولى اين اشعار و غرولند مردم كه همه‌جا بلند بود ، تأثيرى نداشت و تغييرى در رويهء امين السلطان نميداد . حاجى لطف اللّه خان همچنان پروپاچه ميگرفت و صدراعظم از انظار مخفى بود .\r\n\r\nكرم صدراعظم\r\nولى گاهيكه در منزل مينشست و حاجى لطف اللّه خان را قلاده ميكرد ، مردم از هر صنف و طبقه بمجلس او هجوم مياوردند و همه از محضر او مقضى المرام برميگشتند ، هر كاغذى به دستش ميدادند با يك نظر مقصود صاحب حاجت را ميفهميد و در پاى كاغذ چند كلمه‌اى مينگاشت و حاجت او را روا ميكرد .\r\nدر اين‌روزها سيد و آخوند فقير هم بمجلس او ميرفتند و عريضهء خود را ميدادند . صدراعظم بصندوقدار خود ، عبد اللّه ، از پنج تا صد تومان حواله به آنها ميداد و الحق صندوقدار هم بدون\r\n\r\n\r\n","description":"","footnote":"\r\n( 1 ) - كلب‌عقور بمعنى سگ گيرنده است .\r\n","page_name":" 492 ","page_number":510},
  {"content":"\r\n\r\nمعطلى حواله را ميپرداخت . شايد در هريك از اين مجالس در حدود هزار تومان به اين و آن بخشش ميكرد .\r\nشنيدم شخصى كه كارى داشت هزار پنجهزارى طلا با حكم انجام كارش همراه برده و در يكى از مجالس توانسته بود خود را بحضور صدراعظم برساند . مخصوصا تامل كرده بود كه وقتى سر صدراعظم فارغ مىشود ، حكم كار و پنجهزاريها را تقديم كند . معهذا يكى از سيدهاى فقير باز باقى مانده بود . بطوريكه وقتى پاكت محتوى پنج هزاريها را با حكم كار بصدراعظم داد ، سيد هم از طرف ديگر عريضهء تكدى خود را تقديم داشت . صدراعظم قلم برداشت حكم صاحب پاكت را نخوانده امضاء كرد و به دستش داد و از دست ديگر پاكت پنج هزاريها را به سيد بخشيد . اين شخص بتصور اينكه صدراعظم ندانسته است محتوى پاكت چه بوده است گفت قربان هزار دانه پنجهزارى بود ! صدراعظم با خندهء خود هر دو را مرخص كرد و برخاست .\r\n\r\nطرز رسيدگى بكارها\r\nدر همين مجالس منشيهاى او هم كه چندين روز بود او را نديده بودند دور او را ميگرفتند . فرمان و احكام و برات و همه‌گونه مراسلات براى امضاى او حاضر و مهيا بود . در اول چند فقره از كاغذهائيرا كه بايد مهر كند ميخواند . همين كه چشمش ببزرگى حجم دستمال‌كاغذهاى منشى ميافتاد و ميديد كه نميتواند در همه دقت كند ، مهر خود را بمنشى ميداد و تمام دستمال‌كاغذ به مهر ميرسيد . اين يكى كارش تمام ميشد ، ديگرى و ديگرى ، بطوريكه در هريك از اين مجالس لامحاله چهارصد پانصد تا فرمان اضافه‌مواجب و لقب و ترفيع و احكام متفرقه به امضاء ميرسيد ، بدون اينكه صدراعظم بداند چه امضاء كرده و كدام شخص را مشمول عواطف خود قرار داده است .\r\nبقدرى اين احكام زياد و ناسخ و منسوخ آنها فراوان بود كه كم‌كم از اعتبار افتاده ، مردم به نظر بازيچه به آنها مينگريستند . زيرا گرفتن ناسخ حكم امروز جز انتظار جلسهء ديگر ، مؤنه‌اى نداشت ، بلكه اگر بخت يارى ميكرد ، ممكن بود همين امروز عصر در موقعى كه حضرت اشرف از اندرون بيرون ميآيد كه بكالسكه بنشيند و بپارك برود ، ناسخ حكم امروز صبح را در بين راه به او بدهند و امضاء كند . اتفاق ميافتاد كه ناسخ حكم زودتر از اصل آن باجراءكننده رسيده بود .\r\n\r\nسياست خارجى و وضع اقتصادى\r\nدولت در سابق روابط زيادى با خارجه نداشت . چند سفارت‌خانه‌اى كه در تهران بودند ، بخصوص با صدراعظم‌ها سروكارى نداشتند .\r\nمراسلاتيكه بوزارت خارجه ميرسيد ، تماما به نظر شاه رسيده دستور جواب را شاه معين ميكرد ، پيش‌نويس جوابها را هم ميديد و اصلاح ميكرد و بامضاى وزير خارجه فرستاده ميشد . تجارت ايران با خارجه منحصر ببلور و چينى و مقدار كمى قند و چاى و اسباب خرازى و چيزهاى تجملى بود . لباس اهالى در تابستان پارچه‌هاى پنبه‌اى ، مانند قدك بوشهرى و اصفهانى و يزدى و كاشى و قلمكار اصفهان و چيت\r\n\r\n","description":"","footnote":"","page_name":" 493 ","page_number":511},
  {"content":"\r\n\r\nبروجردى و ابريشمينه‌هاى يزدى و كاشى و خراسانى و الجه‌هاى يزدى و تركمنى و آقرى كرمانى و تركمنى و عباهاى اصفهانى و يزدى و بوشهرى و كرمانى و بالاخره كتان و شير - پنير مازندرانى و در زمستان پشمينه‌هاى كرمانى و خراسانى و گيلانى و مازندرانى و استرابادى و تبريزى و خمسه‌اى بود .\r\nهر محلى دستكاريهاى خود را داشت و اكثر دهات كرباس‌بافى داشتند . چراغ آنها از روغن كرچك و چراغ‌دان آنها از گل پختهء لعاب‌زده و فتيلهء چراغشان مقدارى پنبه بود كه با دست خوب تاب داده بودند . كشمش و انجير و توت و برگه و قيسى خشك هم تنقلشان بود . هنوز چاى خوردن در خانهء اعيان رواج نداشت تا چه‌رسد بدهاتيها . ظرفها مسى و فرشها نمد و گليم و قالى بود و اجمالا از خوردنى و پوشيدنى و گستردنى و همه‌چيز بوفور و براى تمام طبقات از فراورده‌هاى خود كشور داشتند . پاره‌اى اشياء تجملى مانند خز و سنجاب و شال كشميرى و بلور و چينى و خرازى از خارج ميآوردند كه تجارت آنها هم با تاجرهاى شهرهاى سرحدى بود . اسامى خانوادگى امروزى تبريزيها كه باسم يكى از ولايات شروع و بكلمهء « چى » ختم مىشود نشانهء همان تجارتهاست كه اجداد اين آقايان مثلا متاع باب آنولايت را از خارجه وارد و به آن ولايت ميفرستاده‌اند . اين دادوستدها اكثر در بازار مكاره نيژنى نووگرد « 1 » ( گركى امروز ) واقع ميشده است كه در فصل معينى از سال امتعهء داخله را به اين بازار ميبردند و معامله هم نقدبنقد يا با مبادلهء جنس‌بجنس صورت ميگرفته است . همچنين در حدود خراسان كمتر و در فارس و خوزستان و كرمان ، بمناسبت تجارت شكر و شال كشميرى و ادويه خوراكى ، قدرى بيشتر از اين قبيل تجار بوده‌اند كه مثل تبريزيها مشغول تجارت اشياء تجملى با خارجه بوده و بهندوستان هم گاهى مسافرتى ميكرده‌اند .\r\nهمين كه روسها هم بتقليد اروپائىها كارخانه‌هاى ماشينى راه انداخته و راه‌آهن آنها تا سرحد ايران رسيد ، كشور ما هم براى فراورده‌هاى كارخانه‌اى آنها بازار جديدى شد .\r\nاز طرف ديگر مسافرتهاى شاه بفرنگ سطح سليقهء درباريها و بالنتيجه رجال مملكت را بالا برد . اين سليقه‌ها طبعا بطبقات پائين‌تر هم سرايت كرده و تغيير لباس‌ها كه از زمان ميرزا حسين خان سپهسالار شروع شده بود ، در اينوقت عموميت پيدا نمود . برك و قدك و قلمكار و آنچه كه به درد جبه و قباوار خالق راسته مىخورد ، براى جليقه و شلوار و سردارى مناسب نبود و ماهوت و فاسونى فرنگ جاى آن را گرفت . چراغ روغن كرچك دهات مبدل بلامپهاى نفطى و در خانه‌هاى اعيان شمعهاى پيهى مبدل بشمعهاى گچى يا لامپ نفطى شد . اثاثيهء زندگى در همه‌چيز تغيير كرد و كم‌كم راه و پاى صندلى و ميز بخانه‌ها بازگرديد . كناره‌هاى نمد و ميانفرشهاى قالى مبدل بفرش‌قالى يكپارچه شد و درشكه و كالسكه جاى اسبهاى سواريرا گرفت . حتى اسبهاى كالسكه هم روسى شدند .\r\nمعلوم است هريك از اين سليقه‌ها كه باب تازه‌اى براى شيوع تجارت خارجى باز\r\n\r\n\r\n","description":"","footnote":"\r\n( 1 ) -  Nijni - novgorode ( Gorki ) \r\n","page_name":" 494 ","page_number":512},
  {"content":"\r\n\r\nميكرد ، يكى از دستكاريهاى داخليرا محكوم بفنا مينمود در صورتى كه قوت خريد پول كشور روزبروز كمتر ميشد . فرانك يكى ده شاهى سابق در 1306 بهفتصد دينار و در هزار و سيصد و ده بيكقران رسيده بود . پولهاى طلائيكه در دست‌وپاى مردم بود ، در مقابل اثاثيه و لوازم زندگى كه اكثر آن از اروپا بايران ميآمد ، سهل است در مقابل نقره‌ايكه براى ضرب سكهء رائج كشور لازم بود ، ببانكهاى خارجه منتقل شد و پول نقره ، پول رسمى ايران گرديد . بطوريكه پول طلا جز در اعياد و عقدكنانها هيچ در دست‌وپاى مردم ديده نمىشد .\r\nاگرچه مؤسس و مشوق اين طرز زندگى در ميان رجال و اعيان و بالنتيجه در تمام كشور ، امين السلطان بود و بخصوص در مراجعتش از فرنگ بيشتر از همه‌كس بترويج آن ميپرداخت ، ولى نميتوان گفت كه اگر ديگرى بجاى او بود ، اين اوضاع پيش نميآمد .\r\nزيرا ايران تا راههاى اروپا بسرحداتش نزديك نشده بود ، در حقيقت مثل يك كشوريكه دورهء آن ديوارى كشيده باشند بود ، نه او با ساير ملل كارى داشت و نه آنها خيلى بسراغش مىآمدند .\r\nدائر شدن راه روسيه تا سرحد و نزديكى اين سرحد بپايتخت ، طبعا روسها را بفكر پيدا كردن بازار براى متاع كارخانه‌هاى خود ميانداخت و انگليسها هم با رقابتى كه با روسها داشتند ، از سمت جنوب و راه دريا ، بفكر ترويج تجارت خود در ايران افتاده بودند و ممكن نبود ايرانيها در قباها و جبه‌هاى دراز خود باقى بمانند . ولى اگر صدر - اعظمى بافكرتر از امين السلطان بر سر كار بود ، به سهولت ميتوانست در هر رشته كه اقبال مردم به آن زياد ميشد ، وسائل تدارك آن را هم در داخله تهيه كند تا لامحاله طلاهائيكه براى خريد كالاهاى آنرشته بخارجه ميرفت ، براى خريد كارخانه‌هائى مانند پارچه‌بافى و قندريزى و از اين قبيل به مصرف برسد كه آتيهء كشور را تأمين كند . تمول و كارگرى مردم ايران در آن روزها خيلى بيش از عهد پهلوى و با تشويق جزئى ممكن بود سرمايه‌هاى كلى در اين راه به كار بيفتد ، ولى كجا ؟ امين السلطان يا در پارك خود مشغول تفريح و جفت‌و جلا با خارجه يا با منشىهاى خود مشغول تخريب اساس سابق داخله بود ، بدون اينكه فكرى براى آيندهء كشور بكند .\r\nحاجت بذكر نيست كه اين طرز زندگانى با تجارت « چى » هاى تبريزى اداره نميشد و مسيوهاى اروپائى يا لامحاله مسيو بدليهاى ارمنى لازم داشت . راه انزلى بتهران لامحاله بايد شوسه شود كه رساندن متاع روسيه را بپايتخت آسان كند .\r\nاز مدتى پيش روسها هم توانسته بودند امتياز تعليم و مشق دادن يك بريگاد داراى سواره و پياده و توپخانه را به طرز قزاق روس براى خود از ناصر الدين شاه بگيرند . هميشه يك سرهنگ و عده‌اى خرده‌افسر روس بعنوان مشاق ولى در واقع فرمانده در تهران و موى دماغ بودند . ساير ملل اروپا هم گذشته از انگليس و روس كه از مدتى پيش در تهران سفارتخانه داشتند ، سفارتخانه‌هائى در تهران راه انداخته بودند و هريك راجع بترويج\r\n\r\n","description":"","footnote":"","page_name":" 495 ","page_number":513},
  {"content":"\r\n\r\nكالاى كشور خود كارهائى ميكردند . از همهء اينها زيان‌آورتر ، رقابت دو رقيب شمالى و جنوبى با همديگر بود كه هيچيك اجازهء يكقدم پيشرفت به ديگرى نميداد مگر اينكه براى خود نظير آن را دست‌وپا كند . بىسياستى امين السلطان بيشتر آتش اين رقابت را تند ميكرد و هرروز به دادن امتياز تازه‌اى بيكى از طرفين ، نفوذ آنها را روزافزون زياد و ساير ملل را از تجارت و صرف سرمايه در ايران مأيوس مينمود .\r\nناصر الدين شاه عبث ميخواست بمقاومتهاى خود از ازدياد نفوذ خارجىها جلوگيرى كند زيرا بر طبق عهود نميتوانست مقاصد تجارتى آنها را مانع شود و هر اقدام تجارتى از طرف خارجيها راه تازه‌اى براى ازدياد نفوذ آنها باز ميكرد . از همين اوقات بود كه تجار داخلى در حقيقت دلالهاى تجارتخانه‌هاى خارجى شدند و دستكاريهاى كشور ، يكى بعد از ديگرى ، تعطيل شد . امين الدوله عبث ميخواست با دائر كردن كارخانهء قند در كهريزك و كارخانهء كبريت در الهيه راه كار را بصدراعظم نشان بدهد . زيرا مسلما با قند و كبريت روسى كه موقتا ارزانتر بايران ميريختند ، نميتوانست مقاومت كند و اين كارخانه‌هاى بخارى هم ، دير يا زود مثل شعربافىهاى كاشان و يزد و بوشهر و اصفهان و حتى كرباس‌بافيهاى دهات محكوم بفنا ميشدند .\r\n\r\nترقى ماده و تنزل معنى\r\nمعلوم است طرز مملكتدارى داخلى كه به آن اشاره شد ، عدهء زيادى نجباى ديمى براى كشور ايجاد كرد . اشخاص درجه سوم و چهارم كه نه دانشى آموخته و نه در كارهاى دولتى از راه عمل بينشى اندوخته بودند ، با پيدا كردن مواجب جزو مستخدمين دولت بشمار آمدند و چون جز ماده وسيلهء ديگرى براى خودنمائى نداشتند ، بتك‌ودو افتادند و هرجا بوئى از ماده شنيدند ، دنبال آن را گرفتند و از هيچ‌كارى روگردان نبودند . اعيانزاده‌هاى قديمى كه بواسطهء كناره‌گيرى پدران تازه وارد كار شده بودند ، نيز چه از حيث تظاهر در تجمل و چه از حيث بيرويه‌كارى ، به آنها تاسى كردند . قواعد اخلاقى هم ، مثل اصول مسلم ادارى ، در طبقات مستخدمين دولت از بين رفت . تحصيل فضل و كمال كه يكى از لوازم استخدام دولتى بود و اعيانزاده‌ها ايام جوانيرا صرف آن ميكردند ، بواسطهء لابشرط شدن استخدام منسوخ شد .\r\nهمينقدر كه صورت‌خطى داشتند و املائى ميتوانستند بكنند ، از فضلا محسوب ميشدند . طبقات پائين‌تر هم كه در طرز استبداد هميشه نظرشان بمستخدمين دولت است ، در تمام شؤن اجتماعى و قواعد اخلاقى بمستخدمين تأسى كردند . همين كه انحطاط علمى و اخلاقى در كشور شروع شد ، ايمان و اخلاق ديانتى كه سابقا در تمام طبقات ، طوعا يا كرها ، از لوازم زندگى بود ، سست و بيمايه و پايه گشت .\r\nانحطاط اخلاق و ايمان بطبقهء روحانيون هم سرايت كرد . تحصيل علم و داشتن ديانت و تقوى كه سابقا براى ملازاده‌ها از لوازم بشمار ميامد ، جاى خود را بداشتن آبدارخانه و قهوه‌خانه و اسب و قاطر حتى كالسكه و درشكه و گلخانه سپرد . جوجه‌ملاها هم همرنگ اعيانزاده‌ها شدند و هريك بعد از پدر و حتى در زمان پدر ، بدون هيچ سرمايهء علمى و\r\n\r\n","description":"","footnote":"","page_name":" 496 ","page_number":514},
  {"content":"\r\n\r\nمكتسبات عملى ، تكيه بجاى پدر زدند . امين السلطان اين ملازاده‌هاى بيسواد بىتقوى را هم مثل اعيان‌زاده‌ها تا ميتوانست ترويج ميكرد و آنها را بلقب‌هاى شامخ با مضاف‌اليه العلماء و الشريعه و الاسلام سربلند مينمود و ببرقرارى حقوق ديوانى و اعطاى خالصه ، وسائل تجمل و تظاهر را براى آنها فراهم مياورد تا وقعهء تنباكو كه دو سه سالى نيل او را باسم صدارت عقب انداخت تكرار نشود .\r\nآخوندهاى مدارس هم كه كار را اينطور ديدند ، تحصيل را كنار گذاشتند . كم‌همت‌هاى آنها براى گرفتن حجره در مدرسه‌اى كه توليت آن با ملازاده‌ها بود ، خود را جزو جلال آنها كردند و آنها كه نظربلندتر بودند ، خود را با مقامات عاليهء دولتى مربوط و لقب و مواجبى دست‌وپا كردند و جزو حجة الاسلام‌ها شدند . انحطاط علمى و اخلاقى و ايمانى طبقهء علما ، بيشتر از هرچيز ، به بىايمانى جامعه كمك كرد و تظاهر بىحقيقت در همه‌چيز حتى در دين و ايمان هم رواج گرفت . روضه‌خوانى و اطعام فقراء و مسجد و محراب و منبر كماكان برقرار ، ولى تمام براى تظاهر بود . تازه بدوران رسيده‌ها و اعيان ديمى براى پيدا كردن عنوان و مشاراليه شدن در محل و اظهار توانائى و تحويل دادن تجمل ، در روضه‌خوانى ، از اعيانزاده‌ها هم جلو ميافتادند و پولهاى كارنكرده را در اين راه صرف مينمودند . ولى بيشتر اين مخارج و زحمت براى آن بود كه روضه‌خوان در دعاى آخر ، جناب مستطاب اجل اكرم آقاى . . . ( داراى يكى از القاب شامخه ) را در اين خدمتگزارى بيريا ستايش زيادترى بكند . روضه‌خوانها هم چون خوب ميدانستند براى چه اين زحمات كشيده شده است ، از آب‌وتاب دادن القاب كوتاه نمىآمدند .\r\nمستمعين هم بعضى براى خوردن چاى و وقت‌گذراندن و پاره‌اى براى نان قرض دادن كه آقاى صاحبخانه هم بروضهء آنها بيايد ، به اين مجالس ميامدند . در روزهء رمضان و رفتن مسجد و نشستن پاى موعظه هم همين تظاهرات در كار بود ، ماه رمضان براى اعيانزاده‌ها و بچه‌تاجرها ماه قمار شده بود و شايد اكثر روزه هم نميگرفتند ولى محراب و منبر را بخصوص در شبهاى احياء كه وسيلهء تظاهر و تجمل از حيث قاليچه و چراغ و سينى شبچره ( ؟ ) بيشتر فراهم بود ، ترك نميكردند . بعضيها هم پيدا ميشدند كه سرتاسر سال در منهيات مستغرق بودند و بعقيدهء خود ، با عبادت سه شب احياء ، ميخواستند بهشت را بخرند يا كفارهء تعدياتى را كه سرتاسر سال بمردم كرده بودند ، با يك دهه روضه‌خوانى بدهند .\r\nروضه‌خوانها هم چون اين كار را براى ارتزاق پيش گرفته بودند ، در ذكر ثواب روضه از هيچگونه اغراق خوددارى نداشتند و متدين‌هاى عوام را گمراه ميكردند . اين تظاهر بداشها هم كه مردمان پاكى بودند سرايت كرد ، آنها هم ديگر آن سادگى و حسن عقيده و خلوص نيت و صفاى سابق را نداشتند . در اين صنف هم پنطى زيادتر از لوطى شد و شايد پيشانى اكثر آنها كه تا نصفه شب براى حضرت سيد الشهداء سروسينه ميزدند ، سال تا سال به مهر نماز نميرسيد . زيرا روضه‌خوانها كه در سابق مربى ديانت و ايمان اين مردمان ساده بودند ، در ثواب سينه‌زنى اغراق كرده و آنها واقعا معتقد شده بودند كه سينه‌زنى كفارهء\r\n\r\n","description":"","footnote":"","page_name":" 497 ","page_number":515},
  {"content":"\r\n\r\nهمهء گناهان حتى بيعفتى و سرقت هم هست . اساس اين انحطاط اخلاقى و ايمانى از هفت هشت سال قبل و به دو ورود امين السلطان گذاشته شده و روزبروز تجمل‌دوستى و تظاهر ، حتى در دين و ايمان و روضه و مسجد و محراب و منبر هم در ازدياد بود . خوانندهء عزيز شايد در آينده بوقايعى بربخورد كه براى كلياتى كه در اين چند صفحه متذكر شده‌ام ، شاهد واقع شود و موضوعاتى را كه در اينجا اشاره شده است ، روشنتر كند .\r\n\r\nبىاثرى القاء\r\nميرزا محمود وزير دچار مرض مبرمى شده است كه هرچند روز يك بار تب مىكند . افراطهاى جوانى نتيجهء خود را بار آورده و در شصت و چند سالگى او را عليل كرده است ، هروقت مبتلا به تب مىشود ، يكى دو روز بسترى ميگردد . ناصر الدين شاه از كسالت او باخبر شد و او را احضار و قوت قلب داد . دو نفر طبيب مخصوص دربارى ، ميرزا كاظم ملك الاطباء و دكتر طولوزان ، را مأمور معالجهء او كرد . من عكسى نزد برادرزاده‌هاى خود ديده‌ام كه ميرزا محمود وزير با دو نفر طبيب مذكور در جلو نارنجستان جنب تالار برليان كه ميدانيم كجا بوده و فعلا بچه حال است ، با هم مشغول صحبتند . اين عكس از مظاهر همين تفقد ناصر الدين شاه و شايد در همين روز برداشته شده باشد . ولى تفقدات شاهانه و معالجات اين دو نفر طبيب ، تفاوتى در كار نياورده و ميرزا محمود كاملا ناخوش است .\r\n\r\nعزيزكردهء شاه\r\nشاه مليچك خود را همچنان دوست دارد ، اين پسر را همراه خود بفرنگ هم برده و عزيز السلطان هم لقبش داده و داراى منصب اميرتومانى و شمشير مرصع است . حالا شانزده هفده سال دارد و ديگر با اين سن ، با غلام بچه‌هاى خود ، گلولهء برف بسر عابرين خيابان در اندرون نميزند بلكه دربار كوچكى براى خود ترتيب داده و از عملهء طرب دربارى چند نفرى را انتخاب كرده و در گوشه‌اى مشغول تفريح است و حول‌وحوش او مشغول بالاچاقى نسبت بمردمند ، هرچه اراده‌اش اقتضاء كند به عمل مىآورد ، شاه هم از برآوردن هيچيك از تقاضاهاى او خوددارى ندارد ، دانش و بينشى نيندوخته و خودرو بار آمده است و شاه در عالم فكر يكى از دخترهاى خود را براى او نامزد كرده است .\r\n\r\nعروسى عزيز السلطان\r\nيك روز شاه صدراعظم را احضار كرد و امر داد يكى از خالصجات تهران را كه عايدى آبرومندى داشته و از املاك واگذارى حاجى ميرزا آقاسى به شخص او باشد ، براى بخشش بعزيز السلطان تعيين كند . امين السلطان كه در زمان پدرش بمناسبت عمل در خالصجات ، املاك ورامين را خوب ميشناخت ، باغ خاص را كه هزار تومان و هزار خروار جمع خالصگى داشت ، براى اين بخشش شاهانه تعيين كرد . شاه اين ده را كه شرعا ملك خودش بشمار ميآمد ، با پنج تومان و پنج خروار ماليات اربابى ، بعزيزكردهء خود بخشيد و يكى از دخترهاى خود را به عقد او درآورد .\r\nبراى منزل اين عروس و داماد هم عمارت اندرونى بهارستان را تعيين كرد . بهارستان\r\n\r\n","description":"","footnote":"","page_name":" 498 ","page_number":516},
  {"content":"\r\n\r\nكه امروز محل مجلس شورايملى است ، عمارت و باغى بود كه ميرزا حسين خان سپهسالار براى مسكن خود ساخته بود . بعد از فوت او چون اولادى نداشت ، شاه اين عمارت را بدون هيچ تشريفات ضبط كرد و نگاهدارى آن را به يحيى خان معتمد الملك برادر سپهسالار با لقب مشير الدولگى واگذاشت . يحيى خان چند سالى كه زنده بود ، تصرفاتى نيمه‌مالكانه و نيمه‌مباشرانه در آن ميكرد . او كه مرد ، اين عمارت هم بالمره بلامانع شد . ولى در هر حال بهارستان چه در زمان حيات و چه بعد از فوت يحيى خان ، يكى از عمارات دولتى بشمار ميآمد . اسم بهارستان را هم بهمين‌جهت روى آن گذاشته بودند كه اسم و سابقهء مالكيت حاجى ميرزا حسين خان را در اين عمارت از بين ببرد و مردم سابقهء آن را فراموش كنند .\r\nساختمان بزرگ اين عمارت ، براى پذيرائى اشخاص مهمى كه از خارجه بايران مىآمدند به كار ميرفت يا گاهى كه وليعهد موقتا بتهران ميآمد ، در آن منزل ميكرد و عمارت اندرونى آن همان محليست كه فعلا كتابخانهء مجلس در يك قسمت آن ساخته شده است .\r\n ببين تو حرمت ميخانهء مرا اى شيخ * كه چون خراب شود خانهء خدا گردد \r\nارسال المثل شدن اين شعر كه گويندهء آن را نميشناسم ، از وقتى است كه شاهزاده اعتضاد السلطنه اين شعر را براى شيخ عبد الحسين مجتهد نوشته است . مسجد شيخ عبد الحسين ( مسجد تركها ) را ميدانيم كجاست ، سمت جنوب اين مسجد كه محل مقصورهء آن است ، بخانه‌هاى عليقلى ميرزاى اعتضاد السلطنه تكيه داشت ، نقشهء ساختمان مسجد را كه ميكشند ، ملاحظه ميكنند كه براى محراب مسجد محتاج بقطعهء كوچكى از خانهء اعتضاد السلطنه هستند و اين قطعهء كوچك هم در كنجى از خانه اتفاق افتاده كه آبدارخانهء شاهزاده بوده است ، شيخ عبد الحسين از شاهزاده تقاضا مىكند اين آبدارخانه را به او بفروشد ، شاهزاده در جواب ، تقديم زمين را اعلام نموده و شعر فوق را براى شيخ نوشته است . اعم از اينكه اين شعر مال اعتضاد السلطنه باشد يا نباشد ، بعقيدهء من فضل تمثل به اين شعر در اين مورد بدرجات زيادتر از گفتن آنست .\r\nبارى ، عروسى عزيز السلطان در شب سردى اتفاق افتاد كه باد شهريار در تهران به سختى ميوزيد و برفهائى را كه بعد از روفتن اين گوشه و آن گوشه مانده بود ، گرد ميآورد و بر سر و روى تماشاچيان نثار ميكرد . باوجوداين ، مردم بيكار تهران از دم در نرفتند و بعضى از زنها در گوشه‌هاى ميدان بهارستان كرسى گذاشتند و دست از اين تماشا برنداشتند و اكثر مبتلا بزكام و شايد ذات الريه شدند و جانرا فداى اين تماشا كردند . در اين‌وقت آمارى در كار نبود كه نوسان بهداشتى را تعيين كند ، ولى يقينا شهداى راه اين هوا و هوس زياد بوده‌اند .\r\nبراى اينكه دفعهء ديگر به اين داستان برنگردم ، از خوانندهء عزيز اجازه ميخواهم از سلسله حوادث جلو بيفتم و باقى سرنوشت مليچك ديروز و عزيز السلطان امروز و سردار - محترم فردا را در اينجا ذكر كنم . بعد از مردن ناصر الدين شاه ، نه براى اينكه ديگر لقب\r\n\r\n","description":"","footnote":"","page_name":" 499 ","page_number":517},
  {"content":"\r\n\r\nعزيز السلطانى معنى نداشت بلكه براى ترفيع لقب كه در اين دوره يكى از امراض اعيانى شده بود ، غلامعلى خان ، سردار محترم لقب گرفت . اين شخص خود به بيكفايتى خويش معترف بوده هيچوقت دنبال كارى از قبيل داشتن فوج يا حكومت كه سواد چندانى لازم نداشت نبود و جز جنبهء مادى از زندگى چيزى نميدانست . بااين‌كه ناصر الدينشاه بعقيدهء خود اين مقصود را براى او تأمين كرده بود ، حوادث يا بيكفايتى خود او نگذاشت دير از آن برخوردار شود . باغ خاص ملكى او كه چندين قطعه و بمنزلهء يك بلوك بود ، قطعه‌قطعه فروش رفت و به مصرف رسيد . در اين ضمنها مشروطه پيش آمد و عمارت بهارستان براى مجلس شورايملى معين گشت . اين محل را كه در حقيقت غصب بود ، وكلاى دورهء اول و دوم ، از حاصل كسر حقوق غيبت‌ها و تأخيرهاى خود از بازماندگان برادران سپهسالار خريدارى كردند . بنابراين ، خانه هم صاحب پيدا كرد و سردار محترم بيخانه شد . ميانهء او با دختر ناصر الدين شاه هم نگرفت و كار آن‌ها با داشتن اولاد بمتاركه و طلاق كشيد و بادآورده را باد برد . سردار محترم خود را بكامران ميرزا كه در اواخر او هم مثل خودش بيچاره شده بود ، چسباند و با دختر او ازدواج كرد . تا دو سه سال قبل زندگى را كه اكثر گرفتار تنگى و ناكى « 1 » بود بدرود گفت و يك بار ديگر المرء يدبّر و اللّه يقدّر مورد بروز و ظهور پيدا كرد .\r\nشايد سرگذشت اين شخص براى اشخاصى كه خيلى بتدبير خود براى جمع ماده معتقدند ، درس عبرتى باشد . پيغمبر در سفر حجة الوداع بخانهء كعبه تكيه كرد و گفت :\r\n« روح الامين به گوش قلب من گفت هيچ آفريده‌اى نميميرد مگر وقتى كه آنچه از اين دنيا نصيب اوست دريافت كرده باشد . اگر صبر كند از راه صحيح و مشروع به او خواهد رسيد ، اگر عجله كند و از راه غيرمشروع جمع‌آورى نمايد بايد حساب كردهء خود را در دار باقى پس بدهد . بندگان خدا ! از خدا بترسيد و در طلب ماده راه خوب پيدا كنيد » اين حديث را براى حاجى آقاها نوشتم و اما ماديهاى متجدد كه گوش خود را بگفتهء بزرگان دين بدهكار نميدانند ، خوب است لامحاله اوژنى گراندهء « 2 » بالزاك « 3 » را بخوانند . شايد اثر گفتهء اين واعظ فرنگى در آنها بيشتر باشد و متوجه شوند كه جمع‌آورى ماده از راه غيرمشروع ، نه به خود شخص وصلت ميدهد ، نه بازماندگان او از آن بهره مىبرند .\r\nچند كلمه‌اى هم از باغ خاص بشنويد ، قسمت عمدهء آن در آخر عمرى گير علاء الدوله آمد ، به او هم وفا نكرد سهل است پسرش علاء الدولهء سوم اين ملك را دانگ‌دانگ نزد سرلشكر خزاعى گرو گذاشت و با طرز تنزيل‌بندى يعنى با همان طرزى كه تحويل شده بود ، تماما تحويل اين افسر عاليرتبهء قناعت‌كار شد ، او هم بقول خودش كه بخودم ميگفت ، تازه اين لقمهء نان سربازى را يك كاسه و ششدانگ كرده بود كه دار فانى را بدرود كرد و فعلا\r\n\r\n\r\n","description":"","footnote":"\r\n( 1 ) - « ناك » هم از اصطلاحاتى است كه تازه وارد كلمات قابل نوشتن شده است . من از ريشهء آن خبرى ندارم ولى هروقت بخواهند زندگى شخصى را بمنتها درجهء بىبرگ و نوائى توصيف كنند ، ميگويند « ناك » است .\r\n( 2 ) -  Eugenie Grandet \r\n( 3 ) -  Balzac \r\n","page_name":" 500 ","page_number":518},
  {"content":"\r\n\r\nدست ورثهء او است . تا چه‌وقت مقدر شده باشد برأس المال گير ديگرى بيايد ،  فَاعْتَبِرُوا يا أُولِي الْأَبْصارِ  « 1 » . حشم‌دارها نگاه كنيد و عبرت گيريد باز هم شريطهء حديث سابق را منتهى اين دفعه بنص عربى تكرار كنم ، شايد اثرش بيشتر باشد . اتّقو اللّه و اجملو فى الطّلب\r\n\r\nمتفرقه\r\nما هر سال يكى دو بار سرى بعلاقهء ساوجبلاغ مىزنيم ، گاهى كه برادران بزرگتر ما براى همين كار بدهات خود ميروند ، بعلاقهء ما هم سركشى و نظم و نسقى برقرار مينمايند . زنگ ساوجبلاغ تمام شده ، رعيت‌ها جانى گرفته‌اند . سالى شصت خروار ميكاريم و در حدود دويست خروار حاصل بهرهء اربابى برميداريم . ولى وضع علاقهء موروثى ما كه علىآباد و مزارع باشد خوب نيست . اراضى آن آب بالا آوردهء كوير شده است آنجا بيشتر حاجت بسركشى دارد و راهش هم دور است معهذا سعى ميكنيم كه هر چندى يك بار به آنجا هم برويم . خان دائى مرتضى قليخان اكثر باوجود مرض سليكه دارد ، به آنجا ميرود ولى امسال او با مادر و خواهرانم به سفر زيارت مشهد رفته‌اند و ما ناگزيريم مسافرتى به آن حدود بكنيم . آقا ميرزا رضا هم براى سركشى حاجى بلوك و باغك چال‌قاضى بايد سرى بساوه بزند . بنابراين در اوائل ميزان سفرى در پيش داريم . از وقتىكه مادرم به سفر زيارت رفته است ، اندرون ما شبها مردانه است .\r\nمادرم دو نفر خدمتكار براى ما گذاشته است و كارهاى خانگى را آنها ميكنند . براى ملا عبد اللطيف هم تختى پهلوى تخت ما زده‌اند ، شبها با ما شام مىخورد و روى تخت خود ميخوابد . من چون از مشق سرخورده‌ام ، زور بدرس آورده‌ام . ملا عبد اللطيف شرح جامى و شرح نظام و حاشيهء ملا عبد اللّه را ، در نحو و صرف و منطق ، براى ما ميگويد . شوق من به خواندن كتابهاى خارج از درس زياد است ، مفاوضات ادبى با ميرزا حسينقلى كماكان ادامه دارد . برادرم آقا ميرزا رضا قبل از مسافرت دومش بكربلا خانه‌اى در سر تخت خريده است و بمرور آن را تعمير مىكند . تماشاى اين بنائيها و پرسشهاى من از بناها دارد كم‌كم عملا مرا در معمارى هم وارد مىكند و حالا ميتوانم يك بنائى را از هر حيث اداره كنم . دو دهه روضهء سابق خانوادهء ما بهشت نه دهه رسيده است . با اينكه در دههء اول صبح و عصر و شب هر سه روضه است ، تمام پنج دههء باقى محرم و صفر اشغال شده است كه برادرم آقا ميرزا جعفر روضه‌خوانى خود را در دههء وسط شعبان مىكند . در ساير خانواده‌ها هم همينطور است . بر اين جمله روضه‌خوانى اعيان ديمى امين السلطانى را هم بيفزائيد تا معلوم شود پهناى كار از چه قرار است . گرفتن عيد خنده باز هم معمول مىباشد ولى قدرى از قوت سابق خود افتاده است .\r\n\r\nبلوك گردشى\r\nتمام شدن ماه محرم و صفر سال 1311 با اواخر شهريور مصادف و موقع بلوك گردشى پائيزى بود . ميرزا محمود وزير در حاجىآباد موروثى ، قناتى باسم محمودآباد كنده و قلعهء عليحده‌اى ساخته است .\r\n\r\n\r\n","description":"","footnote":"\r\n( 1 ) - سورة الحشر آيهء 2\r\n","page_name":" 501 ","page_number":519},
  {"content":"\r\n\r\nاسمعيل‌آباد كهريزك نصفه راه حاجىآباد و متعلق بحرمت الدوله دختر فرهاد ميرزا زن ميرزا محمود هم حاجت بسركشى دارد . مستشار الملك هم مالك اسمعيل‌آباد شهريار و اين ده هم در همين حدود است . از طرف ديگر ميرزا محمود هم ميدانيم ناخوش و براى او هم تفريحى لازم است ، جوانهاى طايفه هم بدشان نميايد بعد از محرم تفريحى كرده باشند ، خلاصه تمام برادرها و برادرزاده‌هاى از ما بزرگتر در اين بلوك گردشى هفت هشت شبه شركت كردند .\r\nآقا ميرزا رضا بما دستور داده بود كه شب دهم ربيع الاول ما هم برباطكريم برويم كه او هم بعد از ورگذار كردن گردش با بزرگترها نزد ما بيايد و با هم بساوه برويم . تدارك مسافرت را از هر حيث ديده بوديم كه صبح نهم حركت كنيم ولى بعد از ظهر هشتم فكر آفتاب خوردن شهريورى فردا تا غروب ما را بر آن داشت كه امشب اول شب عزيمت نمائيم كه هفت فرسخ راه را تا صبح پيموده باشيم . چون سيد حسين زيارت‌نامه‌خوان و ميرزا حسينقلى هم بايد همراه باشند ، تغيير موقع را به آنها اطلاع داديم و بعد از ظهر بنه را با شترهاى خودمان برباطكريم فرستاديم . اول شب عيد خنده از تهران حركت كرديم ، شام را در نعمت‌آباد خورديم و سحر برباطكريم رسيديم و در خانهء يكى از باغدارهاى اين ده كه مسافر خانهء تميزى داشت فرود آمديم .\r\nعصرى مال و جلودار بحاجىآباد كه يكفرسخ و نيم بيشتر با رباطكريم فاصله ندارد فرستاديم . اول شب آقا ميرزا رضا هم رسيد ولى ايشان برعكس ما فكر ميكردند و خوابيدن شب را بر آفتاب خوردن روز ترجيح ميدادند . بنابراين شب دوم را هم آنجا گذرانديم ، فردا صبح زود براى زرند حركت كرديم ، نهار را در علىآباد سردار افخم كه تازه خريده و آباد كرده است خورديم و عصرى بمأمونيه منزل حاجى بابا خان كه تازگى لقب مجدلشكر گرفته است وارد شديم . باصرار صاحبخانه كه ميخواست ما را سر جاليزهاى خربزه ببرد و لطافت خربزه‌هاى خود را كه ميگفت با اشارهء چاقو بسر آن تا ته شكاف مىخورد امتحان بدهد ، فردا را هم مانديم . خربزه‌هاى حاجى خان از اين حيث الحق خوب از امتحان بيرون آمدند ولى خيلى شيرين نبودند و حاجى خان مجلس امتحان شيرينى آنها را ببرگشتن محول كرد . يك نفر آخوند هم كه گويا روضه‌خوان و نميدانم كى و كجائى بود ، در خانهء حاجى مجدلشكر رحل اقامت افكنده بود كه سرشب با سيد حسين در آواز مسابقه ميكردند ولى هر دو بد ميخواندند .\r\n\r\nورده\r\nصبح از مأمونيه به قصد ورده حركت كرديم ، اين ده را كه در خرقان واقع است ، برادرم آقا ميرزا رضا تازه تيول كرده است . از خشكه‌رود زرند گذشتيم ، نزديك ظهر وارد ورده شديم ، بنه را شترها ديروز باينجا رسانده چادرهاى ما را در كنار يونجه‌زارى زير درختهاى عظيم گردو زده بودند . قناتى هم از جلو چادرها ميگذشت ، صفاى منزل به حد كمال بود ، چهار پنج شبى اينجا گذرانديم و از هر حيث خوب و خوش بوديم . به قصد ساوه بار بستيم كه فردا\r\n\r\n","description":"","footnote":"","page_name":" 502 ","page_number":520},
  {"content":"\r\n\r\nصبح حركت كنيم ، اول شب بود رضا قليخان ( امير ناصر آينده ) پسر احمد خان سيف الممالك سرتيپ فوج خلج ساوه وارد شد ، نامه‌اى از پدرش براى برادرم داشت ، سيف الممالك در اين نامه نوشته بود خواهرم وفات كرده است و حقا شما بايد از من ديدن كنيد ، فرزندى را فرستاده‌ام كه راه چمرم را نشان بدهد . چاره‌اى نبود بايد دعوت اين مرد محترم را پذيرفت بالخصوص كه آقا ميرزا رضا هم تبى عارضش شده است . رضا قليخان جوان بسيار زيباى هيجده نوزده ساله‌ايست كه باوجود بار آمدن در دهات تربيت شهرى دارد ، تحصيلات عربى و ادبيش بسيار خوب و اجمالا جوان برازنده‌ايست ، نزديكى سن ما هم با او البته بيشتر طرفين را بهم مأنوس مىكند . آنشب و فردا شب را در خدمت ايشان بوديم ، صبح فردا آقا ميرزا رضا عرق كرد ، عصرى هم تبى چيزى نيامد ، بنابراين حركت فردا صبح براى چمرم مانعى نداشت .\r\n\r\nچمرم\r\nصبح براى چمرم حركت كرديم ، صاحب‌اختيار قافله رضا قلى خان است ، ما را بده اشموئيل برد . نميدانم قبر اشموئيل ، پيغمبر بنى اسرائيل چه شده است كه اينجا افتاده است . اهالى ، اين محل را قبر اين پيغمبر ميدانند ، گنبد و بارگاهى هم براى او ساخته‌اند و مردم نذرونياز هم براى صاحب قبر ميآورند حتى اسم دفترى اين ده هم اشموئيل پيغمبر است كه اهالى آن را مخفف كرده پيغمبر مينامند .\r\nبعد از اشموئيل مقدارى راه پيموديم و بعلىبلاغى رسيديم ، در پاى چشمه زير درختهاى سايه‌گستر ، نهار خورديم و تك گرما كه شكست به سمت چمرم به راه افتاديم . رضا قليخان مخصوصا راه را قدرى دور كرد و ما را از كنار رودخانه‌اى برد كه طرفين آن پر از درخت ميوه و انگور و بيد و سنجد بود و طول آن قريب دو فرسخى ميشد كه همه‌جا از رودخانه نهر بيرون كرده و اين درختها را عمل آورده‌اند . تپه‌هاى اطراف راه كبك زيادى داشت كه رضا قلى خان دنبال آنها رفت و چندتائى هم شكار كرد . آفتاب غروب كرده بود كه وارد چمرم شديم ، سيف الممالك تا بيرون قلعه استقبال كرد و ما را به داخل قلعه برد .\r\n\r\nيك افسر قديمى\r\nاحمد خان سيف الممالك تيپ افسران قديمى و تربيت‌يافتگان دورهء حاجى ميرزا حسين خان سپهسالار بود . سنش بين پنجاه و شصت ، موهاى سر و ريش نسبة زيادش سفيد ، قدش بلند و راست ، سينه‌اش پهن ، چشمانش كبود ، چهره‌اش گلگون ، موهاى سفيدش بر اين چهره تر و تازه زيبائى مخلوط برشادتى در او ايجاد ميكرد كه بيننده را باحترام او واميداشت . با اينكه اكثر ايام زندگى خود را در ده گذرانده بود ، شعردان و شعرخوان و بذله‌گو و اهل صحبت و مفاوضه و كريم و بزرگوار و صحيح‌القول و مهمان‌نواز و صاحب سفره بود . روش و اطوارش منيعانه و تكبر معمولى افسرى را خيلى نجيبانه به كار مىبست .\r\nاين مرد جدى كارى از افسرانى بود كه در پادگان ميتوانست زيردستان خود را اداره كند و در خارج ، ذره‌اى از انصاف و عدالت و رفاقت كوتاه نيايد . سركردگى فوج را براى\r\n\r\n","description":"","footnote":"","page_name":" 503 ","page_number":521},
  {"content":"\r\n\r\nمداخل از كسر نفرى و بردن سرباز لنگ‌ولوك بپادگان و خوردن مواجب و جيره و بالاكشيدن حقوق ششماههء محلى نميخواست . ملاك بود و حاجتى به اين كثافتكاريها نداشت بلكه براى آبرو و احترام بين سروهمسر و نگاهدارى خود و خانواده و املاك خود زير بار اين كار رفته بود .\r\nدر اين‌روزها فوج او را از مركز ، نميدانم براى پادگانى كجا ، احضار كرده بودند ، اين افسر عاليقدر كه رتبهء سرتيپى اول داشت ، با اين سن و سال و با داشتن مهمان از صبح تا عصر در اطاق كار خود مىنشست و افراديرا كه افسران جزء از قلمرو خود براى اين مسافرت پادگانى مياوردند ، از حيث قدوقامت و صحت مزاج امتحان و آنچه به نظرش لايق نميآمد رد ميكرد . حتى چوبى در محلى به ديوار نصب كرده بود كه ميزان حداقل بلندى قامت باشد . هرجا موضوع قابل مناقشه بود ، بوسيلهء اين كارابزار حل مىگرديد .\r\nشناسائى او به حال افراد اهالى قلمرو سربازگيرى خود بقدرى زياد بود كه هيچيك از افسران جزء نميتوانستند اعمال نظر خصوصى نسبت باهالى بكنند . در كارهاى فوجى بشكوهء ادنى پيرزن گوش ميداد و حكم استيناف‌ناپذير او بر له يا عليه ، قضيه را ختم ميكرد .\r\nمنتهى اگر حكم بر عليه شاكى بود ، ميگفت از بدبختى نتوانستم مطلب خود را حالى خان بكنم زيرا بىغرضى حكم‌كننده محل ترديد نبود . فلان حاجى چندين پسر داشت و از روى بنيچه بايد يكنفر سرباز بدهد ، براى اين حاجى بدل فرستادن البته كار مشكلى نبود ، ولى سركرده ، هم توانائى و هم عدهء پسرهاى او را مىدانست . اسم پسر او را مينوشتند ، حاجى يقين داشت هيچ رشوه و شفيعى نميتواند پسرش را معاف كند ، اشتباهكارى هم ممكن نبود ، پس بدون مذاكره و چون و چرا پسرش را ميفرستاد .\r\nبواسطهء همين رويهء عاقلانه ، اين افسر عاليقدر احترام و قدرت و مطاعيتى بهمزده بود كه در كل قلمرو هم او را دوست داشتند و هم از او حساب ميبردند زيرا سركرده از اين قدرت و احترام و مطاعيت سوءاستفاده نميكرد .\r\nآيا در تهران قدر اين افسر قديمى را ميدانستند ؟ و تشويقى از او ميكردند ؟ مسلما خير ! شاهزاده وزير جنگ پى اشخاصى ميگشت كه اخاذ باشند و از اخذ و عمل خود ، كيسهء او و اطرافيانش را پر كنند و اشخاص وظيفه‌شناسى ، مثل سيف الممالك ، نزد كاركنان وزارت جنگ ، حاجى عمواغلى و پرمدعى و شق‌كمان و خشك‌قلم رفته همه منتظر بودند كه روزگار زودتر آنها را از شر اين سركردهء بيخير نجات دهد ، تا فوج خلج ساوه هم مثل ساير افواج حاصلخيز گردد .\r\nسمت مشرق اين قلعه بباغى تكيه دارد ، يكى از اطاقهاى گوشهء آن بوسيلهء پنجره و ايوانى بباغ نگاه مىكند و چون اراضى كوهستانى و قلعه در بالاى تپه ساخته شده و باغ در شيب زمين اتفاق افتاده است ، اين اطاق از سمت باغ مانند بالاخانهء مرتفعى به نظر ميرسد .\r\nدر اين باغ درختهاى ميوه‌دار بخصوص هلو و آلوزرد زياد است . ساعتهائى كه سيف الممالك گرفتار كار سربازگيرى است ، رضا قليخان از ما پذيرائى مىكند . اثاثيهء زندگى اين خانه\r\n\r\n","description":"","footnote":"","page_name":" 504 ","page_number":522},
  {"content":"\r\n\r\nبسيار عالى و هر شام و نهار يك سفرهء دو مجموعه‌اى تمام‌عيار اعيانى با قاب و قدح چينىهاى مرغى درجهء اول گسترده مىشود . سركرده ، سرهنگ و دو سه نفر از ياورهاى فوج را هم كه هميشه براى سربازگيرى حاضرند ، نهارها به اين سفره دعوت مىكند .\r\nسردارى نظامى سيف الممالك از آقرى بود كه بدستور خودش در محل بافته و بسيار لطيف و خوب عمل آورده بودند و هيچ دست‌كمى از آقرىهاى خوب تركمنى نداشت .\r\n\r\nعزيمت به سمت ساوه و قم و مراجعت بتهران\r\nاقامت ما در چمرم دو روز بود ، صبح روز سوم با سيف الممالك وداع و براى ساوه حركت كرديم . رضا قليخان تالوئين يك فرسخى ما را مشايعت كرد . اين ده هم مال سيف الممالك و حمام بسيار خوبى در آن بنا كرده‌اند كه در شرف اتمام است . در اينجا با رضا قليخان هم وداع كرديم و از هم جدا شديم . نهار را زير درختهاى بادام تناور قيطانيه صرف و بعد از دو ساعتى حركت كرديم . از سقانلق گذشتيم و اوائل شب بحاجى - بلوك جنب ساوه وارد شديم ، در باغ حاجى بلوك چادرها را برپا كرده بودند .\r\nفردا صبح ، عباسقلى خان سيف لشكر ، حاكم ساوه و حاجى ميرزا عبد اللّه مجتهد و نايب الصدر و جمعى از اعيان بملاقات ما آمدند ، آقا ميرزا رضا از آنها بازديد كرد ، من و آقا فتح اللّه مستوفى و سيد حسين و ميرزا حسينقلى مشغول گردش بوديم . آقا ميرزا رضا حقابه‌اى را كه از رودخانهء مزدقان براى باغك دارد ، از هريسان گذرانده باينجا آورده باغ دو سه خروارى بادام و انار و انجير طرح كرده است . اگر از آن توجه كنند خوب باغى خواهد شد . سه شبى در حاجى بلوك مانديم ، از اينجا بعلىآباد رفتيم ، دو سه شبى هم آنجا گذرانديم ، قوم و خويش‌هاى مادرى ما كه خبر آمدن ما را بعلىآباد شنيده بودند ، براى تجديد عهد باينجا آمدند . به خواهش آنها سرى هم بنايه زديم ، دو شبى هم آنجا توقف كرديم و بقم رفتيم .\r\nدر عمارتيكه امين السلطان صدراعظم تازه ساخته است منزل كرديم . ديدوبازديد و دعوت‌هاى دوستان قمى مانند حاجى آقا احمد مرد وارستهء خليق و حاجى آقا حسين برادر كوچكترش ( آقاى حاجى آقا حسين مشهور و از روحانيين مبرز مشهد و فعلا در طهران هستند ) و ميرزا محمد مجتهد و پدرش محمد تقى بيگ ارباب و متولىباشى به راه افتاد .\r\nبعد از چند شب اقامت با محمد تقى بيك ارباب ، بعلىآباد برگشتيم . دو شبى در آنجا اقامت كرديم و كار نسق آنجا را كه روزافزون خرابتر مىشود ، سر و صورتى داديم و از آنجا بساوه و پس از آن بمأمونيه و رباطكريم و تهران مراجعت كرديم . مدت اين مسافرت يك ماه بود .\r\nدر ايام غيبت ما از تهران ، مادرم از مشهد مراجعت كرده و در تهران نيمه‌وباى مختصرى ( كلرين ) آمده و تمام شده بود . از خانوادهء ما ميرزا محمود وزير و عيال ميرزا عليرضا از مبتلايان به اين مرض و هر دو برء حاصل كرده بودند . ولى مرض مسرى در شهر بىتلفات نبوده است .\r\n\r\n","description":"","footnote":"","page_name":" 505 ","page_number":523},
  {"content":"\r\n\r\n\r\nفوت ميرزا محمود وزير\r\nحال وزير خوب نيست ، اگرچه بعد از ابتلاى بكلرين تبهاى معمولى ديگر نيامده و اطباء اميدوار بودند كه افسد موقت ، فاسد دائمى را از بين برده باشد ، ولى چيزى نگذشت كه باز تبهاى نوبتى بروز كرد و بدن كه از كلرين ضعيف شده بود ، ديگر تاب مقاومت نياورده و در دهم رمضان سال 1311 دو روز قبل از نوروز زندگى را بدرود گفت . او را در حضرت عبد العظيم پهلوى پدر دفن كردند و مجلس ختم در همان تالارهاى سه‌تائى برپا شد و صدراعظم امين السلطان ختم را جمع كرد و بازماندگان براى تفقد شاهانه بحضور طلبيده شدند .\r\nاستيفاى فارس از مدتى پيش بميرزا محمد عليخان و استيفاى خزانه و ضابطى اسناد خرج از دو سال قبل بميرزا عليرضا محول بود . ميرزا زين العابدين خان را با صدور فرمان استيفاء كه جز اسم چيزى نبود و اجازهء ثبت و مهر پشت فرمان « 1 » ( ؟ ) دلخوش كردند و مواجب ميرزا محمود بين اولادش البته بدون كسر ثلث تقسيم و برقرار گرديد .\r\n\r\nبرادر شاه\r\nركن الدوله برادر ناصر الدين شاه در حكومت اخيرش در خراسان مبلغى از مال دولت و مواجب‌خواران باقى آورده و « بقدرى شور شده بود كه خان هم فهميده » « 2 » و امين السلطان هم جرأت نميكرد\r\n\r\n\r\n","description":"","footnote":"\r\n( 1 ) - مستوفىگرى شغل بود و در زمانهاى سابق اشخاصى به اين اسم ميرسيدند كه واقعا داراى شغل استيفاء بودند ، عده آنها هم در زمان آقا محمد خان منحصر بيكنفر و آن هم جد من ميرزا اسمعيل بود . در زمان فتحعلى شاه عده به پنجنفر رسيد و مستوفى الممالكى هم ايجاد شد و در زمان محمد شاه هم چندان تفاوتى از حيث عده حاصل نشد . تغيير شغل مستوفيها كه مثلا گاهى بوزارت ايالات مامور ميشدند و لزوم بدلى كه كار آنها را بكند ، مستلزم آن بود كه بر عدهء آنها بيفزايد و مستوفى اسمى هم وجود پيدا كند و از حالت شغلى سابق بيرون آيد و سمت عنوان به خود بگيرد . در اواسط سلطنت ناصر الدين شاه عدهء مستوفيها به سى چهل پنجاه نفر رسيد ولى همين كه امين السلطان صدراعظم شد اكثر اعيان ديمى دورهء او فرمان استيفاء هم بنام خود صادر كردند و مستوفى شدند .\r\nزادوولد مستوفيهاى شغلى سابق هم بودند كه با اين‌صورت البته نميشد عنوان استيفاء را از آنها منع كرد ، ولى از كليهء اين مستوفيها آنها كه واقعا محاسبه‌نويسى و استيفاى يكى از ولايات را داشتند ، پشت فرامين و بروات را مهر و ثبت ميكردند و ديگران مستوفى اسمى بودند . اين اختراع تازه كه مستوفى اسمى پشت فرمان و برات را هم ثبت و مهر كند چيز تازه‌ايست كه امين السلطان براى استرضاى اين و آن در اين چند سال اخير ايجاد كرده بود .\r\n( 2 ) - اين مثل اصلش « بقدرى شور كرده بودند كه خان هم فهميد » مىباشد . گويند خان لرى بود كه ذائقهء درست و حسابى نداشته هر شور و تلخى را كه جلوش ميگذاشتند ، ميخورده و اعتراض نميكرده است . آشپزى داشته كه او هم شايد ذائقه‌اش خوب نبوده و غذاها را خيلى شور از كار در ميآورده است . زيردستان كه بايد با خان همغذا باشند يا از آن غذا بخورند ، از اين وضع عذاب ميكشيدند و چون خان چيزى نميگفته نميتوانستند اعتراض كنند . يكشب كه آشپز غذا را خيلى شور كرده بود ، خان او را احضار و طرف مواخذه‌اش قرار داد ولى آشپز منكر شورى دست‌پخت خود بود و بالاخره يكى از همغذاها گفت خانه‌خراب « اينقدر شورش كردى كه خان هم فهميد باوجوداين تو انكار ميكنى ؟ » با اين شأن ورود ضرب المثل خوانندهء عزيز البته اجازه ميدهد كه از مورد استعمالش صرف‌نظر كنيم .\r\n","page_name":" 506 ","page_number":524},
  {"content":"\r\n\r\nاو را بحكومت ديگر بفرستد . از طرف ديگر برادر شاه هم زندگى و مخارج داشت و فقط با سالى سه چهار هزار تومان مواجب امرش نميگذشت . اگر شخص امين باقدرتى را پيدا ميكردند كه للهء اين مرد گنده شود و بحكومت يكى از ايالاتش ميفرستادند كه هم مال دولت حفظ ميشد و هم اين شاهزاده آبى بپوستش ميافتاد « 1 » و از ناكى بيرون ميآمد ، كارى بهم بسته بودند . البته بايد بشاهزاده هم فهماند كه حكومت تو مشروط بوزارت اين شخص است تا خيلى توى خشت « 2 » هاندود و مثل بچهء آدم رفتار كند و بالاختصاص بوزير هم بايد حالى كرد كه اختيار وصول و ايصال ماليات با تو است . براى اين منظور ، روزيكه براى شرفيابى بازماندگان ميرزا محمود وزير تعيين گشته بود ، مستشار الملك را هم در ضمن بازماندگان متوفى بحضور طلبيده بودند . شاه خيلى از او و پدرش تحسين و او را براى پيشكارى فارس يا للگى شاهزاده پنجاه شصت ساله تعيين كرد .\r\nاز اصل ماليات اطمينان حاصل گشت ولى عمدهء مشكلى كار در راه انداختن دويست هزار تومان تفاوت عمل است كه بايد شاهزاده بعنوان پيشكشى ايالت فارس نقدا بپردازد .\r\nبراى حل اين مشكل هم صرافانى بودند كه طرف دادوستد خزانه بوده و با دادن ربح صدى هيجده و شايد صدى بيست و چهار ، ممكن بود كارگشائى كنند . شاهزاده باعتبار حكومت فارس اين معامله را هم بهم بست و بيجك عند المطالبهء صراف را تسليم خزانه نمود و با حاشيه و دم و دنباله‌اى مانند تفنگدارباشى و فراشباشى و شاطرباشى و نظائر آنها به سفر ايالت خود رفت . مستشار الملك هم با يكى دو روز فاصله بشيراز رهسپار گشت .\r\n\r\nميرزا شفيع خان مستشار الملك\r\nميدانيم اين پسرعموى ما بعد از پدرش ميرزا حسن خان پيشكار ماليهء آذربايجان شد . مدتى در آنجا بود و وقتىكه حسنعليخان گروسى امير نظام صاحب‌اختيار آذربايجان گرديد ، مناعت طبع ميرزا شفيع خان كه ميخواست با امير نظام بطور هم روال رفتار كند ، با اين اديب خوش‌خط فرنگ‌ديده و همكاسهء ناپلئون سوم كه باوجوداين از نانوا بتنور انداختن و مثله كردن كردهاى مكرى كوتاه نمىآمد سازگار نشد . ميرزا شفيع خان را بمركز احضار كردند و بعد از يكى دو سال با ميرزا عبد الوهاب خان آصف الدوله ( بدر ) به سمت وزارت با لقب مستشار الملكى بخراسان رفت و پس از سه چهار سالى با او مراجعت كرد . كاردانى و صحت عمل او باوجود پيشكارى امير نظام ، مجددا او را با سمت سابق بآذربايجان طلبيد و تا 1307 در آن‌جا بود . در مراجعت از اين سفر تا اين‌وقت بيكار و جزء وزراى دار الشوراى دولتى بود و با اين عنوان روز ميگذراند .\r\nمستشار الملك نمايندهء تيپ پيشكاران ماليه و وزراى ايالات دورهء سابق و مردى منيع - الطبع ، ابى الضيم ، خم‌نشو ، جدى ، پشت‌كاردار ، عاقل ، كاردان و مردم‌دار ، بصير و حق و حساب دان بود . در تمام وزارتهائيكه كرده بود ، هيچوقت باقى نياورده بود و در اين اواخر كه\r\n\r\n\r\n","description":"","footnote":"\r\n( 1 ) - آب به پوست كسى افتادن كنايه از بهبودى است كه در اوضاع زندگى او حاصل شود .\r\n( 2 ) - تشريح اين كنايه را بعدها بخوانندهء عزيز وعده ميدهيم .\r\n","page_name":" 507 ","page_number":525},
  {"content":"\r\n\r\nحقوق خرج آمدهء ايالات ، بواسطهء بىبندوبار شدن حساب حكام اكثر نميرسيد و چنان كه سابقا اشاره كرده‌ام اين هم يكى از ممرهاى دخل حكام و متنفذين شده بود ، هر ولايتى كه مستشار الملك در دادوستد ماليات آن مداخله ميكرد ، بورس خريدارى قبض آن ولايت بالا ميرفت و از تومانى پنج شش قران بهشت نه قران ترقى ميكرد . در مقابل ، هرجا كه آصف الدولهء شاهسون بحكومت مىرفت ، قبض آنجا تومانى چهار پنج قران هم مشترى نداشت .\r\nدر اخلاق خصوصى قدرى باريك‌بين و باوجوداين آقامنش بود . تجمل زندگى را بدون اينكه اهل تبذير باشد دوست ميداشت . شبهاى جمعه روضه‌خوانى ميكرد و بطلبه‌هاى فقير شام ميداد . روضه‌خوانى دهگى هم داشت و در اين اواخر اين ده روز را بشب تبديل كرده بود و در ماه رمضان ده شب روضه ميخواند و افطار مفصلى ميداد . گازران جعفرآباد ساوه نزديكى علىآباد ملكى ما را خريدارى و وقف شام و نهار خدام كشيك آستانهء حضرت معصومهء قم كرده بود .\r\nمستشار الملك از دو خواهر ما اولاد ماندنى پيدا نكرد . در همين سفر در شيراز زنى گرفت و آقايان حسنعلى و رضا قلى مستشار كه فعلا يكى وكيل مجلس و ديگرى سرهنگ است ، نتيجهء اين تجديد فراش ميباشند . آقاى حسنعلى مستشار مردى اديب و دانشمند و در ايام وليعهدى ، سمت معلمى اعليحضرت همايون محمد رضا شاه پهلوى را داشته و در سويس هم به همين سمت مشغول خدمت بوده و مردى متين ، فاضل ، امين ، صديق ، و خيرخواه است .\r\n* * * \r\nفوت مرحوم حاجى ميرزا حسن شيرازى\r\nدر دوشنبهء هشتم ماه شعبان 1312 حاجى ميرزا محمد حسن شيرازى مجتهد مقلد عموم پيروان مذهب تشيع بدرود زندگى گفت . در تمام شهرها براى او مجالس ترحيم برپا داشتند . در تهران گذشته از مجالس فاتحهء محلات و علما ، از طرف دولت هم در مسجد شاه مجلس ترحيم منعقد شد . ناصر الدين شاه با رجال دربار براى جمع كردن ختم به مسجد شاه رفت .\r\nدر همين ايام كوروپاتكين « 1 » ژنرال روس كه به سمت سفارت كبراى فوق‌العاده بدربار ايران مامور شده بود ، يكى دو روز بود به تهران وارد شده ، كاركنان دولت مشغول پذيرائى او بودند كه خبر فوت حاجى ميرزا حسن به تهران رسيد . دولت براى احترام آن مرحوم پذيرائىهاى سفير كبير فوق‌العاده را تعطيل كرد و بعد از ورگذار شدن ختم مجددا شروع نمود .\r\nاين ژنرال يكى از رجال نظامى مهم روسيه و در استقرار نفوذ روسها در تركستان زحماتى كشيده و ماموريتش در ايران نيز البته باطنا براى مطالعات نظامى بود . ولى مردم\r\n\r\n\r\n","description":"","footnote":"\r\n( 1 ) -  Kouropatkine \r\n","page_name":" 508 ","page_number":526},
  {"content":"\r\n\r\nاز تجليلاتى كه دولت از اين سفير كبير به عمل آورد ، خوشدل نبودند و بهمين‌جهت اشعارى ساختند كه بچه‌ها در كوچه ميخواندند .\r\nاز آوردن عين اشعار به جهت فحاشى كه بجناب سفير كبير دربردارد ، خوددارى ميكنم .\r\nاجمالا تمام اشخاص و اشيائيكه در استقبال سفير به كار رفته بود مع شئى زائد بجناب ايشان حواله داده بودند .\r\nشنيده شد كه از طرف سفارت روس در نزد صدراعظم گله‌اى هم شده بود و بر خلاف معمول از طرف دولت جلوگيرىهائى هم از اين شعرخوانى به عمل آمد ، ولى بچه‌هاى پايتخت يكى دو ساعت بعد از غروب كه پليس‌هاى نظميه در كوچه طبعا نبودند ، اشعار خود را طورى بلند و شمرده ميخواندند كه در اعماق خانه‌ها هم مضمون آنها را همه‌كس ميشنيد و مقصود را بدون اينكه حرفى از سفير روسيه در كار باشد درك ميكرد . آنچه من از اين اشعار در نظرم مانده است همانهاست كه به همين طريقه شنيده‌ام .\r\n\r\nنظرى به وضع زندگى\r\nزندگى چه از حيث مخارج و چه از حيث لوازم سنگين و پرحاشيه شده است . قيمت نان دو برابر ده سال قبل شده و به يكمن پانزده شاهى ترقى كرده است . با اينكه مواجب نوكر را به بيست و پنج قران ترقى داده‌اند ، اين صنف مرفه نيست و آقاهاى باانصاف مجبورند كمكهائى به آنها بكنند . نوكر زياد نگاهداشتن هم دارد از رسم ميافتد . قليانهاى بلورى سرطلاى ميناكارى بقليانهاى كوزه‌اى با سرگلى مشكى اصفهانى مبدل شده است .\r\nآقاها ديگر قليان همراه نميبرند . فراش جلو انداختن و نوكر زياد نگاهداشتن كار حاجى عمواقلىهاست . جوانهاى شيك دواسبه سوار ميشوند و در خيابانها برعكس پدرانشان كه آرام ميرفتند چهارنعل ميرانند .\r\nبعضى يك پيشخدمت‌سوار هم در دنبال دارند . جلودارهاى اين آقايان پستك « 1 » ميپوشند تا خود را به شكل مراد بك نايب طويلهء شاهى درآورند . پيشخدمت‌هاى دربارى خيلى مايلند از حيث كلاه و يراق اسب مثل مجد الدوله باشند . كالسكه و درشكهء شخصى هم خيلى زياد است . ده پانزده تا درشكهء كرايه‌اى هم در شهر هست و از قرار كورسى يكقران مردم را اين طرف و آنطرف مىبرند . مشترى آنها بيشتر زنهاى اعيان بىكالسكه‌اند . الاغ‌سوارى زنها از رسم افتاده است و خانم‌هاى خرسوار كه نوكرى با بقچه جلو الاغ ميافتاد ، كمتر در كوچه ديده مىشود . ترامواى اسبى هم از ايستگاه راه‌آهن حضرت عبد العظيم تا بازار و دروازه قزوين ، چند سالى است راه افتاده ولى مردمان آبرومند تا خيلى احتياج بپاكش پيدا نكنند ، در آن سوار نميشوند .\r\nعصرهاى جمعه ، بخصوص در زمستان ، براى نشان دادن لباده‌هاى شال شيروانى آستر و زقرهء خز و كالسكه و اسبهاى روسى ، رفتن به حضرت عبد العظيم خيلى مرسوم و آبدارخانه\r\n\r\n\r\n","description":"","footnote":"\r\n( 1 ) - « پستك » نيم‌تنهء بىآستين نمدى بوده ولى مراد بك آن را از پارچهء كلفت پشمى دوخت و پوشيد . جلودارهاى درباريها هم تأسى كردند چنان كه پستك پارچه‌اى را مرادبگى هم مينامند .\r\n","page_name":" 509 ","page_number":527},
  {"content":"\r\n\r\nو قهوه‌خانهء مقبره‌ها به راه است و در هريك از آنها عده‌اى از اعيان نشسته‌اند . آنها هم كه كالسكه ندارند با ترن از رفتن به اين زيارتگاه يا تظاهرگاه مضايقه نمىكنند . اگر اتفاق بيفتد كه حضرت اشرف صدراعظم هم به اين زيارت رفته باشد و چشم آقايانرا بجمال خود روشن كند و جواب تعظيم و كرنش آنها را برسم خود با تبسم و حركت سر و چشم و اگر در كالسكه و در راه باشد با بردن دست به سمت كلاه بدهد ، نور على نور است .\r\nلباس راسته و بلند منحصر بتجار و روحانيون و بعضى پيرهاى قديمى است كه تغيير لباس را مخالف حيثيت خود ميدانند . سردارى و جليقه و شلوار لباس عمومى است . بالاپوش براى روحانيون منحصر بعبا و سايرين از عبا و لباده بنوبت استفاده ميكنند . جبه بالمره منسوخ است و پارچهء لباده‌ها هم بيشتر از فاسونىهاى اروپائى شده و شال و برك خيلى كم به كار ميرود .\r\nاسلوب بنائيها هم عوش شده است ، هركس ساختمان تازه‌اى بكند ، سرسرائى در آن بنا مينمايد ، بنائيهاى جديد همه دو طبقه و در طبقهء زيرين گل‌خانه و در طبقهء دوم ، تالار عريض و طويل و سفره‌خانه ، متناسب با تالار ، از لوازم است . آنها كه نميتوانند از خانهء خود صرف‌نظر كنند و در اراضى بياض خانه‌اى به اين كيفيت تدارك نمايند ، در همان خانه‌هاى قديمى با كندوكوب لامحاله راه‌رو وسط و دو اطاق بزرگ كه يكى تالار و ديگرى سفره‌خانه باشد ، دست‌وپا ميكنند و اگر به اين اندازه هم توانائى نداشته باشند ، شاه‌نشين و دو راهرو طرفين بناهاى سه‌قسمتى قديم را بايوان تبديل و سقف اطاقها را قاب‌بندى چوبى مينمايند گچ‌برى بخارى و گلوئى دور سقف خيلى مرسوم است . در داخلهء اطاقها هم طاقچه و رفها را ميگيرند و ديوار اطاق را يك‌سره از كاغذهاى منقش كه از فرنگ ميآورند ميپوشانند .\r\nداشتن يك اطاق كرسى در بيرونى از لوازم است و هركس بتواند بتقليد صدراعظم باغ بيرون شهرى كه محل طفره‌گاه باشد براى خود تهيه مىكند تا در آنجا بدون تفتيش خانواده به كارهاى خود مشغول باشد .\r\nقوت خريد پول نصف شده و مخارج تجملى دو برابر گشته است . بنابراين يكقران به قدر پنجشاهى ده سال قبل كارگشائى نميكند و مردم همه در زحمتند . باوجوداين از راه رقابت يا حفظ آبرو و حيثيت همه بالادست همديگر بلند ميشوند . طلا و نقرهء اندوختهء خانواده و حتى املاك را هم در راه اين تظاهر زندگى ، از كف ميدهند .\r\n\r\nلباس زنها\r\nلباس زنهاى ايرانى تا قبل از مسافرت‌هاى ناصر الدينشاه بفرنگ ، عبارت بود از پيراهنى كوتاه و ارخالقى از آن كوتاهتر كه براى پوشاندن بالاى تنه به كار ميرفت و زيرجامه‌اى كه تا پشت قدمها را ميپوشاند . در زمستان كلجه‌اى هم براى حفظ از سرما بر آن اضافه ميشد . سرپوش زنها هم چارقدى بود كه سر و موهاى بافتهء بلند آنها را ميپوشاند . وقتىكه ميخواستند از خانه بيرون بروند ، چاقچورى كه زيرجامه در آن بگنجد ، برپا و چادر سياهى بر سر و روبندى از پارچهء سفيد با قلابهء جواهر كه از پشت كلهء آنها ميدرخشيد ، به صورت ميزدند . نقاب موئى\r\n\r\n","description":"","footnote":"","page_name":" 510 ","page_number":528},
  {"content":"\r\n\r\nمال خانم كربلائيها و پيرزنها بود . مسافرت شاه بفرنگ و ديدن لباس بالرين‌هاى پطرزبورغ « 1 » كه شلوار بافته‌اى چسبان نازكى به پا ميكردند و زيرجامهء بسيار كوتاهى باندازهء يك وجب روى آن پوشيده و روى انگشت پا با نواى موزيك ميرقصيدند ، شاه هوسناك را بر آن داشت كه زنهاى حرم خود را به اين لباس درآورد . مد لباس خانمها هم هميشه از اندرون شاه بيرون آمده ابتدا بشاهزاده خانمها و زنهاى اعيان و بعد بسايرين سرايت ميكرد . اين بود كه زنها هم شروع بكوتاه نمودن زيرجامه‌ها كردند .\r\nدر هزار و سيصد كه من در نظر دارم ، زيرجامهء خانمهاى شيك جوان ، از پشت قدمها تا سر كاسهء زانوها بالا رفته بود و زنهاى مسن‌تر زيرجامه را قدرى بلندتر ميپوشيدند . هرچه جلوتر ميرفت زيرجامه‌ها كوتاهتر ميشد تا بالاخره هوس شاه تمام شد و زيرجامهء كوتاه منسوخ گشت و نيم‌تنه و چادرنماز ، جاى اين لباس جلف را گرفت . نيم‌تنه كه بجاى ارخالق سابق بود ، با آستين شمشيرى بىپيرايه و يخه برگردان يا عربى و بسته ، براى پوشاندن بالاتنه به كار ميرفت . چادرنماز كوتاهى از همان پارچهء نيم‌تنه كه اگر بكمر ميبستند تا پشت قدمها را ميپوشاند ، جاى زيرجامهء بلند قديمى و تنبان كوتاه معمول شد . خانم‌ها از زرى و مخمل و ترمهء كشميرى و فاسونيهاى فرنگ ، نيم‌تنه و چادرنمازهائى داشتند . چادرنماز را با دكمه و مادگى يا سنجاق طورى بكمر مىبستند كه مثل دامنهاى امروز ميشد . زيرجامه‌ها و ارخالق‌هاى ترمهء قديمى بوسيلهء رفوگرها و صنعت خياطى تبديل به نيم‌تنه و چادرنماز گرديد و زيرجامهء كوتاه ناصر الدينشاهى كه جز چند سالى رواج نداشت ، از پى كار خود رفت . بنابراين نيم‌تنه و چادرنماز را بايد حد فاصل بين لباس قديم و لباس امروزه خانمها بشمار آورد .\r\n\r\nپرچانگى مادام لابارن\r\nوقتى در پطرزپورغ ( لنينگراد ) در خدمت سفارت بودم ، شبى در مجمعى بازى بريج بود . با خانم بارنى كه سنين عمرش از پنجاه گذشته بود و با قدمهاى سريع بجانب پرتگاه مهيب پيرى راه ميپيمود هم‌بازى شدم . اين خانم با اين سن و سال باز هم از خود خيلى راضى و هميشه با رخساره‌اى هر هفت كرده ، شكرپنير داخل مويز و خود را با جوانها قاطى ميكرد . اگر برادرزاده‌هاى قشنگ و دختر زيباى او نبودند ، يقينا كسى سنگى در ترازوى مادام لابارن نميگذاشت . ولى خانم بهيچوجه دلش گواهى نميداد كه سبب گرويدن جوانها را به خود متوجه شود يا احترامات آنها را نسبت به خود از راه زيادى سن خويش بداند .\r\nبين من غريب و جوانهاى بومى فرق بسيار بود . آنها چون اميد داشتند دل يكى از دخترهاى زيبا را بدست آورند و سروسامانى درست كنند ، براى گل روى آنها تحمل اين خار را هم ميكردند ولى من كه ابدا خيال نداشتم از اين قماش سوقاتها بكشور خود بياورم ، در نظرم مادام لابارن بسيار ثقيل مينمود . اما چه ميتوانستم بكنم ؟ يكى از لوازم شغل من مراوده با خانواده‌هاى بومى است و در اين مجالس بازى بريج رواج دارد ، بايد همرنگ\r\n\r\n\r\n","description":"","footnote":"\r\n( 1 ) -  Petersbourg \r\n","page_name":" 511 ","page_number":529},
  {"content":"\r\n\r\nجماعت بود . خانم صاحبخانه دستهء كارت را جلو شخص ميآورد ، بايد يك ورق گرفت و به سمت ميزيكه نشان ميدهد رفت . آدم نميتواند پيش‌بينى كند كه همبازيهاى او كيها هستند بر فرض اينكه از راه تفرس بتواند به اين پيش‌بينى توفيق حاصل كند ، نميشود بخانم صاحبخانه رك‌وراست گفت من از فلان همبازى خوشم نميآيد . پس از احتراز از همبازى ثقيل غيرممكن است .\r\nبارى با خانم لابارن يا بقول بوميها با رونس همبازى شدم و از تصادف به حكم كارت در قسمت اول با او شريك هم بودم و بايد روبروى همديگر هم بنشينيم . قسمت ضد ما مردى از قوم و خويشهاى مادام لابارون و چهارمى زن جوانى بود . چند نفرى هم پشت دستها لژ گرفته بودند و از نازك‌كاريهاى موفقانهء بازيكنها بدون اينكه خود در گرو باشند ، كيف ميكشيدند يا تمرين ميكردند .\r\nنميدانم كدام تداعى معانى ، شايد وجود يكنفر ايرانى در ميان زنهاى اروپائى ، مادام لابارون را بفكر حجاب زنها در ايران انداخت و با اينكه در بازى بريج صحبت كردن از مطالب خارجى ادبا و اخلاقا بىرويه و حمله به عادات يك ملت در نزد شخصى كه تا حدى لامحاله در آن مجلس نمايندهء آن ملت است ، خلاف نزاكت و خانم مثل اكثريت جنس لطيف كه هرچه بمغزشان ميآيد بىتفكر بر زبان جارى ميكنند ، حمله را شروع كرد .\r\nمن مثل اينكه خانم به زبان چينى حرف مىزند خود را آشنا نكردم و فرمايشات ايشان را نشنيده گرفتم زيرا اگر ميخواستم جواب بدهم ، من هم مثل او بايد از ادب بازى خارج شوم . ضمنا متوجه بودم كه قوم و خويش خانم از اين نغمهء خارج قدرى عصبانى است ولى احترام لابارون مانع آنست كه در صحبت مداخله كند . بالاخره خانم باينجا رسيد كه : « خانمهاى ايرانى روى خود را ميپوشانند و رانهاى خود را عريان ميكنند . » ديدم سكوت من در اينجا بمنزلهء تصديق اين گفتهء خانم است و جماعت معتقد خواهند شد كه زن ايرانى روبند مىزند و با پاها و رانهاى عريان بكوچه و بازار ميرود . با عذرخواهى از ساير همبازيها گفتم : اينطور نيست ، پوشاندن غير از دست و صورت جزء لوازم مذهبى ايرانيان است .\r\nگفت به ! من عكسهائى از زنهاى ايرانى به همين كيفيت ديده‌ام . گفتم : اين عكس‌ها راجع بسابق و مال زنهاى عمومى است و گرنه بواسطهء همان عادت بپوشاندن صورت ، عكس انداختن هم براى زنهاى ايرانى ممنوع است . اما زيرجامهء كوتاه آن هم مال سابق و لباس خانگى خانم‌ها و از كشور شما بكشور ما آمده چند صباحى معمول بوده و مدتى است از بين رفته است و امروز پست‌ترين زنهاى عمومى كشور هم اين لباس بالرينهاى روسيه را نميپوشند .\r\nشايد جملهء « از كشور شما بكشور ما آمده است » بخانم برخورد كه براى اثبات قول خود شروع باستدلال كرد . خانم در اين خطابهء خود صنعت ترجيع را به كار ميبست و در آخر هريك از استدلالات خود جملهء « عادت غربى است ! صورت خود را ميپوشانند و رانهاى خود را عريان ميكنند » را تكرار ميكرد . من هم گذاشتم تا آنچه در انبان كهنهء مغز خود داشت بيرون ريخت . خوب كه خسته شد ، حملهء متقابل را شروع كرده گفتم خانم حقيقت همان بود كه شنيديد و البته بصيرت منهم در عادت ملى خود زيادتر از شماست . ولى از بيانات شما\r\n\r\n","description":"","footnote":"","page_name":" 512 ","page_number":530},
  {"content":"\r\n\r\nراجع به عادت عجيب يك چيز بنظرم رسيد و آن مشروطه گرفتن ايرانيها با سلام و صلوات و خوراندن شربت و شيرينى و شام و نهار و مشروطه خواستن شما كه معلوم نيست كى به آن موفق شويد با بستن آب لوله‌ها به روى مردم و خاموش كردن چراغها و بسته بودن دكانهاى خواربار و بالنتيجه گرسنه گذاشتن مردم مىباشد و اين از عجايب اختلافات عادات ملل است كه دو قوم يك چيز را با دو وسيله ، آن هم دو وسيلهء متضاد ميخواهند . آقاى خويش خانم ديگر نتوانست خوددارى كند و گفت : خانم ! جواب خود را شنيدند ؟ خوش گذشت ؟ در اين ضمن قسمت هم تمام شده و من با خانم جوان شريك و لامحاله از مواجههء با مادام لابارن خلاص شدم .\r\n\r\nوضع تحصيل ما\r\nملا عبد اللطيف يكسالى است مرخصى گرفته بعراق و انجدان رفته است . شيخ كاظم اشكورى گيلانى مرد نحوى فاضل كه براى مقابله و تصحيح تفسير على بن ابراهيم قمى نزد برادرم آقا ميرزا رضا ميآيد ، شيخ علينقى همشهرى خود را معرفى كرده است و عصرها به منزل ما ميآيد مغنى و شمسيه و معالم و شرايع در معانى بيان و منطق و اصول و فقه براى ما ميگويد . برادرم آقا ميرزا رضا از آخوندهاى فاضل رفيق زياد دارد كه آنها اكثر نزد او ميآيند . طبعا با من هم آشنا ميشوند و صحبت با آنها و بحث در ادبيات و مطالب فقهى و منطقى و اصولى ، كمك زيادى بدرس من مىكند . مفاوضات شعرى همچنان با ميرزا حسينقلى ادامه دارد و بوسيلهء او من با سعيد العلماء هم آشنا شده‌ام . گاهى بحجرهء ايشان و گاهى ايشان به منزل ما ميآيند . بدون اينكه وارد درس و بحث حكمتى شوم ، باصطلاحات آن گوشم آشنا مىشود . يكى دو نفر از رفقاى شب ما مشق تار ميكنند و شبهائى كه به منزل آنها ميرويم ، مشق‌هاى روز خود را با ذكر اسم گوشه‌هاى هر آواز ، تحويل ما ميدهند و اين وسيلهء آشنائى گوش من بموسيقى ايرانى است . بعضى از آنها عادت بقمار دارند ، تماشاى قمار آنها مرا با اصول بازى تخته‌نرد و شطرنج و اقسام بازى ورق بدون اينكه مشغول به اين سرگرمى بشوم ، آگاه مينمايد .\r\nدر اشعار نظامى كه باصطلاحات نجومى ميرسيديم و لنگ ميمانديم ، من كتاب نزهة - القلوب حمد اللّه مستوفى را گرفته ، شبها صور فلكى را با صورتهاى كتاب تطبيق ميكردم .\r\nبا آقاى سعيد العلماء درس گوهر مرادى هم قرار دادم ، ايشان هفته‌اى دو روز مرا باصطلاحات علم كلام آشنا ميفرمودند . با اينكه ميل مفرطى بفراگرفتن معلومات جديد از قبيل حساب و هندسه و جغرافيا و فيزيك و شيمى داشتم ، چون راهى براى تحصيل آنها در دسترسم نبود ، به خواندن كتاب « احمد » ملا عبد الرحيم طالب‌اف قناعت ميكردم و اصول حساب و جبر و هندسه را از كتابهاى شيخ بهائى مطالعه و با آقاى موسى رئيس كه يكى از رفقاى برادرم آقا ميرزا رضا بود گاهگاه مذاكره و مباحثه ميكردم ، بطوريكه در اين دو قسمت هم پر بىاطلاع نبودم .\r\nولى به اين دو قسمت بخصوص به حساب طبعم راغب نبود و امروز هم از رقم و عدد مثل ايام جوانى گريزانم . چيزى كه از همه بيشتر به پيشرفت من كمك كرد ، خواندن كتابهاى مختلف بود كه از هرجا گير ميآوردم ، تا ورق آخر ميخواندم . برادرم آقا ميرزا رضا كتابخانهء نسبة\r\n\r\n","description":"","footnote":"","page_name":" 513 ","page_number":531},
  {"content":"\r\n\r\nپرى داشت كه من هرچند روز يك مرتبه سرى به آن ميزدم و مقدارى كتاب عربى و فارسى جدا ميكردم و ميخواندم .\r\nآقا ميرزا رضا برادرم مخصوصا خود را طرف مقابلهء تفسير على بن ابراهيم قمى قرار داده بود كه در ضمن تصحيح آن خود هم استفاده كند . من هم در حاشيه مينشستم و كمكهائى از قبيل گرفتن لغت از قاموس و صحاح به آنها ميكردم . مدتى بود كه اين كتاب بسورهء يسن رسيده بود ولى گرفتاريهاى شغلى و اجتماعى آقا ميرزا رضا مجالى به تمام كردن كتاب نميداد .\r\nيكروز شيخ كاظم از اين پيش‌آمد شكوه كرد ، گفتم بايد آقا داداش را با كار ختم شده مواجه نمود ، همان هفته‌اى دو روز را شما اينجا بيائيد ، من و شما باقى تفسير را تمام خواهيم كرد . به اين ترتيب بود كه من مستقيما وارد مقابله و تصحيح قسمت باقيماندهء اين تفسير شدم .\r\nاين كار هم به من در حديث خيلى كمك و ذوق حديث خواندن را در من ايجاد كرد . شيخ كاظم هم ، اگرچه قدرى خشك ، ولى مرد فاضلى بود و وقتى ذوق مرا دانست ، نكاتى از طرز وصول اخبار از ائمهء هدى سلام اللّه عليهم و رجال ( علم درايت ) بيان كرد . بعد از اين اگر در كتابخانهء برادرم بكتاب رجال حديث برميخوردم ، مثل سابق رد نميكردم ، بلكه اين رشته هم يكى از مطالعات من گرديد . چون تا دائر شدن مدرسهء سياسى ، سال 1317 ، برسم ديگر از تحصيلات خود خيال ندارم چيزى بنويسم ، اين است كه قدرى از سلسلهء حوادث جلو افتاده و تحصيلات اين پنج شش ساله را يك جا نوشتم .\r\n\r\nمسافرت آقاى فتح الله مستوفى بشيراز\r\nميدانيم مستشار الملك در شيراز است ، در ماه رمضان 1312 دختر منحصربفرد خواهرم در شش سالگى بديفترى تلف شد . مستشار الملك از شيراز خواهرم را به آنجا طلبيد و از آقاى فتح اللّه مستوفى خواهش كرد برادرى كند و مسافرتى بشيراز نمايد و اگر ميل كرد چندى با هم باشند . برادرم بواسطهء شنيدن خبر فوتهاى خانوادگى مانند ميرزا محمود وزير و مرتضى قليخان دائى و اين خواهرزاده كه خيلى به او علاقه داشت ، طپش قلبى پيدا كرده بود كه اطباء مسافرت را براى او خوب دانسته بودند . ايشان هم جوان بيست ساله‌اى بودند ، همگى اين مسافرت را تصويب كرديم و در اواخر ذيقعده ايشان با خواهرم و قافلهء سنگين آنها به سمت شيراز حركت كردند .\r\n\r\nباز هم بلوك گردشى\r\nفصل بهار و موقع سركشى بعلاقهء ساوجبلاغ رسيده بود با برادرانم آقا ميرزا جعفر و آقا ميرزا رضا و ميرزا حسينقلى و فتحعلى خان فرداى روز حركت قافلهء شيراز ، ده دوازده روزه از تهران حركت كرديم ، شب را در شاه‌آباد گذرانديم و فردا عصر وارد كردان شديم . پنج دانك كردان خالصه و يك دانگ اربابى آن را آقا ميرزا جعفر يكسالى است از اين و آن خريدارى كرده است . سه شب كردان مانديم ، هوا بسيار لطيف و گل سرخ فراوان و بلبل‌ها شب و روز ميخواندند بسيار خوش گذشت . مركز ديگر ما محمودآباد موروثى آقا ميرزا جعفر و تا كردان سه فرسخ فاصله بود . در آنجا باوجوداينكه در چادرپوش زير بيدستان و كنار استخر منزل داشتيم روز از گرما و\r\n\r\n","description":"","footnote":"","page_name":" 514 ","page_number":532},
  {"content":"\r\n\r\nشب از قورباغه و نيش پشه‌هاى معمولى و پشه خاكيها ناراحت بوديم . فردا صبح كدخدا و مباشر رضاآباد ، ملكى خواهرهاى بزرگ ما كه تازه بشيراز رفته بودند ، بمحمودآباد آمدند و يك موضوعاتى طرح كردند كه حاجت بمعاينه داشت . آقا ميرزا جعفر هم كارهاى سركشى خود را هنوز تمام نكرده بود ، خواهش كرديم اجازه بدهند ما زودتر بدنگيرك كه مركز سوم و آخرى بود برويم تا ضمنا در سر راه رضاآباد را هم معاينه كرده دستورى راجع به كار آنجا هم داده باشيم . ايشان تصويب كردند ، عصر آقا ميرزا رضا و من و ميرزا حسين قلى از محمودآباد حركت كرديم ، ابتدا برضاآباد رفتيم كه از آن‌جا بدنگيزك برويم .\r\n\r\nشيلان قورباغه\r\nدر راه در ضمن صحبت با آقا داداش از بيخوابى ديشب و داد و فرياد قورباغه شكوه كردم . آقا ميرزا رضا گفت هنوز زود است هوا گرم نشده و موسم نعرهء قورباغه نرسيده است . دو سال قبل با ميرزا محمود وزير و سايرين شبى زير اين بيدستان گذرانديم ، از صداى قورباغه مجبور بوديم كه در صحبت دو سه پرده صداى خود را بلندتر كنيم و الا واقعا صدابصدا نميرسيد .\r\nشارلاتانيهاى حاجى محمد رضا خان را كه ديده‌ايد ، وقتى كه ما خيلى از اين سر و صدا شكوه كرديم ، برخاست رفت جلو قلعه يك دو ذرعى رودهء گوسفند تازه‌كشته پيدا كرد .\r\nكنار نهر خوب شست و ته آن را گره زده و در آن دميد و سر آن را هم بست و از آن مارى ساخت و بكنار استخر آمد ، آن را ميان استخر پرتاپ كرد . اين عمل اثر غريبى داشت ، مثل آبى كه به آتش بريزند ، صداى قورباغه‌ها را انداخت . همگى بناى تحسين را از حاجى خان گذاشتيم ، حاجى محمد رضا خان هم بادى زير بغل انداخت « 1 » ولى اين خشنودى ما و رضامندى حاجى خان از خود زياد طول نكشيد . بعد از دو سه دقيقه از يك گوشه يك قورباغه‌اى صداى كوتاهى كرد ، مار حاجى خان حركتى ظاهر ننمود ، از گوشهء ديگر صداى ممتدتر و بلندترى بلند شد ، باز هم مار بيحركت بود ، همين كه قورباغه‌ها دانستند مطلب از چه قرار است ، نعره را سر دادند و عده‌اى از آنها دور اين مار دروغين جمع شده ، سوار آن شده بودند و در سروصدا و هتاكى بيداد ميكردند ، آنشب تا صبح هيچكس نخوابيد .\r\n\r\nقورمه‌سبزى افشارى\r\nبعد از معاينهء رضاآباد بدنگيزك رفتيم . يار محمد خان نايب‌سوارهء افشار كه در يكى از مزارع ملكى ما نيم دانگ ملك و در دنگيزك منزل دارد و سابقا مباشر ده بوده و فعلا هم كانديداى مباشرت و ساليانه خانوارى به او ميدهيم ، ما را به منزل خود برد . شام چلو و قورمه‌سبزى افشارى چرب و نرمى بما داد ، بساط خواب ما را در كنار نهر آبى انداختند ، نسيم ملايم كه اهالى به آن بادمه ميگويند ميآمد ، پشه و قورباغه‌اى مخل آسايش نبود ، تلافى بيخوابى ديشب بيرون آمد . فردا صبح بقلعهء خودمان رفتيم و تا عصر كارها را مرتب و دستورات لازم را بمباشر داديم كه وقتى آقا ميرزا جعفر ميآمد ، كارى نداشته باشيم . عصرى\r\n\r\n\r\n","description":"","footnote":"\r\n( 1 ) - باد زير بغل انداختن كنايه از خودپسندى و يا از خود راضى بودن است .\r\n","page_name":" 515 ","page_number":533},
  {"content":"\r\n\r\nبباغ يادگارى مرحوم مرتضى قليخان رفتيم ، بلبل زياد در باغ ميخواند ، در اين ضمن بنه و چادرها هم با قاطرهاى آقا ميرزا جعفر رسيدند . در چمن جلو باغ بساط زندگى پهن شد و بعد از يكساعتى آقا ميرزا جعفر و فتحعلى خان هم رسيدند .\r\n\r\nشب‌گذرانى ادبى\r\nاول شب بچادرها رفتيم ، بادمه مثل ديشب ميآمد ، هيچ پشه و پروانه و حشرهء موذى نبود ، آقا ميرزا جعفر ترياك و شربت و كوكنار دستور طبيب خود را كه معمولا مىخورد ، صرف كرد و چند قليان كشيد و چاى خود را خورد و خوب سر كيف آمد . صحبت ادبى شروع شد ، بر خلاف پريشب بسيار خوش گذشت ، بخصوص كه بلبلها هم از باغ موسيقى خود را با شعر خوانى ما ممزوج ميكردند . فردا را هم بگردش در مزارع و تماشاى كشت‌زارها و تفرج در باغ و استفاده از گلهاى سرخ فراوان گذرانديم ، درختهاى گوجه برغانى و زردآلوى باغ ببار نشسته و درختهاى تبريزى دور باغ خيلى خوب رشد كرده است ، افسوس كه مرتضى قليخان نيست كه حاصل زحمت خود را مشاهده كند . دنيا همين است « كاشتند ، خورديم ، كاريم ، خورند » حرف آن دهقان پير ايرانى اساس زندگى در اين عالم كون و فساد است .\r\n\r\nسفر دولت‌آباد\r\nآقا ميرزا جعفر خيال مسافرتى بدولت‌آباد محلات داشت . ما هم بعد از اين مسافرت لازم بود سرى بعلىآباد و ساوه بزنيم . رفتن تهران و تفرقهء اسباب سفر و پيشامدهاى دامنگير شهرى ممكن بود تعويقى در اين قصد حاصل كند . مصمم شديم از همين‌جا به مردآباد شهريار و از آنجا بزرند و ساوه و علىآباد و قم و دولت‌آباد محلات برويم . بنابراين صبح روز سوم از دنگيزك به قصد اين سفر يك ماهه حركت كرديم . بعد از ظهر بمردآباد رسيديم ، سحر فردا از مردآباد حركت كرديم ، در گلستانك چاى صبح خورديم ، نزديك ظهر بچهل‌چشمه رسيديم . آقا ميرزا جعفر بواسطهء افراطهاى جوانى با اينكه بيش از چهل سال ندارد ، قدرى مافنگى است .\r\nدر هريكى دو فرسخ سوارى ناگزير بايد وقفه‌اى كرد ، در چهل‌چشمه هم همين كار را كرديم و نهار خورديم . آب قناتهاى بلوك زرند عموما شور است و آب شيرين چشمه‌هاى اين چهل - چشمه در نزديكى اين بلوك يكى از نعمتهاى آسمانى براى اهل تنعم آنجاست كه اعيان محل هريك الاغ و چهارپايه و نوكرى براى رساندن آب شيرين بخانهء خود ترتيب داده‌اند .\r\nدر همين يكى دو ساعتيكه ما در آنجا بوديم ، عده‌اى با الاغ و كوزه و بندوبساط خود آمدند و آب بردند .\r\nبعد از نهار سوار شديم و از گدوك كوچكى گذشتيم ، جلگهء زرند پيدا شد . قصد داشتيم بمأمونيه منزل خانه‌خواه خود حاجى مجدلشكر برويم ، قدريكه آمديم چند نفر سوار رسيدند ، بعد از طى احترامات گفتند آقاى فتح اللّه خان سرتيپ فوج بيات زرند در زاويه منتظر شما است . بعد معلوم شد يكى از آب‌برها از نوكرها تحقيق كرده ، آمدن ما را بخان سرتيپ اطلاع داده‌اند . سابقهء دوستى خانوادگى و بالاختصاص سوابق او با برادرم\r\n\r\n","description":"","footnote":"","page_name":" 516 ","page_number":534},
  {"content":"\r\n\r\nمستوفى ساوه ، اجازه نميداد كه دعوت ايشان را رد كنيم . زاويه هم از اين سمت اول ده زرند بود و حق نبود ما از ده او رد شده دعوت او را اجابت نكنيم . آنشب را در زاويه گذرانديم و فردا عصر بساوه و حاجى بلوك وارد شديم ، ديدوبازديد حاكم و اهل شهر مثل سال قبل بود ، دو شبى در آنجا و دو شبى در علىآباد گذرانده و روز سوم عصر از علىآباد براى قم حركت كرديم ، نصف شب بود كه بقم رسيديم ، به مهمانخانه‌اى كه باسم بانى آن ميرزا نظام مهندس الممالك معروف بمهندسيه بود ، وارد شديم .\r\nفردا صبح نوكرها كه ببازار رفته بودند ، بميرزا رضا مباشر دولت‌آباد ، همان شخصيكه در آينه‌كارى تالار يك عصا از پدرم خورده بود ، كه او هم برحسب تصادف بقم آمده بود ، برخورده بودند . ميرزا بمهندسيه آمد و ما را بخانهء خود برد . يك دفعه رفتن زيارت و ديده شدن ما در حرم كافى بود كه تمام دوستان و آشنايان را از ورود ما مطلع كند و ديدو بازديد و دعوتهاى آنها شروع شود .\r\n\r\nدريغ از پير ذى فنون\r\nفقط جاى محمد تقى بيك ارباب واقعا خالى بود . پيرمرد در سال قبل يكماهى بعد از مسافرتى كه با ما بعلىآباد كرده بود ، به مرض ذات الريه درگذشته ، ميرزا محمد مجتهد پسرش هم به مكه مشرف مشرف شده بود . محمد تقى بيك ارباب با داشتن اطلاعات وسيع از فلاحت و ساختمان و مقنىگرى و بازديد خرمن و زراعت سرپا و كول‌پزى كه قول و تصديق او در نزد تمام استادان اين فنون برهان قاطع بشمار ميرفت ، اديب و شاعر و نويسنده و خوش خط و بذله‌گو و مجلس‌آراء هم بود . براى كندن قنات بعد از كنده شدن چاه گمانه و اطمينان از آب داشتن زمين ، چنان ترازو ميكشيده كه در همان نقطه‌اى كه معين ميكرد ، آب قنات آفتابى ميشد . زراعت سرپا و خرمن نكوبيده و كوبيده و قبهء خرمن گندم و جو و حبوبات را بقدرى صحيح بازديد ميكرد كه هيچوقت بيش از يك عشر تقريب نداشت . از دهنهء چاه قنات بجريان آب نگاه ميكرد و اندازهء خرابى پشته و تعداد عملهء اصلاح آن را تعيين مينمود . با يك نظر بصحراى پنبه و حبوبات‌كارى ، ميزان بذر آن را تشخيص ميداد و حاصل آن‌ها را برآورد ميكرد . در ساختمان ، بازديدش بسيار دقيق و تا آخرين كلوك كار رفته را تعيين مينمود . كثرت عمل و حافظه قوهء غريبى در نظر او ايجاد كرده بود كه با يك‌نظر و بدون مساحت ، بذرافكن يك مزرعه را بىكم و زياد ميگفت .\r\nاشعار مشكل نظامى را كه مع الاسف خيلى زياد است با توجيهاتيكه از آن‌ها كرده‌اند ، تماما در حافظه داشت . شعر را بسيار خوب ميگفت ، در نويسندگى و اسلوب خط سبك قائم‌مقام را پيروى مىكرد . هم ساده و روان و هم اديبانه ، سهل و ممتنع ، چيز مينوشت .\r\nكمتر اتفاق ميافتاد كه نامهء خود را بدون نمك فكاهى ختم كند . هيچ‌كس نميتوانست تصور كند كه در اين قباى راسته و تنبان گشاد رعيتى و كفش پاشنه‌خوابيده و اگر تابستان بود گيوه و كلاه تخم‌مرغى با اين قامت متوسط و ريش سرخ نوكدار كه بوى قنبيد قمى ميداد ، اينقدر اطلاع و فضل و ادب باشد . در اوقاتيكه من بقم ميرفتم يا او به تهران ميآمد و معمولا\r\n\r\n","description":"","footnote":"","page_name":" 517 ","page_number":535},
  {"content":"\r\n\r\nدر منزل ما منزل ميكرد ، بزرگترين كيف من صحبت با اين پيرمرد بود . با اينكه سن من با او در حدود هفتاد سال تفاوت داشت ، هروقت به من ميرسيد ، بمناسبت حال و درجهء فهم من طورى صحبت ميداشت كه هيچوقت از محضر او سير نميشدم .\r\nناصر الدين شاه بقم رفته و اعتضاد الدوله ، حاكم ، جمعى از اعيان شهر را براى شرفيابى حاضر كرده بود ، بعضى از آنها بيگدلى و برخى حاجى حسينى بودند . بعد از معرفى سران اين دو خانواده ، نوبت معرفى شدن بمحمد تقى بيگ رسيد . چون از هيچيك از دو طائفه نبود ، اعتضاد الدوله فقط گفت : محمد تقى بيگ ميرآب قنات ناصرى . ناصر الدين شاه پرسيد بيگدلى است يا حاجى حسينى ؟ محمد تقى بيگ مجال باعتضاد الدوله نداد و گفت  « ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً  « 1 »  »  چاكر نه آنم و نه اين بلكه از خدمتگزارانم « 2 » . از حافظهء خود سوءاستفاده نكنم و از حاضرجوابيهاى اين پيرمرد كه قميها به او ارباب جان بابا ميگفتند ، صرف‌نظر نمايم . ممكن است امروز مطلعى مانند او در امر زراعت و كارهاى مربوط به آن يافت شود ، همچنين ممكن است اديب و نويسنده‌اى مثل او باشد ، ولى من در مدت عمر خود شخصى به اين جامعى هيچ نديده‌ام . حاجى ميرزا محمد مجتهد پسرش هم ملاى جامع خوش‌محضر تام العيارى بود كه در عالم خود هيچ دست‌كمى از پدرش نداشت . پسرهاى حاجى ميرزا محمد ، بخصوص ميرزا محمد تقى اشراقى كه امروز در قم مرد مبرزى است و ميرزا باقر ربانى همه مردمان فاضلى هستند .\r\n\r\nدولت‌آباد\r\nميرزا رضا در ايام اقامت قم كسريهاى مسافرت تابستانى ما را از قبيل شمد و پشه‌بند تكميل كرد . نظرم نيست روز چندم بود كه عصرى به سمت دولت‌آباد رفتيم . به طايقون ، چهارفرسخى كه رسيديم ، من بسيار خسته بودم ، نمد آبدارى كه گسترده شد ، من دراز شدم و بخواب رفتم . تا آقا ميرزا جعفر ترياك شبانه و چاى معمولى خود را خورد و فاصله‌هاى لازم را بين آنها رعايت كرد ، من يكساعتى در روشنائى مهتاب تربيع اول خواب كردم . يك‌مرتبه متوجه شدم كسى مرا بيدار مىكند ، چشم گشودم ، ميرزا حسينقلى جامى پر از دوغ در دست داشت ، جام را به من داد . كمتر در زندگى خود دوغ به آن تمام‌عيارى از حيث گاز و نمك و خنكى و رقت و غلظت كه با ذائقهء من جور باشد خورده‌ام . بعد از شام سوار شديم و با معطلىهاى چاى خوردن و توقف‌هاى استراحت آقا ميرزا جعفر ، نزديك ظهر فردا بدولت‌آباد رسيديم .\r\nچادرها را زير درخت‌هاى بيد و سنجد كنار استخر جلو قلعه زدند . دولت‌آباد خالصهء دولتى و مقر آقا خان شاه خليل اللّه ، جد آقا خانيهاى هندوستان و پيشواى اسمعيليه بوده\r\n\r\n\r\n","description":"","footnote":"\r\n( 1 ) - سورهء آل عمران آيهء 67\r\n( 2 ) - چون با اكثر خوانين بيگدلى و اعيان حاجى حسينى شوخى داشت ، در حضور ناصر الدين شاه كه شوخى پا داده بود ، از خواندن اين آيه كه يكدسته را يهودى و ديگران را نصرانى ميكرد ، نتوانسته بود خوددارى كند .\r\n","page_name":" 518 ","page_number":536},
  {"content":"\r\n\r\nاست كه بعد از مهاجرت او از ايران ، بدست دولت افتاده است . شايد اصل آن هم خالصه بوده كه باقطاع بآقاخان واگذار شده بوده و بعد از رفتن او از ايران مجددا دولت آن را متصرف شده باشد .\r\nاختراع امين السلطان در فروش خالصجات اين ده را هم نصيب آقا ميرزا جعفر كرده است ، اين ده از دو ممر آب ميگيرد يكى از رودخانهء قم موسوم بلعل‌بار و ديگرى از رودخانهء خرهه ، قناتى هم باسم حسن‌آباد دارد كه چهار پنج سنگ آب از آن جارى است . باغ بسيار بزرگى هم داشته است كه امروز جزو اراضى مزروع شده و آثار ديوار و بناهاى اربابى آن باقى است . از ديوار نقاشىكردهء يكى از اطاقها كه كنار ديوار باغ بوده و مانده است طرز تزئينات و عظمت بناى سابق محسوس مىگردد .\r\n\r\nدهاتى اديب\r\nميرزا حسين شاه‌آبادى كه يكى از خواهرزنهاى آقا ميرزا جعفر عروس او است ، در فراهان شنيده بود كه ما بدولت‌آباد آمده‌ايم ، باينجا آمد . اين پيرمرد هم با اينكه هيچ شهر را نديده مرد اديب فاضلى بود . مثنويات شيخ بهائى و اشعار بحر نامطبوع او را از حفظ ميخواند و از غلطهاى كتابت ديوانهاى شعرا و تصحيف و تحريفاتيكه كتاب در آنها كرده‌اند ، صحبت ميداشت .\r\nمن در حيرت بودم كه اين مرد دهاتى كه هيچ رنگ شهر و شهرى نديده است ، چگونه و در نزد كدام استاد اين جمله را آموخته است ؟ يكى از پذيرائيهاى ميرزا رضا شخص آوازه خوانى بود كه از يكى از دهات مجاور آورده اسم او ملا سلمان بود و با اينكه لباس رعيتى داشت ، بسيار با تعليم و غزليات سعدى را بسيار صحيح مىخواند . گويا ملا تعزيه - خوان بوده است .\r\n\r\nصدر راونجى\r\nپس از يكهفته اقامت در دولت‌آباد ، صدر الدين راونجى نامه‌اى نوشت و ما را به بحيريه كه جديدا در نزديكى راونج ، آباد كرده و اسم ادبى پسر شش هفت سالهء خود را به آن داده است دعوت كرده بود . از كنار رودخانه بعزم راونج حركت كرديم ، ضمنا آقا ميرزا جعفر سدى را كه براى برگرداندن آب ، ميرزا رضا با مصالح جلو رودخانه بسته است بازديد نمود . نهار را زير درختهاى بيد كنار رودخانه صرف كرديم ، قدرى خوابيديم ، بعد از خواب در رودخانه آب‌تنى هم به عمل آمد ، تك گرما كه شكست سوار شديم و به سمت راونج و بحيريه رفتيم .\r\nيكفرسخ به منزل مانده سر استقبال‌چىهاى صدر راونجى باز شد ، از جمله شخصى از بستگان صدر بود كه در اسب تازى و بازيهاى مربوط به آن زبردستى داشت . تقله خوب ميزد ، در سر تاخت سوار و پياده ميشد ، بغل اسب ميخوابيد . در اين ضمن مار بزرگى جلو راه ما درآمد ، سر سوارى با چوب‌دست تقله‌وار بر كمر مار كوبيد . مهترها كه با سئيس‌خانه بودند ، پياده شدند ، كار مار كمرشكسته را تمام و جثهء آن را زير خاك كردند كه مگس به آن ننشيند و موجب بروز مرض نشود .\r\n\r\n","description":"","footnote":"","page_name":" 519 ","page_number":537},
  {"content":"\r\n\r\nاول غروب وارد بحيريه شديم ، صدر راونجى پذيرائى مفصلى كرده شب بلبلها در باغ ميخواندند ، صبحى هم كه بباغ رفتيم گل سرخ زياد بود ، اين دفعهء سوم است كه امسال به گل و بلبل برميخوريم .\r\nصدر الدين راونجى يكى از شبيه العلماهاى كارچاق‌كن زرنگ بتمام‌معنى بود ، در تهران با اعيان و رجال و بزرگان حتى صدراعظم ارتباط داشت و در لباس اهل علم كارچاقى براى دولتيها هم ميكرد . دستگاه او در بحيريه به يكنفر اعيان شهرى كه در ييلاق خود باشد شبيه‌تر از يكنفر آخوند ولايتى بود . از قراريكه ميگفتند ، آخوند اسب‌تاز و تفنگ‌انداز هم هست و در دوست و دشمنيهاى دهاتى گاهگاه سر صف عده‌اى مىشود و بيغماى همسايگان دهاتى خود هم ميرود . در صحبت خيلى قورت‌انداز و حرفهاى گنده‌تر از خود ميزد و هوچى به تمام معناى استبدادى بود .\r\nصبح از بحيريه سوار شديم ، صدر الدين خيلى اصرار كرد كه چند شبى از آب و هواى بحيريه استفاده نمائيم ، ولى ما ميخواستيم زودتر بتهران برگرديم ، در برگشتن از راه دو دهك كه آنجا نهار خورديم ، مراجعت كرديم و دنبال نهر خرهه را گرفته به سمت دولت - آباد آمديم .\r\n\r\nتخمى هزار و هفتصد تخم\r\nدر كنار نهر خرهه يك دانه گندم معلوم نبود از كجا افتاده سبز كرده ولائيكه رودخانه آورده دور آن را گرفته و طورى واقع شده بود كه آب و كود و نرمى زمين همه‌چيز با آن مساعد شده و به قدر يك غربال بزرگ سطح زمين را پوشانده و پر از خوشه بود . من پياده شدم ، سنبل‌ها و پنجه‌ها و دانه‌هاى هر پنجه را شمردم ، اين يك گندم هفده سنبل و هر سنبلى بيست پنجه و هر پنجه‌اى پنج دانه گندم داشت ، نظير آن را من در مدت عمر خود ديگر نديده‌ام .\r\n\r\nعجلهء بى مورد\r\nاقامت ما در دولت‌آباد ده روز طول كشيد ، از آنجا بقم آمديم ، براى رفتن تهران فكر گرمى هوا و بدگذرانى طبيعى كاروانسراهاى منظريه و علىآباد و حسن‌آباد ، ما را بر آن داشت كه دليجانى بگيريم و يكروزه خود را بتهران برسانيم و نوكرها و باروبنه از عقب بيايند . صبح از قم حركت كرديم ، تا علىآباد خوب آمديم ، بعد از نهار مالهاى دليجان بناى نرفتن را گذاشتند ، به زور شلاق سورچيها تا دو فرسخ آنطرف علىآباد رفتيم ، آنجا سروازدند تا نزديك غروب بالمره از آنها مأيوس شديم . آقا ميرزا رضا با حسنخان ، نوكر آقا ميرزا جعفر ، هريك بر يك اسب دليجان سوار شدند و بقلعهء محمد عليخان رفتند ، چهار از شب گذشته نايب پست و يك نفر مهتر با شش اسب چاق‌نفس فرستادند ، مالها را بدليجان بسته و همين كه خواستيم راه بيفتيم ، يكى از يراقها پاره شد . در روشنائى فانوس اين پارگى را دوختند ، باز همين كه مالها خواستند دليجان را حركت بدهند ، قطعهء ديگر يراق باين‌روز مبتلا گرديد ، اين هم اصلاح و پارگى ديگر و ديگر ، يك دو ساعتى هم گرفتار اين پاره شدن و دوختن‌ها بوديم . بالاخره نايب پست اظهار كرد چرخ اين دليجان هم مغشوش است ، بايد از اين\r\n\r\n","description":"","footnote":"","page_name":" 520 ","page_number":538},
  {"content":"\r\n\r\nباركش مأيوس بود . از دليجان پائين آمديم و بر اسبهاى نيم‌لخت سوار شديم و نيمساعت بآفتاب مانده خود را بقلعهء محمد عليخان رسانديم . دليجان كه بعد از حركت ما سبك شده بود به راه افتاد ولى پيشگوئى نايب پست صحيح بود و يك‌فرسخى قلعهء محمد عليخان چرخش شكست .\r\nرئيس پست قلعهء محمد على خان يكنفر به حسن‌آباد فرستاد ، چرخ يدكى كه آنجا داشتند آورد و بيكفرسخى فرستاد چرخ را بدليجان نصب كردند و اول شب دليجان بقلعه رسيد . فردا صبح از آنجا حركت كرديم ، نهار را در كهريزك خورديم ، در اينجا ساختمان پرطول و تفصيلى راه افتاده و آن بناى كارخانه قندريزى كهريزك بود . اين كارخانه را امين - الدوله با سرمايهء داخلى و خارجى بوسيلهء مهندسين بلژيكى راه مياندازد و ميگويند آخرين سيستم كارخانهء قندريزى است . عصرى بعد از چهل روز غيبت وارد تهران شديم .\r\n\r\nدورى از برادر مؤثر است\r\nبلافاصله بساط روضه‌خوانى سال 1313 پهن شد ، مشغلهء مسافرت و روضه‌خوانى مانع آن بود كه دورى از آقاى فتح اللّه مستوفى را كه تا اينوقت هيچ از هم جدا نشده و شب و روز با هم بوديم احساس كنم ، همينقدر كه زندگى به حالت عادى برگشت ، واقعا جاى داداش پيش من خالى بود . مكاتبهء ما هم در كمال نظم است ، هر هفته عصرهاى جمعه من از ايشان كاغذ دارم ، من هم روز شنبه يكى دو ساعتى را صرف نوشتن كاغذ براى او ميكنم كه روز جمعه همانوقت كه كاغذ او به من ميرسد ، كاغذ من هم به او رسيده باشد . وزارت پست از ساليان دراز با امين الدوله است و با اينكه در اين دوره پست با گردهء مال حمل ميشد ، در تمام خطوط كار به همين نظم بود . بطوريكه اگر مثلا در سال يك مرتبه پست دير ميرسيد ، معلوم بود كه بايد وقعهء فوق‌العاده‌اى اتفاق افتاده باشد .\r\n\r\nميرزا ابو الحسن جلوه\r\nروزى شاه نميدانم در مراجعت از كجا دم مدرسهء دار الشفاء روبروى جلو خان مسجد شاه پياده و بى خبر وارد اين محل شد و بدون حاشيه يكسر به حجرهء ميرزا ابو الحسن جلوه مرد حكيم عارف وارستهء گوشه - گير رفت . ميرزاى جلوه در اين مدرسه دو حجرهء تودرتو داشت ، اولى محل درس و دومى كتاب - خانه و محل استراحت و اطاق خواب او بود . ميرزا ابو الحسن از سادات مون اردستان و شايد با سيد حسين مجمر پسرعمو بوده است . از املاك وقفى اجدادى به قدر كفايت معيشت آبرومندانه ، درآمد داشت . در اين مدرسه كه چون محلى براى ماهيانهء طلاب نداشت ، بيسر صدا بود ، منزل اختيار كرده مشغول مطالعه و درس حكمت بود . جائى نميرفت و با مردم مراوده نميكرد و زن و فرزندى نداشت ، مستخدمى باسم سيد مهدى داشت كه كارهاى خانگى او را اداره ميكرد ، زندگى او بسيار نظيف و تميز و آقامنش بود و همه به او احترام مىگذاشتند ، بسيار شيرين‌سخن بود ، مطالب حكمتى را با مثال‌هاى پيش‌پا افتاده و عاميانه ولى بامزه ، براى شاگردان خود تشريح مينمود ، در ضمن مثالهاى خود كنايات بسيار لطيف نسبت\r\n\r\n","description":"","footnote":"","page_name":" 521 ","page_number":539},
  {"content":"\r\n\r\nبپاره‌اى از معاصرين كه رويهء آنها با فكر حكيمانه‌اش نميساخت ايراد ميكرد ، با اينكه عالم‌نمايان زمان چماق تكفير را نسبت بهمه‌كس بلند ميكردند ، دربارهء او جرئت ژكيدن نداشتند . مثلا در وقعهء تنباكو وقتى ميرزا سيد على اكبر مجتهد تفرشى در مجلسى كه دولت براى حل قضيه از علماء و رجال تشكيل داده بود ، قدرى خل‌بازى درآورده و به اين و آن حمله‌هاى لفظى كرده بود ، ميرزا در مجلس درسش گفته بود من مدت‌ها بود در حكمت خلقت آخوند سيد على اكبر متحير بودم و پيش خود فكر ميكردم كه خدا اين سيد را واسه چى خلق كرده است ، تا قضيهء تنباكو پيش آمد و دانستم كه خدا اين ديوانه را براى يك‌همچو روزى خلق و ذخيره كرده بوده است كه حرفهاى حسابيرا با لهجهء ديوانه‌وار خود بگويد .\r\nشاه وارد حجره شد و گفت : « ميرزا ابو الحسن جلوه اينجاست ؟ » ميرزا در اطاق خواب خود بود ، شاه راه هيچ نديده و نميشناخت ، ولى از اينكه وارد ، او را باسم و تخلص شعرى مينامد ، دانست كه اين شخص جز شاه كسى نميتواند باشد . برخاست و باطاق جلو آمد ، سلام كرد ، شاه سرپا قدرى با او صحبت داشت . در ضمن صحبت پرسيده بود در آن اطاق چه داريد ؟\r\nميرزا جواب گفته بود كتاب و قدرى خوراكى از قبيل به‌ليمو و گز اصفهان و شربت ريواس .\r\nشاه با خنده پرسيده بود شراب هم داريد ؟ ميرزا جواب گفته بود اگر خورنده‌اش پيدا شود ، يافت‌شدنش مشكل نيست . اين ملاقات بىتشريفات بيش از هفت هشت دقيقه طول نكشيد .\r\nرفتن بخانهء علماء و اعيان يكى از مراسم قديمهء پادشاهان ايران بوده و در اين موارد اعيان شال و اشياء نفيسه و پول طلا پيشكش ميكردند و علما ، دعا و تربت . ولى در اين اواخر ناصر الدين شاه كار بيسابقه‌اى كرد و بخانهء حاجى ميرزا حسين صراف شيرازى هم رفت .\r\n\r\nحاجى ميرزا حسين شيرازى\r\nاين شخص پسر حاجى ميرزا كريم صراف بود ، پدرش صد هزار تومان به او سرمايهء زندگى داده بتهران روانه‌اش كرده بود ، در گوشهء خيابان برق و عين الدوله ، سمت شمال ، قطعه زمينى از باغ سردار باقيمانده بود ، حاجى ميرزا حسين اين زمين وسيع را خريد و بيرونى و اندرونى و خلوت و تكيه و باغ بسيار وسيعى طرح كرد . از تمام شهر بتماشاى ساختمان او ميآمدند ، حاجى آقا اين خانه را ببهترين اثاثيهء متداول زمان زينت نموده ، روضه‌خوانى و اطعام هزار نفرى ميكرد ، معلوم بود كه با اين مصارف خيلى زود رشتهء زندگيرا از دست خواهد داد . يك بار پدرش سرمايهء او را تجديد كرد ، ولى باز هم نتوانست جلو ورشكستگى او را بگيرد . خانهء او در مقابل طلب ، گير حاجى محمد حسن امين دار الضرب ، جد آقايان مهدويها ، آمد كه امروز هم دست آنهاست . ولى بافتخار حاجى ميرزا حسين مينويسم كه مال كسى پيش او جا وانكرد و طلب مردم را تمام و كمال پرداخت .\r\nاين صرافها باميد فرع فته طلب‌هاى تجارتى خود كه بحكام داده و آنها بجاى پيشكشى حكومت‌هاى خود بخزانه ميدادند ، خرج‌هائى ميكردند . اما اگر حاكم مثلا وسط سال معزول ميشد ، صراف مجبور بود باصل پول خود قناعت كند و شايد به مبلغى كمتر از سرمايه هم راضى شود . يكى دو سه تا از اين قماش معاملات كافى بود كه تمام اصل سرمايه را از بين\r\n\r\n","description":"","footnote":"","page_name":" 522 ","page_number":540},
  {"content":"\r\n\r\nببرد . آقا محمد جعفر اصفهانى همسايهء ما يكى از همين‌ها بود كه با كمال زرنگى كه داشت بالاخره كارش بورشكستگى رسيد و خانه‌اى را كه با كمال سليقه ساخته بود ، با اثاثيهء عالى به طلبكار داد و معلوم نشد اولادش كجا رفتند كه ديگر هيچ اسمى هم از آنها شنيده نشد . وقتى در 1327 من از پطرزبورغ مراجعت كردم ، حاجى سيد رضى گيلانى مالك خانهء او و گويا از دست دوم خريده بود .\r\n\r\nمجالس ادبى خانوادگى\r\nهرساله از اوائل مهرماه تا اواخر ارديبهشت‌ماه ، سورهائى در خانواده دوره ميافتاد كه هر جمعه در منزل يكى از افراد پذيرائى در كار بود و بعضى از دوستان نزديك خارج از خانواده هم شركت ميكردند . ميدانيم شوريده ، فصيح الملك شيرازى ، اينوقت در تهران و برادرزاده‌ام ميرزا محمد عليخان ، مستوفى فارس و مراودهء شوريده با او طبيعى بود . اول مهمانى كه در اين سال اتفاق افتاد ، در خانهء ميرزا محمد على خان و فصيح الملك هم يكى از مدعوين بود . در اين‌روز اشعار بامزهء شوريده همهء حضار را جلب كرد و در جمعه‌هاى بعد شاعر شيرازى يكى از اركان مجلس و تا در تهران بود ، در اين مجالس خانوادگى ما شركت ميكرد .\r\nشوريده گذشته از مقام عالى شعرى ، درآوردن اصطلاحات محلى شيراز در اشعار ، بسيار زبردست بود و از اين حيث از سبك ميرزا اسد اللّه غراى شيرازى كه با تفاوت پيرى و و جوانى تا حدى معاصر با فصيح الملك بوده است ، اقتباس ميكرد . اين قبيل اشعار را كه نمك فكاهى هم به آن ميداد ، بسيار خوب ميساخت . اگرچه اين فكاهيات شوريده قدرى از عفت قلمى دور است ، ولى بقدرى مضامين بديع دارد كه كم‌عفتى قلمى او را ميپوشاند .\r\nبعقيدهء من اگر در اشعار فكاهى نكات ادبى بقدرى نباشد كه خواننده را از توجه به بىعفتى آن منصرف كند ، درخور گفتن و نوشتن نيست . چنان كه اهل ادب در اغراق هم همين حد و اندازه را لازم ميشمارند و ميگويند بايد اغراق به‌قدرى لطيف باشد كه شنونده متوجه دروغ آن نشود و الا مثل :\r\n كتاب فضل ترا آب بحر كافى نيست * كه تر كنى سرانگشت و صفحه بشمارى \r\nكه يك بار در اين كتاب براى اغراق در زينت كردن زنان هم به آن تمثل جسته‌ام ، جز دروغ بين چيزى نيست . من در صنعت اغراق تاكنون شعرى به تمامى اين شعر انورى :\r\n در جهانى و از جهان بيشى * همچو معنى كه در بيان باشد \r\nنشنيده‌ام . هركس اغراق را اينطور بگويد ، اگر دروغ محض هم باشد مباح و مجاز و پسنديده است .\r\nحدآوردن اصطلاحات عاميانه را ، در شعر فكاهى نيز ميتوان سوم اين دو قاعدهء ادبى قرار داد .\r\nبا اينكه شوريده و غرا هر دو در اين صنعت بسيار بامزه و زبردستند ، ولى امامى اصفهانى در اين شعر خود :\r\n\r\n","description":"","footnote":"","page_name":" 523 ","page_number":541},
  {"content":"\r\n\r\n اين ته بساط حسن و همينطور چكى به چند ؟ * تا نقد جون بيارم و يه هوقپون كنم \r\nبقدرى اصطلاح محلى را با اسلوب ادبى خوب ممزوج كرده است كه مزيدى بر آن متصور نيست .\r\nاما صادق ملا رجب اصفهانى با اينكه مردى متنسك و مقدس و قرآن‌نويس و بقول اصفهانيها اهل هيچ شيله‌پيله‌اى نبوده است ، بقدرى اشعارش دور از عفت است كه اكثر آنها درخور تمثيل هم نيست . بايد ديوان او را گرفت و باصطلاحات و لهجهء اصفهانى ، بخصوص ميدان‌كهنه‌اىها آشنا بود ، تا قدرت اين مرد را در شاعرى سنجيد . از اشعار قابل ذكر او :\r\n براى قوت رقيب پدرسگ بيعار * ميباد كامسرا كيشمشو « 1 » اجاره كونم\r\nدرازى شب يلدا و كوچهء جلفا * سرهمش بو كونى نصفى زلفى يار من است\r\nبوس بده و بوس بده و بوس بده * جون طلب و جون طلب و جون طلب\r\nمن كه بدين پيرى برات ميميرم * واى باحوال جوون عزب ! \r\nولى در صدر و ذيل اين دو شعر اخير اشعارى هست كه با اينكه بسيار لطيف و بديع است قابل ذكر نيست .\r\nبارى بهترين نگارشات ميرزا اسد اللّه غرا ، اشعارى است كه از قول يكى از اعضاى خانواده‌اى از اهل علم شيراز سروده كه مجموعهء آن در هند بطبع رسيده و بوسيلهء بزرگتر سابق آن خانواده تماما جمع و تلف شده است ، بطوريكه امروز بدست آوردن نسخهء آن بسيار دشوار است . بعضى از معمرين شيراز پاره‌اى از آنها را كه حفظ داشتند ، براى من خوانده‌اند . الحق بسيار بامزه و شيرين و ظرافتهاى ادبى آن از يخچاليهء آقا محمد على مذهب دست‌كمى ندارد و چون حاوى اصطلاحات محلى هم هست ، دلنشين‌تر است .\r\nميرزا اسد اللّه غرا و ابو هاشم هر دو مرحوم شده‌اند و ديگر جنبهء حمله‌اى اين اشعار به اين خانوادهء اهل علم امروز از بين رفته است . اگر بزرگتر فعلى اين خانوادهء محترم كه خود يكى از اركان علم و ادب شيراز است ، بزرگوارى كند و بتلافى عمل گذشتگان بطبع اين نسخه ، اثر ادبى غرا را زنده و يك بار ديگر عشق خود را بادبيات فارسى ، بخصوص شيرازى ، ظاهر فرمايد ، كار بسيار بسزائى است « 2 » .\r\nيكى ديگر از نويسندگان فكاهى تهران كه اينوقت بدرود زندگى گفته بود ، ميرزا حبيب اللّه نظام است . اين شخص براى استهزاء شايد و نشايد تقويمهاى آندوره ، مجموعهء\r\n\r\n\r\n","description":"","footnote":"\r\n( 1 ) - كاروانسرا كشمش محلى است كه اصفهانيها در آنجا كودورزى ميكنند .\r\n( 2 ) - مرحوم يوسف فرهى كه اين كتاب را خوانده و علاقهء مرا به مجموعهء فكاهى دانسته بود ، يك نسخه از آن را بدست آورده براى من فرستاد . بعد از مطالعهء آن دانستم كه مرحوم حاجى ميرزا يحيى امام‌جمعهء سابق شيراز حق داشته چاپ‌شدهء آن را جمع‌آورى كند . زيرا اين مجموعه بقدرى در بىعفتى قلمى اغراق دارد كه نكات بديع ادبى آن را بىارزش كرده است . بنابراين من پيشنهاد خود را كه خدمت جناب آقاى محمد على امام‌جمعهء حاضر كرده‌ام پس ميگيرم .\r\n","page_name":" 524 ","page_number":542},
  {"content":"\r\n\r\nمضحكى ، باسم مقويم ، نوشته كه در آن گذشته از تقويم ، خيلى از اخلاق ناپسند جامعه را نيز طرف تعرض قرار داده است . اين مجموعه سر و دست‌شكسته در هندوستان طبع شد و بايران هم آوردند . ديگر از نوشتجات فكاهى او نصابى است كه به همان بحرهاى نصاب ابو نصر فراهى ساخته و در آن باخلاق زنندهء شخصى و اجتماعى حمله‌هاى مضحك وارد آورده است . ديگر رساله‌اى باسم دجاليه نوشته كه در آن چند نفرى را كه به آنها بيمهر بوده است ، مورد حمله قرار داده است . من چاپ‌شدهء نصاب و دجالبهء او را نديده‌ام . حبيب اللّه نظام در جوانى مرد و شايد اگر عمرش بيشتر ميبود ، يكى از نويسندگان فكاهى زبردست كشور ما ميشد . براى نمونه چند شعرى از نصاب او كه در نظر دارم ، در اينجا نقل ميكنم :\r\n وعدهء امروز حاجى مستشار * لا و لالب ، لا و لالاشش مهست\r\nبعد قرنى گر ببخشد يك قبا * لل‌كط و كطلل شهور كوته است \r\nدر بحر ديگر\r\n دو اسب لنك درشكهء مشير لشكر ما * شمله تيزرو است و طليح مانده ز بار \r\nدر بحر ديگر\r\n رفت ابو نصر فراهى در مقام زيركى * من شدم بر جاى او نايب‌مناب و متكى\r\nفاعلات فاعلات فاعلات فاعلات * خيز در بحر رمل بركش بصوت گيلكى\r\nبر شتر زانسان كه در تازى عرب گويد بعير * بر شجاع الملك « 1 » در تركى قراداغ ايشكى\r\nريش اگر يك‌قبضه باشد ، لحيه و مستحن است * هرچه افزون آيد از يك‌قبضه چبود شيشكى\r\n. . . . . . . . . . . . * خواب يعنى بىخيالى چرت يعنى پينكى \r\nاشعار فكاهى همه شعرا داشته‌اند . تازگى نوشتجات حبيب اللّه نظام در نثر است كه مع الاسف جز مقويم ناقص چيزى از آن چاپ نشده و در دست نيست يا من نديده‌ام .\r\n\r\nزمستان سال 1313\r\nزمستان اين سال بسيار سخت و بارندگى زياد بود . در 22 رمضان كه با اواخر اسفند برابر بود ، در تهران به قدر يك چارك برف افتاد و بساط مسجد سپهسالار را كاملا برهم زد . ميرزا ابراهيم لاريجانى ( سعيد العلماء ) چكامه‌اى در سردى هوا ساخته كه در آن اصطلاحات حكمتى و بازارى زياد گنجانده بود .\r\n دوستان ، عالم سفلى همه يك جا يخ كرد * . . .\r\nطرفه سالى ز پس سيزده و سيصد و الف * شد پديدار كه نه گنبد مينا يخ كرد\r\nخواب در ديده يخ و صورت معقوله بذهن * نور و خورشيد و قمر ، جرم ثريا يخ كرد\r\nدر دواخانه كه ميسوخت بخارى شب و روز * شورين با دو سه تن ز امت عيسى يخ كرد\r\nاهل بازار كه در پاچهء هريك كلكى است * آن كلك يخ شد و بيچاره سراپا يخ كرد \r\n\r\n\r\n","description":"","footnote":"\r\n( 1 ) - شجاع الملك عبد القادر خان قراچه داغى ريش بلندى داشت و مرد ساده‌اى بود .\r\nميگفتند گوشت را در بخارى زغال‌سنگ كباب ميكرده است . وقتى شاه از او پرسيده بود چند سال دارى ؟ جواب گفته بود تاريخ ولادتم در ده مانده است .\r\n","page_name":" 525 ","page_number":543},
  {"content":"\r\n\r\nطبع شاعرانهء ايرانى در هر مورد كه فشارى يا چيز فوق‌العاده‌اى ببيند ، فورا بدامان شعر ميچسبد و داغ دل خود را به اين وسيله ميگيرد . چنان كه عامه هم در مقابل اين فشار طبيعت ساكت ننشستند و با لهجهء خود ، اين بىلطفى آسمان را مورد حمله قرار دادند .\r\n خوش‌قدم با اجاق يخ‌بسته * آش كوفته سماق يخ‌بسته\r\nملا كلثوم بذاكرش فرمود * بدنم رو الاغ يخ بسته \r\nقافيهء الاغ با اجاق و سماق البته غلط است ، ولى از شاعر عوام بيش از اين نبايد متوقع بود .\r\n\r\nملا كلثوم كى بود ؟\r\nاين مخدره با ذاكرهاى خود يكى از دسته‌هاى روضه‌خوان زنانه شهر را ساخته بود . وجود اين دسته‌ها در مجالس ختم زنانه خيلى به كار بود . ملا خانم با ذاكرهايش كار قارى را ميكردند و ضمنا روضه هم ميخواندند كه وسيلهء گريه براى صاحبان عزا و واردين زيادتر باشد . گذشته از اين مجالس روضه‌خوانيهائى هم در شهر برپا ميشد كه مخصوص زنها و همه‌چيز آن زنانه بود در اين روضه‌خوانيها هم ملا كلثوم از همهء ملا خانم‌هاى شهر بالاتر و مجلس را بهتر سكه و صورت ميداد .\r\n\r\nناز آمد و نيامد دارد\r\nميرزا محمد على سررشته‌دار برادرهايم آقا ميرزا جعفر و آقا ميرزا رضا كه در اين دو سه سال اخير خانى را هم در دنبال اسمش بسته و آوردن آن را بر اهل خانهء خود تحميل و از رفقاى خود تقاضا دارد براى اينكه دو خود را قرص كند « 1 » و اختيارات زيادترى دست‌وپا نمايد ، كار كردستان و ساوه را به لنج زد « 2 » و ميخواست ناز كند . من با برادرم آقا ميرزا رضا وارد مذاكره شده و شايستگىهاى ميرزا حسينقلى را تذكر دادم ، برادرم هم پذيرفت و ميرزاى نديم ما ، سررشته‌دار كردستان و ساوه و ميرزا محمد على خيلى از اين پيش‌آمد پكر شد ، ولى خودكرده را تدبير نبود .   كَلَّا إِنَّ الْإِنْسانَ لَيَطْغى أَنْ رَآهُ اسْتَغْنى   « 3 » .\r\n بيچاره خرك خيال دم كرد * نايافته دم دو گوش گم كرد \r\nهمين ميرزا حسينقلى كه كم‌كم ميرزا حسينقلى خان و با اجازهء برادرم بلقب محاسب - السلطان هم سرافراز شد ، در 1329 و مشروطه كه كليهء كارهاى وزارت ماليه بهفت قسمت\r\n\r\n\r\n","description":"","footnote":"\r\n( 1 ) - « دو » در بازى تخته عبارت از دو برابر كردن گرو بازى است كه يا طرف راضى مىشود و اگر باخت دو برابر گرو ميپردازد و چنانچه برد دو برابر ميگيرد و يا ميگويد « نه دو » در اين حال بازى بنفع دوكننده خاتمه يافته و بازيرا از سر ميگيرند . دو قرص كردن عبارت از خرده كاريهائى است كه براى پيش بردن مقصود معمول دارند . يك مورد استعمال ديگر اين كنايه هم در موردى است كه قرارداد قبلى را بخاطر بياورند . مانند « در ميان دعوا نرخ تعيين كردن »\r\n( 2 ) - « به لنج زدن » كنايه از بىاعتنائى بكارى است كه كسى تعهد انجام آن را كرده باشد .\r\n( 3 ) - سورة العلق آيه‌هاى 6 و 7\r\n","page_name":" 526 ","page_number":544},
  {"content":"\r\n\r\nشده و خراسان و كرمان در ادارهء برادرم آقا ميرزا رضا بود ، همين كه آقا ميرزا رضا بوكالت مجلس انتخاب شد ، اين ميرزا هم با اينكه خيلى مشروطه‌طلب نبود ، از مساوات مشروطه استفاده كرده بفكر رياست ادارهء كارهاى برادرم افتاد و از بىاطلاعى وزير ماليه استفاده و حكمى هم در اين زمينه صادر كرد . منتهى چون در اينوقت من مدير كل وزارت ماليه بودم ، موقت بودن كار مجلس و بيكار ماندن برادرم را بعد از دورهء مجلس بوزير ماليه حالى كردم و از اجراى حكم جلوگيرى به عمل آمد . حكم كفالت ادارهء خراسان براى آقاى جواد مستوفى ( مقرب الدوله ) پسر برادرم صادر و ميرزا به كار سابق يعنى بمعاونت اداره قانع شد .\r\nبشر اينكاره است ، هرقدر به او مهربانى كرده باشيد ، وقتى پاى صرفهء شخصى بميان آيد ، همه‌چيز حتى اين قبيل سوابق را هم فراموش مىكند . اگرچه به زودى شوستر آمريكائى و مرنار بلژيكى آمدند و با تشكيلات جديد ، اصلا ادارات هفتگانهء وزارت ماليه از بين رفت و موضوع منتفى شد ، ولى در هر حال اين كار ميرزا اخلاقا پسنديده نبود ، اگرچه « سربازى هم كه نخواهد سركرده شود بايد بدارش زد » مثل سائر فرانسه است .\r\n\r\nخواهرم مريض است\r\nاز دو خواهر كوچكتر ما خير النساء خانم كه بزرگتر است ، مدتى است به درد مفاصل و طپش قلب و تب مبتلا مىباشد . اطباى ايرانىمآب و فرنگىمآب سر او كار ميكنند ولى نتيجهء نمايانى از معالجه ديده نمىشود .\r\nاين خانم از پنج شش سالگى به اين مرض گرفتار شده است و هرچندى يك بار سروقتش ميايد و اسير بستر و بالينش مىكند . دفعهء اول كه به اين مرض مبتلا شد ، سالى بود كه ما در زندگى پدرم بنايه رفته بوديم ، در اينجا طبيب يهودى كه دوا هم از خورجين خود درمياورد معالجه‌اش كرد . يكمرتبهء ديگر هم در سفر ديگر نايه به همين روز افتاد و با طبيب يهودى ديگرى سرپا شد . يك بار ديگر هم در تهران اين مرض به او حمله كرد و ميرزا محمد دست خر جويده او را معالجه نمود . ولى از اوائل زمستان امسال كه باز مرض حمله‌ور شده است ، آنچه ميكنيم افاقه نميكند . دكتر خليل خان ( اعلم الدوله ) ثقفى تازه از فرنگ آمده هم ، مدتى مشغول معالجه شد كارى پيش نبرد . بالاخره برادرم آقا ميرزا جعفر رفيق خود ميرزا لقمان ( لقمان - الملك ) را براى معالجه او آورد ، در ظرف يكماهى معالجهء اين حكيم‌باشى مؤثر و خواهرم سرپا شد يا شايد مرض دور خود را زد و طبيعت بر مرض غالب آمد .\r\n\r\nاطباء\r\nمعاريف اطباى اين دوره همان حكيم‌باشىهاى قديمى بودند .\r\nمعلومات آنها از تحفهء حكيم مؤمن و قانون و قانون‌چه و شفاى بو على و براء الساعهء محمد زكرياى رازى و از اين قبيل كتب و دواهاى آنها از كتاب مخزن الادويه بود . بعضى دكترهاى فرنگ‌رفته و پاره‌اى دكترچه‌هاى مدرسهء دار الفنون تهران هم بودند . ولى اين دسته غير از چند نفرى كه در اعمال جراحى تجربه و معلوماتى داشتند و باين‌واسطه شهرتى حاصل كرده بودند ، خيلى طرف توجه و رجوع نبودند و مردم باطباى قديم بيشتر معتقد و به آنها رايگان‌تر بودند . يكى دو نفر دكتر فرنگى بودند\r\n\r\n","description":"","footnote":"","page_name":" 527 ","page_number":545},
  {"content":"\r\n\r\nكه دكتر طولوزان ، پيردكتر دربار ناصر الدين شاه ، از همهء آنها معروفتر ولى چندى بود متقاعد شده و دكتر فوريه بجاى او آمده بود . اما اين دكتر بيش از دو سال در ايران نماند و معروفيتى حاصل نكرد . از ايرانيها هم چند نفرى بودند كه اروپا تحصيل كرده بودند و با طب جديد بمعالجه ميپرداختند ، معروفتر از همهء آنها بكمز ( عماد الاطباء ) بود كه مسلمان شده و اسم اسلامى او محمد حسن بود .\r\nدادن حق القدم بطبيب هيچ مرسوم نبود . طبيب ميامد ، اگر مريضش ميمرد خود خجالت ميكشيد چيزى مطالبه كند . اگر معالجه ميشد ، برحسب زيادى و كمى زحمتى كه در رفت‌و آمد بالاسر مريض متحمل شده بود ، حق العلاجى براى او مىفرستادند ، البته توانائى مريض هم در كميت اين حق العلاج مداخله داشت . بسا اتفاق ميافتاد نصف شب دنبال دكترچه‌اى كه نزديك خانهء مريض بود ميفرستادند ، بدبخت را زحمت ميدادند ، ميامد ، دستوراتى ميداد فردا صبح بزرگترهاى خانواده كه ميشنيدند ، اين دكترچه را نمىپسنديدند ، دنبال حكيم باشى ديگرى ميرفتند ، اين زحمت آقاى دكتر هدر رفته بود . معهذا اگر دفعهء ديگرى باز هم از همين خانه پى دكتر ميامدند ، از رفتن سر مريض مضايقه نميكرد ، زيرا اميدوار بود بواسطهء معالجهء مريض سرشناس شود و شهرت حاصل كند .\r\nاكثر براى اطباء ، پارچهء نابريده مثل برك و شال كرمانى يا اگر مريض خيلى اعيان و خدمتى كه حكيم‌باشى انجام كرده بود اهميت داشت ، شال كشميرى ميفرستادند . بيشتر اعيان ، طبيب خاص براى خانوادهء خود داشتند كه تمام مراجعات خانه اعم از آقا و خانم و نوكر و خدمتكار به او بود . آقاى خانه هرچندى يك بار پول يا هديه‌اى براى حكيم‌باشى ميفرستاد ولى هيچوقت قرار قبلى كه آقا چه بايد در سال بدهد و طبيب چه اشخاصيرا بايد معاينه و معالجه كند در كار نبود . طرفين حق و حساب‌دان و باگذشت بودند ، هيچوقت اختلافى در ميان نميآمد و اگر آقاى خانه مدتى حكيم‌باشى را فراموش ميكرد ، يك اشاره طبيب بيكى از رجوع‌كنندگان خانواده موجب تذكر و كار حل ميشد .\r\nطبيب هم در مطب خود حق المعاينه معينى نداشت و گاهى مريض‌ها پنجشاهى دهشاهى لاى نسخهء روز قبل ميپيچيدند و تقديم ميكردند ولى حكيم‌باشيها نظرى به آن نداشتند و از فقرا هيچ‌چيزى مطالبه نميكردند ، مطب نشستن براى حق معاينه گرفتن نبود بلكه براى حلال كردن درآمدهاى ديگر و بمنزلهء زكات وجوهى بود كه از اعيان ميگرفتند ، ضمنا مكتب عمل هم بود .\r\n\r\nكحالان\r\nكحالى هم شعبهء خاص داشت و از قديم اين فن از طبابت مجزى بود كحالها در قولق‌هاى چرمى دواهائى داشتند كه با انگشت نر و سبابه مقدارى گرفته در چشم مبتلا ميريختند و ميل زدن و آب گرفتن چشم را هم عهده ميكردند . در ميل زدن چشم قينرىها خيلى زبردست بودند و با كحالهاى فرنگ‌رفته كه خود را اين‌كاره معرفى كرده بودند ، مسابقهء فنى داشتند كه اكثر برد با قينرىها بود . اينها آب چشم را بيرون نميآوردند بلكه آب را از پشت آئينه چشم به پائين\r\n\r\n","description":"","footnote":"","page_name":" 528 ","page_number":546},
  {"content":"\r\n\r\nميغلطاندند و چشم را ميبستند و بعد از باز كردن ، صدى نود بلكه صدى صد عمل كامل بود .\r\nدر صورتى كه كحالهاى فرنگ رفته چون عمل و تجربهء زيادى نداشتند ، گاهى چشم را خراب ميكردند و مجبور ميشدند يك مرضهاى توهين‌آميزى هم ببدبختى كه گرفتار كم‌تجربگى آنها شده بود نسبت بدهند . يكى از آنها يك چشم بيچاره‌اى را كور كرده بود هرجا مينشست ميگفت سفليس داشته و باين‌جهت معالجه نشده است در صورتى كه چشم ديگرش را يكى از قينرىها ميل زد و بىعيب تحويل داد . اسم دكتر كوركننده را باحترام دكترهائيكه از اين خانواده فعلا در اين شهر دكترهاى مبرزى هستند ذكر نميكنم . كحالها اكثر ساوه‌اى بودند و تراخم را هم با دواهاى قولق خود معالجه ميكردند و اگر پلك خيلى كلفت شده بود و حاجت به عمل داشت ، با حب قند آن را ميتراشيدند و مرهم ميگذاشتند و علاج مينمودند .\r\n\r\nدندانسازى\r\nدندانسازى در ايران هيچ نبود . اطباء و جراحها بمعالجهء لثه ميپرداختند و اگر حاجتى بدندان‌كشى پيدا ميشد ، بدستور طبيب سلمانيها به اين كار ميپرداختند . ناصر الدين شاه در سفر دوم خود بفرنگ يكنفر دندانساز هم بايران آورد و بعد از چندى دكتر هبنت جانشين او شد ولى عامهء مردم هنوز بگذاشتن دندان عاريه عادت نداشتند و حتى از اعيانهم كسى رجوعى به اين دكتر نميكرد . سلمانيها همچنان بدندانكشى خود مشغول و با كلبتين‌هاى ساخت اصفهان كار خود را بدون هيچ تزريق انجام ميدادند و بعضى از آنها واقعا زبردست بودند .\r\nدر سى سال قبل كه دندانساز زياد و كمتر كسى از شهريها براى دندان‌كشى بسلمانى رجوع ميكرد ، وقتى براى سركشى بعلاقهء ساوجبلاغ رفتم ، ده بيست روزى آنجا ماندم ، دندانهاى من پيوره داشت و دكتر استمپ آلمانى دكتر دندان من بود و مثل تمام مبتلايان به اين مرض هرچندى يك بار يكى از دندانهاى من با كلبتين فرنگى و تزريق قبلى شهيد ميشد .\r\nدر مدت اقامت ده ، نوبت بدندان عقل من رسيده و خيلى عذابم ميداد . يكشب تا صبح نخوابيدم ، صبحى گفتم اسبها را حاضر كردند كه فقط براى همين عمل يكشب در راه بخوابم و به شهر بيايم و خود را از درد خلاص كنم . رحمن نام دلاك ده كه گاوبندى هم داشت ، نميدانم براى چه‌كار زراعتى آمده بود مباشر را ملاقات كند شنيد كه من براى كشيدن دندان ميخواهم به شهر بروم به منزلش مراجعت كرد و كلبتين خود را برداشت و آمد . يكى توى اطاق آمده گفت رحمن كارى دارد گفتم بيايد . از در وارد شد در حالى كه كلبتين خود را در دست داشت گفت شنيده‌ام براى كشيدن دندان ميخواهيد به شهر برويد ، من در اين كار مهارت زيادى دارم . من ابتدا خيلى انكار كردم و گفتم دندان آخرى است و خيلى مشكل است گفت برعكس اين دندان دو ريشه بيشتر ندارد و چون دندان بيكاره‌ايست خيلى محكم هم نيست . همين چند كلمه حرف منطقى و قوت نفس و اعتماد بعملى كه جوان سلمانى دهاتى از خود ظاهر ساخت و اصراريكه كرد اعتماد در من ايجاد نمود . لگن آوردند به مجرد گشودن دهان بفاصلهء نيم دقيقه\r\n\r\n","description":"","footnote":"","page_name":" 529 ","page_number":547},
  {"content":"\r\n\r\nدندان با دو ريشهء كامل آن ميان لگن بود . معهذا تصديق ميكنم اين كار من تهور بيموردى بوده است كه صد تا يكى درست از آب بيرون نميآيد .\r\n\r\nطبيب مرده زنده‌كن\r\nپدرم ميگفته است مى با حاجى ميرزا خليل طبيب تهرانى ، جد آقاى مدير روزنامهء اقدام ، از راه مهمانى و لفت‌وليسى كه در همسايگى اكثر اتفاق ميافتد ، برادر رضاعى شده بودم . « الرّضاع لحمة كلحمة النّسب » و بهمين‌جهت با هم بسيار رفيق بوديم ، اكثر كه از دفترخانه بيرون ميآمدم ، سرى بدار الشفاء ميزدم و حالى از او ميپرسيدم و چون مرد بسيار خوش‌محضرى بود ، با هم توانس ميكرديم . حاجى ميرزا خليل يكنفر رفيق ديگرى داشت كه بسيار شوخ و خوشمزه بود ، يكروز اين رفيق دنگش گرفته بود « 1 » كه با حاجى ميرزا خليل راجع بطبابت شوخى كند . ميگفت شما اطباء هيچ‌كارى نميكنيد و عبث مردم را معطل كرده‌ايد ، تشخيص شما بگرفتن نبض و ديدن زبان است . اگر مريض از درد احشاء بنالد ، گاهى يكدستى هم به شكم او ميگذاريد . از اين امتحانات كه مسلما چيزى نميفهميد ، ميرويد سروقت بيانات مريض . اخلاق مرضى يكجور نيست ، يكى بتصور اينكه اگر در رنج بردن خود اغراق كند سبب توجه زيادترى از طرف شما مىشود ، يك گره درد را يك ذرع قلمداد مىكند و ديگرى برعكس تصور مىكند كه اگر مرض و درد خود را آنطوريكه هست براى شما بگويد ، شما او را مريض كهنه تصور ميكنيد و غيرقابل علاج ميدانيد و دلسوزى نميكنيد ، درد يكذرعى را يك گرهى وانمود مىكند . از بيانات او هم چيزى نميفهميد ، بسؤآلات شروع ميكنيد ، باز هم حقيقت را بدست نمىآوريد ، اگر خيلى مردمان خوبى باشيد ، چند روزى دواهاى لايضر و لاينفعى ميدهيد كه شايد در اين ضمن‌ها چيزى بفهميد ، بعد از سه چهار مرتبه رفت‌وآمد ، مرضى را اعم از واقع و يا غيرواقع براى او تعيين ميكنيد ، بر طبق آن دواهائى ميدهيد ، من شبهه را قوى ميگيرم كه درست هم تشخيص داده باشيد ، تازه مزاج مريض دست شما نيست ، آيا منكريد كه مزاج اشخاص هم مثل صورت آنها مختلف است ؟ چقدر اتفاق ميافتد كه مرض را تشخيص و دواى مسلم آن را هم داده‌ايد و ابدا ثمرى نكرده است ؟ و آنگاه شما روزى صد نفر را در مطب و خانه‌ها معاينهء طبى ميكنيد ، با اين وقت كم چگونه ميتوانيد اثر دوائى كه روز قبل داده‌ايد در مزاج مريض ملاحظه و دقت كنيد ؟\r\nپس اين تشخيصات و دواهاى شما يك پول ناروا ارزش ندارد . مريض اگر مزاجش قوى باشد خود مرض را دفع مىكند و اگر ضعيف باشد مرض مستولى مىشود و او را ميكشد .\r\n\r\n\r\n","description":"","footnote":"\r\n( 1 ) - اين جمله را كه اكثر به همين عبارت استعمال ميكنند با « ديوانگيش گل كرده » بود تقريبا برابر و هر دو بمعنى « چلچلى كردن » و هر سه بمعنى از راه مزاح كارهاى بىمنطق كردن و حرفهاى بىمنطق گفتن است .\r\n","page_name":" 530 ","page_number":548},
  {"content":"\r\n\r\nآنها كه شفا يافته و زنده‌اند و زبان دارند ، باعث شهرت شماها ميشوند . اما مرده‌ها « برنيايد ز كشتگان آواز » . شماها را بايد پهلوانان دروغين ميدان مريض‌دارى اسم گذاشت كه ببيانات خود مريض و حول‌وحوش او را سرگرم نگاه مىداريد تا طبيعت كار خود را انجام بدهد .\r\nباينجاى صحبت كه رسيديم دو نفر حمال يك تابوت را كه در آن جنازه‌اى گذاشته بودند از خارج آوردند و جلو ايوان دار الشفاء گذاشتند كه وقتى پيشنماز ميآيد بر آن نماز گذارد و ببرند دفنش كنند . ورود اين جنازه موضوع تازه‌اى بدست رفيق حكيم‌باشى داده گفت اگر راست ميگوئيد و دواهاى شما اثر دارد ، بايد مرده را هم بتوانيد زنده كنيد . از سايرين ميگذرم تو خودت اگر توانستى اين مرده را زنده كنى ، من به دانش تو معتقد ميشوم ، پاشو برويم سر اين مرده . اينقدر با شوخى و مزاح اصرار كرد كه حاجى ميرزا خليل را سر تابوت مرده برد و دست مرده را از تابوت بيرون آورده بدست حكيم‌باشى گذاشت .\r\nحكيم‌باشى نبض مرده را امتحان كرد ، مثل اين‌كه ضربان خيلى خفيفى در آن احساس نمود و بيشتر توجه كرد . رفيق هم رفت و از حجرهء حكيم‌باشى آينه‌اى آورد و روى بينى مرده گذاشت و پس از چند لمحه زنگار مختصرى روى آينه گرفته بود . موضوع قابل‌توجه شد ، حاجى ميرزا خليل نسخهء اماله‌اى نوشت ، عطار دار الشفاء نسخه را پيچيد و اماله‌چى آمد مشغول عمل شد . آب اماله كه رفت شوخى رفيق جدى شد ، ده پانزده دقيقه‌اى گذشت نبض مرده دقيقه‌بدقيقه قوت گرفت ، بالاخره برخاست و نشست و كفن را به خود پيچيد و به پاى خود به لولئين‌خانه رفت ، وقتى برگشت حكيم از او تحقيق كرد معلوم شد عملهء غريبى بوده و شب گذشته غذاى بسيار ثقيلى خورده و خوابيده است ديگر خبرى ندارد كه چه بسرش آمده است . يكى را فرستاديم بازار لباس براى مرده خريده آوردند پوشيد و دنبال خيال خود رفت . بر اثر اين شوخى و نتيجه‌اى كه از آن حاصل شده بود ، از فردا حاجى ميرزا خليل طبيب مرده زنده‌كن معروف گشت و رجوع مردم به او بقدرى زياد شد كه اسباب زحمتش شده بود .\r\nرفيق حاجى ميرزا خليل پربد نمىگفته ، دكترهاى امروزه هم باوجود تجزيهء خون و فضولات مريض و عكس انداختن احشاء باز هم با عصاى شكسته اينراه را ميپيمايند « 1 » بقول بو على سينا بهترين آنها همانها هستند كه بهتر بتوانند با طبيعت همراهى كنند ، هنوز طب به جائى نرسيده است .\r\n\r\nبهار سال 1313\r\nبهار اين سال كه در سه ماههء آخر سال قمرى اتفاق افتاد بسيار خوب بهارى بود ، سرما و برفهاى زمستان در بهار موجب بارندگى زياد شد و آمدن باران در هر چند روز يك بار سبب سرسبزى باغات و\r\n\r\n\r\n","description":"","footnote":"\r\n( 1 ) - با عصاى شكسته راه پيمودن ترجمه از اصطلاح فرانسه و كنايه از عدم اعتماد به عمل خود و يا با نداشتن ايمان كاريرا دست گرفتن و يا بالاخره با وسائل ناقص بكارى مشغول گشتن است .\r\n","page_name":" 531 ","page_number":549},
  {"content":"\r\n\r\nمزارع گرديد . من هم از گردش كوتاه نميآمدم و با رفقا اكثر روزها ببهجت‌آباد و قلمستان و يوسف‌آباد يا دولاب ميرفتيم و گاهى بيرون دروازهء بهجت‌آباد از خيابان سمت راست ميپيچيديم ، در ميدان جلو آسيا ، اسب‌بازى هم ميكرديم . اسب خوب در طويلهء ما چندتائى يافت ميشد ، از جمله اسبى بود كه برادرم آقا ميرزا رضا به پنجاه و سه ليره عثمانى ، صد و شصت تومان ، خريده بود . اين اسب را مير مطلب امين التجار كردستان از ايل جاف خريدارى كرده بود و ببرادرم مايه‌كارى فروخت ، واقعا اسب زيبائى بود ، رنگش قزل ، سالش پنج ، دم پرپشت را خيلى بلند نگاه ميداشت و بر زيبائى عقبش ميافزود ، سينه‌اش فراخ و سر و گردن متناسب و بسيار خوش‌نشان و خوش‌يال و كاكل بود .\r\n\r\nعقدكنان\r\nدر اين بهار عقدكنانى هم در خانهء ما اتفاق افتاد ، خير النساء خانم خواهرم تازه از بستر بيمارى سرپا شده بود كه بين او و ميرزا مصطفى پسر حاجى ميرزا رضاى لشكرنويس تفرشى مزاوجت اتفاق افتاد .\r\nبقول ميرزاى جلوه آخوند سيد على اكبر بمناسبت هم‌ولايتى بودن با خانوادهء داماد و حاجى ملا شكر اللّه لواسانى پدرشوهر خواهر داماد ، براى اجراى صيغهء عقد آمدند . اين‌روزها بواسطهء گران شدن زندگى مردم تا ميتوانستند كمر مخارج مستحبى اين قبيل مجالس را درز ميگرفتند و كوتاهش ميكردند . باوجوداين در آنجا كه اختيار كارها با زنها بود ، چاره‌اى جز اجراى تمايلات آنها نداشتند .\r\n\r\nاختلاف والى و وزير\r\nآب مستشار الملك با ركن الدوله بيك جوى نميرفت و هرروز با هم اختلاف پيدا ميكردند . ركن الدوله ميخواست حكومتهاى ولايات فارس را به آنها كه پيشكش زيادترى وعده ميكردند بدهد ، مستشار الملك پى اشخاص صحيح‌العمل كه آنچه وعده كنند وفا نمايند ميگشت . در اين دو ساله چندين بار بين اين دو قدرت اوليهء ايالت به هم خورده بود ، مصلحين خيرانديش حتى از تهران لنگ انداخته « 1 » ميان آنها را بهم بسته بودند . سال سوم هم شروع ميشد ، شاهزاده باز ميخواست بر طبق همان رويهء خود حاكم معين كند ، مستشار الملك خسارتهاى اين‌طرز را كه در اين دوساله امتحان شده و در هر مورد گذشته از پيشكشى اصل ماليات هم بخطر افتاده بود ، شاهد ميآورد و حقا توصيه ميكرد كه شاهزاده به كمتر قناعت كند كه اصل ماليات بخطر نيفتد و مسئوليت شخصى او محفوظ باشد ، ولى اين حرفها بخرج شاهزاده نميرفت .\r\nسال سوم و شايد سال آخر ايالتش بود و ميخواست در عالم خيال هم كه هست بار خود را ببندد .\r\nمستشار الملك هم پاسفتى كرد و استعفا داد . هرقدر از مركز نوشتند و طرفين را بمجامله\r\n\r\n\r\n","description":"","footnote":"\r\n( 1 ) - لنگ انداختن كنايه از ميانجى شدن است . اين كنايه از عملى كه در زورخانه معمول است اتخاذ شده ، وقتى دو نفر همطراز با هم سرشاخ ميشوند و كشتىگيرى آنها حالت خصمانه به خود ميگيرد ، مرشد زورخانه لنگ خود را ميان آنها مياندازد و ميگويد : « پهلوانان حرمت لنگ » به مجرد اين عمل بايد دو كشتىگير دست از هم برداشته روى هم را ببوسند .\r\n","page_name":" 532 ","page_number":550},
  {"content":"\r\n\r\nدعوت كردند ، حتى صدراعظم پادرميانى كرد ، بين اين بز و كلم اصلاح « 1 » نشد و جناب وزير در استعفاى خود باقى ماند . بالاخره استعفايش را پذيرفتند . مستشار الملك خانوادهء خود را با سردار معظم ( غلامعلى مستوفى ) و آقاى فتح اللّه مستوفى جلو فرستاد كه خودش سر و صورتى بحساب‌هاى خود بدهد و از عقب بيايد و من از اين پيشامد بسيار خوشوقت شدم زير واقعا از تنهائى به من بد ميگذشت .\r\n\r\nتدارك جشن سال پنجاهم سلطنت ناصر الدين شاه\r\nميدانيم ناصر الدين شاه در 23 ذيقعدهء 1264 در تهران تاجگذارى كرده بود ، بنابراين روز 23 ذيقعدهء 1313 اولين روز سال پنجاهم سلطنتش ميشد . از زمستان باينطرف مذاكراتى در برنامهء اين جشن شنيده ميشد و هرقدر به ماه ذيقعده نزديكتر ميشدند ، جزئيات آن بيشتر در افواه منتشر ميگشت . ميگفتند از تمام دول اروپا نمايندهء مخصوص براى اين جشنها خواهد آمد و هديه‌هاى رؤساى دول خود را تقديم خواهند داشت . از روز شنبه 18 ذيقعده اين جشنها شروع و بروز جمعه 24 ختم خواهد شد . ادارات دولتى مشغول تدارك مقدماتى آئين‌بندى سردرهاى عمارات خود بودند و مقرر شده بود تمام دكانهاى بازار و خيابانها با چهلچراغ و جار و لاله و لامپ و آينه و گل و سبزه تزيين شود . مردم تهران وعدهء تماشاى كلانى به خود ميدادند .\r\n\r\nسور ماتم شد\r\nروز جمعه 17 ذيقعده تا حدى روز اول هفتهء جشنها بود . ناصر الدينشاه خواست اين‌روز را به عمل مذهبى بپردازد كه جشنها بخير و خوشى تمام شود . بنابراين صبح اين‌روز به قصد زيارت حضرت عبد العظيم از تهران حركت كرد ، در حدود يكساعت به ظهر مانده وارد حرم گرديد . معروف شد كه طاوس‌هاى باغ گلستان قبل از حركت شاه كارهائى كرده‌اند كه علامت بديمنى بوده است .\r\nدر هرحال امين السلطان صدراعظم و عده‌اى از عمله‌جات دربارى در خدمت شاه بودند . معمولا رسم بود هروقت شاه به زيارت ميرفت ، حرم را قرق ميكردند كه اشخاص متفرقه وارد نشوند و شاه بفراغ خاطر و حضورقلب زيارت بخواند ، در اين‌روز شاه سفارش كرد متعرض كسى نباشند و خود در ميان مردم مشغول زيارت خواندن شد ، بعد از زيارت حضرت عبد العظيم متوجه حرم امامزاده حمزه گشت و آنجا هم زيارت خواند و بحرم حضرت عبد العظيم مراجعت كرد و مقابل ضريح ايستاد كه باز هم دعائى بخواند ، در همين‌حين صداى تير طپانچه‌اى بلند شد ، شاه بعجله به سمت راهرو بين حرم حضرت عبد العظيم و امامزاده حمزه به راه افتاد در مقبرهء جيران ، زن عزيزكردهء ايام جوانى شاه ، در همين راهرو بود ، به اين در رسيد ، خواست وارد شود ، خادم مقبره در را از تو بسته بود ، شاه با مشت بدر كوبيد ، دو نفر از\r\n\r\n\r\n","description":"","footnote":"\r\n( 1 ) - صلح بز و كلم هم ترجمهء اصطلاح فرانسه و مثل گرگ و ميش فارسى كنايه از ناسازگارى اخلاقى بين دو طرف است . در مواردى كه عداوت بين طرفين زياد نيست شايد اين اصطلاح بهتر از گرگ و ميش باشد و در هرحال يك اصطلاح تازه‌ايست كه مترادف اصطلاح گرگ و ميش و مايهء توسعه كنايات زبان فارسى است\r\n","page_name":" 533 ","page_number":551},
  {"content":"\r\n\r\nپيشخدمتها هم دنبالش بودند ، به آنها گفت مرا بگيريد ! ولى تا در باز شد ، ديگر نميتوانست خودش حركت كند ، بطوريكه اين دو نفر او را سر دست بمقبره رساندند و دراز خواباندند شاه در آستانهء قبر اولين معشوقهء خود « 1 » جان بجان‌آفرين تسليم كرده بود . « 2 » ( 1313 )\r\nسجع مهر اين شاه شعر ذيل بود :\r\n تا كه دست ناصر الدين خاتم شاهى گرفت * صيت داد و معدلت از ماه تا ماهى گرفت \r\nپايان جلد اول آبان 1341\r\n\r\n\r\n","description":"","footnote":"\r\n( 1 ) - ناصر الدين شاه بقدرى اين زن خود را كه دختر رعيت تجريشى بيش نبوده دوست ميداشته است كه پسر او را وليعهد كرده ، منتهى اين پسر در سن كودكى بدرود زندگى گفت .\r\n( 2 ) - بعضى شرح وقوع را طور ديگرى نقل كرده و ميگويند شاه زيارتش را در حرم حضرت عبد العظيم تمام كرده بود امين السلطان صدراعظم جلو آمده عرض كرد در باغ سراج الملك نهار را حاضر كرده‌اند . در اين ضمن از گلدسته‌ها صداى اذان ظهر ، رسيدن وقت نماز را اعلام داشت .\r\nشاه گفت اول نماز بعد نهار . دستمال خود را از جيب بيرون آورده و در محلى كه زانوها با زمين تماس ميگيرد روى سنگ مرمر فرش حرم پهن كرد ، ضارب نزديك در راهرو حرم بامامزاده حمزه ايستاده بود و شاه در گوشهء جنوب غربى مشغول اذان بود كه صداى تير بلند شد . در اين صورت ضارب مهارت عجيبى بخرج داده است كه باوجود مورب بودن هدف طورى نشانه گرفته كه گلوله بقلب خورده كار شاه را ساخته است . آقازاده اعتماد هم كه در اين‌وقت جوان سيزده چهارده ساله بوده است طرز وقوع واقعه را همينطور براى من نقل كرده و من آنچه در متن نوشته‌ام چيزى بود كه در آن‌روز بطور شياع ميگفتند . اختلاف فقط در محل وقوع حادثه است بعضى كنار ضريح از نزديك و بعضى در گوشهء جنوب غربى و دو سه ذرع فاصله گفته‌اند . شايد شرحى كه در متن نوشته‌ام نزديك بحقيقت باشد زيرا نميتوان باور كرد كه ضارب آنقدر مهارت در هدف‌گيرى داشته باشد كه باوجود دو ذرع فاصله و مورب بودن هدف به اين درستى نشانه بزند اگرچه قضا هم در كار بوده است .\r\n","page_name":" 534 ","page_number":552},
  {"content":"\r\n\r\n\r\n« فهرست اسامى رجال و اماكن »\r\n\r\n« آ »\r\nآخال : 93\r\nآخوند كاشى : 36\r\nآداب المشق : 240\r\nآدران : 88\r\nآذربايجان : 28 ، 32 - 34 ، 39 ، 55 ، 66 ، 67 69 ، 70 ، 78 ، 93 ، 97 ، 124 ، 132 ، 134 ، 139 ، 147 ، 163 ، 208 ، 209 ، 243 ، 277 ، 304 ، 340 ، 406 ، 422 ، 464 ، 507 .\r\nآسيا : 46\r\nآسياى صغير : 19\r\nآسيه خانم : 217 ، 469\r\nآشتيان : 78 ، 88\r\nآصف الدوله اللهيار خان دولو : 66 ، 67 ، 105 ، 263 ، 488\r\nآصف الدوله شاهسون : 508\r\nآصف الدوله ميرزا عبد الوهاب خان ( نصير الدوله ) :\r\n129 ، 139 ، 140 ، 209 ، 267 ، 268 ، 507 .\r\nآقا : رجوع بميرزا يوسف مستوفى الممالك شود .\r\nآقا جان پسر ميرزا مهدى : 265\r\nآقا خان : 519\r\nآقا خان شاه خليل إله : 518\r\nآقا خان نورى اعتماد الدوله ( ميرزا نصر إله ) :\r\n43 ، 47 ، 50 ، 55 ، 61 ، 65 ، 66 ، 75 ، 77 - 83 86 - 89 ، 92 ، 93 ، 98 ، 99 ، 103 ، 108 ، 111 ، 112 ، 249 ، 250 ، 387 ، 390\r\nآقا دربندى ( ملا - ) : 276 ، 277 ، 316\r\nآقا رضا ( مدرسهء ملا - ) : 57\r\nآقازاده اعتماد : 534\r\nآقاسى بيك پسر آقا محسن آشتيانى : 26 ، 124\r\nآقاسى ( حاجى ميرزا - ) : 45 ، 47 - 51 ، 58 ، 65 - 67 ، 69 ، 70 ، 151 ، 412 ، 487 ، 498 .\r\nآقا محسن آشتيانى : 26 ، 124\r\nآقا محمد خان قاجار : 2 - 16 ، 17 ، 18 ، 20 22 ، 25 - 27 ، 29 - 33 ، 36 ، 40 ، 44 ، 66 ، 67 77 ، 98 ، 104 ، 185 ، 360 ، 380 ، 391 ، 440 ، 487 ، 506 .\r\nآق‌دربند : 81\r\nآق‌قويونلو : 19 ، 440 .\r\nآلمان : 125 ، 127 ، 146 ، 453 .\r\nآل يعقوب : 164 .\r\nآمره : 476 ، 477 .\r\n\r\n« الف »\r\nابراهيم ( استاد - ) : 270 ، 271 ، 479\r\nابراهيم ( حضرت - ) : 280 ، 357 ، 518\r\nابراهيم ( عمله ) : 280\r\nابراهيم اردستانى ( سيد - ) : 479 ، 481\r\nابراهيم بيك ( حاجى - ) پدرزن حاجى ميرزا نصر اللّه مستوفى : 152 ، 339 .\r\nابراهيم پسر قوام الدوله : رجوع بمعتمد السلطنه شود .\r\nابراهيم خان كلانتر اعتماد الدوله ( حاجى - ) :\r\n8 - 10 ، 25 ، 27 ، 36 - 38 ، 47 ، 440 .\r\nابراهيم خليل خان پسر سراج الملك : 367 ، 369 ، 418 .\r\n\r\n","description":"","footnote":"","page_name":" 535 ","page_number":553},
  {"content":"\r\n\r\nابراهيم كلاهدوز ( حاجى - ) : 74 ، 140\r\nابن ابى الحديد : 327\r\nابن زياد : 289 ، 290 ، 298 ، 305 ، 308 ، 309 .\r\nابن سعد : 289 ، 290 ، 308 ، 309 .\r\nابن على ( مشهدى - ) : 258 ، 259 .\r\nابن مالك : 220\r\nابن ملجم : 331\r\nابو الحسن معمارباشى ( حاجى - ) : 377 ، 379\r\nابو الفتح بلورفروش ( حاجى - ) : 331 .\r\nابو الفضل ( حضرت ) : 298 .\r\nابو القاسم حكيم ( ميرزا - ) : 262 .\r\nابو القاسم قمى صاحب قوانين ( ميرزا - ) : 35\r\nابو القاسم گلپايگانى ( حاجى سيد - ) : 282\r\nابو بكر : 321 - 324 ، 327\r\nابو تراب : 3 ، 4\r\nابو جهل : 323\r\nابو حمزهء ثمالى : 464\r\nابو طالب ( سيد - ) : 294\r\nابو عبيدهء ثقفى : 285\r\nابو عبيدهء جراح : 323\r\nابو لؤلؤ : 320\r\nابو نصر فراهى : 525\r\nابو هاشم : 524\r\nاتابك : رجوع به امين السلطان شود .\r\nاحتشام الدوله خانلر ميرزا : 192 ، 194\r\nاحتشتام الدوله سلطان اويس ميرزا : رجوع بمعتمد الدوله شود .\r\nاحتشام الدوله عبد العلى ميرزا : رجوع بمعتمد الدوله شود .\r\nاحتشام السلطنه محمود علامير : 51\r\nاحسائى ( شيخ احمد - ) : 43\r\nاحمد ( پسر ميرزا محمد على خان معاون الملك ) :\r\n194 ، 239\r\nاحمد ( حاجى آقا - ) برادر حاج آقا حسين :\r\n505\r\nاحمد ( حاجى ميرزا - ) حكيم گيلانى : 43\r\nاحمد ( كتاب ملا عبد الرحيم طالب‌اف ) : 513\r\nاحمد ( ميرزا - ) سررشته‌دار حاجى ميرزا نصر اللّه مستوفى : 197 ، 219 ، 351\r\nاحمد ( نوكر عبد اللّه مستوفى ) : 406\r\nاحمدآباد ساوه : 190 ، 193\r\nاحمد شاه : 123\r\nاحمد مازندرانى ( ميرزا - ) : 26\r\nاخته خان : رجوع به آقا محمد خان شود .\r\nاخفش : 55 ، 56\r\nادوارد هفتم : 146\r\nاديب : رجوع بفروغى شود .\r\nاديب الدوله محمد حسين خان : 106\r\nاديب الممالك : 47\r\nاديب پيشاورى ( سيد احمد ) : 244\r\nاراك : 84 ، 98 ، 111 ، 480\r\nارباب جان بابا : رجوع به محمد تقى بيك ارباب شود .\r\nارباب نصر اللّه عرب ورامينى : 210\r\nاردبيل : 320 ، 340\r\nاردستان : 521\r\nاردلان محمد : رجوع به سردار مكرم شود .\r\nاردلان : رجوع به صارم السلطان شود .\r\nارزروم ( عهدنامه ) : 32 ، 66\r\nارس : 23 ، 32 ، 33 ، 146\r\nارفع الدوله : 80\r\nاروپا : 19 ، 45 ، 46 ، 52 ، 53 ، 57 ، 69 ، 70 ، 86 ، 87 ، 90 ، 91 ، 105 ، 109 ، 111 ، 116 ، 120 ، 125 - 127 ، 146 ، 168 ، 184 ، 269 ، 281 ، 304 ، 391 ، 399 ، 454 ، 491 ، 495 ، 528 ، 533\r\nارونق : 319\r\n\r\n","description":"","footnote":"","page_name":" 536 ","page_number":554},
  {"content":"\r\n\r\nازبك : 31 ، 82\r\nاسامة بن زيد : 323 ، 324\r\nاستانبول : 91 ، 109 ، 124 ، 127 ، 130 ، 317 433\r\nاستبصار : 324\r\nاستراباد : 2 - 4 ، 17 ، 24 ، 30 ، 66 ، 67 ، 81 ، 106 ، 147 ، 175 ، 376 ، 487\r\nاستمپ ( دكتر - ) : 51 ، 529\r\nاسحق خان ( حاجى - ) : 482\r\nاسدآباد : 89 ، 147\r\nاسد إله خان پسر حاجى على اكبر خان فراش - خلوت : 199\r\nاسد إله خان پسر سراج الملك : 367\r\nاسد إله خان نورى ( ميرزا - ) : 7 ، 12 ، 27 ، 29 50 ، 55 ، 89\r\nاسد إله ( شيخ - ) رجوع به شيخ الحرم شود .\r\nاسد إله ميرزا نايب الاياله : 187\r\nاسفنديار : 18 ، 354\r\nاسفنديار ( نوكر ميرزا حبيب إله مستوفى ) : 338\r\nاسكندر : 18 ، 19 ، 32 ، 323 ، 327\r\nاسكندر بيك منشى : 30\r\nاسكندرنامه : 369\r\nاسكندريه : 323\r\nاسكو : 319\r\nاسمعيل‌آباد شهريار : 502\r\nاسمعيل‌آباد كهريزك : 502\r\nاسمعيل بزاز : 359 ، 361\r\nاسمعيل بزاز ( خيابان ) : 18 ، 257 ، 361\r\nاسمعيل پيشخدمت فتحعليشاه ( حاجى آقا - ) :\r\n404\r\nاسمعيل خان نوهء ام النساء باجى : 157\r\nاسود ( بحر - ) : 21 ، 127\r\nاشتهارد : 232\r\nاشرف افغان : 28\r\nاشكانيان : 18 ، 19\r\nاشموئيل ( پيغمبر ) : 503\r\nاشموئيل ( دهات ) 503\r\nاصفهان : 3 ، 8 ، 26 ، 30 ، 35 ، 40 ، 41 ، 88 ، 91 ، 147 ، 148 ، 161 ، 206 ، 252 ، 253 ، 256 ، 291 ، 340 ، 356 ، 368 ، 375 - 377 403 ، 418 ، 433 ، 443 ، 445 ، 459 ، 493 ، 496 ، 529\r\nاصغر فرزند حسين بن على سلام إله عليهما :\r\nرجوع به على اصغر شود .\r\nاصغر نوكر حاجى ميرزا نصر اللّه مستوفى : 158 159 ، 165 - 168 ، 170 ، 183 ، 198 ، 227 ، 315 ، 349 ، 399 ، 464 ، 465\r\nاطريش : 69 ، 70 ، 79 ، 109 ، 125 ، 127 ، 138 ، 146 ، 453\r\nاطلاع ( روزنامه ) : 263\r\nاعتصامى ( كوچه ) : 174\r\nاعتضاد الدوله ايلخانى ايل قاجار : رجوع به عين الملك شود .\r\nاعتضاد الدوله پسر ميرزا محمد خان سپهسالار و داماد ناصر الدينشاه : 104 ، 189 ، 436 ، 518\r\nاعتضاد السلطنه عليقلى ميرزا پسر فتحعليشاه و وزير علوم : 86 ، 87 ، 90 ، 96 ، 104 - 106 111 ، 112 ، 116 ، 118 ، 126 ، 129 ، 132 ، 134 ، 145 ، 421 ، 499\r\nاعتضاد الملك پسر ميرزا محمد خان سپهسالار :\r\n104\r\nاعتماد الدوله ميرزا آقا خان نورى : رجوع به آقا خان نورى شود .\r\nاعتماد الدوله حاجى ابراهيم خان كلانتر : رجوع به ابراهيم خان كلانتر شود .\r\nاعتماد الدوله عيسى خان والى : 88 ، 91 ، 92\r\nاعتماد السلطنه حاجى على خان مقدم : 76 ، 86\r\n\r\n","description":"","footnote":"","page_name":" 537 ","page_number":555},
  {"content":"\r\n\r\nاعتماد السلطنه محمد حسن خان : 86\r\nاعتماد حضرت آبدارباشى ناصر الدينشاه :\r\n384 ، 385\r\nاعلم الدوله دكتر خليل خان ثقفى : 527\r\nاعلم السلطنه ميرزا كاظم خان : 153\r\nافراسياب : 18 ، 263\r\nافلاطون : 167 ، 315\r\nافغانستان : 14 ، 21 ، 31 ، 45 ، 46 ، 68 ، 83 - 85 ، 88 ، 98 ، 155 ، 473 .\r\nافغانها : 20 ، 21 ، 39 ، 46 ، 82 - 85 ، 155\r\nاقبال ( كتاب ) : 328\r\nاقبال الدوله پسر ميرزا هاشم خان امين الدوله :\r\n91\r\nاقدام ( روزنامه ) : 530\r\nاقدسيه ( مدرسه ) : 40\r\nاك : 131 ، 132\r\nاكبر فرزند حسين بن على سلام إله عليهما :\r\nرجوع به على اكبر شود .\r\nالب‌ارسلان : 411\r\nالبرز : 107 ، 414\r\nالجايتو : 19\r\nالكساندر دوم : 79 . 146\r\nإله قلى بيك : 336\r\nإله قلى خان ايلخانى : 126\r\nإله ورديخان : 113\r\nاللهيار خان آصف الدوله : رجوع به آصف - الدوله شود .\r\nالهيه : 496\r\nاليزه ( قصر ) : 57\r\nام النساء باجى : 138 ، 154 ، 157 ، 205 ، 208\r\nامام‌جمعه حاجى ميرزا يحيى : 524\r\nامام‌جمعه محمد على : 524\r\nامام زمان : 471\r\nامام قلى بيك ( حاجى - ) : 474\r\nامام قلى خان غارت : 250\r\nامام وردى ميرزا پسر فتحعليشاه : 410\r\nامامى اصفهانى : 523\r\nامثله ( كتاب ) : 220 ، 233\r\nامريكا : 397\r\nامير ( كاروانسرا ) : 246\r\nامير اعظم : 307\r\nامير بهادر : 390\r\nاميركبير كامران ميرزا نايب السلطنه : رجوع به نايب السلطنه شود .\r\nاميركبير محمد خان پدر اللهيار خان آصف الدوله :\r\n66 ، 67\r\nاميركبير ميرزا تقى خان اتابك اعظم : 47 ، 48 65 - 76 ، 78 ، 81 ، 86 ، 88 ، 97 ، 101 ، 106 117 . 119 ، 125 ، 132 ، 140 ، 208 ، 263 299 ، 390\r\nامير مفخم لطفعليخان : 2\r\nامير ناصر رضا قلى خان پسر سيف الممالك :\r\n503 ، 505\r\nامير نظام حسنعلى خان گروسى : 44 ، 91 ، 111 139 ، 209 ، 507\r\nامير نظام محمد خان زنگنه : 66\r\nامير نظام ميرزا تقى خان : رجوع به اميركبير شود .\r\nامين ( محمود خان ) : 108\r\nامين‌آباد : 51\r\nامين الدوله ايشيك آغاسى دربار فتحعليشاه :\r\n410\r\nامين الدوله ( پارك ) : 369\r\nامين الدوله ( عبد إله خان ) : 26 ، 29 ، 38 ، 52 91\r\nامين الدوله ( ميرزا على خان ) : 44 ، 91 ، 126 129 ، 142 ، 144 ، 146 ، 149 ، 421 ، 429 496 ، 521\r\nامين الدوله ( فرخ خان غفارى ) : 85 . 90 ، 91 104 ، 149 ، 413\r\n\r\n","description":"","footnote":"","page_name":" 538 ","page_number":556},
  {"content":"\r\n\r\nامين الدوله ( محسن خان ) پسر ميرزا على خان امين الدوله : 91\r\nامين الدوله ( ميرزا محمد صادق قائم‌مقام ) :\r\n88 ، 91 ، 92 ، 103\r\nامين الدوله ( ميرزا هاشم خان ) : 91 ، 149 413\r\nامين السلطان ميرزا على اصغر خان اتابك :\r\n47 ، 126 ، 139 ، 146 ، 147 ، 167 ، 199 200 ، 205 ، 242 ، 303 ، 335 ، 348 ، 370 - 372 ، 374 ، 376 ، 377 ، 384 ، 387 ، 389 - 391 ، 397 ، 399 ، 415 ، 418 ، 438 ، 440 441 ، 443 ، 454 ، 456 ، 458 ، 460 ، 471 472 ، 486 - 490 ، 492 ، 495 - 498 ، 505 506 ، 519 ، 533 ، 534\r\nامين السلطان آقا محمد ابراهيم : 205 ، 368 370 - 374 ، 391 ، 403 ، 407 ، 418\r\nامين السلطنه : 129\r\nامين السلطنه ( از اقوام امين السلطان ) : 375\r\nامين الضرب حاجى محمد حسن مشهور بكمپانى :\r\n375 ، 397 ، 399 ، 522\r\nامين الملك ميرزا اسمعيل خان برادر امين - السلطان : 375\r\nامين الملك پاشا خان : 105 ، 110 ، 111 ، 388\r\nامين الملك ميرزا على خان وزير رسائل : رجوع به امين الدوله شود .\r\nامين حضرت برادر امين السلطان : 374\r\nامين حضور : 370 ، 428 - 430\r\nامين حضور ( خيابان ) : 467\r\nامين خلوت : رجوع به غلامحسين غفارى شود .\r\nامين خلوت ميرزا هاشم خان : 104 ، 105\r\nامين دفتر ميرزا عبد اللّه : 269\r\nامين دفتر ميرزا محمد : 268 ، 269\r\nامين لشكر ميرزا عنايت إله : 89\r\nامين لشكر ميرزا قهرمان : 138 ، 139 434\r\nامين همايون غلامعلى خان : 458\r\nامينه اقدس گروسى زن ناصر الدينشاه :\r\n262 ، 378 ، 385\r\nانتظام الدوله ميرزا عبد إله خان يوشى : 378\r\nانجدان : 259 ، 338 ، 513\r\nانجيلاوند : 193\r\nانزاب : 319\r\nانزلى : 126 ، 127 ، 146 ، 495\r\nانگليس : 45 ، 46 ، 82 ، 85 ، 105 ، 109 ، 125 127 ، 138 ، 215 ، 221 ، 254 ، 453 ، 454 457 ، 472 ، 473 ، 495\r\nانموزج ( كتاب ) : 220\r\nانوشيروان عادل : 59\r\nامين الدوله : 378 ، 385\r\nاورگنج : 82\r\nاوژنى گرانده : 500\r\nاوين : 51\r\nايران : 3 ، 4 ، 6 - 8 ، 11 ، 13 - 16 ، 18 - 21 26 ، 28 - 34 ، 39 ، 42 - 47 ، 52 ، 6653 ، 68 69 ، 76 ، 79 ، 81 - 87 ، 90 ، 91 ، 93 ، 94 ، 98 105 ، 106 ، 109 - 111 ، 119 ، 120 ، 123 125 ، 127 - 129 ، 138 ، 146 ، 155 ، 201 205 ، 208 ، 213 ، 215 ، 216 ، 277 ، 278 280 ، 286 ، 288 ، 291 ، 295 ، 304 ، 316 317 ، 323 ، 332 ، 343 ، 344 ، 350 ، 384 397 ، 399 ، 400 ، 409 - 411 ، 413 ، 417 420 ، 434 ، 439 ، 449 ، 453 ، 454 ، 470 - 473 ، 493 - 496 ، 499 ، 508 ، 512 ، 519 522 ، 525 ، 528 . 529\r\nايران ( روزنامه ) : 125 ، 263\r\nايرج : 18\r\nايرج ميرزا : 268\r\nايطاليا : 125 ، 127\r\nايل افشار : 3 ، 16 ، 17 ، 67 ، 360\r\n\r\n","description":"","footnote":"","page_name":" 539 ","page_number":557},
  {"content":"\r\n\r\nايل بختيارى : 2 ، 376\r\nايل جاف : 532\r\nايل عرب فارس : 210\r\nايل عرب ورامين : 6 ، 17\r\nايل قاجار : 3 ، 6 ، 66 ، 77 ، 105 ، 132\r\nايوان‌كى : 205\r\n\r\n« ب »\r\nبابا ( درويش ) : 369\r\nبابا خان : رجوع بفتحعليشاه شود .\r\nبابا خان ( حاجى - ) : رجوع به مجد لشكر شود .\r\nبابل : 216\r\nباد : 127\r\nبادن‌بادن : 146\r\nباغ بهارستان ( عمارت و - ) : 314 ، 498 - 500\r\nباغ تنباكو : 170\r\nباغ خاص : 498 ، 500\r\nباغ شاه : 366 ، 466\r\nباغ فردوس : 51 ، 280\r\nباغك : 501 ، 505\r\nباغ گلستان ( قصر و - ) : 58 ، 380 - 382 ، 386 407 . 457 ، 533\r\nباغ نگارستان : 36 ، 43 ، 44 ، 51\r\nباقر ربانى ( ميرزا - ) : 518\r\nباقر ( كربلائى - ) : 229 - 231 ، 326\r\nباقر گركانى ( دائى باقر ) : 247 ، 248\r\nباكو : 127\r\nبالزاك : 500\r\nبالكان : 32\r\nبانك استقراضى روس : 454\r\nبانك شاهنشاهى : 138 ، 454\r\nبانك شرقى : 454\r\nبانك ملى ايران : 14 ، 187 ، 392\r\nبانوى عظمى : 377\r\nباوير : 127\r\nببرى خان ( گربهء ناصر الدين شاه ) : 262\r\nبجنورد : 106 ، 108 ، 205\r\nبحر العلوم : 190\r\nبحيريه : 519 ، 520\r\nبخارا : 14 ، 21 ، 94 ، 106\r\nبختيارى : 368\r\nبدر خان : 139\r\nبراء الساعه : 527\r\nبرجيس ( دختر ميرزا رضا كلهر ) : 239\r\nبرلن : 217 ، 146\r\nبرمكيها : 343\r\nبرنديزى : 127\r\nبروجرد : 67 ، 147 ، 368 ، 375 ، 473 ، 476\r\nبروكسل : 127\r\nبزرگ خان پسر ميرزا على قائم‌مقام ( ميرزا - ) :\r\n132\r\nبزرگ ( ميرزا - ) : 193\r\nبسطام : 147 ، 205 ، 376\r\nبصره : 6\r\nبصير الملك : 261\r\nبغداد : 19 ، 32 ، 43 ، 48 ، 77 ، 91 ، 109 ، 110\r\nبقال‌باشى : 5\r\nبكمز : رجوع به عماد الاطباء شود .\r\nبلدهء طيبه : 30\r\nبلژيك : 109 ، 125 ، 127 ، 138 ، 399 ، 453\r\nبلوچستان : 11 ، 71 ، 140 ، 147\r\nبلوخر : 10\r\nبمبئى : 91 ، 109\r\nبنان الدوله ( ميرزا كريم خان ) : 486\r\nبنى اسرائيل : 164 ، 503\r\nبنى اميه : 321 ، 322 ، 329\r\nبنى عباس : 409 ، 439\r\n\r\n","description":"","footnote":"","page_name":" 540 ","page_number":558},
  {"content":"\r\n\r\nبنى مروان : 322\r\nبنيامين : 403\r\nبوذر جمهرى ( خيابان ) : 18\r\nبوستان ( سعدى ) : 236\r\nبوشهر : 84 ، 85 ، 155 ، 496\r\nبو على سينا : 470 ، 527 ، 531\r\nبومهن : 488\r\nبهاء الدوله پسر بهمن ميرزا ( حاجى - ) : 312 313\r\nبهاء الدوله ديلمى : 439\r\nبهائى ( شيخ - ) : 220\r\nبهجت‌آباد : 466 ، 532\r\nبهجت‌آباد ( استخر ) : 305\r\nبهجت‌آباد ( دروازه ) : 532\r\nبهمن ميرزا پسر فتحعليشاه : 311\r\nبهنام پازوكى ورامين : 51\r\nبهنام عرب ورامين : 417\r\nبىبى هراتى : 154 ، 155 ، 157 ، 158\r\nبيژن : 419\r\nبيگلرى : 185\r\nبيگم خانم ( زن حاجى ميرزا نصر اللّه مستوفى ) : 54\r\nبيهقى : رجوع بتاريخ بيهقى شود .\r\n\r\n« پ »\r\nپاپ : 317\r\nپارت : 18\r\nپاريس : 80 ، 85 ، 90 ، 91 ، 111 ، 127 ، 145 146\r\nپاشا خان ( سرهنگ ) : 406\r\nپامنار : 311 ، 356 ، 469\r\nپاسه‌كيويچ : 34\r\nپيشداديان : 409\r\nپطر : 34 ، 46\r\nپطرزبورغ : 34 ، 42 ، 43 ، 79 ، 81 ، 91 ، 126 146 ، 268 ، 453 ، 511 ، 523\r\nپطروسكى : 146\r\nپل دلاك : 389\r\nپنجاب : 6 ، 85\r\nپورتسموث : 127\r\nپوطى : 127\r\nپوگرد : 476 ، 480\r\nپهلوى : به رضا شاه پهلوى رجوع شود .\r\nپيك : 290 ، 482\r\n\r\n« ت »\r\nتاج الدوله طاوس خانم زن فتحعليشاه 29\r\nتاج‌بخش : 67\r\nتاج خاتون : 481 ، 482\r\nتار : 417\r\nتاريخ بيهقى : 244\r\nتاريخ عضدى : 30\r\nتالار آئينه : 457\r\nتالار برليان : 457 ، 498\r\nتالار تخت مرمر : 15\r\nتالار سلام كريم خان : 17\r\nتاليران : 47\r\nتبريز : 22 ، 25 ، 30 ، 33 ، 40 ، 43 ، 45 ، 48 65 ، 71 ، 81 ، 86 ، 91 ، 146 ، 210 ، 243 ، 337 ، 357 ، 387 ، 408 ، 453 ، 479\r\nتجريش : 51 ، 276\r\nتحفهء حكيم مؤمن : 527\r\nترسل : 220\r\nترك : 19 ، 98 ، 163 ، 183 ، 192 ، 276 325 ، 343 ، 350\r\nتركستان : 6 ، 16 ، 18 - 20 ، 30 ، 31 ، 68 . 88 93 ، 146 ، 205 ، 216 ، 508\r\n\r\n","description":"","footnote":"","page_name":" 541 ","page_number":559},
  {"content":"\r\n\r\nتركمان : 81 ، 93 ، 94 ، 98 ، 108 ، 147 267 ، 325 ، 368 ، 410 ، 415 ، 435\r\nتركمانچاى ( عهدنامه ) : 32 : 39 ، 85 ، 138\r\nتصريف : 220\r\nتفرش : 403\r\nتفليس : 51 ، 91 ، 109 ، 127 ، 146\r\nتقى برادر ناظم خلوت ( ميرزا - ) : 199\r\nتقى چراغچى ( حاجى سيد - ) : 335\r\nتقوى تهرانى ( سيد حسن - ) : 39\r\nتقوى حسين : 231\r\nتقوى ( حاجى سيد نصر إله - ) : 303\r\nتكه : 93\r\nتور : 18\r\nتورن : 127\r\nتويسرگان : 147 ، 375\r\nتهران : 4 ، 6 ، 15 - 18 ، 21 ، 25 ، 30 ، 35 ، 36 38 ، 40 ، 42 ، 43 ، 46 ، 48 ، 50 ، 51 ، 55 ، 61 65 ، 66 ، 70 ، 72 ، 73 ، 75 ، 80 ، 82 ، 86 ، 89 91 ، 93 ، 95 ، 108 - 111 ، 125 ، 126 ، 128 129 ، 132 ، 137 ، 139 ، 145 ، 146 ، 149 154 ، 155 ، 158 ، 161 ، 170 ، 174 ، 175 190 - 192 ، 196 ، 209 ، 210 ، 214 ، 220 224 ، 226 ، 228 ، 230 ، 240 ، 242 ، 244 245 ، 257 - 261 ، 268 ، 269 ، 273 ، 277 279 ، 282 ، 290 ، 291 ، 298 ، 299 ، 303 304 ، 306 ، 308 ، 329 ، 332 ، 333 ، 335 - 342 ، 347 ، 351 ، 360 ، 376 ، 377 ، 387 392 ، 401 ، 405 ، 407 ، 412 ، 414 ، 416 - 419 ، 432 ، 438 ، 446 - 449 ، 453 ، 454 462 - 464 . 468 ، 471 - 473 ، 477 - 479 481 ، 482 ، 488 ، 489 ، 493 ، 495 ، 498 499 ، 502 ، 504 ، 505 ، 508 ، 514 ، 516 517 ، 520 - 525 ، 527 ، 532 ، 533\r\nتهذيب : 324\r\nتيلسيت : 46\r\nتيموچنكو : 47\r\nتيمور تاش : 278 ، 390\r\nتيمور لنگ : 19 ، 32 ، 288\r\n\r\n« ث »\r\nثقفى ابو عبيده : 285\r\nثقفى دكتر خليل خان اعلم الدوله : 527\r\n\r\n« ج »\r\nجاجرود : 407 ، 414 - 416\r\nجاجرود ( رودخانه ) : 51\r\nجامع المقدمات : 220\r\nجان محمد خان : 133\r\nجبار قهوه‌چى ( آقا - ) : 404\r\nجبرئيل : 311 ، 312 ، 329\r\nجعفرآباد ساوه : 193 ، 467 ، 508\r\nجعفر خان زند : 8\r\nجعفر ( شاگردبنا ) : 271\r\nجعفر صادق عليه السلام ( امام - ) : 358\r\nجعفر قلى بك قورخانه‌چى : 453\r\nجعفر قلى خان پسر رضا قلى خان هدايت : به نير الملك رجوع شود .\r\nجعفر مجتهد شوشترى ( حاجى شيخ - ) :\r\n332 ، 333\r\nجعفر مسگر ( استاد - ) : 469\r\nجلال الدوله پسر ظل السلطان : 368 ، 375\r\nجلاليه : 369\r\nجلفا ( آذربايجان ) : 453\r\nجلوه ميرزا ابو الحسن : 521 ، 522 ، 532\r\nجليل‌آباد ( خيابان ) : 18 ، 237\r\n\r\n","description":"","footnote":"","page_name":" 542 ","page_number":560},
  {"content":"\r\n\r\nجواد تحصيلدار خزانه ( سيد - ) : 368\r\nجوانشير عباسقلى خان : بمعتمد الدوله رجوع شود .\r\nجوانمير : 376\r\nجودى ( كوه ) : 358\r\nجوشقان : 106 ، 147 ، 487\r\nجوهرى : 277\r\nجهانبانى ( تخلص فتحعليشاه ) : 35\r\nجهانشاه خان افشار : 436 - 438\r\nجهانگير ميرزا پسر عباس ميرزا : 45\r\nجهرود : 336 ، 337\r\nجيحون : 82\r\nجيران : بفروغ السلطنه رجوع شود .\r\n\r\n« چ »\r\nچال‌قاضى : 501\r\nچرچيل وينستون : 47 ، 323\r\nچشمه على : 31 ، 38\r\nچمرم : 503 ، 505\r\nچمن سلطانيه : 33 ، 35\r\nچناران : 199 ، 205\r\nچناقچى : 186\r\nچنگيز خان مغول : 323 ، 327\r\nچهل‌چشمه : 516\r\n\r\n« ح »\r\nحاتم طائى : 58\r\nحاجب الدوله : 296\r\nحاجىآباد : 185 ، 215 ، 335 ، 501 ، 502\r\nحاجى بابا : 127\r\nحاجى بلوك : 482 ، 501 ، 505 ، 517\r\nحاجى شاهزاده : 203 ، 204\r\nحاجى طرخان : 91 ، 109 ، 110 ، 126 ، 181\r\nحاجى مبارك : به مبارك رجوع شود .\r\nحاجى مصطفى : 475\r\nحاجى ميرزا آقاسى : به آقاسى رجوع شود .\r\nحارث : 290 ، 291\r\nحاشيهء ملا عبد إله : 40 : 220 ، 501\r\nحافظ ( خواجه ) : 37 ، 196 ، 220 ، 465\r\nحبيب إله بيگ : 335\r\nحبيب إله نظام ( ميرزا - ) : 524 ، 525\r\nحر : 289 ، 290 ، 305\r\nحرمت الدوله دختر فرهاد ميرزا معتمد الدوله :\r\n502\r\nحسام السلطنه سلطان مراد ميرزا : 28 ، 67 83 - 85 ، 93 ، 98 ، 109 ، 112 ، 117 ، 126 128 ، 140 ، 155 ، 190 ، 308 ، 309\r\nحسام السلطنه ( تكيه ) : 311\r\nحسام الملك قره‌گوزلو : 368\r\nحسن ( امامزاده - ) 163\r\nحسن ( جلودار ميرزا رضا مستوفى ) : 237\r\nحسن‌آباد قم : 335 ، 389 ، 473 ، 474 520 ، 521\r\nحسن‌آباد ( قنات ) : 519\r\nحسن‌آبادكن : 306\r\nحسن‌آباد نايه : 336 ، 463 ، 474\r\nحسن آشتيانى ( حاجى ميرزا - ) : 214 ، 215 ، 464 ، 472\r\nحسن خان پسر ميرزا مهدى خوئى : 265\r\nحسن خان : 520\r\nحسن سلطان : 108\r\nحسن شيرازى روضه‌خوان ( حاجى سيد - ) :\r\n275 ، 282 ، 284 ، 294\r\nحسن شيرازى ( حاجى ميرزا - ) : 471 ، 508\r\nحسنعلى خان سفير استانبول و وزير فوائد :\r\n124 ، 126\r\n\r\n","description":"","footnote":"","page_name":" 543 ","page_number":561},
  {"content":"\r\n\r\nحسن مجتبى عليه السلام ( امام - ) : 226 ، 284 ، 301 ، 322\r\nحسن موسى : 475\r\nحسين ( پسر اصغر ) : 158\r\nحسين ( حاجى آقا - ) : 505\r\nحسين ( حاجى سيد - ) متولىباشى : 335\r\nحسين ( حاجى ملا - ) : 290 ، 482\r\nحسين ( سيد - ) زيارت‌نامه‌خوان : 502 ، 505\r\nحسين ( شيخ - ) بشيخ شيپور مراجعه شود\r\nحسين ( شيخ - ) پسر آخوند معلم : 56\r\nحسين ( شيخ - ) پسر ملا عبد اللطيف : 219 352 ، 465 ، 476\r\nحسين ( ملا - ) : 474\r\nحسين ( نوهء كربلائى باقر ) : 231\r\nحسين‌آباد : 215\r\nحسين بن على عليهما السلام ( امام - ) : 39 ، 153 275 ، 289 ، 290 ، 294 ، 302 ، 303 ، 305 308 ، 309 ، 312 ، 313 ، 497\r\nحسين چل : 182 ، 201\r\nحسين خان پسر ميرزا مهدى خوئى : 265\r\nحسين خان ( حاجى ميرزا - ) : 135\r\nحسين خياط ( استاد - ) : 317\r\nحسين شاه‌آبادى ( ميرزا - ) : 519\r\nحسين عقدائى : 275\r\nحسينعلى ( ميرزا - ) : 43 ، 77\r\nحسينعلى آمره‌اى ( ملا - ) : 477\r\nحسينعلى بيك زرگرباشى دربار شاه عباس : 28\r\nحسينعلى بيك ناظر قوام الدوله : 95\r\nحسينعلى خان : 167\r\nحسينقلى خان پسر محمد حسن خان قاجار :\r\n4 ، 8\r\nحسينقلى خان جد آقايان اسعد بختيارى :\r\n376 ، 437\r\nحسين كابلى : 200 ، 202 ، 234\r\nحسين كرد : 369\r\nحسين لىلى : 265 ، 266 ، 270\r\nحشمت الدوله ( حمزه ميرزا ) پسر عباس ميرزا :\r\n67 ، 93 ، 94 ، 416\r\nحكيم اصفهانى : 262\r\nحكيم الملك ( ابراهيم حكيمى ) : 390\r\nحكيم الملك ميرزا محمود خان عموى ابراهيم حكيمى : 390 ، 408\r\nحكيم الممالك ميرزا علينقى خان جد آقايان فرزانه و پسر حاج آقا اسمعيل : 86 ، 126 368 ، 404\r\nحكيم گيلانى ( حاجى ميرزا احمد - ) : 43\r\nحكيمى ابراهيم ( حكيم الملك ) : 390\r\nحلية المتقين : 339\r\nحمد إله مستوفى : 513\r\nحمزه ( امامزاده - ) : 533 ، 534\r\nحمزه ميرزا : بحشمت الدوله رجوع شود\r\nحوا : 444\r\nحوض‌سلطان : 269 ، 387 ، 389\r\nحيات خانم : 182\r\n\r\n« خ »\r\nخاقان ( تخلص فتحعليشاه ) : 35\r\nخان بابا خان سردار : بسردار رجوع شود .\r\nخان بابا خان قاجار : 80\r\nخانقين : 109\r\nخانم‌باشى : 385\r\nخبيص : 413\r\nخدابنده سلطان محمد : 19\r\nخديجه خانم ( دختر حاجى ميرزا نصر إله ) :\r\n183 ، 184 ، 285 ، 367\r\nخراسان : 3 ، 13 ، 18 ، 20 - 22 ، 28 ، 30 ، 31 34 ، 39 ، 66 - 68 ، 81 ، 83 ، 85 ، 93 ، 94 ، 98\r\n\r\n","description":"","footnote":"","page_name":" 544 ","page_number":562},
  {"content":"\r\n\r\n106 ، 108 ، 117 ، 128 ، 130 ، 132 ، 140 ، 147 ، 149 ، 155 ، 190 ، 196 ، 199 ، 200 ، 205 ، 209 ، 215 ، 267 ، 374 ، 380 ، 473 ، 486 ، 487 ، 491 ، 494 ، 506 ، 507 ، 527\r\nخراسانى ( سيد - ) : 453\r\nخرقان : 147 ، 186 ، 337 ، 502\r\nخرهه ( رودخانه ) 519 ، 520\r\nخزاعى سرلشكر : 500\r\nخزر ( بحر - ) : 106\r\nخسرو بك گرجى : 185\r\nخسرو ميرزا پسر عباس ميرزا : 33 ، 42\r\nخشكه‌رود : 502\r\nخفر : 403\r\nخلاصة الحساب : 220\r\nخلج : 51 ، 482\r\nخلجستان : 152 ، 339\r\nخلخال : 320\r\nخليفه كندى : 436\r\nخليل ( حاجى ميرزا - ) طبيب تهرانى : 530 ، 531\r\nخليل إله ( ميرزا - ) پسر ميرزا حبيب إله : 338\r\nخم ( غدير - ) : 320 ، 321\r\nخمسه : 34 ، 91 ، 135 ، 147 ، 268 ، 269 ، 437 ، 438\r\nخمسهء نظامى : 220\r\nخواجه ربيع : 3 ، 67\r\nخوار : 108\r\nخوارزم : 14\r\nخوارزمشاهيان : 19 ، 439\r\nخوانسار : 106 ، 148 ، 368 ، 375\r\nخوزستان : 147 ، 368 ، 375 ، 419 ، 494\r\nخوش‌قدم : 526\r\nخوشنواز : 19\r\nخوى : 24 ، 25\r\nخيام ( خيابان ) : به جليل‌آباد رجوع شود\r\nخير النساء ( دختر حاجى ميرزا نصر إله ) : 170 ، 184 ، 219 ، 285 ، 461 ، 475 ، 527 ، 532\r\nخير إله قناد : 212 ، 213 ، 445\r\nخيوه : 14 ، 20 ، 21 ، 68 ، 70 ، 81 ، 82 ، 84 93 ، 94 ، 106\r\n\r\n« د »\r\nدادگر : 430\r\nدار الاحسان ( مسجد ) : 90\r\nدار الامان : 30\r\nدار الايمان : 30\r\nدار الخلافه : 30\r\nدار الدوله : 30\r\nدار السلطنه : 30\r\nدار الشفاء : 530 ، 531\r\nدار العباده : 30\r\nدار العلم : 30\r\nدار الفنون : بمدرسهء دار الفنون رجوع شود .\r\nدار المرز : 9 ، 30\r\nدار المؤمنين : 30\r\nداريوش : 32\r\nداشر ( مسيو - ) : 292\r\nدالگاروكى ( پرنس - ) : 42 - 44 ، 77\r\nدامغان : 6 ، 31 ، 38 ، 104 ، 147 ، 376\r\nداود ( امامزاده - ) : 304 ، 305\r\nداود خان پسر ميرزا آقا خان ( ميرزا - ) 78 ، 81\r\nداود خان گرجى : 20\r\nداور على اكبر : 381\r\nداور زن : 205\r\nدبير السلطان ميرزا على اكبر خان : 244\r\nدبير الملك فراهانى ميرزا محمد حسين : 73 105 ، 111\r\nدبير سهرابى على اكبر : بدبير السلطان رجوع شود .\r\n\r\n","description":"","footnote":"","page_name":" 545 ","page_number":563},
  {"content":"\r\n\r\nدجاليه : 525\r\nدجله : 108\r\nدربند : 311\r\nدروازه دولت : 50\r\nدرياى نور ( الماس ) : 38\r\nدماوند : 146 ، 205 ، 255 ، 257 ، 287 ، 403 ، 488\r\nدمشق : 312\r\nدنگيزك : 215 ، 466 ، 468 ، 470 ، 515 ، 516\r\nدنى ( مسيو - ) : 348 ، 448\r\nدودهك : 520\r\nدوست محمد خان ( امير - ) : 83 - 85\r\nدوشان‌تپه : 407 ، 414\r\nدولاب : 61 ، 140 ، 365 ، 366 ، 466 ، 532\r\nدولت‌آباد ( تهران ) : 407 ، 488\r\nدولت‌آباد ( محلات ) : 516 - 520\r\nدولت‌آباد ( ملاير ) : 477\r\nدولتشاه : به محمد على ميرزا رجوع شود :\r\nدومسجدان : 295\r\nدوور : 127\r\nدهخدا ( استاد على اكبر ) : 263 ، 317 ، 347\r\nديالمه : 278\r\nديلميان : 19 ، 278 ، 439\r\n\r\n« ذ »\r\nذكاء الملك : بفروغى رجوع شود .\r\n\r\n« ر »\r\nرئيس ( محمد رضا خان ) : بسالار معظم رجوع شود .\r\nرئيس ( موسى ) پسر محمد حسن خان پيشخدمت :\r\n70 ، 73 ، 76 ، 384 ، 387 ، 449 ، 513\r\nرادسر : 80\r\nراونج : 519\r\nربابه خانم دختر حاجى ابو الحسن معمارباشى :\r\n377 ، 379\r\nرباطكريم : 482 ، 502 ، 505\r\nربانى ( ميرزا باقر ) : 518\r\nرجب ( كربلائى - ) : 38\r\nرحمن دلاك : 529\r\nرحيم كن‌كن : 95\r\nرستم : 354 ، 376 ، 419\r\nرسول ( حاج آقا - ) : 429 ، 430\r\nرشت : 126 ، 130\r\nرضا ( امام - عليه السلام ) 67\r\nرضا ( پسر حسين چل ) : 182\r\nرضا ( ميرزا - كلهر ) : بكلهر رجوع شود .\r\nرضا ( ميرزا - مباشر ) : 176 ، 517\r\nرضا ( حاجى ميرزا - لشكرنويس ) : 532\r\nرضائيه : 89\r\nرضاآباد : 515\r\nرضا خان ( از سركردگان قاجاريه ) : 126\r\nرضا شاه پهلوى : 14 ، 18 ، 39 ، 53 ، 108 ، 216 277 ، 340 ، 356 ، 381 ، 390 ، 398 ، 421 ، 495\r\nرضا قلى ( ميرزا - ) : 237\r\nرضا قلى برادرزن ميرزاى كلهر : 239\r\nرضا قلى خان پسر سيف الممالك : به امير ناصر رجوع شود .\r\nرضا قلى خان ( تكيه ) 300\r\nرضا قلى خان هدايت : 29 ، 68 ، 70 ، 86 ، 105\r\nرضا قلى ميرزا پسر نادر شاه : 133\r\nرضوان الملك پدرزن ناصر الدينشاه : 378\r\nرضى رشتى ( حاجى سيد - ) : 200\r\nرقيه خانم دختر حاجى ميرزا نصر إله مستوفى :\r\n153 ، 184\r\nركن الدوله محمد تقى ميرزا برادر ناصر -\r\n\r\n","description":"","footnote":"","page_name":" 546 ","page_number":564},
  {"content":"\r\n\r\nالدينشاه : 205 ، 418 ، 506 ، 532\r\nرمضان : 154\r\nروح الامين : 500\r\nروسيه : 19 ، 21 ، 33 ، 34 ، 39 ، 42 ، 43 ، 51 66 ، 70 ، 79 ، 80 ، 81 ، 89 ، 93 ، 106 ، 109 ، 125 - 127 ، 138 ، 146 ، 205 ، 304 ، 447 ، 453 ، 491 ، 495 ، 508 ، 509\r\nروم : 288 ، 312 ، 317 ، 324\r\nرومل : 47\r\nرى : 51 ، 309 ، 310\r\nرى ( خيابان ) : 18 ، 213 ، 257 ، 258 ، 467\r\nرياضى يزدى : 96\r\n\r\n« ز »\r\nزاد المعاد : 320\r\nزاويه : 516 ، 517\r\nزبيده ( دختر حاجى ميرزا نصر اللّه مستوفى ) :\r\n184 ، 461 ، 481\r\nزرند : 290 ، 482 ، 502 ، 516\r\nزكى ( مدرسهء ميرزا - ) : 237\r\nزكى بقال ( مشهدى - ) : 239\r\nزكى خان برادر ميرزا اسد إله نورى : 29\r\nزمزم ( چاه ) : 58\r\nزهرا ( دختر حاجى ميرزا نصر إله مستوفى ) :\r\n184 ، 461\r\nزهرا ( ننه - ) : 206 ، 208 ، 234 ، 334 ، 451 452 ، 460 ، 461 ، 469\r\nزهرمار خان : به نصر إله خان افشار رجوع شود .\r\nزيبنده خانم ( زن حاجى ميرزا نصر إله مستوفى ) :\r\n152 ، 153\r\nزيد ( امامزاده ) : 331 ، 332\r\nزين العابدين ( امام - عليه السلام ) : 285 ، 312 ، 313 ، 464\r\nزين العابدين ( حاجى شيخ - ) : 275\r\nزينب خاتون سلام إله عليها : 153 ، 289 ، 312 ، 313 ، 320\r\n\r\n« ژ »\r\nژنو : 127\r\n\r\n« س »\r\nسادات اخوى : 39\r\nسادات مون : 521\r\nسادات نخاوله : 191 ، 192\r\nساراطوف : 126\r\nساردنى : 79\r\nسارى اصلان : 382\r\nساسانى : 18 ، 19 ، 59\r\nسالار السلطنه : 263\r\nسالار ( حسن خان ) : 66 ، 67 ، 93 ، 263\r\nسالار ( معظم محمد رضا خان ) : 219 ، 351 ، 465 ، 466\r\nسالسبورگ : 127\r\nساليان : 341\r\nسامان : 436\r\nسامانيان : 19 ، 439\r\nسام خان : 83\r\nسامره : 471\r\nساوجبلاغ : 16 ، 17 ، 89 ، 215 ، 418 ، 463 ، 501 ، 514 ، 529\r\nساوه : 26 ، 109 ، 147 ، 189 ، 190 ، 193 ، 290 ، 376 ، 436 ، 443 ، 459 ، 467 ، 473 ، 476 ، 482 ، 484 ، 501 - 505 ، 508 ، 516 ، 517 ، 526\r\nسباستوپل : 79\r\n\r\n","description":"","footnote":"","page_name":" 547 ","page_number":565},
  {"content":"\r\n\r\nسبزوار : 67 ، 108 ، 205\r\nسپهبدى انوشيروان : 86\r\nسپهدار غلامحسين ( پسر يوسف سپهدار ) : 111\r\nسپهدار يوسف ( بانى شهر اراك ) : 111\r\nسپهر ( ميرزا محمد تقى - ) : 92\r\nسپهسالار حاجى ميرزا حسين خان : به مشير الدوله رجوع شود .\r\nسپهسالار ( مسجد و مدرسه ) بمدرسهء سپهسالار رجوع شود .\r\nسپهسالار ميرزا حسين خان معتمد الملك پسر يحيى خان مشير الدوله : 231 ، 300 ، 314\r\nسپهسالار ميرزا محمد خان قاجار : 47 ، 87 - 89 ، 93 ، 99 ، 103 ، 104 ، 107 ، 112 ، 229\r\nسجاد عليه السلام ( سيد - ) : بزين العابدين رجوع شود .\r\nسراب : 320\r\nسراج الملك رضا قلى خان اصفهانى : 367 ، 368 ، 418 ، 433\r\nسراج الملك ( باغ ) : 534\r\nسراى امير : 75\r\nسرايدارباشى : 202\r\nسرتخت : 501\r\nسرچشمه : 37 ، 40 ، 152 ، 158 ، 168 ، 170 183 ، 196 ، 227 ، 247 ، 300 ، 314 ، 332 ، 446\r\nسرخس : 81 ، 82 ، 93 ، 94\r\nسرخه‌حصار : 287 ، 407\r\nسردار ( باغ و قنات ) : 257 ، 522\r\nسردار ( خان بابا خان ) : 258\r\nسردار اسعد عليقلى خان : 2\r\nسردار افخم آقا بالا خان : 472 ، 502\r\nسردار امنع محمد حسين خان : 417\r\nسردار جنگ نصير خان : 2\r\nسردار ظفر خسرو خان : 2\r\nسردار كل مكرى : بعزيز خان رجوع شود .\r\nسردار محترم : رجوع شود به مليچك\r\nسردار معظم : بمستوفى غلامعلى رجوع شود .\r\nسردار مكرم محمد اردلان : 176\r\nسروش اصفهانى ميرزا محمد على : 82\r\nسعد الدوله ميرزا جواد خان : 146\r\nسعد السلطنه آقا باقر : 389\r\nسعد بن ابى وقاص : 308\r\nسعد بن عباده : 321\r\nسعدى : 61 ، 85 ، 193 ، 196 ، 212 ، 220 ، 236 ، 519\r\nسعيد ( شيخ - ) : 71 ، 72\r\nسعيد العلماء ميرزا ابراهيم لاريجانى : 483 ، 486 ، 513 ، 525\r\nسعيد سلطان اورامانى : 108\r\nسقاباشى : 167 ، 375\r\nسقانلق : 505\r\nسقيفهء بنى ساعده : 317 ، 321 ، 322\r\nسكينه دختر حاجى ميرزا نصر إله مستوفى :\r\n184 ، 213 ، 444 ، 461 ، 473\r\nسكينه دختر حسين بن على : 153\r\nسكينه دختر حسين چل : 182 ، 234\r\nسلجوقيان : 19 ، 66 ، 439\r\nسلطان الحكماء ابو القاسم نائينى : 470\r\nسلطان الدوله : 439\r\nسلطان حسين صفوى ( شاه - ) : 3 ، 20 ، 21\r\nسلطان محمد خدابنده : 19\r\nسلطان محمود پسر ناصر الدينشاه : 96\r\nسلطان مراد ميرزا : بحسام السلطنه رجوع شود .\r\nسلطانيه : 78 ، 86 ، 91 ، 108 ، 208\r\nسلطنت‌آباد : 106 ، 407 ، 473\r\nسلطنت خانم زن حاجى ميرزا نصر إله مستوفى :\r\n152 - 154\r\nسلم : 18\r\nسلمان ( ملا - ) : 519\r\n\r\n","description":"","footnote":"","page_name":" 548 ","page_number":566},
  {"content":"\r\n\r\nسلمان فارسى : 322\r\nسليمان خان رئيس ايل افشار : بصاحب‌اختيار رجوع شود .\r\nسليمان سلطان : 337 :\r\nسليمانيه : 6 ، 32 ، 36\r\nسمرقند : 106\r\nسمنان : 36 ، 108 ، 147 ، 605 ، 376\r\nسميعى ميرزا حسن ( وزير درب حرم ) : 381 ، 386\r\nسنائى غزنوى : 220 ، 236 ، 324\r\nسناوند : 337 ، 338\r\nسنجر ( سلطان - ) : 416\r\nسنجيگان : 337\r\nسنگلج : 131 ، 237 ، 314\r\nسنندج : 91\r\nسورنا : 288\r\nسولقان : 36\r\nسويس : 125 ، 127 ، 508\r\nسهام الدوله : 61\r\nسهام الدولهء بجنوردى : 435\r\nسياسى دكتر على : 182\r\nسيد بن طاووس : 328\r\nسيروس ( خيابان ) : 40 ، 168 ، 483\r\nسيستان : 71 ، 140 ، 147\r\nسيف الدوله : 439\r\nسيد الشهداء : بحسين بن على رجوع شود .\r\nسيف الملك ( شاهزاده ) : 438\r\nسيف الملك عباسقلى خان : 79 - 81 ، 87\r\nسيف الممالك احمد خان : 503 - 505\r\nسيف لشكر عباسقلى خان : 505\r\nسيوند : 9\r\n\r\n« ش »\r\nشام : 312\r\nشاهرخ ميرزا : 13 ، 14 ، 21 ، 67\r\nشاهرضا ( خيابان ) : 18\r\nشاهرود : 106 ، 108 ، 147 ، 205 ، 376 ، 435\r\nشاهزاده آجودان ( محمد تقى ميرزا ) : 156\r\nشاهزاده صمد : به صمد رجوع شود .\r\nشاهسون : 415\r\nشاهنامه : 59 ، 304 ، 343 ، 409\r\nشجاع الدوله قوچانى : 435\r\nشجاع السلطنه ( از سركردگان قاجاريه ) : 126\r\nشجاع السلطنه حسنعلى ميرزا پسر فتحعليشاه :\r\n28 ، 42\r\nشجاع الملك عبد القادر خان قراچه‌داغى : 525\r\nشرايع : 513\r\nشربورگ : 127\r\nشرح اشارات : 437\r\nشرح امثله : 220 ، 233\r\nشرح تصريف : 220\r\nشرح جامى : 220 ، 501\r\nشرح سيوطى الفيه : 220\r\nشرح شمسيه : 220\r\nشرح قاموس : 465\r\nشرح نظام : 220 ، 501\r\nشرف ( روزنامه ) : 239 ، 240\r\nشرف الدوله : 439\r\nشريف الاطباء : 164\r\nشعبان يخنىپز ( استاد - ) : 452\r\nشفيع ( ميرزا - ) به مستشار الملك رجوع شود\r\nشفيع مازندرانى ( ميرزا - ) : 47\r\nشفا ( كتاب بو على سينا ) : 470 ، 527\r\nشكر إله ( كربلائى - ) : 274 ، 302\r\nشكر إله خان موزيكانچى : 294 ، 300\r\nشكر إله لواسانى ( ملا - ) : 532\r\nشمر : 23 ، 134 ، 290 ، 298 ، 305 ، 308 - 310\r\n\r\n","description":"","footnote":"","page_name":" 549 ","page_number":567},
  {"content":"\r\n\r\nشمس الدوله : 28\r\nشمس الدوله دخترعموى ناصر الدينشاه : 378 ، 385\r\nشمس العماره : 106 ، 407 ، 408\r\nشمسيه : 513\r\nشميران : 102 ، 262 ، 280\r\nشوراب : 235\r\nشوريده حسن : 419\r\nشوريده حسين : 419\r\nشوريده فصيح الملك : 418 ، 523\r\nشورين : 525\r\nشوستر ( مستر - ) : 292 ، 527\r\nشوشا ( قلعه ) : 22 ، 26\r\nشهاب الملك شاهسون ( حسين خان ) : 128 ، 190\r\nشهداد : 403\r\nشهربانو ( دختر حاجى ميرزا محمد مستوفى ) :\r\n185\r\nشهردار : 300\r\nشهرستانك : 407 ، 473\r\nشهنازى على اكبر : 105 ، 248\r\nشهريار : 88 ، 449 ، 502 ، 516\r\nشيپور ( شيخ حسين معروف به شيخ - ) : 348 ، 449 ، 477\r\nشيخ الحرم ( شيخ اسد إله ) : 378 ، 381 ، 386\r\nشيخ بهائى : 513 ، 519\r\nشيراز : 2 ، 3 ، 5 - 11 ، 15 ، 17 ، 25 ، 30 ، 35 37 ، 38 ، 40 ، 51 ، 55 ، 60 ، 61 ، 114 ، 139 ، 161 ، 183 ، 212 ، 333 ، 403 ، 419 ، 507 ، 508 ، 514 ، 515 ، 523 ، 524\r\nشير جعفر كاشى ( استاد - ) : 408\r\nشيروان : 205\r\nشيطان : 319 ، 320\r\nشيمى ( ميرزا كاظم محلاتى ) : 86 ، 105\r\n\r\n« ص »\r\nصاحب‌اختيار ( سليمان خان نوهء نصر إله خان افشار ) : 67 ، 360\r\nصاحب‌اختيار ( پسر ميرزا هاشم خان امين الدوله ) به غلامحسين غفارى رجوع شود\r\nصاحب خانم : 154\r\nصاحبديوان ( ميرزا شفيع خان ) : 200\r\nصاحبديوان ( ميرزا فتحعليخان نوهء حاجى ابراهيم كلانتر ) 37 ، 206\r\nصاحبديوان ( پيشكار آذربايجان ) : 132 ، 209\r\nصاحبديوان : 368\r\nصاحبقران ( لقب فتحعليشاه ) : 38\r\nصاحبقرانيه : 407\r\nصادق ( ميرزا - ) : 206\r\nصادق اعتلاء 461\r\nصادق خان ( نوهء ام النساء باجى ) : 157\r\nصادق ملا رجب : 161 ، 524\r\nصارم الدوله : 377\r\nصارم السلطان اردلان : 176\r\nصحاح : 514\r\nصدر الدين راونجى : 519 ، 520\r\nصدر الكتاب سيد محمود : 240\r\nصدر الملك : 61\r\nصدر الممالك : 66\r\nصديف : به حاجى مبارك رجوع شود .\r\nصديق الدوله مازندرانى ( ميرزا رضا ) : 387\r\nصديق السلطنه غلامحسين خان : 387 ، 388\r\nصديقهء طاهره : 286\r\nصرف‌مير : 56 ، 220\r\nصفاريان : 439\r\nصفويه : 3 ، 12 ، 19 - 21 ، 26 - 28 ، 33 ، 44 ، 92 ، 98 ، 216 ، 324 ، 440 ، 487\r\nصفى ميرزا : 263\r\n\r\n","description":"","footnote":"","page_name":" 550 ","page_number":568},
  {"content":"\r\n\r\nصمد ( شاهزاده - ) : 156\r\nصمديه : 40 ، 220\r\nصمصام السلطنه نجفقلى خان : 2\r\nصور اسرافيل ( روزنامه ) : 263 ، 347\r\n\r\n« ض »\r\nضياء الذاكرين ( سيد محمد بروجردى ) : 483\r\n\r\n« ط »\r\nطارم : 26 ، 443\r\nطاهر ( ميرزا - ) شوهرخواهر و سررشته‌دار حاجى ميرزا نصر إله مستوفى : 185 ، 219 ، 226 ، 227 ، 351 ، 443 ، 453 ، 482\r\nطاهريان : 439\r\nطاووس خانم زن فتحعليشاه : 29\r\nطاووس سنطورى : 213\r\nطايقون ( قم ) : 518\r\nطولوزان ( دكتر - ) : 126 ، 384 ، 454 ، 498 528\r\nطهماسب ( شاه - ) پسر شاه سلطان حسين : 3\r\nطهماسب اول ( شاه - ) : 18 ، 20 ، 30\r\nطهماسب قلى : به نادر شاه رجوع شود .\r\n\r\n« ظ »\r\nظفرى : 231\r\nظل السلطان ( پارك ) : 369\r\nظل السلطان ( سلطان مسعود ميرزا ) پسر ناصر الدينشاه : 97 ، 111 ، 148 ، 367 ، 368 375 - 377 ، 433 ، 437 ، 441\r\nظل السلطان ( عليشاه ) پسر فتحعليشاه : 28 ، 42\r\nظهير الدوله على خان : 409\r\nظهير الدوله محمد ناصر خان دولو : 409\r\nظهير الدوله يار محمد خان : 67 ، 68 ، 83 ، 84 ، 93\r\n\r\n« ع »\r\nعابدين دلاك جد حاجى ميرزا حسين خان مشير الدوله : 112 ، 113 ، 141\r\nعارفنامه : 268\r\nعالم‌آراى عباسى : 28 ، 30\r\nعايشه ( زن حضرت رسول ) : 322\r\nعايشه خانم خواهر ميرزا عبد إله خان يوشى :\r\n378\r\nعباس ( حضرت ) : 180 ، 285 ، 289 ، 290 ، 298 ، 305\r\nعباس ( شاه ) : 28 ، 30 ، 51 ، 66 ، 240 ، 263\r\nعباس سوم ( شاه ) : 133\r\nعباس‌آباد : 235\r\nعباس‌آباد ( باغ ) : 50\r\nعباس ايروانى ( حاجى ملا - ) : بحاجى ميرزا آقاسى رجوع شود .\r\nعباس خان داماد صدر الملك : 61\r\nعباسقلى ( حاجى ميرزا - ) : 305 ، 444 - 447 473 ، 491\r\nعباسقلى ( مسجد حاجى ميرزا - ) : 446 ، 464 483\r\nعباسقلى ( ميرزا - ) خواهرزادهء حاجى ميرزا نصر إله مستوفى : 185 ، 482\r\nعباسقلى خان سرتيپ : بسيف الممالك رجوع شود .\r\nعباس ميرزا نايب السلطنه : 28 ، 29 ، 32 ، 34 35 ، 39 ، 40 ، 45 ، 46 ، 66 : 111 ، 438\r\nعبد الجواد اصفهانى متخلص به عنقا ( ميرزا - ) :\r\n245 ، 248 ، 250 ، 256 ، 257\r\nعبد الحسين ( شيخ - ) : 499\r\nعبد الحسين ( ميرزا - ) پسر ميرزا حبيب إله :\r\n338\r\n\r\n","description":"","footnote":"","page_name":" 551 ","page_number":569},
  {"content":"\r\n\r\nعبد الحسين خان ( پسر خان بابا خان ) : 80\r\nعبد الحسين خان ( جد انوشيروان سپهبدى ) : 86\r\nعبد الحسين خان قاجار : به فخر الملك رجوع شود .\r\nعبد الحسين صندوقدار : 73\r\nعبد الحميد خان : 327\r\nعبد الرحيم طالب‌اف : 513\r\nعبد الرسول خان ( كوچه ) : 483\r\nعبد العزيز خان ( سلطان ) : 109\r\nعبد العظيم ( حضرت ) : 35 ، 38 ، 65 ، 102 ، 163 ، 206 ، 230 ، 291 ، 335 ، 348 ، 403 ، 448 ، 449 ، 461 ، 462 ، 468 ، 473 ، 488 ، 506 ، 509 ، 533 ، 534\r\nعبد الكريم هراتى ( حمام حاجى - ) : 168 ، 183\r\nعبد اللطيف ( ملا - ) : 198 ، 218 ، 219 ، 222 225 ، 232 ، 234 ، 259 ، 352 ، 369 ، 501 ، 513\r\nعبد النبى ( مسجد حاجى شيخ - ) : 152 ، 170 446 ، 455\r\nعبد الوهاب خان آصف الدوله : به آصف الدوله رجوع شود .\r\nعبد الوهاب خان پسر عبد إله خان امين الدوله :\r\n29 ، 38\r\nعبد إله ( پسر ميرزا عباس خان قوام الدوله ) :\r\n194\r\nعبد إله ( صندوقدار امين السلطان ) : 492\r\nعبد إله ( كربلائى - ) نوكر مستشار الملك :\r\n349\r\nعبد إله ( ميرزا - ) پسر ميرزا حبيب إله : 338\r\nعبد إله بن حسن : 289\r\nعبد إله بهبهانى ( سيد - ) : 471\r\nعبد إله خان كشيكچىباشى پسر محمد رحيم خان علاء الدوله : 239 ، 410 ، 465\r\nعبد إله خان يوشى ( ميرزا - ) بانتظام الدوله رجوع شود .\r\nعبد إله سلطان ( حاجى - ) : 153 ، 215 ، 337 ، 476\r\nعبد إله قاشقك : 201\r\nعبد إله مجتهد ( حاجى ميرزا - ) : 505\r\nعبيد إله بن زياد به ابن زياد رجوع شود\r\nعبيد زاكانى : 295 ، 384\r\nعتبات : 43 ، 65 ، 109 ، 230 ، 260 ، 332 ، 333 ، 363 ، 449 ، 471 ، 477\r\nعثمان ( خليفه ) ، 321 ، 322 ، 358\r\nعثمانى : 32 ، 59 ، 66 ، 79 ، 91 ، 109 ، 116 ، 125 ، 433\r\nعذرا ( دختر ميرزا رضا كلهر ) : 239\r\nعراق : 9 ، 26 ، 78 ، 89 ، 147 ، 226 ، 260 ، 277 ، 336 ، 368 ، 375 ، 443 ، 447 ، 459 ، 473 ، 476 ، 477 ، 513\r\nعراق عرب : 32 ، 109 ، 295 ، 363\r\nعرب : 19 ، 98 ، 240 ، 273 ، 277 ، 324 ، 334 ، 343 ، 357 ، 409 ، 439 ، 449 ، 525\r\nعربستان ( خوزستان ) : بخوزستان رجوع شود .\r\nعرب‌ها ( محله ) : 6\r\nعز الدوله پسر محمد شاه : 46 ، 126\r\nعز الدولهء ديلمى : 439\r\nعزت الدوله خواهر ناصر الدينشاه : 66 ، 76 ، 88 ، 108 ، 231 ، 294 ، 299 ، 327 ، 432\r\nعزرائيل : 37 ، 56 ، 153\r\nعزيز ( شاهزاده - ) نوهء مؤيد الدوله : 307\r\nعزيز السلطان به مليچك رجوع شود\r\nعزيز خان مكرى سردار كل : 87 ، 93 ، 97 ، 107\r\nعشرت‌آباد : 106 ، 407\r\nعشق‌آباد 94 ، 205 ، 447\r\nعصمت الدوله دختر ناصر الدينشاه 314\r\n\r\n","description":"","footnote":"","page_name":" 552 ","page_number":570},
  {"content":"\r\n\r\nعضد الدوله پسر فتحعليشاه : 30\r\nعضد الدولهء ديلمى : 278 ، 439\r\nعضد السلطان : 447\r\nعضد الملك ( خاقان چين ) : 126 ، 132 ، 134 - 136 ، 146 ، 147 ، 205 ، 237 ، 296 ، 415\r\nعضد الملك ( جلو خان ) : 237\r\nعضدى : 307\r\nعضدى ( تاريخ ) : 30\r\nعظيمى : به عبد الكريم هراتى رجوع شود\r\nعكا : 77\r\nعلاء الدوله ( پسر ميرزا احمد خان ) : 500\r\nعلاء الدوله ميرزا احمد خان پسر محمد رحيم خان علاء الدوله : 410 ، 500\r\nعلاء الدوله محمد رحيم خان : 111 ، 126 ، 132 - 134 ، 147 ، 209 ، 410\r\nعلاء السلطنه : 80\r\nعلاء الملك ميرزا عبد إله خان برادر حاجى ميرزا حسين خان مشير الدوله : 195 ، 446\r\nعلامير : باحتشام السلطنه رجوع شود .\r\nعلى ( امير المؤمنين ) : 132 ، 134 ، 320 - 324 329 - 331 ، 358 ، 483\r\nعلى ( پسر شيخ عيسى ) : 43\r\nعلى ( حاجى - ) : 427\r\nعلى ( حاجى ميرسيد - ) : 303\r\nعلى ( شيخ - ) پسر زرگرباشى : 275\r\nعلى ( ميرزا - ) پسر ميرزا حسن مستوفى الممالك سوم : 53\r\nعلى ( نوكر محمد رضا خان ) : 259\r\nعلىآباد : - 335 ، 389 ، 467 ، 473 ، 474 ، 482 ، 501 ، 502 ، 505 ، 508 ، 516 ، 517 ، 520\r\nعلى آقا ( ملا - ) : 232 ، 233\r\nعلى اخوى ( حاجى ميرزا سيد - ) : 467\r\nعلى اصغر پسر حسين بن على عليهما السلام : 297\r\nعلى اصغر ( كوچهء حمام حاجى ميرزا - ) : 140\r\nعلى اصغر ( حمام حاجى ميرزا - ) : 222 ، 427\r\nعلى اصغر ( نوهء ننه زهرا ) : 234\r\nعلى اكبر ( آخوند سيد - ) : 532\r\nعلى اكبر ( آقا - ) جد شهنازيها و عباديها :\r\n195 ، 248\r\nعلى اكبر ( پسر حسين كابلى ) : 202 ، 204 ، 226 ، 231\r\nعلى اكبر ( فرزند حسين بن على عليهما السلام ) :\r\n289 ، 291 ، 297 ، 310 ، 311\r\nعلى اكبر ( ميرزا - ) پدر ميرزا محمد دست خر جويده : 468\r\nعلى اكبر ( نايب ميرزا - ) برادر سليمان سلطان :\r\n337\r\nعلى اكبر تفرشى ( ميرزا سيد - ) : 471\r\nعلى اكبر خان ( ميرزا - ) پسر وكيل الدوله : 243\r\nعلى اكبر خان فراش‌خلوت ( حاجى - ) : 164 ، 199 ، 226\r\nعلى اكبر دهخدا ( استاد - ) : رجوع شود به دهخدا\r\nعلى اكبر قوام الملك : رجوع شود به قوام الملك .\r\nعلى النقى ( امام - ) : 440\r\nعلى بلاغى : 503\r\nعلى بن ابراهيم قمى ( تفسير قرآن ) : 513 ، 514\r\nعلى خان ( ميرزا - ) پسر وكيل الدوله : 243\r\nعلى خان ريش حاكم ساوه : 436\r\nعليرضا ( حاجى ميرزا - ) پسر حاجى ابراهيم خان كلانتر : 36 ، 37\r\nعليشاه ( ظل السلطان ) پسر فتحعليشاه : 28 ، 42\r\nعلى صحاف ( ميرزا - ) : 252 - 257\r\nعلى قائم‌مقام ( ميرزا - ) : رجوع شود به قائم‌مقام\r\nعلى قصاب ( مشهدى - ) : 451 ، 452\r\nعلى كنى ( حاجى ملا - ) : 191 ، 192 ، 200 214 ، 307 ، 332\r\nعلى محمد شيرازى معروف به باب ( ميرزا - ) :\r\n43 ، 77\r\n\r\n","description":"","footnote":"","page_name":" 553 ","page_number":571},
  {"content":"\r\n\r\nعلينقى ( شيخ - ) : 513\r\nعلينقى كاشانى تاجر جد آقايان نقوى : 282 - 284\r\nعلينقى كاشانى فراش‌خلوت ( حاجى - ) : 199 ، 200\r\nعماد الاطباء ( بكمز - محمد حسن ) : 528\r\nعماد الدوله امامقلى ميرزا : 126 ، 129 ، 132 ، 134 ، 446 ، 483 ، 484\r\nعماد الدوله بديع الملك ميرزا پسر امامقلى ميرزا : 483 ، 484\r\nعماد الدولهء ديلمى : 439\r\nعماد السلطان ميرزا محمود خان : 61\r\nعماد الكتاب : 240\r\nعماديه : 134\r\nعمر بن الخطاب : 134 ، 320 - 325 ، 327 ، 334\r\nعمر بن سعد : رجوع شود به ابن سعد\r\nعمه‌جزو : 218\r\nعنصرى : 56\r\nعنقا : رجوع شود به ميرزا عبد الجواد اصفهانى .\r\nعوامل جرجانى : 220\r\nعوامل ملا محسن : 220\r\nعوامل منظومه : 220\r\nعيسى ( حضرت ) : 525\r\nعيسى ( شيخ - ) : 42 - 44\r\nعيسى پسر حاجى على ( حاجى آقا - ) : 431\r\nعيسى پسر ميرزا موسى و وزير تهران ( ميرزا - ) :\r\n110 ، 482\r\nعيسى خان : 83\r\nعيسى خان تاجر كرمانى ( ميرزا - ) : 430\r\nعين الدوله ( خيابان ) : 258 ، 467 ، 522\r\nعين الملك ( اعتضاد الدوله ) ايلخانى ايل قاجار و شوهر خانم عزت الدوله : 299 ، 432 ، 433\r\n\r\n« غ »\r\nغارت : رجوع شود به امام قليخان .\r\nغراى شيرازى ( ميرزا اسد إله - ) : 523 ، 524\r\nغزال : رجوع شود به غلامرضاى خوشنويس ، غزنويان : 19 ، 439\r\nغفارى غلامحسين ( امين خلوت و صاحب‌اختيار ) 90 ، 91 ، 413\r\nغلامحسين ( آقا - ) للهء على اصغر پسر حاجى ميرزا نصر إله مستوفى : 226 ، 227 ، 234 ، 235 ، 267 ، 338 ، 347 ، 451 - 453 ، 464 ، 465 ، 470\r\nغلامحسين ( لوطى - ) : 150\r\nغلامحسين ( ميرزا - ) پسر ميرزا حبيب إله : 338\r\nغلامحسين مشاق ( ميرزا - ) : 234 - 236\r\nغلامرضا خان نامدار ( شيخ - ) : 202 ، 259 260 - 262\r\nغلامرضا خوشنويس معروف بغزال ( ميرزا - ) :\r\n250\r\nغلامعلى خان پسر برادر امينه اقدس گروسى :\r\nرجوع شود به مليچك\r\nغلامعلى خان پسر محمد رضا خان : 259\r\nغلامشاه ( حمام ميرزا - ) : 206 ، 208\r\nغياث‌آباد : 481\r\n\r\n« ف »\r\nفارس : 5 ، 6 ، 8 ، 29 ، 37 ، 38 ، 42 ، 111 ، 113 ، 147 ، 195 ، 209 ، 210 ، 368 ، 375 ، 419 ، 437 ، 491 ، 494 ، 506 ، 507 ، 532 .\r\nفاطمه ( دختر حسين بن على عليهما السلام ) :\r\n312 ، 313\r\nفاطمه خانم ( دختر ميرزا اسمعيل مستوفى ) :\r\n40 ، 77\r\nفاطمه خانم ( دختر ميرزا رفيع خان ) : 208\r\n\r\n","description":"","footnote":"","page_name":" 554 ","page_number":572},
  {"content":"\r\n\r\nفاطمه خانم ( دختر حاجى ميرزا نصر إله مستوفى ) : 54\r\nفاطمهء زهرا : 321 ، 323 ، 324 ، 327\r\nفتح‌آباد ورامين : 214 ، 215\r\nفتح إله روضه‌خوان ( سيد - ) : 275\r\nفتح إله خان سرتيپ : 516\r\nفتحعليخان قوانلو : 3\r\nفتحعليشاه : 8 ، 14 ، 15 ، 22 ، 25 - 33 ، 35 ، 36 ، 38 - 41 ، 42 ، 45 ، 46 ، 54 ، 66 ، 69 ، 82 ، 86 ، 90 - 92 ، 98 ، 104 . 111 ، 156 ، 174 ، 189 ، 215 ، 311 ، 380 ، 381 ، 391 ، 398 ، 404 ، 410 ، 413 ، 440 ، 506\r\nفخر الشعراء ( حاجى سيد رضاى روضه‌خوان ) :\r\n442\r\nفخر الملك ( عبد الحسين خان قاجار ) : 258\r\nفدك : 132 ، 321 ، 323 ، 324\r\nفراش‌خلوت : رجوع شود به على اكبر خان فراش‌خلوت .\r\nفراش‌خلوت : رجوع شود به علينقى كاشانى\r\nفراماسون : 150\r\nفرانسه : 4 ، 10 ، 15 ، 45 ، 48 ، 57 ، 79 ، 85 ، 109 ، 116 ، 125 ، 126 ، 128 ، 138 ، 188 ، 194 ، 221 ، 292 ، 453 ، 491 ، 527 ، 531 ، 533\r\nفرانسه ( انقلاب كبير - ) : 216 ، 317\r\nفراهان : 94 : 481 ، 519\r\nفردوس ( باغ - ) : 51 ، 280\r\nفردوسى : 56 ، 59 ، 66 ، 133 ، 196 ، 343 ، 357 ، 409 ، 411 ، 420\r\nفرزانه : 404\r\nفرزانه ( اسمعيل ) : 156\r\nفرشيد ( حسن ) : 219 ، 351 ، 465\r\nفرعون : 216 ، 217\r\nفرمانفرما حسينعلى ميرزا پسر فتحعليشاه :\r\n28 ، 42 ، 52 ، 129\r\nفرمانفرما عبد الحسين ميرزا : 447\r\nفرمانفرما فريدون ميرزا : 81 ، 82\r\nفروغ السلطنه ( جيران ) : 378 ، 533\r\nفروغى ( ميرزا محمد حسين ذكاء الملك ) : 239 356 ، 414 ، 465 ، 487\r\nفروهر : 90\r\nفرهى يوسف : 524\r\nفشافويه : 185 ، 215\r\nفصيح الملك : رجوع شود به شوريده\r\nفضل إله برادر ميرزا آقا خان نورى : 78\r\nفضل إله خان منشى امين السلطان : 199 ، 200 486\r\nفوريه ( دكتر - ) : 454 ، 528\r\nفيروز : 19\r\nفيروزكوه : 108 ، 146 ، 205\r\nفيروز ميرزا : رجوع شود به نصرت الدوله\r\nفين : 76\r\n\r\n« ق »\r\nقاآنى : 47\r\nقائم‌مقام ( مهديخان ) پسر فرخ خان امين الدوله :\r\n90 ، 91\r\nقائم‌مقام ( ميرزا ابو القاسم ) : 42 - 45 ، 47 ، 51 ، 52 ، 66 ، 194 ، 200 ، 205 ، 206 ، 517\r\nقائم‌مقام ( ميرزا صادق ) : رجوع شود به امين الدوله\r\nقائم‌مقام ( ميرزا على پسر ميرزا ابو القاسم قائم‌مقام ) : 132 ، 194 ، 200\r\nقائم‌مقام ( ميرزا على محمد خان پسر ميرزا على قائم‌مقام ) : 194 ، 200\r\nقائم‌مقام ( منشات ) : 409\r\nقائم‌مقامى سيد عبد الرحمن : 372 ، 492\r\nقائم‌مقامى نجفقلى خان : 473 ، 478\r\nقابيل : 318\r\n\r\n","description":"","footnote":"","page_name":" 555 ","page_number":573},
  {"content":"\r\n\r\nقاجار : 2 ، 3 ، 9 ، 13 ، 17 ، 25 ، 26 ، 36 ، 46 .\r\nقاجار ( قصر ) : 36 ، 46 ، 51 ، 66 ، 80 ، 92 ، 191\r\nقاجاريه : 104 ، 154 ، 350 ، 407 ، 421 ، 440\r\nقاسم ( امامزاده - ) : 276 ، 311\r\nقاسم ( پسر ناصر الدين شاه ) : 96\r\nقاسم بن حسن : 276 ، 289 ، 290\r\nقاضى : 482\r\nقافلان‌كوه : 48\r\nقاموس : 233 ، 524\r\nقانون ( بو على ) : 470 ، 527\r\nقانون‌چه : 527\r\nقدم‌خير : 214\r\nقدم‌شاد ( حاجى - ) : 213 ، 214 ، 346\r\nقدسيه : رجوع شود بمدرسهء قدسيه .\r\nقرآن : 114 ، 193 ، 196 ، 211 ، 216 ، 217 ، 219 ، 232 ، 233 ، 257 ، 275 ، 276 ، 320 ، 321 ، 323 ، 327 - 330 ، 339 ، 342 ، 357 ، 393 ، 450 ، 456 ، 461 ، 462 464 ، 474 ، 482 ، 524\r\nقربان ( مشهدى - ) پدر ميرزا تقى خان اميركبير :\r\n66\r\nقره‌سرتيپ ( محمد حسن خان ) : 94\r\nقره‌قويونلو 19 ، 440\r\nقريب گركانى عبد العظيم : 77\r\nقريش : 288\r\nقزوين : 30 ، 54 ، 91 ، 131 ، 152 ، 162 ، 163 ، 376 ، 468 ، 509\r\nقشمشم : 161\r\nقفقازيه : 6 ، 21 ، 22 ، 51 ، 66 ، 304\r\nقلعهء محمد على خان : 520 ، 521\r\nقلمستان : 532\r\nقم : 30 ، 35 ، 41 ، 51 ، 91 ، 146 ، 152 ، 189 ، 209 ، 215 ، 335 - 337 ، 341 ، 376 ، 387 ، 403 ، 418 ، 436 ، 464 ، 467 ، 468 ، 473 ، 474 ، 479 ، 482 ، 505 ، 508 ، 516 - 518 ، 520\r\nقم ( درياچه ) : 389\r\nقم ( رودخانه ) : 519\r\nقمر السلطنه دختر فتحعليشاه : 28\r\nقمر السلطنه دختر مظفر الدينشاه : 300 ، 314\r\nقنبر ( غلام حضرت على ) : 324\r\nقنبر ( قهوه‌خانهء - ) : 279\r\nقنبر على ( آقا - ) : 3 ، 185\r\nقندهار : 20 ، 68 ، 83 ، 84\r\nقوام الدوله ( حمام ) : 237\r\nقوام الدوله ميرزا عباس خان تفرشى : 90 ، 131 ، 194 ، 239 ، 244 ، 458 - 461\r\nقوام الدوله ميرزا محمد آشتيانى : 93 - 96 ، 111 ، 124 ، 461\r\nقوام الدين حسن وزير فارس : 37\r\nقوام السلطنه ( احمد قوام ) : 149 ، 466\r\nقوام الملك ( ابراهيم ) پسر حبيب إله خان : 38\r\nقوام الملك ( حبيب إله خان ) پسر محمد رضا خان :\r\n38\r\nقوام الملك ( على اكبر ) پسر حاجى ابراهيم كلانتر : 37\r\nقوام الملك ( محمد رضا خان ) پسر ميرزا على - محمد خان : 38\r\nقوام الملك ( ميرزا على محمد خان ) نوهء حاجى ابراهيم كلانتر : 37 ، 38\r\nقوانين ( تأليف ميرزا ابو القاسم قمى ) : 35\r\nقوچان : 3 ، 106 ، 108 ، 205\r\nقهرود : 72 ، 73\r\nقيصريه : 356\r\n\r\n","description":"","footnote":"","page_name":" 556 ","page_number":574},
  {"content":"\r\n\r\nقيطانيه : 505\r\n\r\n« ك »\r\nكابل : 68 ، 83 ، 84 ، 201\r\nكارل ماركس : رجوع شود به ماركس\r\nكارولى ( بارون - ) : 85\r\nكاشان : 30 ، 70 ، 75 ، 76 ، 146 ، 291 ، 295 ، 319 ، 376 ، 496\r\nكاشغر : 18\r\nكاظم ( آقا - ) نوادهء ميرزا طاهر : 185 ، 219 ، 351 ، 365 ، 482\r\nكاظم اشكورى گيلانى ( شيخ - ) : 513 ، 514\r\nكاظم خان برادر حاجى عبد اللّه سلطان ( نايب - ) :\r\n215 ، 217 ، 337 ، 338\r\nكاظم خان پسر محمد حسن بيگ : 339\r\nكاظم خان پسر ميرزا آقا خان نورى ( ميرزا - ) :\r\nرجوع شود به نظام الملك\r\nكاظم خان پسر يار محمد خان : 469\r\nكاظم رشتى ( سيد - ) : 43\r\nكاظم شيمى ( ميرزا - ) : رجوع شود به شيمى\r\nكاظم مستوفى پسر آقا محسن آشتيانى ( ميرزا - ) :\r\nرجوع شود به مستوفى .\r\nكاظم مستوفى پسر ميرزا حسن مستوفى الممالك سوم ( ميرزا - ) : رجوع شود به مستوفى\r\nكاظم ملك الاطباء رشتى ( ميرزا - ) : 470\r\nكافى : 324\r\nكامران ( از مهاجرين افغانستان ) : 155\r\nكامران ميرزا پسر ناصر الدين شاه : رجوع شود به نايب السلطنه\r\nكبرى : 220\r\nكجور : 79 ، 417\r\nكراسوس : 288\r\nكربعلى يخچالى ( حاجى - ) : 445 ، 446\r\nكربلا : 110 ، 163 ، 170 ، 193 ، 230 ، 247 305 ، 308 ، 366 ، 445 ، 449 ، 468 ، 501\r\nكرج : 36 ، 51 ، 407 ، 468\r\nكرج ( رودخانه ) : 51 ، 395\r\nكردان : 514\r\nكردبچه ( سوار ) : 488\r\nكردستان : 26 ، 91 ، 108 ، 125 ، 132 ، 134 ، 147 ، 368 ، 375 ، 387 ، 443 ، 459 ، 476 ، 484 ، 532\r\nكرمان : 8 ، 9 ، 11 ، 30 ، 42 ، 71 ، 72 ، 111 ، 140 ، 147 ، 159 ، 161 ، 209 ، 286 ، 337 ، 357 ، 381 ، 403 ، 456 ، 494 ، 528\r\nكرمانشاهان : 26 ، 28 ، 30 ، 32 ، 109 ، 132 ، 134 ، 147 ، 185 ، 368 ، 375 ، 376 ، 449 ، 468 ، 476 ، 484\r\nكرنال : 411\r\nكرند : 333\r\nكريم ( مشهدى - ) : 242\r\nكريم خان زند : 3 - 8 ، 10 - 13 ، 15 ، 17 ، 21 ، 26 ، 30 ، 33 ، 44 ، 98 ، 487\r\nكريم شيره‌اى : 359 - 361\r\nكريم عسلى : 361\r\nكريمه ( شبه‌جزيرهء - ) : 79\r\nكزاز : 84\r\nكعبه : 96 ، 500\r\nكفرى : 80\r\nكلات : 67\r\nكلارستاق : 417\r\nكلاك : 51\r\nكلثوم ( ام - ) : 312 ، 313\r\nكلثوم ( ملا - ) : 526\r\nكلثوم ننه : 343 ، 347 ، 350\r\nكلهر ( ملوك ) : 239\r\nكلهر ( ميرزا رضا - ) : 96 ، 198 ، 234 ، 237 ، 239 - 241 ، 243 ، 245 ، 252 ، 260 ،\r\n\r\n","description":"","footnote":"","page_name":" 557 ","page_number":575},
  {"content":"\r\n\r\n449 ، 465 ، 482 ، 483\r\nكماروف ( ژنرال ) : 205\r\nكمال‌آباد : 418\r\nكمره : 147 ، 368 ، 375\r\nكن : 36 ، 306 ، 403 ، 446\r\nكنارگرد : 389\r\nكندرود : 259\r\nكنگاور : 147\r\nكوروش : 32\r\nكوروپاتكين : 508\r\nكوفه : 276 ، 308 ، 320\r\nكوكلان : 106\r\nكهريزك : 418 ، 496 ، 502 ، 521\r\nكهندل خان : رجوع شود به مظفر الدوله\r\nكيان : 407\r\nكيخسرو : 18\r\nكيكاوس : 18\r\nكيكاوس ميرزا پسر فتحعليشاه : 189\r\n\r\n« گ »\r\nگازران : 508\r\nگرجستان : 20 - 22 ، 32\r\nگرجيها : 21 ، 22 ، 32 ، 33\r\nگركان : 3 ، 54 ، 152 ، 175 ، 228 ، 230 ، 231 ، 257 . 444 ، 463 ، 464 ، 468 ، 473 ، 475 ، 476 ، 478 - 481\r\nگركانى : رجوع شود به قريب عبد العظيم\r\nگركى : 494\r\nگرگان : 2 ، 6 ، 310\r\nگرم‌دره : 51\r\nگروس : 147\r\nگروشى : 10\r\nگريبايدوف : 33\r\nگشتاسب : 18\r\nگلپايگان : 106 ، 147 ، 148 ، 368 ، 375\r\nگلستان ( باغ و قصر ) : رجوع شود به باغ گلستان .\r\nگلستان ( سعدى ) : 220\r\nگلستان ( عهدنامه ) : 32 ، 46\r\nگلستانك : 516\r\nگنجعلى ( آقا - ) : 3\r\nگوبلز : 47\r\nگوهرمراد : 513\r\nگيلان : 67 ، 108 ، 146 ، 278 ، 376 ، 488\r\nگيو : 463 ، 474 ، 481\r\n\r\n« ل »\r\nلابارن ( مادام - ) : 511 - 513\r\nلاتين : 59\r\nلار : 415\r\nلاريجان : 483\r\nلاله‌زار ( خيابان ) 492\r\nلر : 295\r\nلرستان : 147 ، 368 ، 476\r\nلسان الدوله كتابدار مظفر الدينشاه : 393\r\nلطف إله بك ( حاجى - ) : 492\r\nلطف إله روضه‌خوان ( حاجى ميرزا - ) : 275 ، 383\r\nلطفعليخان زند : 8 - 11 ، 15 ، 36\r\nلطفعلى يزدى ( سيد - ) : 242 ، 243 ، 252\r\nلعل‌بار ( رودخانه ) : 519\r\nلقانطه : 78\r\nلقمان الملك ( ميرزا لقمان ) : 470 ، 527\r\nلندن : 91 ، 111 ، 125 ، 127 ، 149 ، 470\r\nلنين : 323\r\nلنين گراد : 511\r\nلوئى چهاردهم : 490\r\n\r\n","description":"","footnote":"","page_name":" 558 ","page_number":576},
  {"content":"\r\n\r\nلوئى پانزدهم : 490\r\nلوئى شانزدهم : 4\r\nلوئى هفدهم : 4\r\nلوئى هيجدهم : 4\r\nلوئين : 505\r\nليژ : 127\r\nليلى خانم خواهر انتظام الدوله : 378\r\n\r\n« م »\r\nمأمون : 289 ، 439\r\nمأمونيه : 482 ، 502 ، 505 ، 516\r\nماركس ( كارل ) : 323\r\nمازندران : 4 ، 6 ، 7 ، 67 ، 75 ، 79 ، 87 ، 107 ، 146 ، 160 ، 356 ، 376 ، 487\r\nماكماهون ( مارشال ) : 146\r\nماندنى ( زن اصغر ) 158\r\nماوراء النهر : 18 ، 20 ، 31\r\nمبارك ( حاجى - ) صديف : 387 - 389\r\nمترنيخ : 47 ، 69\r\nمثنوى : 58 ، 220\r\nمجارستان : 125\r\nمجد الدوله ( امير اصلان خان ) : 111 ، 286 ، 386\r\nمجد الدوله ( عيسى خان ) دائى ناصر الدينشاه :\r\n488 ، 509\r\nمجد الدولهء ديلمى : 439\r\nمجد الملك سينكى ( ميرزا محمد خان ) : 44 ، 129 ، 131 ، 435\r\nمجد لشكر ( حاجى بابا خان ) : 482 ، 502 ، 516\r\nمجلس شوراى ملى : 78 ، 314 ، 366 ، 499 ، 500 ، 508 ، 527\r\nمجلسى : 320\r\nمجمر ( سيد حسين ) : 521\r\nمحاسب السلطان ( ميرزا حسينقلى خان ) : 483 - 485 ، 501 ، 502 ، 505 ، 513 - 515 ، 518 ، 526\r\nمحاسب الممالك شيبانى : 261\r\nمحترم خانم مادر زن حاجى ميرزا نصر إله مستوفى : 153 ، 217\r\nمحتشم : 301\r\nمحسن ( حاجى ميرزا - ) وزير اروميه : 479\r\nمحسن ( سيد - ) معروف به سيد كپله : 237\r\nمحسن آشتيانى ( آقا - ) : 26 ، 52 ، 124\r\nمحسن ميرزا ( پدر محمد حسين ميرزاى يمين - السلطان ) : 415\r\nمحسن ميرزا ( پسر اسد إله ميرزاى نايب الاياله ) :\r\n187\r\nمحلات : 26 ، 91 : 106 ، 147 ، 368 ، 376 ، 443 ، 459 ، 516\r\nمحمد ( حاجى - ) پدرزن دالگاروكى : 43\r\nمحمد ( حاجى ملا ميرزا - ) مجتهد اندرمانى :\r\n253 - 256\r\nمحمد ( حاجى ميرزا - ) پسر محمد تقى بيك ارباب قمى : 198 ، 474 ، 505 ، 517 ، 518\r\nمحمد ( سيد - ) پسر سيد معلم : 236 ، 237\r\nمحمد ( ميرزا - ) از اقوام ميرزاى كلهر : 243\r\nمحمد ( ميرزا - ) پسر حاجى ميرزا عباسقلى : 444\r\nمحمد ( ميرزا - ) رفيق ميرزا رضا مستوفى : 198\r\nمحمد ( ميرزا - ) معروف بدست خر جويده :\r\n468 - 470 ، 527\r\nمحمد ابراهيم خان معمارباشى دائى نايب السلطنه :\r\nرجوع شود بوزير نظام .\r\nمحمد امين خان ( خان خيوه ) : 68\r\nمحمد انجدانى ( ملا - ) : 218 ، 215 - 227 ، 232 ، 234\r\nمحمد باقر ( امام - ) : 440\r\nمحمد بن عبد إله صلوات إله عليه : 324\r\n\r\n","description":"","footnote":"","page_name":" 559 ","page_number":577},
  {"content":"\r\n\r\nمحمد بنا ( استاد - ) : 166 ، 265 ، 266 ، 270\r\nمحمد تقى ( امام - ) : 440\r\nمحمد تقى آشتيانى ( ميرزا - ) : 93 ، 95\r\nمحمد تقى اشراقى ( ميرزا - ) : 517\r\nمحمد تقى بيك ارباب قمى ( ارباب جان بابا ) :\r\n198 ، 335 ، 474 ، 482 ، 505 ، 517 ، 518\r\nمحمد تقى پسر هاشم خان ( ميرزا - ) : 26\r\nمحمد تقى تعزيه‌گردان : 285 ، 290 - 292 ، 309 - 313\r\nمحمد تقى خان افشار : 417\r\nمحمد جعفر اصفهانى : 523\r\nمحمد جعفر صراف ( آقا - ) : 155\r\nمحمد حسن بيك ( پسر كاظم خان ) : 217\r\nمحمد حسن بيك ( حاجى - ) : 476 ، 480\r\nمحمد حسن خان پيشخدمت : 45 ، 73 ، 76 ، 182 ، 219 ، 384\r\nمحمد حسن خان قاجار : 3 - 5\r\nمحمد حسن خان وزير نظام : رجوع شود به وزير نظام .\r\nمحمد حسن شيرازى ( حاجى ميرزا - ) : رجوع شود به حسن شيرازى .\r\nمحمد حسن كمپانى ( حاجى - ) : رجوع شود به امين الضرب .\r\nمحمد حسين ( پسر كربلائى باقر ) : 230\r\nمحمد حسين ( پسر ميرزا هدايت إله وزير دفتر ) رجوع شود بوزير دفتر .\r\nمحمد حسين ( شيخ - ) : 262\r\nمحمد حسين ( ميرزا - ) برادر ميرزا احمد مازندرانى : 26\r\nمحمد حسين ارباب ( آقا - ) : 430\r\nمحمد حسين بيك پسر نايب كاظم خان : 338 ، 339\r\nمحمد حسين بيك نوكر غلامعلى مستوفى : 361\r\nمحمد حسين خان صدر اصفهانى صدراعظم فتحعليشاه ( حاجى - ) : 26 ، 29 ، 38 ، 47 ، 52 ، 91 ، 92\r\nمحمد حسين ميرزا : رجوع شود به يمين السلطان\r\nمحمد خان قاجار : رجوع شود به سپهسالار\r\nمحمد خوانسارى ( شاگرد محمد مهدى اصفهانى ) :\r\n245\r\nمحمد رحيم بيگ ( پدر ميرزا رضا كلهر ) : 244\r\nمحمد رضا بيگ : 127\r\nمحمد رضا خان ( حاجى - ) : 515\r\nمحمد رضا خان ( دائى ميرزا عبد إله خان مستوفى ) : 190 ، 259 ، 260\r\nمحمد رضا خان رئيس پسر محمد خان پيشخدمت :\r\nرجوع شود به سالار معظم .\r\nمحمد رضا شاه پهلوى : 508\r\nمحمد رضا همدانى ( حاجى ميرزا - ) : 467\r\nمحمد زكرياى رازى : 527\r\nمحمد شاه غازى : 39 - 42 ، 44 - 48 ، 51 - 56 ، 64 - 70 ، 78 ، 91 - 93 ، 98 ، 116 ، 151 ، 174 ، 390 ، 412 ، 440 ، 487 ، 506\r\nمحمد شاه گوركانى : 392\r\nمحمد صادق خوانسارى ( حاجى مير - ) : 240\r\nمحمد صادق طباطبائى ( سيد - ) : 191\r\nمحمد طاهر حكاك ( آقا - ) ، 243\r\nمحمد عراقى ( حاجى ملا ميرزا - ) : 170\r\nمحمد على ( پسر اصغر ) : 158\r\nمحمد على ( پسر ميرزا رضا كلهر ) : 244\r\nمحمد على ( حاج شيخ - ) پسر حاجى ملا على كنى : 200\r\nمحمد على ( ميرزا - ) پسر ميرزا حبيب إله : 338\r\nمحمد على ( ميرزا - ) سررشته‌دار : 526\r\nمحمد على ( ميرزا - ) سررشته‌دار عراق : 476\r\nمحمد على امام‌جمعه : 524\r\nمحمد على خان پسر ميرزا عباس خان قوام الدوله ( ميرزا - ) : 194\r\n\r\n","description":"","footnote":"","page_name":" 560 ","page_number":578},
  {"content":"\r\n\r\nمحمد على خان نوهء ام النساء باجى : 157 ، 205\r\nمحمد على طبيب ( سيد - ) : 468\r\nمحمد عليشاه : 316 ، 366\r\nمحمد على مذهب : 524\r\nمحمد على ميرزا دولتشاه پسر فتحعليشاه : 28 ، 32 ، 111 ، 134\r\nمحمد قزوينى ( ميرزا - ) : 153\r\nمحمد قلى خان ( حاجى - ) پسر آصف الدوله :\r\n105\r\nمحمد قلى خان ( فراشباشى عماد الدوله ) : 483 ، 484\r\nمحمد گركانى ( ميرزا - ) پدرزن حاجى ميرزا - نصر إله مستوفى : 54 ، 152\r\nمحمد گلپايگانى ( ميرزا - ) معروف به زرافه :\r\n383\r\nمحمد مهدى اصفهانى ( خوشنويس ) : 245\r\nمحمد ناصر خان : 104\r\nمحمد ولى بيك ارباب ( حاجى - ) : 336 ، 474 476 ، 480\r\nمحمد ولى ميرزا : 28\r\nمحمد هاشم ( ملا - ) : 477\r\nمحمد يوسف : 83 ، 84\r\nمحمديه : 51 ، 64\r\nمحمره : 84 ، 85 ، 155\r\nمحمود ( پسر ميرزا محمد على خان معاون الملك ) :\r\n194 ، 239\r\nمحمود ( پسر ناصر الدين شاه ) : رجوع شود به سلطان محمود .\r\nمحمود ( حاجى - ) پدر حاجى ابراهيم خان كلانتر : 10\r\nمحمود ( ميرزا - ) پسر حاجى ميرزا عباسقلى :\r\nرجوع شود به موقر الدوله .\r\nمحمود ( ميرزا - ) پسر ميرزا آقا گركانى : 476 ، 477 ، 479\r\nمحمود ( ميرزا - ) معروف به قره‌محمود : 200 ، 486 ، 487\r\nمحمودآباد : 215 ، 514 ، 515\r\nمحمود خان برادر رضاعى ميرزا عبد إله خان مستوفى و نوهء ام النساء باجى : 154 ، 157\r\nمحمود خان كلانتر تهران : 432\r\nمحمود غزنوى ( سلطان - ) : 56 ، 439\r\nمحمود گركانى ( ملا - ) : 218\r\nمحمود وزير ( كوچهء ميرزا - ) : 192 ، 196 ، 203 ، 257 ، 349 ، 430\r\nمحمود وزير ( ميرزا - ) : رجوع شود به مستوفى محموديه : 51\r\nمخبر الدوله عليقلى خان پسر رضا قلى خان هدايت : 86 ، 96 ، 105 ، 126 ، 421\r\nمختار بن ابى عبيدهء ثقفى : 285\r\nمختار خان ناظر مستوفى الممالك : 145 ، 371\r\nمخزن الادويه : 527\r\nمخزن الانشاء : 220 ، 240\r\nمدرس ( سيد حسن ) : 47\r\nمدرسهء اقدسيه 40\r\nمدرسهء خان مروى : 198 ، 230 ، 437 ، 466\r\nمدرسهء دار الشفاء : 521\r\nمدرسهء دار الفنون : 70 ، 86 ، 87 ، 90 ، 96 ، 105 ، 106 ، 116 ، 145 ، 156 ، 447 ، 455 ، 468 ، 473 ، 527\r\nمدرسهء سپهسالار : 250 ، 332 ، 333 ، 356 ، 525\r\nمدرسهء سياسى : 356 ، 514\r\nمدرسهء قدسيه : 40\r\nمدينه : 191 ، 192 ، 225 ، 311 ، 321 ، 324 ، 334 ، 348\r\nمذكور خان ( شيخ - ) : 437\r\nمرآت اسمعيل : 393\r\nمرادآباد ( كن ) : 446\r\n\r\n","description":"","footnote":"","page_name":" 561 ","page_number":579},
  {"content":"\r\n\r\nمراد بك : 509\r\nمراغه : 34 ، 91\r\nمرتضى قلى خان ( دائى ميرزا عبد إله خان مستوفى ) : 199 ، 213 ، 219 ، 222 ، 334 335 ، 338 ، 369 ، 403 ، 449 ، 466 ، 483 ، 490 ، 501 ، 514 ، 516\r\nمردآباد ( شهريار ) : 516\r\nمرزبان : 40\r\nمرشد قلى خان : 66\r\nمرضيه ( دختر محمد حسين بيگ ) : 338\r\nمرنار : 292 ، 527\r\nمرو : 48 ، 81 ، 93 ، 94 ، 96 ، 111\r\nمروى ( مدرسه ) : رجوع شود بمدرسهء مروى\r\nمريم خانم ( نوهء حاجى ميرزا محمد ) : 182 ، 185 ، 219\r\nمزدقان ( رودخانه ) : 505\r\nمزينان : 81 : 106\r\nمستشار ( حاجى - ) : 525\r\nمستشار ( حسنعلى ) : 508\r\nمستشار ( رضا قلى ) : 508\r\nمستشار الملك ( حاجى ميرزا محمد رضا ) :\r\nرجوع شود به مؤتمن السلطنه .\r\nمستشار الملك ( ميرزا شفيع خان ) نوهء ميرزا اسمعيل مستوفى : 55 ، 140 ، 152 ، 184 ، 199 ، 209 ، 210 ، 213 - 215 ، 258 ، 267 ، 346 ، 349 ، 447 ، 464 ، 473 ، 479 ، 481 ، 491 ، 502 ، 507 ، 508 ، 514 ، 532 ، 533\r\nمستعصم باللّه : 439\r\nمستوفى ( ابو الحسن ) : 356\r\nمستوفى ( ابو القاسم ) پسر جواد مستوفى : 447\r\nمستوفى ( ميرزا ابو القاسم خان ) پسر ميرزا حسن خان : 209\r\nمستوفى ( ميرزا اسد إله ) پسر ميرزا اسمعيل مستوفى : 40 ، 196 ، 197 ، 219 ، 450\r\nمستوفى ( ميرزا اسمعيل ) جد خاندان مستوفى :\r\n2 ، 3 ، 6 ، 7 ، 11 ، 12 ، 22 ، 26 ، 40 ، 41 51 ، 54 ، 68 ، 77 ، 78 ، 152 ، 174 ، 208 ، 506\r\nمستوفى ( ميرزا اسمعيل خان ) پسر حاجى ميرزا محمد : 187\r\nمستوفى ( ميرزا اسمعيل خان ) پسر ميرزا حسن خان : 184 ، 199 ، 209 ، 210 ، 245 ، 246 ، 473\r\nمستوفى ( ميرزا جعفر ) پسر حاجى ميرزا نصر إله :\r\n153 ، 184 ، 196 ، 197 ، 218 ، 245 ، 346 ، 349 ، 370 ، 443 ، 455 ، 459 - 461 ، 470 ، 473 ، 479 ، 501 ، 514 - 516 ، 518 - 520 ، 526 ، 527 ،\r\nمستوفى ( جواد - مقرب الدوله ) : 447 ، 450 520\r\nمستوفى ( ميرزا حبيب إله ) پسر ميرزا اسمعيل مستوفى : 40 ، 337 ، 338 ، 450\r\nمستوفى ( ميرزا حسن خان ) پسر ميرزا اسمعيل مستوفى : 40 ، 55 ، 78 ، 140 ، 153 ، 204 208 - 210 ، 450 ، 507\r\nمستوفى ( حسنعلى ) : 447\r\nمستوفى ( ميرزا حسين ) پسر ميرزا اسمعيل مستوفى : 40 ، 68 ، 154 ، 444 ، 450 ، 479\r\nمستوفى ( ميرزا رضا ) پسر حاجى ميرزا نصر إله مستوفى : 184 ، 197 ، 199 ، 205 ، 215 ، 219 ، 222 ، 227 ، 230 ، 234 ، 235 ، 237 ، 245 ، 274 ، 275 ، 302 ، 341 ، 350 ، 374 ، 443 ، 447 - 449 ، 459 - 462 464 - 468 ، 473 ، 479 ، 481 ، 482 ، 485 ، 501 - 503 ، 505 ، 513 - 515 ، 518 - 520 ، 526 ، 527 ، 532\r\nمستوفى ( ميرزا رفيع خان ) پسر ميرزا حسن خان : 208 - 210 ، 245 ، 479 - 482\r\n\r\n","description":"","footnote":"","page_name":" 562 ","page_number":580},
  {"content":"\r\n\r\nمستوفى ( ميرزا زمان ) پسر ميرزا حسين : 154 ، 259\r\nمستوفى ( ميرزا زين العابدين خان ) پسر ميرزا محمود وزير : 194 ، 203 ، 219 ، 261 ، 351 ، 461 ، 466 ، 473 ، 477 ، 481 ، 483 ، 506\r\nمستوفى ( حاجى ميرزا شفيع شيرازى ) : 195\r\nمستوفى ( ميرزا عبد الحسين ) پسر حاجى ميرزا محمد : 182 ، 183 ، 185 ، 187 ، 219 ، 351\r\nمستوفى ( عبد إله ) : 152 ، 153 ، 184 ، 297 452 ، 459 ، 485\r\nمستوفى ( ميرزا على ) پسر ميرزا حسن مستوفى - الممالك ثالث : 53\r\nمستوفى ( على اصغر ) پسر حاجى ميرزا نصر إله 183 ، 184 ، 225 ، 226 ، 234 ، 347 ، 448 ، 451\r\nمستوفى ( على اصغر ) پسر ميرزا عبد الحسين :\r\n187\r\nمستوفى ( ميرزا على اكبر ) پسر ميرزا محمود وزير : 194 ، 203 ، 219 ، 351 ، 461 ، 466 ، 473 ، 483\r\nمستوفى ( ميرزا عليرضا ) پسر ميرزا محمود وزير 194 ، 198 ، 443 ، 461 ، 478 ، 481 ، 505 ، 506 ،\r\nمستوفى ( ميرزا على محمد ) پسر ميرزا اسمعيل مستوفى : 40 ، 209 ، 210 ، 450\r\nمستوفى ( غلامحسين ) پسر ميرزا عبد الحسين و نوهء حاجى ميرزا محمد : 183 ، 185 ، 219 ، 222 ، 260 ، 351\r\nمستوفى ( غلامعلى - سردار معظم ) پسر ميرزا محمود وزير : 54 ، 145 ، 194 ، 197 ، 245 ، 262 ، 280 ، 352 ، 360 ، 461 ، 478 ، 481 ، 533\r\nمستوفى ( فتح إله ) : 108 ، 152 ، 156 ، 158 184 ، 198 ، 219 ، 258 ، 267 ، 285 ، 347 ، 350 ، 351 ، 453 ، 459 ، 461 ، 467 ، 485 ، 505 ، 514 ، 521 ، 533\r\nمستوفى ( فتحعلى ) پسر غلامعلى مستوفى : 197 ، 352 ، 461 ، 481 ، 514 ، 516\r\nمستوفى ( ميرزا كاظم ) پسر آقا محسن آشتيانى :\r\n26 ، 52 ، 200\r\nمستوفى ( ميرزا كاظم ) پسر ميرزا حسن مستوفى - الممالك ثالث : 53\r\nمستوفى ( حاجى ميرزا محمد ) پسر حاجى ميرزا نصر إله مستوفى : 54 ، 55 ، 153 ، 174 ، 176 ، 182 ، 184 - 187 ، 189 ، 196 ، 219 ، 443 ، 455 ، 459 - 461 ، 467 ، 470 ، 473\r\nمستوفى ( ميرزا محمد على خان ) پسر ميرزا محمود وزير : 55 ، 73 ، 194 ، 245 ، 262 ، 461 ، 468 ، 478 ، 481 ، 506 ، 523 ،\r\nمستوفى ( ميرزا محمود وزير تهران ) : 55 ، 77 ، 137 ، 145 ، 153 . 154 ، 174 ، 176 ، 184 ، 186 ، 189 - 198 ، 200 ، 203 ، 219 ، 245 . 247 ، 248 ، 257 ، 280 ، 281 ، 346 ، 348 ، 349 ، 351 ، 352 ، 374 ، 443 ، 448 ، 455 ، 456 ، 458 - 464 ، 466 ، 468 ، 470 ، 473 ، 478 ، 479 ، 482 ، 483 ، 498 ، 501 ، 502 ، 505 - 507 ، 514 ، 515\r\nمستوفى ( مرتضى ) پسر ميرزا رفيع خان : 479\r\nمستوفى ( مصطفى ) پسر ميرزا رفيع خان : 479\r\nمستوفى ( ميرزا مهدى ) پسر ميرزا اسد إله : 219 ، 222 ، 224\r\nمستوفى ( حاجى ميرزا نصر إله ) : 40 ، 41 ، 55 ، 68 ، 73 ، 77 - 79 ، 87 ، 88 ، 92 ، 108 ، 137 ، 150 ، 152 ، 153 ، 175 ، 185 ، 197 ، 248 ، 370 ، 371 ، 379 ،\r\n\r\n","description":"","footnote":"","page_name":" 563 ","page_number":581},
  {"content":"\r\n\r\n429 - 433 ، 458 ، 459 ، 486 ، 487 ، 489\r\nمستوفى ( هادى ) : 473\r\nمستوفى ( ميرزا يوسف ) پسر ميرزا حسن مستوفى - الممالك ثالث : 53\r\nمستوفى الممالك اول ( ميرزا حسن پسر ميرزا كاظم ) : 26 ، 52 ، 53 ، 78 ، 88\r\nمستوفى الممالك ثانى ( ميرزا يوسف پسر مستوفى الممالك اول ) : 47 ، 53 ، 78 ، 88 ، 103 ، 104 ، 109 ، 111 - 113 ، 124 ، 129 - 135 ، 139 ، 141 - 151 ، 188 - 190 ، 195 ، 196 ، 200 ، 229 ، 242 ، 369 ، 371 ، 375 ، 376 ، 440 ، 460\r\nمستوفى الممالك ثالث ( ميرزا حسن پسر مستوفى الممالك ثانى ) : 53 ، 150 ، 197 ، 370 - 372\r\nمستوفى قزوينى ( ميرزا محمد على ) : 54\r\nمسجد شاه : 245 ، 508 ، 521\r\nمسجد شيخ عبد النبى : 499\r\nمسجد مادر شاه : 380\r\nمسعوديه : 377 ، 433\r\nمسكو : 126 ، 146\r\nمسيله : 418\r\nمشهد : 3 ، 13 ، 14 ، 30 ، 31 ، 39 ، 44 ، 67 ، 81 ، 83 ، 108 ، 128 ، 150 ، 190 ، 191 ، 196 ، 205 ، 232 ، 235 . 240 ، 247 . 332 - 335 ، 366 ، 410 ، 461 ، 501 ، 505\r\nمشير الدوله ( ميرزا جعفر خان ) : 90 ، 103\r\nمشير الدوله ( ميرزا حسن خان پيرنيا ) : 90\r\nمشير الدوله ( حاجى ميرزا حسين خان سپهسالار اعظم ) : 48 ، 90 - 92 ، 109 - 113 ، 115 - 119 ، 123 - 126 ، 129 ، 130 ، 132 ، 134 ، 135 ، 139 ، 141 ، 144 - 150 ، 163 ، 190 ، 193 ، 195 ، 196 ، 231 ، 299 ، 300 ، 332 ، 356 ، 390 ، 421 ، 446 ، 490 ، 491 ، 494 ، 499 ، 500 ، 503\r\nمشير الدوله ( شيخ محسن خان برادر كاظم مظاهر ) : 90\r\nمشير الدوله ( ميرزا نصر إله خان ) : 90\r\nمشير الدوله ( يحيى خان برادر سپهسالار اعظم ) :\r\n90 ، 109 ، 111 ، 126 ، 231 ، 299 ، 300 305 ، 314 ، 327 ، 332 ، 388 ، 389 ، 446 . 499\r\nمشير الملك وزير ظل السلطان : 375\r\nمشير لشكر ( ميرزا ابو القاسم ) : 444 ، 447 ، 491 ، 525\r\nمصر : 20 ، 298\r\nمصطفى ( ميرزا - ) پسر حاجى ميرزا رضا : 532\r\nمصطفى قليخان ( دائى ميرزا عبد إله خان مستوفى ) : 200 ، 216 ، 260 - 262 ، 326 351\r\nمصلحت‌خانه : 92\r\nمطول : 198 ، 219 ، 220\r\nمظاهر ( كاظم ) : 90\r\nمظفر الدوله كهندل خان : 83\r\nمظفر الدينشاه : 70 ، 97 ، 120 ، 134 ، 209 231 ، 277 ، 278 ، 293 ، 300 ، 314 ، 316 ، 319 ، 332 ، 376 ، 380 ، 390 ، 392 ، 393 ، 398 ، 404 ، 407 - 409 ، 425 ، 440 ، 442 ، 447\r\nمظفر فيروز : 162\r\nمعالم : 513\r\nمعاون الدوله پسر فرخ خان امين الدوله : 90\r\nمعاون الملك ( ميرزا عباس خان ) : رجوع شود به قوام الدوله\r\n\r\n","description":"","footnote":"","page_name":" 564 ","page_number":582},
  {"content":"\r\n\r\nمعاون الملك ( ميرزا محمد على خان ) پسر ميرزا عباس خان قوام الدوله : 239 ، 461\r\nمعاويه : 132 ، 289 ، 322\r\nمعبر ( كتاب ) : 260\r\nمعتصم باللّه : 439\r\nمعتمد الدوله ( سلطان اويس ميرزا ) پسر فرهاد - ميرزا معتمد الدوله : 437\r\nمعتمد الدوله ( عباسقلى خان جوانشير ) : 88\r\nمعتمد الدوله ( عبد العلى ميرزا ) پسر فرهاد - ميرزا معتمد الدوله : 436 - 438\r\nمعتمد الدوله ( فرهاد ميرزا ) پسر عباس ميرزا :\r\n125 ، 126 ، 128 ، 129 ، 132 ، 192 - 194 ، 203 ، 264 ، 276 ، 436 - 438 ، 502\r\nمعتمد الدوله ( منوچهر خان گرجى ) : 42\r\nمعتمد السلطنه ( ميرزا ابراهيم خان ) پسر ميرزا محمد قوام الدوله : 96 ، 461 ، 466\r\nمعتمد الملك ( ميرزا حسين خان ) پسر يحيى خان مشير الدوله : رجوع شود بسپهسالار\r\nمعتمد الملك ( يحيى خان ) : رجوع شود بمشير الدوله .\r\nمعدل الدوله پسر بصير الملك : 261\r\nمعز الدوله : 112 ، 209\r\nمعز الدولهء ديلمى : 439\r\nمعز الملك ( دائى امين السلطان ) : 375\r\nمعزى ( امير - ) : 416\r\nمعصوم ( ميرزا - ) از ميرزاهاى حاجى ميرزا نصر إله مستوفى : 266 ، 272 ، 273\r\nمعصوم ( ميرزا - ) غلام خاصه : 71\r\nمعصوم ميدانى ( حاجى - ) 472\r\nمعصومه ( حضرت ) : 335 ، 508\r\nمعلم ( سيد - ) ، 236 ، 237\r\nمعلى بن خنيس : 358\r\nمعير الممالك ( امير دوست محمد خان ) : 314 ، 391\r\nمعير الممالك ( دوست على خان ) : 88 ، 105 ، 111 ، 124 ، 129 ، 314 ، 391\r\nمعيرى دوستعلى : 28 ، 391\r\nمعين البكاء : 290 ، 296 - 298 ، 300 ، 301 ، 308 ، 310 - 313 ، 402\r\nمعين التجار ( حاجى سيد كاظم - ) : 368\r\nمعين الدين ميرزا پسر ناصر الدينشاه : 78 ، 96\r\nمغان : 33 ، 417\r\nمغنى : 198 ، 219 ، 220 ، 513\r\nمغول : 19 ، 343 ، 357 ، 440\r\nمقرب الدوله : رجوع شود بجواد مستوفى\r\nمقويم : 525\r\nمكه : 66 ، 74 ، 175 ، 176 ، 186 ، 213 ، 247 ، 305 ، 320 ، 348 ، 358 ، 361 ، 447 ، 491 ، 492 ، 517\r\nملا آقا دربندى : رجوع شود به آقا دربندى .\r\nملاير : 54 ، 105 ، 146 ، 157 ، 368 ، 375 ، 403 ، 481\r\nملاى رومى : 58 ، 220\r\nملك‌آرا : 28 ، 111\r\nملك التجار ( حاجى كاظم ) : 307\r\nملك التجار ( حاجى محمد مهدى ) : 97 ، 307\r\nملك الاطباء رشتى ( ميرزا كاظم ) 470 ، 498\r\nملك الخطاطين ( ميرزا زين العابدين شريف قزوينى ) : 240\r\nملكشاه سلجوقى : 78\r\nملكم ( سرجان - ) : 82\r\nملكم خان ناظم الدوله ( ميرزا - ) : 123 ، 125 ، 149\r\nملكى حسن : 307\r\nملكى حسين : 97 ، 307\r\nملى ( مزرعهء - ) : 3\r\nمليچك ( غلامعلى خان - عزيز السلطان ) :\r\n263 ، 441 ، 454 ، 498 - 500\r\n\r\n","description":"","footnote":"","page_name":" 565 ","page_number":583},
  {"content":"\r\n\r\nممقان : 319\r\nمميز الملك ( ميرزا معصوم ) : 70\r\nمنتسكيو : 15\r\nمنچيكوف ( پرنس ) : 126\r\nمنشور ( احمد ) : 328\r\nمنشور ( حسين ) : 447\r\nمنشور ( محسن ) : 447\r\nمنشور الملك ( ميرزا احمد خان ) پسر ميرزا عباسقلى : 447\r\nمنصور ( پسر بصير الملك شيبانى ) : 261\r\nمنصورآباد : 337\r\nمنظريه ( بين تهران و قم ) : 389 ، 474 ، 520\r\nمنقذ بن مره : 290\r\nمن لا يحضره الفقيه : 324\r\nمنوچهر : 18\r\nمنيجك : رجوع شود به مليچك\r\nمنجيه : 263\r\nمنيژه : 263\r\nمؤتمن السلطنه ( حاجى ميرزا محمد رضا ) : 209\r\nمؤتمن الملك ( ميرزا سعيد خان ) : 87 ، 88 ، 90 ، 103 ، 104 ، 111 ، 129 ، 130 ، 149\r\nمؤيد الدولهء ( طهماسب ميرزا ) پسر محمد على ميرزا دولتشاه : 71 ، 111 ، 112 ، 132 ، 209 307\r\nمؤيد الدولهء ديلمى : 439\r\nموسى ( حاجى آقا - ) پسر حاجى على : 427 ، 428 ، 431\r\nموسى ( حضرت ) : 164 ، 216 ، 217 ، 358\r\nموسى ( ميرزا - ) وزير تهران : 110\r\nموسى ( ميرزا - ) پسر ميرزا هادى و وزير لشكر :\r\n124\r\nموسى خان ( ميرزا - ) برادر قائم‌مقام : 409\r\nموسى رئيس : به رئيس رجوع شود .\r\nموقر ( برادر احمد منشور ) : 328\r\nموقر ( على ) : 447\r\nموقر ( محمد ) : 447\r\nموقر الدوله ( ميرزا محمود ) پسر ميرزا عباسقلى :\r\n444 ، 446 ، 449\r\nمولوى ( خيابان ) : رجوع شود به اسمعيل بزاز\r\nمومج : 417\r\nمهدعليا : 65 ، 66 ، 76 ، 108\r\nمهندس الممالك ( ميرزا نظام ) 517\r\nمهندسيه : 517\r\nمهدى ( سيد - ) نوكر ميرزا ابو الحسن جلوه :\r\n521\r\nمهدى ( ميرزا - ) پسر ميرزا اسد إله : رجوع شود بمستوفى .\r\nمهدى ( ميرزا - ) همسايهء حاجى ميرزا نصر إله مستوفى : 460\r\nمهدى ( ناظر خرج ) : 231\r\nمهدى بك : 154\r\nمهدى حمال : 157 ، 158\r\nمهدى خان منشى ( ميرزا - ) : 44\r\nمهدى خوئى پيشخدمت ( ميرزا - ) : 187 ، 264 265\r\nمهدى كور : 162\r\nمهدى گاوكش : 279 ، 472\r\nميامى : 81 ، 435\r\nميان‌جوب : 51\r\nميانه : 33 ، 91\r\nميدان سپه : 18 ، 48 ، 138 ، 314 ، 407\r\nميدان مشق : 421\r\nميرزا آقا ( حاجى - ) جد مادرى ميرزا عبد اللّه خان مستوفى : 153 ، 215 - 217 ، 339\r\nميرزا آقا خان نورى : رجوع شود به آقا خان نورى\r\nميرزا آقا شيرازى ( شاعر ) : 55 ، 57 ، 59 - 61 63\r\nميرزا آقا گركانى ( پدرزن ميرزا محمد على\r\n\r\n","description":"","footnote":"","page_name":" 566 ","page_number":584},
  {"content":"\r\n\r\nسررشته‌دار عراق ) : 476 ، 477 ، 479\r\nميرزا بابا گمركچى : 165\r\nمير على كاتب هروى : 240\r\nمير عماد : 188 ، 193 ، 240 . 245 ، 257\r\nمير قليچ ( محمد حسين خان ) : 156\r\nمير مطلب : 532\r\nمير مهدى خان : 135\r\nميلان : 127\r\n\r\n« ن »\r\nناپلئون بناپارت : 4 ، 10 ، 45 ، 46\r\nناپلئون سوم : 85 ، 507\r\nنادر شاه : 3 ، 4 ، 6 ، 7 ، 12 - 14 ، 21 ، 26 ، 30 ، 33 ، 38 ، 42 ، 44 ، 82 ، 98 ، 113 ، 114 ، 133 134 ، 139 ، 210 ، 263 ، 392 ، 393 ، 411 487\r\nنادر ميرزا : 30 ، 31 ، 67\r\nنارنجستان : 457 ، 458 ، 460 ، 498\r\nناسخ التواريخ : 465\r\nناصر الدين ( سيد - ) : 301\r\nناصر الدينشاه : 18 ، 41 ، 45 ، 48 ، 53 ، 59 ، 65 - 67 ، 73 ، 76 - 80 ، 86 ، 87 ، 91 ، 93 ، 95 97 ، 98 ، 100 ، 105 - 107 ، 110 ، 116 ، 120 125 ، 128 ، 130 ، 137 ، 144 ، 146 ، 148 ، 151 ، 186 ، 189 - 191 ، 193 ، 195 ، 205 ، 208 ، 240 ، 242 ، 257 ، 262 - 264 ، 267 ، 278 ، 279 ، 287 ، 288 ، 290 ، 291 ، 296 ، 299 ، 307 ، 314 ، 316 ، 319 ، 332 ، 337 ، 352 ، 359 - 361 ، 363 ، 366 ، 369 - 371 ، 374 ، 377 ، 378 ، 380 ، 381 ، 384 - 387 ، 390 - 393 ، 395 ، 398 ، 399 ، 402 ، 404 ، 405 ، 407 - 411 ، 413 ، 415 - 418 ، 420 ، 426 ، 432 ، 433 ، 438 ، 440 ، 442 ، 443 ، 446 ، 453 ، 454 ، 458 ، 459 ، 463 ، 470 ، 472 ، 488 - 490 ، 495 ، 496 ، 498 - 500 ، 506 ، 508 ، 518 ، 522 ، 528 ، 529 ، 533 ، 534\r\nناصر الملك ( ابو القاسم خان قره‌گوزلو ) : 265\r\nناصر الملك ( محمود خان قره‌گوزلو ) : 111 ، 124 ، 126 : 146 ، 265\r\nناصر خسرو ( خيابان ) : 18 ، 314 ، 380\r\nناظم البكاء : 296\r\nناظم الدوله : رجوع شود به ملكم خان\r\nناظم العلوم ( على خان ) : 86\r\nناظم خلوت : 199\r\nنامدار ( سرهنگ دكتر مهدى ) : 260\r\nنامدار ( شيخ غلامرضا خان ) : رجوع شود به غلامرضا خان .\r\nنايب ( مسجد حاجى - ) : 170\r\nنايب السلطنه ( كامران ميرزا پسر ناصر الدينشاه ) :\r\n97 ، 109 ، 110 ، 113 ، 125 ، 126 ، 128 ، 137 ، 146 ، 148 ، 149 ، 186 ، 190 ، 192 ، 193 ، 301 ، 311 ، 375 ، 377 ، 421 ، 454 ، 458 ، 472 ، 489 ، 500\r\nنايب السلطنه ( عباس ميرزا پسر فتحعليشاه ) :\r\nرجوع شود به عباس ميرزا\r\nنايب الصدر : 505\r\nنايه : 152 - 154 ، 217 ، 259 ، 335 ، 336 ، 338 ، 341 ، 463 ، 473 - 478 ، 480 - 482 ، 527\r\nنبى خان امير ديوان قزوينى ( ميرزا - ) : 91 ، 92 109 ، 116 ، 388\r\nنجف‌آباد : 407\r\nنجم‌آبادى ( حاجى آقا محمد - ) : 244\r\nنجم الدوله ( ميرزا عبد الغفار خان ) : 86 ، 362\r\nنجم الملك ( ميرزا عبد الغفار خان ) : رجوع شود به نجم الدوله\r\n\r\n","description":"","footnote":"","page_name":" 567 ","page_number":585},
  {"content":"\r\n\r\nنجم الملك ( برادرزادهء نجم الدوله ) : 362\r\nنراقى ابو القاسم : 418\r\nنردين : 108 ، 205\r\nنزهت القلوب : 513\r\nنصاب ( ابو نصر فراهى ) : 233 ، 525\r\nنصاب ( ميرزا حبيب إله نظام ) : 525\r\nنصر الملك ( نصر إله خان ) : 446\r\nنصر إله ( حاجى ميرزا - ) : رجوع شود بمستوفى\r\nنصر إله ( ميرزا - ) قلمداندار مستوفى الممالك :\r\n131\r\nنصر إله ( ميرزا - ) نوادهء آقا محمد طاهر حكاك :\r\n243 ، 449\r\nنصر إله خان افشار ( زهرمار خان ) : 16 ، 17 ، 67 ، 360 ، 405\r\nنصر إله خان سپهسالارى : 300\r\nنصرت الدوله فيروز ميرزا پسر عباس ميرزا : 42 91 ، 111 - 113 ، 116 ، 126 ، 129 ، 149 ، 209\r\nنصرت الدولهء بدر ( ميرزا عبد الوهاب خان ) :\r\nرجوع شود به آصف الدوله .\r\nنصير الدوله پسر آصف الدوله : 428\r\nنصير الدوله ( كوچهء - ) : 140\r\nنصير الملك ( ميرزا فضل إله ) : 88\r\nنطنز : 106 ، 147 ، 487\r\nنظام الدوله ( امير اصلان خان ) : 368\r\nنظام الدوله ( جد امير اصلان خان ) : 368\r\nنظام الدوله ( حسين خان ) : 69\r\nنظام الدوله ( حسينعلى خان ) : 391\r\nنظام السلطنه ما فى : 368\r\nنظام الملك ( ميرزا كاظم خان ) پسر ميرزا آقا خان نورى : 78 ، 81 ، 87 ، 88 ، 111 ، 113 ، 124 ، 249 ، 299 ، 367\r\nنظام الملك وزير الب‌ارسلان و ملكشاه سلجوقى ( خواجه - ) : 78\r\nنظامى گنجوى : 41 ، 220 ، 434 ، 513 ، 517\r\nنظاميه ( خيابان ) : 170\r\nنظر آقا : 80\r\nنعمت‌آباد : 502\r\nنگارستان : رجوع شود به باغ نگارستان\r\nنوح ( عليه السلام ) : 358\r\nنور ( مازندران ) : 79 ، 417\r\nنوروز على بيك : 245\r\nنوز بلژيكى : 292\r\nنهاوند : 147 ، 231 ، 368 ، 375\r\nنياوران : 77 ، 299\r\nنير الملك ( جعفر قليخان ) پسر رضا قلى خان هدايت : 86 ، 106 ، 145\r\nنيژنى نوگورود : 494\r\nنيشابور : 67 ، 108 ، 205 ، 403\r\nنيكلاى اول : 66 ، 79\r\n\r\n« و »\r\nواترلو : 10\r\nوثوق الدوله ( حسن وثوق ) : 149 ، 466\r\nورامين : 6 ، 17 ، 51 ، 210 ، 214 ، 292 ، 415 418 ، 498\r\nورده : 502\r\nورزنه : 337\r\nورشو : 127 ، 146\r\nوزير دفتر ( ميرزا محمد حسين ) پسر ميرزا هدايت إله : 371 ، 486 ، 489\r\nوزير دفتر ( ميرزا هدايت إله ) : 124 ، 130 ، 150 ، 197 ، 370 - 372 ، 482 ، 486\r\nوزير نظام ( محمد ابراهيم خان معمارباشى ) دائى نايب السلطنه : 132 ، 192 ، 193 ، 482\r\nوزير نظام ( محمد حسن خان ) برادر ميرزا تقى خان اميركبير : 78 ، 208\r\nوسفنارد : 51\r\n\r\n","description":"","footnote":"","page_name":" 568 ","page_number":586},
  {"content":"\r\n\r\nوقايع اتفاقيه ( روزنامه ) : 70 ، 81\r\nوكيل الدوله ( ميرزا محمد خان ) : 243\r\nوكيل السلطنه ( محمد قاسم خان ) پسر محمد - ابراهيم امين السلطان : 372 ، 375\r\nولاديقفقاز : 146\r\nونك : 369\r\nويكتورهوگو : 318\r\nوين : 32 ، 127 ، 146\r\n\r\n« ه »\r\nهاتف اصفهانى : 196\r\nهادى ( ملا - ) : 313\r\nهادى ( ميرزا - ) پسر آقاسى بيك : 26 ، 124\r\nهادى كرمانشاهى ( استاد - ) : 206 ، 208\r\nهارون ( عليه السلام ) : 358\r\nهارون الرشيد : 289 ، 439\r\nهاشم ( حاجى - ) : 10\r\nهاشم ( سيد - ) داماد حبيب إله بيگ : 335\r\nهاشم خان : 26\r\nهاشم‌آباد : 140\r\nهبنت ( دكتر - ) : 529\r\nهخامنشى : 18 ، 32 ، 288 ، 411\r\nهدايت ( رضا قلى خان ) : رجوع شود به رضا - قلى خان .\r\nهدايت ( محمود ) : 43\r\nهدايت إله وزير دفتر ( ميرزا - ) : رجوع شود به وزير دفتر\r\nهديه خانم : 157\r\nهرات : 39 ، 40 ، 45 - 48 ، 52 ، 53 ، 67 ، 68 ، 83 - 85 93 ، 128 ، 140 ، 155 ، 308\r\nهرودوت : 32\r\nهريسان : 505\r\nهشترود : 91\r\nهفت‌جوب : 51\r\nهلند : 453\r\nهمدان : 30 ، 91 ، 109 ، 147 ، 185 ، 195 ، 239 ، 290 ، 387 ، 412 ، 468\r\nهندوستان : 13 ، 14 ، 19 ، 21 ، 38 ، 39 ، 45 ، 46 ، 75 ، 82 ، 83 ، 85 ، 87 ، 105 ، 392 ، 393 411 ، 471 ، 473 ، 494 ، 518 ، 524 ، 525\r\nهوشنگ : 357\r\n\r\n« ى »\r\nيار محمد خان : رجوع شود به ظهير الدوله\r\nيار محمد خان ( مباشر دنگيزك ) : 469 ، 515\r\nيافت‌آباد : 51\r\nيحيى ( حاجى ميرزا - ) امام‌جمعه : 524\r\nيحيى ( ميرزا - ) : 43 ، 77\r\nيخچاليه : 524\r\nيزد : 30 ، 70 ، 111 ، 147 ، 368 ، 375 ، 403 422 ، 445 ، 484 ، 496\r\nيزيد : 23 ، 289 ، 290 ، 312 ، 322\r\nيغما جندقى : 104\r\nيموت : 106\r\nيمين الدوله : رجوع شود به ظل السلطان مسعود - ميرزا\r\nيمين الدوله : رجوع شود به محمود غزنوى\r\nيمين السلطان : 415\r\nيوسف ( حضرت - ) : 288 ، 290 ، 298 ، 403\r\nيوسف ( ميرزا - ) : پسر ميرزا حسن مستوفى - الممالك ثالث : 53\r\nيوسف ( ميرزا - ) مستوفى الممالك ثانى : رجوع شود به مستوفى الممالك\r\nيوسف‌آباد : 532\r\nيوسف‌آباد ( دروازه ) : 491\r\nيوسف خان ( ميرزا - ) جد خانوادهء امين‌زاده : 185\r\nيوسف قريب گركانى ( ميرزا - ) : 55\r\nيوسف كوتوال : 411\r\n\r\n","description":"","footnote":"","page_name":" 569 ","page_number":587},
  {"content":"\r\n . \r\n","description":"","footnote":"","page_name":" 570 ","page_number":588},
  {"content":"\r\n\r\nميرزا رضاى مستوفى پسر حاجى ميرزا نصرالله - ميرزا عليرضاى مستوفى پسر ميرزا محمود وزير\r\n\r\n","description":"","footnote":"","page_name":" 571 ","page_number":589},
  {"content":"\r\n\r\nميرزا جعفر مستوفى پسر حاجى ميرزا نصرالله\r\n\r\n","description":"","footnote":"","page_name":" 572 ","page_number":590},
  {"content":"\r\n\r\nميرزا على اصغر خان امين السلطان\r\n\r\n","description":"","footnote":"","page_name":" 573 ","page_number":591},
  {"content":"\r\n\r\nحاج ميرزا نصرالله مستوفى\r\n\r\n","description":"","footnote":"","page_name":" 574 ","page_number":592},
  {"content":"\r\n\r\nچادر دوسرى نهار خورى شاه در يكى از مسافرتهاى داخله\r\n\r\n","description":"","footnote":"","page_name":" 575 ","page_number":593},
  {"content":"\r\n\r\nناصر الدين شاه با عده اى از خلوتيان در به دو ورود صنعت عكاسى بايران\r\n\r\n","description":"","footnote":"","page_name":" 576 ","page_number":594},
  {"content":"\r\n\r\nجمعى از درباريان ناصرالدين شاه\r\n\r\n","description":"","footnote":"","page_name":" 577 ","page_number":595},
  {"content":"\r\n\r\nناصر الدينشاه و خلوتيان خاصه در محل نهارگاه معروف به تاب كلا يازدهم شهر ذيقعدة الحرام 1303 در كلاردشت\r\n\r\n","description":"","footnote":"","page_name":" 578 ","page_number":596},
  {"content":"\r\n\r\nميرزا تقى خان امير كبير\r\nاتابك اعظم\r\n\r\n","description":"","footnote":"","page_name":" 579 ","page_number":597},
  {"content":"\r\n\r\nفرخ خان امين الدولهء كاشانى\r\n\r\n","description":"","footnote":"","page_name":" 580 ","page_number":598},
  {"content":"\r\n\r\nمحمد شاه غازى\r\n\r\n","description":"","footnote":"","page_name":" 581 ","page_number":599},
  {"content":"\r\n\r\nميرزا محمدعلى خان مستوفى با جبه و شال كلاه\r\n\r\n","description":"","footnote":"","page_name":" 582 ","page_number":600},
  {"content":"\r\n\r\nاز راست به چپ : يحيى خان معتمد الملك - عماد الدوله - عزالدوله - نصرت الدوله - ميرزا قهرمان امين لشكر\r\nمشير الدوله - حسنعلى خان - ناصرالدين شاه - اعتضادالسلطنه - حسام السلطنه - ملكم خان ناظم الدوله\r\nاين عكس در لندن برداشته شده است\r\n\r\n","description":"","footnote":"","page_name":" 583 ","page_number":601},
  {"content":"\r\n\r\nعضد الملك\r\n\r\n","description":"","footnote":"","page_name":" 584 ","page_number":602},
  {"content":"\r\n\r\nحاجى ميرزا حسين خان مشير الدوله\r\n\r\n","description":"","footnote":"","page_name":" 585 ","page_number":603},
  {"content":"\r\n\r\nاعتضاد السلطنه عليقلى ميرزا\r\n\r\n","description":"","footnote":"","page_name":" 586 ","page_number":604},
  {"content":"\r\n\r\nحاج ميرزا محمد مستوفى پسر حاج ميرزا نصرالله\r\n\r\n","description":"","footnote":"","page_name":" 587 ","page_number":605},
  {"content":"\r\n\r\nميرزا شفيع خان - ميرزا اسمعيل خان - ميرزا حسن خان - ميرزا رفيع خان\r\n\r\n","description":"","footnote":"","page_name":" 588 ","page_number":606},
  {"content":"\r\n\r\nحاجى ميرزا نصرالله مستوفى در هشتاد سالگى\r\n\r\n","description":"","footnote":"","page_name":" 589 ","page_number":607},
  {"content":"\r\n\r\nميرزا محمود وزير پسر حاجى ميرزا نصرالله مستوفى\r\n\r\n","description":"","footnote":"","page_name":" 590 ","page_number":608},
  {"content":"\r\n\r\nصف جلو نشسته : از راست به چپ آقا رضاى ناظم خلوت - حاجى سقا باشى - ميرزا قهرمان امين لشكر\r\nيحيى خان مشيرالدوله - امين السلطان . . . . امين الملك\r\nصف ايستاده : نفر اول يمين الملك ( پدر حساببها ) نفر چهارم ميرزا سيدابراهيم گرگانى\r\nنفر ششم ميرزا سيد احمد منشى باشى صدر اعظم ( بقيه شناخته نشدند )\r\n\r\n","description":"","footnote":"","page_name":" 591 ","page_number":609},
  {"content":"\r\n . \r\n","description":"","footnote":"","page_name":" 592 ","page_number":610},
  {"content":"\r\n\r\nغلامعلى مستوفى پسر ميرزا محمود وزير\r\n\r\n","description":"","footnote":"","page_name":" 593 ","page_number":611},
  {"content":"\r\n\r\nنامهء يكى از درباريان به ناصر الدين شاه\r\nبه خط شكسته نستعليق ميرزا رضاى كلهر\r\n\r\n","description":"","footnote":"","page_name":" 594 ","page_number":612},
  {"content":"\r\n\r\nغلامعلى خان عزيز السلطان معروف به مليجك\r\n\r\n","description":"","footnote":"","page_name":" 595 ","page_number":613},
  {"content":"\r\n\r\nميرزا محمود وزير\r\nبا لباس تمام رسمى ( خرقه و شال كلاه )\r\n\r\n","description":"","footnote":"","page_name":" 596 ","page_number":614},
  {"content":"\r\n\r\nناصرالدين شاه قاجار در سالهاى آخر زندگانيش\r\n\r\n","description":"","footnote":"","page_name":" 597 ","page_number":615},
  {"content":"\r\n . \r\n\r\n","description":"","footnote":"","page_name":" 598 ","page_number":616}
  ]