[
  {"content":"\r\n\r\nجلد چهارم\r\nتفسير خلاصهء\r\nمنهج الصادقين\r\nمسمى به :\r\n( خلاصة المنهج )\r\nاز تصنيفات عالم ربانى\r\nملا فتح الله كاشانى\r\nطاب ثراه\r\nنام كتاب : تفسير خلاصه منهج الصادقين جلد چهارم\r\nتاليف : ملا فتح الله فيض كاشانى\r\nتصحيح : دانشمند محترم مرحوم حاج ميرزا ابوالحسن شعرانى طاب ثراه\r\nتيراژ : 2000 نسخه\r\nنوبت و تاريخ : چاپ اول تابستان 1363\r\nچاپ از : چاپخانه آفتاب صحافى محمدرضائى\r\nناشر : واحد انتشارات اسلاميه ( حاج سيدمحمد كتابچى ) تلفن 395205\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nجلد چهارم\r\nمنهج الصادقين مسمى به : خلاصة المنهج\r\n\r\n[ ادامهء تفسير سورهء نور 
  ]\r\nبِسْمِ اللَّهِ الرَّحْمنِ الرَّحِيمِ\r\nدر اسرار التنزيل و كشف الاسرار مذكور است كه مراد به اين نور ايمان و هدايتست كه او سبحانه تشبيه كرده سينهء مؤمن را بمشكاة و ايمان و هدايت را بچراغى افروخته در قنديل و قنديل را بكوكبى درخشنده و كلمهء اخلاص بشجرهء مباركه كه از تاب آفتاب خوف و ظلال نوال رجا بهره دارد و نزديكست كه فيض اين كلمه بىآنكه به زبان مؤمن گذرد عالم را منور كند چون اقرار به زبان بر آن جارى شد و تصديق جنان بر آن بازگشت نمود از او نور على نور بظهور رسيد و نيز در اسرار آورده كه نور ايمان را بچراغ تشبيه كرد به جهت آنكه در هر خانه كه چراغ بود دزد پيرامن آن نگردد و همچنين در هر دل كه ايمان باشد شيطان را بدان راه نبود و ديگر چون بچراغ اندرون خانه روشن مىشود از ضياء او بر وزنها خانه ميرسد و همچنين چون داخل دل بنور ايمان روشن ميگردد شعاع آن بر وزنهاى حواس مىافتد و انوار ظلمات بر اعضاى و جوارح پديد ميآيد پس سيماى مؤمن از دل او خبر ميدهد كه سيماهم فى وجوههم من اثر السجود و در مجمع البيان از محمد بن كعب نقل كرده كه اين مثليست كه حق تعالى زده است براى مؤمن مشكوة نفس اوست و زجاجه صدر او و مصباح نور ايمان و قرآن در قلب او متوقد و افروخته است از شجرهء مباركه كلمهء طيبه اخلاص است و اين شجره هميشه در قلب مؤمن سبز است و بانضارت و طراوت و محفوظ از آفات و حوادث شيطان و وساوس او همچنانكه شجرهء زيتون كه در وسط ارض واقع است نه از تاب آفتاب محترق است و نه از سورت برودت پژمرده و مومن به جهت اين نور جامع چهار خصلتست اگر نعمة يابد شكر كند و اگر بليه به او رسد صبر كند و اگر حكم كند بعدل فرمايد و اگر گويد راستگو باشد و نور على نور به اين معنى است كه كلام او نور است و عمل او نور و مدخل او نور و مخرج او نور و مصير او بقيامت نور و از حسن و ابن زيد نقلست كه اين نور مثل نور قرآنست در قلب مؤمن پس مصباح\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nقرآنست و زجاجه قلب مؤمن و مشكوة فم او و شجرهء مباركه شجرهء وحى يكاد زيتها يضىء نزديكست كه حجج قرآن متضح شود و اگرچه خوانده نشود نور على نور يعنى قرآن نوريست با ساير ادله كه قبل از اوست پس مؤمن كسب نور قرآن كرده با ساير انوار كتب سابقه كه آن اعتقاد اصول دين است و تصديق جميع كتب و يا نور معرفة الهى است يعنى چراغ معرفة در زجاجهء دل عارف و مشكوة سينهء او افروخته از بركت زيت تلقين شجرهء وجود مبارك محمد صلّى اللّه عليه و آله و سلّم كه نه شرقيست و نه غربيست بلكه مكيست و مكه ناف عالم است و از فراگرفتن عارف اسرار الهى را از تعليم سيد ابرار نور على نور معلوم توان كرد و جمعى ديگر از مفسران برآنند كه اين مثليست از براى نور محمد صلّى اللّه عليه و آله و سلّم پس مشكوة صدر آن حضرت و زجاجه قلب او و مصباح او نبوتست و متوقد است اين مصباح از شجرهء مباركه يعنى شجرهء نبوت كه آن ابراهيم خليل است كه جد آن حضرتست نزديكست كه نور محمدى مبين شود از براى مردمان و اگرچه به آن تكلم ننمايند همچنانكه زيت كه نزديكست كه روشن شود و اگرچه آتش به آن نرسد و يا مشكوة ابراهيم است و زجاجهء اسمعيل و مصباح محمد همچنانكه در موضع ديگر او را سراج خوانده كه سراجا منيرا و شجرهء مباركة اشارت بابراهيم است اگرچه اكثر انبيا از صلب او بيرون آمده‌اند نزديكست كه محاسن و اخلاق محمدى و محامد خصال احمدى ظاهر گردد بر مردمان قبل از آنكه وحى بوى فرود آيد نور على نور يعنى آنحضرت پيغمبر است از نسل پيغمبر و نزد ضحاك مشكوة عبد المطلب است و زجاجه عبد اللّه و مصباح حضرت رسالت صلّى اللّه عليه و آله و سلّم كه نه شرقيست و نه غربى بلكه مكى است و مكه در وسط دنيا - و از امام رضا عليه السّلام منقولست كه فرمود مائيم مشكوة كه در او مصباح است و مصباح محمد است راه مينمايد خدا بولاية ما هر كرا دوستدار ماست - و از امام محمد باقر عليه السّلام مرويستكه فرمود مراد بمشكاة نور عليست در صدر محمد و المصباح فى زجاجة صدر عليست كه تعليم داد او را علوم و معارف بر تو قدمن شجرة مباركة كه نور علمست لا شرقية و لا غربية به اين معنى كه نه يهوديه است و نه نصرانيه و يكاد زيتها يضىء و لو لم تمسسه نار به اين معنيست كه نزديكست كه عالمى از آل محمد متكلم شود بعلم پيش از آنكه از او سؤال كنند نور على نور يعنى امام مؤيد بنور علم و حكمة در عقب امام ديگر از آل محمد و همچنين از آدم تا آنكه قيامت قايم شود پس اينگروه اوصيااند كه حق سبحانه ايشان را خلفاى خود گردانيده در زمين خود و حجج خود ساخت بر خلقان خود كه در هيچ عصرى زمين از ايشان خالى نيست بتحقيق اينجمله آنست كه شجرهء مباركه دوحه نقى و رضوان و عترت و هدى و ايمان است اصل دين نبوتست و فرع آن امامة و اغصان آن تنزيل و اوراق آن تاويل و خدم آن جبرئيل و ميكائيل و باقى وجوه در اين آيه حواله بمنهج\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nالصادقين است و اللّه الهادى و عليه اعتمادى\r\nكما قال اللّه تعالى  يَهْدِي اللَّهُ  راه مينمايد خداى  لِنُورِهِ  بنور ثابت خود  مَنْ يَشاءُ  هركرا ميخواهد از طالبان ايمان و رشاد  وَ يَضْرِبُ اللَّهُ الْأَمْثالَ  و بيان مىكند خداى مثلها را يعنى معقولات را در صورت محسوسات بيان مىكند  لِلنَّاسِ  براى مردمان تا زود دريابند و مقصود برايشان هويدا گردد  وَ اللَّهُ بِكُلِّ شَيْءٍ  و خداى بهمهء چيزها از دقايق معقولات و حقايق جليات و خفيات  عَلِيمٌ  داناست در اين وعد و وعيد است كسى را كه تدبر نمايد در آيه مذكوره مر شخصى را كه اعراض كند از آن\r\nقوله تعالى  فِي بُيُوتٍ  متعلق است بمشكاة مذكوره يا بتوقد يعنى مثل نور خدا مانند مشكوة مذكوره است در خانها يا افروخته است چراغ در خانهائى كه  أَذِنَ اللَّهُ  دستورى داد خداى يعنى امر كرد  أَنْ تُرْفَعَ  آنكه برداشته شود قدر آن بتعظيم يعنى بلند قدر و بزرگ مرتبه دانند و از جملهء تعظيم قدر آن تطهير آنست از نجاست و يا معصيت يا برداشته شود در آن آوازها بحقتعالى در حوايج  وَ يُذْكَرَ فِيهَا اسْمُهُ  و ياد كرده شود در آن خانها نام او مراد مساجد است كه ارفع مساكن و اشرف اماكن است و در آنجا بذكر و نماز و تلاوت اشتغال بايد نمود و از سخن دنيى و ما لا يعنى احتراز بايد نمود و از پيغمبر صلّى اللّه عليه و آله و سلّم مرويستكه مسجدها در زمين روشنى ميدهند و ميدرخشند مر اهل آسمانرا همچنانكه ستارگان كه روشنى ميدهند براى اهل زمين و گويند مراد بيوت عبارتست از چهار مسجد كه بامر الهى متصدى عمارت آن پيغمبران بوده‌اند كعبه معظمه كه بسعى خليل و مدد اسمعيل تمام شده و بيت المقدس كه رفع قواعد آن در ايام خلافت داود عليه السّلام بوده و اتمام آن بر دست سليمان عليه السّلام اتفاق افتاد و مسجد مدينه و مسجد قبا كه عمارت هر دو باشارت حضرت خاتم الأنبياء صلّى اللّه عليه و آله و سلّم بوده و نزد بعضى مراد بيوت انبياست - ثعلبى كه از مشاهير اهل سنت است در تفسير خود از انس بن مالك و و بريده روايت كرد كه روزى رسول صلّى اللّه عليه و آله و سلّم اين آيه ميخواند مردى گفت يا رسول اللّه اين خانهاى معظم و سراهاى مكرم كدام است فرمود خانهاى انبيا ابو دردا گفت يا رسول اللّه خانه على و فاطمه از آن جمله است فرمود نعم من افاضلها آرى خانه على و فاطمه از فاضل‌ترين آنخانه‌هاست و آية تطهير مؤيد اينست و از اين رواية واضح و مبين شد تعظيم و تفخيم على بن ابى طالب و اجلال و اكرام او نزد خدا و رسول پس چگونه كسى قياس او بساير اصحاب كند و او را در سلك ايشان درآورد و ذكر اسم او سبحانه در بيوت مذكوره شامل هر چيزيست كه متضمن ذكر او سبحانه باشد حتى مذاكره در علوم دينيه و مباحثه در احكام شرعيه  يُسَبِّحُ لَهُ  تسبيح و تنزيه نموده مىشود براى خدا\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاز هر چه شايستهء ذات احديت او نباشد و بروايت ابن عباس كه فرموده هر تسبيح كه در قرآن واقع است مراد نماز است معنى آنست كه نماز گذارده شود براى خدا  فِيهَا  در آن بيوت  بِالْغُدُوِّ وَ الْآصالِ  بامداد و شبانگاه يعنى در اوقات صبح و شام و حفص يسبح بكسر باء ميخواند يعنى تسبيح و تنزيه ميكنند در آن بيوت\r\n رِجالٌ  مردانى كه از غايت استغراق در عبادت و انقياد امر او سبحانه  لا تُلْهِيهِمْ  مشغول نميسازد و بازنميدارد ايشانرا  تِجارَةٌ  بازرگانى يعنى خريدن متاعى كه از او سود توقع دارند و  لا بَيْعٌ  و فروختن آن يعنى داد و ستد و خريد و فروخت ايشان را مانع نميشود  عَنْ ذِكْرِ اللَّهِ  از ياد كردن خداى  وَ إِقامِ الصَّلاةِ  و بپاى داشتن نماز واجبه و مندوبه و  إِيتاءِ الزَّكاةِ  و از دادن زكات مفروضه و مندوبه محققان گفته‌اند كه چون بيع و شراكه اعظم اشتغال دنيويست ايشانرا از ذكر مانع نميشود باقى اشتغال بطريق اولى و از ابو جعفر و ابو عبد اللّه عليه السّلام مرويست كه اينها كسانىاند كه چون وقت نماز در رسد ترك تجارت كنند و متوجه نماز شوند و اجر ايشان نزد خداى عظيم‌ترين اجر است  يَخافُونَ  ترسند ايشان با وجود مبادرت بطاعت و استغراق در عبادت  يَوْماً تَتَقَلَّبُ  روزى كه بگردد  فِيهِ الْقُلُوبُ  در آن روز دلها از دريافتن يعنى از خوف وقوع آن متحير و مدهوش ميشوند و از دايرهء عقل بيرون ميروند  وَ الْأَبْصارُ  و بگردد ديدها از ديدن و پهن بازماند يا از هر طرف ميگردد تا ببيند كه نامهء او از كجا بديد ميايد و اين مردان كه موصوف شدند ميترسند\r\n لِيَجْزِيَهُمُ اللَّهُ  تا جزا دهد خداى ايشانرا بجهة آن ترس  أَحْسَنَ ما عَمِلُوا  نيكو ترين جزائى آنچه كرده‌اند يعنى بهشت عدن كه مشتمل است بر انواع نعم مرغوبه  وَ يَزِيدَهُمْ  و ميافزايد ايشانرا  مِنْ فَضْلِهِ  از فضل و افزونى خود چيزهائى كه وعده نداده باشد آن را بر اعمال ايشان و در خاطر ايشان نگذشته باشد  وَ اللَّهُ يَرْزُقُ مَنْ يَشاءُ  خدا روزى ميدهد آن را كه مى خواهد  بِغَيْرِ حِسابٍ  بدون حساب مراد فراخى روزيست كه از روى تفضل كرامت فرمايد و بدان حساب نكند و يا زيادتى روزى كرامة فرمايد در عقبى كه بجز فهم شما در نيايد و بدانكه نزد بعضى از مفسران مراد بتسبيح رجال مذكوره در غدو و آصال صلاة يوميه است زيرا كه غدو وقت نماز صبح است و آصال جامع ظهرين و عشايين سهل ساعدى از حضرت نبوى صلّى اللّه عليه و آله و سلّم روايت كرده كه هر كه بامداد و شبانگاه به مسجد رود به قصد آنكه بفريضه اقدام نمايد يا تعليم گيرد از كسى يا كسى را علم آموزد ثواب او ثواب مجاهدانى باشد كه در راه خداى تعالى جهاد كرده باشند و اخذ غنيمت كنند و هر\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nكس كه نه براى اين كار رود چنان باشد كه بنظاره گاهى رفته باشد كه آن را نبينند و از او هيچ نصيبى برندارد پس نمازگذارندگان بيند و از ايشان نصيبى حاصل نكند و از زمرهء ايشان نباشد و ذاكر آن را بيند و در سلك ايشان نباشد و عالميان و متعلمان را بيند و داخل ايشان نباشد - و از حضرت رسالت صلّى اللّه عليه و آله و سلّم مرويست كه مسجدها را ميخهاست يعنى آنها را ملازمانى هستند كه فرشتگان همنشينان ايشانند اگر ايشان را نيابند بطلب ايشان شتابند و اگر بيمار شوند بعيادت ايشان روند و اگر حاجتى داشته باشند ايشان را يارى دهند و امام جعفر صادق عليه السّلام فرموده كه هر كه به مسجد رود براى طاعت پاى بر هيچ تر و خشكى ننهد مگر كه تسبيح كنند براى او تا بهفتم زمين و نيز حضرت فرموده كه هر كه قرآن سخن او باشد و مسجد خانه او حق تعالى براى او خانهء در بهشت بنا كند و نيز فرموده كه يك نماز در مسجد الحرام مقابل صد هزار نماز است در غير آن و در بيت المقدس برابر هفتاد هزار نماز است و در مسجد اعظم مقابل صد نماز و در مسجد قبيله برابر بيست و پنج نماز و در مسجد بازار مساوى دوازده نماز و نماز در خانهء خود همان يك نماز است و اما قول آنكه مراد ببيوت خانه رسولست و اهل بيت اطهار او هيچ شبههء نيست كه صفات مذكوره از سيرت ايشان بوده چنان كه در خبر صحيح آمده كه حضرت شاه ولاية پناه امير المؤمنين و امام المتقين على بن ابى طالب عليه السّلام در شبانه روزى هزار ركعت نماز گذاردى غير از فرايض و نوافل مرتبه و همچنين حضرت امام على زين العابدين ابن الحسين عليه السّلام بكثرة صلاة را نفاق و  إِيتاءِ الزَّكاةِ  مشهور و معروفست و وجه تسميهء او بزين العابدين به جهت اينست و باتفاق  إِيتاءِ الزَّكاةِ  با نماز در اسلام و پيش از اسلام در يكروز هيچكس جمع نكرد غير از امير المؤمنين عليه السّلام كه در ركوع نماز زكات بسائل داد و در حق او آيه و الذين يقيمون الصلاة و يؤتون الزكوة و هم راكعون نازل شد مع ذلك خوف و خشية او بمرتبهء بود كه ضرار بن ضمرة تميمى روايت كرده كه امير المؤمنين را در بعضى از مواقف ديدم در حينى كه شب پردهء ظلمت فرو گذاشته بود و ستارها روى بغروب نهاده يعنى در نيمهء شب آنحضرت را ديدم در محراب ايستاده بود و محاسن مبارك خود را بدست گرفته بر خود مىپيچيد چون مارگزيده كه در خود پيچد و گريه ميكرد مانند گريهء مغموم و مهموم و محزون از جهة ترس خداى و با دنيا خطاب ميكرد و ميگفت ايدنيا از من دور شو كه ترا سه طلاق گردانيده‌ام و مرا به تو احتياجى نيست و هرگز به تو رجوعى و رغبتى نكنم زيرا كه زندگانى تو كوتاهست و آرزوى تو بسيار اه اه از قلة زاد و دورى سفر و خوف راه و بزرگى اهوال مواضع ورود و حق تعالى بيان خشية اهل البيت عليه السّلام بر سبيل حكاية بر اين وجه ذكر كرده كه انا نخاف من ربنا يوما عبوسا قمطريرا\r\nو بعد از ذكر صفات حميدهء اهل ايمان بيان حالات كفار\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nميفرمايد  وَ الَّذِينَ كَفَرُوا  و آنان كه پوشيدند حق را كه دين اسلام است و بدان نگرويدند  أَعْمالُهُمْ  عملهاى ايشان كه بحسب ظاهر نيكو نمايد چون صلهء رحم و عتق بنده و اطعام فقرا و امثال آن  كَسَرابٍ بِقِيعَةٍ  همچو سرابيست بر زمين هموار سراب آنست كه شعاع آفتاب در نيمروز به زمين مستوى افتد لمعات آن درخشنده در نظر آيد چون آب موج زننده پس گمان برده شود كه آن آبيست كه به زمين جارى مىشود و قيعه و قاع بمعنى زمين مستوى و هموار است حاصل كه چون صحة اعمال و ترتب ثواب بر آن فروع ايمانست و آن از كفار مسلوبست پس اعمال كه اعتقاد ايشان بر آنست كه بر آن ثواب خواهند يافت مانند سرابيست  يَحْسَبُهُ الظَّمْآنُ  كه پندارد آن را تشنهء  ماءً  آبى صافى پس روى بوى آورد  حَتَّى إِذا جاءَهُ  تا چون برسد بموضعى كه تو هم آب كرده  لَمْ يَجِدْهُ شَيْئاً  نيابد آن مظنون و مقصود خود را چيزى يعنى آب را هيچ نيابد و نه بيند  وَ وَجَدَ اللَّهَ  و يابد خداى را  عِنْدَهُ  نزديك كردار خود حساب كننده و يابد عذاب خداى را نزديك خود  فَوَفَّاهُ  پس تمام بدهد خداى او را  حِسابَهُ  جزاى كردار او را بر وجهى كه حساب اقتضاى آن كرده باشد يعنى جزاى خداى را موافق كردار خود بيند  وَ اللَّهُ سَرِيعُ الْحِسابِ  و خداى زود حساب كند همه را بيك دفعه و او را از حساب بعضى حساب ديگر بازندارد - تشنه بجهة تشبيه كافر است كه با او در شدت نااميدى نزد حاجة خود يعنى همچنانكه تشنه جگر سراب را از دور بيند پندارد كه آبست و چون نزديك آن آيد و آب را نيابد نوميد شده عطش او بيفزايد كافر نيز چون از اميد بپاداش عمل خود مأيوس شود نوميدى و حسرت او بيفزايد از امير المؤمنين عليه السّلام پرسيدند كه چگونه حق تعالى همه را در يك حال حساب كند فرمود همچنانكه در يك حال همه را روزى ميدهد\r\nبعد از آن بيان تمثيل ديگر مىكند براى كفار و ميفرمايد  أَوْ كَظُلُماتٍ  يا كردار كفار هم چو تاريكيهاى متراكم است  فِي بَحْرٍ لُجِّيٍّ  در درياى عميق بسيار آب كه كنارهء آن ديده نميشود كه دم بدم  يَغْشاهُ مَوْجٌ  مىپوشد آن دريا را موجى  مِنْ فَوْقِهِ مَوْجٌ  از بالاى آن موج موجى ديگر  مِنْ فَوْقِهِ  از زبر موج ثانى  سَحابٌ  ابرى كه روشنى ستارها بپوشد  ظُلُماتٌ  اين تاريكهاست  بَعْضُها فَوْقَ بَعْضٍ  بعضى بر بالاى بعضى ديگر متراكم شده يعنى ظلمت دريا و ظلمت موج و ظلمت ابر و ظلمت موج ثانى  إِذا أَخْرَجَ يَدَهُ لَمْ يَكَدْ يَراها  چون بيرون بيرون آرد كسى كه در ميان ظلمات مذكوره\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nباشد دست خود را كه اقرب اعضاى بدنيه است به چشم نزديك نباشد كه بيند آن را چه جاى آنكه از شان او باشد كه آن را بينند يعنى دست را نه بيند و نزديك به اين نيز نباشد كه بيند  وَ مَنْ لَمْ يَجْعَلِ اللَّهُ لَهُ نُوراً  و هر كه نگردانيد خداى مر او را روشنى هدايت و ايمان و نظر لطف و توفيق از او بازگرفت به جهت عناد و جحود و استكبار او با وجود ظهور آيات دالهء بر هداية  فَما لَهُ مِنْ نُورٍ  پس نيست مر او را هيچ نورى بر خلاف كسى كه توفيق بايمان و هدايت و بدرجهء رفيع نور على نور رسيده شده به جهت آنكه هميشه طالب حق بوده و پيوسته جوياى هداية ، خلاصهء معنى تمثيل ثانى آنست كه ظلمات اعمال تيرهء كافرانست و بحر لجى دل او و موج آن چيزى است دل او را مىپوشد از جهل و شرك و سراب مهر تخليه و خذلان بر آن از ابى عبد اللّه عليه السّلام مرويست كه كافر متقلبست در پنج ظلمت كردار و گفتارش ظلمتست و مدخل و مخرجش ظلمت و رجوع او بروز قيامة ظلمة كه دوزخ است بر عكس مؤمن كه او را نور على نور است\r\n مؤمنان از تيرگى دور آمدند * لا جرم نور على نور آمدند \r\n كافر تاريك دل را نكرت است * حال كارش ظلمة اندر ظلمتست \r\nابن بابويه قمى روايت كند كه از رسول صلّى اللّه عليه و آله و سلّم پرسيدند كه امة تو در روز قيامت چگونه بر صراط گذرند فرمود كه امة من بر صراط بنور على گذرند و على بر صراط بنور من و من بنور خداى پس نور امة من از عليست و نور على از من و نور من از نور خداست و هر كه بما تولا نكند او را از اين نور نباشد پس اين آيه تلاوة فرمود كه  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ \r\n أَ لَمْ تَرَ  آيا نديدهء يعنى ندانستى دانستنى كه مثابه مشاهده باشد در يقين بوحى يا باستدلال  أَنَّ اللَّهَ يُسَبِّحُ لَهُ  آنكه خداى تسبيح مىكند مر او را و به پاكى ياد مىكند بمقال يا دلالة حال از هر نقص و عيب كه آن اتخاذ ولد و زن و فرزند و شركتست و افعال قبيحه و اعمال شنيعه  مَنْ فِي السَّماواتِ وَ الْأَرْضِ  هر كه در آسمانها و زمينهاست از ملائكه و جن و انس به زبان مقال و غير ايشان از مصنوعات بزبانحال  وَ الطَّيْرُ صَافَّاتٍ  و نيز تسبيح ميگويند مر او را مرغان در حالتى كه بالها گشاده‌اند در هوا وصف كشيده و تخصيص طير بجهة آن چيزى است كه در طيور است از صنع ظاهر و دليل با هر چه اجرام ثقيله را كه بطبع مايلند بمركز زمين قوة و قدرة داده در هوا و الهام و بسط اجنحه ارزانى فرموده بوقت صف كشيدن يا آنكه در جناح قبض و بسط نيز هست پس در آن برهانيست روشن بر كمال قدرت صانع و لطف تدبير او  كُلٌّ  هر يك از اهل آسمان\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nو زمين  قَدْ عَلِمَ  بدرستى كه دانسته است  صَلاتَهُ  دعاى خود را  وَ تَسْبِيحَهُ  و تنزيه خود را كه بچه طريقه او را بايد خواند و تنزيه بايد كرد و يا خدا داند نماز و نياز و تسبيح همه را بالاختيار يا بالطبع  وَ اللَّهُ عَلِيمٌ  و خداى داناست  بِما يَفْعَلُونَ  به آنچه ميكنند همه از طاعات و عبادات از مجاهد نقل است كه صلاة مر انسانراست و تسبيح مر هر شىء راست و دور نمينمايد كه طريق دعا و تسبيح خود را الهام طيور نموده باشد همچنانكه ساير علوم دقيقه را در اسباب معيشت كه نزديك است كه عقلاى مهندسين به آن مهتدى نتوانند شد\r\nو  لِلَّهِ مُلْكُ السَّماواتِ وَ الْأَرْضِ  و بر خداى راست پادشاهى آسمانها و زمينها چه خالق همهء آنها او سبحانه تعالى و تقدس است  وَ إِلَى اللَّهِ الْمَصِيرُ  و بسوى خداست بازگشت همه در روز معاد\r\n أَ لَمْ تَرَ أَنَّ اللَّهَ  آيا نمىبينى كه خداى  يُزْجِي سَحاباً  ميراند آب را و برميانگيزاند قطعه قطعه آن را در اطراف عالم  ثُمَّ يُؤَلِّفُ بَيْنَهُ  پس تأليف مىكند در ميان آن يعنى انضمام ميدهد بعضى را با بعضى  ثُمَّ يَجْعَلُهُ رُكاماً  پس مى گرداند آن را متراكم و درهم رفته و درهم بسته  فَتَرَى الْوَدْقَ  پس ميبينى باران را  يَخْرُجُ مِنْ خِلالِهِ  بيرون ميايد از ميان او  وَ يُنَزِّلُ مِنَ السَّماءِ  و فرو ميفرستد از ابر كه بر بلندى واقع است  مِنْ جِبالٍ فِيها  از كوهها كه در اوست يعنى قطعهاى ابر بزرگ كه مانند است بكوهها در عظمة و رفعة  مِنْ بَرَدٍ  از تگرك اين بيان جبالست يعنى تگرك كه در آن ابر است و گويند مراد بسما آسمانست نه ابر و در آسمان كوهها است از تگرك چنانچه در زمين كوهها است از سنگ و حق تعالى از آن تگرك نازل ميگرداند و دليل عقلى قايم نشد بر منع آن و اما مشهور آنست كه بخار چون متصاعد شد و بطبقه بارده رسيد كه در جو هواست برودت آن را مجتمع ساخته ابر گردانيده و اين هنگام اگر برودت اشتداد ندارد باران متقاطر مىشود و ريزان ميگردد و اگر بر صفت اشتداد است و قبل از اجتماع اجزاى بخاريه برودت به آن رسيد برف مىشود و اگر نه تگرك و همهء اين ناچار است كه مستند باشد بارادهء حكيم حق تعالى جلت قدرته و عظمته  فَيُصِيبُ بِهِ  پس مىرساند آن تگرك را بر سبيل عذاب  مَنْ يَشاءُ  هر كرا ميخواهد يا زرع و ثمره آنكس را هلاك كند و ضايع ميسازد  وَ يَصْرِفُهُ عَنْ مَنْ يَشاءُ  و ميگرداند آن را از هر كه ميخواهد يعنى آن را از مزارع و اشجار او بازميدارد تا بسلامت ميماند  يَكادُ سَنا بَرْقِهِ  نزديكست كه روشنى برق آن\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n يَذْهَبُ بِالْأَبْصارِ  ببرد ديدها را از غاية روشنى و شدة درخشندگى و اين قوىترين دليلست بر كمال قدرت كه شعلهء آتش از ميان ابر آبدار بيرون ميآورد\r\n يُقَلِّبُ اللَّهُ اللَّيْلَ وَ النَّهارَ  و ميگرداند خداى شب و روز را برفتن و آمدن از پى يكديگر يا بنقصان يكى يا بزيادتى يكى ديگر  إِنَّ فِي ذلِكَ  بدرستيكه در آنچه مذكور شد  لَعِبْرَةً  هر آينه اعتبارى و دلالتيست  لِأُولِي الْأَبْصارِ  مر خداوندان بصر و بصيرت را يعنى در آن دلالت ظاهر است بر وجود صانع قديم و كمال قدرت او و نفاذ مشيت او و تنزه از حاجت و آنچه مفضى به آن است مر كسى را كه ببصيرت خود رجوع كند از پيغمبر صلّى اللّه عليه و آله و سلّم روايتست كه حق تعالى ميفرمايد كه فرزند بنى آدم مرا ميرنجاند و روزگار را دشنام ميدهد و از غايت جهل نميداند كه حوادث روزگار از منست و روز و شب را من گردش مىدهم\r\n وَ اللَّهُ خَلَقَ  و خدا بيافريد  كُلَّ دَابَّةٍ مِنْ ماءٍ  هر جنبندهء كه بر زمين است از آب كه جزء ماده است و يا از آبى مخصوص يعنى نطفهء و اين بر سبيل تغليب است چه بعضى حيوانات از نطفهء مخلوق نيستند و در تبيان از ابن عباس نقل كرده كه حق تعالى در مبدأ آفرينش جوهرى بيافريد و به نظر هيبت در او نگريست بگداخت و آب گشت و بعضى آن را به آتش تقلب فرمود و از آن جن بيافريد پس برخى را تقلب كرد بباد و از آن ملائكه را مخلوق كرد پس تقلب نمود مقدارى را به خاك و از آن آدمى و ساير حيوانات خلق كرد و اصل همه آبست  فَمِنْهُمْ  پس بعضى از آن جنبندگان  مَنْ يَمْشِي  آنست كه ميرود  عَلى بَطْنِهِ  بر شكم خود چون مار و ماهى و ساير هوام  وَ مِنْهُمْ  و بعضى ديگر از دواب  مَنْ يَمْشِي عَلى رِجْلَيْنِ  هست كه ميرود بر دو پاى چون آدمى و مرغ  وَ مِنْهُمْ مَنْ يَمْشِي  و برخى از ايشان هست كه ميرود  عَلى أَرْبَعٍ  بر چهار قوايم يعنى بر دو دست و دو پاى چون وحش و نعم و سبع و مانند عنكبوت و چيزهائى كه از اربع متجاوز است داخل است بر اين چه اعتماد او در وقت مشى بر اربع است  يَخْلُقُ اللَّهُ ما يَشاءُ  مىآفريند خداى آنچه ميخواهد از آنچه ذكر فرموده و از آنچه ياد نكرده از بسيط و مركب بر اختلاف صور و اعضا و هيئات و حركات و قوى با وجود اتحاد عنصر بر وفق مقتضاى مشية  إِنَّ اللَّهَ  بدرستى كه خداى  عَلى كُلِّ شَيْءٍ قَدِيرٌ  بر همه چيزها تواناست پس هر چه خواهد آفريند و اختلاف حيوانات با اتحاد اصل دلالتى تمام دارد بر آنكه او سبحانه خالق و قادر است و عليم و حكيم\r\n لَقَدْ أَنْزَلْنا  بتحقيق\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكه فرو فرستاديم  آياتٍ مُبَيِّناتٍ  آيتهاى روشن گردانيده شده و هويدا و حقايق اشيا را بانواع دلايل  وَ اللَّهُ يَهْدِي  و خداى راه مينمايد بر وجه توفيق و لطف  مَنْ يَشاءُ  هر كرا ميخواهد بسبب تفكر و تدبر در آن  إِلى صِراطٍ مُسْتَقِيمٍ  به راه راست و درست كه دين اسلام است كه موصل است به حق و رسيدن ببهشت -\r\nآورده‌اند كه ميان بشر منافق و يهودى خصومة افتاد يهودى گفت بيا تا محاكمه را بمحكمه محمد بريم منافق گفت اين مرافعه را بر كعب اشرف عرض ميكنم آيه آمد  وَ يَقُولُونَ  و ميگويند منافقان  آمَنَّا بِاللَّهِ  گرويده‌ايم به خدا  وَ بِالرَّسُولِ  و بفرستادهء او  وَ أَطَعْنا  و فرمان بردارى كرده‌ايم هر دو را  ثُمَّ يَتَوَلَّى فَرِيقٌ مِنْهُمْ  پس برميگردند گروهى از ايشان و امتناع ميكنند از قبول حكم  مِنْ بَعْدِ ذلِكَ  از پس اقرار كردن بايمان و اطاعت  وَ ما أُولئِكَ بِالْمُؤْمِنِينَ  و نيستند آنگروه گرويدگان مخلص و يا ثابت بر ايمان يعنى همهء ايشان اگرچه بلسان معترفند ليكن بقلوب نگرويده‌اند از ابو جعفر عليه السّلام و ابو القاسم بلخى مرويست كه ميان امير المؤمنين على عليه السّلام و عثمان بن عفان مخاصمه واقع شد در باب زمينى كه از آنحضرت خريده بود و در آن سنك بسيار بود خواست كه او را بعيب رد كند امير المؤمنين عليه السّلام فرمود كه نزد رسول رو و هر چه حضرت رسالت صلّى اللّه عليه و سلّم حكم كند بدان عمل نمائيم حكم بن عاص بعثمان گفت كه اگر نزد رسول او روى حكم برأى على خواهد كرد كه عم زادهء اوست نه براى تو حق تعالى اين آيه فرستاد و گويند اين مخاصمه ميان مغيرة بن وائل و على عليه السّلام بود در آب و زمين كه او خريده بود و آنحضرت چندانچه خواست كه ويرا نزد رسول برد ميسر نشد و ميگفت محمد مرا دشمن دارد ميترسم كه با من در اين باب ستمى كند كه حق تعالى اين آيه فرستاد كه اقرار برسول و فرمان بردارى او ميكنند و از حكم خدا و رسول سر ميپيچند و روى ميتابند\r\n وَ إِذا دُعُوا  و چون خوانده شود  إِلَى اللَّهِ وَ رَسُولِهِ  بكتاب خدا و به حكم رسول او  لِيَحْكُمَ  تا حكم كند پيغمبر براستى  بَيْنَهُمْ  ميان ايشان  إِذا فَرِيقٌ مِنْهُمْ  آن هنگام گروهى ازيشان كه بشر است يا عثمان يا حكم يا مغيره  مُعْرِضُونَ  اعراض كنندگانند از محكمهء عليهء نبوت و كراهت دارندگانند از آن\r\n وَ إِنْ يَكُنْ لَهُمُ الْحَقُّ  و اگر باشد مر ايشانرا حق يعنى اگر حكم براى ايشان بوده باشد نه بر ايشان  يَأْتُوا إِلَيْهِ  بيايند بسوى پيغمبر  مُذْعِنِينَ  در حالتى كه فرمان برندگان و برغبة آيندگان‌اند بمحكمهء نبوة و اگر معلوم كنند كه بر ايشان خواهد بود سر باز زنند و قبول آمدن نكنند\r\nپس بر سبيل توبيخ و سرزنش ميفرمايد  أَ فِي قُلُوبِهِمْ مَرَضٌ  آيا در دلهاى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nايشان بيماريست يعنى كفر و ميل بظلم و اين مثل آنست كه يكى از ما بجاهلى گويد كه همانا تو جاهلى و ترا علمى نيست در اين كار يا آنكه جزم داند كه جاهل است يا جهلى بر او ثابت كند پس اينجا نيز به جهت تقرير كفر ايشان فرموده افى قلوبهم مرض  أَمِ ارْتابُوا  يا در شك افتادند در باب پيغمبر و از او تهمتى ديده‌اند و به جهت آن اعتقاد اعتماد وثوق قول و فعل بر ايشان نمانده  أَمْ يَخافُونَ  يا آنكه ميترسند  أَنْ يَحِيفَ اللَّهُ  آنكه حيف كند خداى در نزول حكمى و جور نمايد به آن  عَلَيْهِمْ  بر ايشان  وَ رَسُولُهُ  و ميل كند رسول در حكومت از حق بباطل و از عدل بظلم بل انه چنين است كه پيغمبر خدا محل تهمت باشد يا خدا و رسول او ستم كند بر كسى بلكه  أُولئِكَ  آن گروه  هُمُ الظَّالِمُونَ  ايشانند ستمكاران بر خصوم خود يا بر نفسهاى خود باباء و امتناع از حكم خدا و رسول\r\n إِنَّما كانَ  جز اين نيست كه هست  قَوْلَ الْمُؤْمِنِينَ  گفتار گرويدگان به خدا و رسول  إِذا دُعُوا  چون خوانده شوند  إِلَى اللَّهِ  بكتاب خدا  وَ رَسُولِهِ  و پيغمبر او  لِيَحْكُمَ بَيْنَهُمْ  تا حكم كند ميان ايشان بوقت مخاصمه  أَنْ يَقُولُوا سَمِعْنا  آنكه گويند كه شنيديم قول ترا  وَ أَطَعْنا  و فرمانبرداريم امر ترا و اگرچه حكم بر ما باشد نه براى ما  وَ أُولئِكَ  و آن گروه مؤمنان حقيقى كه مايل اين گفتارند  هُمُ الْمُفْلِحُونَ  ايشانند رستگاران از دركات سخط ربانى و رسندگان بدرجات رضاى سبحانى\r\nو از ابو جعفر صلّى اللّه عليه و آله و سلّم مرويستكه مراد به اين آيه حضرت امير المؤمنين است  وَ مَنْ يُطِعِ اللَّهَ  و هر كه فرمان برد خداى را در فرايض و احكام  وَ رَسُولَهُ  و فرستادهء او را در هر چه فرمايد  وَ يَخْشَ اللَّهَ  و بترسد از عذاب خداى بر گناهان گذشته  وَ يَتَّقْهِ  و بپرهيزد از خشم او و معصيت نكند در زمان آينده  فَأُولئِكَ  پس آن گروه  هُمُ الْفائِزُونَ  ايشانند رستگاران و فوز يافتگان بنعيم مقيم ، در كشاف آورده كه يكى از ملوك از علماى زمان خود طلب آيتى كرد كه عمل بدان كافى باشد و محتاج بآياتى ديگر نشود ايشان به اين اتفاق كردند چه حصول فوز و فلاح جز بفرماندارى و خشيت و تقوى مقدور نيست\r\nمرويست كه چون پيغمبر صلّى اللّه عليه و آله و سلّم بيان كرد كراهت ايشان به حكم و امر او ايشان انكار اين كرده به جهت دفع تهمت خود سوگند بغلاظ و شداد خوردند كه اگر ما را امر كنى به بيرون رفتن از منازل و اموال خود ما انقياد امر تو نموده همهء ديار و اموال خود را بگذاريم و قرار بر فرار اختيار كنيم حق تعالى تكذيب ايشان نموده فرمود  وَ أَقْسَمُوا بِاللَّهِ  و سوگند خوردند\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمنافقان به خدا  جَهْدَ أَيْمانِهِمْ  سخت‌ترين سوگندان خود يعنى بغلاظ و شداد تمام سوگند ياد كردند كه در طريق فرمانبردارى چنان ثابت قدمند كه بلا شبهه  لَئِنْ أَمَرْتَهُمْ  اگر فرمائى ايشانرا به بيرون از ديار و اموال خود و همه را واگذاشتن  لَيَخْرُجُنَّ  هر آينه بيرون آيند و لحظهء توقف نكنند  قُلْ  بگو اى محمد با ايشان كه  لا تُقْسِمُوا  سوگند مخوريد بدروغ  طاعَةٌ مَعْرُوفَةٌ  مطلوب از شما فرمان برداريست شناخته و دانسته شده باخلاص و صدق نيت كه اصلا آميخته نباشد به شك و ريب بمانند فرمانبردارى مؤمنان حقيقى مخلص كه باطن ايشان مطابق ظاهر است نه سوگند بدروغ بر اطاعت از روى نفاق كه قلوب بر خلاف افواه باشد چه اين منكر است و ناروا شرعا و عقلا  إِنَّ اللَّهَ خَبِيرٌ  بدرستى كه خدا آگاهست و دانا  بِما تَعْمَلُونَ  به آنچه ميكنيد از نفاق و غيره پس هيچ چيز از ضماير شما بر او پوشيده نيست\r\nپس ايشان را باطاعت حسنه ميفرمايد كه  قُلْ  بگو اى محمد بايشان  أَطِيعُوا اللَّهَ  فرمان بريد خداى را باخلاص تمام  وَ أَطِيعُوا الرَّسُولَ  و فرمان بريد رسول او را بصفاى دل  فَإِنْ تَوَلَّوْا  پس اگر روى بگردانيد اى بندگان از فرمان  فَإِنَّما عَلَيْهِ  پس جز اين نيست كه بر پيغمبر است  ما حُمِّلَ  آنچه حمل كرده است از تبليغ احكام  وَ عَلَيْكُمْ  و بر شما است  ما حُمِّلْتُمْ  آنچه بار كرده شده‌ايد از انقياد و امتثال پس اعراض شما از حكم او ضرورى به او نميرسد بلكه آن ضرر راجع بر نفس شماست چه آن تكليفى كه بر اوست از عهدهء آن بيرون آمده كه تبليغ رسالتست  وَ إِنْ تُطِيعُوهُ  و اگر فرمان بريد رسول را در حكم او  تَهْتَدُوا  راه يابيد به حق كه رشد و صلاح است و رسيدن بجنت  وَ ما عَلَى الرَّسُولِ  و نيست بر پيغمبر فرستاده شدهء بامت  إِلَّا الْبَلاغُ الْمُبِينُ  مگر رسانيدن آشكارا مقرون بمعجزات و يا دعوى كه روشن كنندهء آنچيزى است كه به آن مكلفيد و پيغمبر من اداى آن كرده و آنچه بر شماست باقى مانده پس اگر اداى آن كنيد و به آن قيام نمائيد ثواب آن مر شما راست و اگر اعراض كنيد عقاب آن مر شما راست\r\nاز ابى بن كعب مرويست كه فقراى مهاجرين بعد از هجرت در مدينه بمنازل انصار جاى گرفتند و قريش با اكثر قبايل عرب كه در مكه و يثرب بودند بر محاربهء ايشان اتفاق كردند شب و روز پيغامهاى تهديد آميز ميفرستادند و سخنان فتنه انگيز ميگفتند مهاجر اكثر اوقات سلاح با خود داشتندى و روزگار بهول گذرانيدندى روزى با يكديگر گفتند آيا زمانى بر ما درآيد كه خود را ايمن و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمطمئن ببينيم و بفراغت بنشينيم آيه آمد كه  وَعَدَ اللَّهُ الَّذِينَ آمَنُوا  وعده داد خدا آنان را كه گرويده‌اند  مِنْكُمْ  از شما  وَ عَمِلُوا الصَّالِحاتِ  و كردند كارهاى شايسته  لَيَسْتَخْلِفَنَّهُمْ  هر آينه البته خليفه گرداند خدا ايشان را  فِي الْأَرْضِ  در زمين كفار از عرب و عجم  كَمَا اسْتَخْلَفَ الَّذِينَ  هم چنان كه خليفه گردانيده شده‌اند و حفص استخلف بفعل معلوم خوانده يعنى همچنانكه خليفه گردانيد خداى آنانرا كه بودند  مِنْ قَبْلِهِمْ  پيش از ايشان يعنى بنى اسرائيل كه زمين مصر و شام بديشان داد بعد از هلاكت جبابرة تا تصرف كردند در آن چنان كه تصرف ملوك در ممالك خود و در اندك زمانى حق تعالى بوعدهء مؤمنان وفا نموده جزاير عرب و ديار كسرى و بلاد روم بديشان ارزانى فرموده اميد كه جميع اطراف و اكناف مشارق و مغارب به حكم ليظهره على الدين كله بحوزه تصرف ملازمان سدهء شرع نبوى و متابعان احكام مصطفوى درآيند  وَ لَيُمَكِّنَنَّ  و هر آينه متمكن و ساكن سازد و با قوت گرداند  لَهُمْ  براى مؤمنان صالح  دِينَهُمُ  دين ايشانرا  الَّذِي ارْتَضى لَهُمْ  آن دينى كه پسنديده و برگزيده است براى ايشان يعنى دين اسلام را بر همهء اديان غالب گردانيد  وَ لَيُبَدِّلَنَّهُمْ  و هر آينه بدل دهد ايشانرا  مِنْ بَعْدِ خَوْفِهِمْ  از پس ترس ايشان از شر دشمنان  أَمْناً  ايمنى از ايشان  يَعْبُدُونَنِي  در حالتى كه حق تعالى اين وعدهء استخلاف داد اهل ايمانرا كه بپرستيد مرا  لا يُشْرِكُونَ بِي شَيْئاً  شريك نسازيد به من چيزيرا يعنى خلافت و حكومت و جاه ايشانرا از عبادت و توحيد بازندارد  وَ مَنْ كَفَرَ  و هر كه مرتد شود يا كفران ورزد در اين نعمت  بَعْدَ ذلِكَ  بعد از اين وعده يعنى پس از راست شدن آن  فَأُولئِكَ  پس آن گروه مرتد يا كافر نعمت  هُمُ الْفاسِقُونَ  ايشان فاسقانند يعنى كاملان در فسق به جهت مرتد شدن بعد از وضوح اين آيات و كفران ورزيدن به اين نعمت عظيمه بدانكه علما را اختلافست در آيهء مذكوره بعضى برآنند كه وارد است بر اصحاب پيغمبر صلّى اللّه عليه و آله و سلّم و نزد جمعى ديگر عامست در جميع امت محمد صلّى اللّه عليه و آله و سلّم و اين قول ابن عباس است و مجاهد و از اهل البيت صلّى اللّه عليه و آله و سلّم منقولست كه اين آيه در حق آل پيغمبر ورود يافته و عياشى باسناد خود از على بن الحسين آورده كه اين آيه تلاوت نمود و فرمود به خدا سوگند كه ايشان شيعيان مااند حق تعالى در حق ايشان اين انعام فرمايد بر دست مردى از ما كه مهدى اين امت و شخصى است كه حضرت رسالت پناهى فرموده كه اگر باقى نماند\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاز دنيا مگر يكروز هر آينه حق تعالى آن روز را دراز گرداند تا كه ولايت و حكومت كند مردى از عترت من كه نام او نام من باشد و كنيت او كنيت من باشد پر كند زمين را از عدل و داد همچنانكه پر شده باشد از ظلم و جور و مثل اين از ابو جعفر و ابو عبد اللّه مرويست پس بنابراين روايت صحيحه مراد ب  الَّذِينَ آمَنُوا ( مِنْكُمْ ) وَ عَمِلُوا الصَّالِحاتِ  پيغمبر است و اهل بيت اطهار او عليه السّلام و جابر بن عبد اللّه روايت كرده كه چون آيهء  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  نازل شد گفتم يا رسول اللّه خدا و رسول را ميشناسم و اطاعت ايشان ميكنم اولى الامر كدامند كه خدا طاعت ايشانرا باطاعت خود و اطاعت تو مقرون ساخته فرمود اى جابر اولى الامر خلفاى منند و ائمه مسلمانان از پس من اولين ايشان على بن ابى طالبست بعد از آن امام حسن عليه السّلام آنگه امام حسين و بعد از آن على بن الحسين از عقب آن محمد بن على كه در تورية معروفست بباقر و تو او را دريابى اى جابر چون او را به‌بينى سلام من بوى برسان و بعد از آن امام جعفر صادق بن محمد بن على آنگه موسى بن جعفر پس على بن موسى آنگاه محمد بن على و بعد از آن على بن محمد و از عقب او حسن بن على و بعد از او پسر حسن عسكرى كه هم نام منست و هم كنيت من حق تعالى مشارق و مغارب زمين را بدست وى بگشايد او از شيعهء خود غايب گردد غيبتى طويل كه بسبب طول آن مردمان بر امامت او ثبوت نورزند و اعتقاد نكنند مگر آنكس كه خداى دل آن را بايمان امتحان كرده باشد و جابر رواية كند كه من گفتم يا رسول اللّه در غيبت او شيعهء او را به او انتفاع باشد فرمود آنخدائى كه مرا به نبوة فرستاده كه ايشان بنور او مستغنى باشند و به ولايت او منتفع و اگرچه در غيبت باشد همچنانكه بآفتاب منتفع ميشوند و اگرچه ابر او را پوشيده باشد بعد از آن فرمود ايجابر اين از مكنون سر خداست و از مخزون علم او پس اين را بپوشان الا از اهلش جابر گفت چون مدت مديد بر اين بگذشت و من منتظر اين وعده بودم تا يكروز نزد امام على زين العابدين بن الحسين عليه السّلام رفتم و او با من اين حديث ميكرد نگاه كردم محمد بن على از حجرهء زنان بيرون آمد و بر سر دو گيسو داشت چون نيك نگريستم پهلوهاى من بلرزيد و موى بر اعضاى من راست شد زيرا كه علامتى كه رسول به من گفته بود در او مشاهده كردم گفتم يا غلام اقبل اى كودك روى به من آور روى به من كرد گفتم ادبر برگرد برگرديد گفتم هذا شمايل رسول اللّه و رب الكعبه بخداى كعبه كه اين خصايل رسول خداست پس ويرا گفتم نام تو چيست گفت محمد گفتم پدرت گفت زين العابدين على بن الحسين گفتم همانا تو باقرى گفت آرى يا جابر پيغام رسول را به من برسان گفتم رسول مرا بشارت داد كه تو چندان در دنيا بمانى كه ترا دريابم و فرمود چون ويرا دريابى سلام من بوى برسان اكنون يا محمد بن على رسول\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nخدا تو را سلام مىرساند گفت على رسول اللّه مادامت السموات و الارض و عليك يا جابر بما بلغت السلام جابر گفت بعد از آن نزد او آمد و شد كردمى و از او مسايل حلال و حرام و شرايع و احكام پرسيدمى و آموختمى يكروز از من مسئله پرسيد گفتم و اللّه لما دخلت فى نهى رسول اللّه بخداى كه من داخل نشوم در آنچه رسول خدا مرا از آن نهى كرده چه مرا خبر داد كه اهل بيت من حليم‌ترين مردمانند چون خرد باشند و عالمترين ايشان چون بزرگ شوند ايشان را مياموزيد كه ايشان عالم‌تر از شما باشند گفت صدق جدى رسول اللّه بخداى كه من به اين مسئله از تو عالم‌ترم در كودكى علوم و حكمت را به من داده‌اند و اين از فضل خداوند است و رحمت او براى ما كه اهل بيتيم\r\n وَ أَقِيمُوا الصَّلاةَ  و بگو اى محمد صلّى اللّه عليه و آله و سلّم ببندگان كه بپابداريد نماز مفروضه را  وَ آتُوا الزَّكاةَ  و بدهيد زكات واجبه را  وَ أَطِيعُوا الرَّسُولَ  و فرمان بريد رسول را بهر چه فرمايد  لَعَلَّكُمْ تُرْحَمُونَ  شايد شما رحمة كرده شويد\r\nبعد از آن در بيان عجز كفار در دفع عذاب ميفرمايد كه  لا تَحْسَبَنَّ  مپندار اى محمد  الَّذِينَ كَفَرُوا  آنانرا كه نگرويدند به خدا و رسول  مُعْجِزِينَ  عاجز كنندگان مر خداى را در دفع عذاب او از خود  فِي الْأَرْضِ  در زمين و صحراها  وَ مَأْواهُمُ النَّارُ  و بازگشت ايشان آتش دوزخ است  وَ لَبِئْسَ الْمَصِيرُ  و هر آينه بد بازگشتيست آتش مر ايشان را از حيثيت شدة آلام\r\nاز مقاتل مرويست كه اسماء بنت ابى مرشد را غلامى بود وقتى به خانه درآمد و اسماء بر حالتى بود كه نخواست كه غلام او را چنان ببيند پس از آمدن كراهة يافته برسول خداى معروض داشت كه اينغلامان و خدمتگاران ما در سراى ما مىآيند در اوقاتى كه ما را از آن كراهتست اين آيه آمد كه  يا أَيُّهَا الَّذِينَ آمَنُوا  ايگروه گرويدگان از مردان و زنان  لِيَسْتَأْذِنْكُمُ  بايد كه دستورى طلبند از شما  الَّذِينَ مَلَكَتْ أَيْمانُكُمْ  آنان كه مالك ايشانست دستهاى شما يعنى بندگان ذكور فقط و يا ذكور و اناث نزد بعضى  وَ الَّذِينَ لَمْ يَبْلُغُوا الْحُلُمَ  و آنان كه نيز نرسيده‌اند به حد احتلام  مِنْكُمْ  از شما يعنى كودكان آزاد نيز بايد كه طلب اذن كنند از شما براى درآمدن بخانهاى شما  ثَلاثَ مَرَّاتٍ  سه نوبة در هر شبانه روزى  مِنْ قَبْلِ صَلاةِ الْفَجْرِ  يك بار پيش از نماز بامداد كه از خواب برخيزند و جامهء خلوت بيرون كرده ميخواهند كه لباس صحبت در پوشند  وَ حِينَ تَضَعُونَ  يك بار كه مىنهيد  ثِيابَكُمْ  جامهاى خود را  مِنَ الظَّهِيرَةِ  از وقت نيم روز براى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nقيلوله و استراحت  وَ مِنْ بَعْدِ صَلاةِ الْعِشاءِ  و يك بار ديگر پس از نماز خفتن كه وقت برهنه شدنست از جامه و درآمدن در خوابگاه  ثَلاثُ عَوْراتٍ لَكُمْ  آنسه وقت عورتست مر شما را چه در اين سه وقت كه تبديل جامه بجامهء ديگر ميكنند عورتهاى شما در آن ظاهر ميگردد  لَيْسَ عَلَيْكُمْ  نيست بر شما  وَ لا عَلَيْهِمْ  و نه بر بندگان و كودكان نارسيده  جُناحٌ  گناهى در ترك اذن طلبيدن  بَعْدَهُنَّ  پس از اين سه وقت  طَوَّافُونَ عَلَيْكُمْ  طواف كنندگان بر شما  بَعْضُكُمْ عَلى بَعْضٍ  بعضى از شما طواف كنندگان‌اند بر بعضى يعنى بندگان بر خواجگان پس مرخص آيد در غير اين سه وقت در ترك طلب اذن بجهة كثرت مداخله و مخالطه شما با يكديگر و عدم مظنه كشف عورت در غير اين سه وقت  كَذلِكَ  مانند اين تبيين و روشن گردانيدن  يُبَيِّنُ اللَّهُ لَكُمُ الْآياتِ  روشن ميسازد و بيان مىكند خدا براى شما دلايل حق و حكام شرع را  وَ اللَّهُ عَلِيمٌ  و خداى داناست بمصالح بندگان  حَكِيمٌ  حكم كننده برغاية مراسم آداب بر وجه حكمة و بدانكه امر باستيذان در اين آيه نسبت ببالغين تكليف است و نسبت به اطفال تمرينى و در اينكه كنيزان در اين امر داخل باشند يا نه خلافست نزد بعضى داخلند و ذكر ذكور جهة تغليب است و نزد بعضى مأمور نيستند و اين قول از امام محمد باقر عليه السّلام و امام جعفر صادق عليه السّلام مرويست و نزد بعضى اين آيه منسوخ است و نزد بعضى محكم و صحيح قول ثانيست\r\nابن جبير را پرسيدند كه بعضى مردم در نسخ اين آيه سخن ميگويند گفت به خدا سوگند كه منسوخ نيست اما مردم در اين تهاون ميكنند  وَ إِذا بَلَغَ الْأَطْفالُ مِنْكُمُ  و چون برسند طفلان از شما يعنى طفلان آزاد  الْحُلُمَ  بخواب ديدن يعنى محتلم شدن مراد آنست كه بالغ گردند و احتلام روشن‌ترين دليل است بر بلوغ  فَلْيَسْتَأْذِنُوا  پس بايد كه طلب دستورى كنند در همهء اوقات از شما  كَمَا اسْتَأْذَنَ  همچنانكه دستورى ميطلبند  الَّذِينَ مِنْ قَبْلِهِمْ  آنان كه بالغ شدند پيش از ايشان يعنى ايشان حكم ساير مردان بالغ دارند در دستورى خواستن پس بالغ بايد استيذان كند در همه اوقات و طفل و مملوك اذن طلبند در اوقات ثلثه مذكوره  كَذلِكَ يُبَيِّنُ اللَّهُ  همچنين مبين و روشن گردانيد خداى  لَكُمْ آياتِهِ  براى شما آيتهاى خود را  وَ اللَّهُ عَلِيمٌ  و خداى داناست باحوال شما  حَكِيمٌ  حكم كننده در تعيين اوضاع و احكام شريعت\r\n وَ الْقَواعِدُ  و آنها كه نشستگانند  مِنَ النِّساءِ اللَّاتِي  از زنانى كه  لا يَرْجُونَ نِكاحاً \r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاميد ندارند نكاح خود را يعنى نااميدند از آنكه كسى آنها را به عقد نكاح درآورد جهت كمال پيرى  فَلَيْسَ عَلَيْهِنَّ  پس نيست بر ايشان  جُناحٌ  گناهى و وبالى  أَنْ يَضَعْنَ ثِيابَهُنَّ  آنكه بنهند جامه‌هاى خود را چون چادر و سرانداز كه بر بالاى مقنعه ميپوشند  غَيْرَ مُتَبَرِّجاتٍ بِزِينَةٍ  در حالتى كه به تكليف ظاهر كنندگان نباشند مواضع زينت خود را يعنى غرض از نهادن چادر در اظهار زينت نباشد يا اظهار مواضع آن از سر و گردن و گوش و موى و امثال آن بلكه مقصود ايشان از آن تخفيف باشد  وَ أَنْ يَسْتَعْفِفْنَ  و آنكه طلب عفت كنند و وضع چادر نكنند بلكه خود را به آن بپوشند  خَيْرٌ لَهُنَّ  بهتر است مر ايشان را به جهت آنكه اين از تهمت دور تر است  وَ اللَّهُ سَمِيعٌ  و خداى شنوا است مقالات ايشان را با مردمان  عَلِيمٌ  دانا به مقصود ايشان از ابن عباس مرويست كه در ايام تن درستى صحابه با اعمى و اعرج و مريض طعام نخوردندى و گفتندى ما جيد طعام را ميبينيم و مى خوريم و اعمى آن را نبينند تا بخورند و لنگان را قدرت بر نشستن نيست تا بفراغت طعام خورند و مريض قدرت تام بر اكل ندارد\r\nاز سعيد بن مسيب و زهرى منقولست كه بعضى از صحابه چون به سفر رفتندى كليدهاى خانه و انبار بدست صاحب عاهات در منى دادندى تا بوقت حاجت از طعام ايشان تناول كنند و اينها بتوهم عدم رضاى ايشان از آن پرهيز كردندى و مجاهد گفته كه اگر كسى از اين جماعت بمايدهء كه در خانه پدر يا مادر يا اقارب قريبه وى ترتيب كرده بودندى دعوت كردى اجابت نكردندى حق تعالى اين آيه فرستاد كه  لَيْسَ عَلَى الْأَعْمى حَرَجٌ  نيست بر نابينا بزه و گناهى  وَ لا عَلَى الْأَعْرَجِ حَرَجٌ  و نه بر لنگ و بالى  وَ لا عَلَى الْمَرِيضِ حَرَجٌ  و نه بر بيمار اثمى  وَ لا عَلى أَنْفُسِكُمْ  و نه بر نفسهاى شما وزرى  أَنْ تَأْكُلُوا  از آنكه بخوريد شما و اهل ابتلا  مِنْ بُيُوتِكُمْ  از طعامهاى خانهء خود كه اهل و عيال شما در آنند و خانه‌هاى فرزندان نيز در آن داخل است به حكم خبر صحيح انت و مالك لابيك و آن اطيب ما يأكل المرء من كسبه و ان ولده من كسبه بعنى تو و آنچه دارى مر پدر تو راست بدرستى كه پاكيزه‌ترين آنچه مرد خورد از كسب اوست و پس از كسب اوست و لهذا ميان والد و ولد ربا مرتفع است پس به جهت اين در اين آيه ذكر بيوت اولاد نشده  أَوْ بُيُوتِ آبائِكُمْ  يا خانه‌هاى پدران خود  أَوْ بُيُوتِ أُمَّهاتِكُمْ  يا خانه‌هاى مادران خود  أَوْ بُيُوتِ إِخْوانِكُمْ  يا خانه‌هاى برادران خود  أَوْ بُيُوتِ أَخَواتِكُمْ  يا خانهاى خواهران خود  أَوْ بُيُوتِ أَعْمامِكُمْ  يا خانهاى برادران آباء خود  أَوْ بُيُوتِ عَمَّاتِكُمْ  يا خانهاى خواهران پدران خود  أَوْ بُيُوتِ أَخْوالِكُمْ  يا\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nخانه‌هاى برادران امهات خود  أَوْ بُيُوتِ خالاتِكُمْ  يا خانه‌هاى خواهران مادران خود  أَوْ ما مَلَكْتُمْ مَفاتِحَهُ  يا خانه‌هائى كه مالك شديد شما خزاين آن را از نقود و امتعه اينخطاب با وكيلان و اولياء و خازنانست و گويند مراد خانه بندگانست و اصح قولين آنست كه غير از خانهء عبيد رضاى صاحب بيت در اكل طعام شرطست يا صريحا يا بقرينه ظاهره پس رضاى صاحب شرط اباحت اكل باشد در اقسام مذكوره و در اين قسم نيز كه  أَوْ صَدِيقِكُمْ  يا خانهاى دوستان خود و شبهه نيست در آنكه صديق حقيقى خوشحال ميگردد از آنكه مصاحب وى از خانه وى طعام خورد چنان كه آورده‌اند كه فتح موصلى بدر خانهء دوستى آمد و او حاضر نبود كيسهء او را از كنيز طلبيد و دو درم برداشت و باقى را بكنيز بازداد خواجه چون به خانه آمد صورت واقعه از كنيز بشنيد بشكرانه آن خوشحالى كنيز را آزاد كرد و بنواخت در عوارف المعارف آورده كه چون كسى يار خود را گويد كه از مال خودت به من عطا كن و او در جواب او گويد كه چند ميخواهى دوستى را نشايد يعنى هر چه دارد در ميان آورد و از كميت آن نپرسد و چند و چون را بگذارد چه دوست جانى بهتر است از مال فانى آورده‌اند كه بنى ليث بن عمرو كه از قبيلهء كنانه بودند تنها طعام خوردن را حرام دانستندى و از صبح تا شام خوان نهاده طلب مهمان كردندى چون ثلثى از شب بگذشتى و مهمان نرسيدى آنگاه چيزى خوردندى و نزد بعضى جمعى از انصار مشقت بر نفس خود نهاده جز با مهمان طعام نخوردندى و گفته‌اند كه جماعتى از اجتماع بر طعام پرهيز نمودندى و ابن عباس فرمود كه توانگران با درويشان نخوردندى اين آيه آمد كه  لَيْسَ عَلَيْكُمْ جُناحٌ  نيست بر شما گناهى  أَنْ تَأْكُلُوا  آنكه بخوريد طعام را  جَمِيعاً  در حالتى كه با هم مجتمع باشيد  أَوْ أَشْتاتاً  يا پراكنده يعنى متفرق و تنها از يكديگر  فَإِذا دَخَلْتُمْ  پس چون درآييد  بُيُوتاً  بخانه‌ها كه از بيوت مذكوره باشد يا بخانه‌هاى خود يا بيوت خاليه يا مساجد و اصح عموم بيوتست  فَسَلِّمُوا  پس سلام كنيد  عَلى أَنْفُسِكُمْ  بر نفسهاى خود يعنى بر هم دينان خود كه بمرتبهء نفسهاى شمااند « المؤمنون كنفس واحدة » و يا بر اهل خود كه از شمااند در دين و قرابة و ابن عباس گفته كه اگر مسجد يا خانه خالى بود بگوئيد السلام علينا و على عباد اللّه الصالحين و از امام جعفر صادق عليه السّلام مرويست كه مراد سلام كردن مرد است بر اهل خود وقتى كه درآيد در خانه بعد از آن اهل خانه وى رد سلام كنند بر او پس اين سلام شماست بر نفسهاى خود و بر هر تقدير سلام كنيد  تَحِيَّةً  سلام كردنى  مِنْ عِنْدِ اللَّهِ \r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاز نزد خداى يعنى ثابت بر امر او و مشروع از نزد او  مُبارَكَةً  بسيار خير و با بركت و گويند وصف سلام ببركت به جهت آنست كه آن غرس محبت مىكند در قلوب و موجب حسن خلق است و مشعر بامن از شر ملاقى و يا بركة آن از حيثيت آنست كه متضمن دعاست بسلامتى از آفات دنيا و آخرة  طَيِّبَةً  پاكيزه و خوش كه نفس مستمع به آن خوشحال گردد يا متضمن اجر جزيل و ثواب عظيم از عبد اللّه مسعود روايتست كه رسول صلّى اللّه عليه و آله و سلّم فرمود كه سلام ناميست از نامهاى خداى تعالى پس فاش گردانيد آن را در ميان خود كه مرد مسلمان چون بقومى گذرد و بر ايشان سلام كند و ايشان جواب او دهند بر ايشان مزيت درجه داشته باشد و اگر ايشان جواب ندهند آنان كه از ايشان فاضل‌تر و بهتر و پاكيزه‌ترند يعنى فرشتگان او را جواب دهند و در خبر آمده است كه ميان سلام كننده و جواب دهنده صد جزو ثوابست نود و نه آن را باشد كه سلام كند و يكى آن را كه جواب دهد براى آنكه او ابتدا بسلام كرده و باعث اين شده كه از كسى فعل خيرى صادر شود كه آن جواب سلام است انس بن مالك رواية كرده كه من روزى آب بر دست پيغمبر ميريختم مرا گفت اى انس سه خصلت ترا تعليم كنم تا به آن نفع گيرى گفتم بلى يا رسول اللّه فرمود كه هر كرا بينى از امت من بر او سلام كن تا عمرت دراز شود و چون در خانه خود درآيى سلام كن بر اهل خانهء خود تا خير خانه‌ات بسيار شود و نماز شب كن كه آن شعار صلحا و ابرار است  كَذلِكَ  همچنانكه بيان سلام فرمود  يُبَيِّنُ اللَّهُ لَكُمُ  بيان مىكند خدا براى شما  الْآياتِ  آيتهاى حكم خود را  لَعَلَّكُمْ تَعْقِلُونَ  شايد كه تعقل كنيد در معالم دين خود و حق ثواب را دريابيد و شبههء نيست در آنكه امر بسلام در آيه مذكوره بر سبيل ندبست نه وجوب باجماع اماميه\r\n إِنَّمَا الْمُؤْمِنُونَ  جز اين نيست كه گرويدگان  الَّذِينَ آمَنُوا بِاللَّهِ  آنانند كه گرويده‌اند به خدا و  رَسُولِهِ  و فرستادهء او از صميم قلب و  إِذا كانُوا  و چون باشند  مَعَهُ  با رسول خداى  عَلى أَمْرٍ جامِعٍ  بر كارى جمع آرنده يعنى مهمى كه در شريعت مطهره امر جمع شدن باشد در آن چون روزهاى جمعه و عيد و در وقت مشاورت و در نماز استسقاء و غير آن  لَمْ يَذْهَبُوا  نروند از نزد رسول  حَتَّى يَسْتَأْذِنُوهُ  تا وقتى كه دستورى طلبند از او و او تشريف اذن ارزانى فرمايد چون اين مصدق صحت ايمان است و مميز مخلص در ايمان از منافق چه عادت اهل نفاق فرار است از صحبت آن خلاصهء ابرار و به جهت عظم گناهست از مجلس رسول اللّه صلّى اللّه عليه و آله و سلّم بدون اذن او كه اعاده اينكلام فرموده بر اسلوب\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nابلغ براى تاكيد و فرمود  إِنَّ الَّذِينَ يَسْتَأْذِنُونَكَ  بدرستى كه آنان كه دستورى ميطلبند از تو  أُولئِكَ الَّذِينَ  آنگروه آنانند كه از روى صدق تمام  يُؤْمِنُونَ بِاللَّهِ وَ رَسُولِهِ  گرويده‌اند به خدا و رسول او و از ابو حمزه ثمالى روايتست كه مراد بامر جامع روز جمعه است كه چون حضرت رسالت پناهى بر منبر شدى و مردى را مهمى پيش آمدى از تجديد وضو و قضاى حوايج و مرضى از مسجد بيرون نشدى تا آنكه در برابر حضرت آمدى و به اشاره از آنحضرت دستورى خواستى و رسول او را دستورى دادى و به جهت شدت مبالغه و تضيق امر در اذن دادن فرمود  فَإِذَا اسْتَأْذَنُوكَ  پس چون طلب اذن كنند اين مؤمنان مخلص از تو  لِبَعْضِ شَأْنِهِمْ  براى انجاح بعضى از كارهاى خود فاذن پس دستورى ده  لِمَنْ شِئْتَ مِنْهُمْ  هر كرا خواهى از ايشان كه دانسته باشى كه عذر واضح دارند نه عذر مطلق  وَ اسْتَغْفِرْ لَهُمُ اللَّهَ  و با وجود اجازة طلب آمرزش كن بر ايشان از خداى چه تقدم امور دنيا بر مهم دين اگرچه بعذر باشد گوئيا خالى از خللى نيست و در مظنه اينست كه بخروج اثم باشند پس براى ايشان استغفار كن  إِنَّ اللَّهَ غَفُورٌ رَحِيمٌ  بدرستيكه خداى آمرزنده است تقصيرات بندگان را مهربان بتخفيف تكليف بر ايشان و گويند نزول آيه استيذان در حفر خندق بود كه قومى بخفيه فرار ميكرديد بدون اذن پيغمبر صلّى اللّه عليه و آله و سلّم و يا در غزوهء تبوك كه بتخلف از جهاد استيذان ميجستند\r\nو بعد از آن جميع بندگان را امر ميفرمايد كه  لا تَجْعَلُوا دُعاءَ الرَّسُولِ بَيْنَكُمْ  مگردانيد خواندن رسول مر شما را در ميان خودتان  كَدُعاءِ بَعْضِكُمْ  همچون خواندن بعضى از شما  بَعْضاً  بعضى را يعنى قياس مكنيد خواندن او را بر خواندن يكدگر كه اعراض توانيد كرد از آن و در وجوب مساهله توانيد نمود چه مبادرت بامر او واجب و لازم است و مراجعة بدون اذن او حرام و ناروا و يا دعاى او را بر شما يا براى شما چون دعاى يكدگر مدانيد كه آندعا بيشك مستجابست و مقبول حضرت رب الارباب و يا ندا كردن مر رسول را بايد كه چون ندا كردن بيكدگر نباشد كه به مجرد نام خوانيد چون يا محمد و يا عبد اللّه بلكه بايد كه از روى تعظيم باشد چون يا رسول اللّه و يا نبى اللّه يا قصد تعظيم و توقير و تواضع و فرو خوابانيدن آواز چه حضرت عزت همه انبيا را باسم ندا كرده مانند يا ابراهيم و يا نوح و يا موسى و آنحضرت بنداى كرامت چون يا ايها النبى و يا ايها الرسول - آورده‌اند كه چون حضرت خطبه خواندى منافقان بتنك آمده با يكدگر ملتجى شده و يكديگر را از نظر پيغمبر پوشيده از مسجد بيرون رفتندى آيه آمد  قَدْ يَعْلَمُ اللَّهُ الَّذِينَ \r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبتحقيق كه ميداند خداى آنان را كه از روى كراهيت  يَتَسَلَّلُونَ  بيرون ميروند اندك اندك  مِنْكُمْ  از ميان شما  لِواذاً  در حالتى كه ميپوشند يكدگر را از پيغمبر و از شما و از پس يكدگر پنهان مى شوند  فَلْيَحْذَرِ الَّذِينَ  پس بايد كه بترسند آنان كه  يُخالِفُونَ  مخالفة ميكنند و اعراض مينمايند  عَنْ أَمْرِهِ  از فرمان خداى به ترك مقتضاى او و بسمتى روند كه خلاف سمت اوست حاصل كه حق تعالى تخويف اهل خلاف مىكند در مخالفة از امر و ميگويد كه بايد بترسند آنان كه اعراض ميكنند از امر الهى  أَنْ تُصِيبَهُمْ  از آنكه برسد بديشان  فِتْنَةٌ  آزمايشى كه نفاق ايشان را ظاهر گرداند يا محنتى در دنيا  أَوْ يُصِيبَهُمْ  يا برسد بديشان  عَذابٌ أَلِيمٌ  عذابى دردناك در آخرة و اصابة بلية در دنيا يا قتل است يا فوت اموال يا موت اولاد - از امام جعفر صادق عليه السّلام منقولست كه بليهء دنيا آنست كه پادشاه ظالم بر ايشان مسلط گردد\r\n أَلا  بدانيد اى بندگان  إِنَّ لِلَّهِ  بدرستيكه مر خدايراست  ما فِي السَّماواتِ وَ الْأَرْضِ  آنچه در آسمانها و زمينهاست يعنى همه مكونات علوى و سفلى ملكى اوست و او مالك همه است چه خالق همهء ممكناتست  قَدْ يَعْلَمُ  و بدرستيكه ميداند  ما أَنْتُمْ عَلَيْهِ  آنچه شما برآنيد ايمكلفان از موافقة و مخالفت و نفاق و اخلاص و طاعت و معصيت  وَ يَوْمَ يُرْجَعُونَ  و ميداند روزى را كه بازگردانيده شوند منافقان  إِلَيْهِ  بسوى جزاى او  فَيُنَبِّئُهُمْ بِما عَمِلُوا  پس خبر دهد ايشان را به آنچه كرده‌اند از اعمال سيئه و عقيدهء فاسده و به آن مكافات ميدهد  وَ اللَّهُ بِكُلِّ شَيْءٍ  و خداى به همه چيزها  عَلِيمٌ  داناست و هيچ چيز بر او پوشيده نيست\r\n\r\nسورة الفرقان\r\nمكية سبع و سبعون آية ابى بن كعب از حضرت رسالت پناهى صلّى اللّه عليه و آله و سلّم روايت كرده كه هر كه اين سوره بخواند حق تعالى در روز قيامت او را برانگيزاند در حالتى كه مؤمن موحد باشد و مصدق بعث و نشور و او را بيحساب ببهشت برد محمد بن اسحق بن عمار از ابى الحسن عليه السّلام روايت كرده كه آنحضرت مرا گفت يابن عمار ترك قراءت   تَبارَكَ الَّذِي نَزَّلَ الْفُرْقانَ عَلى عَبْدِهِ   مكن كه هر كه اين سوره بخواند حق تعالى هرگز او را عذاب نكند و حساب او نفرمايد و منزل او در فردوس اعلى باشد و بدانكه چون ختم سورة النور فرمود بقوله  « أَلا إِنَّ لِلَّهِ ما فِي السَّماواتِ وَ الْأَرْضِ  . . .  وَ اللَّهُ بِكُلِّ شَيْءٍ عَلِيمٌ  جهت اتصال نظير\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبنظير افتتاح اين سوره نيز بثبوت ملكيت سماوات و ارض نمود براى خود\r\nو فرمود كه   بِسْمِ اللَّهِ الرَّحْمنِ الرَّحِيمِ - تَبارَكَ   در كشف اسرار از اين لفظ سه معنى را اختيار نموده‌اند از جملهء معانى كه مفسران در آن گفته‌اند يكى آنكه بركت از اوست و اين اشارتست به كار سازى و بنده نوازى او سبحانه - دوم آنكه بزرگوار و برتر است و اين بيان صفت سرمدى و نشان عزة ازلى و ابدى اوست - سيم آنكه دائم ثابتست و اين عبارت از دوام ذات اوست كه لم يزل و لم يزالست پس حاصل معنى اينست كه بزرگوار و كثير الخير و برتر و بر دوام است   الَّذِي نَزَّلَ الْفُرْقانَ   آنخدائيكه فرو فرستاد قرآن را كه جدا كننده است ميان حق و باطل بتقرير تمام و تميز كننده است ميان محق و مبطل باعجاز تمام و يا مفروق الايات و السور در انزال   عَلى عَبْدِهِ   بر بندهء خود كه محمد است   لِيَكُونَ   تا باشد بندهء او يا قرآن   لِلْعالَمِينَ   مر همهء آدميان را و پريان را   نَذِيراً   بيم كنندهء از عذاب الهى و عقاب پادشاهى\r\n الَّذِي لَهُ مُلْكُ السَّماواتِ وَ الْأَرْضِ  آنخدائى كه مر او راست پادشاهى آسمانها و زمينها چه او متفرد است بآفريدن همهء ممكنات پس تصرف در آن او را رسد نه غير او را  وَ لَمْ يَتَّخِذْ وَلَداً  و فرا نگرفت فرزندى چنان كه زعم وثنية است  وَ لَمْ يَكُنْ لَهُ  و نبوده و نيست مر او را  شَرِيكٌ فِي الْمُلْكِ  انبازى در پادشاهى همچنانكه ثنوية ميگويند يعنى او را ثابتست پادشاهى مطلق و بىفرزندى كه قايم مقام او تواند بود و يا شريكى كه با او مقاومت توان نمود پس بجهة تنبيه بر اين وجه ميفرمايد كه  وَ خَلَقَ كُلَّ شَيْءٍ  و بيافريد همهء چيزها را از مواد مخصوصه بهيآت مختلفه و صور متنوعه و غير آن از مكونات حيوانيه و نباتيه و جماديه و آثار علويه  فَقَدَّرَهُ  پس اندازه كرد آنچيز را  تَقْدِيراً  اندازه كردنى يعنى او را مهيا ساخت براى خصايص و افعالى كه از او ميخواست چون هيئت انسان از براى فهم و ادراك و نظر و استنباط صنايع متنوعه و غير آن بعد از آن از حال كفار خبر ميدهد\r\n وَ اتَّخَذُوا  و فرا گرفتند كافران  مِنْ دُونِهِ  از غير خداى آفريدگار  آلِهَةً لا يَخْلُقُونَ شَيْئاً  خدايانى كه نيافرينند چيزيرا و قادر نباشند بر خلق هيچ چيز  وَ هُمْ يُخْلَقُونَ  و حال آنست كه ايشان آفريده شده‌اند و هر مخلوقى محتاح است در وجوه بخالقى و محتاج خداى را نشايد پس بتان كه عبده ايشانرا ميتراشند و بهر وجهى كه ميخواهند تصويرشان ميكنند چگونه سزاوار پرستش باشند  وَ لا يَمْلِكُونَ  و با وجود مخلوقيت نميتوانند كه  لِأَنْفُسِهِمْ ضَرًّا  بر نفسهاى خود بازداشتن ضررى را و لا نفعا و نه جذب\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنفعى يعنى نه سودى به خود مىتوانند رسانيد و نه زيان از خود بازميتوانند داشت و اين ضد الوهيت است چه خداى ضار و نافع است  وَ لا يَمْلِكُونَ  و نه مىتوانند آن الهه باطله و قادر نيستند  مَوْتاً  بر ميرانيدن كسى  وَ لا حَياةً  و نه بر زنده كردن كسى اولا و نه بر ابقاى حياة  وَ لا نُشُوراً  و نه بر بعث و جز او حشر او ثانيا و احياء و اماتت و بعث لازم خداست پس هر كه اين صفات مذكوره از او مسلوب باشد خداى را نشاند\r\nبعد از آن از تكذيب مشركان خبر ميدهد  وَ قالَ الَّذِينَ كَفَرُوا  و گفتند آنان كه نگرويدند  إِنْ هَذا  نيست اين فرقان كه محمد بما آورده  إِلَّا إِفْكٌ افْتَراهُ  مگر دروغى كه بر بافته است آن را از خود  وَ أَعانَهُ  و يارى داده‌اند او را  عَلَيْهِ  بر ساختن آن دروغ  قَوْمٌ آخَرُونَ  گروه ديگر چون جبر غلام عامر و يسار و يا فكيهه رومى با جمعى ديگر از يهود يعنى اخبار سابقه بر وى خوانند و او بعبارت عربى بر ما القاء مىكند و تفصيل اين درايهء و ما يعلمه بشر مذكور است  فَقَدْ جاؤُ  پس بتحقيق كه مشركان آمده‌اند يعنى كرده‌اند  ظُلْماً  ستم و تعدى از حق چه كلام معجز نظام بر بافته بشر ميدانند  وَ زُوراً  و بهتان چه نسبت افترا و بر بافتن قرآن به كسى ميدهند كه وى از اين بريست\r\n وَ قالُوا  و ديگر گفتند كه آن كلام  أَساطِيرُ الْأَوَّلِينَ  افسانه‌هاى پيشينيان است كه در كتابها نوشته‌اند  اكْتَتَبَها  نوشته است محمد يعنى فرا گرفته است آن را از كتب مقدمة براى خود و يا نويسنده چه خود نميتوانند نوشت  فَهِيَ تُمْلى  پس آن نوشتها  عَلَيْهِ  املا كرده مىشود بر او  بُكْرَةً وَ أَصِيلًا  در بامداد و شبانگاه يعنى در دو طرف روز يا در شب و روز آيتها بر او ميخوانند تا ياد ميگيرد چه خود نميتواند خواند بر ما ميخواند كه وحى است\r\n قُلْ  بگو اى محمد در رد سخن ايشان  أَنْزَلَهُ الَّذِي  فرو فرستاده است قرآن را آنكس كه بلا شبهه  يَعْلَمُ السِّرَّ  ميداند هر پوشيده را  فِي السَّماواتِ وَ الْأَرْضِ  در آسمانها و زمينها به اين دليل كه كلاميست مشتمل بر اخبار از مغيبات و علم غيب خاصهء خداست و ديگر همهء فصحا و بلغا از آوردن آن عاجزاند پس اگر از نزد ملك علام نباشد پس چگونه اساطير الاولين باشد  إِنَّهُ  بدرستيكه او سبحانه  كانَ غَفُوراً  هست آمرزنده كه پردهء كرم بر جرايم بندگان مىپوشد  رَحِيماً  مهربان كه در عقوبة عاصيان تعجيل نميفرمايد بر آنچه ميگويند با وجود قدرت او بر آن استحقاق شما بنزول عذاب\r\n وَ قالُوا  و گفتند صناديد قريش چون ابو جهل و عتبه و اميه و عاص و اتباع ايشان بر سبيل تهكم\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n ما لِهذَا الرَّسُولِ  چيست اين پيغمبر را و چه بوده كه دعوى رسالة مىكند و مانند مردمان ديگر  يَأْكُلُ الطَّعامَ  مىخورد خوردنى  وَ يَمْشِي  و ميرود چون ديگران براى طلب معيشت  فِي الْأَسْواقِ  در بازارها اگر دعوى او درست بودى حال او مخالف حال ديگران بودى ايشان بجهة عماهت و قصور نظر وقوف در مرتبه محسوسات كرده از حال آنحضرت غافل شده پنداشتند كه تميز رسل غير از ايشان بامور جسمانى و ندانستند كه نبوة منافى بشرية نيست بلكه مقتضى است تناسب و تجانس را تا آنچه سبب افادهء و استفاده است بحصول پيوندد - و نعم ما قيل\r\n جنس بايد تا درآميزد بجنس * انس كم گيرند جن با جنس انس \r\nالقصه مشركان گفتند بايستى كه او فرشته بودى چون فرشته نيست  لَوْ لا أُنْزِلَ إِلَيْهِ  چون فرو نفرستادند بسوى او  مَلَكٌ  فرشتهء  فَيَكُونَ مَعَهُ نَذِيراً  تا باشد با وى يار و بيم كننده در انذار بجهة آن صدق وى در دعوى نبوة بتصديق آن ملك معلوم شدى\r\n أَوْ يُلْقى إِلَيْهِ كَنْزٌ  يا افكنده شود بر او گنجى از آسمان تا بر او قوى پشت شده از تردد در تحصيل معاش مستغنى شود  أَوْ تَكُونُ لَهُ جَنَّةٌ  يا باشد مر او را بوستانى  يَأْكُلُ مِنْها  كه بخورد از ميوهء آن و بدان معيشت وى بگذرد يعنى اگر فرشته نيست بايستى كه قرين فرشته بودى و اگر اين نيز نيست بايستى كه صاحب گنج بودى و اگر اين نيز نيست لا اقل بايستى كه او را باغى بودى همچنانكه دهقانان دارند تا بحاصل آن مستغنى شده  وَ قالَ الظَّالِمُونَ  و گفتند ظالمان يعنى نصر بن حارث و عبد اللّه ابى و امثال ايشان كه  إِنْ تَتَّبِعُونَ  پيروى نميكنيد شما  إِلَّا رَجُلًا مَسْحُوراً  مگر مردى جادوئى كروه شده را يعنى كسى كه به او سحر كرده‌اند و به جهت آن عقلش پوشيده شده و در ماوردى مذكور شده كه مسحور بمعنى ساحر است يعنى متابعت ساحرى ميكنيد كه شما را بسحر ميفريبد\r\nپس حق تعالى جهة تسليه خاطر عاطر سيد عالم صلّى اللّه عليه و آله و سلّم فرموده كه  انْظُرْ  در نگر اى محمد بديدهء بصيرت تا ببينى كه آن منافقان حاسد  كَيْفَ ضَرَبُوا  چگونه زدند  لَكَ الْأَمْثالَ  براى تو مثل را يعنى سخنان ناشايسته و ناخوش گفتند  فَضَلُّوا  پس گمراه شدند از طريقى كه موصل است بمعرفة خواص انبيا و تميز ايشان از ما سوى و در باديه غوايت خبط نمودند  فَلا يَسْتَطِيعُونَ سَبِيلًا  پس توانائى ندارند براهى كه قدح نبوة تو كنند و نمىيابند طريقى بحجت و برهان بر آنچه ميگويند يعنى قدرت ندارند الزام تو نمودن بحجت و ابطال امر تو كردن\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nببرهان و يا راه برشد و هدى نميبرند و از اينجهت حيران و سرگردان گشته‌اند و بر هيچ سخن قرار نميگيرند\r\n تَبارَكَ الَّذِي  بزرگوار آنكس است كه بمحض فضل  إِنْ شاءَ  اگر خواهد  جَعَلَ لَكَ  بسازد و ببخشد مر ترا  خَيْراً مِنْ ذلِكَ  بهتر از گنج و بوستان دنيا كه ايشان ميگويند  جَنَّاتٍ  بوستانهاى  تَجْرِي مِنْ تَحْتِهَا الْأَنْهارُ  روان باشد از زير آن درختان آن جويها  وَ يَجْعَلْ لَكَ  و بدهد ترا در آن بوستانها  قُصُوراً  كوشكهاى عالى و مسكنهاى رفيع و كوشكرا قصر ميگويند جهت آنكه علو رفعت آن بحديست كه دستها از آن قاصر است و به آن نرسد از عبد اللّه عباس روايتست كه چون مشركان رسول را طعنه زدند به فقر و فاقه آنحضرت دلتنك شد جبرئيل آمد و گفت يا رسول اللّه حق ترا سلام مىرساند و گويد اين مشركان ترا ميگويند كه  ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ  بعد از آن به جهت تسليه وى اين آيه بر او خواند  وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ  آنحضرت فرمود كه چون جبرئيل اين آيه بر من خواند ديدم كه بيكبار بر هم جست و مانند عدس شد در مقدار من گفتم يا امين اللّه ترا چه رسيد گفت يا رسول اللّه درى از درهاى آسمان بر من گشوده شد كه پيش از اين هرگز نگشوده بودند نميدانم كه برحمت مفتوح شده يا به عذاب و من از خوف اينكه مبادا عذاب خداى بر طعنه زنندگان تو نازل شود چنين شده‌ام در اثناى اينحال جبرئيل به حالت اول رفت و خوشحال شد و گفت يا رسول اللّه بشارت باد ترا كه در براى نزول رحمت تو گشوده‌اند و آن فرشته كه فرو ميآيد رضوانست كه خازن بهشت و آرايندهء روضات جناتست ترا بشارت آورده از جانب خدائى بر آنكه وى از تو خشنود است پس رضوان فرود آمد و سلام كرد و آيهء  تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ  الى آخرها بر آن حضرت خواند و درجى از نور نزد آنحضرت بنهاد و فرمود كه پروردگار تو ميفرمايد كه مفاتيح خزاين دنيا در اينجاست آن را بدست تصرف تو مىدهم بىآنكه از كرامت و نعمتى كه به تو روزى كرده‌ايم و نامزد تو نموده‌ايم در آخرت مقدار پر پشهء كم نميكنم رسول روى بجبرئيل كرد چون كسى كه با كسى مشورت كند جبرئيل اشارت به حضرت كرد و گفت تواضع لله طريق عجز و افتقار و تواضع از براى خدا اختيار كن حضرت فرمود كه اى رضوان مرا به اين احتياج نيست فقر را دوست‌تر دارم و ميخواهم كه بندهء صبور و شكور باشم رضوان گفت اصبت اصاب اللّه بك الرشاد صواب گفتى خداى ترا برشاد رساناد و از آسمان نداى آمد ايجبرئيل سر بردار سر برداشت درهاى آسمان ديد گشاده تا زير عرش و خداى وحى كرد ببهشت عدن كه شاخى از شاخهاى خود فرود آورد بهشت شاخى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nفرو گذاشت و بر آن خوشهء بود و بر خوشه غرفهء بود از زبر جد سبز كه او را هفتاد هزار در بود از ياقوت سرخ جبرئيل گفت يا رسول اللّه چشم بردار تا ببينى حضرت چشم برداشت منازل انبيا ديد و منزل خود را بر بالاى همه منازل مشاهده فرمود منادى ندا كرد كه راضى شدى اى محمد رسول فرمود راضى شدم اى پروردگار من آنچه به من ميدادى در دنيا بعوض آن شفاعت امت به من كرامة كن حق تعالى اجابت دعاى او فرمود زمام شفاعت امة در كف كفايت او نهاد و نشانه علو همت آنحضرت نه همين است كه با وجود تنگدستى و احتياج گوشه چشم التفات بر خزاين روى زمين نيفكند بلكه در شب معراج مطلقا نظر بما سوى اللّه نگشود در هيچ چيز از بدايع ملكوت و غرايب عرصهء جبروت الفات نفرموده و به جهت اين آيه كريمه  ما زاغَ الْبَصَرُ وَ ما طَغى  نازل گشت بعد از آن حق سبحانه تبيين بدى اعتقاد اهل شرك و ضلال مىكند و بيان آنچه معذب براى آن خواهند شد از قبح اعمال\r\n بَلْ  نچنانست كه فقر و احتياج تو مانع كفار است از ايمان آوردن تو بلكه  كَذَّبُوا بِالسَّاعَةِ  تكذيب كردند بقيامت يعنى داعى ايشان بانكار نبوت تكذيب ساعتست نه به جهت آنكه طعام ميخورى و در راه ميروى پس چون نظر و فكر ايشان قاصر است بر حطام دنيويه و غير نافذ در مقاصد اخرويه و مظنهء ايشان اينكه كرامت منحصر است بمال اينجهان از اينجهت طعن ميكنند ترا به فقر و تكذيب مينمايند نه به جهت آنچه محال دانسته‌اند از مطاعن فاسده  وَ أَعْتَدْنا  و آماده كرده‌ايم  لِمَنْ كَذَّبَ بِالسَّاعَةِ  براى كسى كه تكذيب نموده ساعت قيامت را  سَعِيراً  آتشى افروخته از حسن بصرى مرويست كه سعير ناميست از نامهاى دوزخ\r\n إِذا رَأَتْهُمْ  چون به بيند آتش ايشان را يعنى منكران قيامت را يعنى مانند كسى باشد كه به نظر غضب و شدت خشم بايشان نگرد و يا به بيند زبانه دوزخ ايشان را  مِنْ مَكانٍ بَعِيدٍ  از جائى دور كه صد سال راه باشد بقول سدى و كلبى و ديگر پانصد ساله راه و برواية منقوله از ابو عبد اللّه من مسيرة سنة يعنى يك ساله راه  سَمِعُوا لَها  شنوند مر آن آتش را يا مرزبانيه آن آتش را  تَغَيُّظاً  آواز جوشيدن از فرط خشم  وَ زَفِيراً  و بانگى چنان كه از درون خشمناك آيد يعنى مانند غريدن و ممكنست كه حق تعالى در آتش زندگى خلق كند كه بگيرد و خشم كند و غضب كند و بغرد و مؤيد اينست كه از رسول صلّى اللّه عليه و آله و سلّم\r\nمرويست كه هر كه بر من دروغ بندد كوى خويشتن را در چشمهاى دوزخ جاى سازد گفتند يا رسول اللّه دوزخ را چشم باشد فرمود كه نميشنوى كه حق تعالى ميفرمايد كه   إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَ زَفِيراً وَ إِذا أُلْقُوا   و چون در انداخته شوند مشركان\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n مِنْها  از دوزخ  مَكاناً ضَيِّقاً  جاى تنك به جهت زيادتى عذاب چه اندوه با ضيق است و فرح با وسعت و لهذا حق تعالى در وصف جنت ميفرمايد و جنة عرضها كعرض السماء و الارض در حديث آمده كه وسعت خانه موجب بركتست و ضيق باعث شآمت ابن عباس فرموده كه جهنم را چنان بر كافران تنك سازند كه آهن بر نيزه و از حضرت رسالت صلّى اللّه عليه و آله و سلّم مرويست كه گفت به حق آنكس كه نفس من در فرمان اوست كه دوزخ را بر كافران مشرك چنان تنك گردانند كه ميخ كوفته در ديوار  مُقَرَّنِينَ  در حالتى كه در هم بسته شده باشند يعنى بزنجيرهاى آتشين دستهاى ايشان را بر گردنهاى ايشان بندند و يا آنكه هر يك را باقرين او از ديوى كه مضل او بوده بسلسلهء آتشين بيكدگر باز بندند  دَعَوْا هُنالِكَ  بخوانند بر خود در آنمقام  ثُبُوراً  هلاكت را يعنى نفرين كنند بر خود به هلاكت يا گويند وا ثبورا و اين كلمه كسى گويد كه آرزومند هلاك باشد از انس بن مالك روايت كرده‌اند كه اول كسى كه از قفاى او از اهل دوزخ جامهء آتشين پوشانند ابليس باشد و آن حله از ابرويانش تا بقدم رسيده باشد چنان كه به زمين كشد و ذريت او فرياد وا ثبورا بر كشيده روند تا بكنار دوزخ و حق تعالى يا ملكى بفرمان او ايشانرا گويد\r\n لا تَدْعُوا الْيَوْمَ ثُبُوراً واحِداً  نخوانيد در امروز يك ثبور  وَ ادْعُوا  و بخوانيد  ثُبُوراً كَثِيراً  ثبور بسيار را يعنى يك بار نفرين بر خود مكنيد بلكه نفرين بسيار كنيد زيرا كه شمار انواع عذاب خواهد بود و هر نوع را بواسطهء شدة عذاب آن ثبور واقع خواهد شد يا آنكه هر چند هلاك شوند باز مخلوق گردند و ايشان هر نوبت كه زنده شوند اعاده بلفظ ثبور كنند كه  كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ  و هلاكت ايشان را نهايتى نباشد\r\n قُلْ  بگو اى محمد صلّى اللّه عليه و آله و سلّم آنان را كه به فقر و فاقة سرزنش تو ميكنند  أَ ذلِكَ  آيا گنج و بوستان دنيا  خَيْرٌ  بهتر است  أَمْ جَنَّةُ الْخُلْدِ الَّتِي  با بهشت جاودان كه  وُعِدَ الْمُتَّقُونَ  وعده داده شده‌اند پرهيزكاران به داخل شدن در آن و در نزد اكثر مفسرين معنى آيه اينست كه بگو اى محمد صلّى اللّه عليه و آله و سلّم بمشركان بر سبيل تهكم و سرزنش كه آيا اين وصف كرده شده از انواع عذاب دوزخ و اصناف عقاب آن بهتر است يا بهشت خلد كه موعود است براى متقيان  كانَتْ  هست اين بهشت خلد در علم خداى  لَهُمْ  براى متقيان  جَزاءً  پاداش كردار ايشان  وَ مَصِيراً  و بازگشتى كه رجوع بدان نمايند در آخرت و در آن قرار گيرند\r\n لَهُمْ فِيها  مر ايشانراست در بهشت  ما يَشاؤُنَ  آنچه خواهند و تمنا كنند از انواع نعمت فراخور استحقاق ايشان چه ضعفاى مؤمنان را بآرزوى ايشان از مرتبهء\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاهل كمال نصيبى نخواهد بود بلكه مرادى كه مناسب حال خود جويند يابند  خالِدِينَ  در حالتى كه جاويد باشند در بهشت  كانَ  آنچه آرزو كنند هست  عَلى رَبِّكَ  بر پروردگار تو  وَعْداً مَسْؤُلًا  وعده خواسته شده يعنى سزاوار آنكه از خدا در خواهند و از او طلبند و يا آنكه مؤمنان آن را از خداى درخواسته‌اند كه ربنا و آتنا ما وعدتنا يا ملائكة در ميخواهند كه ربنا و ادخلهم جنات عدن التى وعدتهم\r\nو يوم نحشرهم و ياد كن اى محمد صلّى اللّه عليه و آله و سلّم روزى را كه حشر كنيم و حفص بيا ميخواند يعنى روز كه حق تعالى حشر كند مشركان را از براى جزا  وَ ما يَعْبُدُونَ  و آن را كه نيز ميپرستند  مِنْ دُونِ اللَّهِ  بجز از خداى مراد معبوديست كه غير او سبحانه باشد از ملائكه و عزير و مسيح و كواكب و اصنام و نزد كلبى مراد اصنام‌اند كه حق تعالى آنها را بنطق درآورده و يا به زبان حال تكلم كنند همچنانكه در نطق دست و پاى  فَيَقُولُ  پس گويد با ايشان  أَ أَنْتُمْ أَضْلَلْتُمْ  آيا شما گمراه كرديد  عِبادِي هؤُلاءِ  بندگان مرا كه اين گروه‌اند  أَمْ هُمْ ضَلُّوا السَّبِيلَ  يا ايشان گم شدند از راه به جهت ترك نظر صحيح و اعراض از قول مرشد نصيح و اين كلام بر سبيل تقريع عبدهء آنهاست تا باهت و منخزل شوند و ندامت و حسرت ايشان بيشتر گردد و موجب خوشحالى اهل ايمان گردد\r\nو چون حق تعالى اينخطاب كند با ايشان ايشان به زبان مقال و يا آنكه به زبان حال  قالُوا  گويند از روى تعجب از آنچه كفار در حق ايشان گفته باشند  سُبْحانَكَ  پاكى و پاكيزگى ترا سزد و ما ترا به پاكى ياد ميكنيم و منزه ميدانيم از شرك و شبه و ضد و ند  ما كانَ يَنْبَغِي لَنا  نيست و نسزد و روا نباشد ما را  أَنْ نَتَّخِذَ  آنكه فرا گيريم  مِنْ دُونِكَ  جز از تو  مِنْ أَوْلِياءَ  دوستان را يعنى هرگز غير تو را بخدائى نميگيريم پس چگونه از ما اين سزد كه اضلال غير كنيم و راضى باشيم بدانكه ما را پرستند و ترا گذارند  وَ لكِنْ مَتَّعْتَهُمْ  و ليكن تو برخوردار گردانيدى ايشانرا  وَ آباءَهُمْ  و پدران ايشانرا باموال و اولاد و عمر دراز و صحت بدن و ساير نعمتهاى ديگر پس ايشان مستغرق شدند در شهوات خود و به آن مغرور گشتند  حَتَّى نَسُوا الذِّكْرَ  تا كه فراموش كردند يعنى غافل شدند از ياد كردن تو و از تدبر در آيات و معجزات تو كه انبيا بوسيله آن ايشانرا به تو دعوت ميكردند  وَ كانُوا  و بودند  قَوْماً بُوراً  گروهى هلاك شده يا تباه گشته\r\n فَقَدْ كَذَّبُوكُمْ  اين خطابست از معبودان بعبدهء ايشان به جهت الزام حجت بر ايشان يعنى پس گوئيم بعبدهء ايشان كه بتحقيق كه تكذيب كردند خدايان شما شما را  بِما تَقُولُونَ  به آنچه ميگوئيد كه ايشان شريك خدايند و مرا از شريك منزه دانستند\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nما يستطيعون پس نميتوانند معبودان شما  صَرْفاً  گردانيدن و دفع كردن عذاب از شما  وَ لا نَصْراً  و نه يارى كردن شما را بنجات از عقاب و حفص بتا ميخواند يعنى شما كه مشركانيد نتوانيد عذاب مرا از خود رفع كردن و يكدگر را يارى دادن و از عقوبات رهانيدن  وَ مَنْ يَظْلِمْ  و هر كه ستم كند يعنى شرك آرد يا متوغل شود در معصيت  مِنْكُمْ  از شما اى مكلفان  نُذِقْهُ  بچشانيم او را  عَذاباً كَبِيراً  عذابى بزرگ كه آتش دوزخ است\r\nو بعد از ذكر احوال كفار رجوع ميفرمايد به مخاطبهء سيد الابرار صلّى اللّه عليه و آله و سلّم در رد قول كفار و ما لهذا الرسول يأكل الطعام تا آخر و ميگويد  وَ ما أَرْسَلْنا قَبْلَكَ  و نفرستاديم هيچكس پيش از تو  مِنَ الْمُرْسَلِينَ  از پيغمبران  إِلَّا إِنَّهُمْ  مگر آن پيغمبران  لَيَأْكُلُونَ الطَّعامَ  هر آينه ميخوردند طعام را  وَ يَمْشُونَ فِي الْأَسْواقِ  و ميرفتند در بازارها به جهت مهمات خود  وَ جَعَلْنا بَعْضَكُمْ لِبَعْضٍ  و گردانيديم برخى را براى برخى ديگر  فِتْنَةً  آزمايش و از جملهء اين ابتلاى فقراء است باغنيا و پيغمبران بامم ايشان و معاندهء ايشان به آنها و از مجاهد نقل است كه معاداة آنان به آنها و ايذاى ايشان مر آنها را از سرزنش به فقر و درويشى و و مريض بصحيح و اعمى ببصير و غير آن و خلاصهء سخن آنكه دنيا دار ابتلاست پس از مخالفت احوال مردمان از آن چاره نباشد و ما بدان مىآزمائيم ايشان را تا اهل صبر و شكر از ارباب كفران و جزع ممتاز گردند و در اين كلام تسليهء حضرت رسالت است بر آنچه كفار در حق او ميگفتند و بصبر فقراى مؤمنين به مستهزئين كه ابو جهل و وليد و نضر بن حارث و امثال ايشان هرگاه بلال و عمار و صهيب و ساير درويشان صحابه را ميديدند با يكديگر ميگفتند آيا اسلام آريم تا همچون ايشان شويم حق تعالى اين آيه فرستاد و درويشان را مخاطب ساخته فرمود كه ما ميآزمائيم شريف را بوضيع و وضيع را بشريف  أَ تَصْبِرُونَ  آيا صبر مينمائيد بر ابتلا يا جزع ميكنيد يعنى تا بر عالميان ظاهر گردد كه شما صبر ميكنيد يا جزع مينمائيد  وَ كانَ رَبُّكَ  و هست پروردگار تو  بَصِيراً  بينا بصبر كننده و جزع نماينده دانا است بحكمت و مصلحت و آنكه بعضى را بغنى و برخى را به فقر مبتلا نمايد ابو دردا از رسول صلّى اللّه عليه و آله و سلّم روايت كرده كه واى مر عالمى را از دست جاهل و جاهلى را از دست عالم و مالك را از مملوك و مملوك را از مالك و قويرا بضعيف و ضعيف را بقوى و سلطان را برعيت و رعيت را از سلطان كه اينان همه بعضى فتنهء بعضىاند و بعد از آن اين آيه تلاوت فرمود كه  وَ جَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَ كانَ رَبُّكَ بَصِيراً  و بعضى در تفسير اين آيه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nگفته‌اند كه گردانيديم ترا اى محمد فتنه و آزمايشى ببندگان زيرا كه اگر صاحب كنوز و بساتين پر ميوه بودى ميل ايشان به تو و فرمان بردارى ايشان مر ترا به جهت دنيا ميبود و اختلاط ايشان به تو آميخته ميبود بغرض دنيوى پس ما ترا فقير مبعوث گردانيديم تا طاعت آنكس كه اطاعت تو كند خالص از براى خدا باشد بدون شايبه طمع دنيوى\r\nبعد از آن از مقال كفار خبر ميدهد بقوله  وَ قالَ الَّذِينَ  و گفتند آنان كه  لا يَرْجُونَ لِقاءَنا  اميد ندارند رسيدن بجزاى ما يعنى منكر حشر و بعث‌اند و يا نميترسند از ديدن عذاب ما مراد اهل مكه‌اند كه ميگفتند  لَوْ لا أُنْزِلَ عَلَيْنَا الْمَلائِكَةُ  چرا فرو فرستاده نميشود بر ما فرشتگان برسالت يا باخبار از صدق نبوت و رسالت محمد صلّى اللّه عليه و آله و سلّم  أَوْ نَرى رَبَّنا  يا چرا نمىبينيم بآشكارا پروردگار خود را تا با ما سخن كند و تصديق و اتباع محمد فرمايد  لَقَدِ اسْتَكْبَرُوا  بخداى كه سخت استكبار كردند  فِي أَنْفُسِهِمْ  در نفسهاى خود يعنى اضمار استكبار حق كردند كه آن كفر و عناد است در قلوب ايشان و اعتقاد آن  وَ عَتَوْا  و درگذشتند از اندازه  عُتُوًّا كَبِيراً  درگذشتنى بزرگ باقصى مراتب چه بعد از مشاهدهء معجزات ظاهره از آن اعراض كردند و اقتراح رؤيت ملائكه يا القاى خدا كردند از براى نفسهاى خبيثهء كه مطالع نفوس قدسيه از آن مسدودند\r\n يَوْمَ يَرَوْنَ الْمَلائِكَةَ  ياد كن اى محمد صلّى اللّه عليه و آله و سلّم روزى را كه ببينند مشركان مر فرشتگان را و آن روز مرگ باشد يا روز حشر و نشر  لا بُشْرى يَوْمَئِذٍ لِلْمُجْرِمِينَ  هيچ مژده نباشد آن روز مر كافران را كه پيوسته در كسب جرايم و مآتم‌اند و ممنوع باشند از بشارت رو نيابد او را  وَ يَقُولُونَ  و گويند ملائكه در آن روز كه گردانيده است حق تعالى جنت را يا بشرى را بر شما  حِجْراً مَحْجُوراً  حرامى كه بازداشته شده است از شما و وصف حجر بمحجور جهت مبالغه است يعنى البته شما از آن روز محروميد و يا معنى آنست كه كافران گويند در هنگام نوميدى از بشرى اين كلمه را به جهت استعاذه از حق تعالى و طلب اين كه منع كربت و عقوبت كند از ايشان همچنانكه در وقتى كه شدتى و مكروهى ايشانرا پيش ميآمد در دنيا ميگفتند حجرا محجورا يعنى كه مىبينم سختى سخت و تنگى تنك و اين كلمه را بيشتر در آن وقت ميگفتند كه دشمن در مقابل ايشان مىايستاد خلاصهء سخن آنكه كفار طلب نزول ملائكه ميكنند و حال آنكه نزد مرك يا روز قيامت ملائكه را به بينند از لقاى ايشان كراهت داشته باشند و از ايشان خائف و ترسان باشند زيرا كه از ايشان به غير از آثار كراهت و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nعلامت عقوبت چيزى مشاهده نكنند و گويند نزد رؤيت ايشان كلمهء حجرا محجورا كه نزد لقاى عدو و شدت نازله ميگويند\r\n وَ قَدِمْنا  و قصد كنيم  إِلى ما عَمِلُوا  بسوى آنچه كردند كافران  مِنْ عَمَلٍ  از كردارى كه در صورت نيكو نمايد چون صلهء رحم و مهمان دارى و اطعام گرسنگان و اكرام يتيمان و فرياد رسى مظلومان و امثال آن  فَجَعَلْناهُ  پس گردانيديم آن عمل را  هَباءً مَنْثُوراً  مانند ذره‌هاى پراكنده در هوا يا غبار متفرق يا خاكستر بر باد داده يعنى ثوابى بر آن مرتب نسازيم زيرا كه شرط قبول اعمال ايمان است و اين از ايشان مفقود است و اعمال مؤمنان چون كه مقارن شرط واقع شده كه ايمانست البته به محل عز قبول رسد كما قال\r\n أَصْحابُ الْجَنَّةِ  ياران بهشت و مجاوران آن  يَوْمَئِذٍ  در آن روز يعنى قيامت  خَيْرٌ مُسْتَقَرًّا  بهترند از روى قرارگاه يعنى مساكن ايشان بمراتب از منازل كافران بهتر باشد كه در دنيا داشتند  وَ أَحْسَنُ مَقِيلًا  و نيكوتر از روى مكان و استراحت و آرام گرفتن يعنى جائى كه آنجا آيند براى استرواح بارواح و تمتع از ايشان - و در حديث آمده كه روز قيامت به نيم روز نرسيده باشد كه اهل بهشت قيلوله كنند يعنى آرام گيرند در بهشت و اهل دوزخ در دوزخ\r\n وَ يَوْمَ تَشَقَّقُ السَّماءُ  و ياد كن روزى را كه شكافته شود آسمان‌ها  بِالْغَمامِ  بسبب ابرى سفيد كه بالاى هفت طبقهء آسمانست و غلظة آن برابر همه سماوات و او گران تر است از همهء آسمان و حق تعالى امروز آن را بقدرت كاملهء خود نگاه داشته چون قيامت رسد آن را بر آسمان افكند بهر آسمان كه رسد آن آسمان شكافته گردد  وَ نُزِّلَ الْمَلائِكَةُ  و فرو فرستاده شوند فرشتگانى كه در آن غمام باشند با صحيفهاى اعمال بندگان  تَنْزِيلًا  فرو فرستادنى تا روى زمين بفرشتگان پر گردد از ابن عباس مرويست كه آسمان دنيا شكافته گردد و اهل آن از آن نازل شوند و ايشان اكثر از اهل زمين باشند از جن و انس و همچنين آسمان دوم و سوم تا بهفتم منشق شود و اهالى هر يك از آن كه اكثر از اهل زمين باشند نزول كنند و در موضح آورده كه ملائكه آسمان هفت صف شده بگرد عالم درآيند\r\n الْمُلْكُ يَوْمَئِذٍ  پادشاهى در آن روز  الْحَقُّ لِلرَّحْمنِ  ثابتست مر خداى بخشاينده را چه مدعيان آن در آن روز به آن در دعوى مالكيت در بندند و همهء پادشاهى ملوك باطل گردد و به غير از پادشاهى او هيچ پادشاهى باقى نماند و گويند ملك بر سه قسمست ملك عظمت و آن مخصوص است بحقتعالى و ملك ديانت و آن بتمليك او سبحانه است و ملك جبرية و آن بغلبيت دست ميدهد و همه از او سبحانه است  وَ كانَ يَوْماً عَلَى الْكافِرِينَ  و باشد آن روز روزى بر\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nكافران نه بر مؤمنان  عَسِيراً  دشوار از شدت اهوال اما بر اهل ايمان آسان خواهد بود و نهايت كلفتى و مشقتى كه بر ايشان در آن روز به مقدار زمان اداى نماز ايشان خواهد بود در دنيا\r\n وَ يَوْمَ  و ياد كن روزى را كه از فرط حسرت و ندامت  يَعَضُّ الظَّالِمُ  بخايد ستمكار تبه روزگار  عَلى يَدَيْهِ  بر دستهاى خود يعنى دستهاى خود را بدندان گزد چنان كه متحيران ميگزند از فرط حسرت از ابن عباس مرويست كه اين آيه در بارهء عقبه بن ابى معيط و ابى بن خلف آمد كه با يكديگر دوستى كردندى و عقبه را عادت بودى كه چون از سفر بازآمدى طعامى مهيا كردى و اشراف قوم را حاضر كرده ضيافة نمودى روزى بنابر عادت خود از سفر بازآمد و مردمان را بضيافت خود طلبيد و بسبب مجالست قديمى و قرب جوار حضرت سيد ابرار را طلبيد چون طعام حاضر ساختند فرمود كه تا كلمهء شهادت نگوئى از طعام تو نخورم عقبه گفت اشهد ان لا إله الا اللّه و اشهد ان محمدا رسول اللّه پس رسول طعام او را بخورد و اين سخن بابى بن خلف رسيده بنزد وى آمد و گفت مگر از دين برگشتهء كه سخن محمد ميشنوى و كلمهء شهادت ميگوئى گفت من از دين برنگشتم اما مردى در سراى من آمد و گفت به هيچ وجه طعام نخورم تا اين كلمه نگوئى مرا عار آمد كه مهمان طعام نخورده از خانهء من بيرون آيد پس براى خاطر او اين كلمه بگفتم تا طعام بخورد و ابى ملعون گفت از تو راضى نشوم تا كه او را تكذيب نكنى و آب دهن بر روى او اندازى عقبه گفت چنين كنم پس بنزد پيغمبر آمد و آنحضرت در دار الندوة در سجده بود آب دهن حوالهء روى دلاراى جهان آراى وى كرد - و از ضحاك نقل است كه آب دهن او دو شعلهء جانسوز گشت و بدان حضرت نارسيده به روى وى بازآمد و هر دو طرف روى شوم او بسوخت و تا در دنيا زنده بود آن داغها آشكارا مينمود حضرت او را گفت كه اى عقبه ترا نمىبينم كه از مكه بيرون روى مگر آنكه سرت را بشمشير برداريم پس در غزوه بدر عقبه را اسير كردند بعد از انقضاى حرب حكم حضرت رسالت صلّى اللّه عليه و آله و سلّم بقتل او صادر شده بر دست امير المؤمنين عليه السّلام كشته گشت و بجهنم پيوست و اما ابى بن خلف را رسول صلّى اللّه عليه و آله و سلّم بدست خود بكشت در حين مصاف و اين آيه در شان عقبه نازل شد مضمون آنكه آنظالم در روز قيامت بسيار بخايد سر انگشت ندامت - در تفسير اهل البيت واقع شده كه اين آيه در بارهء يكى از دشمنان اهل بيت رسول نازل شده در احقاف آورده كه چهار هزار بار اطراف اصابع خود را تا بمرفق بخايند و در هر بار حق تعالى دست ويرا بروياند و ديگر باره بخايد و از خائيدن آن بى خبر باشد  يَقُولُ  گويد آن ظالم از روى حسرت  يا لَيْتَنِي اتَّخَذْتُ  كاشكى فراميگرفتم  مَعَ الرَّسُولِ  با پيغمبر خدا  سَبِيلًا  راهى كه وى فرا گرفته كه راه نجاتست و طريق حق و بهترين طريقها در حقيقت\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو طريقت\r\n يا وَيْلَتى  ايواى بر من  لَيْتَنِي لَمْ أَتَّخِذْ  كاشكى فرانميگرفتم  فُلاناً  فلان يعنى ابى را  خَلِيلًا  دوست و با او دوستى نميكردم و نزد مجاهد مراد بفلان شيطان است و يا مراد هر خليلى است كه از راه حق و طريق هدى اضلال و اغواى صاحب خود نمايد\r\n لَقَدْ أَضَلَّنِي  بدرستى كه گمراه كرد مرا و بازداشت  عَنِ الذِّكْرِ  از ياد كردن خداى يعنى كلمهء شهادت يا موعظه پيغمبر يا كتاب خدا  بَعْدَ إِذْ جاءَنِي  پس از آنكه آمده بود به من و متمكن بودم از آن كه به آن متعظ شوم  وَ كانَ الشَّيْطانُ  و هست ديو يعنى دوست گمراه كننده كه شيطان الانس است  لِلْإِنْسانِ  مر آدمى را  خَذُولًا  فرو گذارنده در وادى ضلالت و هلاكت يعنى دوستى مىكند با آدمى تا كه او را به حد هلاكت رساند و بعد از آن او را واگذارد و هيچ نفع به او نرساند و يا مراد شيطان الجن است كه ابليس است كه پيوسته وسوسه مىكند آدميان را بمخالفت خدا و رسول و چون در دام هلاكت افتادند فرو ميگذارد و نفع نميرساند بلكه از او تبرا مىكند كقوله كمثل الشيطان اذ قال للإنسان اكفر فلما كفر قال انى برىء منك و شبهه نيست در آنكه مصاحبت اخيار و اشرار تاثيرى تمام دارد در هدايت و ضلالت چنان كه مرويست از حضرت رسالت صلّى اللّه عليه و آله و سلّم كه مثل همنشين نيك مثل عطار است كه چون با او بنشينى اگرچه عطر خود به تو ندهد اما از بوى عطر او بهره‌مند شوى و زمانى آن بوى به تو بماند و مثل همنشين بد همچون خداوند كورهء آتش است اگرچه ترا بشرر آتش نسوزاند اما گند دود آن در جامهء تو بماند كما قال الشاعر\r\n در گذر از كورهء آهنگران * كاتش تارى دهد از سر گران \r\n رو بر عطار كه پهلوى تو * جامه معطر شود از بوى او \r\nبعد از آن حكايت شكايت سيد ابرار صلّى اللّه عليه و آله و سلّم مىكند از مصاحبت قوم فجار در دار القرار و ميفرمايد  وَ قالَ الرَّسُولُ  و گفت رسول صلّى اللّه عليه و آله و سلّم در دنيا يا گويد در آخرة  يا رَبِّ  اى آفريدگار من  إِنَّ قَوْمِي اتَّخَذُوا  بدرستيكه قوم من كه قريشند فراگرفتند  هذَا الْقُرْآنَ  اين قرآن را  مَهْجُوراً  منسوب بهذيان يعنى سخن بيهوده و بيمعنى و يا فرو گذاشته شده كه به دو ايمان نياوردند و از شنيدن آن اعراض كردند از روى عناد و جحود و استكبار انس بن مالك از رسول صلّى اللّه عليه و آله و سلّم رواية كرده كه هر كه قرآن بياموزد و مصحف خود را از جائى بياويزد و تعهد آن نكند و در آن ننگرد در روز قيامت بيايد و در صاحب خود آويزد و گويد بار خدايا اين بنده مرا مهجور كرد ميان من\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nو او حكم كن\r\nبعد از آن به جهت تسلية حضرت رسالت صلّى اللّه عليه و آله و سلّم ميفرمايد كه  وَ كَذلِكَ  و همچنانكه اين كفره را دشمن تو گردانيديم به اين معنى كه ترا مخصوص ساختيم بنعمت نبوت در ميان ايشان و به جهت اين حقد و عداوت پيدا كردند به تو  جَعَلْنا لِكُلِّ نَبِيٍّ  گردانيديم مر هر پيغمبرى را  عَدُوًّا مِنَ الْمُجْرِمِينَ  دشمنى از كافران به اين معنى كه تكبر و تجبر مانع ايشان شد كه اقتدا به پيغمبر خود كنند و مأمور و مطيع او شوند و به جهت اين با پيغمبر خود كمر عداوت در ميان بستند مانند نمرود مر ابراهيم را و فرعون مر موسى را و آن پيغمبران بر آن صبر كردند پس تو نيز اقتدا بايشان نموده سپر صبر در سر خودكش و شكيبائى ورز  وَ كَفى بِرَبِّكَ  و بسند است پروردگار تو  هادِياً  راه نمايندهء تو در طريق شكيبائى  وَ نَصِيراً  و يارى دهندهء تو بر دشمنان - و از ابن عباس مرويست كه اسباب داعيه بر عداوت كفار بانبياى خود آن بود كه حق تعالى انبيا را فرمود كه ايشان را بايمان دعوت كنند و ترك دين خود و دين آباى خود نمايند و ذم اصنام ايشان كنند و چون ايشان به اين امر اقدام نموده اظهار عداوت كردند بايشان و در مقام عناد و جدال ايشان درآمدند پس گويا كه او سبحانه باعث عداوت شد نه آنكه معنى اين آيه باشد كه حق تعالى خلق عداوت انبياء نموده چه او سبحانه خالق خير است نه شر\r\n وَ قالَ الَّذِينَ كَفَرُوا  و گفتند آنان كه نگرويدند از يهود و نصارى و يا مشركان  لَوْ لا نُزِّلَ  چرا فرو فرستاده نميشود  عَلَيْهِ الْقُرْآنُ  بر محمد قرآن  جُمْلَةً واحِدَةً  جملهء يگانه يعنى يك بار چنانچه تورية و انجيل و زبور و اين اعتراض از روى مكابره و عناد است و نفور ايشان از حق چه قرآن متصف بصفة اعجاز است و آن مختلف نميشود به آنكه پراكنده يا بيكبار نازل شود و تفريق متضمن فوايديست كه در جمله نيست همچنانكه ميفرمايد  كَذلِكَ  همچنانكه فرو فرستاديم پراكنده  لِنُثَبِّتَ  تا ثابت گردانيم و قوة دهيم به بتفريق آن در اوقات متعدده  فُؤادَكَ  دل ترا يعنى تا بتفريق وحى دل تو را به آن تمكين دهيم  وَ رَتَّلْناهُ  و بر تو خوانديم آن را بعضى از پى بعضى بر وجه تبيين و تفريق  تَرْتِيلًا  خواندنى بمهلت و تانى در مدت متباعده كه بيست سال يا بيست و سه سال بوده حاصل كه حق تعالى در جواب اعتراض كفار ميفرمايد كه تفريق قرآن به جهت آنست كه متضمن فوايد است يكى سهولت حفظ چه موسى و عيسى و داود عليه السّلام كه كتاب بر ايشان فرود آمد خواننده و نويسنده بودند و اين پيغمبر ما امى است پس اگر او يك بار نازل شدى حفظ آن مشكل بودى و ديگر نزول آن بحسب مواقع موجب مزيد بصيرتست و سبب\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nزيادتى خوض در معنى آن و ديگر آنكه تا هر نجمى كه فرود ميآيد تحدى مينمايد و اعجاز قرآن و عجز ايشان روز بروز ظاهر ميگردد و ديگر نزول جبرئيل آنا فانا موجب تسلى خاطر آن حضرتست و ديگر در قرآن ناسخ و منسوخ هست و هر آينه ناسخ متاخر از منسوخ ميبايد و اجتماع ايشان در زمان واحد نشايد و ديگر آنكه قرآن مشتمل است بر اجوبه و أسؤله و جواب در عقب سؤال آيد از امير المؤمنين عليه السّلام معنى ترتيل پرسيدند فرمود حفظ الوقوف و اداء الحروف و از ابن عباس معنى ترتيل پرسيدند گفت ترتيل آنست كه مبين سازى حروف و كلمات قرآنى را و پراكنده نسازى كلمات و حروف را همچو پراكنده‌گى خرماى زبون و بسيار آن را بسرعت مخوان مانند سريع خواندن شعر و دلهاى خود را به حركت درآر به آن و نزد عجايب آن وقف كنى بجهة تامل دادن و بايد كه قصد يكى از شما آن باشد كه زود ختم سوره نكنيد مراد آنست كه قرآن بر وجه تانى بدون سرعة و به طول قرائة كن و در آن تامل نماى و در دل خود جاى ده\r\n وَ لا يَأْتُونَكَ بِمَثَلٍ  و نمىآرند مشركان براى تو مثلى در قدح نبوة و طعن كتاب تو كه ايشان به آن دانا باشند  إِلَّا جِئْناكَ بِالْحَقِّ  مگر ميآريم براى تو جوابى راست و درست كه قول احبار آنها را رد كند  وَ أَحْسَنَ تَفْسِيراً  و ميآريم آنچيزيرا كه نيكوتر است از روى تبيين يعنى كافران هيچ مثلى نيارند تا كار تو به آن باطل كنند يا قدحى در آن پديد آرند الا كه ما حقى بياريم كه مثل ايشانرا درهم شكند\r\nبعد از آن از مآل ايشان خبر ميدهد كه  الَّذِينَ يُحْشَرُونَ  مشركان آنانند كه حشر كرده شوند  عَلى وُجُوهِهِمْ  بر رويهاى خود يعنى رويها بر زمين نهاده و پاى بر هوا روند  إِلى جَهَنَّمَ  بسوى دوزخ  أُوْلئِكَ شَرٌّ مَكاناً  آنگروه كه به اين هيئت ايشانرا بدوزخ برند بدترند از روى مكان يعنى مكان آنها بدتر است از منازل فقراى مؤمنين كه در دنيا داشتند و ايشان بر آن طعنه ميزدند كه  أَيُّ الْفَرِيقَيْنِ خَيْرٌ مَقاماً وَ أَحْسَنُ نَدِيًّا  . . .  وَ أَضَلُّ سَبِيلًا  و كج‌تر و ناصواب‌تر از روى راه چه راه آنها مفضى به آتش دوزخ است و در صحيح بخارى مذكور است كه حضرت نبوى صلّى اللّه عليه و آله و سلّم را پرسيدند كه چگونه كافران را بر روى محشور سازند فرمود آن خدائى كه كافران را بر هر دو پاى به راه ميبرد قادر است بر آنكه او را بر روى به راه برد\r\nو بعد از آن براى تسليه حضرت رسول حكايت سابقهء انبيا و امم ميفرمايد بقوله  وَ لَقَدْ آتَيْنا مُوسَى الْكِتابَ  و بتحقيق كه داديم موسى را كتاب تورية بعد از غرق فرعون و اتباع و جنود او  وَ جَعَلْنا  و گردانيديم قبل از غرق شدن فرعون  مَعَهُ  با موسى  أَخاهُ هارُونَ  برادر او هرون را  وَزِيراً  يار و مددكار او در حمل دعوت و اعلان كلمه\r\n فَقُلْنَا اذْهَبا \r\n\r\n","description":"","footnote":"","page_name":" 36 ","page_number":36},
  {"content":"\r\n\r\nپس گفتيم بهر دو كه برويد  إِلَى الْقَوْمِ الَّذِينَ  بسوى گروه قبط يعنى فرعون و اتباع او كه آنانند كه  كَذَّبُوا  تكذيب كردند  بِآياتِنا  آياتهاى ما را كه بايشان نموديم از معجزات و يا دلايل عقليه پس ايشان رفتند و آنقوم را به حق دعوت كردند ايشان انكار و استكبار نمودند  فَدَمَّرْناهُمْ  پس هلاك كرديم و نيست گردانيديم آنها را  تَدْمِيراً  هلاك كردنى و نيست گردانيدنى باغراق در دريا\r\n وَ قَوْمَ نُوحٍ  و گروه نوح را  لَمَّا كَذَّبُوا الرُّسُلَ  آنهنگام كه تكذيب كردند پيغمبران را يعنى نوح و آنان كه قبل از وى بودند چون ادريس و شيث يا همين تكذيب نوح كردند و ليكن تكذيب يك پيغمبر مستلزم تكذيب همه پيغمبرانست يا مطلقا بعث رسل را انكار كردند چون براهمه  أَغْرَقْناهُمْ  غرقه ساختيم ايشان را بطوفان  وَ جَعَلْناهُمْ  و گردانيديم قصهء ايشانرا  لِلنَّاسِ آيَةً  براى مردمان نشانه تا از آن عبرت گيرند  وَ أَعْتَدْنا  و آماده و مهيا كرديم  لِلظَّالِمِينَ  براى ستمكاران  عَذاباً أَلِيماً \r\nعذابى دردناك وراى آنچه در دنيا بايشان رسيد  وَ عاداً  و گردانيديم قصهء عاد و اهلاك ايشان را به جهت تكذيب نمودن ايشان هود را علامتى از براى مردمان تا از آن اعتبار گيرند  وَ ثَمُودَ  و همچنين گروه ثمود را كه تكذيب صالح كردند  وَ أَصْحابَ الرَّسِّ  و اصحاب چاه رس را كه در طغيان به حد نهايت رسيده بودند رس چاهيست در تهامه يا در آذربايجان يا در انطاكيه كه صاحب يس يعنى حبيب نجار را در وى كشتند يا چشمهء بود در نخلستانى كه از بنى اسد بود يا همان اخدود است كه در سوره بروج مذكور خواهد شد انشاء اللّه تعالى و گويند قريهء بوده به زمين فلج از ولايت يمن و اصحاب آن از بقاياى ثمود بودند پيغمبرى بديشان مبعوث شد او را كشتند و در بعضى تفاسير مذكور است كه بعد از قتل گوشت او را بخوردند و عذاب بديشان رسيد و يا جمعى بت پرست بودند كه شعيب بديشان آمد و تكذيب وى نمودند روزى بر حوالى چاهى كه داشتند مجتمع شده بايذاى شعيب مشغول شدند ناگاه آنچاه درهم افتاد و همه ايشان با منازل و مواشى به زمين فرو رفتند يا قومى بودند كه شجرهء صنوبر مىپرستيدند پيغمبرى از نسل يهودا بن يعقوب بديشان مبعوث شد و او را تكذيب نموده بكشتند و در چاهى افكندند ابرى سياه بر ايشان سايه افكنده و از آن ابر صاعقه بيرون آمده همه را بسوخت يا اهل بئر معطله بودند كه قصهء ايشان گذشت و يا اصحاب حنظلة بن صفوانند و چون تكذيب نبى خود كردند حق تعالى ايشان را مبتلا كرد بمرغى دراز گردن كه اجنحهء او بهمهء الوان ملون بود و به جهت طول عنق او را عنقا گفتندى و بر كوهى كه او را دمخ يا فيج گفتند مقام داشت بيامدى و كودكان و مواشى خرد ايشانرا در ربودى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو فرو بردى بدينجهت او را مغرب گفتندى يعنى فرو برنده و ناپديد كننده روزى دخترى كه نزديك ببلوغ رسيده بود از ميان ايشان بربود و ايشان شكايت آنمرغ را پيش پيغمبر خود آورده شرط كردند كه اگر شر او كفايت گردد ايمان آرند پيغمبر دست بدعا برداشت و گفت اللهم خذها و اقطع نسلها بار خدايا بگير و نسلش را قطع كن دعاى پيغمبر بعز اجابت رسيد آنمرغ غايب شد و ديگر از او خبر و اثر پديد نيامد و جز نام و نشان از او نمانده و در چيزهاى ناياب به دو مثل ميزنند كما قيل\r\n منسوخ شد مروت و معدوم شد وفا * زين هر دو ماند نام چه عنقا و كيميا \r\nپس اينقوم بعد از غيبت عنقا در عناد و تمرد افزودند و حنظله را شهيد كردند و حق تعالى آتش را بر ايشان نازل ساخت و همه را بسوخت - و امام زين العابدين على بن الحسين از پدر بزرگوار خود نقل كرده كه آنحضرت از امير المؤمنين عليه السّلام روايت كرده كه مردى از بزرگان بنى تميم بنزديك وى آمد و از او پرسيد كه اصحاب الرس چه كسانند و در كدام عصرند و پيغمبر ايشان كه بود و جاى ايشان كجا بود و بچه چيز هلاك شدند كه من در كتاب خداى ذكر ايشان مييابم و قصهء ايشان مذكور نيست امير المؤمنين عليه السّلام فرمود از من چيزى پرسيده كه هيچكس نپرسيده و كسى ترا از آن خبر ندهد پس از من فراگير يا اخا تميم بدانكه ايشان گروهى بودند كه درخت صنوبر را پرستيدندى و آن درخت را شاه درختان خواندندى و او را يافث بن نوح كشته بود بر كنار چشمهء كه او را دوشاب گفتندى و حق تعالى آن چشمه را از براى نوح گشاده بود پس از طوفان و ايشان را اصحاب رس براى آن خواندندى كه پيغمبر خود را در زير زمين كردند و ايشان قبل از سليمان بن داود عليه السّلام بودند و دوازده درخت در حوالى آن جوى داشتند و آن موضع از بلاد مشرق بود و در آن روزگار جوئى نبود كه از آن آب شيرين‌تر باشد و هيچ شهر آبادان‌تر از آن نبود و اهل آن نسبت ببلاد ديگر بيشتر بودند و آنجا قريها متعدد بود و بزرگترين آن قراى قريهء بود كه آن را اسفندباد گفتندى و مسكن ملك ايشان بود و نام آن ملك تركون بن عابود بن ناووش بن سازن بن نمرود بن كنعان بود و آن چشمه و درخت صنوبر در اين ده بود هر يك از ايشان شاختها گرفته بودند و در منزل خود نشانده و درختان بسيار از آن صنوبر پيدا شده و ايشان آب آنچشمه بر خود حرام ساخته بودند و چهارپايان را نيز از آن ندادندى و اگر كسى از آن آب بر گرفتى او را بكشتندى و گفتندى كه اين حياة خدايان ماست سزاوار آن نباشد كه از آن كم كنند و در هر عيدى كه ايشانرا بودى بيامدندى و آندرخت را كه نزديك ده ايشان بودى بياراستندى بانواع حلل و جواهر و جامه‌هاى حرير مصور بر او پوشانيدندى و گاو و گوسفند بسيار گرفتندى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو نزد آن قربان كردندى و آتش برافروختندى و آن ذبايح را در آن افكندى و چون دود آن بر هوا شدى و آسمان را بپوشيدى آن درخت را ايشان سجده كردندى و بگريستندى و تضرع كردندى و گفتندى اى خداى ما از ما راضى شو شيطان بيامدى و شاخ آندرخت را بجنبانيدى و از شاخ درخت آواز دادى مانند آواز كودك و گفتى اى بندگان من از شما خشنود شدم ايشان از اين آواز خوشحال گشتندى و بنشاط تمام آن روز و آنشب بخمر و ساير لهو و لعب مشغول شدندى و بر سر هر ماه بر جانب درختهاى كه در ديه ايشان بودى توجه نمودندى و به اين طريق عمل كردندى و چون بنزديك آنديه بزرگتر رسيدندى كه اصل آن شجره آنجا بود و همهء اشجار ديگر از آنجا گرفته بودند و بر در ديه خود نشانده مردمان آنديه از صغير و كبير باستقبال ايشان بيرون آمدندى و در آن موضع سراپرده بزدندى از ديباى كه بر آن انواع صور مصور كرده بودند و آن را دوازده در بودى براى هر دهى درى و از بيرون سراپرده آن شجره را سجده كردندى و اضعاف آن قربانيها بنزديك آن درختان ديگر كه از نتائج آندرخت بود كردندى و تضرع بسيار نمودندى ابليس بيامدى و شاخهاى آندرختانرا سخت بجنبانيدى و بآواز بلند آواز دادى و ايشان را وعده‌هاى بسيار داد و ايشان سر برداشتندى و نشاط كردندى و بلهو و لعب مشغول شدندى و دوازده شبانه روز بعدد عيدها كه در هر سال ايشانرا بودى به اين منوال گذرانيدندى و بعد از آن بخانه‌هاى خود رجوع كردندى و چون مدتى بگذشت حق تعالى پيغمبرى بديشان فرستاد از فرزندان يهودا ابن يعقوب و مدتى مديد ايشانرا دعوت ميكرد بخدايتعالى اجابت نكردند و در كفر و عناد افزودند آن پيغمبر گفت بار خدايا تو عالمى كه ايشان نافرمانى از حد بدر برده‌اند از پرستش ايندرخت بازنميايستند آيتى بديشان نماى در اين درخت و آن را خشك گردان حق تعالى آندرخت را خشك ساخت ايشان از آنحال پريشان شدند و گفتگوى در ميان ايشان افتاد و به دو فرقه شدند گروهى گفتند كه اين از سحر اين مرد است كه پيغمبر خداى آسمانست خواست كه شما را باطاعت خود آورد به اين سحر كرد تا خشك شد و گروهى ديگر گفتند كه اين به جهت آنست كه خدايان شما بر شما خشم گرفته‌اند به جهت آنكه اين مرد آنها را دشنام ميدهد و شما مزاحم او نميشويد پس همه بر كشتن آن پيغمبر اتفاق كردند تا رضاى معبودان ايشان شود پس نزديك آنچشمه چاهى بكندند و اطراف آن را از ارزيز برآوردند و آن پيغمبر را گرفته بدانجا بردند و در چاه كردند و بت مهين كه از سنگ تراشيده بودند بياوردند و بر سر آنچاه نهادند و گفتند شايد ناله و آه و فرياد او را اين معبود بزرگ بشنود و از ما راضى گردد و معبودان ديگر را از ما خشنود سازد پس آن پيغمبر در آن زير زمين ميناليد و خداى را بتضرع و زارى ميخواند تا قبض روح او\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشد بعد از آن حق تعالى جبرئيل را گفت كه كثرت نعمت و حكم من اين بندگان كافر نعمت را مغرور گردانيد و سالهاست كه بعبادت غير من مشغولند و مع ذلك پيغمبر مرا بكشتند اكنون از ايشان انتقام كشم بعزت و جلال خودم كه ايشانرا عبرت جهانيان گردانم پس چون نوبت عيد ايشان در رسيد بر عادة خود بعيدگاه خود آمدند و به سجده و قربان و لهو و لعب و نشاط مشغول شدند خداى تعالى باد سرخ را بايشان فرستاد و ايشان از آن باد در يكدگر ميريختند پس زمين را امر كرد تا در زير ايشان سنك كبريت شد و ابرى سياه از بالاى سر ايشان بايستاد و آتش بر ايشان بارانيد و همهء آنها گداخته شدند مانند ارزيز در آتش اينست قصهء اصحاب رس كه از من پرسيدى و باقى اقوال در اين باب حواله بمنهج الصادقين است كه حق تعالى ميفرمايد كه ما اصحاب رس را هلاك گردانيديم  وَ قُرُوناً  و اهل قرنهاى را كه بودند  بَيْنَ ذلِكَ  ميان اين قبايل عاد و ثمود و اهل رس  كَثِيراً  قرنهاى بسيار كه جز خدا كس ايشان را نداند و گويد مراد ميان نوح و اصحاب رس است و قرن هفتاد سالست و در نزد بعضى چهل سال\r\n وَ كُلًّا  و هر يك از اين امتان قرون  ضَرَبْنا لَهُ الْأَمْثالَ  زديم از براى ايشان مثلها يعنى بيان كرديم قصهاى عجيبهء پيشينيان براى ايشان و بر ايشان لازم گردانيديم  وَ كُلًّا  و همه را  تَبَّرْنا تَتْبِيراً  نيست گردانيديم نيست كردنى يعنى بنزول عذاب بر ايشان همه را چون خاك و خاشاك خورد و مرد كرديم\r\n وَ لَقَدْ أَتَوْا  و بتحقيق كه آمدند يعنى گذشتند قريش در وقت تجارة بشام  عَلَى الْقَرْيَةِ الَّتِي أُمْطِرَتْ  بر آن ديهى كه بارانيده شد بر ايشان  مَطَرَ السَّوْءِ  باران يعنى سنك باران مراد ديه سدوم است از مؤتفكات و لوط پيغمبر صلّى اللّه عليه و آله و سلّم آنجا نشستى و بعد از انقلاب و زير و زبر شدن آن حق تعالى سنك بارانيد بر اهل آن  أَ فَلَمْ يَكُونُوا  آيا پس نبودند قريش در وقت مرور خود بر آن  يَرَوْنَها  ديدند آن را بديدهاى خود و آثار سنك عذاب را مشاهده كردند تا از آن متعظ گردند  بَلْ  نچنانست كه نديدند بلكه  كانُوا  بودند از روى كفر  لا يَرْجُونَ نُشُوراً  توقع نداشتند برانگيختن را و عاقبت جزاى خود را و از اينجهت بديدهء ايفاظ در آن نگاه نكردند و مانند چهارپايان خود بر آن مرور كردند\r\n وَ إِذا رَأَوْكَ  و چون مىبينند ترا اى محمد صلّى اللّه عليه و آله و سلّم اين مشركان جاحد و كافران معاند  إِنْ يَتَّخِذُونَكَ  فرانميگيرند ترا  إِلَّا هُزُواً  مگر مثل كسى كه به آن استهزا كنند و بر وجه سخريه ميگويند  أَ هذَا الَّذِي  آيا اين آنكس است كه  بَعَثَ اللَّهُ رَسُولًا  برانگيخت او را خداى و فرستاده به حق\r\n إِنْ كادَ  نزديك\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبود كه اين كس يعنى محمد بسخن دلفريب و بسيارى جهد در دعوة و كثرت ايراد دلايل بر مدعاى خود  لَيُضِلُّنا  گمراه گرداند ما را  عَنْ آلِهَتِنا  از پرستش خدايان ما  لَوْ لا أَنْ صَبَرْنا  اگر نه آن بودى كه ما صبر كرديم  عَلَيْها  بر عبادت آنها و ثابت قدم شديم در پرستش ايشان ما را باز ميداشت از آن به جهت كثرت دعوت كردن او بتوحيد و جهد نمودن او در آن بر وجه استمرار تا بمرتبه كه نزديك بود ما را بگرداند از دين آباى خود كه قايل اين قولند  وَ سَوْفَ يَعْلَمُونَ  و زود باشد كه بدانند آن جماعتى كه قائل اين قولند  حِينَ يَرَوْنَ الْعَذابَ  آنهنگام كه معاينه بينند عذاب را  مَنْ أَضَلُّ سَبِيلًا  كيست از اهل ايمان و كيست از ايشان گمراه ترا از طريق هدى و از سعيد جبير مرويست كه مشركان سنگى يا كلوخى يا چوبى را مىپرستيدند\r\nو چون سنگى نيكوتر يا چوبى بهتر ديدندى معبود خود را گذاشته بپرستش آن پرداختندى حق تعالى فرمود كه  أَ رَأَيْتَ  آيا ديدى  مَنِ اتَّخَذَ  كسى را كه فراگرفت  إِلهَهُ هَواهُ  هواى خود را خداى خود يعنى كسى را كه هر چندگاه آنچه از روى هواى خود باشد پرستند ابن عباس فرمود كه معنى آنست كه آيا ديدى آن را كه ترك عبادت خالق خود كرد و قائل آرزوى باطل خود شده سنك را پرستيد و بر آن ثبات ورزيد محققان گفته‌اند كه هر كه غير خداى چيزيرا دوست دارد اگرچه خداى را پرستد در حقيقت هواى خود را پرستيده زيرا كه هواى او را بمحبت غير خدا ميدارد و سيد حسين در طرب المجالس آورده كه چون آدم صفى را با حوا عقد بستند ابليس و دنيا را با يكديگر پيوستند همچنان كه از امتزاج آنها آدمى وجود گرفت از وصلت اينها هوا متولد شد و در مهد طبيعت از جوشش اخلاط اربعه تربيت يافت و جمله اوصاف ذميمه كه بازار دنيا را رواج و رونق از آنهاست از هوا مدد مييابد و رسوم عادات مردوده و مذاهب مختلفه همه از ظهور آن تاثير مىپذيرد و قوه غلبهء آن تا بحديث كه الهواء اول إله عبد فى الارض در شان او وارد شده و زبان قرآن در بيان او چنين فرمود كه أ فرايت من اتخذ الهه هويه كه اصل هواست و الهه باطله فرع اويند و از اينجاست كه مخالفت هوا سبب وصولست بحقتعالى بعد از آن در بيان عدم استطاعت رجوع بر هدايت ميفرمايد آنكس كه هواى خود را ساخته  أَ فَأَنْتَ تَكُونُ عَلَيْهِ  آيا پس تو باشى بر او  وَكِيلًا  نگهبانى كه او را باكراه و اجبار از آن منع كنى يعنى قادر نيستى\r\n أَمْ تَحْسَبُ  بلكه گمان ميبرى  أَنَّ أَكْثَرَهُمْ  آنكه بيشترين مشركان  يَسْمَعُونَ  ميشنوند به گوش هوش  أَوْ يَعْقِلُونَ  يا تعقل ميكنند بدان دلايل توحيد را و حجج و آيات هاديه را و به جهت اين پندارى و اهتمام دارى و طمع ميكنى در ايمان ايشان نچنين است و تخصيص\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاكثر به جهت آنست كه بعضى از ايشان ايمان آوردند و بعضى ديگر طريق حق را تعقل كردند و دريافتند اما به جهت استكبار يا خوف قوت رياست مكابره نمودند  إِنْ هُمْ إِلَّا كَالْأَنْعامِ  نيستند ايشان مگر مانند چهارپايان در عدم انتفاع بسماع كلام و عدم تدبر در ادله قدرت ملك علام و آيات و معجزات سيد انام  بَلْ هُمْ  بلكه ايشان  أَضَلُّ سَبِيلًا  گمراه‌ترند از انعام از روى راه‌يافتن چه ايشان انقياد متعهد خود ميكنند و آنچه به آن مأمورند منقادند و اينها از عبادة پروردگار خود ابا مينمايند و ديگر چهارپايان طالب چيزىاند كه ايشان را سود دارد و متجنب از آنچه ايشان را ضرر رساند و مشركان از ثواب كه اعظم منافع است ميگريزند و در سيئات كه موجب اشد عذابست مىآويزند و نيز انعام اگرچه اعتقاد ندارند به حق و كسب خير نميكنند اما معتقد باطل نيز نيستند و كسب شر نمىكنند به جهت عدم شعور بخلاف اين گروه و ديگر جهالة انعام ضرر به كسى نميرساند و جهالة كافران موجب ضلالة و فتنه است و منع مردمان از حق و ديگر متمكن نيستند بر طلب كمال پس تقصيرى از جانب آنها نيست و ذم بر آنها مرتب نگردد و اين جماعة مقصرند و مستحق اعظم عقاب بر تقصير خود بعد از آن بيان دلايل قدرت خود ميكنند تا بندگان در آن تامل كرده راه بوحدانيت او برند\r\nو ميفرمايد كه  أَ لَمْ تَرَ  آيا نمىبينى و نظر نميكنى اى بيننده  إِلى رَبِّكَ  بصنع پروردگار خود كه از محض قدرت خود  كَيْفَ مَدَّ الظِّلَّ  چگونه كشيد و گسترانيد سايه را از ظهور صبح تا بر آمدن آفتاب و زمان آن ظل خوشترين ازمنه روز است چه ظلمت خالص سبب نفرت طبع است و انقباض نور بصر و شعاع شمس مسخن هوا و مفرق نور باصره و در آن محل اين هر دو منتفيست لهذا از جمله نعم بهشت ظل ممدود خواهد بود  وَ لَوْ شاءَ  و اگر خواستى خدا  لَجَعَلَهُ  هر آينه گردانيدى آنسايه را  ساكِناً  ثابت و آرام يافته بر يك منوال و يا غير متقلص خواهد بود به آنكه شمس بر وضع واحد مقيم باشد بقوله  ثُمَّ جَعَلْنَا الشَّمْسَ  پس گردانيديم آفتاب را  عَلَيْهِ  بر شتافتن آنسايه  دَلِيلًا  رهنمائى چه سايه بآفتاب شناخته مىشود كه زيرا سايه نزد حس ظاهر نميگردد تا آنكه آفتاب طلوع كند و ضوء آن بر بعض اجرام واقع شود و يا آنكه سايه يافت نميشود و متفاوت نميگردد مگر بسبب حركت آفتاب و از ابن عباس نقل است كه دلالة شمس است كه اگر شمس نبودى سايه شناخته نشدى و اگر نور نبودى ظلمت دانسته نشدى و هر چيز شناخته مىشود باضداد آن\r\n ثُمَّ قَبَضْناهُ  پس فراگرفتيم سايه را  إِلَيْنا  بسوى خود يعنى زايل ساختيم آن را بارتفاع شمس در موقع آن چه هر چند آفتاب بلند مىشود سايه كم مىشود كلبى گفته كه چون آفتاب طالع شد حق تعالى قبض ظل مىكند و فراميگيرد  قَبْضاً يَسِيراً  فراگرفتنى آسان يعنى اندك اندك شعاع\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nشمس را بحسب ارتفاع آن بجاى سايه آورديم و آن را بتدريج قبض نموديم و زايل ساختيم چه اگر يك بار مقبوض شدى مهمات مردمانى كه بسايه بازبسته است معطل ماندى وجه ديگر در معنى آيه آنست كه نمىبينى كه حق تعالى چگونه بكشيد سايه را در وقتى كه بنا كرد آسمان را همچون قبه و اين قبه سايهء خود را بر زمين افكند و اگر خداى خواستى او را ساكن گردانيدى تا هم بر آن حالت بماندى پس آفتاب را آفريدى و آن را بر آن سايه دليل گردانيدى كه از پيش ميرود و سايه از پس وى همچون كسى كه از پى دليلى يا رهنماى خود ميرود بعد از آن قبض كرد سايه را قبض كردنى بتدريج يا منتهى شد بعد از آن بغايت نقصان و نزد بعضى مراد ظل زمين است يعنى ظلمت شب و ضمير قبصناه راجع بدليل و معنى اينكه خداى در شب بسط زمين كرد و عالم را تاريك ساخت و آن را دوامى نداد بلكه آفتاب را طالع ساخته دليل شناخت او گردانيد كه تتبين الاشياء باضدادها و اوقات روزها را نيز دايم نساخت بلكه آن دليل را كه شمس است قبض كرد بافول تا باز شب درآمد و اين مرور زمان را كه عبارت از شب و روز است جهت آرايش و آرامش خلق تعين فرمود و در عين المعانى آورده كه مد ظل عبارتست به زمان فترت كه مردمان در ظلمت حيرت بودند و شمس بنور اسلام كه طلوع جمال سيد انام صلّى اللّه عليه و آله و سلّم و السلام است كه از افق اكرام طالع گشت و اگر آن سايه دايم بودى خلق در تاريكى ظلمت مانده بروشنى آگاهى نرسيدندى\r\n ( گر نه خورشيد جمال يار كشتى رهنمون * از شب تاريك غفلت كس نبردى ره برون ) \r\nصاحب كشف الاسرار گويد كه اين آيه از روى ظاهر معجزهء مصطفى است و بفهم اهل حقيقت اشارت بقرب و كرامت وى اما بيان معجزه آنست كه حضرت رسالت صلّى اللّه عليه و آله و سلّم در سفرى بوقت قيلوله در زير درختى فرود آمد ياران بسيار همراه بودند و سايهء درخت اندك بود حق تعالى بقدرة كامله اظهار معجزه نبويه سايهء آندرخت را ممدود گردانيد چنان كه همه لشگر اسلام در آن سايه آسودند و اين آيه نازل شد و نشان خصوصيت و قرب آنست كه فرمود ( ا لم تر الى ربك موسى ) را بوقت طلب رؤية داغ لن ترانى بر دل نهاد و اينحضرت را بىطلب فرمود كه مرا مىبينى و در من مينگرى و ديگر چه ميخواهى\r\n وَ هُوَ الَّذِي جَعَلَ  و او آنكس است كه گردانيد  لَكُمُ اللَّيْلَ لِباساً  براى شما شب را پوشش تا در او آرام گيريد همچنانكه در لباس آرام ميگيريد  وَ النَّوْمَ سُباتاً  و خواب را راحتى تا در آن آسايش يابيد بقطع شواغل و صنايع  وَ جَعَلَ النَّهارَ  و گردانيد روز را  نُشُوراً  خداوند انتشار و پراكنده شدن در آن براى طلب معيشت و يا آنكه مقرر كرد در روز برانگيختن را يعنى شما را در روز از خواب برانگيخت مانند برانگيختن\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمردگان اين اشارتست به آنكه خواب و بيدارى نمونهء موت و نشور است چه نوم مشابه موتست در قطع حياة و نشور انگيخته شدنست از خواب مانند بعث از موت و از جملهء حكم لقمان حكيم كه به آن ارشاد پسر خود نموده اينست كه گفت اى پسرك من همچنان كه بخواب ميروى پس بيدار ميشوى به همين طريق خواهى مرد و مبعوث خواهى گشت\r\n وَ هُوَ الَّذِي أَرْسَلَ الرِّياحَ  و اوست آن كس كه فرستاد بادهائى را  بُشْراً  بشارت دهنده‌اند بباران  بَيْنَ يَدَيْ رَحْمَتِهِ  پيش از نزول رحمت او كه بارانست چه وزيدن بادها غالبا دلالت مىكند بر وقوع باران در آن زمان  وَ أَنْزَلْنا  و فرو فرستاديم  مِنَ السَّماءِ  از ابر يا از آسمان  ماءً طَهُوراً  آبى پاك كننده كه مزيل حدث و خبث است چنان كه در جائى ديگر ميفرمايد كه ينزل عليكم من السماء ماء ليطهركم به و يذهب عنكم رجز الشيطان و بيان مسايل متفرعه و احكام طهارت بر اين آيه در منهج الصادقين مذكور است حاصل كه حق تعالى ميفرمايد بر وجه انعام و امتنان كه ما فرو فرستاديم آب پاك كننده را كه بارانست\r\n لِنُحْيِيَ بِهِ  تا زنده كنيم به آن آب  بَلْدَةً مَيْتاً  شهرى مرده يعنى موضعى را كه در او خشك‌سالى بوده يا مكانى را كه در زمستان خشك و افسرده گشته زنده گردانيم و تازه و تر سازيم  وَ نُسْقِيَهُ  و بياشامانيم او را  مِمَّا خَلَقْنا  از آنچه آفريده‌ايم  أَنْعاماً  چهار پايان را  وَ أَناسِيَّ كَثِيراً  و مردمان بسيار را از اهل باديه‌ها چه ارباب قرى و بلدان را انهار و منابع هست كه بدان از آشاميدن آب باران مستغنىاند\r\n وَ لَقَدْ صَرَّفْناهُ  بدرستى كه ما گردانيديم باران را  بَيْنَهُمْ  ميان ايشان در شهرهاى مختلف و اوقات متفاوت بصفتهاى مختلف يعنى بزرگ قطره و ريزه و غير آن از قلت و كثرت و بحسب حكمت و مصلحت از ابن عباس مرويست كه حضرت رسالت صلّى اللّه عليه و آله و سلّم فرمود كه هيچ سالى نباشد كه باران از سال ديگر بيشتر بود يا كمتر و ليكن حق تعالى تقسيم آن فرموده ميان بندگان خود بر هر تقدير كه خواهد باينوجه كه به جهت معصيت بعضى باران شهر ايشان را بشهرى ديگر يا بيابانها و درياها ريزان سازد پس اين آيه تلاوت فرمود كه  وَ لَقَدْ صَرَّفْناهُ بَيْنَهُمْ  و گويند معنى آيه آنست كه مكرر كرديم ما سخن ابر و بارانرا در قرآن و ساير كتب  لِيَذَّكَّرُوا  به جهت آنكه تدبر كنند بندگان در آن تا به حق نعمت ما معرفت پيدا كنند و بقدرت ما عارف شوند و شكرگزارى نمايند و عبرت گيرند به صرف آن از ايشان و يا بسوى ايشان و به جهت آن ترك معصيت نمايند يا سپاس دارى آن كنند  فَأَبى أَكْثَرُ النَّاسِ  پس سرباز زدند\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبيشتر مردمان و قبول آن نكردند  إِلَّا كُفُوراً  مگر ناسپاسى و كفران نعمت را و يا جحود ورزيدند و گفتند ما باران داده شديم به جهت نزول و صعود فلان و فلان ستاره و شبهه نيست كه هر كه عقيده‌اش اين باشد كه باران از ستارگانست و علت آن هبوط و صعود كواكبست كافر است اما اگر معتقد وى چنين باشد كه باران از خلق اللّه است و كواكب وسائط و اماراتند كه حق تعالى براى نزول آن مقدر فرموده كافر نميشود\r\n وَ لَوْ شِئْنا لَبَعَثْنا  و اگر ميخواستيم هر آينه مىانگيختيم  فِي كُلِّ قَرْيَةٍ  در هر دهى  نَذِيراً  پيغمبرى بيم كننده اما ما به جهت تعظيمشان و علو مكانت تو و تفضيل تو بر ساير انبياء نبوة را بر تو ختم كرديم و ترا بر كافهء مردمان مبعوث ساختيم تا روز قيامت پس مقابل ساز اين نعمت را بثبات و اجتهاد در دعوت و اظهار حق\r\n فَلا تُطِعِ الْكافِرِينَ  پس فرمان مبر كافران را كه ترا بدين آباى خود دعوت ميكنند  وَ جاهِدْهُمْ  و جهاد كن بايشان به بفرمان ما به ترك طاعت ايشان كه  فَلا تُطِعِ  دالست كه كفار اجتهاد ميكنند در ابطال حق پس تو در مقابله ايشان ازالة باطل نماى و در مخالفت ايشان اجتهاد و مجاهده كن  جِهاداً كَبِيراً  مجاهده كردنى بزرك يعنى سخت و بسيار يا همهء ايشان چه تو مبعوثى بر كافهء عالميان بحجج بينه در رفع و دفع شبههء باطله ايشان كه اكبر جهاد نمودنست با اعدا بشمشير جد و جهد نماى و حديث من رجعنا جهاد الاصغر الى جهاد الاكبر اشارتست به اين و در اين دلالتست بر آنكه مجاهده و اجتهاد در حل شبههء مبطلين و اعداى دين از اجل جهاد است و اعظم از آن و ميتواند بود كه مراد مقاتله باشد يعنى اى محمد با همهء كفار جهاد و قتال نماى بشمشير آبدار و توفيق حضرت پروردگار\r\nبعد از آن تعداد نعم ديگر ميكنند كه دلالت تامه دارد بر قدرت كامله و ميفرمايد كه  وَ هُوَ الَّذِي  و اوست آنكس كه بحكمت شامله  مَرَجَ الْبَحْرَيْنِ  بهم گذاشت دو دريا را يعنى مجاور و ملاصق هم ساخت بىآنكه بهم آميزند  هذا عَذْبٌ فُراتٌ  پس يكى آبيست شيرين و بسيار خوش‌مزه كه از فرط عذوبة دافع تشنگى است  وَ هذا مِلْحٌ أُجاجٌ  و اين ديگر آب شور و تلخ يعنى بحر فارس و روم  وَ جَعَلَ بَيْنَهُما  و ساخت ميان دو دريا  بَرْزَخاً  حاجزى و مانعى از قدرت خود  وَ حِجْراً مَحْجُوراً  و حرامى محرم و ناروا كه يكى بر ديگرى غلبه نكند يعنى ميان آنها تنافرى بليغ پيدا كرديم بر وجهى كه گوئيا يكى به ديگرى ميگويد كه حجرا محجورا يعنى از من دور شو و به من آميخته مشو همچنانكه كسى آن را بدشمن خود ميگويد تا از شر او ايمن گردد و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nتحقيق اينكلمه در بالا معلوم شد و تحقيق اين سخن در اين مقام آنست كه حق تعالى بقدرت كاملهء خود حاجزى و مانعى در ميان اين هر دو دريا پيدا كرده تا بهم مختلط نشوند و باقتدار تمام منع بليغ فرموده از آنكه ملح اجاج افساد كند در عذب فرات و آن را از عذوبة خودش متغير گرداند و نزد بعضى حجرا محجورا يعنى بين آن بحرين حدى معين و مقرر كرديم مانند دجله كه ميان اين دو دريا كشيده است و نميگذارد كه هر دو بهم رسند و طعم يكدگر را فاسد كنند و گويند مراد ببحر عذب بحر عظيمست مانند نيل و سيحون و دجله و جيحون و ببحر ملح ساير درياها و برزخ ميان آنها بيابانهاست و شهرها كه بينهما واقع شده‌اند و بنابراين قدرت در فصل است و اختلاف صفت با آنكه مقتضاى اجراى هر عنصرى آنست كه متلاصق و متشابه يكدگر باشند در كيفيت\r\n وَ هُوَ الَّذِي خَلَقَ  و اوست آنكس كه آفريد از محض قدرت  مِنَ الْماءِ بَشَراً  از آب آدم را عليه السّلام يعنى آبى كه طينت او بدان تخمير كرد يا آنكه آب را جزوى از ماده بشر گردانيد تا مجتمع شود با صفت سلالة و قبول اشكال هيئت بشريت كند به سهولت و يا خلق كرد جنس آدمى را از آب منى  فَجَعَلَهُ  پس گردانيد او را  نَسَباً وَ صِهْراً  خداوند نژاد و پيوند يعنى ايشان را بر دو قسم تقسيم فرمود كه نسب انسان بديشان بود چنان كه فلان بن فلان و اناث كه مصاهرت و دامادى بايشان وجود گيرد مانند اينست قوله تعالى فجعل منه الزوجين الذكر و الانثى و از امير المؤمنين مرويستكه نسب آنست كسى نكاح او حرام باشد و صهر آنكه مناكحه به آن حلال باشد چون دختران عم و عمه و از ضحاك و قتاده نقل استكه نسب هفت صفند و صهر پنج صنف كه حق تعالى ذكر ايشان فرموده در آيهء كريمهء  حُرِّمَتْ عَلَيْكُمْ أُمَّهاتُكُمْ  تا آخر و گويند نسب پسران و صهر و دخترانند  وَ كانَ رَبُّكَ  و هست پروردگار تو  قَدِيراً  توانا بر آفريدن بنين و بنات و ذكور و اناث كه متقابلانند مخلوق از ماده واحده به اعضاى مختلفه و طباع متباعده و گاه هست كه از نطفه واحده توامان كه ذكريست و انثائى ايجاد ميفرمايد جلت عظمته و قدرته از سدى كه يكى از مفسران و مشاهير رواة اهل سنتست روايت استكه اين آيه در شان عاليشان پيغمبر صلّى اللّه عليه و آله و سلّم و على بن أبي طالب عليه السّلام نزول يافته است و مناسبت با تزويج حضرت خير النساء فاطمة الزهراء و شاه اولياء و دامادى آنحضرت به حضرت پيغمبر صلّى اللّه عليه و آله و سلّم و از ابو قتيبه روايت استكه گفت از محمد بن سيرين كه يكى از روات معتبرهء اهل سنتست شنيدم كه گفت اين آيه در شان عاليشان حضرت شاه ولايت پناه امير المؤمنين على عليه السّلام نزول گشت كه پيغمبر خدا تزويج كرد فاطمه را بوى چه آن حضرت جامع نسب و سبب بود اما نسب به جهت آنست كه پسر عم پيغمبر خدا بود اما سبب زيرا كه شوهر دخترش بود و هيچكس از صحابه جامع\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاين دو صفت نبود مگر او و از حضرت رسالت صلّى اللّه عليه و آله و سلّم روايتست كه حق تعالى خلق علقه كرد در صلب آدم و بصلب شيث رسانيد بعد از آن باصلاب طاهرين و بارحام طاهرات نقل ميكرد تا بصلب عبد المطلب آنگه او را دو نصف كرد يك نصف آن را در صلب عبد اللّه نهاد و نصف ديگر را در صلب ابو طالب از اول مرا آفريد كه محمدم و مرا نبوت داد و رسالت و كتاب كرامت فرمود و از دويم على را خلق كرد و ويرا ولايت و طهارت و سخاوت و شجاعت ارزانى فرمود فذلك قوله تعالى  وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً  فانا و على خلقنا من نور واحد مرا و على را از يك نور ايجاد فرمود ابو حمد بن داود بن سليمان از امام على بن موسى الرضا عليه السّلام روايت كرد كه آن حضرت فرمود كه از آباى گرام خود شنيدم كه امير المؤمنين عليه السّلام فرمود كه رسول خداى روزى مرا گفت كه اى على ترا سه چيز داده‌اند كه مرا نداده‌اند يكى آنكه پدر زنى چون من ترا داده‌اند دويم جفتى چون فاطمه سيم فرزندانى چون حسن و حسين و از امام جعفر صادق عليه السّلام مرويستكه امام حسين عليه السّلام فرمود كه روزى با برادرم امام حسن عليه السّلام در بعضى از كوچهاى مدينه ميرفتم جابر بن عبد اللّه انصارى و انس بن مالك مىآمدند چون جابر نزد ما رسيد در دست و پاى ما افتاد و بوسه بر دست و پاى ما ميداد انس او را ملامت كرد كه تو مردى بزرك سالى و مكان و مرتبهء كه تراست از رسول اينحال مناسب آن نيست جابر گفت اى انس ملامت مكن و خاموش شو كه من از رسول صلّى اللّه عليه و آله و سلّم چيزى شنيدم در حق ايشان كه گمان نداشتم كه هيچ آدمى را آن باشد انس گفت آن چيست گفت شنيدم از رسول كه فرمود چون خداى خداست كه مرا بيافريند نطفهء بيافريد از نور سفيد و در صلب آدم نهاد و بعد از آن از اصلاب طاهرين بارحام طاهرات منتقل ميساخت تا بصلب عبد المطلب رسانيد پس آن را به دو نيم كرد يك نيمه بعبد اللّه داد و يك نيمه بابى طالب از عبد اللّه من بوجود آمدم و ابى طالب على آنگه نور من بفاطمه نقل كرد پس از على و فاطمه حسن و حسين بوجود آمدند و ايشان طاهر و مطهرند اما نطفهء فاطمه بحسن انتقال و نطفهء على بحسين و بعد از آن از صلب حسين آن نطفه منقل خواهد شد بائمه هدى تا بقيامت و در خبر است كه رسول خداى صلّى اللّه عليه و آله و سلّم فرمود كه روزى فرشتهء نزد من آمد كه قبل از آن نيامده بود و مرا خطابى كرد كه پيش كسى نگفته بود و آن اين بود كه السلام عليك يا اول و يا آخر و يا حاشر گفتم ايملك اين چه خطابست گفت تو اولى به اين معنى كه اولين كسى كه سر از خاك بردارد در روز قيامت تو باشى و آخرى به اين اعتبار كه ختم پيغمبرانى و حاشر باينوجه كه حشر در روز قيامت به تو و امت تو باشد گفتم چه نام دارى گفت محمود گفتم اى محمود بچه كار نزول يافتهء گفت جئتك لتزوج النور من النور آمده‌ام به تو تا تزويج نمائى نور را بنور گفتم اين دو نور كيستند كه بهم تزويج نمايم گفت فاطمه و على حكم الهى چنانست\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nكه تو در زمين در ميان ايشان عقد و نكاح كنى كه حق تعالى در آسمان عقد و نكاح ايشان بسته من گفتم سمعا و طاعة و چون برخاست بر ميان هر دو كتف او نوشتهء ديدم و آن نوشته اين بود كه لا إله الا اللّه محمد رسول اللّه على ولى اللّه ايدته بعلى و نصرته گفتم اى محمود چند گاهست كه ميان دو كتف تو اين نوشته است گفت قبل ان يخلق اللّه آدم اربعة و عشرين الف عام پيش از آنكه خداى تعالى آدم را آفريند ببيست و چهار هزار سال و چون اين فرشته برفت حضرت رسالت صلّى اللّه عليه و آله و سلّم فاطمه را بعلى تزويج فرمود و خوارزمى از ابو العلا حافظ همدانى روايت كرده و او از حسين بن على و او از پدر بزرگوار خود كه آن حضرت فرمود كه در خانه‌ام سلمه نشسته بودم كه ناگاه فرشتهء بر آن حضرت نازلشد كه بيست سر داشت و بروايت كلبى بيست و سه سر داشت و در هر سرى هزار زبان و در هر زبانى بلغتى تسبيح و تقديس خدا ميكرد كه مشابه بلغت ديگر نبود و گفت دست او فراخ‌تر از هفت آسمان و هفت زمين بود پيغمبر صلّى اللّه عليه و آله و سلّم پنداشت كه جبرئيل است فرمود كه ايجبرئيل هرگز به اين صورت نزد من نيامدهء آن فرشته گفت من جبرئيل نيستم مرا صرصائيل ميگويند حق تعالى مرا به تو فرستاده است تا تزويج كنى نور را بنور گفتم كرا بكه دهم گفت بنتك فاطمة بعلى ابن أبي طالب و بيان تزويج فاطمه عليه السّلام بروايت امير المؤمنين عليه السّلام و عبد اللّه عباس و عبد اللّه مسعود و جابر بن عبد اللّه انصارى و انس بن مالك و ام سلمه بر طريقى كه در مناقب خوارزمى و كتاب ذرية طاهرة و كشف الغمه و غيره با اختلاف الفاظ بر اين وجه است كه چون فاطمه ( س ) به حد بلوغ رسيد اكابر قريش از اهل شرف و مال بخواستگارى وى برخاستند رسول صلّى اللّه عليه و آله و سلّم هر يكى را جواب هر يكى را جوابى ميداد و از جملهء ابو بكر خواستگارى نمود و گفت يا رسول اللّه مرا رغبتست كه فاطمه را به من دهى چه تو سابقهء اسلام و صحبت من ميدانى و اينمعنى را سه مرتبه تكرار كرد و در مرتبه سوم حضرت فرمود كار فاطمه به من نسبت ندارد بلكه بمشيت الهى بازگذاشته است بهر كه خواهد دهد عمر نيز آمد و خواستگارى نمود چنين جواب شنيد پس عمر با ابو بكر ملاقات كرد و گفت گمان من چنانست كه رسول ميخواهد كه دختر خود را بيكى از اشراف عرب دهد كه مال و منال او بسيار داشته باشد و صاحب قبايل و عشاير باشد تا به او قوتى پيدا كند در اين سخن بودند كه عبد الرحمن بن عوف رسيد و گفت چه ميگوئيد ايشان او را بر اين قصه مطلع ساختند عبد الرحمن گفت من بروم و خواستگارى كنم و گمان من چنانست كه مرا اجابت كند چه مرا مال و ضياع و عقار بسيار است و رسول درويش است و ممكن است كه بمال مايل شده دختر به من دهد پس جامهاى نيكو در پوشيد و خود را ببوى خوش معطر گردانيد و نزد رسول آمد و خواستگارى كرد حضرت حضرت هيچ جواب نداد عبد الرحمن گمان برد كه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبه جهت تعيين صداق توقف كرده گفت يا رسول اللّه چندين شتر و گاو و گوسفند و زر و سيم بصداق بدهم حضرت در غضب شده دست مبارك دراز كرد و كفى سنك ريزه برداشت و در كنار عبد الرحمن ريخته همه در و مرجان گشت گفت اين را بردار تا مال تو بيشتر شود و بعد از آن فرمود كه نگفتم كه كار فاطمه بارادهء الهى بازبسته شده تا به كسى كه خواهد دهد و اللّه كه اگر بعد از اين كسى ديگر خطبه او كند شكايت او را به خدا كنم عبد الرحمن منفعل شده بازگشت پس روزى ابو بكر و عمر و سعد بن معاذ مجتمع شده گفتند رسول خدا خطبهء سادات و اشراف قريش رد فرمود گمان ما آن است كه رسول فاطمه را بعلى خواهد داد پس بطلب امير المؤمنين برخاستند و او را در نخلستانى از انصار يافتند كه آن را آب ميداد باجرت چون ايشان را بديد رطبى چند كه حق وى بود حاضر ساخت تا بخوردند و ايشان صورت حال بعرض رسانيدند ابو بكر گفت يا على خداى تعالى مجامع فضل و شرف و سخاوت و شجاعت در وجود تو جمع كرده و ترا بانواع كرامت مخصوص ساخته و هيچ خصلتى از خصايل پسنديدهء ندانيم مگر كه در تو موجود است و مكان و مرتبه و قرابة و صحبت و متابعت تو با رسول بر هيچكس پوشيده نيست اشراف قريش همه خواستگارى فاطمه كردند رسول ابا كرد و تو خطبه نكردى امتناع تو از اين چيست و تو ميدانى كه شرف دنيا و آخرة در نكاح او باز بسته و گمان ما آنست كه خدا و رسول او را براى تو بازگرفته‌اند حضرت از استماع اين سخن آب در ديدهء مباركش بگردانيد فرمود مرا رغبت بسيار است اما مانع خطبه دو چيز است درويشى و تنگدستى و ديگر حيا از رسالت كه در مواجهه اين سخن را به او بازگويم ايشان گفتند ترا بهر حال خطبه بايد كرد و آنحضرت را بر اين تحريص نمودند پس امير المؤمنين عليه السّلام به خانه آمد و تبديل جامه نمود و بدر حجرهء رسول خدا آمد و رسول در حجرهء ام سلمه بود پس در بزد رسول در زدن او را شناخت پيش از آنكه گويد من علىام فرمود اى ام سلمه در بگشا تا او درآيد ام سلمه گفت نه خدا ما را فرموده كه از مردان پنهان شويم فرمود اى ام سلمه اين مرديست كه احمق و سكب نيست بلكه برادر و پسر عم منست و دوسترين خلقان بنزد من ام سلمه گفت من برفتم و در بگشادم به خدا كه در نگه داشت تا كه من پنهان شدم و بعد از آن درآمد و گفت السلام عليك يا رسول اللّه و رحمة اللّه و بركاته و نزد رسول بنشست و سر در پيش افكند و ميخواست كه سخنى بگويد حيا مانع ميشد رسول فرمود يا على سخنى و حاجتى كه دارى بگو وى خاموش شد حضرت فرمود شايد كه تو بخطبه فاطمه آمده باشى گفت بلى يا رسول اللّه حضرت فرمود هر چه خواهى مقضى و رواست پس امير المؤمنين عليه السّلام فرمود يا رسول اللّه تو دانى كه در زمان طفوليت مرا از مادر و پدر پذيرفته و بجاى فرزندى نگاه داشتهء و هميشه از پدر و مادر بر من مشفق\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nتر بودهء و آداب علوم دينيه مرا تعليم دادهء و تو دانى كه ذخيرهء من در دنيا و آخرت چيست و حق من و قرابت سابقهء من از اسلام بر تو پوشيده نيست و من شنيدم كه تو گفتى هر سببى و نسبى منقطع شود مگر سبب و نسب من بعد از آن گفت يا رسول اللّه من بخطبهء فاطمه آمده‌ام و طمع دارم كه دست رد بر روى من نيفشانى و اميدوارم كه حق تعالى بالطاف عميم خود از او نتائج طيب و طاهر ايجاد فرمايد رسول از اين سخن خندان شد و فرمود يا على چيزى دارى كه آن را بصداق فاطمه بدهى تا آن را صرف زفاف كند گفت يا رسول اللّه بر تو مخفى نيست كه مرا غير از اسبى و شترى آب كش و تيغى و زرهى نيست حضرت فرمود اسب و تيغ ترا در جهاد به كار ميآيد آن را نتوان فروخت و بشتر نيز احتياج دارى تا باريكه دارى بر او نهى برو و زره را به فروش كه چندان ضرورتى به آن ندارى چه بىآن بر دشمن غالب ميتوانى شد پس امير المؤمنين عليه السّلام فرحناك شده از نزد رسول اللّه بيرون آمده و بمصلى خود رفت و به نماز مشغول شد رسول صلّى اللّه عليه و آله و سلّم سلمان را گفت برو و امير المؤمنين را بخوان سلمان آمد و گفت اجب رسول اللّه اجابت كن رسول خداى را امير المؤمنين نزد پيغمبر آمد حضرت چون آن را بديد گفت بشارت باد ترا اى على كه حق تعالى فاطمه را به تو تزويج فرمود در آسمان پيش از آنكه من او را به تو دهم در زمين و در اين حال فرشتهء به من آمد كه پيش از اين نيامده بود مرا گفت مژده باد ترا ايمحمد به اجتماع شمل و طهارت نسل من گفتم نام تو چيست گفت سبطائيل يكى از وكلايم بر قايمه از قوايم عرش و من از خداى درخواستم تا اين بشارت از جانب او به تو رسانم و جبرئيل بر اثر من ميآيد تا تفصيل احوال بسمع شريف تو رساند پس در عقب جبرئيل نازلشد و مرا بشارت داد و گفت يا رسول اللّه حضرت عزت امر فرمود بملائكه مقربين تا در آسمان عقد و نكاح بستند ميان فاطمه و على پس حريرى سفيد از حريرى از حريرهاى بهشت در دست من نهاد بر آنجا چيزى نوشته گفتم يا روح الامين اين نوشته چيست گفت بر آنجا نوشته كه حق تعالى نظر كرد بر زمين و ترا برگزيد برسالت و بار ديگر اطلاع فرمود بر آن و براى تو برادرى و وزيرى برگزيد و دختر ترا بوى داد گفتم آن كيست گفت على ابن ابى طالب عليه السّلام كه برادر دينى و پسر عم نسبى و وزير و خليفهء تست و حق تعالى امر فرمود خازنان بهشت را بهشتها را آراستند و بغرف و منازل آن را خطاب رسيد تا بانواع حلى و حلل و جواهر آراستند و حور العين را فرمود تا خود را بياراستند و بقراءت سورهء يس و طه و طواسين مشغول شدند و بادهاى بهشت را فرمان رسيد تا انواع عطر و طيب برداشتند و در بهشت پراكنده ساختند و فرشتگان همه آسمانها را امر كرد تا در آسمان چهارم حاضر آمدند نزديك به بيت المعمور و منبرى از نور بنهادند و اين آن منبر است كه آدم بر آن خطبه خوانده در وقتى كه حق تعالى او را تعليم همه اسما فرموده و بفرشتهء كه نام او راحيل\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاست و افصح ملائكه خطاب آمد كه بر بالاى منبر رفت و خطبهء فصيحانه مشتمل بر حمد خداى ادا كرد بعد از آن گفت اى فرشتگان حق تعالى ميفرمايد كه من كنيز خود را ببندهء خود دادم پس فرشتگان من همه بر اين گواه باشيد پس جبرئيل گفت همه آسمانها از اين خرمى به حركت درآمدند و خدا مرا فرمود كه تا عقد نكاح بستم و فرشتگان را همه بر اين گواه گرفتم و اين نوشته گواهى فرشتگانست برابر حرير و حق تعالى فرموده تا آن را عرض كنم بر تو و مهر از مشك بر آن نهم و برضوان كه خازن بهشت است ميسپارم و درخت طوبى را فرمود تا آنچه داشت از حلل و حلى نثار كرد بعد از آن ابرى فرستاد تا در و ياقوت و انواع جواهر نثار كرد و فرمود تا فرشتگان سنبل و قرنفل بر او فشاندند و حور العين برچينند و به يكديگر ميدهند و به آن فخر ميكنند تا روز قيامت و ميگويند اين نثار تزويج فاطمه زهراست بنزديك شما تا روز قيامت و چون روز قيامت رسد بر صراط بايستيد و هر كه بر شما بگذرد كه مثقال حبهء از محبت على در دل او باشد و محبت فاطمهء زهرا و فرزندانش اينجواز كه مضمونش بيزاريست از آتش دوزخ و رسيدن بنعيم بهشت بوى دهيد و او را ببهشت رسانيد بيحساب و اين حكميست كه من كردم پيش از آنكه خلقان را آفرينم پس جبرئيل گفت كه روز قيامت بر صراط بايستم و اين فرشتگان با من باشند و آن طومارها در دست گرفته چون يكى از شيعيان و دوستان على و اولاد او بگذرند اين نامه بدست راست او نهند و در عنوانش نوشته كه بر آيهء من العلى الجبار بشيعة على و فاطمة من النار پس از براى ايشان مركبان از نور بياورند با زينها از ياقوت سرخ و فرش آن از حرير و ديباى سبز شيعيان على بر آن نشسته و فرشتگان در پيش و پس ايشان به هيچ كس نرسند مگر كه از راه ايشان دور شوند و بتعظيم تمام ايشانرا برند تا بدر بهشت و آن طومارها بيرون آرند و گويند ايمردمان بيائيد و جواز خداى را برخوانيد رضوان و خازنان بهشت گويند كه يا اولياء اللّه ادخلوها بسلام آمنين پس درهاى بهشت به روى ايشان بگشانيد و آنانرا باعلاى درجات رسانند و در اعلاى عليين ايشان را رفيق تو و على و اولاد او گردانند بعد از آن پيغمبر خدا فرمود كه هر كه خواهد كه حق تعالى او را چنان زنده دارد كه ما را و چنان ميراند كه ما را در قيامت او را با ما حشر كند و در درجهء ما باشد بايد كه با ما تولا كند و از دشمنان ما تبرا نمايد و دوستان ما را دوست دارد و دشمنان ما را دشمن دارد و لعنت كند ايشان را كه حق تعالى ايشانرا لعنت كرده به زبان پيغمبران و فرشتگان و جملهء خلقان پس رسول فرمود كه جبرئيل مرا گفت كه منادى ندا كرد از عرش كه اى فرشتگان من و ساكنان بهشت من بركت باد شما را بر تزويج فاطمه و على كه من بر ايشان بركت كردم راحيل گفت بار خدايا كدام بركت باشد عظيم‌تر از كرامت تو ايشان را و بشارت تو به بهشت و حال آنكه ايشان هنوز در دنيااند حق تعالى فرمود يا راحيل از بركت من\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبر ايشان آنست كه ايشانرا بر محبت خود جمع كردم و از فرزندان ايشان امامان بر بندگان گردانيدم تا ايشان را بشرايع دين و احكام و آداب مرضيه تعليم كنند و بايشان حجت لازم گردانيم بر خلقان تا بروز قيامت پس جبرئيل گفت مرا خداى امر كرده كه ترا اعلام كنم كه تا فاطمه را بعلى دهى به عقد و نكاح و ايشانرا بشارت دهى به دو پسر زكى و نجيب و طاهر و فاضل در دنيا و آخرت يا على فرشته در حال از نزد من رفت و من در حال كس فرستادم و عزم كردم كه بامر خداى امتثال نمايم در باب تزويج تو بفاطمه پس امير المؤمنين عليه السّلام سجده شكر بجاى آورد و حضرت رسول ويرا گفت برخيز و به مسجد رو كه من در عقب تو ميآيم تا آنچه ملك تعالى مرا امر فرموده بجاى آوريم در حضور مهاجر و انصار و ذكر فضيلة تو كنم آنقدر كه چشم تو و دوستان تو بدان روشن گردد امير المؤمنين عليه السّلام گويد كه من از نزد رسول بيرون آمدم و از خرمى ندانستم كه چگونه به راه ميروم و در راه عمر و ابو بكر به من رسيدند و من بايشان گفتم كه رسول فاطمه را به من داد و فرمود كه حق تعالى او را به تو داد و عقد شما را در آسمان بستند و رسول بر اثر من ميآيد تا اينحديث را بر مهاجر و انصار بيان كند بازگشتند و با من به مسجد آمدند و رسول شادان در عقب ما برسيد و بلال را گفت تا منادى كرد و همهء مهاجر و انصار را در مسجد جمع كرد پس آنحضرت بنزديك منبر بنشست تا همه مردمان بجاى خود نشستند آنگاه بر منبر رفت و خطبهء فصيح ادا كرد و بعد از آن گفت ايمهاجر و انصار بدانيد كه جبرئيل نزد من آمد و مرا خبر داد كه خداى تعالى فرشتگان را نزد بيت المعمور جمع كرد و ايشان را گفت كه گواه باشيد كه من فاطمهء زهرا را بعلى بن ابى طالب دادم پس بنشست و گفت اى على برخيز و براى خود خطبه كن امير المؤمنين على عليه السّلام برخاست و خطبهء فصيح مشتمل بر حمد الهى بخواند و بعد از آن فرمود كه بدانيد ايمعشر مردمان كه رسول خدا دختر خود را فاطمه به من داد پس از او پرسيد و گواه باشيد كه من راضى شدم همهء مردمان گفتند كه راضى شدى يا رسول اللّه فرمود كه راضى شدم و نيكو داماديست او مرا و نيكو برادريست مرا و سيد و بهتر مردمانست در دنيا و آخرت و از جمله صالحانست پس امير المؤمنين عليه السّلام برخاست و سر بر زمين نهاد و شكر خداى را بتقديم رسانيد پس اصحاب مبارك باد گفتند و حضرت رسالت صلّى اللّه عليه و آله و سلّم بفرمود تا طبقى خرما بياوردند و همه از آن بخوردند و به تبرك به خانه بردند و رسول صلّى اللّه عليه و آله و سلّم بحجره رفت و زنان را فرمود كه بدين شادى و خرمى دف بزدند و از هر جانب نداى مباركباد برآوردند آنگه رسول صلّى اللّه عليه و آله و سلّم امير المؤمنين را گفت برو و زره را به فروش تا در اين كار صرف كنى امير المؤمنين عليه السّلام فرمود زره را ببازار بردم اعرابى به من رسيد و گفت يا على اين زره را چند به من ميفروشى گفتم پانصد درهم دست در آستين كرد\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو صرهء كه پانصد درهم در او بود بيرون آورد و به من داد من زره را به دو دادم و درمها را نزد رسول آوردم مرا گفت چه كردى گفتم بپانصد درهم فروختم اينك درمها گفت بكه فروختى گفتم باعرابى گفت ويرا شناختى گفتم نه فرمود آن جبرئيل بود پيش از آنكه تو بازآئى او زره را به من داد پس سلمان را بخواند و مشتى از آن زر به او داد گفت از براى فاطمه چيزى كه ما يحتاج او باشد بخر و بلال را برفاقت او فرستاد و آن شصت و سه درهم بود پس بسترى كه حشو آن پشم بود به چهار درهم بخريدند و مقنعهء به چهار درهم و حصيرى و آنچه به كار ميبايست از بالشى كه از ليف خرما بود و گليم خيبرى و مشك آبى و كوزهء و سبوئى چند و مطهرهء و جامهء باريك از پشم اين جمله بخريد و رسول در خانه‌ام سلمه بود آنها را نزد وى بردند ام سلمه چون در آن نگريست بگريست و گفت بار خدايا بركت كن قومى را كه بيشترين اناء ايشان سفال است بار خدايا بركت كن آل محمد را در جهازشان پس باقى درهم را بام سلمه داد فرمود نگاهدار تا وقت حاجت پس امير المؤمنين يك ماه توقف كرد و شرم ميداشت كه اظهار زفاف كند و هرگاه رسول اللّه او را در خلوت ديدى گفتى يا على بهترين زنان جهان را به تو دادم چه نيكو و زيباست زوجهء تو بعد از يك ماه عقيل گفت اى برادر چرا طلب زفاف نميكنى تا اجتماع شما چشم ما روشن شود گفت اى برادر و اللّه كه رغبت من بنهايت رسيده ليكن حيا مانع مىشود گفت بيا تا برويم و من اينحديث را برسول عرض كنم پس برخاستند و روان شدند در راه ام ايمن خادمهء رسول بايشان رسيد گفت كجا ميرويد گفت نزد رسول خدا جهت طلب زفاف فاطمه گفت شما بازگرديد كه اين كار تعلق بزنان دارد و من ايشان را بگويم و تعيين وقت نمايم پس نزد ام سلمه آمد و اينحديث بازگفت ام سلمه فرستاد و زنان رسول را حاضر كرد و چون رسول به خانه آمد گفت سبب اجتماع شما چيست گفتند براى كارى كه اگر خديجه بودى چشمش بدين كار روشن شدى رسول صلّى اللّه عليه و آله و سلّم چون نام خديجه بشنيد بگريست و گفت مانند خديجه كجا يافت شود تصديق من كرد وقتى كه قوم تكذيب من كردند انيس من بود زمانى كه مردمان مرا مستوحش ميكردند و قوة داد مرا در دين خدا و مواسات كرد با من در نفس و مال و خانمان و خداى مرا امر كرد تا بشارت دادم او را به خانه در بهشت از زمرد سبز زنان گفتند يا رسول اللّه هر چه تو از خديجه گوئى بيش از آن باشد خداى تعالى حشر ما به او كناد يا رسول اللّه برادر و پسر عم تو التماس زفاف دارد و منتظر است تا چه جواب آيد و حيا مانع او مىشود كه خود بعرض شما رساند گفت اى ام ايمن ويرا طلبيده نزد من حاضر كن چون حاضر كرد پس على نزد رسول بنشست شرم زده و منفعل سر در پيش افكنده پس ام سلمه را گفت آن درمهاى فاطمه را كه به تو دادم بياور ام سلمه آن را حاضر گردانيد و حضرت از آنها مشتى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبرگرفت و بامير المؤمنين داد و گفت برو روغن و خرما بخر برفت و آنچه رسول فرموده بود بخريد و مشتى ديگر بسلمان داد كه جامه و طيب بخر بيامد و بخريد سعد معاذ بيامد و ده گوسفند و گاوى و شترى بهديه آورد و همچنين سعد بن ربيع و ابو ايوب انصارى و عبد الرحمن عوف و يك يك از ياران ميآمدند و شتر و گاو و گوسفند و گندم ميآوردند تا هداياى بسيار جمع شد پس رسول فرمود تا گندم را آرد كردند و نان به پختند و امير المؤمنين را گفت ترا اين گوسفند و گاو ميبايد كشت پس آنشب امير المؤمنين عليه السّلام ميكشت و پوست مىكند و رسول پاره پاره ميكرد و چون روز شد تمام را كشته بودند پس اصحاب را جمع كرد و فرمود امروز روز خرميست مرا يارى دهيد تا وليمهء على بسازم صحابه برهنه شدند و ديگها بر بار كردند و رسول چون خدمت ايشان را بديد دعاى خير در حق ايشان بتقديم رسانيد چون دو ساعت از روز برآمد همه طعامها را پخته بودند پس امير المؤمنين با پيغمبر صلّى اللّه عليه و آله و سلّم با جمله مهاجر و انصار از ذكور و اناث و خرد و بزرك حاضر كرد پس نطعها و حصيرها بيفكندند و طعام ميكشيدند و همهء اهل مدينه از آن طعام بخوردند و سير شدند و هر چه خواستند بخانهء خود بردند و هنوز طعام بسيار بماند ببركت رسول و اهل بيت روزى ديگر نيز آنحضرت مردمان را بخواند تا بيامدند و آن طعام را بخوردند و به غير از گوسفند ابو ايوب هيچ طعامى باقى نماند ابو ايوب گفت يا رسول اللّه به جهت آنكه اين هديه حقير است از من قبول نميكنى بخداى كه من غير از اين نداشتم و الا فداى تو و اهل بيت تو كردمى فرمود كه يا ابو ايوب بدانكه على خواست كه گوسفند ترا بكشد جبرئيل گفت او را در آخر ذبح كن كه در او امرى عجيب تعبيه است پس يزيد بن جبير انصارى را امر كرد تا آن را بكشت و پوست بكند و بپخت پس فرمود كه استخوانهايش مشكن وى چنان كرد پس ديگر باره اصحاب را جمع كرد و همه از آن سير شدند پس امر كرد تا استخوانهايش جمع كردند و همه را در پوست وى نهادند پس رسول دعا كرد تا حق تعالى آن را زنده ساخت و آن را بابو ايوب داد حق تعالى از نسل آن گوسفند بركت بسيار داد و چون مردمان متفرق شدند ام سلمه و ام ايمن و حفصة و سوده و ساير زنان مهاجر و انصار را جمع كرد و فرمود به كار سازى فاطمه مشغول شويد و قيام نمائيد پس حضرت فاطمه را آرايش كردند و زينت دادند رسول بديدن فاطمه مسرور شد فرمود كه فاطمهء من از ميوهء بهشت آفريده شده روزى جبرئيل به من آمد و سيبى از بهشت بياورد و گفت اين سيب را بخور و با اهل بيت خود مواقعه كن كه حق تعالى ببركت اين روزى گرداند دخترى كه سيدهء زنان اولين و آخرين باشد من چنان كردم فاطمه از آن بوجود آمد او حورى انس است\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاز اهل بهشت و اصل او از بهشت و مرجع او ببهشت خواهد بود پس امير المؤمنين را فرمود كه يا على آماده باش كه اهل ترا امشب بخانهء تو ميآورند امير المؤمنين عليه السّلام فرمايد كه من نيز برخاستم و فرمودم تا خانه را برفتند و طنابى به ديوار بند كردم تا جامه بر آن افكنند و پوست گوسفندى بيفكندم و بالشى از ليف خرما و آنچه خريده بودند از جهاز فاطمه بخانهء من نقل كردند پس دختران عبد المطلب و زنان حضرت رسالت با زنان مهاجر و انصار فاطمه را آراسته و پيراسته چادر عصمت بر سرش افكندند و تكبير و تحميد گويان او را از آن خانه بيرون آوردند و ميگفتند لا إله الا اللّه ما اكرم محمدا و اهل بيته على اللّه چه گرامىاند محمد و اهل بيت او بر خداى و جابر بن عبد اللّه انصارى روايت كند كه رسول بفرمود تا استر شهبا را كه دلدل نام داشت زين كردند و حضرت فاطمه را بر آن سوار كردند و سلمان را امر كرد تا عنان آن را بگرفت و رسول با مردان و اهل بيت از حمزه و عقيل و جعفر و غير آن سلاح بسته پيش و پس ميرفتند و در مناقب از ابن عباس نقل است كه جبرئيل با هفتاد هزار فرشته از پس و پيش ايشان ميرفتند و در كشف الغمه آورده كه جبرئيل لجام دلدل داشت و اسرافيل ركاب ميكائيل پاردم و فاطمه بر بالاى آن بآسايش و زنان رجز گويان در عقب ميرفتند و ذكر خداى تعالى و حمد او ميكردند تا بدر سراى امير المؤمنين على عليه السّلام رسيدند مردمان برگشتند چون حضرت فاطمه را باندرون بردند حضرت رسول در خانه رفت و على در مسجد بود بطلب او فرستاد حضرت امير حاضر گرديد حضرت او را بنزد خود بنشاند و ام ايمن را بفرمود تا حضرت فاطمه را بياورد و دست او را بدست امير المؤمنين داد و فرمود كه بگير كه تو سزاوارترى بوى نيكو دامادى و مصاحبى مرا بعد از آن فرمود مرحبا ببحرين يلتقيان مرحبا بمرج البحرين يلتقيان مرحبا به دو بار كه بهم رسيدند و مرحبا به دو ستاره كه بهم بپوستند پس فاطمه را گفت پيش او مانند كنيزان باش يا او چون بنده باش على را گفت نيكو زنيست زن تو و فاطمه را گفت نيكو شوهريست شوهر تو آنگه بيرون آمد و عصائى در دست گرفت و گفت خداى تعالى پاك گرداناد شما را و نسل شما را من بصلحم با آنكه با شما به صلح است و بجنگم با آنكه با شما بجنگست شما را بخداى ميسپارم پس زنان را امر كرد تا بازگشتند و هر يك به خانه خود رفتند پس امير المؤمنين عليه السّلام به حضرت فاطمه گفت ايدختر رسول خداى دستورى باشد تا ارادهء ورد خود كنم گفت صواب باشد و او نيز برخاست و در عقب بايستاد و نماز ميگذاردند تا صبح برآمد و رسول بيامد و ايشان بجهة سرماى بامداد در زير گليمى خواب بودند چون رسول بيامد خواستند كه برخيزند رسول ايشانرا سوگند داد كه بر حالت خود باشيد پس بيامد و بر سر بالين ايشان بنشست و پايهاى مبارك خود را در اندرون گليم كرد يك پاى او را امير المؤمنين در برگرفت و پاى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nديگر فاطمه حضرت امير المؤمنين عليه السّلام را گفت نيكو باريست فاطمه بر طاعت خدا و بفاطمه نيز همين گفت پس كوزهء آب را طلبيد و آياتى از قرآن بر او خواند و باد در آن دميد و امير المؤمنين عليه السّلام را گفت بازخور و نيمهء بازگذار وى همچنان كرد رسول آن بقيه را بر روى و سينهء امير المؤمنين عليه السّلام ريخت و گفت اذهب اللّه عنك الرجس و طهرك تطهيرا و بعد از آن قدر ديگر آب طلبيد و آياتى چند از قرآن بر او خواند و فاطمه را گفت بازخور و پارهء ديگر بگذار فاطمه نيز چنان كرد رسول آن را بر روى فاطمه ريخت گفت اذهب اللّه عنك الرجس و طهرك تطهيرا پس دعاى خير در حق ايشان بتقديم رسانيد و گمان برد كه ايشان به همين طريقه همه شب با يكديگر خسبيده بودند جبرئيل بيامد و رسول را از احياى ايشان خبر داد و اين آيه آورد كه تتجافى جنوبهم عن المضاجع تا آخر روز ديگر رسول صلّى اللّه عليه و آله و سلّم نزد ايشان آمد هر يك را در گوشهء يافت كه بطاعت مشغول بودند دست ايشانرا بگرفت و بر نمطى كه از خديجه بود نشانيد و فرمود كه با يكدگر در يك جا باشيد پس طعامى مهيا ساختند و بيكجا با هم خوردند و رسول ايشانرا به خدا سپرد و به مسجد آمد و همه شب به نماز مشغول شد و ايشانرا دعا ميكرد روز سيم پيش از نماز صبح به خانه آمد ايشان در زير عبا بودند حضرت امير المؤمنين عليه السّلام را گفت كه يك ساعت به مسجد رو و بعد از آن فاطمه را گفت اى دختر من آگاه باش كه من ترا به مردى داده‌ام كه باسلام از همه در پيش و علم او از همه بيش است و حلم و زهد و ساير اخلاق حسنهء او از همه زياده است و بدانكه خداى تعالى ترا در آسمان بعلى داده و من ترا در زمين به او دادم و او سبحانه بر زمين نظر فرمود دو مرد را از اهل آن برگزيد يكى پدرت و يكى شوهرت بايد كه در باره او عصيان و نافرمانى نكنى و آنچه او فرمايد با او مبادرت كنى پس دست برداشت و گفت بار خدايا ايشانرا الفتى ده و فرزندان ايشانرا وارثان بهشت گردان و بر نسل ايشان بركت فرما و ايشان را امامان بندگان خود گردان پس به مسجد آمد و گفت يا ابا الحسن نيكو زنيست زن تو و او از حوران بهشت است با او مدارا كن كه او پاره‌ايست از من هر كه او را برنجاند مرا رنجانيده و هر كه او را شاد گرداند مرا شاد گردانيده خداى تعالى از خشم او خشم گيرد و از رضاى او راضى شود امير المؤمنين عليه السّلام فرمود بخداى سوگند كه چون اين سخن از پيغمبر شنيدم هرگز فاطمه را بغضب نياوردم و چيزى كه موجب كراهيت او باشد از من صادر نشده تا كه برحمت خدا انتقال يافت و وى نيز هرگز مرا بغضب نياورد و در هيچ كارى نافرمانى من نكرد هرگاه نظر در روى او ميكردم غم و اندوه من زايل ميشد بعد از آن فرمود كه چون پيغمبر صلّى اللّه عليه و آله و سلّم خواست كه از نزد ما برخيزد فاطمه گفت اى پدر بزرگوار خادمهء از براى من بخر تا مرا يارى دهد حضرت فرمود آيا چيزى به تو دهم كه بهتر از خادمه باشد گفت بلى يا رسول اللّه فرمود كه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nچيزى كه بهتر از خادمه باشد آنست كه هر روز سى و چهار بار تكبير گوى خداى را و سى و سه بار حمد او گوى و سى و سه بار تسبيح او چه او صد است بر زبان و هزار حسنه در ديوان اعمال ايفاطمه اگر تو در هر صبح اين را بگوئى جميع حاجتهاى دنيا و آخرت ترا روا گرداند القصه فاطمه بفرموده پدر بزرگوار تسبيحات مذكوره را مداومت مينمود و خدمت خانهء خود ميكرد كه تا امام حسن عليه السّلام بوجود آمد روزى فاطمه بواسطهء بسيارى خدمت و بيدارى شب استراحت فرموده بود امير المؤمنين عليه السّلام در بزد جواب نشنيد اما آواز آسيا ميآمد كه ميگرديد و گهوارهء امام حسن عليه السّلام ميجنبيد از شكاف در نگاه كرد فاطمه را ديد خفته و آسيا ميگردد و گهوارهء ميجنبد از آن متعجب شده بازگشت و اين صورة به حضرت رسالت معروض داشت فرمود اى على ندانستهء كه خداى را در زمين فرشتگانىاند كه بموكل و معونة و يارى آل محمداند و باقى تفاصيل كرامات و معجزات اهل البيت صلوات اللّه عليهم اجمعين در كتب مبسوط مذكور است و بعضى ديگر از آن بطرزى تمام در منهج الصادقين مسطور و مرقوم\r\nو بدانكه حق تعالى در اين سوره بيان تعداد نعمت خود كرد بر بندگان تا شكرگزارى آن كنند و كفار كفران نموده بعبادت منعم حقيقى خود مشغول نشدند از اينجهت در صدد مذمت ايشان درآمده اظهار عجز الهه ايشان نموده ميفرمايد  وَ يَعْبُدُونَ  و ميپرستند مشركان  مِنْ دُونِ اللَّهِ  بجز از خداى  ما لا يَنْفَعُهُمْ  آنچيزيرا كه نفع نميرساند بايشان چون پرستش آن كنند و بطاعت او قيام نمايند  وَ لا يَضُرُّهُمْ  و زيان نكند بايشان اگر او را نپرستند مراد بتانند يا هر چيزى كه بدون اذن او سبحانه پرستش ميكنند چه هيچ مخلوقى مستقل نيست در نفع و ضرر  وَ كانَ الْكافِرُ  و هست ناگرونده بتوحيد خدا  عَلى رَبِّهِ  بر نافرمانى پروردگار خود  ظَهِيراً  هم پشت شيطان و معاون در شرك و عداوت و طغيان\r\n وَ ما أَرْسَلْناكَ  و نفرستاديم ترا بكافهء خلقان  إِلَّا مُبَشِّراً  مگر در حالتى كه مژده دهندهء مؤمنان را بمثوبة الهى  وَ نَذِيراً  و بيم كننده كافران را بعقوبات نامتناهى\r\n قُلْ ما أَسْئَلُكُمْ  بگو اى محمد گرويدگان را كه نميخواهيم از شما  عَلَيْهِ  بر تبليغ رسالت  مِنْ أَجْرٍ  هيچ مزديرا  إِلَّا مَنْ شاءَ  مگر كردار آنكس را كه خواهد  أَنْ يَتَّخِذَ إِلى رَبِّهِ  آنكه فراگيرد بسوى پروردگار خود و قرب او  سَبِيلًا  راهى يعنى مزد من ايمان و اطاعت مؤمنانست زيرا كه مرا بر آن نزد خدا اجر مقرر است و به صحت پيوسته كه هر پيغمبرى را بر عابدان و صالحان امت او ثواب خواهد بود پس طاعت ايشان راجع به پيغمبر است از حيثيت تربت ثواب بر آن وجه كه صدور طاعت از ايشان بدلالت اوست و الدال على الخير كفاعله\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n وَ تَوَكَّلْ  و توكل كن در دفع شر كفار از خود  عَلَى الْحَيِّ الَّذِي لا يَمُوتُ  بر زنده كه هرگز نميرد چه توكل بر زندگان ديگر بموت ايشان ضايع و بىبهره ميماند  وَ سَبِّحْ  و به پاكى و پاكيزگى ياد كن خداى را از صفات نقصان  بِحَمْدِهِ  در حالتى كه آن تسبيح و تنزيه پيوسته باشد بثنا و ستايش بر او و باوصاف كمال و جلال تعالى شانه  وَ كَفى بِهِ  و بسند است خداى  بِذُنُوبِ عِبادِهِ  بگناهان پوشيده و آشكاراى بندگان خود  خَبِيراً  دانا و مطلع بر آن پس ايشانرا بر آن جزا و سزا خواهد داد و ترا بر عدم ايمان ايشان مؤاخذه ننمايد\r\n الَّذِي  آن خدائى كه بقدرت كامله  خَلَقَ السَّماواتِ وَ الْأَرْضَ  آفريد آسمانها و زمينها را  وَ ما بَيْنَهُما  و آنچه در ميان آنهاست از اركان و مواليد  فِي سِتَّةِ أَيَّامٍ  در مقدار شش روز از ايام دنياى يا آخرت  ثُمَّ اسْتَوى  پس مستولى شد امر او و استوار كرد  عَلَى الْعَرْشِ  بر عرش مجيد كه بزرك‌ترين مخلوقاتست تحقيق معنى استوى در ما سبق مذكور شد و ذكر اين كلام در اينمقام به جهت زيادتى تقرير است بر وجوب توكل بر او نه غير او چه اين دال است بر آنكه كسى كه خالق همه اوست توكل بر او بايد كرد و آفريدن آسمان در مدت شش روز كه روز آخرتست كه هر روزى هزار سال دنياست و يا از روزهاى دنيا و با وجود قدرت او بر آن بكلمهء كن به جهت آنست كه تا بندگان نظر كنند در اين كه حق تعالى با وجود قدرت و سرعت امر انفاذ او در هر چيز خلق اشياء نموده بر سبيل تدريج بواسطهء اين به كارهاى تعجيل ننموده تانى را شعار خود سازند كه التانى من الرحمن و العجلة من الشيطان  الرَّحْمنُ  او آنكسى كه خالق همهء اشياست قادر بر جميع ممكناتست خداوند بخشنده است  فَسْئَلْ بِهِ خَبِيراً  پس سؤال كن بحقيقت آن چه مذكور شد از خلق سماوات و ارض و استيلا بر عرش دانائى را كه خبر دهد ترا بحقيقت آن و آن حق تعالى است يا جبرئيل يا كسى را كه يافته است آن را در كتب مقدمه از علما و احبار يهود تا تصديق كند به اين قول و مرويستكه يهود حكايت كردند از ابتداء خلق اشياء بخلاف آنچه حق تعالى از آن خبر داده بود و حق تعالى حبيب خود را فرمود فاسئل به خبيرا\r\n وَ إِذا قِيلَ لَهُمُ  و چون گفته شود مر مشركان را كه  اسْجُدُوا لِلرَّحْمنِ  سجده كنيد مر خداى بسيار بخشاينده را  قالُوا وَ مَا الرَّحْمنُ  گويند چه چيز است رحمن يعنى اسميست كه مسمى او معلوم نيست و او را نميشناسيم و نميدانيم پس بر وجه انكار گفتند  أَ نَسْجُدُ  آيا سجده بكنيم\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n لِما تَأْمُرُنا  مر آنچيزيرا كه ميفرمائى ما را بدون معرفت بسجدهء آن  وَ زادَهُمْ  و زياده گرداند اسم رحمن يا امر بسجود او مشركان را  نُفُوراً  رميدن از ايمان و رد شدن از راه حق يعنى نزد اينحال نفور ايشان از حق زياده گشت و در فتوحات اين سجده را سجده نفور و انكار ميگويد و ميفرمايد كه چون مؤمن در تلاوت اين آيه سجده كند ممتاز گردد از اهل انكار و نفور پس اين را سجده امتياز توان گفت و سفيان ثورى چون اين آيه خواندى سر به آسمان برداشتى و گفتى بار خدايا آنچه دشمنان ترا نفور افزود مرا فروتنى و خضوع افزود براى تو و اين سجده هشتم است از سجدات قرآن كه سجده سنتست نزد ما باتفاق نه واجب\r\n تَبارَكَ الَّذِي  بزرگوار است و كثير البركة است آنخدائيكه بقدرت كامله  جَعَلَ فِي السَّماءِ بُرُوجاً  گردانيد يعنى بيافريد در آسمان برجهاى دوازده‌گانه كه آن حملست و ثور و جوزا و سرطان و اسد و سنبله و ميزان و عقرب و قوس و جدى و دلو و حوت و اينها منازل كواكب سياره است كه آن زحل است و مريخ و مشترى و زهره و عطارد و آفتاب و ماه چه حمل و عقرب خانهء مريخ است و ثور و ميزان خانه زهره است و جوزا و سنبله از آن عطارد و قوس و حوت جاى مشترى و دلو خانهء زحل و سرطان خانهء قمر و اسد مكان آفتاب و عطيه عوفى گفته كه مراد ببروج كوشكهاى بلند است كه حقيقت آن جز او نداند و نگاهبانان و حارسان ملائكه در او باشند و نزد ابو صالح و مجاهد و حسن و قتاده ستارگان بزرگند  وَ جَعَلَ فِيها  و بيافريد در آسمان يا بروج  سِراجاً  چراغى را كه آفتابست بقوله  وَ جَعَلَ فِيها سِراجاً وَ قَمَراً مُنِيراً  و ماهى تابان روشن و يا روشن سازنده و چون روشنى سراج از نور بيشتر است از اينجهت آن را از براى شمس ذكر كرد و اين را از براى قمر\r\n وَ هُوَ الَّذِي  و اوست آنكس كه بحكمت تامة  جَعَلَ اللَّيْلَ وَ النَّهارَ خِلْفَةً  گردانيد شب و روز را خداوندان اختلاف يعنى مخالف يكدگر در صفات و احوال و يا متعاقب يكدگر در رفتن و آمدن چنانچه از ابن عباس مرويست كه هر يك را خليفه ديگرى گردانيد يعنى روز را خليفهء شب و شب را خليفهء روز تا هر كس كه كار دينى و دنيوى از او فوت شود تلافى آن را روز كند و اگر بروز فوت شود قضاى آن نمايد در شب شقيق فرموده كه مردى بنزديك يكى از اصحاب رفت و گفت ديشب نماز از من فوت شد گفت امروز قضا كن چه حق تعالى ميفرمايد كه  جَعَلَ اللَّيْلَ وَ النَّهارَ خِلْفَةً  يعنى حق تعالى شب و روز را خليفهء يكدگر گردانيده  لِمَنْ أَرادَ أَنْ يَذَّكَّرَ  براى كسى كه خواهد آنكه ياد كند امر فايت خود را  أَوْ أَرادَ شُكُوراً  يا خواهد كه سپاسدارى نمايد نعمت خود را يعنى تا براى وقت متذكرى ورد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nباشد و قضا نمايندگان امر فوت شده مراد آنست كه هر كه وردى يا شكرى از او فوت شود در يكى از وقت شب و روز تدارك آن نمايد در وقت ديگر از آنها و اينمعنى از ابن عباس و حسن منقولست و از ابو عبد اللّه ماثور است و نزد بعضى معنى آنست كه اختلاف ليل و نهار نمود و متعاقب يكدگر ايجاد كرد براى كسى كه خواهد ياد كند بدايع قدرت و صانع فطرت را در ايجاد ليل و نهار و به آن عالم شود بر آنكه عالم را ناچار است از صنايع حكيم واجب بالذات رحيم بر بندگان يا خواهد سپاس دارى نمايد بر نعمتهاى حضرت بارى كه تعاقب شب و روز از آن جمله است چه روز سبب معاش است و شب وسيلهء راحت و آسايش\r\nبعد از آن در صفت بندگان منقاد خود ميفرمايد  وَ عِبادُ الرَّحْمنِ  و بندگان پرستندگان خداى بسيار عطا و رحمت كننده اضافه براى تفصيل و تخصيص است يعنى بندگان مخصوص خداى بخشاينده  الَّذِينَ يَمْشُونَ  آنان كه ميروند  عَلَى الْأَرْضِ  بر روى زمين  هَوْناً  از روى تواضع و افتادگى يا بسكينه و وقار و خوارى  وَ إِذا خاطَبَهُمُ الْجاهِلُونَ  و چون خطاب كنند مر ايشانرا نادانان يعنى سخنى بىادبانه بايشان گويند  قالُوا  گويند در جواب  سَلاماً  قولى با سلامت يعنى سخنى كه سالم مانند در آن از ضرر و ايذاى ايشان مراد ترك تعرض است بسفها و اعراض از مجادلهء ايشان و تجاهل از قول ايشان و يا مراد از سلام تركست و وداع يعنى ما شما را با شما گذاشتيم در معرض جواب شما در نميآئيم و گويند مراد قول سلام عليكم است يعنى چون جاهلان و سفيهان را ببينند بر ايشان سلام كنند تا از شر ايشان ايمن شوند ابو بردهء سلمى روايت كرده كه رسول صلّى اللّه عليه و آله و سلّم فرمود كه از امة من جمعى باشند كه من ايشانرا دوست ميدارم و ايشان مرا دوست ميدارند و ايشان هنوز بوجود نيامده‌اند و بصفت صبر و حلم آراسته باشند و بر اصاغر رحيم باشند و با بزرگان با حرمت و توانگران ايشان بر درويشان احسان كنند و اقرباى ايشان بر ضعفا شفقت ورزند و عيادت بيماران كنند و تشييع جنازه كنند بر هر طريقى برفق و مدارا سلوك نمايند گفت يا رسول اللّه با بندگان رفق نمايند فرمود نه ايشانرا بنده نباشد بلكه خود خدمت نفس خود كنند و با جاهلان رفق و مدارا نمايند بعد از آن اين آيه تلاوت فرمود كه  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً وَ إِذا خاطَبَهُمُ الْجاهِلُونَ قالُوا سَلاماً \r\n وَ الَّذِينَ  و ديگر عباد الرحمن آنانند كه با وجود حسن خلق يا خلق و با حق در خلوت باينوجه باشند  يَبِيتُونَ  شب بروز ميارند بمجاهده  لِرَبِّهِمْ  براى رضاى پروردگار خود  سُجَّداً  سجده كنندگان در وقتى از اوقات آن  وَ قِياماً  و برپاى ايستادگان در وقتى ديگر مراد به سجده و قيام نماز شب است تخصيص\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nعبادت بشب بجهة آنست كه طاعة در آن اشق است و ابعد از ريا\r\nعبد اللّه عباس فرمود كه هر كه در شب دو ركعت يا بيشتر نماز بگذارد از اين جماعت باشد  وَ الَّذِينَ  و ديگر ايشان آنانند كه با وجود اجتهاد در طاعة و اتصاف بخضوع و خشوع تكيه بر طاعة خود نكرده  يَقُولُونَ  ميگويند بر وجه خشيت از خدا كه  رَبَّنَا اصْرِفْ عَنَّا  اى پروردگار ما بگردان از ما  عَذابَ جَهَنَّمَ  عذاب دوزخ را  إِنَّ عَذابَها  بدرستيكه عذاب دوزخ  كانَ غَراماً  هست لازم و دايم و جاويد از حسن بصرى مرويست كه غريم اگرچه الحاح نماينده و ملازم قرض‌دار باشد اما آخر از او مفارقت نمايند بخلاف دوزخ كه غريم است و به هيچ وجه از صاحب خود مفارقت نكند\r\n إِنَّها  بدرستى كه دوزخ  ساءَتْ مُسْتَقَرًّا  بد است از روى آرامگاه  وَ مُقاماً  و جاى بودن و ايستادن\r\n وَ الَّذِينَ  و ايشان آنانند  إِذا أَنْفَقُوا  چون نفقه كردند  لَمْ يُسْرِفُوا  اسراف نكردند در انفاق كه از حد شرع نگذشتند يعنى در معاصى و محرمات صرف نكردند  وَ لَمْ يَقْتُرُوا  و تنك گيرى نكردند مانند تنك گيرى بخيلان يعنى بخل نورزيدند و حق اللّه را از مستحق بازنداشتند پس اسرافست انفاق در محارم و تقتير منع حق واجب  وَ كانَ بَيْنَ ذلِكَ  انفاق ايشان ميان اسراف و اقتار است  قَواماً  راست ايستادن يعنى طريقهء اعتدال كه بناى احكام شرع است مرعى داشتند و از طريق افراط و تفريط كه مذموم است در عقل و شرع احتراز كردند و مقاتل گفته كه اينجماعة آنانند كه كسب حلال كنند و نفقه ميانه نمايند بر عيال و آنچه فاضل باشد در راه خدا به مستحق رسانند از ابو عبد اللّه مرويست كه حق تعالى دعاى چهار كس را اجابة نكند يكى مردى كه در خانهء خود بنشيند و دهن بگشايد و گويد خداوندا مرا روزى ده حق تعالى گويد آيا من امر نكرده‌ام ترا بطلب معيشت دوم مردى كه زن خود را دعاى بد كند و گويد خدايا مرا زن خوبى روزى كن حق تعالى فرمايد كه آيا امر او را بدست تو ننهاده‌ام اگر او را نميخواهى طلاق ده سوم آنكه مال خود را در غير مصرف صرف كند و گويد خدايا مرا روزى ده حق تعالى امر فرمايد كه ترا امر نكرده بودم باقتار و ترك اسراف چهارم شخصى كه مال را به قرض دهد و گواهى بر آن نگيرد و مديون انكار كند و وى دعاى بد كند او را حق تعالى گويد آيا ترا بشهادت امر نكرده بودم\r\n وَ الَّذِينَ لا يَدْعُونَ  و ديگر عباد الرحمن آنانند كه نخوانند و نپرستند  مَعَ اللَّهِ  با خداى به حق  إِلهاً آخَرَ  خدايان ديگر را  وَ لا يَقْتُلُونَ النَّفْسَ الَّتِي  و نكشتند آن نفسى را كه  حَرَّمَ اللَّهُ  حرام كرده است خداى آن نفس را يعنى نفس مؤمن و معاهد  إِلَّا بِالْحَقِّ  مگر به حق يعنى بموجبات قتل كه آن ردة است و زنا\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو قتل ناحق و سعى كردن در زمين بفساد كارى و راه زنى  وَ لا يَزْنُونَ  و زنا نكنند چه اصل معاصى اين سه گناهند و اعظم ذنوب بعد از شرك قتل و زناست بخارى و مسلم در صحيحين خود از عبد اللّه مسعود روايت كرده كه گفت از پيغمبر خدا صلّى اللّه عليه و آله و سلّم پرسيدم كه اى المذنب اعظم كدام گناه بزرك تر است فرمود آنكه با خداى شريكى پيدا كنى و حال آنكه او ترا آفريده گفتم بعد از آن كدام گناهست فرمود آنكه فرزند خود را بكشى كه طعام تو نخورد گفتم ديگر كدام فرمود آنكه زنا كنى بزنان همسايهء خودت پس حق تعالى براى تصديق قول پيغمبر خود اين آيه فرستاد بعد از آن فرمود  وَ مَنْ يَفْعَلْ ذلِكَ  و هر كه بكند آنچه مذكور شد از اين كباير ثلثه  يَلْقَ أَثاماً  برسد و ببيند جزاى بزه كارى خود را و گويند كه آثام در اين آيه و غى در آيه فسوف يلقون غيا دو چاهند در دوزخ كه اگر سنگى از كنار او رها كنند در مدت هفتاد سال در قعر آن رسد\r\n يُضاعَفْ لَهُ الْعَذابُ  دو چندان كرده شود مر او را عذاب  يَوْمَ الْقِيامَةِ  در روز رستخيز  وَ يَخْلُدْ فِيهِ  و جاويد ماند در آن عذاب  مُهاناً  در حالتى كه خوار و بىمقدار باشد و ذليل و بىاعتبار بود و نزد قتاده مراد بمضاعف عذاب دنياست و عذاب آخرت و اكثر مفسران گفته‌اند كه مضاعف عذاب در آخرت خواهد بود يكى براى كفر و ديگرى براى معصيتى كه در ايام كفر كرده\r\n إِلَّا مَنْ تابَ  مگر آنكه توبه كند از شرك  وَ آمَنَ  و بگرود به خدا و رسول  وَ عَمِلَ عَمَلًا صالِحاً  و بكند كارهاى شايسته يعنى باركان اسلام عمل كند  فَأُوْلئِكَ  پس آن گروه  يُبَدِّلُ اللَّهُ  بدل كند خداى  سَيِّئاتِهِمْ حَسَناتٍ  بديهاى ايشان كه گناهند به نيكوئيها يعنى معاصى سابقه را محو كند و در موضع آن طاعات لاحقه ثبت نمايد و يا توفيق دهد او را باضداد عمل ما سلف و از ابن عباس و سدى و مجاهد نقل است كه حق تعالى مقابيح اعمال ايشانرا در شرك تبديل نمايد بمحاسن اعمال در اسلام يا شرك را باسلام و قتل مؤمنين بقتل مشركين و زنا را بعفت و احسان بدل فرمايد و گويند محو سيئاتى كه در اسلام كرده بحسناتى كه در آن كرده چنان كه مسلم در صحيح خود آورده مرفوع بابى ذر كه حضرت رسالت صلّى اللّه عليه و آله و سلّم فرموده كه روز قيامت بنده را در عرصه‌گاه حاضر كنند و صحيفهء او را بدست او دهند و در آن صحيفه گناهان صغيره باشد وى خواند و از گناهان كبيره خائف چون همه بخواند كباير را نبيند گويد من گناهان كبيره كردم چونست كه آن را در صحيفه نمىبينم ويرا گويند كه آن را بحسنات بدل كردند و رسول خدا به مسجد آمده اين را حديث ميكرد و از خرمى ميخنديد چنان كه دندانهاى مبارك او را ميديدند عبد الرحمن بن جبير گفته كه مردى بنزديك\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرسول خداى آمد و گفت يا رسول اللّه چه ميفرمائى در حق مردى كه هيچ گناهى نمانده كه نكرده باشد و به اين راه كه حاجيان ميروند و ميآيند راه زنى كند آيا او را توبه باشد يا نه فرمود كه مؤمن بود و كلمهء شهادتين گويد گفت بلى فرمود كه بلى او را توبه باشد و بعد از توبه گناهان بحسنات بدل كنند مرد شادمان گشت و مكرر ميگفت اللّه اكبر اللّه اكبر تا آفتاب فرو شد در خبر آمده كه روزى سائلى نزد رسول خداى آمد و چيزى از وى خواست فرمود بنشين تا خداى چيزى برساند در اين حالت مردى بيامد و كيسهء نزد آنحضرت بنهاد و گفت اين چهارصد درهم است به مستحق رسانيد حضرت سايل را گفت برگير كه چهارصد دينار است مرد گفت يا رسول اللّه اين درهم است نه دينار حضرت فرمود مرا تكذيب مكن كه خدا مرا راستگو گردانيده پس سر كيسه بگشاد و بريخت چهارصد دينار بود مرد متعجب شد و گفت يا رسول اللّه بخدائى كه ترا به حق بخلق فرستاده كه من چهارصد درهم در اين كيسه كرده بودم فرمود راست گفتى چون به زبان من چهارصد دينار جارى شد حق تعالى تبديل درهم بدينار كرد و در اين حديث اشارتى عجيب و بشارتى غريبست و آن اينست كه هر گاه كه خداى تعالى به جهت گفتار رسول درهم را بدينار تبديل نموده عجب نباشد كه براى موافقت گفتار خود كه فاولئك الذين يبدل اللّه سيئاتهم حسنات سيئات عباد را بحسنات بدل فرمايد  وَ كانَ اللَّهُ غَفُوراً  هست خداى آمرزندهء گناهان گناه كاران بتوبه  رَحِيماً  مهربان بر ايشان و تبديل سيئات بحسنات بميمنت توبهء ايشان از ابن عباس مرويست كه گفت دو سال در عهد حضرت رسول صلّى اللّه عليه و آله و سلّم آيهء  وَ الَّذِينَ لا يَدْعُونَ مَعَ اللَّهِ  ميخواندم تا بقوله و يخلد فيه مهانا و بعد از دو سال اين آيه آمد كه الا من تاب و آمن و عمل عملا صالحا تا آخر و رسول به هيچ چيز چنان خرم نشد كه به اين آيه و آيهء   إِنَّا فَتَحْنا لَكَ فَتْحاً مُبِيناً   و آيهء  إِلَّا مَنْ تابَ  و هر كه توبه كند از معاصى يعنى ترك آن نمايد و از آن پشيمان گردد و جازم گردد كه ديگر آن را نكند\r\n وَ عَمِلَ صالِحاً  بكند كار ستوده به جهت تدارك ما فات و تلافى تقصيرى كه از او واقع شده باشد  فَإِنَّهُ يَتُوبُ إِلَى اللَّهِ  پس بدرستى كه او بازگردد بسوى ثواب خداى متابا بازگشتنى نيكو و يا بدرستيكه رجوع كرده بطاعات و مرضات الهى رجوعى كه محو كنندهء عقاب باشد و محصل ثواب\r\nدر خبر است كه حق تعالى فرحناك‌تر مىشود از توبهء بندهء كه از گمراهى به راه بيايد و تشنهء كه به آب رسد و نازايندهء كه فرزند آرد و نيز در صفت عباد الرحمن ميفرمايد كه  وَ الَّذِينَ لا يَشْهَدُونَ الزُّورَ  و ديگر بندگان برگزيدهء حق آنانند كه حاضر نشوند در مجالس و مشاهد باطل مانند مجلس اهل شرك و عناد و مزامير و ساير لهو و لعب و قبايح و يا گواهى ندهند بامر باطل و ناروا يعنى اقامت\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nشهادت كاذبه نكنند و اين قول از ابو جعفر و ابو عبد اللّه عليهم السلام منقولست و گفته‌اند كه نظر نظر كنندگان بهر چه شريعت تجويز آن نكرده شريكانند يا كنندگان چه حضور ايشان دليل رضاست به آن حاصل كه عباد الرحمن متنفرند از مجالس و محاضر اهل كذب و خطا و عصيان و ساير فسوق و بطلان  وَ إِذا مَرُّوا بِاللَّغْوِ  و چون بگذرند اين بندگان حميده الخصال بچيزيكه ناپسند است عقلا و شرعا  مَرُّوا كِراماً  بگذرند در حالتى كه كريمان و بزرگواران باشند يعنى مكرم نفس خود باشند از آنكه بايستند بر آن و شروع كنند در آن و از آن جمله چشم فرو پوشيدنست از فواحش و اعراض از ذنوب و كناية از آنچه قبيح باشد تصريح به آن و امثال آن از ابو جعفر عليه السّلام مرويست كه مراد بلغو معاصى است يعنى چون باهل لغو بگذرند زود كام برگيرند و بروند و نفس خود را بزرك دارند از آنكه توقف نمايند\r\n وَ الَّذِينَ  و ديگر بندگان حق آنانند  إِذا ذُكِّرُوا  چون پند داده شوند  بِآياتِ رَبِّهِمْ  بآيتهاى پروردگار خود يعنى مواعظهء قرآنى  لَمْ يَخِرُّوا عَلَيْها  بر وى نيفتد بر آن  صُمًّا  در حالتى كه كران باشند و نشنوند آن را بسمع قبول  وَ عُمْياناً  و كوران كه نبينند انوار آن را يعنى مانند كسى نباشد كه نبينند و نشنوند آن را و به آن كار نكنند بلكه بر وى در افتند نزد آن بجهة كمال حرص بر استماع آن در حالتى كه گوش گيرنده باشند آن را و ببينند بر وجه حفظ و نگه داشت بر خلاف اهل كفر و نفاق كه بر روى افتند مانند كوران و كران در نشنيدن و نديدن آن بر وجه قبول و اعتبار حاصل كه ايشان از آيات الهى تغافل نورزيدند و بسمع قبول آن را شنيدند و بديدهء بصيرت ديدند و از آن اعتبار گرفتند و بر وفق آن عمل نمودند\r\n وَ الَّذِينَ  و ديگر عباد الرحمن آنانند كه از روى نياز  يَقُولُونَ رَبَّنا  ميگويند اى پروردگار ما  هَبْ لَنا  ببخش ما را  مِنْ أَزْواجِنا  از زنان ما  وَ ذُرِّيَّاتِنا  و فرزندان ما  قُرَّةَ أَعْيُنٍ  كسى كه روشنى ديدهء ما بود يعنى ما از ايشان خوشدل و شادمان باشيم مراد اهل و اولاد صالح‌اند زيرا كه مؤمن چون ايشان را صالح و متقى بيند دل او شاد و چشم او روشن گردد پس مراد ايشان از آن قول آنست كه ازواج و اولاد را توفيق طاعت و تقوى و صلاحيت ارزانى فرما و ابن عباس فرموده كه مراد از ذريت فرزنديست كه مؤمن آن را بيند كه كتابت علم فقه كند  وَ اجْعَلْنا  و گردان ما را  لِلْمُتَّقِينَ إِماماً  براى پرهيز كاران پيشوا يعنى ما را چنان توفيق پرهيزكارى ده كه شايستهء امامت متقيان باشيم تا اهل تقوى بما اقتدا كنند در نماز و ساير امر دين بافاضهء علم و توفيق عمل و ابو بصير از ابو جعفر نقل كرده كه معنى آنست كه بگردان براى ما از متقيان و پرهيزكاران امامى و پيشوائى كه تا بوى اقتدا\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nكنيم و بنابراين روايت آيه از باب قلب است و مجاهد در تفسير اين گفته كه توفيق ده ما را كه اقتدا كنيم بكسانيكه پيش از ما بوده‌اند از صلحا و اتقيا تا اقتدا كنند بما آنانيكه بعد از ما باشند\r\n أُوْلئِكَ  آنگروه كه مذكور شدند  يُجْزَوْنَ الْغُرْفَةَ  پاداش داده شوند بغرفهء بهشت يعنى بلندتر موضعى در آن و مراد به آن غرفاتست كقوله فى الغرفات آمنون و در فصول آورده كه غرف كوشكهاست بر چهار قايمه از زر و نقره و لؤلؤ و مرجان و يا مراد درجات رفيعه و مراتب عاليه بندگانست نزد حضرت عزت و اصح آنست كه مراد منازل عاليه است در جنات اعلى پس اين نوع منازل بايشان دهند  بِما صَبَرُوا  به آنچه صبر كردند بر مشقت دنيا و ايذاى كفار و ترك شهوات و تحمل مجاهدات و يا بر فقر از احتياج و بر ارادهء فرايض و انواع طاعات  وَ يُلَقَّوْنَ  و ببينند يعنى بيابند و حفص يلقون بتشديد قاف و بضم يا خوانده يعنى عطا داده شوند  فِيها  در بهشت زندگانى باقى كه هرگز فنا در عقب آن نباشد  تَحِيَّةً وَ سَلاماً  سلامتى از آفات و يا دعاى زندگى دائمى و سلامتى شنوند از جانب ملائكه و يا تحيت از ملائكه باشد و سلام از جانب خدا شنوند و يا هر يك بر ديگرى تحيت و سلام كنند\r\n خالِدِينَ  در حالتى كه جاويدان باشند  فِيها  در غرفه بهشت يعنى در آنجا هرگز نميرند و بيرون نيايند  حَسُنَتْ  نيكوست آن غرفهء بهشت  مُسْتَقَرًّا  از روى قرارگاه  وَ مُقاماً  و جاى بودن و بعد از وصف عبادت عباد خود و وعده دادن ايشان برفع درجات ايشان در جنان بيان مىكند كه نعم عظمى و درجات عليا كه موعود شده‌اند به آنها در عقبا به جهت عبادت ايشانست نه غير آن از اغراض ديگر\r\nو ميفرمايد كه  قُلْ  بگو اى محمد مر بندگان را  ما يَعْبَؤُا بِكُمْ  چه وزن نهد و چه باك داشته باشد بشما  رَبِّي  پروردگار من يعنى چه قدر باشد شما را نزد او  لَوْ لا دُعاؤُكُمْ  اگر نه خواندن و پرستيدن شما باشد مر او را چه شرف انسان و كرامت او بمعرفة و طاعت است و اگر نه او با ساير حيوانات برابر است پس آنچه شما را نزديك او جاهى و مرتبه داده دعاى شماست و عبادت شما او را و گويند معنى آنست كه چكند خداى به عذاب بشما اگر نه خواندن شما مىبود خدايان ديگر را و با او شريك نميگرفتيد خداى شما را عذاب نميكرد عياشى باسناد خود از ابو جعفر روايت كرده كه پرسيدم كه قرائت افضل است يا كثرت دعاى فرمود كثرت دعا افضل است و بعد از آن اين آيه را خواند كه  قُلْ ما يَعْبَؤُا بِكُمْ رَبِّي لَوْ لا دُعاؤُكُمْ فَقَدْ كَذَّبْتُمْ  پس بدرستيكه شما اى اهل كفر تكذيب كرديد وحدانيت مرا كه موجب فوز و نجات شماست در دنيا و عقبى و قبول نكرديد دعوت اسلام را  فَسَوْفَ يَكُونُ  پس زود باشد كه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nجزاى تكذيب شما لزاما ملازم شما كه لا محاله بهمهء شما رسد باثر اين تكذيب لازم شما باشد تا آنكه شما را بدوزخ درآورده و گويند لزام قتل بدر است چه آن لازم كفار بود تا آنكه همه كشته شدند و به عذاب ابدى پيوستند\r\n\r\nسورة الشعراء\r\nمائتان سبع و عشرون آية مكية ابى بن كعب از رسول خدا صلّى اللّه عليه و آله و سلّم روايت كرده كه هر كه سورة الشعراء بخواند ويرا ده حسنه باشد بعدد هر كه تصديق نوح نموده و تكذيب او و هود و شعيب و صالح و ابراهيم كرده و يا تصديق آنها و هر كه تكذيب عيسى و تصديق محمد نموده ابن عباس از آنحضرت روايت كرده كه حق تعالى مرا هفت سورهء دراز داده بجاى تورية كه البقره است و آل عمران و نساء و مائده و انعام و اعراف و انفال و طه و طواسين بجاى زبور و فواتح قرآن و خواتيم سورة البقرة از تحت عرش به من فرستاده و حواميم را نيز به من عطا فرموده كه هيچ پيغمبرى را نداده و سور مفصل را بر آن زياده ارزانى فرموده و ابى بصير از ابى عبد اللّه روايت كرده كه هر كه قراءت طواسين ثلاثه نمايد در شب جمعه از اولياء اللّه باشد و در جوار و كنف او باشد و در دنيا هرگز درويش نشود و در آخرت چندان نعمت جليله بوى دهند كه فوق رضاى او باشد و او را حور عين تزويج نمايند\r\nو بدانكه چون ختم سورة الفرقان نموده بذكر تكذيب كفار به قرآن افتتاح اين سوره كرد به وصف قرآن مجيد و فرمود بقوله   بِسْمِ اللَّهِ الرَّحْمنِ الرَّحِيمِ طسم   از قتاده و ضحاك نقل است كه حروف مقطعه اسامى قرآنند و لهذا اغلب آنست كه بعد از اين حروف ذكر قرآن مىكند و در روايت والبى از ابن عباس روايتست كه آن اسمى است از اسماى الهى و گويند هر حرفى اشارتست به اسمى چنانچه طسم به ظاهر و ساتر و مجيد و از امام جعفر صادق عليه السّلام مرويست كه اين اشاره بطوبى و سدره و محمد است صلّى اللّه عليه و آله و سلّم و قرظى گفته اين قسم است بطور سنا و ملك سبحانه و سيد و محمد حنفيه از امير المؤمنين روايت كرده كه چون طسم نازلشد پيغمبر صلّى اللّه عليه و آله و سلّم فرمود كه الطا طور سينا و السين الاسكندريه و الميم مكه\r\nو بر هر تقدير ميفرمايد كه  تِلْكَ  اين سوره  آياتُ الْكِتابِ الْمُبِينِ  آيتهاى كتابيست هويدا يعنى قرآن كه روشنست حلال و حرام او و يا ظاهر است اعجاز او يا ظاهر سازنده حق است و باطل و چون قريش اينچنين كتابى را تكذيب كردند و نگرويدند بآنحضرت و حضرت رسالت صلّى اللّه عليه و آله و سلّم بايمان ايشان بسيار حريص بود اين صورة بخواطر او شاق آمد و بسيار\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nملول خاطر گشت\r\nحق تعالى سهت تسليه خاطر عاطر مبارك فرمود كه اى محمد چه دل در ايمان كافران بستهء و در غم ايشان فتادهء تا به حدى كه  لَعَلَّكَ  شايد كه تو  باخِعٌ نَفْسَكَ  هلاك كننده و كشندهء نفس خود را يعنى بيم آنست و نزديك به آن رسيده كه هلاك كنى نفس خود را برياضت  أَلَّا يَكُونُوا  به جهت آنكه نميشوند ايشان  مُؤْمِنِينَ  گرويدگان به قرآن\r\n إِنْ نَشَأْ  اگر ما خواهيم  نُنَزِّلْ عَلَيْهِمْ  فرو فرستيم بر ايشان  مِنَ السَّماءِ آيَةً  از آسمان از آيات ملجئه و يا بليه از عذاب تا ايشانرا بالجاء و اكراه بايمان دارد  فَظَلَّتْ أَعْناقُهُمْ  پس گردد گردنهاى ايشان  لَها  مر آن آيات را  خاضِعِينَ  فروتنان و انقياد كنندگان ابو حمزهء ثمالى روايت كند كه اين آيه آوازى باشد كه در نيمهء ماه رمضان از آسمان شنيده شود و بجهة آن همه خاضع و خاشع و منقاد شوند و در تفسير اهل البيت آمده كه آيهء منادى باشد در آخر الزمان كه از آسمان ندا كنند كه الا ان الحق مع على و شيعته بدانيد كه حق با عليست و شيعيان او و ابن عباس روايت كرده كه آيه در حق ما آمد و بنى اميه و بعد از آن گفت كه زود باشد كه دولت با بنى اميه باشد پس حق تعالى از ايشان بستاند و بما دهد و به جهت اين گردنهاى ايشان ذليل و خاضع گردد ما را\r\nبعد از آن در صفة منكران قرآن ميفرمايد كه  وَ ما يَأْتِيهِمْ  و نمىآيد بديشان  مِنْ ذِكْرٍ  هيچ موعظه و پندى  مِنَ الرَّحْمنِ  از جانب خداى بخشنده  مُحْدَثٍ  كه نو فرستاده شده است يعنى هيچ آيه و سوره از قرآن مجيد فرو نيايد يكى بعد از ديگرى  إِلَّا كانُوا عَنْهُ مُعْرِضِينَ  مگر كه باشند از آن روى گردانندگان و احتراز كنندگان بر آنچه هستند بر آن از شرك و طغيان و عصيان  فَقَدْ كَذَّبُوا  پس بدرستى كه تكذيب كردند قرآن را بعد از اعراض كردن ايشان از آن بر وجهى كه در استهزاى آن كوشيدند و به آن سخريه كردند\r\n فَسَيَأْتِيهِمْ  پس زود باشد كه بيايد بديشان نزديك مرك يا بوقت بعث يا روز بدر  أَنْبؤُا ما كانُوا بِهِ  خبرهاى آنچه بودند كه به آن يستهزؤن استهزا ميكردند و باور نميداشتند از بعث و نشور و عقاب يعنى در آن وقت حقيقة اين امور موعوده بر ايشان ظاهر شود و بر صدق آن عارف گردند و آنهنگام حسرت و ندامت و پشيمانى ايشانرا نفع ندهد و نعم ما قيل\r\n امروز بدان مصلحت خويش كه فردا * دانى و پشيمان شوى و سود ندارد \r\nبعد از آن بر سبيل تذكير نعمت ميفرمايد كه  أَ وَ لَمْ يَرَوْا  آيا در نمينگرند مكذبان بعث و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنشور و نگاه نميكنند  إِلَى الْأَرْضِ  بسوى زمين كه بمحض قدرت  كَمْ أَنْبَتْنا فِيها  چند گياه برويانيديم در آن بعد از مردگى و افسردگى  مِنْ كُلِّ زَوْجٍ  از هر صنف گياه  كَرِيمٍ  كه نيكو و پسنديده است و بسيار منفعت چه هيچ نباتى نيست الا كه در آن فايدهء مندرج است يا تنها و يا با غير خود چه فعل حكيم نيست مگر براى غرض صحيح و فايده بليغ اگرچه بندگان از آن غافل باشند شعبى را از اين آيه پرسيدند فرمود آدميان از نبات زمين‌اند زيرا كه اصل ايشان از زمين است كقوله تعالى و اللّه انبتكم من الارض نباتا و در ايشان لئيم و كريم هست هر كه بايمان و عمل صالح ببهشت رفت كريم است و هر كه به عمل بد و كفر بدوزخ رفت لئيم است\r\n إِنَّ فِي ذلِكَ  بدرستيكه در رويانيدن هر يك از نباتات  لَآيَةً  هر آينه دليل است بر كمال قدرت و حكمت رويانندهء آن  وَ ما كانَ أَكْثَرُهُمْ  و نيستند بسيارى از ايشان  مُؤْمِنِينَ  گروندگان با وجود مشاهدهء چنين آيات عظيمه و علامات دالهء بر قدرة تامه حضرت عزت به جهت عناد و تقليد آباء خود و فرار از مشقت تكليف\r\n وَ إِنَّ رَبَّكَ  و بدرستى كه پروردگار تو اى محمد  لَهُوَ الْعَزِيزُ  هر آينه اوست غالب و توانا بر انتقام كشيدن از كفار يا انزال عذاب بر ايشان  الرَّحِيمُ  مهربان بمهلت دادن ايشان و يا ببسط بساط عطا براى مؤمنان و يا منعم بانواع نعم بر جميع بندگان\r\nبعد از آن بيان قصص انبياى خود ميفرمايد براى تسليهء دل حضرت رسالت صلّى اللّه عليه و آله و سلّم و تحريص او بصبر و اميدوارى او بنزول نصرت پس ابتدا بقصهء موسى و فرعون نمود كه اعظم و اكثر قصص است و ميفرمايد كه  وَ إِذْ نادى رَبُّكَ مُوسى  و ياد كن كه چون ندا كرد پروردگار تو موسى را وقتى كه نزديك شجره رسيد و نورى از آن لامع گشت و از آنجا به او ندا كرد كه يا موسى انا اللّه رب العالمين و بعد از آن ندا كرد به او كه  أَنِ ائْتِ الْقَوْمَ الظَّالِمِينَ  آنكه بيا بگروه ستمكاران به جهت كفر و ستم بر بنى اسرائيل و كشتن اولاد ايشان يعنى توجه كن\r\n قَوْمَ فِرْعَوْنَ  بگروه فرعون كه بر خود ستم كردند بكفر و شرك و بر بنى اسرائيل بجور  أَ لا يَتَّقُونَ  آيا نميترسند يعنى وقت آن نيامد كه از خداى و عذاب او حذر كنند مراد تقرير است يعنى بايد كه بترسند از عذاب الهى و دست از كفر بدارند و بنى اسرائيل را بگذارند\r\n قالَ  گفت موسى در جواب اين ندا  رَبِّ  اى پروردگار من  إِنِّي أَخافُ  بدرستى كه من ميترسم  أَنْ يُكَذِّبُونِ  از آنكه تكذيب كنند مرا و يا باور ندارند مرا\r\n وَ يَضِيقُ صَدْرِي  و تنك شود دل من از تكذيب ايشان  وَ لا يَنْطَلِقُ لِسانِي  و نگشايد زبان من و عقدهء كه دارد زياده\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nشود اين سخن قبل از زوال گره زبان او بود و پيش از دعا در ازالهء آن  فَأَرْسِلْ  پس بفرست جبرئيل را  إِلى هارُونَ  بسوى برادر من هرون و او را شريك من گردان در رسالت تا باعانت او نزد فرعونيان رويم\r\nو  لَهُمْ عَلَيَّ ذَنْبٌ  و مر ايشان راست بر من دعوى گناهى مراد قتل قبطى است و تسميه قتل او بذنب بر زعم ايشانست يعنى چنان كه ايشان كشتن من قبطى را گناه ميدانند  فَأَخافُ أَنْ يَقْتُلُونِ  پس ميترسم از آنكه بكشند مرا بعوض آن قبطى قبل از آنكه اداى رسالت كنم مراد او استمداد است و استظهار در رفع بليه و امر دعوت نه تعلل\r\n قالَ  گفت خداى  كَلَّا  نه چنان است كه ايشان بر تو دست يابند  فَاذْهَبا  پس برويد شما يعنى تو و برادرت هرون  بِآياتِنا  بنشان‌هاى ما يعنى بمعجزاتى كه دليل قدرت ما و حجت نبوت تو باشد  إِنَّا مَعَكُمْ  بدرستيكه ما با شمائيم مراد موسى و هرون است كه با فرعون مناظره كنند  مُسْتَمِعُونَ  شنونده‌ايم آن چيزى را كه ميان شما و فرعون رود يعنى هر چه شما گوئيد و كنيد بر ما پوشيده نيست پس شما هر دو را بر او غالب سازيم\r\n فَأْتِيا فِرْعَوْنَ  پس بيائيد بفرعون فقولا پس بگوئيد به او  إِنَّا رَسُولُ رَبِّ الْعالَمِينَ  بدرستى كه ما هر يك فرستادهء پروردگار عالميانيم\r\n أَنْ أَرْسِلْ  آنكه بفرستى  مَعَنا بَنِي إِسْرائِيلَ  با ما بنى اسرائيل را يعنى دست از ايشان بدار تا با ما به زمين شام آيند و در فلسطين توطن نمايند كه مسكن آباى ايشان بوده و گويند مدت چهارصد سال بود كه فرعون بنى اسرائيل را كه سيصد هزار بودند به بندگى گرفته بودند پس موسى بفرمان الهى با برادر خود هرون بدرگاه فرعون آمدند و مدت يك سال در آنجا مقام كردند و به جهت عدم اعتبار هيچكس سخن ايشان را بفرعون نرسانيد تا آخر روز مسخره نزد فرعون مسخرگى مى كرد در ميان سخن گفت دو كس هستند كه از من ديوانه‌ترند چه مدت يك سال است كه بر در اين سراى دعوى پيغمبرى ميكنند چون فرعون اين را بشنيد فرمود ايشان را درآريد تا با ايشان مزاح و ظرافت كنيم\r\nچون ايشان را درآوردند فرعون موسى را بشناخت بر سبيل عرض منت بر او  قالَ  گفت اى موسى  أَ لَمْ نُرَبِّكَ  نه ترا پروريديم  فِينا  در ميان خويش  وَلِيداً  در حالتى كه طفل بودى نزديك بولادت  وَ لَبِثْتَ فِينا  و درنك كردى در منزل ما  مِنْ عُمُرِكَ  از زندگانى خود  سِنِينَ  سالها يعنى چندين سال با ما زندگانى كردى و اوقات گذرانيدى گويند موسى دوازده سال\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nسال در ميان ايشان بسر برد و در دوازده سالگى قبطى را بكشت و بعد از آن بمدين توجه فرمود و بيست سال آنجا مكث نمود باز مراجعت بمصر فرمود و سى سال ديگر فرعونيان را دعوت كرد و بعد از غرق شدن ايشان پنجاه سال ديگر بزيست\r\nو بروايت ابن عباس هجده سال نزد فرعون بسر برده بود و تربيت از او يافته و فرعون بعد از عرض منت نعمت خود را بر او بر سبيل عتاب و سرزنش به او گفت  وَ فَعَلْتَ  و كردى  فَعْلَتَكَ الَّتِي فَعَلْتَ  آن كردنى كه كردى يعنى قبطى را كه خباز من بود كشتى  وَ أَنْتَ مِنَ الْكافِرِينَ  و تو از ناسپاسانى نعمت مرا كه قصد يكى از خواص من كردى پس تو كافر نعمتى و يا از ناگرويدگانى بآلهه من\r\n قالَ  گفت موسى در جواب فرعون  فَعَلْتُها إِذاً  كردم آن كردنى را كه قتل قبطى بود آنهنگام  وَ أَنَا مِنَ الضَّالِّينَ  و من بودم از غافلان يعنى به قصد تاديب مشت بر او زدم و ندانستم كه بمشت زدن من كشته گردد مراد آنست كه من قصد كشتن او نكردم و عمدا در صدد كشتن او نبودم چه غرض من از آن مشت زدن خلاصى بنى اسرائيل بود نه كشتن قبطى ليكن اتفاقا در آنوقت اجل در رسيد و فوت شد پس مستوجب عتاب و ملامت نباشم و جبائى فرموده كه معنى آنست كه من گمراه بودم از دانستن اين كه آن فعل مؤدى بقتل او شود يا فعل من بزعم شما هم چون فعل ضلال بود و در نظر شما مانند عمل سفهاء و جهال و اگرچه در نفس الامر در آن فعل بر صواب بودم\r\n فَفَرَرْتُ مِنْكُمْ  پس بگريختم از شما  لَمَّا خِفْتُكُمْ  آن هنگام كه ترسيدم مرا بكشيد و بمدين رفتم  فَوَهَبَ لِي  پس بخشيد مرا  رَبِّي  پروردگار من بوقت رجوع از مدين بوادى ايمن  حُكْماً  آنچه حكمت داعى آن بود از فهم تورات و دانستن حلال و حرام و ساير حدود احكام  وَ جَعَلَنِي مِنَ الْمُرْسَلِينَ  و گردانيد مرا از فرستاده شدگان خود يعنى داخل ساخت مرا در زمرهء پيغمبران خود كه بخلق فرستاده بود بشرف رسالت نامزد كرد خلاصهء معنى آنست كه چون فرعون تحقير نمود كه تو كودك بودى و ما ترا پروريديم و چند سال در سراى ما بودى امروز كار تو به جائى رسيده كه ميگوئى كه من پيغمبرم موسى گفت چه جاى انكار و تعجبست از اينكه حق تعالى مرا علم و حكمت داده و برسالت فرستاده\r\nبعد از آن قدح تربيت وى نموده فرمود كه  وَ تِلْكَ نِعْمَةٌ  و آن تربيت نعمتست بحسب ظاهر كه  تَمُنُّها عَلَيَّ  منت مىنهى آن را بر من اما بحسب حقيقت آن نعمت نقمت است چه سبب آن  أَنْ عَبَّدْتَ  آنست كه بنده گرفتى  بَنِي إِسْرائِيلَ  فرزندان يعقوب را و ايشان را ذليل و خوار گردانيدى يعنى در\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nنفس الامر به بندگى گرفتن تو بنى اسرائيل را و قتل اولاد ايشان بسبب آن شد كه در سراى تو افتادم و در تربيت تو واقع شدم چه اگر تو چنين نميكردى مادر مرا در دريا نمىافكند و قوم من مرا تربيت ميكردند و به تو محتاج نمىشدم پس آنچه او را نعمت ميدانى عين نقمتست كه تبعيد و ذبح بنى اسرائيل است كه موجب بليه و مصيبت من است چه هر چه با قوم كسى كنند همانست كه با او كرده‌اند پس امتنان تو بر من به تعبيد قوم من باشد و تذليل و تذبيح ايشان كه محض اهانت و تحقير منست و مبطل انعام تو بر من و چون فرعون جواب آنچه به آن طعن مينمود در نبوة از موسى بشنيد دانست كه اعتراض بر دعوت نبوت و رسالت او نتواند كرد ابتدا نمود باستفسار از حقيقت فرستنده او\r\n قالَ فِرْعَوْنُ وَ ما رَبُّ الْعالَمِينَ  و گفت فرعون چيست پروردگار عالميان كه تو دعوى انا رسول رب العالمين ميكنى يعنى حقيقت و ماهيت او چيست و چون ذات واجب الوجود بر هيچكس معلوم نيست از اينجهت موسى جواب از آن نداده تعريف او سبحانه نمود بظاهرترين خواص و آثار قدرت او و حكمت او در جواب فرعون  قالَ  گفت پروردگار عالميان\r\n رَبُّ السَّماواتِ وَ الْأَرْضِ  آفريدگار آسمانها و زمينهاست  وَ ما بَيْنَهُمَا  و آنچه در ميان آسمان و زمين است از حيوانات و نباتات و جمادات  إِنْ كُنْتُمْ مُوقِنِينَ  اگر هستيد شما بيگمانان به آنكه پروردگار بايد كه به اين صفت موصوف باشد و يا اگر بيقين علم باشيا پيدا كرده‌ايد و تحقيق آن نموده‌ايد هر آينه ميدانيد كه اين اجرام محسوسه ممكن‌اند به جهت تبدل احوال آنها پس البته آن را موجدى و خالقى خواهد بود بايد كه واجب الوجود لذاته باشد\r\nو چون موسى تعريف او سبحانه فرمود باظهر دلايل قدرت و آثار حكمت  قالَ لِمَنْ حَوْلَهُ  گفت فرعون مر آنانرا كه گرداگرد او نشسته بودند از اشراف و اكابر قبط و ايشان پانصد كس بودند و همهء زيورها بسته و بر كرسيهاى زرين و سيمين نشسته  أَ لا تَسْتَمِعُونَ  آيا نميشنويد جواب اينمرد را كه من از حقيقت پروردگار او ميپرسم او از افعال او خبر ميدهد موسى التفات بقول او نكرد بر سبيل استظهار و تكرير و تاكيد آن\r\n قالَ  گفت ديگر باره  رَبُّكُمْ  خداى من آفريننده شماست  وَ رَبُّ آبائِكُمُ الْأَوَّلِينَ  و پروردگار پدران پيشين شما و اين عدولست از اظهر آيات باقرب آن و اوضح آن بر متأمل تا زودتر آن را دريابند و بمعرفت صانع خود اعتراف نمايند و ذكر آباء اولين به جهت آن كرد تا معلوم ايشان شود كه فرعون در روزگار پيشين نبود تا خداى ايشان باشد\r\n قالَ  گفت فرعون قوم خود را  إِنَّ رَسُولَكُمُ  بدرستيكه شما  الَّذِي أُرْسِلَ إِلَيْكُمْ  آنكس استكه فرستاده شده است بشما  لَمَجْنُونٌ  هر آينه ديوانه‌ايست كه جواب آن را مطابق\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nسؤال نميدهد باز موسى ملتفت قول فرعون نشد كه نسبت جنون به او داد و ديگر باره مشغول شده بتاكيد حجت و زيادتى بصيرت\r\n قالَ  گفت پروردگار عالم  رَبُّ الْمَشْرِقِ وَ الْمَغْرِبِ  پروردگار مشرق و مغربست  وَ ما بَيْنَهُما  و آنچه در ميان آنهاست و شما هر روز آن را مشاهده ميكنيد كه او سبحانه آفتاب را از مشرق طالع ميسازد و حركت آن ميدهد بر مدارى كه غير مدار روزيست كه قبل از آنست و آن را به مغرب مىرساند بر وجهى كه امور كاينات به او منظم‌اند  إِنْ كُنْتُمْ تَعْقِلُونَ  اگر هستيد كه فهم كنيد و دريابيد يعنى اگر عقل ميداريد ميدانيد كه جواب سؤال شما جز اين نيست زيرا كه هيچكس را از حقيقت حق تعالى آگاهى ممكن نيست و هر چه در عقل و فهم و وهم و حواس و قياس گنجد ذات بيچون خداوند سبحانه از آن مقدس و منزه است چه ما سواى او محدثند و محدث جز ادراك محدث نتواند كرد پس با وضوح اين آيات بينه بر وجود خالق جميع عالم ديگرى را خداى خواندن و دانستن از عقل خارج باشد و از خرد دور\r\nچون فرعون از جواب اين سخن فروماند در غضب شد و از سر تجبر و تكبر بتهديد موسى درآمد  قالَ  گفت موسى  لَئِنِ اتَّخَذْتَ إِلهَاً  اگر فراگيرى معبودى  غَيْرِي  بجز از من  لَأَجْعَلَنَّكَ  هر آينه گردانم ترا  مِنَ الْمَسْجُونِينَ  از زندانيان يعنى ترا از جملهء كسانى گردانم كه حال ايشانرا ميدانى در زندان من - در خبر آمده كه حبس فرعون از قتل بدتر بود زيرا كه ميفرمود تا زندانيان را در حفيرهء عميق ميانداختند كه در آنجا هيچ نميديدند و نمىشنيدند و بيرون نمىآوردند الا مرده پس موسى را تهديد نمود به اين نوع زندانى\r\nو چون موسى ذكر سجن بشنيد  قالَ  گفت  أَ وَ لَوْ جِئْتُكَ  آيا مرا در زندان كنى و اگر بياورم به تو  بِشَيْءٍ مُبِينٍ  چيزى روشن را يعنى معجزهء هويدا كه دلالت كند بر صدق دعوى من چون فرعون ذكر معجزه بشنيد از روى استبعاد\r\n قالَ فَأْتِ  به گفت بيار آنچيزيرا كه مىگوئى  إِنْ كُنْتَ مِنَ الصَّادِقِينَ  اگر هستى از راست گويان در آنكه ترا معجزهء و بينهء هست\r\n فَأَلْقى عَصاهُ  پس بينداخت موسى عصاى خود را  فَإِذا هِيَ  پس آنجا آن عصا بعد از افكندن  ثُعْبانٌ مُبِينٌ  اژدهائى بود آشكارا كه همه كس آن را ميديدند و شك نداشتند در آنكه آن عصا اژدها شده فرعون چون آن را بديد بترسيد و مردمان كه حاضر بودند هزيمت كردند بر وجهى كه در وقت فرار بيست و پنج هزار كس كشته شد و مرويست كه عصا مقدار يك ميل راه در هوا مرتفع شد پس سر را فرود آورد و رو بفرعون كرد و گفت اى موسى بفرماى تا آنچه ميخواهى فرو برم فرعون چون اينحال را ديد اظهار عجز و تنزل كرده بموسى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nگفت به حق آنكس كه ترا برسالت فرستاده كه اين را بگير موسى آن را بگرفت همان عصا گشت\r\n وَ نَزَعَ يَدَهُ  و بيرون آورد دست خود را از گريبان بعد از آنكه گندم گون بود بفرعون نموده بود و بگريبان برده  فَإِذا هِيَ  پس آنجا دست او  بَيْضاءُ  سفيد و درخشنده بود  لِلنَّاظِرِينَ  مر نظر كنندگان را مانند آفتاب شعاع ميداد و از غايت درخشندگى نزديك بود كه ديده را خيره سازد و نور باصره‌ها را ببرد و بروشنى آفتاب غلبه كند پس فرعون بعد از ديدن اين دو معجزهء عظيم بترس آنكه مبادا مردمان از عبادت آن روى گردان شوند و پيروى موسى كنند\r\n قالَ  گفت بر وجه حيله و مكر  لِلْمَلَإِ حَوْلَهُ  مر اشراف خود را كه در گرداگرد او بودند  إِنَّ هذا  بدرستى كه اين مرد  لَساحِرٌ عَلِيمٌ  جادوگريست دانا كه در فن سحر و ساحرى مهارتى تمام دارد\r\n يُرِيدُ أَنْ يُخْرِجَكُمْ  ميخواهد كه بيرون كند شما را  مِنْ أَرْضِكُمْ  از زمين شما كه مصر است  بِسِحْرِهِ  بجادوئى خود  فَما ذا تَأْمُرُونَ  پس شما چه ميفرمائيد در اين كار اين آيات دلالت ظاهره دارد بر آنكه معجزهء موسى بر فرعون غالب گشته تا آنكه او را از اوج دعوى ربوبيت بحضيض مشاورت با قوم افكند و از رتبهء انا ربكم الاعلى تنزل نموده از پرستندگان خود در كار موسى مدد طلبيد و تنفير ايشان نموده از موسى بر استيلاى او بر ملك او و ملك ايشان\r\n قالُوا أَرْجِهْ  گفتند گروه وى در تاخير انداز او را  وَ أَخاهُ  و برادر او را بقتل ايشان شتاب مكن پيش از ظهور كذب ايشان تا مردمان در گمان نيفتند  وَ ابْعَثْ  و برانگيز و بفرست  فِي الْمَدائِنِ  در شهرها و مملكت خويش  حاشِرِينَ  جمع كنندگان را يعنى ايلچيان روان گردان بهر شهرى\r\n يَأْتُوكَ بِكُلِّ سَحَّارٍ  تا بياورند هر كه نيك جادوييست  عَلِيمٍ  دانا و سر آمد در سحر فن تا بر موسى غالب شوند و سر او را در هم شكنند فرعون كسان را بطلب ساحران فرستاد\r\n فَجُمِعَ السَّحَرَةُ  پس جمع كرده شدند جادوان  لِمِيقاتِ يَوْمٍ  براى هنگام روزى  مَعْلُومٍ  دانسته شده و وعده داده كه وقت چاشت بود از روز عيدى كه ايشان را بود از ابن عباس مرويست كه چنان اتفاق افتاد كه آن روز روز دوشنبه بود اول سال روز نوروز بود و ابن زيد گفته كه اجتماع ايشان در اسكندريه بود\r\n وَ قِيلَ  و گفته شد يعنى فرعون گفت  لِلنَّاسِ  مر مردمان را يعنى اهل مصر را  هَلْ أَنْتُمْ  آيا هستيد شما  مُجْتَمِعُونَ  فراهم آيندگان مراد ترغيب آنهاست در اجتماع يعنى البته مبادرت كنيد در جمع شدن و زود فراهم آئيد\r\n لَعَلَّنا  شايد ما همه باتفاق\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n نَتَّبِعُ السَّحَرَةَ  پيروى كنيم جادويان را در دين ايشان نه موسى را در دين او و برادر او  إِنْ كانُوا هُمُ الْغالِبِينَ  اگر باشند ايشان غلبه كنندگان بر موسى و هرون غرض ايشان از اين كلام نه اتباع سحر بود بلكه غرض كلى ايشان آن بود كه تابع موسى نشوند\r\n فَلَمَّا جاءَ السَّحَرَةُ  پس آن هنگام كه جادوان آمدند بمصر فرعون ايشانرا نزد خود طلبيد و انواع حرمت دارى و دلنوازى ايشان كرد به جهت اين گستاخ شده  قالُوا لِفِرْعَوْنَ  گفتند مر فرعون را  أَ إِنَّ لَنا لَأَجْراً  آيا ما را باشد بنزديك تو اجرى و مزدى  إِنْ كُنَّا نَحْنُ الْغالِبِينَ  اگر ما باشيم غلبه كنندگان بسحر بر خصمان تو\r\n قالَ  گفت فرعون  نَعَمْ  آرى مزد باشد شما را  وَ إِنَّكُمْ إِذاً  و بدرستى كه شما باشيد در آنوقت لمن المقرّبين از جملهء نزديكان به من يعنى مقربان بارگاه و خالصان درگاه من باشيد و اول كسى كه بر من درآيد و آخر كسى كه بيرون رود شما باشيد مراد آنست كه هميشه جليس و انيس من باشيد و نزد من معزز و مكرم باشيد پس سحره به اين وعده مستظهر گشته اسباب و ادوات جادوى خود را در ميدان معين آوردند و بوقت معلوم در برابر موسى عليه السّلام صف كشيدند و گفتند ايموسى اول تو ميافكنى جادوئى خود را يا ما بيفكنيم\r\n قالَ لَهُمْ مُوسى  گفت مر ايشان را موسى  أَلْقُوا  بيفكنيد  ما أَنْتُمْ مُلْقُونَ  آنكه شما افكنده‌گانيد آن را غرض موسى به اين قول نه امر ايشان بود بسحر بلكه اذن بود در تقديم آنچه ايشان فاعل او بودند لا محاله به جهت توسل به آن براى اظهار حق\r\n فَأَلْقَوْا  پس بيفكندند  حِبالَهُمْ وَ عِصِيَّهُمْ  رسنها و عصاهاى خود را كه مجوف كرده بودند و پر از سيماب كرده و آن هفتاد هزار رسن و هفتاد هزار عصا بود  وَ قالُوا  و گفتند پس از آنكه رسنها و عصاها بحرارت آفتاب در حركت آمدند و از مردمان غريو و غوغا برخاست بعزّة فرعون سوگند ببزرگى و جاه و قوه و غالبيت فرعون كه در علو منزلتست  إِنَّا لَنَحْنُ الْغالِبُونَ  بدرستيكه ما غلبه كنندگانيم بر موسى و هرون قسم ياد كردند بعزت فرعون بر آنكه غلبيت ايشانرا باشد بجهة غاية اعتقاد ايشان بسحر\r\n فَأَلْقى مُوسى عَصاهُ  پس بيفكند موسى بامر الهى عصاى خود را فى الحال اژدها گشت  فَإِذا هِيَ  پس آنجا آن عصا اژدها شده  تَلْقَفُ  فرو ميبرد  ما يَأْفِكُونَ  آنچه تذوير ميكردند و به صورت ماران بمردمان مينمودند و چون سحره دانستند كه آنچه موسى كرد از جنس سحر نيست چه ايشان اسرار و دقايق سحر را نيك دانسته بودند و يقين كردند كه اين فوق قوت\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبشريست و از نزد حق تعالى صدور يافته نتوانستند كه مالك نفس خود شوند و خود را نگه دارند\r\n فَأُلْقِيَ السَّحَرَةُ  پس به روى در افكنده شدند آن ساحران  ساجِدِينَ  سجده كنندگان يعنى حق تعالى القاى ايشان كرد باعطاى توفيق و لطف و همه از روى صدق\r\n قالُوا  گفتند ساحران  آمَنَّا بِرَبِّ الْعالَمِينَ  گرويديم به پروردگار عالميان\r\n رَبِّ مُوسى وَ هارُونَ  آفريدگار موسى و هارونست و تخصيص ربوبيت خداى بموسى و هارون بعد از تعميم آن جهت آنست كه دفع ربوبيت فرعون كنند و اشعار بر آنكه موجب ايمان ايشان آنچيزى بود كه از موسى و هارون جارى شد و چون فرعون از ايمان ساحران باخبر شد ايشان را طلبيد\r\n قالَ آمَنْتُمْ  گفت آيا تصديق او كرديد و حفص آمنتم ميخواند بىهمزهء استفهام يعنى ايمان آورديد  لَهُ  مر موسى را  قَبْلَ أَنْ آذَنَ لَكُمْ  قبل از آنكه دستورى دهم شما را در ايمان آوردن بموسى  إِنَّهُ  بدرستيكه موسى  لَكَبِيرُكُمُ  هر آينه مهتر شماست  الَّذِي عَلَّمَكُمُ السِّحْرَ  آنكه بياموخت شما را جادوئى يعنى بعضى از جادوئى خود را تعليم شما كرد نه همه و به جهت اين بر شما غالب شد مراد فرعون از اين قول تلبيس امر بود بر قوم خود تا اعتقاد نكنند به آنكه ساحران از روى بصيرت و ظهور حق بموسى گرويدند و بعد از آن در تهديد ايشان گفت كه چون دست كشيديد از عبادت من و تابع موسى گشتيد  فَلَسَوْفَ تَعْلَمُونَ  پس زود باشد كه بدانيد كه چه عقوبت خواهم كرد شما را بر گرويدن بخداى موسى آنگه بيان عقوبت كرد  لَأُقَطِّعَنَّ أَيْدِيَكُمْ وَ أَرْجُلَكُمْ  هر آينه قطع كنم دستها و پاهاى شما را  مِنْ خِلافٍ  از خلاف يكدگر يعنى دست راست و پاى چپ را يا بر عكس يا دستها و پاهاى شما را ببرم جهت مخالفتى كه با من كرديد  وَ لَأُصَلِّبَنَّكُمْ أَجْمَعِينَ  و هر آينه بردار كنم همهء شما را تا آنچنان بميريد و همهء مخالفان عبرت گيرند\r\n قالُوا  گفتند ساحران ايمان آورده  لا ضَيْرَ  هيچ ضررى و رنجى نيست بر ما يعنى از ضرر و تهديد تو و مرك خود نميترسيم  إِنَّا إِلى رَبِّنا مُنْقَلِبُونَ  بدرستيكه ما به ثواب پروردگار خود هر آينه بازگردندگانيم چه او ما را جزاى عظيم خواهد داد بر ايمان و صبر ما را بر عقوبت تو كه آن جنت نعيم است كه هرگز فانى نشود پس قطع دست و پاى ما علت منفعت ابدى و سرور بهجة سرمدى خواهد بود\r\n إِنَّا نَطْمَعُ  بدرستى كه ما طمع داريم  أَنْ يَغْفِرَ لَنا  آنكه پوشاند براى ما  رَبُّنا  پروردگار ما و عفو نمايد  خَطايانا  گناهان ما را\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n أَنْ كُنَّا  به جهت آنكه بوديم از اهل اين محفل  أَوَّلَ الْمُؤْمِنِينَ  اول گرويدگان بوحدانيت خدا پس فرعون بفرمود تا دست راست و پاى چپ آن مؤمنان را قطع كردند و آنها را از دارهاى بلند در آويختند و حضرت موسى بر ايشان مينگريست حجاب از پيش نظر او برداشتند و منازل و مقامات و قرب ايشان به نظر او درآمد تا تسلى يافت و مرويست كه اول كسى كه بقطع دست و پا امر كرد فرعون بود پس موسى بعد از اين صورت چند سال ديگر در ميان فرعونيان دعوت ميكرد و معجزات بديشان مينمود و روز بروز عناد و فساد ايشان بيشتر ميشد تا هلاك ايشان نزديك شد و حكم الهى صادر شد كه موسى با قوم خود از مصر بيرون رود\r\nچنان كه ميفرمايد  وَ أَوْحَيْنا  و وحى كرديم ما  إِلى مُوسى  بسوى موسى  أَنْ أَسْرِ بِعِبادِي  آنكه در شب ببر بندگان مرا يعنى بنى اسرائيل را از شهر مصر كه نجات شما و هلاك كفر در اين است و نوعى كن كه در وقت رفتن شما كسى از فرعونيان واقف نشود به جهت آنكه تا ايشان خبردار شوند شما قطع مسافت بسيار كرده باشيد و بشما نتوانند رسيد تا ضرر رسانند  إِنَّكُمْ مُتَّبَعُونَ  بدرستى كه شما از پى درآمدگانيد يعنى فرعون و قوم او از پى شما درآيند اما بشما نرسند بلكه ما شما را از دريا بگذرانيم و ايشانرا غرق سازيم در مختار القصص آورده كه موسى همهء بنى اسرائيل را امر كرد تا پيرايها و زيورها از قبطيان ببهانه آنكه عيد ما نزديكست و ميخواهيم كه اهالى خود را بدان بيارائيم عاريت گرفتند و وعده فرمود كه در فلان تاريخ تهيه اسباب نموده بوقت طلوع قمر بفلان موضع روند ايشان به همين صورت و صفت اسباب سفر بتقديم رسانيدند چون وقت رحيل شد راه دروازه بر ايشان مشتبه گشت و منشأ آن را معلوم كردند به جهت آن بود كه يوسف صديق دعا كرده بود كه بنى اسرائيل تا تابوت مرا با خود نبرند از مصر بيرون نتوانند رفت و از آن قوم هيچكس را بر مدفن يوسف اطلاع نبود موسى خود ندا ميزد كه هر كه مرا بر صندوق يوسف مطلع گرداند هر مراد كه خواهد بدهم از تمام قوم عجوزهء بغايت پير به شرط آنكه زن موسى باشد در بهشت او را خبر داد كه صندوق يوسف در فلان موضع در قعر درياى نيل است آن را بيرون آوردند وقتى كه قمر بميان آسمان رسيد مهم ساخته و اسباب پرداخته روى به راه نهادند و در آخر آن روز خبر خروج ايشان بقبطيان رسيد قبطيان پنداشتند كه منشأ اينكه بنى اسرائيل پيدا نميشوند آنست كه به تهيات اسباب عيد مشغولند روز سوم خواستند كه در عقب ايشان بروند در خانهء هر قبطى يكى از اعزهء قوم او بمرد و بتعزيهء او مشغول شدند و بروايت ابن جريج حق تعالى بموسى وحى كرد كه بنى اسرائيل را امر كن تا هر چهار خانه بخانهء روند و بعد از آن در هر سرائى كه ايشان باشند برهء بكشند و در آن سراى به خون آلوده كنند كه من\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nفرشتگان را خواهم فرستاد تا كودكان فرعونيان را هلاك كنند و اين علامت براى آن باشد تا بآنخانه نروند كه در آن به خون آلوده بود و بعد از آن بفرمود تا آرد بسرشتند و فطير بپزند و آن را توشه ساخته بكنار دريا روند كه آن را امرى عجيب روى خواهد نمود ايشان چنان نمودند و روى بكنار دريا نهادند و چون روز شد اثرى از ايشان پيدا نگشت قبطيان خبر بفرعون رسانيدند كه موسى و ساير بنى اسرائيل مالهاى ما را بستدند و فرزندان ما را بكشتند فرعون بفرمود تا تخت او را بيرون بردند و بنهادند پس بر بالاى آن بنشست و در اين روز بجمع كردن لشكر امر كرد\r\n فَأَرْسَلَ فِرْعَوْنُ  پس فرستاد فرعون  فِي الْمَدائِنِ حاشِرِينَ  در شهرهائى كه بپاى تخت نزديك بود جمع كنندگان لشكر را و همهء لشكر را جمع كردند\r\nو گفت فرعون  إِنَّ هؤُلاءِ  بدرستى كه گروه بنى اسرائيل  لَشِرْذِمَةٌ قَلِيلُونَ  هر آينه گروهىاند بغايت اندك فرعون ايشان را اندك شمرد و حال آنكه عدد مردان كارى ايشان كه در سن از بيست در نگذشته و به شصت نرسيده سيصد و هفتاد هزار كس بودند و عدد مجموع قوم موسى از نسا و صبيان و كهول و شبان هزار هزار و دويست هزار و كسرى بودند اما فرعون ايشانرا نسبت بلشكر خود اندك شمرد - و در روايت آمده كه فرعون هزار هزار و پانصد پادشاه داشت كه در دست هر يك دست برنجنى زرين بود و هر يكى از ايشان صاحب هزار سوار مسلح بودند و ايشانرا پيش از خود در بنى اسرائيل روان ساخت و بعد از آن بفرمود تا در شهرها ندا كردند و لشگر را جمع نمودند و ندا در دادند كه بنى اسرائيل روان ساخت\r\nو بعد از آن بفرمود تا در شهرها ندا كردند و لشكر را جمع نمودند و ندا در دادند كه بنى اسرائيل گروهىاند كند  وَ إِنَّهُمْ لَنا  و بدرستيكه ايشان ما را  لَغائِظُونَ  بخشم آرندگان چه از ما گريخته‌اند و پيرايهاى قوم را برده‌اند و اولاد ما را كشته‌اند\r\n وَ إِنَّا لَجَمِيعٌ  و بدرستيكه ما جمعى هستيم  حاذِرُونَ  حذر كنندگان از ايذا و ملاحظه و احتياط نمايندگان در امور و به جهت اين با لشكرى چنين عظيم بر سر آنها ميرويم و اگر نه معلوم است كه عشرى از معشار عساكر ما شر ايشان را كفايت ميتوان كرد و گويند حاذر بمعنى سلاح‌دار است يعنى همه سلاح دارانيم و ايشان بىسلاح پس البته مغلوب ما خواهند شد و بروايتى فرعون با هزار هزار سوار دلير كه بر سر هر يك بيضهء از طلا بود در عقب موسى روان شدند\r\n فَأَخْرَجْناهُمْ  پس بيرون آورديم فرعونيان را يعنى در دل ايشان افكنديم تا بيرون آمدند  مِنْ جَنَّاتٍ  از بوستانهاى مملو از اشجار و اثمار  وَ عُيُونٍ  و از چشمهاى آب روان\r\nو  كُنُوزٍ  و از گنج\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nهاى زر و نقره  وَ مَقامٍ كَرِيمٍ  و از منزلهاى خوش و نيكو آينده و آراسته\r\n كَذلِكَ  همچنين كرديم با ايشان يعنى بيرون آورديم اين را از اين نوع بيرون آوردنى  وَ أَوْرَثْناها  و ميراث داديم باغ و بوستانها و گنج و خانهاى ايشان  بَنِي إِسْرائِيلَ  فرزندان يعقوب را چه قولى آنست كه بنى اسرائيل بعد از هلاك فرعونيان بمصر درآمدند و همه اموال قبطيان به تصرف درآوردند و اصح آنست كه در زمان دولت داود و سليمان ( ع ) بر ملك مصر استيلا يافته متصرف جهات قبطيان شدند و در بعضى تفاسير واقع شده كه فرعون در حين خروج ششصد هزار بر مقدمهء لشكر روان كرد و ششصد هزار بر ميمنه تعيين نمود و ششصد هزار بر ميسره نام زد كرد و ششصد هزار در ساقه مقرر نمود و خود با خلق بيشمار در قلب قرار گرفت\r\n يكى لشكر سرا پا غرق جوشن * شده در موج چون درياى آهن \r\n فَأَتْبَعُوهُمْ  پس از پى درآمدند بنى اسرائيل را  مُشْرِقِينَ  در حالتى كه قصد كنندگان بودند به طرف مشرق چه لشگر بنى اسرائيل بدان صوب رفته بودند و اكثر علما گفته‌اند معنى آنست كه تا هنگام طلوع آفتاب ببنى اسرائيل رسيدند و در آن محل لشكر موسى بكنار درياى قلزم رسيدند تدبير عبور و مرور ميكردند كه ناگاه اثر فرعونيان بديد آمد\r\n فَلَمَّا تَراءَا الْجَمْعانِ  پس آنهنگام كه ديدند آن هر دو گروه يكديگر را  قالَ أَصْحابُ مُوسى  گفتند ياران موسى  إِنَّا لَمُدْرَكُونَ  هر آينه ما دريافته شدگانيم يعنى لشكر فرعون ما را در خواهند يافت و بدست ايشان گرفتار خواهيم شد اكنون در آن راه خلاص چگونه پوييم و طريق گريز از كه جوئيم كه در پيش درياست و در پى دشمن ، موسى اضطراب آنها بديد\r\n قالَ كَلَّا  گفت نه چنين است كه ايشان شما را دريابند  إِنَّ مَعِي رَبِّي  بدرستى كه با منست پروردگار من بحفظ و نصرت  سَيَهْدِينِ  زود باشد كه راه نمايد مرا و راه در اين جهت طريق بديد آورد القصه چون لشكر فرعون بنزديك بنى اسرائيل رسيد حق تعالى حجابى از بخار در ميان دو گروه پديد آورد چنان كه يكديگر را نميديدند و فرعون قوم خود را گفت فرود آئيد تا آفتاب بلند شود و بخار از ميان برخيزد و شتاب مكنيد كه راه خلاصى بر ايشان بسته است دريا در پيش و لشكر ما از عقب كجا توانند گريخت مرويست كه مؤمن آل فرعون در پيش موسى ايستاده بود گفت اى موسى بكجا مأمور شدهء كه دريا در پيش است و لشگر فرعون ترا فرو گرفته موسى جواب داد كه مأمور شده‌ايم به دريا و متوقع آنم كه چگونه بگذشتن آن مأمور شوم و بچه وجه از آن\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبگذرم و در اثنا بنى اسرائيل اضطراب بمرتبهء رسانيدند كه موسى بيطاقت شد و بدرگاه الهى بناليد و از عبد اللّه بن سلام نقل است كه موسى دست بمناجات برداشت و گفت يا كائنا قبل كل شىء مكون كل شىء اجعل لنا فرجا و مخرجا حق تعالى بوى وحى فرستاد كه ما دريا را به حكم تو كرديم ويرا بكنيت بخوان و عصا بر آن زن و بر او حكم فرما تا راه در او پيدا شود\r\nهمچنانكه ميفرمايد كه  فَأَوْحَيْنا  پس وحى كرديم  إِلى مُوسى  بسوى موسى  أَنِ اضْرِبْ بِعَصاكَ الْبَحْرَ  آنكه بزن عصاى خود را بنهر نيل كه ما بين ايله و مصر است و يا بدرياى قلزم كه ميان يمن و مكه است يا بمصر موسى عليه السّلام بر لب دريا آمد و عصا بر دريا زد و گفت يا ابا خالد ما را راه ده  فَانْفَلَقَ  پس در هم شكافت دريا و در او دوازده راه پديد آمد  فَكانَ كُلُّ فِرْقٍ  پس بود هر پاره كه جدا شده بود از هم  كَالطَّوْدِ الْعَظِيمِ  همچون كوه بزرك يعنى مانند كوه بلند برآمد و قرار گرفت و فى الحال بادى بتك دريا و زيد و گل او خشك كرد و هر سبطى از دوازده سبط بنى اسرائيل از راهى به دريا درآمدند\r\n وَ أَزْلَفْنا ثَمَّ  و نزديك گردانيديم آنچه شكافته شده بود دريا  الْآخَرِينَ  ديگران را يعنى همه قوم فرعون را بر لب درياى نيل آورديم كه شكافته شده بود آورده‌اند كه چون فرعون به كنار دريا رسيد و آنحال را بديد خواست كه سفهاى قوم خود را فريب دهد گفتا بقوم چه مىبينيد كه دريا از هيبت من شكافته شده هامان بخفيه به او گفت تو خود ميدانى كه اين صورت بدعاى موسى واقع شده زنهار كه به دريا درنيائى كه خود را و همه كسان خود را هلاك گردانى فرعون خواست كه عنان برتابد جبرئيل بر ماديانى نشسته خود را پيش فرعون به دريا افكند و فرعون بر ايغرى تند سوار بود ايغر بوى ماديان شنيده عنان تمالك از دست داده روى به دريا نهاد لشگريان چون ديدند كه فرعون به دريا درآمد هر فوجى از راهى به دريا درآمدند و ميكائيل بر عقب آن لشگر مىآمد و لشگريان را ميراند تا تمامى به دريا درآمدند و حكم الهى به دريا رسيد كه به حال خود باز آى پس بيكبار آبهاى دريا بهم پيوست و مجموع فرعونيان غرق شدند و بنى اسرائيل بسلامت در كنار دريا قرار گرفتند كما قالت جلت قدرته و عظمته\r\n وَ أَنْجَيْنا مُوسى  و نجات داديم موسى را  وَ مَنْ مَعَهُ  و هر كه با او بود  أَجْمَعِينَ  همهء ايشانرا يعنى آب دريا را چنان مرتفع نگه داشتيم و قرار گرفت در آن راهها تا همه از دوازده راه بگذشتند\r\n ثُمَّ أَغْرَقْنَا الْآخَرِينَ  پس غرق كرديم ديگران را يعنى جميع قبطيان را به اين وجه كه چون بميان دوازده راه رسيدند آبها را بر سر ايشان فرود آورديم و همه را هلاك گردانيديم\r\n إِنَّ فِي ذلِكَ  بدرستى كه نجات دادن موسى و قوم او و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nغرق كردن فرعون و اتباع او  لَآيَةً  هر آينه علامتى است روشن بر قدرت الهى  وَ ما كانَ أَكْثَرُهُمْ  و نبودند قوم بيشتر فرعون  مُؤْمِنِينَ  گرويدگان چه از تمامى قبطيان از مردان غير خرقيل كه مؤمن آل فرعون بود كسى ايمان نياورده بود و او با حضرت موسى عليه السّلام از مصر بيرون آمده بود و از زنان همين آسيه زن فرعون و زنى كه راه نمونى كرد بر تابوت يوسف عليه السّلام\r\n وَ إِنَّ رَبَّكَ  و بدرستى كه پروردگار تو اى محمد  لَهُوَ الْعَزِيزُ  هر آينه اوست غالب و هيچكس را قوت غالبيت بر او نيست  الرَّحِيمُ  مهربان كه عقوبت نكند مگر بعد از الزام حجت باولياء خود\r\n وَ اتْلُ عَلَيْهِمْ  و بخوان اى محمد بر مشركان عرب  نَبَأَ إِبْراهِيمَ  خبر ابراهيم را كه ايشان خود را به دو نسبت ميكنند و بفرزندى او فخر مينمايند و در اين خبر تسلية تو و موعظهء قوم تست\r\n إِذْ قالَ  ياد كن ايمحمد چون گفت ابراهيم  لِأَبِيهِ  مر پدر خود يعنى عم خود را كه بمنزلهء پدرش بود مر تربيت و اشفاق  وَ قَوْمِهِ  مر گروه خود را يعنى اهل بابل مراد آنست كه از عم خود بپرس كه  ما تَعْبُدُونَ  چيست كه ميپرستيد غرض وى از اين سؤال آن بود كه بايشان نمايد آنچه بعبادت آن مشغولند از اصنام كه مستحق عبادت نيستند\r\n قالُوا  گفتند در جواب ابراهيم  نَعْبُدُ أَصْناماً  ميپرستيم بتان را  فَنَظَلُّ لَها  پس هميشه ميباشيم مر ايشانرا  عاكِفِينَ  ملازمان و مجاوران در روز مراد از اصنام صورتهائى ميبود كه ساخته بودند از انواع فلزات بر صورت مختلفه و بر عبادت آن مداومت مينمودند\r\n قالَ  گفت ابراهيم بر وجه الزام كه بتان شما  هَلْ يَسْمَعُونَكُمْ  آيا ميشنوند خواندن شما را و اجابت دعاى شما ميكنند  إِذْ تَدْعُونَ  وقتى كه بخوانيد ايشان را\r\n أَوْ يَنْفَعُونَكُمْ  يا سود ميرسانند شما را كه پرستش ايشان ميكنيد  أَوْ يَضُرُّونَ  يا زيان ميرسانند به كسى كه اعراض كرده از عبادت ايشان از جواب عاجز شده نتوانستند كه بنعم جواب دهند پس بهانه تقليد پيش آورده\r\n قالُوا  گفتند در جواب  بَلْ  نه چنانست كه تو گفتى از اجابت دعا و نفع و ضرر كه از ايشان ديده باشيم بلكه  وَجَدْنا آباءَنا  يافته‌ايم پدران خود را كه ايشان  كَذلِكَ يَفْعَلُونَ  همچنان ميكردند يعنى اينان را پرستش ميكردند و بر آن مقيم بودند ما نيز اقتدا بايشان كرده بپرستش اينها قيام مينمائيم بدانكه بت پرستان را هيچ دليلى نيست بر صحت دين خود اما به جهت شبههء باطله از مذهب حق\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبرگشته روى در باديه ضلالت نهاده‌اند يكى آنكه گفته‌اند كه ما را حد آن نيست كه جرأت كنيم در عبادت خدا چه پرستشى كه لايق او باشد از ما نمىآيد پس از مخلوقات او چيزى اختيار كرده ايم تا ما را بخداى نزديك گرداند چنان كه گفته ما نعبدهم الا ليقربونا الى اللّه زلفى دويم آنكه هر چيزى را خاصيتى است خاصيت اين بتان آنست كه شفيعان ما باشند نزد خداى كه هؤلاء شفعاؤنا عند اللّه سيم آنكه اعظم شبهاى ايشان تقليد است همچنانكه در جواب ابراهيم گفتند كه بل وجدنا آباءنا كذلك يفعلون\r\n قالَ  گفت ابراهيم  أَ فَرَأَيْتُمْ  آيا ديده‌ايد و دانسته‌ايد استفهام براى تقرير است يعنى بدانيد كه  ما كُنْتُمْ تَعْبُدُونَ  آنچه هستيد كه مىپرستيد آن را\r\n أَنْتُمْ وَ آباؤُكُمُ الْأَقْدَمُونَ  شما و پدران ديرينهء شما نيز پرستيده‌اند\r\n فَإِنَّهُمْ  پس بدرستيكه اين معبودان و آباى شما  عَدُوٌّ لِي  دشمنانند مرا مراد ابراهيم از اين آنست كه اصنام اعداى پرستندگان خودند زيرا كه عبدهء ايشان متضرر ميشوند از جهت ايشان زياده از آنچه كسى از عدو خود متضرر شود چه ضرر خلود عذاب اليم و عقاب جحيم كه از عبادت ايشان حاصل ميگردد از هيچ دشمنى متصور نيست و يا معنى مراد آنست كه من دشمنم مر ايشان را چه هر كه را دشمن دارند او نيز دشمن است پس دشمن خود را در لباس دشمنى ايشان ظاهر كرده پس مخالف و معادى ايشانم  إِلَّا رَبَّ الْعالَمِينَ  ليكن دوست من پروردگار عالميانست\r\nبعد از آن تعداد صفات كماليت حضرت عزة ميفرمايد تا قوم دست از عبادت اصنام كه لا يضر و لا ينفع است بازداشته بعبادت او سبحانه ميل كنند و ميفرمايد كه  الَّذِي  آفريدگار عالم آنكس است كه  خَلَقَنِي  كه آفريد مرا و از عدم بوجود آورد  فَهُوَ يَهْدِينِ  پس او راه مينمايد مرا براستى در قول و فعل و يا آفريد مرا براى اقامت حق و راه مينمايد مرا بدعوت خلق يا خلق كرده مرا به جهت طاعت و هدايت و بخشيد مرا تا بوسيلهء آن مرا بجنت برد\r\n وَ الَّذِي هُوَ يُطْعِمُنِي  و او آنكس است كه ميخوراند مرا غذائى كه قوام اجزاى بدن من بر آنست  وَ يَسْقِينِ  و ميآشاماند مرا آبى كه موجب تسكين تشنگيست و سبب تربيت اعضاى من در كشف الاسرار از ذو النون مصرى نقل مىكند كه اين طعام معرفتست و اين شراب شراب محبت كه دلها به آن زندگى يابند و اين بيت از آن منقولست ( شراب المحبة خير شراب و كل شراب سواه سراب ) و از فحواى اين كلمات از اسرار كلام حقايق نظام ابيت عند ربى يطمعنى يسقينى پى ميتوان برد چنان كه در حق خواجه الثقلين فرموده‌اند\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n خوان تو ابيت عند ربى * خواب تو ولا ينام قلبى \r\n خاك قدم تو اهل عالم * زير علم تو نسل آدم \r\n چون نيست وسيلتى ز طاعت * از ما گنه وز تو شفاعت \r\n اى كرده به زير پاى كونين * بگذشته ز حد قاب قوسين \r\n وَ إِذا مَرِضْتُ فَهُوَ يَشْفِينِ  و چون بيمار شوم او مرا شفا ميدهد و از امام جعفر صادق عليه السّلام مروى است كه معنى آيه آنست كه چون بيمار شوم بگناه شفا ميدهد مرا بتوبه و سلمى گفته كه مرض برؤيهء اعتبار است و شفا مشاهدهء انوار واحد قهار و در بحر المعانى آورده كه بيمارى متعلقات كونين است و شفا بقطع تعلق و آن وابسته است بجذبهء عنايت حق تعالى كه چون در رسيد سالك را از همه منقطع ساخته بيكى پيوند دهد يعنى بشرينى تجريد از مرض تعلقش بازرهاند يكى از اكابر دين روايت كرده كه به بيمارستانى رفتم طبيبى ديدم نشسته و جمعى بيماران بر او جمع گشته هر كسى شرح علة خود ميداد و هر كسى را دوائى ميفرمود كه در خور او بود در اين اثنا جوانى نزد وى آمد گونه‌اش زرد گشته و اثر عبادت و سيماى تقوى و صلاحيت بر او پيدا طبيب را گفت تو حكيم حاذقى مرا بيمارئى هست دوائى كن گفت چه مرض دارى جواب داد كه علت گناه بر مزاج من مستولى گشته و بدن من به جهت ثقل ذنوب گران گشته مرا در اين باب علاجى فرما كه موجب صحت مزاح و سبب خفت بدن من گردد طبيب گفت هليلهء صبر را بستان و با بليلهء تواضع در هاون ندم و پشيمانى افكن و بدست قهر هواى نفس آن را نيك صلايه كن و در تابه صحت عزم انداز و آب حيا و شرم بر او ريز و به آتش محبتش بجوشان و بكفچه عصمتش بگردان تا حباب حلم برآرد و آنگاه بروق صفا بپالاى و بمروحه رضا باد كن و در وقت سحر شربتى ازو نوش كن تا درد گناه تو به صحت عزم بر طاعت مبدل گردد و راحت يا بى جوان از اين سخن وجد كرده مضمون اينمقال بر زبان او جارى شد\r\n چگويمت كه چه خوش آمدى مسح صفت * بيك نفس همه درد مرا دوا كردى \r\n وَ الَّذِي  و ديگر پروردگار عالم آنكس است كه  يُمِيتُنِي  ميراند مرا در دنيا بانقضاى اجل  ثُمَّ يُحْيِينِ  پس زنده گرداند مرا در آخرت براى محاسبت و مجاوزات ثعلبى گفته كه بميراند بعدل و زنده گرداند بفضل و گويند بميراند به معصيت و زنده گرداند بتوفيق در طاعه يا بميراند بجهل و زنده گرداند بعقل و محققان گفته‌اند كه اماتت و احياء بخوفست و رجا يا بغفلت و ذكر و يا باستار و تجلى و يا باوصاف بشريت و اخلاق روحانيت\r\n وَ الَّذِي  و وى آنكس است كه  أَطْمَعُ أَنْ يَغْفِرَ لِي \r\n\r\n","description":"","footnote":"","page_name":" 82 ","page_number":82},
  {"content":"\r\n\r\nطمع دارم كه بيامرزد براى من  خَطِيئَتِي  گناهان مرا  يَوْمَ الدِّينِ  روز جزا اسناد گناه به خود با وجود عصمت يا به جهت كسر نفس است و انقطاع تمام به او سبحانه و يا مراد ترك اولى است و نكتهء حسنات الابرار سيئات المقربين مشعر است بر اين حاصل كه صدور اينكلام از حضرت خليل جليل به جهت احتجاج بود بر قوم و اخبار به آنكه صلاحيت الوهيت ندارد مگر كسى كه فاعل اين افعالست\r\nو بعد از آن او سبحانه حكاية ميفرمايد از آنچه ابراهيم از او سؤال نموده بقوله  رَبِّ هَبْ لِي  اى پروردگار ببخش مرا و عطا كن  حُكْماً  كمال در علم و عمل تا به آن مستعد خلافة حق و رياست خلق گردم و نزد كلبى مراد به حكم نبوتست  وَ أَلْحِقْنِي  و در رسان مرا بسبب توفيق كمال در علم و عمل  بِالصَّالِحِينَ  بشايستگان راه و برگزيدگان درگاه يعنى در عداد انبيا كه كاملند در صلاحيت و اصلا صلاح ايشان آميخته نيست بشايبهء كبيره و صغيره\r\n وَ اجْعَلْ لِي  و گردان براى من  لِسانَ صِدْقٍ  زبان راست يعنى زبان ثناگوى و ثنا خوان  فِي الْآخِرِينَ  در ميان پس آمدگان يعنى ثناى نيكونامى و آوازهء مرا جارى گردان بر زبان كسانى كه از پس من آيند بر وجهى كه اثر آن در دنيا تا بروز قيامت بماند و اين دعا بعز اجابة رسيده جميع امم از مجوس و يهود و نصارى و اهل اسلام ثناى خليل الرحمن ميگويند و محبت او دارند و يا ظاهر كن براى تجديد اصل دين من كه توحيد است و راست گوئى در آخرين امتان كه آنحضرت خاتمية است صلّى اللّه عليه و آله و سلّم\r\n وَ اجْعَلْنِي  و گردان مرا  مِنْ وَرَثَةِ جَنَّةِ النَّعِيمِ  از وارثان بهشت پر نعمت در آخرت يعنى مرا داخل كسانى گردان كه در منازل بهشت نزول كنند\r\n وَ اغْفِرْ لِأَبِي  و بيامرز پدر مرا مراد عم اوست يعنى او را بيامرز كه ايمان آرد  إِنَّهُ كانَ مِنَ الضَّالِّينَ  بدرستيكه اوست از گمراهان يعنى از طريق حق منحرفست و غافل از جادهء ثواب در مجمع آورده كه وصف او بضلال مشعر است بر آنكه عم او از روى جهل كافر بود نه بر سبيل عناد و جح‌ود بدين و وجوه استغفار ابراهيم براى عم خود در منهج الصادقين در سورهء التوبه به شرحى مبسوط بقلم بيان درآمده و اينجا اكتفا بيك وجه نموده مىشود و آن اينست كه طلب مغفرة براى او بجهة آن بود كه وعدهء ايمان داده بود مر او را پس ابراهيم به جهت اين طمع و اميدوارى از براى او استغفار خواست و ميتواند بود كه در اين وقت هنوز ابراهيم ممنوع نشده باشد از استغفار براى كفار\r\n وَ لا تُخْزِنِي  و رسوا مساز و خوار مگردان\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمرا به جهت عتاب بر ترك اولى و نقص رتبهء من از رتبهء بعضى وراث جنة به جهت آن  يَوْمَ يُبْعَثُونَ  در روزى كه برانگيخته شوند همه مردمان در مجمع آورده كه اين دعاى او نيز بر وجه انقطاع بود و كسر نفس و تعليم امتان و اگر نه انبيا به جهت عصمت از خزى آن روز مبرااند و از فضيحة آن محفوظ\r\nبعد از آن در بيان يوم يبعثون ميفرمايد كه  يَوْمَ لا يَنْفَعُ  روزى كه سود نكند و فايده نرساند و بكارى نيايد  مالٌ وَ لا بَنُونَ  مال و نه پسران هيچكس را\r\n إِلَّا مَنْ أَتَى اللَّهَ  مگر كسى كه بيايد به خدا  بِقَلْبٍ سَلِيمٍ  بدل خالص از كفر و معصيت چونكه اول خود را صرف كرده باشد در راه حق و فرزندان را به راه حق ارشاد نموده هر آينه آن مال و فرزند او را نفع رسانند از امام جعفر صادق عليه السّلام مرويست كه قلب سليم دليست كه سالم باشد از حب دنيا و حسن گفته كه سالم باشد از كفر و نفاق بر خلاف مشرك و منافق كه دل او بشرك و نفاق مريض است كقوله فى قلوبهم مرض و يا سالم از فساد و معاصى و يا از حسد و خيانة و در تفسير تيسير آورده كه سليم از بغض اهل البيت عليه السّلام و قشيرى فرموده كه سليم آنست كه خالى باشد از غير خدا و سلمى گفته كه سليم آنست كه در او نه آفات دنيا گنجد و نه مطامع عقبا و يا خالى از بدعت و مطمئن بسنت\r\n وَ أُزْلِفَتِ الْجَنَّةُ  و روزى كه نزديك گردانيده شود بهشت  لِلْمُتَّقِينَ  از براى پرهيزكاران تا از موقف آن را ببينند و بمشاهدهء منازل خود مسرور شوند\r\n وَ بُرِّزَتِ الْجَحِيمُ  و ظاهر ساخته آتش دوزخ  لِلْغاوِينَ  براى گمراهان تا در آن نگرند و مقامات خود را به بينند و غم و الم حسرت ايشان بيفزايد\r\n وَ قِيلَ لَهُمْ  و گفته شود مر ايشانرا يعنى فرشتگان به حكم خداى تعالى از ايشان پرسند بر وجه عتاب و سرزنش  أَيْنَ ما كُنْتُمْ  كجااند آنچه بوديد كه پيوسته  تَعْبُدُونَ  ميپرستيديد آن را\r\n مِنْ دُونِ اللَّهِ  بجز از خداى تعالى يعنى كجااند خدايان شما كه بديشان اميدوار بوديد  هَلْ يَنْصُرُونَكُمْ  آيا چه يارى ميدهند شما را بر دفع عذاب از شما  أَوْ يَنْتَصِرُونَ  يا انتقام ميكشند براى شما از كسى كه عذاب شما مىكند و گويند معنى آنست كه ممتنع ميشوند از عذاب خود و دفع ميكنند آن را از خود چه در آن روز كفار يا اصنام و يا اوثان خود در آتش دوزخ باشند كما قال\r\n فَكُبْكِبُوا فِيها  پس پيوسته در افكنده شوند بر روى در دوزخ سوزان  هُمْ وَ الْغاوُونَ  بتان و گمراهان يعنى پرستندگان ايشان تا آنكه در قعر دوزخ قرار گيرند و در آنجا باشند\r\n وَ جُنُودُ إِبْلِيسَ  و بدوزخ انداخته شوند لشگريان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nابليس كه متابعان ويند از عصاة جن و انس و اعوان و فرزندان او  أَجْمَعُونَ  همهء ايشان\r\n قالُوا  گويند كافران  وَ هُمْ فِيها  و حال آنكه ايشان در دوزخ  يَخْتَصِمُونَ  دشمنى كنندگان با يكديگر يعنى عبدهء اصنام با بتان گويند\r\n تَاللَّهِ  به خدا سوگند  إِنْ كُنَّا  بدرستى كه ما بوديم  لَفِي ضَلالٍ مُبِينٍ  هر آينه در گمراهى هويدا و پيدا\r\n إِذْ نُسَوِّيكُمْ  وقتى برابر ميكرديم شما را در استحقاق عبادت  بِرَبِّ الْعالَمِينَ  بپروردگار عالميان\r\n وَ ما أَضَلَّنا  و گمراه نكردند ما را و بر ضلالة نداشتند  إِلَّا الْمُجْرِمُونَ  مگر بدكاران از مهتران و پيشوايان ما كه بايشان اقتدا ميكرديم و يا از ديوان گمراه كننده\r\n فَما لَنا  پس نيست ما را اكنون هيچكس  مِنْ شافِعِينَ  از شفاعت كنندگان چنان كه مؤمنان را هست از ملائكه و انبياء\r\n وَ لا صَدِيقٍ  نه دوستى  حَمِيمٍ  مهربان و با شفقت همچنانكه ايشان را هست و در بعضى تفاسير مذكور است كه حميم در اصل هميم بوده ها را بحا مبدل كرده‌اند از جهت قرب مخرج و هميم از اهتمام مأخوذ است يعنى يارى كه در آن روز اهتمام كند در مهم كافران و شرط دوستى بجاى آورد نخواهد بود چه تصادق مخصوص خواهد بمؤمنان چه ميان اهل نار تعادى و تباغض خواهد بود كه الاخلاء يومئذ بعضهم لبعض عدو الا المتقين و يا نيست ما را شفعا و صديق و حميم از آنان كه ما ايشانرا شفعا و اصدقاء خود ميدانستيم چه اعتقاد ايشان آن بود كه اصنام شفعاء ايشان باشند نزد خداى و شياطين الانس اصدقاء ايشان باشند در آن روز جابر بن عبد اللّه الانصارى رواية كند كه رسول صلّى اللّه عليه و آله و سلّم فرمود كه چون اهل بهشت در بهشت قرار گيرند بعضى از ايشان گويند كه بار خدايا حال صديق من فلان چيست خطاب آيد وى در دوزخ گرفتار است بجزاى گناه خود اين مؤمن زبان بشفاعت گشوده گويد بار خدايا چه شود اگر بكرم عميم خود او را به من بخشى حق تعالى فرمايد او را به تو بخشيدم پس بملائكه امر فرمايد كه كه بيرون آوريد براى او صديق او را از دوزخ و ببهشت رسانيد كفار چون ببينند كه عاصيان مؤمنين بشفاعت اصدقا از دوزخ خلاص شدند و ببهشت رفتند و ايشان در دوزخ ماندند گويند فما لنا من شافعين و لا صديق حميم عياشى باسناد خود از حمران بن اعين نقل كرده كه ابى عبد اللّه عليه السّلام سه بار سوگند ياد كرد كه به خدا سوگند كه ما شفاعت كنيم شيعيان خود را تا آنكه مردمان گويند و بروايتى دشمنان ما گويند كه ما را هيچ صديقى و شفيعى و حميمى نيست و ابان بن تغلب روايت كرده از ابى عبد اللّه كه شنيدم كه ميفرموده مؤمن در روز قيامت شفاعت اهل خود كند و حق تعالى شفاعت او را در حق ايشان قبول فرمايد هر دو انگشت سبابهء خود را بردارد و گويد يا رب خويدمى كان يقينى الحر و البرد بار\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nخدايا خادمك مرا از عذاب نجات ده كه او مرا از گرما و سرما نگاه داشته حق تعالى اجابت شفاعت او كند و از ابو جعفر عليه السّلام نقل است كه مؤمن همسايهء خود را كه هيچ حسنهء از او صادر نشده باشد شفاعت كند و گويد بار خدايا دفع اذيت و ضرر از من ميكرد حق تعالى شفاعت او را در بارهء او قبول كند بعد از آن فرمود بدرستيكه كمترين اهل ايمان از روى شفاعت شفاعت سى كس تواند كرد و در آثار آمده كه هيچ جائى نباشد كه جمعى از مؤمنان آنجا جمع شوند كه در ميان ايشان بنده باشد از اهل ايمان و صلاح الا كه شفاعت او در حق همهء ايشان قبول كنند و اهل كفر و شرك از اين سعادت محروم باشند و در عذاب ابدى گرفتار و از روى حسرت گويند\r\n فَلَوْ أَنَّ لَنا كَرَّةً  پس كاشكى بودى ما را بازگشتى به دنيا  فَنَكُونَ  پس ميبوديم  مِنَ الْمُؤْمِنِينَ  از باور دارندگان تا شفاعت ما ميكردند\r\n إِنَّ فِي ذلِكَ  بدرستيكه در آنچه مذكور شد از خبر ابراهيم و احتجاج او  لَآيَةً  هر آينه علامتى است كه عقلا بدان عبرت گيرند و حجتى و موعظهء مر كسى را كه ارادهء آن نمايد كه به نظر اعتبار در آن نگرد و بامر آخرت پردازد  وَ ما كانَ أَكْثَرُهُمْ  و نبودند بيشتر قوم ابراهيم  مُؤْمِنِينَ  گروندگان به او چه از اهل بابل جز دختر نمرود كسى ايمان نياورده بود\r\n وَ إِنَّ رَبَّكَ  و بدرستى آفريدگار تو  لَهُوَ الْعَزِيزُ  اوست غلبه كننده بر مشركان و غالب بر تعجيل انتقام از ايشان  الرَّحِيمُ  مهربان بمهلة دادن عذاب ايشان تا ايمان آورند ايشان و يا ذريه ايشان و يا بخشاينده كه توبهء بندگان رد نكند و بىاحتجاج بر ايشان عذاب نفرمايد\r\n كَذَّبَتْ قَوْمُ نُوحٍ الْمُرْسَلِينَ  تكذيب كردند گروه نوح همه فرستادگان را تا آدم و گفتند هيچ پيغمبرى بخلقان نيامده و يا مراد تكذيب نوح است چه تكذيب يك پيغمبر موجب تكذيب همه است زيرا هر يك داعى بندگانند بر توحيد و عدل و غير آن از اصول اسلام پس تكذيب جميع ايشان باشد و قول اول منقولست از امام جعفر عليه السّلام\r\n إِذْ قالَ لَهُمْ  ياد كن چون گفت مر ايشان را  أَخُوهُمْ نُوحٌ  برادر ايشان نوح مراد اخوت نسبيست يعنى نوح كه سلسلهء نسبت او بايشان منتهى بود گفت مر ايشان را  أَ لا تَتَّقُونَ  آيا نميترستيد از خداى كه ترك عبادت او ميكنيد و بتان را ميپرستيد و تكذيب من ميكنيد و انكار ميورزيد\r\n إِنِّي  بدرستيكه من  لَكُمْ رَسُولٌ أَمِينٌ  مر شما را فرستاده‌ام با امانت و مشهور به اين صفت در ميان شما پس سخن من حق خواهد بود و معرا از شايبهء كذب\r\n فَاتَّقُوا اللَّهَ  پس بترسيد از عقوبت خداى و ترك بت\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nپرستيدن كنيد  وَ أَطِيعُونِ  و فرمان بريد مرا در قبول ايمان و اذعان توحيد و طاعت و عبادت او بر وجه اخلاص\r\n وَ ما أَسْئَلُكُمْ  و نميخواهم شما را  عَلَيْهِ  بر اداى رسالت و نصيحت  مِنْ أَجْرٍ  هيچ مزدى  إِنْ أَجْرِيَ  نيست اجرت من  إِلَّا عَلى رَبِّ الْعالَمِينَ  مگر بر پروردگار عالميان\r\n فَاتَّقُوا اللَّهَ  پس بترسيد از عقوبت خداى و ترك بت پرستيدن كنيد  وَ أَطِيعُونِ  و فرمان بريد مرا تكرار امر بتقوى و طاعت جهت تاكيد و مبالغه است در آن بر ايشان\r\n قالُوا  گفتند در جواب نوح  أَ نُؤْمِنُ لَكَ  آيا ايمان آريم و تصديق كنيم مر ترا  وَ اتَّبَعَكَ الْأَرْذَلُونَ  و حال آنكه پيروى كرده‌اند ترا سفلگان و بىقدران و فرومايگان كه نه حسب دارند و نه نسب و اهل صفتهاى دنيه و خسيسه‌اند ابن عباس گويد كه ايشان اهل حيا كه بودند و نزد بعضى حجام بودند حاصل كه ايشان جهت قصور فهم و عقل حطام دنيويه را منظور داشته ايمان اتباع نوح را كه بىمال و جاه بودند مانع ايمان خود دانستند و ميگفتند كه ايشان به جهت طمع مال و رفعت به او گرويده‌اند نه بر وجه اعتقاد و اخلاص و لهذا نوح عليه السّلام\r\n قالَ  فرمود در جواب ايشان  وَ ما عِلْمِي  و نيست دانش من  بِما كانُوا يَعْمَلُونَ  به آنچه هستند كه ميكنند آن را از روى اخلاص طمع در طممه يعنى حكم بر من ظاهر است و چون ايشان عمل اهل ايمان ميكنند بر من واجبست كه حمل آن بر اخلاص كنم بحسب ظاهر\r\n إِنْ حِسابُهُمْ  نيست حساب باطن ايشان  إِلَّا عَلى رَبِّي  مگر بر پروردگار من كه مطلع است بر ظاهر و باطن آن  لَوْ تَشْعُرُونَ  اگر دانيد كه عالم الغيب اوست پس هر آينه دانيد قول مرا در اين باب و ليكن جاهليد پس ميگوئيد آنچه نميدانيد قريش نيز به همين طريقه سلوك نمودند باصحاب حضرت طعن كردند به اين صفت چنين كه آورده‌اند كه هرقل كه پادشاه روم بود ابو سفيان را از اتباع رسول سؤال كرد گفت ايشان از اذل و ضعفهاى مردمانند وى در جواب گفت ما زالت اتباع الانبياء كذلك هميشه اتباع پيغمبران پيشين نيز چنين بودند حاصل كه قوم نوح عليه السّلام گفتند بنوح كه تو اين اراذل را از مجلس خويش بران تا ما با تو بنشينيم و سخن تو بشنويم\r\nنوح فرمود  وَ ما أَنَا بِطارِدِ الْمُؤْمِنِينَ  و من نيستم رانندهء مؤمنان از پيش خود\r\n إِنْ أَنَا إِلَّا نَذِيرٌ مُبِينٌ  نيستم من مگر بيم كنندهء آشكارا يعنى مبعوث شده‌ام بدعوت مكلفان خواه اغنيا و خواه فقرا پس چگونه طرد و منع فقرا كنم از خود به جهت آنكه اغنيا تابع من شوند\r\n قالُوا  گفتند كافران  لَئِنْ لَمْ تَنْتَهِ يا نُوحُ  اگر باز نه ايستى اى نوح\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاز آنچه ميگوئى يعنى از دعوت و انذار  لَتَكُونَنَّ مِنَ الْمَرْجُومِينَ  هر آينه باشى از كشته شدگان بسنك يا از دشنام داده شدگان و يا راندگان ابو حمزه ثمالى روايت كرده كه هر موضعى از قرآن كه لفظ رجم واقع شده بمعنى قتل است مگر در سورهء مريم كه لئن لم تنته لأرجمنك كه بمعنى دشنام دادنست القصه نوح چون اين كلمات تهديد آميز از قوم بشنيد و آثار نوميدى از ايشان دريافت روى بدرگاه بىنياز آورد\r\n قالَ رَبِّ  گفت اى پروردگارا  إِنَّ قَوْمِي  بدرستى كه گروه من  كَذَّبُونِ  تكذيب كردند مرا از روى عناد و مرا در دعوى رسالت باور نداشتند بر وجه لجاج و جحود و انكار\r\n فَافْتَحْ بَيْنِي وَ بَيْنَهُمْ  پس حكم كن ميان من و ميان ايشان  فَتْحاً وَ نَجِّنِي  حكم كردنى براستى و بازرهان مرا از قصد ايشان و يا از شآمة عمل ايشان  وَ مَنْ مَعِيَ  و هر كرا كه با من است  مِنَ الْمُؤْمِنِينَ  از گرويدگان غرض او از اين مناجات آن بود كه من بر ايشان دعا مىكنم نه به جهت آنكه مرا بخشم درآورده‌اند و ايذاى من كرده‌اند بلكه به جهت تست و دين تو كه تكذيب وحى نو كرده‌اند و انكار وحدانيت و ارسال تو پس عذاب بر ايشان بازگردان\r\n فَأَنْجَيْناهُ  پس نجات داديم او را  وَ مَنْ مَعَهُ  و هر كرا كه با او بودند از مؤمنان  فِي الْفُلْكِ الْمَشْحُونِ  در كشتى پر از آدميان و امتعه و ما كولات و غير آن از حيوانات\r\n ثُمَّ أَغْرَقْنا  پس غرفة ساختيم  بَعْدُ  پس از رهانيدن او و اتباع او  الْباقِينَ  باز پس ماندگان از كشتى يعنى گروه كفار كه بر ايشان مبعوث بود\r\n إِنَّ فِي ذلِكَ  بدرستى كه در صبر نوح و ايذاى قوم و عناد و جحود ايشان به جهت آن و نجات اهل ايمان در كشتى  لَآيَةً  هر آينه علامتى است شايع و متواتر مر آنها را كه پند گيرند از آن و اقتدا به پيغمبران كنند و در صراط المستقيم سلوك نمايند  وَ ما كانَ أَكْثَرُهُمْ مُؤْمِنِينَ  و نيستند بيشتر ايشان باور دارندگان\r\n وَ إِنَّ رَبَّكَ  و بدرستيكه پروردگار تو  لَهُوَ الْعَزِيزُ  هر آينه اوست توانا بر عقوبت كافران و منتقم بر ايشان  الرَّحِيمُ  مهربان بمهلت عذاب از ايشان تا حجة بر ايشان لازم گردد يعنى از الزم حجة بر طريق حق انزال عذاب نفرمايد و يا رحيم است بر مؤمنان در نجات دادن نوح و اتباع او و يا بر توفيق پيغمبران در حلم و بردبارى و احتجاج بر كافران\r\n كَذَّبَتْ عادٌ  بدروغ داشتند قبيلهء عاد  الْمُرْسَلِينَ  فرستادگان را\r\n إِذْ قالَ لَهُمْ  چون گفت مر ايشانرا  أَخُوهُمْ هُودٌ  برادر نسبى ايشان هود\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n أَ لا تَتَّقُونَ  آيا پرهيز نميكنيد از شرك و يا نميترسيد از عذاب خدا\r\n إِنِّي لَكُمْ  بدرستى كه من شما را  رَسُولٌ أَمِينٌ  فرستاده‌ام امين بر وحى و رسالت يعنى آنچه نازل شد از نزد خداى بشما ميرسانم بى زياده و نقصان و تغيير و تبديل يا آنكه من بر صفت امانتم نزد شما قول من حق و صدق است و معرا از كذب\r\n فَاتَّقُوا اللَّهَ  پس بترسيد از خدا و ترك مخالفت من كنيد  وَ أَطِيعُونِ  و فرمان بريد مرا و بر آنچه شما را بر آن دعوت ميكنم\r\n وَ ما أَسْئَلُكُمْ عَلَيْهِ  و نمىطلبم از شما بر تبليغ رسالت و اداى دعوت  مِنْ أَجْرٍ  هيچ مزدى از مال و منال و متاع دنيا  إِنْ أَجْرِيَ  نيست پاداش من بر اين  إِلَّا عَلى رَبِّ الْعالَمِينَ  مگر بر آفريدگار عالميان و چون قوم هود دائم بلهو و لعب مشغول بودند\r\nاز اينجهت هود عليه السّلام در انكار اين ميفرمود  أَ تَبْنُونَ بِكُلِّ رِيعٍ  آيا بلند ميكنيد بهر موضعى بلند  آيَةً  علامتى براى تماشاى آينده و رونده  تَعْبَثُونَ  بازى ميكنيد ببنيان آن بىآنكه شما را به آن بنا احتياج باشد و گويند كه ايشان بر سر راهها خانهاى بلند ميساختند و در آنجا نشسته هر كه بر ايشان بگذشتى با او بازى كردندى و يا مراد كبوتر خانهاست كه براى طيران كبوتران ببازى بر بلندى ساختندى و مقاتل گفته كه ايشان در سفرها بستارها رفتندى و راه بستاره بردندى و در سر راهها بنا هاى بلند و ميلهاى مرتفع بنا كردندى بعبث كه اصلا احتياج به آن نداشتندى و يا مراد قصور رفيعه است كه بنا كردندى و به آن بر يكديگر فخر نمودندى - از پيغمبر صلّى اللّه عليه و آله و سلّم مرويست كه هر كه بنائى سازد آن بنا و بال او باشد در آخرت مگر كسى كه به او احتياج داشته باشد القصه هود بر سبيل انكار بقوم خود گفت كه بناها مىسازيد بر مواضع بلند به جهت لهو و لعب بدون احتياج به آن\r\n وَ تَتَّخِذُونَ مَصانِعَ  و فراميگيريد حوضهاى آب يا كوشكهاى محكم يا قلعهاى استوار  لَعَلَّكُمْ تَخْلُدُونَ  گويا شما جاويد خواهيد بود در آن و به جهت اين بناهاى عاليه به گچ و آجر راست ميكنيد كه مظنه خلود است در آن\r\n وَ إِذا بَطَشْتُمْ  و چون سخت گرفتيد و مواخذه كرديد مردمان را  بَطَشْتُمْ  سخت گيرى كرديم  جَبَّارِينَ  در حالتى كه متكبرانيد و سركشان بدون شفقت و مهربانى و قصد ادب كردن و عاقبت انديشى نمودن\r\n فَاتَّقُوا اللَّهَ  پس بترسيد از خدا به ترك اينكارهاى قبيح  وَ أَطِيعُونِ  و فرمان بريد مرا بر آنچه ميفرمايم كه انفع است مر شما را در دنيا و عقبى\r\n وَ اتَّقُوا الَّذِي أَمَدَّكُمْ  و بترسيد از خدا كه مددكارى كرد شما را  بِما تَعْلَمُونَ  به آنچه ميدانيد\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nو ميشناسيد از انواع نعمتها\r\nو بعد از اجمال در صدد تفصيل آن درآمده فرمود كه  أَمَدَّكُمْ بِأَنْعامٍ  مدد كرد شما را بچهارپايان چون شتر و گاو و گوسفند تا از ايشان اخذ فوايد كنيد  وَ بَنِينَ  و به پسران تا در همه حال يار و مددگار شما باشند\r\n وَ جَنَّاتٍ  و ببوستانهاى پر از ميوه كه از آن ميخوريد  وَ عُيُونٍ  و بچشمهاى آب كه ميآشاميد و بزراعات و اشجار ميدهيد و با وجود اين نعمتها كفران و ناسپاسى نعم او ميكنيد\r\n إِنِّي أَخافُ عَلَيْكُمْ  بدرستيكه من ميترسم بر شما كه بر شرك مصريد  عَذابَ يَوْمٍ عَظِيمٍ  عذاب روز بزرگ در دنيا كه باد صرصر است و در آخرت كه آتش دوزخ است\r\n قالُوا  گفتند عاديان در جواب هود  سَواءٌ عَلَيْنا  يكسانست بر ما  أَ وَعَظْتَ  يا پند دهى ما را  أَمْ لَمْ تَكُنْ مِنَ الْواعِظِينَ  يا نباشى از پند دهندگان يعنى ما طريق خود را از دست نمىدهيم خواه تو نصيحت كنى و خواه نكنى\r\n إِنْ هذا  نيست اين كار كه برآنيم از بت پرستى و تكبر و تجبر و بناهاى بلند  إِلَّا خُلُقُ الْأَوَّلِينَ  مگر عادت پيشينيان از ما و ما اقتدا كننده‌ايم بايشان يا نيست آنچه تو آوردهء بما از توحيد ترك امور مذكوره مگر عادت آنها كه از پيش بودند از كسانى كه دعوى پيغمبرى ميكردند و مانند آنچه تو ميگوئى مى گفتند\r\n وَ ما نَحْنُ بِمُعَذَّبِينَ  و نباشيم ما عذاب كرده شدگان بر اين عادتهاى قديمه\r\n فَكَذَّبُوهُ  پس تكذيب كردند رسالت هود را  فَأَهْلَكْناهُمْ  پس هلاك كرديم ايشان را بباد صرصر بسبب آن تكذيب  إِنَّ فِي ذلِكَ  بدرستى كه در هلاك قوم عاد  لَآيَةً  هر آينه نشانه‌ايست دلالت كننده بر آنكه عاقبت اهل تكذيب بعد از استيصال به عقاب اخروى كشيد  وَ ما كانَ أَكْثَرُهُمْ  و نبودند بيشتر آنها  مُؤْمِنِينَ  گروندگان چه اندك از آن قبيله با هود عليه السّلام گرويده بودند\r\n وَ إِنَّ رَبَّكَ  و بدرستى كه پروردگار تو  لَهُوَ الْعَزِيزُ  هر آينه اوست غالب كه از تعذيب كفار باك ندارد و هيچكس او را در انتقام از ايشان عاجز نسازد  الرَّحِيمُ  مهربان كه مؤمنان را از مهلكه عقوبت بيرون آرد\r\n كَذَّبَتْ ثَمُودُ الْمُرْسَلِينَ  بدروغ نسبت دادند قبيلهء ثمود فرستادگان خداى را يعنى صالح عليه السّلام و انبياى سابق را\r\n إِذْ قالَ لَهُمْ  ياد كن چون گفت مر ايشان را  أَخُوهُمْ  برادر آنها از حيثيت قرابت و نسب  صالِحٌ  صالح بن عبيد عليه السّلام بقوله تعالى  أَ لا تَتَّقُونَ  آيا نميترسيد از\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nعذاب خداى كه به دو شرك مىآوريد\r\n إِنِّي لَكُمْ رَسُولٌ  بدرستيكه من شما را فرستاده‌ام  أَمِينٌ  مشهور بامانة و راستى و كردار\r\n فَاتَّقُوا اللَّهَ وَ أَطِيعُونِ  پس بترسيد از عذاب خداى و فرمان بريد مرا در امر و نهى\r\n وَ ما أَسْئَلُكُمْ عَلَيْهِ  و نميطلبم شما را بر نصح و وعظ يا بتبليغ رسالت  مِنْ أَجْرٍ  مزدى كه به من دهيد تا به آن متهم شوم نزد شما  إِنْ أَجْرِيَ  نيست مزد من  إِلَّا عَلى رَبِّ الْعالَمِينَ  مگر بر پروردگار عالميان\r\nو بعد از عدم اظهار و عدم طمع اجر كه موجب تهمتست زبان بنصيحت گشوده فرمود كه  أَ تُتْرَكُونَ  آيا گذاشته خواهيد شد شما استفهام از براى تقرير است يعنى شما را نخواهند گذاشت  فِي ما هاهُنا  در آنچه هستيد اينجا يعنى در نعم دنيا از منال و مساكن تازه و پر نعمت  آمِنِينَ  در حالتى كه ايمن باشيد از امانت و سالم از فوات\r\nبعد از آن تفسير آن نعمت مىكند  فِي جَنَّاتٍ  در بوستانهاى پر از اشجار و اثمار  وَ عُيُونٍ  و چشمهاى آب و گويند مراد چاههاى پر آب سرد و خنك است چه قوم ثمود را چشمه و نهر نبوده\r\n وَ زُرُوعٍ  و كشت‌ها  وَ نَخْلٍ  و خرماستانها  طَلْعُها هَضِيمٌ  شكوفهء آن درختان لطيف و نازك و نرم بود به جهت لطافت ميوهء آن ضحاك گفته كه آن رطب ضامر است به جهت آنكه در يكديگر متراكم مىشود بر وجهيكه چون بر هم افتد بعضى بعضى را بشكند و مجاهد گفته كه از غاية لطافة چون مس كنند خورد و مرد گردد و نزد شيخ حسن خرماى استخوانست و ابو العاليه گفته كه چون در دهن نهند از هم باز شود - ابن عباس تفسير هضيم بنضيج كرده يعنى خرماى پخته حاصل كه صالح عليه السّلام فرمود كه اى قوم شما مرفهيد و متنعم در بهترين خرما و سودمندتر آن\r\n وَ تَنْحِتُونَ  و ميتراشيد براى مساكن خود  مِنَ الْجِبالِ بُيُوتاً  از كوهها خانه  فارِهِينَ  در حالتى كه ماهريد در تراشيدن سنگها و يا نازان و بشاشيد و خوشحال در آن\r\nو چون حق تعالى اين نعم و قوة اين صناعت بشما داده  فَاتَّقُوا اللَّهَ  پس بترسيد از خداى به ترك شرك و امل دور و دراز  وَ أَطِيعُونِ  و فرمان بريد مرا در اوامر و نواهى الهى\r\n وَ لا تُطِيعُوا  و اطاعت مكنيد  أَمْرَ الْمُسْرِفِينَ  فرمان آن كافران را كه مسرفند در نفس خود بكفر مراد رؤساى ايشانست كه نه رهط بودند كه قصد هلاك صالح كردند\r\n الَّذِينَ يُفْسِدُونَ  آنان كه تباهى ميكنند  فِي الْأَرْضِ  در زمين حجر  وَ لا يُصْلِحُونَ  و بصلاح نمياورند كار خود را\r\n قالُوا  گفتند قوم ثمود در جواب صالح  إِنَّما أَنْتَ \r\n\r\n","description":"","footnote":"","page_name":" 91 ","page_number":91},
  {"content":"\r\n\r\nجز اين نيست كه تو  مِنَ الْمُسَحَّرِينَ  از جادوئى كرده شدگانى يعنى جادوئى بسيار به تو كرده‌اند عقل تو رفته و به اين مرتبه رسيده كه از غايت بيخبرى اين سخنان ميگوئى\r\n ما أَنْتَ إِلَّا بَشَرٌ مِثْلُنا  نيستى تو مگر آدمى مانند ما به صورت بشريت چون قوم صالح وابسته صورت بودند و صالح را به صورت خود ديدند از حقيقت حال او غافل شدند بهانه پيش گرفته گفتند كه تو مثل ما بشرى دعوى رسالت چرا ميكنى چون ترك اين دعوى نميكنى و بر آن مصرى  فَأْتِ بِآيَةٍ  پس بيار نشانهء از خلاف عادت  إِنْ كُنْتَ مِنَ الصَّادِقِينَ  اگر هستى تو از راست گويان در دعوى رسالت خود صالح فرمود كه چه ميطلبيد تا بشما بنمايم گفتند از اين سنك معين شترى را بيرون آور كه ده ماه از حمل آن برآمده باشد و چون بيرون آيد فى الحال وضع حمل كند صالح دعا كرد ناقه كه مدعاى ايشان بود از سنك بيرون آمد و فى الحال بچهء شتر از او متولد شد\r\n قالَ  گفت صالح  هذِهِ ناقَةٌ  اين شتريست كه شما طلبيديد  لَها شِرْبٌ  مر او را نصيبى است از آب  وَ لَكُمْ  و مر شما راست  شِرْبُ يَوْمٍ مَعْلُومٍ  آبش خور روزى دانسته شده يعنى يكروز از آن اوست و يكروز براى شما در اين نوبت مزاحم او مشويد\r\n وَ لا تَمَسُّوها بِسُوءٍ  و مس مكنيد او را ببدى يعنى قصد زدن و كشتن او مكنيد و اگر چنين كنيد  فَيَأْخُذَكُمْ  پس بگيرد شما را  عَذابُ يَوْمٍ عَظِيمٍ  عذاب روز بزرك بزرگى روز باعتبار عظيمى عذابست در آن ايشان نصيحت صالح ناشنيده انگاشتند و گوش بموعظهء او نكردند و قصد كشتن ناقه كردند\r\n فَعَقَرُوها  پس پى كردندى او را  فَأَصْبَحُوا نادِمِينَ  پس گشتند پشيمانان از اين فعل نزد نزول عذاب\r\n فَأَخَذَهُمُ الْعَذابُ  پس فرا گرفت ايشان را عذاب روز موعود كه آن صيحهء جبرئيل بود و همه بسبب آن مستاصل شدند و در روايت آمده كه همه بر كشتن ناقه اتفاق نمودند مسطع و قدار بن سالف را بر آن داشتند مسطع ناقه را بمضيق كوهى ملجا ساخت كه راه گريز نداشت كه از دست ايشان خلاصى يابد پس تيرى بپاى او رسانيد و بعد از آن قدار شمشير به او رسانيد و ناقه را بكشت و بروايت صحيحه عاقر آن گفت كه من عقر ناقه نميكنم تا همه راضى شويد پس همه به اين عمل رضا دادند حتى زنى كه پرده نشين بود بدر سراى وى آمدند و گفتند رضا ميدهى به اين گفت نعم و همچنين كودكان ايشان به اين رضا دادند پس عاقر عقر ناقه كرد و عذاب نازل شده همه را فرا گرفت و هلاك كرد و تفصيل اين حكايت در سورة الاعراف مذكور است  إِنَّ فِي ذلِكَ  بدرستى كه در آنچه نازلشد بثمود به جهت كفر و طغيان با وجود معجزهء صحيحهء صريحه  لَآيَةً  هر آينه دلالتى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاست مر اهل اعتبار را بر آنكه كفره بعد از ظهور معجزهء مقترحه موجب نزول عذابست  وَ ما كانَ أَكْثَرُهُمْ مُؤْمِنِينَ  و نبودند قوم ثمود بيشتر ايشان گرويدگان در روايت آمده كه همه قبايل ثمود با وجود كثرت چهار هزار كس ايمان آورده بودند و بس\r\n وَ إِنَّ رَبَّكَ  و بدرستى كه پروردگار تو  لَهُوَ الْعَزِيزُ  هر آينه اوست غالب كه در انتقام مغلوب نگردد  الرَّحِيمُ  مهربان كه بدون استحقاق عذاب نفرمايد\r\n كَذَّبَتْ قَوْمُ لُوطٍ  تكذيب كردند قوم لوط يعنى اهل مؤتفكات  الْمُرْسَلِينَ  پيغمبران را چون ابراهيم و لوط و غير ايشان از انبياى گذشته\r\n إِذْ قالَ لَهُمْ  ياد كن چون گفت مر ايشان را  أَخُوهُمْ لُوطٌ  برادر نسبى ايشان لوط عليه السّلام و گويند مراد باخوت شفقت است زيرا كه ميان لوط و اهل مؤتفكه علامت نسب نبود حاصل كه لوط ايشانرا گفت  أَ لا تَتَّقُونَ  آيا نميترسيد در ارتكاب معاصى عظيمه از خداى\r\n إِنِّي لَكُمْ  بتحقيق كه مر من شما را  رَسُولٌ أَمِينٌ  فرستاده‌ام كه امينم در نصيحت يعنى نيكو خواه شماام و غرض من از اين هدايت شماست نه غير آن\r\n فَاتَّقُوا اللَّهَ  پس بترسيد از خداى در ترك استماع نصيحت من  وَ أَطِيعُونِ  و فرمان بريد مرا در قبول موعظه\r\n وَ ما أَسْئَلُكُمْ عَلَيْهِ  و نميطلبم از شما بر پند و نصيحت  مِنْ أَجْرٍ  هيچ مزدى تا بر شما گران آيد و آن را بسمع قبول نشنويد  إِنْ أَجْرِيَ  نيست مزد من بر اين پند  إِلَّا عَلى رَبِّ الْعالَمِينَ  مگر بر پروردگار عالميان\r\nبعد از آن بر سبيل انكار و سرزنش ميفرمايد كه  أَ تَأْتُونَ الذُّكْرانَ  آيا ميآييد به مردن  مِنَ الْعالَمِينَ  از عالميان كه هيچكس در اين امر شريك شما نيست و عملى كه با زنان بايد كرد با مردان ميكنيد\r\n وَ تَذَرُونَ  و ميگذاريد و دست باز ميداريد  ما خَلَقَ لَكُمْ  آن را كه آفريده است براى استمتاع شما  رَبُّكُمْ  پروردگار شما  مِنْ أَزْواجِكُمْ  از زنان شما  بَلْ أَنْتُمْ قَوْمٌ عادُونَ  بلكه شما گروهى هستيد از حدود گذشتگان كه با وجود زنان به مباشرت مردان ميل داريد و ساير آدميان بلكه همهء حيوانات به اين ميل نميكنند\r\n قالُوا  گفتند قوم لوط در جواب او كه  لَئِنْ لَمْ تَنْتَهِ يا لُوطُ  اگر بازنايستى اى لوط از نهى ما از اين عمل ما آنچه دعوت ميكنى  لَتَكُونَنَّ مِنَ الْمُخْرَجِينَ  هر آينه باشى از بيرون كردگان از ميان ما يعنى ترا از شهر خويش اخراج كنيم همچنين كه مردمان\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nرا ببدترين احوال از شهر بيرون كنند\r\n قالَ  گفت لوط  إِنِّي لِعَمَلِكُمْ  بدرستى كه من مر كردار شما را  مِنَ الْقالِينَ  از دشمنانم بغايت دشمنى كه توقف نميكنم بر انكار كردن بر اين بتهديد شما\r\nپس لوط روى از ايشان گردانيده آغاز مناجاة كرد و گفت  رَبِّ نَجِّنِي  اى پروردگار من بازرهان مرا  وَ أَهْلِي  و كسان مرا كه مؤمنند  مِمَّا يَعْمَلُونَ  از شآمت آنچه ميكنند و از بدى عاقبت آن نمىانديشند\r\n فَنَجَّيْناهُ  پس نجات داديم او را  وَ أَهْلَهُ  و اهل بيت او را كه مؤمن بودند  أَجْمَعِينَ  همه ايشان و اهل و زن و دختر و داماد وى بودند و همه رهائى يافتند\r\n إِلَّا عَجُوزاً  مگر زن پيرى يعنى زن لوط كه داخل بود  فِي الْغابِرِينَ  از باقى ماندگان در عذاب مرويست كه در راه سنگى بسر او واقع شد و او را هلاك كرد به جهت آنكه مايل بود و راضى بفعل ايشان و گويند در شهر ايشان مانده بود و با لوط بيرون نيامده گفت راضىام كه به من رسد آنچه بقوم خواهد رسيد\r\n ثُمَّ دَمَّرْنَا الْآخَرِينَ  پس هلاك كرديم ديگران را به زمين فرو بردن يا بانقلاب شهر بر ايشان\r\n وَ أَمْطَرْنا عَلَيْهِمْ  و بارانيديم بر ايشان  مَطَراً  بارانرا يعنى سنگها را بطريق باران بر سر ايشان بارانيديم و يا بعد از انقلاب ديار ايشان بر آن شهر سنگباران كرديم و بروايت وهب آن سنگها از كبريت بود و آتش  فَساءَ  پس بد است  مَطَرُ الْمُنْذَرِينَ  باران بيم كرده شدگان كه ايمان نياوردند\r\n إِنَّ فِي ذلِكَ  بدرستى كه در عذاب اهل مؤتفكه  لَآيَةً  هر آينه نشانه‌ايست بر عقوبت نافرمانان مر اهل عبرت را  وَ ما كانَ أَكْثَرُهُمْ  و نبودند پيشترين ايشان  مُؤْمِنِينَ  گروندگان چه غير از دو دختر لوط بقول اصح يا دو داماد وى بقول ديگر به حضرت لوط نگرويده بودند\r\n وَ إِنَّ رَبَّكَ  و بدرستى كه آفريدگار تو  لَهُوَ الْعَزِيزُ  هر آينه اوست ارجمند كه هيچكس او را ذليل نتواند ساخت در انتقام كفار  الرَّحِيمُ  مهربان كه قبل از تنبيه و ارشاد عذاب نكند و يا اهل ايمان را شريك نسازد در عذاب كافران و يا شريك كافران نسازد در عذاب\r\n كَذَّبَ  تكذيب كردند  أَصْحابُ الْأَيْكَةِ الْمُرْسَلِينَ  ياران ايكه پيغمبران را يعنى شعيب را با انبياى سابقه بدروغ داشتند و ايكه بيشهء بود نزديك مداين و در آن اشجار و اثمار بسيار بود و دمياطى آورده كه اصحاب ايكه قوم خدام بودند و چهار ديه داشتند شعيب و بدا و غره و وفالس حق تعالى شعيب را بدايشان فرستاد همچنانكه بمدين فرستاده بود كما قال و الى مدين اخاهم شعيبا و وى در نسب نسبت باهل\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nايكه اجنبى بود و لهذا حق تعالى نسبت اخوت ايشان به او نداد همچنانكه بانبياى سابقه نسب يافته بودند\r\nو فرمود كه  إِذْ قالَ لَهُمْ شُعَيْبٌ  ياد كن چون گفت مر ايشانرا شعيب كه اى قوم  أَ لا تَتَّقُونَ  آيا نميترسيد از عذاب الهى كه به دو شرك ميآريد\r\n إِنِّي لَكُمْ  بدرستى كه من شما را  رَسُولٌ أَمِينٌ  فرستاده‌ام بامانت كه جز صلاح حال و هدايت بر تبليغ رسالت من نيست و آنچه بهبود كار شما در آنست\r\n فَاتَّقُوا اللَّهَ  پس بترسيد از خداى و از بت پرستيدن  وَ أَطِيعُونِ  و فرمان بريد مرا در امر و نهى و وعده و وعيد\r\n وَ ما أَسْئَلُكُمْ عَلَيْهِ  و نميخواهم از شما بر نصح و وعظ و يا تبليغ رسالت  مِنْ أَجْرٍ  هيچ مزدى كه به من دهيد تا بدان متهم شوم نزد شما  إِنْ أَجْرِيَ  نيست مزد من بر اين  إِلَّا عَلى رَبِّ الْعالَمِينَ  مگر بر آفريننده عالميان و بدانكه دعوت پيغمبران به جهت آن بر يك لفظ بود و يك معنى كه ايشان همه يك چيز دعوت ميكردند از دين خدا و توحيد و عدل و امر بمعروف و نهى از منكر و اتقا از خدا و اجتناب از معاصى و اطاعت او سبحانه و رسول او در اخلاص عبادت و امتناع از طمع اجرت بر دعوت و اداى رسالت و اتصاف ايشان بصفت امانت\r\nالقصه شعيب بعد از اين قول ايشانرا گفت  أَوْفُوا الْكَيْلَ  تمام به پيمائيد پيمانه را  وَ لا تَكُونُوا مِنَ الْمُخْسِرِينَ  و نباشيد از كاهندگان و كم پيمايندگان در كيل و وزن و زيان رسندگان بحقوق مردمان\r\n وَ زِنُوا  و بسنجيد  بِالْقِسْطاسِ الْمُسْتَقِيمِ  به ميزان راست و عدل يعنى وزنى كه ايفا و استيفا باشد\r\n وَ لا تَبْخَسُوا النَّاسَ  كم مكنيد مردمان را  أَشْياءَهُمْ  چيزهاى ايشان را از حقوق ايشان و ايشان را از آن منع مكنيد  وَ لا تَعْثَوْا  و غايت تباهى مجوئيد در خرابى بنيان و قتل و اهلاك زراعات  فِي الْأَرْضِ  در زمين آنكه بقتل و غارت و قطع طريق  مُفْسِدِينَ  در حالتى كه قصد فساد داريد يعنى با وجود تباهى در امور مذكور مرتكب انواع ديگر از مفاسد مشويد مراد نهى اوست ايشان را از جميع فسادها\r\n وَ اتَّقُوا الَّذِي  و حذر كنيد از عقوبت آنكسى كه بقدرت كامله  خَلَقَكُمْ  بيافريد شما را  وَ الْجِبِلَّةَ الْأَوَّلِينَ  و گروه پيشينيان را يعنى كسانى كه مقدم بر شما بودند از خلايق\r\n قالُوا  گفتند اهل ايكه در جواب شعيب كه  إِنَّما أَنْتَ  جز اين نيست كه تو  مِنَ الْمُسَحَّرِينَ  از جادو كرده شدگانى يعنى از آنها كه ايشان را مكر و جادوئى كرده باشند تا به حدى عقل از ايشان محو شده\r\n وَ ما أَنْتَ إِلَّا بَشَرٌ مِثْلُنا  و نيستى تو مگر آدمى مانند ما در صفات بشرية\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nپس بچه چيز بر ما تفضيل ميكنى و اداى رسالت ميكنى چه اين هر دو صفت منافى رسالت‌اند  وَ إِنْ نَظُنُّكَ  و بدرستى كه ما گمان ميبريم ترا  لَمِنَ الْكاذِبِينَ  هر آينه از دروغ گويان\r\n فَأَسْقِطْ  پس فرو آور و بيفكن يعنى خداى خود را بگو تا بيفكند  عَلَيْنا كِسَفاً مِنَ السَّماءِ  بر ما پارهء از آسمان و ما را به آن هلاك كند  إِنْ كُنْتَ مِنَ الصَّادِقِينَ  اگر هستى از راستگويان كه عذابى بر ما فرو خواهد آمد و استدعاى عذاب به جهت رسوخ ايشان بود در جحود و تكذيب و اگر در ايشان اندك ميلى ميبود بتصديق اين معنى را در خاطر نميگذرانيدند چه جاى آنكه طلب آن كنند\r\n قالَ  گفت شعيب  رَبِّي أَعْلَمُ بِما تَعْمَلُونَ  پروردگار من داناتر است به آنچه ميكنيد از پرستيدن بتان و احتكار طعام و كم فروشى و ساير معاصى كه مكافى آن اعمال قبيحه باشد بشما خواهد رسانيد در وقت مقرر آورده‌اند كه چون قوم شعيب در انكار و استكبار افزودند حق تعالى هفت شبانه روز آفتابى گرم و حرارتى در نهايت سورت در ايشان گماشت بمشابه كه آب چاه و چشمهء ايشان به جوش آمد و نفس هاى ايشان را فرو گرفت و بدرون خانها درآمدند حرارت زياده شد روى به بيشه نهادند و هر يك در پاى درختى افتاده از تاب گرما ميپختند كه ناگاه ابرى سياه در هوا پديد آمد و نسيم خنك از آن وزيدن گرفت اصحاب ايكه خوش دل شدند و يكدگر را آواز دادند كه بياييد تا در زير سايه‌بان ابر آسايش كنيم همين كه مجموع ايشان در زير ابر مجتمع شدند آتشى از آن بيرون آمد و همه را بسوخت\r\nچنان كه ميفرمايد كه  فَكَذَّبُوهُ  پس تكذيب كردند شعيب را  فَأَخَذَهُمْ  پس فراگرفت ايشان را  عَذابُ يَوْمِ الظُّلَّةِ  عذاب روز ظله بر وفق اقتراح ايشان و ظله در لغت عرب سايه‌بانست و آن ابر سياه بود به شكل سايبان بر زبر ايشان و گويند عذاب ظله آن بود كه هفت شبانه روز حق تعالى گرما را بر ايشان گماشت تا نفس ايشان را بگرفت پس در ولايت ايشان كوهى را امر كرد تا از جاى خود برخاست و چون سايه بر هوا بايستاد و در زير آن هواى خوش و آبهاى خنك پديد آمد يكى از آنها آنجا رفته سايه ديد با راحت و در پيرامن آن كوه چشمهاى آب سرد و درختان پرميوه زمانى استراحت كرد و آب و ميوه بخورد و آنقدر كه ميخواست برگرفت و به خانه خود باز آمد و اهل بيت و دوستان خود را از آن خبر داد و ايشان نيز برفتند و نصيبى از آن برداشتند و تمام اهل شهر بر اين واقف شده بهيئت مجموع از شهر بيرون آمدند و بپاى آنكوه جمع شدند تا كه هيچكس از شهر و ولايت نماند الا كه در زير آنكوه پناه آوردند پس آنكوه بر ايشان فرود آمد و همه را هلاك كرد و از قتاده منقولست كه حق تعالى شعيب را به دو گروه فرستاده يكى اهل مدين\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو يكى اصحاب ايكه اهل مدين بصيحهء جبرئيل هلاك شدند و اصحاب ايكه به عذاب ظله  إِنَّهُ  بدرستيكه عذاب روز ظله  كانَ عَذابَ يَوْمٍ عَظِيمٍ  بود عذاب روز بزرك\r\n إِنَّ فِي ذلِكَ  بدرستيكه در اين عذاب كه آن بيرون آمدن آتش سوزان بود از ابر آب‌دار  لَآيَةً  هر آينه نشانه‌ايست بر كمال قدرت منعم حقيقى  وَ ما كانَ أَكْثَرُهُمْ مُؤْمِنِينَ  و نبودند بيشتر از اصحاب ايكه مؤمنان مراد همه ايشان است چه هيچكس از اهل ايكه بشعيب نگرويدند بخلاف اهل مدين كه جمعى از ايشان ايمان آوردند و ذكر اكثر باعتبار موافقة اين آيتست بآيات سابقه كه در آخر قصص انبيا مذكور شده\r\n وَ إِنَّ رَبَّكَ  و بدرستى كه آفريدگار تو  لَهُوَ الْعَزِيزُ  هر آينه او غالب و قاهر است بر اعدا و توانا بر انتقام ايشان  الرَّحِيمُ  مهربان بر انبيا و متابعان ايشان و بر ناگرويدگان بمهلت دادن و عدم تعجيل در تعذيب ايشان تا حجت بر ايشان لازم گردد و اين آخر قصص هفت پيغمبر است كه بر سبيل اختصار براى تسليهء دل مبارك سيد ابرار صلّى اللّه عليه و آله و سلّم در اين سوره مذكور شد و تكذيب مكذبان قريش نيز هست تا معلوم كنند كه هر امتى كه تكذيب پيغمبر خود كردند معذب شدند و ايشانرا نيز بر تكذيب پيغمبر صلّى اللّه عليه و آله و سلّم عذابى خواهد رسيد\r\n وَ إِنَّهُ  و بدرستى كه منزل شده از اين قصص به تو و آيات بر تو مراد قرآنست  لَتَنْزِيلُ رَبِّ الْعالَمِينَ  هر آينه فرو فرستادهء پروردگار عالميانست\r\n نَزَلَ  فرو فرستاد خداى تعالى به بمصاحبت قرآن  الرُّوحُ الْأَمِينُ  جبرئيل امين عليه السّلام را\r\n عَلى قَلْبِكَ  بر دل تو يعنى جبرئيل عليه السّلام تلقين آن كرد ترا بر آن وجه كه به آن مأمور بودى بدون تغيير و تو آن را فراگرفتنى از وى و در دل خود نگاه داشتى و تسميهء جبرئيل بروح الامين به جهت آنست كه او امين خداست بر وحى او و به او زنده است دين او و حفص نزل بتخفيف ميخواند و رفع حا و نون در الروح الامين و با از براى تعديه يعنى فرود آورد قرآن را جبرئيل بر دل تو  لِتَكُونَ  تا باشى  مِنَ الْمُنْذِرِينَ  از بيم كنندگان مر خلق را از آنچه مؤدى شود به عذاب از فعل و ترك همچنانكه بر امم سابقه واقع شد اين كلام تقرير است براى حقيقت قصص مذكوره و تنبيه بر اعجاز قرآن و نبوت محمد صلّى اللّه عليه و آله و سلّم چه اخبار اين قصص از كسى كه متعلم به آن نيست نميباشد مگر بوحى از حق تعالى حاصل كه حق تعالى كه ميفرمايد فرو فرستاد آن را بر دل تو بواسطهء جبرئيل عليه السّلام\r\n بِلِسانٍ عَرَبِيٍّ مُبِينٍ  به زبان عربى هويدا و واضح المعنى تا قريش نگويند كه ما سخن ترا فهم نميكنيم و نميدانيم كه چه ميگوئى و لهذا هر پيغمبرى به زبان خود تبليغ رسالت ميكرد\r\n وَ إِنَّهُ  و بدرستى كه ذكر قرآن و يا صفت آن و يا معنى آن و ذكر\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nپيغمبر صلّى اللّه عليه و آله و سلّم و نعت او مكتوبست  لَفِي زُبُرِ الْأَوَّلِينَ  در كتب پيشينيان پس حق و صدق باشد - در\r\nبعضى تفسير آورده‌اند كه مشركان عرب در بعضى از امور خود كه مشكل بود مشورت باخبار بنى اسرائيل كردندى و سخن ايشانرا كه در آن باب گفتندى قبول كردندى و حجت دانستندى حق تعالى بر سبيل تقرير فرمود  أَ وَ لَمْ يَكُنْ لَهُمْ  آيا نيست بر مشركان قريش را  آيَةً  نشانهء بر صحت قرآن يا نبوت پيغمبر صلّى اللّه عليه و آله و سلّم و يا قصص مذكوره و ساير آنچه مردمان را به آن دعوت ميفرمايد بقوله  أَنْ يَعْلَمَهُ  آنكه ميدانند قرآن را بنعت و يا پيغمبر را بصفت  عُلَماءُ بَنِي إِسْرائِيلَ  دانايان بنى اسرائيل كه بر كتب سابقه گذشته‌اند و شهادت مردم دانا بر چيزى موجب تيقن و تحقق است و علماء بنى اسرائيل عبد اللّه بن سلام بود و اصحاب او و بروايت عطيه پنج كس بودند عبد اللّه بن سلام و ابن يامين و ثعلبه و اسد و اسيد از ابن عباس مرويستكه سبب نزول آية مذكوره آنكه مشركان مكه شخصى را بيهود مدينه فرستادند كه ميگوئيد در باره محمد صلّى اللّه عليه و آله و سلّم كه دعوى نبوت مىكند ايشان گفتند كه ما در تورية نعت و صفت او را خوانده‌ايم و در آنجا يافته‌ايم كه اكنون وقت بعث اوست حق تعالى فرمود كه نه اين آيتى و دلالتى است بر صدق نبوت و دعوى رسالت وى و سبب اسلام اوس و خزرج همين بود كه علماء ايشان خبر دادند ايشانرا بوجود ذكر قرآن و نعت محمد صلّى اللّه عليه و آله و سلّم در كتب ايشان\r\nو بعد از رسوخ كفر و جحود ايشان خبر ميدهد كه  وَ لَوْ نَزَّلْناهُ  و اگر ميفرستاديم قرآن را  عَلى بَعْضِ الْأَعْجَمِينَ  بر برخى از آنها كه عرب نيستند هم بلغت عرب\r\n فَقَرَأَهُ  پس بخواندى به آن اعجمى قرآن را  عَلَيْهِمْ  بر ايشان بلغت ايشان با آنكه اين دليل زيادتى اعجاز قرآن بودى كه أعجمى كلام عربى را در غايت فصاحت و نهايت بلاغت بخواند  ما كانُوا بِهِ مُؤْمِنِينَ  نبودندى ايشان به آن قرآن منزل ايمان آورندگان چه از روى استكبار و گردن‌كشى و فرط عناد و استنكاف و حميت جاهليت گفتندى كه عرب را از متابعت عجم عار است و اصلا نظر در اين معجزه ظاهر نكردندى كه مرد عجمى قرآن عربى فصيح و بليغ كه ايشان با آنكه عرب فصيح و بليغ‌اند از آوردن مثل آن عاجزند ميخوانند و ميگويند معنى آيه آنست كه اگر قرآن را بر اعجمى بلغت عجمى فرو فرستاديم كافران نميگرويدند كه ما فهم نمىكنيم و معنى آن را در نمىيابيم پس به جهت اين بلسان عربى انزال فرموديم بر افصح مردى از ايشان كه از اشرف خانوادهء ايشانست تا در آن تامل كنند و تصديق آن نمايند در تفسير اهل البيت از ابى عبد اللّه نقل مىكند كه اگر قرآن بلغت عجم نازل ميشد عرب به او ايمان نمىآورد و چون بلغت عرب فرود\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nآمد عجم به او ايمان آوردند و اين دالست بر فضيلت عجم بر عرب و در تفسير خود عبد اللّه مطيع چنين گفته كه اگر قرآن را بر حيوانات عجم القا ميكرديم و آن حيوانات آن را بر وجه افصح بر ايشان مىخواندند ايشان به آن نمىگرويدند با آنكه در آن زيادتى تعجبست و عبد اللّه بن مسعود را از معنى اين آيه پرسيدند او اشارت كرد بر شترى كه به آن سوار بود گفت هذا من الاعجمين يعنى اين شتر از اعجميست و اعجم كسى استكه فصيح نباشد و در لسان او عجميت و لكنت باشد و اعجمى نيز مثل آنست و يا در او جهت زيادتى مبالغه است يعنى بغايت عجم و بسته زبان و غير فصيح\r\n كَذلِكَ  همچنانكه قرآن را بلغت عرب فرستاديم  سَلَكْناهُ فِي قُلُوبِ الْمُجْرِمِينَ  در ميآورديم آن را در دلهاى مشركان يعنى پيغمبر خود را ميفرمائيم كه بواسطهء تلاوت بر ايشان آن را در قلوب ايشان داخل ميگرداند تا بشناسند معانى و اعجاز آن را اما به جهت نهايت عناد و لجاج و استكبار\r\n لا يُؤْمِنُونَ  به نميگروند به آن  حَتَّى يَرَوُا الْعَذابَ الْأَلِيمَ  تا به‌بينند عذاب دردناك در دنيا كه تلخى ايشان باشد بايمان همچنانكه بر امم گذشته كه نزد مشاهده عذاب اظهار ايمان كردند و فايدهء بايشان ندارد و همهء مستاصل شدند و يا در آخرت\r\n فَيَأْتِيَهُمْ  پس بيايد عذاب بر ايشان  بَغْتَةً  ناگهان  وَ هُمْ لا يَشْعُرُونَ  و ايشان نميدانند وقت آمدن آن را\r\n فَيَقُولُوا  پس گويند يعنى از روى حسرت و تاسف اين تمنا كنند كه  هَلْ نَحْنُ مُنْظَرُونَ  آيا ما هستيم مهلت داده شدگان يعنى آيا مهلت دهند تا بگرويم و تصديق كنيم از مقاتل روايتست كه حق تعالى ايشانرا ترسانيد از وقوع عذاب بر ايشان بر سبيل تكذيب و استهزا استعجال آن كردند حق تعالى فرمود كه\r\n  أَ فَبِعَذابِنا يَسْتَعْجِلُونَ أَ فَرَأَيْتَ   يا به عذاب ما شتاب زدگى ميكنند و حال آنكه در وقت ديدن مهلت طلبند و چون غرور كفار به جهت تمتع آنها بوده بحطام دنيا و اميد طول عمر و امل دراز و كثرت نعم بواسطهء آن از عاقبت كار خود غافل بودند و از اينجهت ميفرمايد كه  أَ فَرَأَيْتَ  آيا ديدى و دانستى  إِنْ مَتَّعْناهُمْ  اگر برخوردارى دهيم ايشانرا  سِنِينَ  سالهاى بسيار\r\n ثُمَّ جاءَهُمْ  پس بيايد بايشان  ما كانُوا يُوعَدُونَ  آنچه بودند كه وعده داده ميشدند به عذاب\r\n ما أَغْنى عَنْهُمْ  دفع نكند از ايشان عذاب را  ما كانُوا يُمَتَّعُونَ  آنچه بودند كه بدان برخوردارى مييافتند يعنى تطاول و تمتع در دنيا و نعيم آن مانع عذاب ايشان نشود چه آن موجب ازدياد اثم و عصيان ايشان بوده پس چرا اعتماد بر آن كرده از عاقبت كار خود غافل ميگردند مروى است كه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nميمون بن مهران كه صاحب مال و منال بود آرزومند لقاى شيخ حسن بصرى بود تا روزى او را در طواف خانهء كعبه دريافت ويرا گفت يا شيخ مرا وعظى گوى وى اين آيه بر او خواند كه ما اغنى عنهم  ما كانُوا يُمَتَّعُونَ  ميمون گفت بتحقيق كه مرا پندى دادى و سخن را تمام كردى\r\n وَ ما أَهْلَكْنا  و ما هلاك نكرديم  مِنْ قَرْيَةٍ  هيچ ديهى را  إِلَّا لَها مُنْذِرُونَ  مگر كه اهل آن را پيغمبران بيم كننده بودند\r\n ذِكْرى  به جهت پند دادن و الزام حجت كردن يعنى اول پيغمبران را فرستاديم تا ايشان را به حق دعوت كردند و از عذاب الهى ترسانيدند و چون تصديق نكردند و در عناد و جحود افزودند مستحق عقوبت گشتند  وَ ما كُنَّا ظالِمِينَ  و ما نيستيم ستمكاران كه قبل از ايذاء و الزام حجت كسى را هلاك كنم و تعجيل عقوبت فرماييم\r\nآورده‌اند كه مشركان قريش گفتند كه محمد را ديوى هست كه نزديك وى مىآيد و قرآن بر او ميخواند حق تعالى نفى سخن ايشان كرده فرمود كه  وَ ما تَنَزَّلَتْ بِهِ الشَّياطِينُ  و فرو نياوردند قرآن را ديوان\r\n وَ ما يَنْبَغِي لَهُمْ  و نشايد و سزاوار نباشد مر ايشانرا فرود آوردن قرآن  وَ ما يَسْتَطِيعُونَ  و نتوانند و قادر نباشند بر آن چه شهاب ثاقب و ملائكه مانعند از رفتن آنها به آسمان\r\n إِنَّهُمْ  بدرستى كه ايشان  عَنِ السَّمْعِ  از شنيدن كلام ملائكه  لَمَعْزُولُونَ  دور كرده شدگانند و يا بكنار كرده شدگان‌اند جهت آنكه نفوس آنها خبيث و ظلمانيست و شرير بالذات پس چگونه قبول فيضان حق نمايند از ملائكه كه طيب و طاهر و در كمال نورانيت‌اند و خير بالذات پس مناسبتى ميان آنها نباشد\r\n فَلا تَدْعُ  پس مخوان و مپرست  مَعَ اللَّهِ  با خداى به حق  إِلهاً آخَرَ  خداى ديگر را  فَتَكُونَ  پس باشى بسبب اين  مِنَ الْمُعَذَّبِينَ  از عذاب كرده شدگان حق تعالى با آنكه ميدانست كه حضرت رسالت صلّى اللّه عليه و آله و سلّم هرگز قصد اين نخواهد كرد كه به او سبحانه خداى ديگر را شريك سازد و قصد پرستش او كند اما به جهت انعام او بر زيادتى اخلاص و لطف مر ساير مكلفانرا ويرا به اين مخاطب گردانيده از قبيل و ان كنت فى شك مما نزلنا و لوا شركت ليحبطن عملك و گويند خطاب به آن حضرتست اما مراد مكلفان تا دانسته شود كه هرگاه شخصى عظيم الشان و رفيع المكانست به جهت شرك معذب خواهد شد پس كسى كه دون او باشد حال او چگونه باشد\r\n وَ أَنْذِرْ  و بيم كن  عَشِيرَتَكَ الْأَقْرَبِينَ  خويشان نزديكتر خود را يعنى در انذار ابتدا كن بالاقرب فالاقرب بعد از آن بابعد فالابعد چه اهتمام بشأن اقرب اهم است و ديگر تخصيص اقرب جهت تنبيه\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاست بر آنكه هرگاه او به جهت قرابت در انذار مداهنه نكند پس در اجانب بطريق اولى و اين موجب قطع طمع اجابت است بر مداهنه بر دين و احكام آورده‌اند كه حضرت رسالت صلّى اللّه عليه و آله و سلّم بعد از نزول اين آيه همهء اقاربرا جمع فرمود و انذار كرد و اين خبريست متواتر نزد خاص و عام و از آن جمله در خبر ما ثور از ابن عازب وارد شده كه چون اين آيه وارد شد پيغمبر صلّى اللّه عليه و آله و سلّم كس فرستاد و همه فرزندان عبد المطلب را جمع كرد در سراى ابو طالب و ايشان چهل كس بودند پس امير المؤمنين عليه السّلام را فرمود تا براى ايشان گوسفندى بياورد و بكشت و ران آن گوسفند با مدى گندم طعام ساخت و نزد ايشان حاضر نمود با صاعى از شير و هر مردى از ايشان معروف بود به آنكه شترى تنها بخوردى كه آن را جذع خوانند و آن شتر پنج ساله است و بروايت ديگر مسنه را تمام اكل كردى و قدحى بزرك از شير بر سر آن آشاميدى و مجموع آنچه پيغمبر صلّى اللّه عليه و آله و سلّم براى ايشان آورده بود شصت صاع بود چون ايشان آن را بديدند بخنديدند و گفتند اى محمد اينكه تو آوردهء يك كس را كفايت نكند رسول فرمود كه كلوا باسم اللّه بخوريد بنام خدا يعنى نام خداى ببريد و شروع كنيد در خوردن و آشاميدن ده كس ده كس مىآمدند و از آن ميخوردند و سير ميشدند تا همه سير گشتند پس فرمود اشربوا باسم اللّه بياشاميد بنام خدا ايشان انصاع شير را بر سر آن آشاميدند و سيراب گشتند و حق تعالى اين را آيتى و معجزهء گردانيد بر صدق دعوى رسول ابو لهب گفت ايقوم محمد شما را به اين سحر كرد پيغمبر صلّى اللّه عليه و آله و سلّم آن روز خاموش شد و هيچ سخن نگفت روز ديگر ايشانرا حاضر ساخت به مثل اين طعام و شير ايشانرا طعام داد و بعد از آن برخاست و گفت اى پسران عبد المطلب بدانيد كه خداى تعالى مرا بجملهء خلقان فرستاده است بر عموم و بر شما بخصوص و اين آيه را انزال فرموده كه  وَ أَنْذِرْ عَشِيرَتَكَ الْأَقْرَبِينَ  و من شما را به دو كلمه دعوت ميكنم كه بر زبان سبك و آسانست و در ترازوى اعمال سنگين و گران و شما به اين هر دو كلمه بر عرب و عجم مالك شويد و ايشان شما را منقاد كردند و به اين دو كلمه ببهشت درآييد و از دوزخ نجات يابيد و آن اينست كه گواهى دهيد كه خداى يكيست و من رسول اويم و هر كه مرا در اين دو كار باور دارد و معاونت من نمايد برادر من باشد و وزير و وصى و خليفهء من باشد از پس من بعد از آن هيچكس جواب نداد مگر على بن أبي طالب عليه السّلام كه بر پاى خاست و گفت يا رسول اللّه من ترا در اين دو كار يار و مددكارم و در آنوقت او بسال از همه كهتر بود و بساق از همه خفيف‌تر و بجثه از همه نزارتر رسول صلّى اللّه عليه و آله و سلّم فرمود يا على بنشين بنشست ديگر باره حضرت اين سخن باز فرمود كس جواب نداد مگر وى كه ديگر باره برخاست و گفت يا رسول اللّه من ترا در اين كار معاونت كنم حضرت فرمود بنشين بنشست بار سوم همين سخن اعاده فرمود و كسى اجابت\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nنكرد مگر على عليه السّلام ديگر باره برخاست و گفت يا رسول اللّه انا انصرك من يارى دهم ترا فرمود اجلس يا على فانك اخى و وصى و وزيرى و وارثى و خليفتى من بعدى بنشين اى على كه تو برادر منى و وصى و وزير و خليفهء منى از پس من قوم از آنجا برخاستند و گفتند بابى طالب بر سبيل استهزا اطع ابنك فقد امر عليك فرمانبردارى پسر خود كن كه او را بر تو امير ساختند و اين روايت را ثعلبى كه امام اصحاب الحديث و مقتداى اهل سنتست در تفسير خود در اين آيه آورده است و اين قصه از ابى رافع به اين وجه مرويست كه پيغمبر صلّى اللّه عليه و آله و سلّم بنى عبد المطلب را جمع كرد در شعب و گوسفندى براى ايشان بياورد و طعامى پخت و ايشان آن را بخوردند و سير شدند و قدحى بزرك از شير بديشان داد تا آشاميدند و سيراب شدند پس فرمود كه يا قوم بدانيد كه حق تعالى مرا امر كرده كه بترسانم خويشان نزديك‌تر خود را و شما خويشان نزديك و گروه منيد بدرستى كه حق تعالى هيچ پيغمبرى را نفرستاد مگر كه از اهل او برادرى و وصيى و وارثى و خليفهء براى او تعيين فرموده پس كدام از شما برميخيزد تا مبايعت كند با من بر آنكه او برادر و وزير و وصى و خليفهء من باشد و از من بمنزلهء هارون باشد از موسى الا آنست كه بعد از من پيغمبرى نخواهد بود يعنى در جميع امور قايمقام من باشد الا در رتبهء نبوت چه من آخر پيغمبرانم و خاتم ايشان بعد از آن فرمود كه برخيزد از ميان شما ايستاده و يا آنكه آن ايستاده از غير شما باشد و اينكلام را سه مرتبه اعاده فرمود پس امير المؤمنين عليه السّلام برپاى خاست و با آنحضرت مبايعت كرد پس وى اجابت كرد و فرمود كه ادن منى يا على نزديك من آى ايعلى امير المؤمنين عليه السّلام نزديك وى رفت آنحضرت دهان مبارك ويرا گشود و آب دهن مبارك خود را در دهن او كرد و هر دو دست و هر دو دوش او را تفل فرمود ابو لهب گفت بد چيزى بر پسر عم خود بخشيدى كه اجابت تو كرد و تو دهن و روى او را به آب دهن خود پر ساختى پيغمبر صلّى اللّه عليه و آله و سلّم فرمود كه دهن و روى او را پر ساختم بعلم و حكمت - و سعيد بن جبير از ابن عباس روايت كرده كه بعد از نزول اين آيهء مذكوره رسول صلّى اللّه عليه و آله و سلّم بر كوه صفا برآمد و فرمود صباحاه و اين كلمه‌ايست كه در وقت هجوم اعداء و نزول بلوى ميگويند قريش بعد از استماع اينكلمه نزد او جمع آمدند و گفتند چه مىشود ترا فرمود آيا چه مىبينند اگر خبر دهم شما را كه دشمن در وقت صبح يا شام بشما ميرسد تصديق من خواهيد كرد يا نه گفتند بلى فرمود كه فانى نذير لكم بين يدى عذاب شديد پس بتحقيق كه بيم كننده‌ام شما را از عذاب سخت كه در پيش است قوم از استماع اين سخن متفرق گشتند و ابو لهب گفت تبا لك الهذا دعوتنا زيان كارى باد ترا اى محمد كه ما را از براى اين سخن ميخواندى حق تعالى سورهء تبت يدا ابى لهب تا آخر در بارهء او نازل گردانيد\r\nحق تعالى بعد از امر پيغمبر صلّى اللّه عليه و آله و سلّم بانذار اقرب قرباء ويرا ميفرمايد بحسن معاشرت و تواضع با اهل\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nايمان و ميگويد كه  وَ اخْفِضْ جَناحَكَ  و فروگذار بال خود را يعنى نرم ساز جانب خود را و تواضع و مهربانى نما و رافت و شفقت ورز  لِمَنِ اتَّبَعَكَ  مر آن را كه پيروى كرده است ترا  مِنَ الْمُؤْمِنِينَ  از گرويدگان و يا مراد بمؤمنين مشرف بر ايمان باشد يعنى با كسانى كه بايمان نزديكند و به زبان تصديق تو ميكنند ملاطفت ورز و متواضع باش تا به جهت ميمنت حسن خلق در دايرهء ايمان درآيند و جنان را بلسان موافق سازند\r\n فَإِنْ عَصَوْكَ  پس اگر نافرمانى كنند ترا عشيرهء تو و پيروى ننمايند و بر كفر راسخ باشند  فَقُلْ  پس بگوى بايشان  إِنِّي بَرِيءٌ  بدرستى كه من بيزارم  مِمَّا تَعْمَلُونَ  از آنچه ميكنيد از شرك و عصيان\r\n وَ تَوَكَّلْ  و توكل كن در كفايت مهمات خود  عَلَى الْعَزِيزِ  بر خداوند غالب كه قادر است بر قهر اعدا  الرَّحِيمِ  مهربان بر نصرت اوليا تا شر كسانى كه نافرمانى تو ميكنند از تو كفايت كنند توكل تفويض امور است به كسى كه مالك حقيقيست و قادر بر نفع و ضرر\r\n الَّذِي يَراكَ  آنخدائى كه مىبيند ترا  حِينَ تَقُومُ  آنهنگاميكه برميخزى براى انذار و اداى رسالت و مىبيند ترا در جميع تصرفات كه به آن قيام مينمائى\r\n وَ تَقَلُّبَكَ فِي السَّاجِدِينَ  و مىبيند گرديدن ترا در ميان نماز گذارندگان يعنى تردد تو در تفحص احوال متهجدان چنان كه مرويست كه چون فرض قيام ليل منسوخ شد حضرت در شب طوف ميفرمود به بيوت اصحاب خود تا به بيند كه چه ميكنند به جهت حرص بر كثرت طاعت ايشان پس خانهاى آنها را يافت مانند خانهاى زنبوران به جهت كثرت همّ ايشان بذكر خدا و تلاوت قرآن و قتاده فرمود كه ميبيند تصرف و تحول ترا در ميان نماز گذارندگان بقيام و ركوع و سجود و قعود وقتى كه امامت ايشان ميكنى و چون دانستى كه چون حق تعالى قاهر اعداء و ناصر اولياى تست و عالم بجميع احوال تو پس باطمينان تمام توكل بر او كن و از مشركان دغا انديشه به خود راه مده و عكرمه از ابن عباس روايت كرده كه معنى آنست كه مىبيند گرديدن ترا از اصلاب اهل توحيد يعنى از پشت آدم به پشت پيغمبرى تا كه بيرون آورد ترا از صلب پدر تو از نكاح نه بزنا و اصحاب ما به اين آيه تمسك جسته‌اند كه پدران رسول همه مؤمن بودند و جابر بن عبد اللّه انصارى ره از ابو جعفر عليه السّلام روايت كرده كه آنحضرت فرمود كه پيغمبر صلّى اللّه عليه و آله و سلّم فرمود كه برمداريد چيزيرا از نزد من و منهيد آن را در پيش من كه من مىبينم شما را از پس خود همچنانكه ميبينم از پيش خود بعد از آن اين آيه تلاوة فرمود كه و تقلبك فى الساجدين\r\n إِنَّهُ  بدرستى كه خداى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n هُوَ السَّمِيعُ  اوست شنوا بتلاوت تو در نماز و يا بهر چه ميگوئى  الْعَلِيمُ  دانا به آنچه در ضمير خود در ميآرى و يا بهر چه قصد ميكنى چه او سميع است به همه مسموعات و عالم بكل معلومات\r\nقبل از اين آيه مذكور شد كه روا نباشد فرود آمدن شياطين بر پيغمبر صلّى اللّه عليه و آله و سلّم به جهت عدم تناسب و تجانس اينجا نيز به جهت تاكيد آن ميفرمايد  هَلْ أُنَبِّئُكُمْ  آيا خبر كنم شما را كه از مردمان  عَلى مَنْ تَنَزَّلُ الشَّياطِينُ  بر كه فرود آيند ديوان\r\n تَنَزَّلُ  فرود آيند ايشان  عَلى كُلِّ أَفَّاكٍ  بر هر دروغ گوئى  أَثِيمٍ  بزه كار مثل كاهنان كه ايشان\r\n يُلْقُونَ السَّمْعَ  فرو ميدارند گوش را بسخنان شياطين و فرو ميگذارند از ايشان اخبار دروغ و ديگر دروغها به آن اضافه ميكنند  وَ أَكْثَرُهُمْ كاذِبُونَ  و بيشتر اهل افك دروغ گويانند در آنچه او را بشياطين نسبت ميدهند و قبل از اين گذشت كه پيش از آنكه شياطين را برجم از استماع منع كنند بر آسمان رفتندى و سخن فرشتگان شنيدندى و بعضى از آنچه مطلع شدندى يا چيزى ديگر اضافه كرده بكاهنان گفتندى و كاهنان او را به ديگرى اخبار كردندى با چند چيز ديگر زايد به آن و اكثرهم كاذبون اشاره به اين است و در زمان پيغمبر ما صلّى اللّه عليه و آله و سلّم از استراق سمع ممنوع گشتندى و نزد مجاهد مراد به اين كاهنان مسيلمه كذاب و طليحه‌اند حاصل كه حق تعالى به دو وجه بيان ميفرمايد كه محمد را سزاوار و لايق نيست كه شياطين بر او فرود آيند يكى از آنكه تنزل ايشان بر كسى است كه شرير و كذاب و كثير الاثم باشد به جهت تناسب و مودت ميان ايشان و اين معنى ميان شياطين و محمد معدوم است چه او داعيست بدين مستقيم و طريق حق كه آن توحيد است و مانع مردمان از شرك و عبادت اصنام و شياطين مردمان را بر شرك و بت پرستى ميخوانند و ايشانرا از منهج مستقيم منحرف ميسازند و در ضلالت و غوايت مياندازند پس چگونه ميان ايشان تجانس و دوستى باشد دوم آنكه افاكون القاى سمع ميكنند بشياطين و از ايشان اخذ ظنون و امارات مينمايند به جهت نقصان علم ايشان پس بر حسب خيالات خود ضم آن ميكنند باشيائى كه اكثر آن مطابق واقع نيست همچنانكه در حديث آمده كه يك كلمه كه جنى او را در گوش دوست خود كه كاهن است القا كند آن كاهن زياده از صد كلمه بر آن بيفزايد و بمردمان گويد و محمد صلّى اللّه عليه و آله و سلّم نه اينچنين است چه اخبار مىكند از مغيبات كثيرة كه بيحد و بىحصر است و همه مطابق واقع آورده‌اند كه شعراى عرب مانند عبد اللّه بن الزبعرى السهمى و ابو سفيان بن حارث بن عبد المطلب و هبيرهء بن ابى وهب مخزومى و مسافع بن عبد مناف الجمحى و ابو عزة عمرو بن عبد اللّه كه از قريش‌اند با اميه بن ابى الصلت السقفى بكذب و بطلان تكلم كردندى و ميگفتندى كه ما ميگوئيم مانند آنچه محمد ميگويد و شعر گوئى كردندى و گمراهان قوم ايشان با ايشان مجتمع شده استماع اشعار\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nنمودندى و هر شعر كه در هجو حضرت رسالت پناه و مذمت اسلام شنيدندى ياد گرفتندى و ميخواندندى\r\nحق تعالى در بارهء ايشان آيه فرستاد كه  وَ الشُّعَراءُ  و شاعران مشرك كه ابن زبعرى و غير او باشند  يَتَّبِعُهُمُ الْغاوُونَ  پيروى ميكنند ايشان را زيان كاران و سفيهان عرب يعنى راويان ايشان ايستاده بودند و معاونت ايشان ميكردند حق تعالى اين آيه فرستاد و در تيسير از علم الهدى نقل كرده كه مراد دو شاعرند كه هجو پيغمبر و اصحاب و ذم اسلام كردندى و جهال عرب در اين امر تابع ايشان شدندى و قول اول منقولست از امام جعفر صادق عليه السّلام و اسناد غوايت باتباع ايشان جهة آنست كه اغلب شعرا فاسق‌اند چه اكثر شعر شاعر در باب عشق است و مدح به قصد صله و هجو جهة جاهليت و وصف ايشان به آنچه در او باشد از فضايل و رذايل و در تفسير على بن إبراهيم وارد شده كه ايشان كسانىاند كه تغيير دين حق تعالى و مخالفت امر او را نمايند و عياشى باسناد خود از ابى عبد اللّه عليه السّلام روايت كرده كه آنها گروهىاند كه علم و فقه را به خود نسبت دهند و حال آنكه فقيه و عالم نباشد پس گمراه شوند و مردمان را گمراه كنند از عبد اللّه عباس منقول است كه چون حضرت رسالت پناه صلّى اللّه عليه و آله و سلّم فتح مكه فرمود ابليس ناله كرد و نعره زد و اصحاب او به دو جمع شده گفتند چه واقع شده گفت از پس امروز طمع مداريد كه كفر را قوتى باشد و ليكن در ميان مردمان شعر و نوحه منتشر گردانيد و لهذا از رسول صلّى اللّه عليه و آله و سلّم مرويست كه هر كه در اسلام هجو را احداث نمايد زبان او را ببريد\r\nبعد از آن در اثبات بطلان شعر او اتباع ايشان ميفرمايد كه  أَ لَمْ تَرَ  آيا نميبينى  أَنَّهُمْ فِي كُلِّ وادٍ  آنكه ايشان در هر وادى از فنون كلام  يَهِيمُونَ  سرگردان مىشود چه اكثر مقدمات ايشان خيالات و موهوماتست كه هيچ حقيقتى ندارد و راه به جائى نميبرند و اغلب كلمات ايشان در هزلست و مطايبه و در تشبيب است به حرام و عشقبازى و هتك عرض مردمان و قدح در نسب ايشان و مدح نامستحق و هجو نالايق و افراط در مدح و ذم و امثال آن از امور غير واقعه كه موجب ضلالت و اضلالست\r\nچنان كه ميفرمايد  وَ أَنَّهُمْ  و بدرستى كه ايشان  يَقُولُونَ ما لا يَفْعَلُونَ  ميگويند آنچه نميكنند يعنى بفسق ناكرده بر خود گواهى ميدهند و پيغامهاى ناداده به كسى در سلك نظم ميكشند و مردمان را بر چيزى ترغيب مىكند كه خود نميكنند و نهى ايشان ميكنند از چيزى كه خود مرتكب آن ميشوند و اگر كسى تتبع اشعار شعرا كند بر بسيارى از اين مقوله مطلع شود\r\nو در تفسير كواشى مذكور است كه بعد از نزول اين آيه حسان بن ثابت و ابن رواحه و جمعى ديگر از شعراى صحابه بجانب جناب نبوت پناه صلّى اللّه عليه و آله و سلّم آمده بموقف عرض رسانيدند كه حق تعالى ميداند كه ما شاعريم ميترسيم كه به اين صفت بميريم و از اهل ضلالت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو غوايت باشم حضرت فرمود كه مؤمن جهاد مىكند بشمشير خود و به زبان خود يعنى هجو كفار مىكند و در باب توحيد و موعظه سخن گوئيد و هر شعرى كه شما در شان كفار ميگوييد بر ايشان سخت‌تر است از تير پس اين آيه نازل شد  إِلَّا الَّذِينَ آمَنُوا  يعنى شعرا مطبوع سفيهانند و در همه بوادى سرگردانند مگر آنها كه ايمان آوردند  وَ عَمِلُوا الصَّالِحاتِ  و كردند كردار شايسته يعنى پيغمبر را ستايش كردند و بهجو و مذمة كفار مشغول شدند و غير آن از اعمال صالحهء  وَ ذَكَرُوا اللَّهَ  و ياد كردند خداى را در اشعار خود  كَثِيراً  يادكردنى بسيار يعنى اكثر اشعار ايشان در تحميد و توحيد است و تحريص بر طاعت و تنبيه از غفلة  وَ انْتَصَرُوا  و انتقام كشيدند از مشركان  مِنْ بَعْدِ ما ظُلِمُوا  از پس آنكه ستمديده شده بودند به هجو يعنى هجو ايشان را بر ايشان رد كردند و حضرت پيغمبر صلّى اللّه عليه و آله و سلّم را مدحت كردند و دين اسلام را ستايش كردند و اهل هجو خود را هجو نمودند و در خبر آمده كه چون كفار پيغمبر را هجو كردند فرمود چه منع مىكند كسانى را كه رسول خدايرا بشمشيرهاى خود يارى كنند از آنكه بر زبانهاى خود او را نصرت دهند حسان و ابن رواحه گفتند يا رسول اللّه ما اين كار را كفايت كنيم فرمود كه هجو كنيد كه جبرئيل با شماست كعب بن مالك روايت كرده كه رسول صلّى اللّه عليه و آله و سلّم حسا بن ثابت را گفت هجو اهل شرك كن كه به حق آنكس كه نفس من بيد قدرت اوست كه آن سخت‌تر است بر ايشان از تير حاصل كه حق تعالى اگرچه در آيه  وَ الشُّعَراءُ يَتَّبِعُهُمُ الْغاوُونَ  شعرا را در غرقاب غوايت انداخته و ايشانرا تشنه لب در وادى حيرت و ضلالت سرگردان ساخته اما بسيار از ايشانرا بواسطه صلاح عمل و صدق ايمان در زورق امان  إِلَّا الَّذِينَ آمَنُوا وَ عَمِلُوا الصَّالِحاتِ  نشانده بوسيله بادبان  وَ ذَكَرُوا اللَّهَ كَثِيراً  بساحل خلاص و ناحيهء نجات رسانيده  وَ سَيَعْلَمُ الَّذِينَ ظَلَمُوا  و زود باشد كه بدانند آنان كه ستم كردند بكفر و افترى و هجو پيغمبر و يا نسبت شعر و كهانه يا به حضرت كه بعد از موت  أَيَّ مُنْقَلَبٍ يَنْقَلِبُونَ  بكدام مكان باز خواهند گشت مراد آنست كه منقلب ايشان آتش دوزخ خواهد بود يعنى مآل ايشان به عذاب شديد و عذاب اليم خواهد كشيد كه نيرانست و جحيم كه به هيچ وجه ايشانرا نجات نباشد بلكه دايم در آنجا معذب باشند و هرگز از آن خلاص نشوند\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nسورة النمل\r\nمكية ثلث و تسعون آية ابى بن كعب از حضرت رسالت روايت كرده كه هر كه سورهء طس بخواند حق تعالى او را ده حسنه بنويسد بعدد هر كه تصديق سليمان و هود و شعيب و صالح و ابراهيم كرده و هر كه تكذيب ايشان نموده و چون روز قيامت از قبر برخيزد گويد لا إله الا اللّه و چون حق تعالى در سورهء شعرا ختم بذكر قرآن نمود در اين سوره نيز افتتاح بذكر او كرده فرمود\r\n  بِسْمِ اللَّهِ الرَّحْمنِ الرَّحِيمِ - طس   در لباب از اخفش نقل كرده كه حروف مقطعه براى ابتداى كلام و انتهاى كلام است پس دلالت بر افتتاح و اختتام سخن باشد چنان كه طس ختم سورهء نمل است يا طا اشارتست به طهارت قدس الهى و سين بسنا و عزت نامتناهى و يا بطلب روندگان راه و سلامت قلوب ايشان از ما سواى اللّه و بروايت ابن عباس ناميست از نامهاى خداى تعالى كه به آن قسم ياد فرموده به اين كه   تِلْكَ   اين آيتهاى سورهء   آياتُ الْقُرْآنِ   آيتهاى قرآنست   وَ كِتابٍ مُبِينٍ   و آيتهاى كتاب روشن كننده حق و باطل و كتاب هويدا در اعجاز و عطف كتاب بر قرآن عطف احد و صفتين است بر ديگرى پس قرآن به جهت آن گفت كه قراءت آن مىكند و كتاب باعتبار اينكه مينويسند و تواند بود كه كتاب مبين لوح محفوظ است كه در او مكتوب است آنچه هست و خواهد بود پس او روشن كننده است مر ملائكه را آنچه واقع است از مكونات\r\n هُدىً  در حالتى كه آن آيات قرآن يا كتاب مبين راه نماينده است بصراط مستقيم كه موصل است ببهشت نعيم  وَ بُشْرى  و مژده دهنده  لِلْمُؤْمِنِينَ  مر گروندگان را بسعادت كبرى كه جنات علياست\r\n الَّذِينَ  آنان كه  يُقِيمُونَ الصَّلاةَ  بپاى دارند نماز را بقواعد و اركان آن  وَ يُؤْتُونَ الزَّكاةَ  و ميدهند زكات اموال خود را بمستحقان  وَ هُمْ بِالْآخِرَةِ  و حال آنكه ايشان بسراى آخرت  هُمْ يُوقِنُونَ  ايشان بيگمان ميشوند يعنى بيقين ميدانند كه بعث و نشور و بهشت و دوزخ و حساب و ميزان خواهد بود\r\nو بعد از آن در صفت مخالفت ايشان كه كفارند ميفرمايد  إِنَّ الَّذِينَ لا يُؤْمِنُونَ  بدرستيكه آنان كه نميگروند  بِالْآخِرَةِ  بسراى عقبى  زَيَّنَّا لَهُمْ  آراسته‌ايم براى ايشان  أَعْمالَهُمْ  عملهاى ايشان را  فَهُمْ يَعْمَهُونَ  پس ايشان سرگردان و حيران ميشوند در ضلالت خود جبائى و ابو مسلم گفته‌اند كه مراد آنست كه ما مزين گردانيديم براى ايشان اعمال حسنهء ايشان را كه امر كرده بوديم به آن باحسن وجوه تزيين كه آن بيان مثوبات آن بود تا ترغيب ايشان نمايد به عمل كردن\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبه آن پس ايشان از آن ذاهل شده و در وادى ضلالت سرگردان و حيران ميشوند و بوسيله كسب آن اعمال مامورهء خود را بطريق نجات نميرسانند و بعضى ديگر در تفسير اين گفته‌اند كه ما تزيين اعمال قبيحهء ايشان به اين كه خلق شهوت نموديم در ايشان كه داعى ايشانست بفعل معاصى تا متحمل مشقت و تكليف شده از مشتهيات طبع خود مجتنب شوند و ايشان اين معنى را كار نبستند متحير شدند و در آن متردد و متشكك گشتند و انديشه نكردند در اين تا راه سداد از فساد بشناسند و به جهت اين در طريق معاصى كه مشتهاى طبع و محبوب نفس ايشان است سلوك نمودند و اين وجه اظهر است و برخى ديگر گفته‌اند كه ما حرام گردانيديم توفيق بر ايشان و لطف را از ايشان باز داشتيم به جهت عناد و جحود ايشان پس مزين شد اعمال قبيحهء ايشان در چشم ايشان و در صدور ايشان مجلى گشته و اين آيه منافى آيهء  وَ زَيَّنَ لَهُمُ الشَّيْطانُ أَعْمالَهُمْ *  نيست زيرا كه اسناد تزيين بشيطان در اين آيه بر سبيل حقيقت است و صاحب كشاف گفته كه اسناد آن به حق تعالى در آيه  زَيَّنَّا لَهُمْ أَعْمالَهُمْ  بر سبيل مجاز گفته يعنى چون حق تعالى كفار را متمتع ساخت به طول عمر و فراخى روزى و بسيارى نعمت و احسان بايشان وسيلهء اتباع شهوات است و اختيار راحت و تلذذ و نفرت از تكاليف صعبيه پس گوئيا او سبحانه تزيين اعمال ايشان كرده و اگرچه بحقيقت شيطان مزين اعمال بديشان است در نظر ايشان\r\n أُوْلئِكَ  آن گروه كه متصفند بصفات مذكوره  الَّذِينَ لَهُمْ سُوءُ الْعَذابِ  آنانند كه مر ايشانراست بدى عذاب در دنيا چون قتل و اسيرى در روز بدر  وَ هُمْ فِي الْآخِرَةِ  و ايشان در سراى عقبى  هُمُ الْأَخْسَرُونَ  ايشانند زيان كاران يعنى از ايشان زيان كارتر نيست به جهت فوت ثواب و استحقاق عذاب\r\n وَ إِنَّكَ  و بدرستى كه تو اى محمد  لَتُلَقَّى الْقُرْآنَ  هر آينه تلقى كرده مىشود قرآن را يعنى جبرئيل آن را به تو القاء مىكند و مىرساند و تو آن را فراميگيرى  مِنْ لَدُنْ حَكِيمٍ  از نزد خداى درست كردار راست گفتار  عَلِيمٍ  بسيار دانا بجميع نهان و آشكار\r\nبعد از آن شروع در بيان بعضى قصص مىكند كه از مغيبات است و او عالم است به او نه غير او از مردمان زمان رسول صلّى اللّه عليه و آله و سلّم ميفرمايد  إِذْ قالَ مُوسى  ياد كن چون گفت موسى بن عمران  لِأَهْلِهِ  مر كسان خود را كه با او بودند در وقت توجه از مدين بمصر و راه گم كرده و زنش را درد زاييدن پديد آمده و سرما دريافته و شب از نهايت سرما آتش زنه نميجست  إِنِّي آنَسْتُ  بدرستى كه من ديدم  ناراً  آتش افروخته پس اينجا مكث كنيد  سَآتِيكُمْ  زود باشد كه بيارم بشما  مِنْها بِخَبَرٍ  از آتش خبر يعنى كسى كه بر سر آن آتش\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nباشد حال راه و غير آن معلوم كنم  أَوْ آتِيكُمْ  يا بيارم براى شما  بِشِهابٍ قَبَسٍ  شعلهء آتش فرا گرفته شده يعنى پارهء از آن آتش جدا كنم  لَعَلَّكُمْ تَصْطَلُونَ  شايد شما گرم شويد به آن يعنى باميد آنكه شما گرم شده از برودت هوا و شدت سرما خلاص شويد يعنى اگر كسى نباشد كه به آن خبر راه معلوم توان كرد پس لا اقل پارهء از آن آتش توان آورد كه به آن گرم شويد پس موسى اهل خود را گذاشته متوجه آتش شد\r\n فَلَمَّا جاءَها  پس آنهنگام كه آمد نزديك آتش نورى ديد كه بى سوختن كسى از درختى سبز افروخته كه برك آن نميسوخت و پژمرده نميگشت از آن متعجب شد آهنگ كرد تا آتش برگيرد آتش از سر درخت به بيخ درخت درآمد چون زير درخت آمد باز بر سر درخت رفت تعجب او بيشتر شد در حال  نُودِيَ  ندا كرده شد  أَنْ بُورِكَ  آنكه ببركت و كثرت خير فايز باشد  مَنْ فِي النَّارِ  هر كه در مكان آتش است كه آن بقعهء مباركه مذكوره است در آيهء كريمهء  مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ   وَ مَنْ حَوْلَها  و هر كه گرداگرد مكان آتش است و نواحى آن يعنى هر كه در وادى ايمن است و هر كه در جانب آن است از زمين شام كه موسوم است بكثرت بركات چه آن مبعث انبياست و مجمع اموات و احياى ايشان و مهبط وحى بر ايشان و نزد بعضى مراد ب  مَنْ فِي النَّارِ  موسى است و ب  مَنْ حَوْلَها  ملائكه كه حاضر بودند اينجا و تصديق بر خطاب اينكلام بشارتست به آنكه حق تعالى از براى موسى امر عظيم حكم خواهد فرمود كه بركات آن در اقطار شام منتشر گردد و آن سخن كردنست با موسى و نبوة دادن به او و ظاهر گردانيدن معجزات بر دست او  وَ سُبْحانَ اللَّهِ  و پاك است خداى تعالى  رَبِّ الْعالَمِينَ  كه پروردگار عالميانست از تشبيه و ند و ضد و و لد وزن اين تتمهء آنچيزيست كه ندا كرده شد موسى به آن تا از استماع كلام او سبحانه توهم تشبيه نكند\r\nآورده‌اند كه چون موسى اين ندا شنيد از آن متعجب شده با خود گفت آيا اين ندا كننده كه باشد باز ندا آمد كه  يا مُوسى إِنَّهُ  اى موسى بدرستى كه شان و قصه اينست  أَنَا اللَّهُ الْعَزِيزُ الْحَكِيمُ  منم خداى غالب بر همه حكم كننده بصواب\r\nو بعد از آن به او ندا رسيد كه  وَ أَلْقِ عَصاكَ  و بيفكن عصاى خود را چه موسى اين ندا بشنيد عصا بيفكند فى الحال مار شد و آغاز شتافتن كرد  فَلَمَّا رَآها  پس چون ديد موسى عصا را  تَهْتَزُّ  حركت مىكند باضطراب و بهر طرف ميرود  كَأَنَّها جَانٌّ  گوئيا ماريست باريك و تند و تيز رو و در حركات سريعه مانند جان بود و در جثه همچو ثعبان و حكمة در اين كه آن را مار\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nگردانيد آن بود كه دليلى باشد موسى را بر آنكه اين كلام كه ميشنود كلام خدائيست كه قادر است بر آنكه چوبى را مار گرداند نه كلام شياطين و غير ايشان و يا آنكه مستانس شود بدان كه چون نزد فرعون آيد و اينحال را به بيند از آن نترسد و بر هر تقدير موسى چون اين صورت را بديد  وَلَّى مُدْبِراً  روى بگرداند در حالتى كه پشت كننده و گريزان بود از خوف آن  وَ لَمْ يُعَقِّبْ  و باز نگشت بر عقب خود و بازنيامد پس ندا كرده شد كه  يا مُوسى لا تَخَفْ  ايموسى مترس و خوف به خود راه مده  إِنِّي لا يَخافُ  بدرستى كه منم كه نترسد  لَدَيَّ الْمُرْسَلُونَ  نزديك من فرستاده شدگان هنگامى كه وحى ايشان نازل شود و يا آنكه فعل قبيح نمىكنند و ترك واجب نمىنمايند و نزديك من بدى عاقبت نيست بترسند\r\n إِلَّا مَنْ ظَلَمَ  ليكن هر كه ستم كند بر نفس خود بفعل قبيح از غير فرستادگان چه انبيا به جهت عصمت از صغيره و كبيره منزه‌اند  ثُمَّ بَدَّلَ  پس بدل نمود آنستم و بدى را  حُسْناً  نيكوئى  بَعْدَ سُوءٍ  بعد از بدى يعنى توبه كرد بعد از گناه  فَإِنِّي غَفُورٌ  پس بدرستى كه من آمرزنده‌ام تايبان را  رَحِيمٌ  مهربان بر ايشان و يا معنى آنست كه مگر كه ترك اولى نموده باشد و تبديل آن كرده باشد به آنچه تدارك آن نموده از فعل حسن و عزم بر اتيان نمودن به اولى پس هيچ خوبى او را نخواهد بود و حق تعالى همان ثواب كه مترتب بر فاعل ندب شود به او كرامت خواهد كرد بنابراين معنى تواند بود كه اين تعريضى باشد يعنى موسى را بمشت زدن بر قبطى كما قال اللّه  رَبِّ إِنِّي ظَلَمْتُ نَفْسِي فَاغْفِرْ لِي \r\nو بعد از آن به جهت اظهار معجزهء ديگر باز به او ندا رسيد كه  وَ أَدْخِلْ يَدَكَ  و درآور دست خود را  فِي جَيْبِكَ  در گريبان پيرهن خود چون پيرهن حضرت موسى آستين نداشت از اينجهت حكم شد كه دست در گريبان كن  تَخْرُجْ بَيْضاءَ  تا بيرون آيد سفيد و درخشنده  مِنْ غَيْرِ سُوءٍ  سفيدى بىعلت يعنى سفيدى او از آفت برص نباشد پس موسى دست در گريبان كرده بيرون آورد چندان نور از وى بتافت كه شب ظلمانى چون روز نورانى گشت و اگر در روز دست بيرون مىآوردى نور آن بر روشنى آفتاب غلبه كردى بعد از آن به او ندا رسيد كه برو ايموسى با ايندو معجزهء عظيمه  فِي تِسْعِ آياتٍ  كه در جمله نه معجزه است و در شمارهء آن و اعظم آن  إِلى فِرْعَوْنَ وَ قَوْمِهِ  بسوى فرعون و گروه او و هفت معجزهء ديگر شكافتن دريا بود و طوفان و جراد و قل و ضفادع و دم و قحطى چنان كه تفصيل آن در سورة الاعراف گذشت و بعضى برانند كه فى بمعنى معه است يعنى برو با نه آيه ديگر نزد فرعون و قوم او بنابر\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاين عصا و يد بيضا را يكى گيرند و شكافتن دريا كه به آن مبعوث نبود بسوى فرعون همان نه باشد بر اين تقدير نيز القصه حق تعالى موسى را ندا كرد كه به اين معجزات برو بسوى فرعونيان  إِنَّهُمْ كانُوا  بدرستى كه ايشان هستند  قَوْماً فاسِقِينَ  گروهى بيرون رفتگان از دايرهء فرمان به جهت فرط كفر و طغيان پس موسى اهل خود را در اين وادى گذاشته و بامتثال امر الهى مبادرت كرده متوجه مصر شد و جميع معجزات كه به آن مأمور بود بايشان نموده ايشان به آن نگرويدند و بسحر نسبت دادند\r\nچنان كه ميفرمايد  فَلَمَّا جاءَتْهُمْ  پس چون آمد بفرعونيان و قوم او  آياتُنا  دلايل قدرت ما و براهين رسالت موسى آن را بايشان آورد  مُبْصِرَةً  در حالتى كه روشن و هويدا بود و مشاهدهء همه كس بر وجهى كه آن را ميدانستند كه از قدرت بشر خارج است  قالُوا  گفتند فرعونيان از روى عناد و جحود و استكبار  هذا سِحْرٌ مُبِينٌ  اين جادوئيست روشن يعنى همه كس داند كه اين سحر است\r\n وَ جَحَدُوا بِها  و منكر شدند به آن يعنى تكذيب كردند و به آن نگرويدند  وَ اسْتَيْقَنَتْها أَنْفُسُهُمْ  و بيگمان بودند به آن نفسهاى ايشان يعنى بيقين ميدانستند كه آن آيتها از نزديك خداوند است و سحر نيست و به زبان تكذيب آن ميكردند  ظُلْماً  به جهت ستم كارى و عدوان  وَ عُلُوًّا  و ترفع و سركشى از ايمان و كدام ظلم قوىتر از ظلم كسى تواند بود كه متيقن باشد به آن كه آن آيات مذكوره و معجزات واضحه‌اند از نزد خدا با وجود اين مكابره نموده آن را بسحر نسبت نمايد و گويد  هذا سِحْرٌ مُبِينٌ  . . .  فَانْظُرْ كَيْفَ كانَ  پس ببين اى بيننده به نظر عبرت كه چگونه بود  عاقِبَةُ الْمُفْسِدِينَ  آخر كار تباه‌كاران كه در دنيا به آب غرق شدند و در عقبى به آتش مؤيد سوزند\r\nبعد از آن متذكر قصهء سليمان عليه السّلام شده و ميفرمايد كه  وَ لَقَدْ آتَيْنا داوُدَ  و بدرستيكه ما داديم داود  وَ سُلَيْمانَ  و پسر او سليمان را  عِلْماً  دانائى از احكام شرايع و ابن عباس فرموده كه مراد دانستن زبان مرغانست و ساير حيوانات  وَ قالا  و گفتند بعد از اعطاى علم بايشان  الْحَمْدُ لِلَّهِ الَّذِي  ستايش و ثنا آنخدائى را كه بسبب دانش  فَضَّلَنا  افزونى داد ما را  عَلى كَثِيرٍ  بر بسيارى  مِنْ عِبادِهِ الْمُؤْمِنِينَ  از بندگان گرويدهء خود در اين دليل است بر فضل و علم و شرف اهل آن و تفضيل ايشان بر غير چه داود و سليمان آن را اساس فضل خود گردانيده بر آن شكر گذارى نمودند و غير او را از نظر اعتبار انداختند كه پادشاهى عظيم بود و غير ايشان را نداده بود\r\n وَ وَرِثَ سُلَيْمانُ  و ميراث گرفت سليمان  داوُدَ  از داود مال و ملك و پادشاهى را و به صحت پيوسته\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكه داود را نوزده پسر بود هر يك داعيهء ملك داشتند حق تعالى نامهء مهر كرد از آسمان فرو فرستاد و در او چند مسئله ياد كرد و فرموده كه هر كه از اولاد تو اين مسائل را جواب دهد بعد از تو وارث ملك باشد داود فرزندان را جمع كرد و احبار و اشراف امت را خبر گردانيد مسئلها را بر فرزندان عرض گردانيده فرمود كه بگوئيد كه نزديك‌ترين چيزها كدام است و دورترين اشيا چيست و كدام است آنكه به دو انس بيشتر است و چيست آنكه وحشت افزونست و كدامند كه دو قايمند و دو مختلف و دو دشمن و كدام كار است كه آخر آن ستوده است و كدام امر است كه آخر آن نكوهيده است اولاد داود از اين جواب عاجز آمدند سليمان عليه السّلام فرمود كه اگر اجازت باشد من جواب بگويم داود ويرا دستورى داد سليمان گفت اقرب اشيا بآدمى آخرتست و ابعد اشيا آنچه ميگذرد از دنيا و انس اشيا جسد انسانست با روح و اوحش بدن خالى از روح اما قايمان ارض و سمايند و مختلفان ليل و نهار و متباغضان موت و حيات و كارى كه آخرش محمود است حلم در وقت خشم و كارى كه عاقبتش مذموم است حدت در وقت غضب چون جواب مسائل موافق كتاب منزل بود اكابر بنى اسرائيل همه بفضل و كمال سليمان عليه السّلام معترف شدند داود پادشاهى را به او تسليم كرد و ديگر روز داود وفات نموده سليمان بر تخت پادشاهى نشست و آغاز عدل كرد و  قالَ  و گفت بر سبيل شكر و نعمت و كرامت و دعوت مردمان بتصديق نبوت و اعتراف ايشان بفضيلت و مكانت منزلت  يا أَيُّهَا النَّاسُ  ايمردمان  عُلِّمْنا  آموخته شديم ما يعنى من و پدرم  مَنْطِقَ الطَّيْرِ  گفتار مرغان را نطق و منطق هر دو لفظى است كه تعبير كرده ميشوند بآواز ما فى الضمير خواه مفرد و خواه مركب و گاه هست كه اطلاق آن بر مطلق اصوات ميكنند بر سبيل تشبيه همچنانكه ميگويند نطقت الحمامت يعنى ناطق شد كبوتر و يا اطلاق منطق بر اصوات طيور باعتبار اين باشد كه هر جمعى از ايشان را آوازيست كه بنى نوع انسان از آن فهم معانى و اغراض ميكنند و يا از اينجهت كه سليمان را از آواز ايشان چيزى مفهوم ميشد بر طريق الهام چنانچه آواز آدميان و گويند سليمان هرگاه صوت حيوانى ميشنيد به قوت قدسيه ميدانست تخيلات آن را كه باعث آنصوت مى شد و غرضى كه به جهت آن بآواز ميامد از جمله بلبلى را ديد كه بر شاخى سر و دم ميجنبانيد و صدائى ميكرد سليمان اصحاب را گفت ميگويد همچنانكه جزا ميدهى جزا داده ميشوى يعنى هر چه ميكنى مكافات آن مىبينى و هدهد آواز داد سليمان گفت ميگويد ايگناهكاران از خدا آمرزش طلبيد و طوطى آواز داد گفت ميگويد هر زنده عاقبت بميرد و هر نوعى سر انجام او بكهنگى كشد خطاف آواز داد گفت ميگويد نيكوئى را از پيش فرستيد تا بياييد آن را و همچنين\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nرخمه ميگويد كه سبحان ربى الاعلى و بحمده - وحده ميگويد  كُلُّ شَيْءٍ هالِكٌ إِلَّا وَجْهَهُ  هر چيزى بميرد و هالك گردد الا ذات خداى تعالى و قطا ميگويد هر كه خاموش گشت سالم شد و بسلامت ماند و ببغا ميگويد واى بر كسى را كه همه او مصروف باشد به دنيا و خروس ميگويد ياد خدا كنيد اى غافلان و نسر ميگويد ايفرزند آدم زندگانى به آنچه خواهى و رغبة دارى بكن كه آخر تو مرگست عقاب ميگويد دورى از مردمان سكون دل و آرميدن حواس است ضفدع ميگويد سبحان رب القدوس و باز ميگويد سبحان ربى العظيم و بحمده و هزار دستان ميگويد كه سبحان الخالق الدائم و غراب نفرين مىكند بر باج ستان و تمقاچى و در وسيط نقل مىكند كه چكاوك در صفير خود ميگويد بار خدايا لعنت كن بر دشمن محمد و آل محمد و سار ميگويد كه بار خدايا از تو قوت روز بروز ميطلبم و دراج ميگويد كه  الرَّحْمنُ عَلَى الْعَرْشِ اسْتَوى  كعب الاحبار روايت كرده كه روزى ورشان نزد سليمان آمد و آواز داد سليمان فرمود كه ميگويد بزاييد براى مردن و بنا كنيد براى خراب كردن هدهد آواز داد گفت ميگويد كه هر كه رحم نكند بر او رحم نكنند حاصل كه سليمان گفت ما مر زبان مرغان آموخته شده‌ايم  وَ أُوتِينا مِنْ كُلِّ شَيْءٍ  و داده شديم يعنى مرا و پدر مرا داده‌اند از هر چيزى مراد كثرت اشيا است نه همه آن و يا ما را داده‌اند هر چيزيرا كه انبياء و ملوك ميبايد از علم و مملكت و يا از علم و تسخير جن و ساير حيوانات و گويند مراد سليمان از  عُلِّمْنا  و  أُوتِينا  نفس خودش بود و جمع آن بنابر عادت ملوك جهة تمهيد قواعد سياست و اظهار شوكة كه مناط مصالح مملكتست  إِنَّ هذا  بدرستى كه اين عطا  لَهُوَ الْفَضْلُ الْمُبِينُ  هر آينه آن افزونيست آشكارا و تفضل هويدا كه بر هيچكس مخفى نماند - واحدى باسناد خود از محمد بن جعفر بن محمد عليه السّلام روايت كرده كه گفت پدرم فرمود كه پادشاهى جميع مغارب و مشارق زمين را بسليمان دادند پس مدت هفتصد سال و شش ماه پادشاهى كرد بر همه آدميان و پريان و ديوان و طيور و وحوش و داده‌اند به او همه چيزى و گفتار هر حيوانى و در زمان او صنعتهاى غريب و عجيب كرده‌اند كه بتواتر باسماع آدميان رسيده - آورده‌اند كه سليمان را تختى بود كه هيچكس را از سلاطين نبود و در موضح آورده كه بر يمين تخت او دويست هزار كرسى بود براى اكابر انس و بريسار او دويست هزار ديگر بود براى اشراف جن و بر جانب راست سليمان سى و پنج هزار منبر نهادندى و احبار آدميان بر آن نشستندى و بر جانب چپ او نيز منبرها به همين عدد بودى و احبار جنيان بر آن قرار گرفتندى و مرغان بر بالاى سر وى پر در پر بافتندى و احبار سخن كردندى و جن و انس بر كرسيهاى استماع كردندى و سليمان بر بالاى تخت بودى\r\nهمچنانكه ميفرمايد كه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n وَ حُشِرَ لِسُلَيْمانَ  و جمع كرده شد براى سليمان  جُنُودُهُ  لشكرهاى او  مِنَ الْجِنِّ  از ديوان  وَ الْإِنْسِ  و آدميان  وَ الطَّيْرِ  و مرغان  فَهُمْ يُوزَعُونَ  پس ايشان بازداشته شده بودندى در مقر خود و هر يك بمرتبهء خود قرار گرفته و بهم پيوسته از اول تا آخر يعنى با وجود كثرت عدد مهمل و پريشان نبودند و ضبط و ربط ايشان بمرتبهء بود كه هيچكس از لشكريان از مقر مقرر خود پيش و پس نتوانستى رفت و گويند مراد آنست كه اول لشكر نگه داشته ميشدند تا آخر بايشان ملحق ميشدند تا متفرق نگردند و در اكثر تفاسير مذكور است كه لشگرگاه او صد فرسخ در صد فرسخ بود بيست و پنج فرسخ لشكر جن و مثل آن براى انس و مانند آن براى طيور و موازى آن براى وحش و او را هزار خانه بود از آبگينه موضوع بر چوب سيصد از آن زنان آزاد كه در نكاح او بودند در آنجا نشسته و هفتصد ديگر از كنيزان و جنيان و از براى وى بساطى ساخته بودند از زر و ابريشم كه يك فرسخ در يك فرسخ بود او را تختى بود بزرك از زر كه در ميان آن بساط وضع كردندى و ششصد هزار كرسى از زر و سيم پيرامن آن تخت نهادندى پيغمبران بر كرسيهاى زرين نشستندى و علما بر كرسيهاى سيمين نشستندى و گرد بر گرد ايشان آدميان باستادندى و از پس ايشان جنيان و از بالاى سر ايشان مرغان پر در پر بگستردندى چنان كه آفتاب در بساط نيفتادى باد بساط او را بر هوا برداشتى بامداد يك ماه راه بردى و نماز شام يك ماهه راه بازآوردى روزى بدين مرتبة و شوكت و ابهت بر دهقانى بگذشت كه زمين را شخم ميكرد چون آن را بديد گفت سبحان اللّه لقد اوتى آل داود ملكا عظيما آل داود را عجب پادشاهى عظيم داده‌اند باد آواز او را به گوش سليمان عليه السّلام رسانيد سليمان باد را فرمود تا بساط او را بر زمين نهاد و آن دهقان را طلبيد و گفت آنچه ميگفتى شنيدم پس پياده شده نزديك تو آمدم تا آرزوى چيزى نكنى كه بر آن قادر نشوى ايدهقان بدانكه ثواب يك تسبيح كه بندهء مؤمن بگويد از روى صدق و خلوص عقيده بهتر است بپادشاهى كه بآل داود داده‌اند زيرا كه ثواب تسبيح باقيست و ملك آل داود فانى دهقان گفت خداى كشف غموم تو كناد همچنان كه غم از دل من برداشتى از وهب منقولست كه هرگاه سليمان بر بساط نشستى جمله خدم و حشم با خود ببرد و در پيش بساط موضعى تعيين كرده بود كه در آنجا بما يحتاج او قيام نمودندى از نان پختن و و طبخ كردن روزى باد را گفتند او را از اصطخر برگرفت و تا بيمن برد در راه بمدينه رسول صلّى اللّه عليه و آله و سلّم بگذشت گفت اين سراى پيغمبر آخر الزمان است خوشا حال صاحب دولتى كه بملازمة او مشرف شود و بوى ايمان آورد چون به مكه رسيد پيرامون كعبه بت ميپرستيدند سليمان چون آن را بديد بسرعت از آنجا بگذشت ذرات كعبه بدرگاه الهى بناليد و با فرشتگان كه آنجا بودند گفتند\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبار خدايا پيغمبرى از پيغمبران تو اينجا بگذشت نماز نگذاشت حق تعالى فرمود كه زود باشد كه در آخر زمان پيغمبرى را فرستم و ترا قبلهء او گردانم تا هرجا كه او و امت او باشند در نماز به تو توجه نمايند بعد از آن بوادى السدير رفت كه موضعى است در طايف و از آنجا گذشته بوادى النمل توجه نمود چنان كه حق تعالى از آن خبر ميدهد كه سليمان با عسكر از ولايت شام به طرف يمن توجه نمودند و ميرفتند\r\n حَتَّى إِذا أَتَوْا  تا وقتى كه آمدند  عَلى وادِ النَّمْلِ  بوادى مورچگان يعنى از زير آن وادى كه در جنوب طائف است درآمدند  قالَتْ نَمْلَةٌ  گفت مورچهء كه مهتر مورچه‌گان آن وادى بود و گويند لنگ بود و آن را طاخيه و يا منذره يا صلاحيه و يا خرمى گفتندى و دو بال داشت - و در كشف آورده كه برابر خروسى بود و در زاد المسير بجثهء گوسفندى گفته و در احقاف مساوى گرگ از ابو عبد اللّه منقولست كه وادى طلا و نقره بود كه حق تعالى ضعيف‌ترين خلق خود را در آن وادى بپاسبانى آن موكل گردانيده بود القصه چون مهتر مورچگان لشكر سليمان را بديد كه با آن كوكبه و طنطنه متوجه آنوادى شدند بر بلندى برآمده و از روى نصيحت و شفقتى كه ملوك را بر رعايا مى باشد آواز ميداد بصوت بلند كه حق تعالى در او ايجاد فرموده بود  يا أَيُّهَا النَّمْلُ ادْخُلُوا مَساكِنَكُمْ  ايمورچگان درآييد بمسكنهاى خود  لا يَحْطِمَنَّكُمْ  بايد كه درهم نشكند شما را بپاهاى خود يا در زير سم اسب  سُلَيْمانُ وَ جُنُودُهُ  سليمان و لشكريان وقتى كه نزول كنند در اين وادى  وَ هُمْ لا يَشْعُرُونَ  و حال آنكه ندانند كه شما را پايمال ميسازند چه در حالت شعور مرتكب اين امر نخواهند شد زيرا كه انبيا از ظلم معصومند و لشكريان به جهت عدالت و سياست سليمان هم اين جرأت نتوانند كرد و ادراك مورچه‌ها بحطم به آن بود كه حق تعالى اين نوع شعور را در ايشان ايجاد فرموده چه به صحت پيوسته كه ايشان دانها در زمين ميشكافتند به جهت آنكه مبادا روئيده شود و دانه كشنيز را به چهار پاره ميكنند به جهت آنكه ميدانند كه نصف آن روئيده مىشود پس چونكه تميز و ادراك ايشان بدان مثابه است ممتنع نيست كه ادراك حطم توانند كرد -\r\nآورده‌اند كه از فرسخى راه باد قول نمله را بسمع سليمان عليه السّلام رسانيد  فَتَبَسَّمَ  پس تبسم كرد  ضاحِكاً  در حالتى كه شروع كننده بود در خنده يعنى از حد تبسم بضحك تجاوز فرمود  مِنْ قَوْلِها  از گفتار آن مورچه يعنى به جهت تعجب و عاقبت بينى او و اهتدا بمصالح او و يا شادان و خرم شد از آنچه حق تعالى او را به آن مخصوص گردانيد از دريافتن مقاله مورچه و فهم و غرض او و يا به جهت ظهور معدلت او بر وجهى كه مورچگان از حيوانات عجمند او را دريافته‌اند و بقول و هم لا يشعرون قايل شده‌اند القصه سليمان\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبعد از استماع اين لشكر خود را تخويف فرمود تا همه مورچگان بسوراخ خود رفتند آنگه سليمان آنمورچه را طلبيد و گفت ايمورچه ندانستهء كه لشكر من ستم نكنند گفت تا من مهتر اين قومم مرا از نصيحت چاره نيست گفت لشكر من بر هوا بودند چگونه قوم ترا پايمال كردندى جواب داد كه غرض من آن نبود كه بر زمين شكسته شوند بلكه مقصود من آن بود كه ناگاه نظر بر دبدبه و كبكبهء تو كنند و بنظارهء لشكر تو از ذكر حق تعالى بازمانند و در ميدان غفلت پايمال خذلان شوند و يا مملكت تو بينند و آرزوى دنيا در دل ايشان پديد آيد و دنيا مبغوض حق است و تو بقوة عصمة قطع تعلق آن كردهء و در كشف الاسرار آورده كه سليمان از وى پرسيد كه لشكر تو چند است گفت چهار هزار سرهنك دارم زير دست هر يكى چهل هزار نقيب است زير دست هر نقيبى چهار هزار مورچه گفت چرا لشكر خود را بيرون نياوردى گفت يا نبى اللّه ما را روى زمين ميدادند اختيار نكرديم و بر زير زمين جاى گرفتيم تا بجز خداى كسى حال ما را نداند آنگه گفت اى پيغمبر خدا از عطاهائى كه اللّه تعالى ترا داده بگو فرمود باد را مركب من ساخته‌اند كه غدوها شهر و رواحها شهر گفت دانى كه اين چه معنى دارد گفت نه گفت يعنى هر چه ترا داده‌ام از مملكت دنيا چون باد است و هر چه بنياد آن بر باد است ناپايدار است حاصل كه سليمان بعد از آنكه استماع اينكلام كرد روى بمناجات آورد  وَ قالَ  و گفت  رَبِّ أَوْزِعْنِي  پروردگار من الهام ده مرا  أَنْ أَشْكُرَ  به آنكه شكر گويم ترا  نِعْمَتَكَ الَّتِي أَنْعَمْتَ عَلَيَّ  آن نعمت تو كه بمحض كرم انعام فرمودى بر من از نبوت و فهم منطق دواب و سماع قول ايشان و پادشاهى جميع حيوانات  وَ عَلى والِدَيَّ  و بر پدرم و مادر من به آنكه نبوت و نرم گردانيدن آهن و غير آن از اسباب پادشاهى بپدرم تفويض فرمودى و مادرم را زوجهء پيغمبر خود گردانيدى شكر او بر نعم والدين به جهت آنست كه نعم بر والدين مستلزم نعم است بر ولد چه نفع آن به آن عايد مىشود خصوصا نعم دينيه بعد از آن جهت تماميت شكر بر استدامت نعمت فرمود  وَ أَنْ أَعْمَلَ صالِحاً  و ديگر ملهم ساز مرا كه بكنم پيوسته كار شايسته را كه  تَرْضاهُ  كه بپسندى آن را و درپذيرى  وَ أَدْخِلْنِي  و در آر مرا  بِرَحْمَتِكَ  ببخشايش خود  فِي عِبادِكَ الصَّالِحِينَ  در ميان بندگان ستوده خود در روضهء جنت يعنى مرا از اهل بهشت گردان و بروايت ابن عباس مراد وى از صالحين ابراهيم بود و اسمعيل و اسحق و يعقوب و انبياء ديگر كه قبل از او بودند يعنى مرا در جمله ايشان درآر و اسم مرا در اسماء ايشان درآر و ثبت كن و در زمرهء ايشان حشر فرماى آورده‌اند كه در همين سفر بوادى رسيدند كه هواى خوش\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nداشت و درختان بسيار و سبزه‌زار آنجا براى تغذى فرود آمدند و وقت نماز درآمد سليمان خواست كه وضو سازد آب نبود و دليل لشگر بر آب در بيابان هدهد بودى او را طلب كردند نيافتند ابن عباس فرمود كه هدهد آب را در زير زمين بطريقى مىبيند كه آب در قاروره مشاهده مىشود عياشى باسناد خود روايت كند كه ابو حنيفه از ابو عبد اللّه عليه السّلام طلبيدن سليمان هدهد را پرسيد فرمود تا موضع آب بوى نمايد چون او آب را در زير زمين ميبيند همچنانكه از شما روغن را در آبگينه ابو حنيفه چون اين بشنيد روى باصحاب خود كرد و بخنديد حضرت فرمود چه ميخنديد گفت من بر تو ظفر يافتم در اين سخن بالزام كردن حضرت فرمود چگونه گفت كسى كه در زير زمين آب تواند ديدن دام را در زير خاك نتواند ديد كه به گردن او مىافتد و او را ميگيرند فرمود كه ندانستهء كه چون قدر نازل شود باصرهء بينا اعمى گردد\r\nو گفته‌اند كه در نواحى بيت المقدس سليمان روزى بر تخت بود ناگاه فرجهء در مظلت طيور پديد آمد آفتاب بر سليمان افتاد نگاه كرد موضع هدهد را خالى يافت قصد تفحص آن نمود بقوله  وَ تَفَقَّدَ الطَّيْرَ  و بازجست مرغان را هدهد در ميان ايشان نبود  فَقالَ  پس گفت از روى تعجب  ما لِيَ  چيست مرا كه در ميان مرغان  لا أَرَى الْهُدْهُدَ  نمىبينم هدهد را يا چشم من بوى افتد به جهت ساترى  أَمْ كانَ مِنَ الْغائِبِينَ  يا هست از غايب شدگان از اين مجمع\r\nچون غيبت او بر من متيقن شد فرمود كه بخداى تعالى سوگند  لَأُعَذِّبَنَّهُ  هر آينه عذاب كنم او را به جهت تأديب و مصلحت انتظام مملكت  عَذاباً شَدِيداً  عذابى شديد كه پرهاى او را بركنم و او را در آفتاب افكنم و يا در ميان مورچگان بيفكنم تا او را بخورند و يا ميان او و جفت بجدائى حكم كنم و يا او را باضداد در قفس محبوس سازم و يا از خدمت خودش برانم  أَوْ لَأَذْبَحَنَّهُ  يا بكشم او را براى عبرت ابناى جنس او از مرغان  أَوْ لَيَأْتِيَنِّي  يا بيايد به من  بِسُلْطانٍ مُبِينٍ  با حجتى روشن كه سبب غيبت او چه بوده تا باعث عذر او شود در غيبت\r\n فَمَكَثَ غَيْرَ بَعِيدٍ  پس درنك كرد هدهد در حالتى كه زمان دير و دور نبود يعنى زود بازآمد به جهت خوف او از سليمان در اخبار آمده كه چون هدهد از موضع خود پرواز كرد و در هوا براست و چپ خود نگريست ناگاه باغى از بلقيس به نظر او درآمد بهدهدى رسيد كه از جانب سبا ميآمد وى را گفت از كجا ميآئى گفت از شام و يمن و با سليمان بن داود بودم گفت سليمان كيست گفت پادشاه جن و انس و وحوش و طيور آيا تو از كجا ميآئى گفت من از اين ولايتم گفت پادشاه اين ولايت كيست گفت زنيست كه او را بلقيس ميگويند و او را ملكى عظيم و وسيع است و دوازده هزار قائد\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nدارد و هر قايدى صد هزار سوار اگر خواهى بيا و در ملك او نگر گفت ترسم كه سليمان مرا طلبد و نيابد و در سلسلهء عقوبت معذب سازد گفت همانا كه اين خبر را نزد او برى ويرا خوش آيد هدهد با وى برفت و پادشاهى و خدم و حشم بلقيس به نظر درآورد و بازگشت القصه سليمان چون هدهد را نديد عفريت مرغان كه كركس بود طلبيد و گفت تفحص هدهد كن وى بتجسس هدهد پرواز كرد بعد از آن عقاب را نيز كه پادشاه مرغان بود بطلب او فرستاد وى در هوا پرواز ميكرد ناگاه هدهد را ديد كه از جانب سبا ميآيد آهنگ او كرد خواست كه او را بچنگال عقوبت كشد زنهار خواست عقاب گفت ويحك سليمان سوگند خورده كه ترا عذابى بليغ كند يا بكشد يا حجتى روشن به يارى براى معذرت غايب گشتن گفت باكى نيست حجتى روشن دارم عقاب او را در عقب خود گرفته و خود پيش پيش ميرفت تا نزد سليمان آمد و گفت يا نبى اللّه هدهد را آورده‌ام سليمان فرمود او را حاضر ساز عقاب او را پيش سليمان آورد پر در پاى او افكنده و در زمين كشان بانواع مذلت و خوارى سليمان سر او را گرفته به خود كشيد و از روى قهر و غضب گفت امروز تو را عذابى كنم كه همهء لشگر من عبرت گيرند هدهد گفت يا نبى اللّه ياد كن آنروزى را كه ترا در پيش حق تعالى بدارند سليمان رنگش زرد شده دست از او بداشت و سبب غيبت از او پرسيد  فَقالَ  پس گفت هدهد  أَحَطْتُ  مشاهده كردم و رسيدم  بِما لَمْ تُحِطْ  به به آن چيزى كه مشاهده نكرده و نرسيدهء به آن يعنى بجميع حالات و كيفيت شهر سبا رسيده‌ام و همهء احوال او را كما ينبغى دانسته‌ام  وَ جِئْتُكَ  و آورده‌ام به تو  مِنْ سَبَإٍ  از شهر سباء كه مآرب گويند  بِنَبَإٍ يَقِينٍ  خبر محقق و راست و درست كه در او هيچ شك و شبههء نيست از قتاده مرويستكه ميان صفا و سبا سه روزه راه است و سدى گفته كه حق تعالى دوازده پيغمبر به شهر سبا فرستاده بود القصه هدهد گفت كه خبر اينستكه در هوا بهدهدى رسيدم كه از آن ولايت بود با من عظمت پادشاهى خود و خوبى هواى آن ديار تقرير كرد هوس مشاهده كرده برفتم و ديدم سليمان گفت پادشاه ايشان كيست و دين و رغبت ايشان چيست\r\nهدهد گفت  إِنِّي وَجَدْتُ امْرَأَةً  بدرستى كه من يافتم زنى را يعنى بلقيس نام كه از روى اقتدار  تَمْلِكُهُمْ  پادشاهى مىكند اهل سبا را  وَ أُوتِيَتْ  و داده شده است  مِنْ كُلِّ شَيْءٍ  از چيزى كه پادشاهان را به كار آيد از اموال و حشم و قتاده گفته كه اهل مشورت او سيصد و سيزده كس بودند كه با هريك دوازده هزار و يا ده هزار مرد مقاتل بود  وَ لَها  و مر آن زن راست  عَرْشٌ عَظِيمٌ  تختى بزرك نسبت بر تختهاى سلاطين ديگر آورده‌اند كه تخت بلقيس سى گز در سى گز بود و طول\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاو در هوا سى گز و بروايت ديگر هشتاد گز و در عرض و سمك آن مثل آن از زر و نقره ساخته مكلل بجواهر ابن عباس فرمود كه بزرك بود نسبت بپادشاهى او چه او نسبت بعظم تخت سليمان بود اگرچه پادشاهى سليمان اعظم پادشاهى او بود و مقدمه آن از ذهب مرصع بياقوت احمر و زمرد اخضر مكلل بالوان جواهر و بر آن هفت خانه بود و بر هر خانه درى آويخته بود و گويند او را چهار قايمه بود يكى از ياقوت سرخ و يكى از ياقوت زرد و يكى از زمرد و يكى از زر سفيد و صفحهاى آن از زر و مرصع بجواهر\r\nبعد از آن هدهد گفت  وَجَدْتُها  يافتم آن زن را  وَ قَوْمَها  و گروه او را كه از روى ضلالت و جهالت  يَسْجُدُونَ لِلشَّمْسِ  سجده ميكنند مر آفتاب را و ميپرستند آن را  مِنْ دُونِ اللَّهِ  بجز از خداى  وَ زَيَّنَ  و بياراسته است  لَهُمُ الشَّيْطانُ  براى ايشان شيطان  أَعْمالَهُمْ  كردارهاى ايشانرا در پرستش آفتاب و ساير عملهاى قبيحه و شنيعه  فَصَدَّهُمْ  پس بازداشته است شيطان ايشانرا  عَنِ السَّبِيلِ  از راه راست  فَهُمْ لا يَهْتَدُونَ  پس ايشان راه نمىيابند بطريق حق و شيطان اينعمل شنيع را در نظر ايشان آراسته\r\n أَلَّا يَسْجُدُوا لِلَّهِ  به جهت آنكه سجده نمىكنند مر خدايرا  الَّذِي  آن خدائى كه بتوانائى كامل خود  يُخْرِجُ الْخَبْءَ  بيرون مىآورد پوشيده را  فِي السَّماواتِ وَ الْأَرْضِ  در آسمانها و زمينها يعنى قطرات باران كه در ميان ابر پنهانست ظاهر ميگرداند و نباتات را از او اخراج مينمايد و يعلم ما يخفون و ميداند آنچه پنهان دارند در دلهاى خود آفريدگان و بندگان و ما يعلنون و آنچه آشكارا بر زبانهاى خود و حفص هر دو فعل را بخطاب ميخواند يعنى ميداند آنچه شما پنهان و آشكار ميكنيد و معلوم است كه اين مختص است بواجب الوجود بالذات\r\nو بعد از آن گفت  اللَّهُ لا إِلهَ إِلَّا هُوَ  خداى به حق هيچ خدائى نيست مگر او  رَبُّ الْعَرْشِ الْعَظِيمِ  آفريدگار عرش عظيم استكه محيط است بكرسى و كرسى احاطه نموده همه آسمانها و زمينها را پس عظمت عرش چه تواند بود اين سجده نهم است از سجدات مندوبه و بدان كه خفاى ملك بلقيس و مكان او بر سليمان به آنكه مسافة ميان او سه روزه راه بود كه ميان صنعاء و مآربست بجهة مصلحتى بود كه حق تعالى آن را ديده مانند خفاى مكان يوسف بن يعقوب بر يعقوب\r\nو چون هدهد بالهام الهى اين سخنان تمام به او رسانيد  قالَ  گفت سليمان  سَنَنْظُرُ  زود باشد كه در نگريم و تامل كنيم بر اين  أَ صَدَقْتَ  آيا راست گفتى  أَمْ كُنْتَ مِنَ الْكاذِبِينَ  يا هستى از دروغ\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nگويان حال تفحص آب كن كه ما و لشگر همه تشنه‌ايم و بوضو ساختن هم احتياج داريم هدهد راه نمونى كرد تا چاهها كندند و چنانچه خواستند آب برداشتند\r\nو بعد از آن نامهء نوشت به بلقيس به اين طريق كه من عبد اللّه سليمان بن داود الى بلقيس ملك السبا السلام من اتبع الهدى  بِسْمِ اللَّهِ الرَّحْمنِ الرَّحِيمِ \r\nاما بعد فلا  تَعْلُوا عَلَيَّ وَ أْتُونِي مُسْلِمِينَ  يعنى اين نامه‌ايست از بندهء خدا سليمان بن داود به بلقيس پادشاه سبا سلام خداى بر كسى است كه پيروى كرده است راه راست را ابتدا ميكنم بنام خداى بخشاينده و بسيار مهربان اما پس از حمد خداى عالميان پس بايد كه سركشى نكنيد با من و همه بياييد به من مثل گردن نهادگان چون نامه بنوشت مهر از مشك بر سر آن نهاد و بنقش نگين خود آن را منقش گردانيد و در خبر آمده كه سليمان هدهد را نزد خود طلبيد و گفت چون رسول منى ترا خلعتى بايد داد پس دست مبارك خود بتن او فرود آورد الوان مختلفه در او پيدا شد و انگشت بر سر او زد اين تاج بر سر او پديد آمد و نامه در منقار او نهاد و گفت  اذْهَبْ بِكِتابِي هذا  ببر اين نوشتهء مرا  فَأَلْقِهْ  پس بيفكن  إِلَيْهِمْ  بسوى ايشان  ثُمَّ تَوَلَّ عَنْهُمْ  پس روى بگردان از ايشان و در يك گوشه رو و تجسس كن  فَانْظُرْ ما ذا يَرْجِعُونَ  پس بنگر كه ايشان بچه چيز باز ميگرديد يعنى در جواب مكتوب بچه نوع با يكديگر رجوع ميكنند و سخن را بر چه قرار ميدهند هدهد نامه بستد و بسرعت تمام پرواز كرد هدهد ديگر به او رسيد و ويرا با ترفع و تزين و تكبر ديد گفت اين تزين تو از كجاست گفت من رسول خدايم خلعت او در بر من تاج او بر سر من نامهء او در منقار من و مهر او بر آن مهر خداى بر دل من پس بنزد بلقيس رفت در مآرب كه بر سه ميل است از صنعا و در مجمعى كه بلقيس بود بر زبر تخت او بپرواز آمد و مردمان در او مينگريستند و نامه را بر تخت افكند و قول اشهر آنست كه در كوشك خلوت كرده بود و درها بسته و كليدهاى آن در زير سر گرفته و در خواب چاشت مشغول بود هدهد از روزنه بيامد و نامه را بر سينهء وى افكند بلقيس برجست و نامه را برداشت و گويند از روزنه منقار به زمين ميزد تا از صداى آن بيدار شد بعد از آن نامه را به او انداخت و از وهب روايت است كه سوراخى بود چون آفتاب برآمدى از آن سوراخ در كوشك افتادى و چون بلقيس بديدى به سجده افتادى هدهد بيامد و بالها بگشاد و سوراخ را چنان بگرفت كه آفتاب در آنجا نيفتادى چون آفتاب دير ظاهر ميشد بروزنه نگاه كرد مرغكى را ديد كه منفذ آفتابرا گرفته و نامهء در منقار از آن متعجب شد هدهد نامه را انداخت و از وهب روايت است كه بتقيس خواننده و نويسنده بود و زبان عبرى ميدانست چون نامه را برداشت و بخواند و حال هدهد را\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nملاحظه كرد و در نامه نگريست دانست كه نامهء پادشاهى است كه ملك آن پادشاه عظيم‌تر از ملك اوست چه آن را كه مرغ مسخر باشد در رسالت البته پادشاه عظيم الشان و رفيع المكان خواهد بود بلقيس بعد از مطالعهء نامه بر خود بلرزيد و بترسيد و امر كرد تا اعيان و اشراف او حاضر شدند و نامه را در دست گرفته و متوجه ايشان شد  قالَتْ يا أَيُّهَا الْمَلَأُ  گفت بلقيس اى گروه اشراف  إِنِّي أُلْقِيَ إِلَيَّ  بدرستيكه افكنده شده است بسوى من  كِتابٌ كَرِيمٌ  نوشتهء بزرگوار ابن عباس گفته كه به جهت شرافت صاحب نامه كه هدهد رسول اوست نامه را كريم خواند و يا به جهت آنكه مهر داشت و حديث كرم الكتاب ختمه يعنى بزرگوارى نامه به مهر كردن آنست و قشيرى گفته كه بزرگى آن باعتبار آن بود كه در طمع ملك نبود بلكه دعوت بود به مالك الملك و يا به جهت حسن لفظ وجود خط و بيان آن و گفته‌اند كه بلقيس شنيده بود كه سليمان پادشاه جن و انس و وحوش و طيور است و به جهت اين كتاب او را كريم گفت و بر هر تقدير اركان دولت او بعد از استماع اينكلام گفتند اى بلقيس از جانب چه كس اين نامه آمده و مضمون آن چيست گفت  إِنَّهُ  بدرستيكه اين كتاب  مِنْ سُلَيْمانَ  از نزديك سليمان است و او پادشاهست بر جميع عالم  وَ إِنَّهُ  و بدرستيكه مشتمل است بر دو مضمون اول آنكه مصدر است به اين كه  بِسْمِ اللَّهِ الرَّحْمنِ الرَّحِيمِ  بنام خداى بسيار بخشاينده و بسيار مهربان بر بندگان مضمون دوم اين است در نامه كه  أَلَّا تَعْلُوا عَلَيَّ  آنكه بزرگى مكنيد بر من و گردن مكشيد و يا فرمان بردارى كنيد  وَ أْتُونِي مُسْلِمِينَ  و بيائيد به من گروندگان و گردن نهادگان و يا فرمان بران حكم من در مجمع البيان آورده كه اول كسى كه افتتاح به بسمله كرد سليمان بود و چون قوم بلقيس بر مضمون نامه واقف شدند و ديدند كه با وجود وجازة الفاظ دلالت بر معانى بسيار دارد پريشان حال شدند و سراسيمه و مضطرب حال گشتند\r\nو بلقيس با ايشان در مقام مشاورت درآمده  قالَتْ  گفت  يا أَيُّهَا الْمَلَأُ  اى گروه بزرگان و آن سيصد و سيزده بودند از اركان مملكت و مشاوران پاى تخت دولت و به جهت اين با ايشان مشاورت كرد و گفت  أَفْتُونِي  فتوى دهيد مرا  فِي أَمْرِي  در كار من و آنچه صلاح و صواب باشد در اين باب با من بگوئيد  ما كُنْتُ  نبودم تا كنون  قاطِعَةً أَمْراً  قطع كننده و فيصل دهنده كارى  حَتَّى تَشْهَدُونِ  تا حاضر ميشديد يعنى بىحضور شما و بىمشورة شما كارى نكرده‌ام و نميكنم\r\n قالُوا  گفتند آنگروه رد در جواب او  نَحْنُ أُولُوا قُوَّةٍ  ما خداوندان قوتيم و تناور و با كثرت\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nعدد و كثرت آلات و اسلحه  وَ أُولُوا بَأْسٍ شَدِيدٍ  خداوندان كارزار سخت و شجاعت يعنى هم قوة داريم و هم لشگر و زر و هم شوكت  وَ الْأَمْرُ إِلَيْكِ  و اين كار واگذاشته است براى تو  فَانْظُرِي  پس بنگر و ببين كه  ما ذا تَأْمُرِينَ  چه ميفرمائى از مقاتله و مصالحه كه ما مطيع و فرمان‌بردار توايم بلقيس چون ميل مقاتله را از ايشان دريافت نه‌پسنديد و گفت ما را مصلحت جنك نيست چه سر كار حرب دو روى دارد اگر ايشان غالب آيند ديار و مال ما در عرصهء تلف است\r\nچنان كه ملك تعالى در كلام مجيد ميفرمايد كه  قالَتْ  گفت بلقيس  إِنَّ الْمُلُوكَ  بدرستى كه پادشاهان  إِذا دَخَلُوا قَرْيَةً  چون درآيند بديهى و شهرى از روى قهر و استيلا آن را در تصرف خود درآورند از روى غضب  أَفْسَدُوها  تباه سازند او را يعنى آن را خراب كنند  وَ جَعَلُوا  و گردانند از قهر و غضب  أَعِزَّةَ أَهْلِها  عزيزان اهل آن ديار را  أَذِلَّةً  ذليل و خوار و بيمقدار يعنى غارت گيرند و اسير كنند و بكشند  وَ كَذلِكَ يَفْعَلُونَ  و همچنين ميكنند اين عادات مستمرة ايشانست\r\nبعد از آن بيان تمهيد صلح كرد و گفت  وَ إِنِّي مُرْسِلَةٌ  و بدرستيكه من فرستنده‌ام  إِلَيْهِمْ  بسوى سليمان و قوم او  بِهَدِيَّةٍ  هديه كه مقدمهء مصالحه است و دافع شر و فساد از ملك  فَناظِرَةٌ  پس نگرنده‌ام از آنجا  بِمَ يَرْجِعُ الْمُرْسَلُونَ  كه بچه چيز بازميگردند فرستاده شدگان تا بحسب آن عمل نمايم كه ببينم پيغمبر است يا نه يعنى اگر هديهء ما را قبول كند پادشاهست و اگر نه پيغمبر است پس پانصد غلام را لباس كنيزان در پوشانيد يعنى به زيورها و جامه‌ها كه مخصوص بزنان است بر ايشان پوشانيد از جبه‌هاى زربفت و از دستوانه‌هاى طلا و ساعدهاى طلا و طوقهاى طلا و گوشواره‌هاى طلا و پانصد كنيز را بزى غلامان بر آراست از قباه و طاقيه و كمربند و همه را بر اسبان يابو برنشانيد و زينهاى هر يك را از ذهب مرصع بياقوت و جواهر بياراست و هزار خشت طلا و نقره و اسبهاى تازى با زين مرصع و تاجى از زر مكلل بدر و ياقوت و مبلغى كثير از مشك و عنبر و حقه در او در ناسفته و مهر كج سفته براى فرستادن مقرر كرد و نامه نوشت به اين مضمون كه اگر تو پيغمبرى فرق كن ميان آنكه غلام كدام است و كنيز كدام و بگو در اين حقه چيست و ناسفته را سوراخ كن و مهره كج سفته را رشته دركش و منذر بن عمرو با يكى ديگر از اشراف قوم برفتن تعيين فرمود و گفت برو اى منذر و نيك احتياط كن اگر به چشم غضب و سياست در تو نگرد نترسى كه او پادشاهست و ما بر او غالب مىشويم و اگر بتازه‌روئى و خوش‌خوئى با تو سخن كند\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبدانكه پيغمبر است و سخن او را نيكو بشنو و جواب نامه را بيار و دليل ديگر در نبوة آنست كه ميان غلامان و كنيزان تميز كند و گوهر ناسفته را سوراخ كند مهرهء كج سفته را رشته دركشد رسولان را ساز رفتن مهيا كرده روانه ساخت و هدهد پيش از رسيدن ايشان بيامد و سليمان را بر جميع احوالات خبردار گردانيد سليمان بفرمود تا ديوان ديوان‌گاه را از زر و نقره مزين ساختند و ميدانى كه هفت فرسخ طول او بود بخشتهاى طلا و نقره فرش انداختند و فرشهاى ملوكانه را كه مرصع بدر و ياقوت و انواع جواهر بود بر آن بگستردند و ديوان را بفرمود تا از دريا اسبان رنگارنگ كه از آن نيكوتر نباشد بيرون آوردند و در پاى تخت حاضر كردند و همه را زينهاى مرصع نهادند در روز رسيدن منذر در اطراف و جوانب ميدان بداشتند و امر كرد تا هر يك از آدميان و پريان و ديوان و سباع و وحوش و طيور و هوام حاضر شدند و طيور در روى هوا پر در پر بافتند و تخت سليمان را در ميان ميدان نهادند و چهار هزار كرسى زرين و سيمين بر دست راست و چپ او وضع كردند و علما و اعيان و اشراف مملكت را بر آن كرسيهاى زرين و سيمين برنشاندند و لشگريان به ترتيب صف در صف كشيدند به اين وجه كه در پيش چند فرسنك از آدميان بايستادند و چند فرسخ از پس ايشان جنيان و از عقب ايشان چند فرسخ\r\n سباع و بعد از سباع و حوش ايستاده * هزار ديده فلك در هزاران قرن مجلسى \r\nبدان تكلف و خوبى نديده بود چون رسولان بكنار ميدان رسيدند اسبان را ديدند بر سر خشتهاى زرين و سيمين ايستاده و بر آنجا سرگين و بول ميافكندند و چون از آنجا پيشتر آمدند سباع را ديدند كه بر بالاى خشتهاى طلا ايستاده بترسيدند موكلان گفتند انديشه بخاطر خود راه مدهيد كه اينها بيفرمان سليمان گزند نرسانند و چون بشياطين رسيدند و صورتهاى با هول و هيبت آنها را ديدند ترس ايشان بيشتر شد و موكلان تسكين ايشان داده از آنجا نيز بگذرانيدند و چون كبكبه و طنطنه و شوكت را ديدند از هديهاى خويش شرمنده شدند القصه ميآمدند تا بپاى تخت عظمت سليمان رسيدند و سر در پيش افكنده بايستادند آنحضرت با روى تازه تبسم كرد و منذر را پرسش نمود و انواع تلطف مرعى داشت منذر نامه را بيرون آورد و ببوسيد و بوى داد سليمان عليه السّلام قبل از مطالعه بالهام جبرئيل فرمود كه حقه را بياور كه در او در ناسفته و مهرهء كج سفته است بعد از آن منذر گفت يا سليمان بفرماى تا مهرهء ناسفته را سفته گردانند و كج سفته را رشته در كشند سليمان با اعيان مملكت و اركان دولت گفت كه كيست كه در را سوراخ كند آدميان عاجز آمدند و پريان و شياطين گفتند كه اين كار ارضه است او را بخواندند و سليمان ويرا امر كرد تا آن موضع مهره را كه رقم كرده بودند سوراخ كند ارضه موئى در\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدهن گرفت و آن را بسفت سليمان دعا كرد تا خداى تعالى روزى او را از چوب درخت گردانيد بعد از آن گفت كه كيست كه ريسمان در در كج سفته كشد و دوده كه جانوريست كه در ميان درخت سيب و به مىباشد گفت من ريسمان در اين مهره كشم پس ريسمانى در دهن گرفت و از يكجانب آن بجانب ديگر بيرون آورد پس امر كرد تا كنيزان و غلامان را حاضر ساختند سليمان ايشانرا گفت كه از غبار راه روى و دست خود را بشوئيد غلامان آب برداشتند و فى الحال روى شستن آغاز كردند و كنيزان آب را از دستى بدست ديگر ريختند و آنگاه بر روى زدند و همچنين مردان اول آب بر پشت ساعد ريختند و زنان بر روى ساعد و اين از عادات قديمه مردان و زنانست و بدين علامت ميان مردان و زنان امتياز كرد و گويند با هدايا عصائى تراشيده مساوى الطرفين بود كه از ملوك ميراث به بلقيس رسيده بود و قدحى در نامه درج كرده بود كه اسفل اين عصا قبل از بريدن كدام طرف بوده و سر آن كدام و قدح را از آبى پر كن كه نه از آب زمين باشد و نه از آب آسمان سليمان فرمود تا عصا بر هوا اندازند هر كدام كه از طرف او كه پيشتر بر زمين آيد اسفل آنست و امر كرد كه اسبان را چندان بدوانيدند كه قطرات عرق از ايشان فرود آمد و قدح را از آن پر ساختند و گفت اين آبيست كه نه از زمين بيرون آمده و نه از آسمان فرود آمده پس از آن جميع هداياى ايشان رد كرد\r\nهمچنانكه حق تعالى از آن خبر ميدهد بقوله  فَلَمَّا جاءَ سُلَيْمانَ  پس آنهنگام كه آمد رسول بلقيس بسليمان و هديه آورد  قالَ  گفت سليمان بر سبيل انكار كه  أَ تُمِدُّونَنِ بِمالٍ  آيا مدد ميدهيد مرا بمال و حال آنكه مال من از همهء عالم بيشتر است  فَما آتانِيَ اللَّهُ  پس آنچه عطا كرده است مرا خداى از ملك عظيم و پادشاهى و نبوت و علم  خَيْرٌ مِمَّا آتاكُمْ  و بهتر است از آنچه داده است بشما از متاع دنيا و به جهت اين مرا بهديهء شما احتياج نيست  بَلْ أَنْتُمْ  بلكه شما  بِهَدِيَّتِكُمْ تَفْرَحُونَ  بهديه خويش شادمان مىشويد و مينازيد به جهت آنكه مطمح نظر شما جز حطام دنيا نيست و همت قاصرهء شما مقصور است بر آن\r\nبعد از آن گفت كه اى رسول  ارْجِعْ إِلَيْهِمْ  بازگرد بسوى بلقيس و قوم او و بگوى تا بيايند نزد من از روى انقياد و اطاعت كه غرض من از شما حطام دنيا نيست بلكه مقصود من آنست كه بدين الهى و فرمانبردارى او درآيند و اگر فرمان نبرند در آمدن  فَلَنَأْتِيَنَّهُمْ بِجُنُودٍ  پس هر آينه بياريم بديشان لشگرهائيكه از غايت قوت و كثرت و شوكت و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nرفعت و مرتبة  لا قِبَلَ لَهُمْ بِها  طاقت مقابله و مجادله نباشد مر ايشانرا بآنقدر لشگر و قدرت بر مقاومت ايشان نداشته باشند  وَ لَنُخْرِجَنَّهُمْ  و هر آينه بيرون كنيم ايشانرا  مِنْها  از بلد سبا  أَذِلَّةً  در حالتى كه خار و بيحرمت و بيقوت باشند  وَ هُمْ صاغِرُونَ  و ايشان خوار شدگان شوند باسيرى و ببندگى گرفتن يعنى لشگريان ما اكتفا نكنند به اين كه اعزه و ملك ايشانرا انتزاع كنند بلكه با وجود اين ايشانرا اسير سازند و ببندگى گرفتار گردانند منذر بازگشته به خدمت بلقيس آمد و تمامى احوال بعرض رسانيد بلقيس بدانست كه او پيغمبر خداست امراى لشگر خود را گفت چه صلاح ميبينيد در اين كار جواب دادند كه حكم تراست هر چه فرمائى آن كنيم بلقيس گفت ما را طاقت مقاتله و مقابلهء او نيست اگر فرمان او نبريم بر ما غالب گردد و ما را بيمقدار گردانيده همه را بقتل رساند و باسيرى مبتلا سازد پس همه انقياد قول او نمودند پس بلقيس رسولى فرستاد به خدمت سليمان كه من از طوع و انقياد متوجه بارگاه توام تا بدانم كه اين دين چيست كه ما را به آن دعوت مىكنى تا به آن بگروم و بعد از فرستادن رسول تهيه راه كرده تخت خود را در آخر خانه هفتمين مضبوط ساخت و نگهبانان بر آن برگماشت و آن درهاى هفت خانه را قفل كرده كليدها را برداشت و نايبى تعيين نموده و ملك و ولايت خود را به دو سپرد و با دوازده هزار امير با همه عساكر و خدم و حشم متوجه پايهء سرير سليمان شد ديوان خبر يافتند انديشيدند كه چون سليمان بلقيس را بيند با كمال حسن و جمال و عقل البته به ازدواج او ميل كند و او سليمان را بر سراير جنيان مطلع سازد و كار بر ما بتنك آيد صلاح آنست كه بر جمال و عقل او طعنه زنيم تا عيب او در دل سليمان نشسته به دو توجه نكند پس بعضى از اشراف جن پيش تخت آمده بعرض رسانيدند كه عقل بلقيس قصور تمام دارد و كلام او از منهج ثواب منحرفست و پاى او مانند پاى حمار است و هيچ انگشت ندارد سليمان در اين انديشه فرو رفت و خواست كه اول عقل او را امتحان كند و در تخت او بعضى از معجزات خود به او نمايد\r\n قالَ يا أَيُّهَا الْمَلَؤُا  گفت اى گروه بزرگان  أَيُّكُمْ  آيا كدام از شما  يَأْتِينِي بِعَرْشِها  مىآوريد بنزد من تخت بلقيس را  قَبْلَ أَنْ يَأْتُونِي  پيش از آنكه بيايند به من  مُسْلِمِينَ  در حالتى كه مسلمان باشند و گروندگان چه هرگاه با صفت اسلام بيايند گرفتن تخت او را نباشد مگر برضاى او\r\nو چون سليمان طلب كسى كرد تخت بلقيس را حاضر سازد  قالَ عِفْرِيتٌ  گفت ديوى بد هيأت ناخوش و سركش  مِنَ الْجِنِّ  از قوم جن نام او زكوان يا صخر  أَنَا آتِيكَ بِهِ  من بيارم آن را به تو  قَبْلَ أَنْ تَقُومَ  پيش از آنكه\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبرخيزى  مِنْ مَقامِكَ  از جاى خود يعنى از مجلس حكومت و سليمان تا نصف النهار در مجلس حكم نشستى  وَ إِنِّي عَلَيْهِ لَقَوِيٌّ  و بدرستيكه من بر حمل آن تخت هر آينه توانايم  أَمِينٌ  امينم در حفظ آن كه در ذهب و جواهر مر كوزهء آن خيانت نكنم و بامانة به تو رسانم سليمان فرمود كه زودتر از اين ميخواهم\r\n قالَ الَّذِي عِنْدَهُ  گفت آنكسى كه نزديك او بود  عِلْمٌ مِنَ الْكِتابِ  دانشى از كتب منزلة يعنى كتب الهى خوانده بود و اسم اعظم دانستى و آن خضر بود يا ملكى كه دفتر مقادير نزد اوست و بقول اشهر آصف بن برخيا كه وزير خاص سليمان بود پسر خواهر و وليعهد و خليفهء او بود  أَنَا آتِيكَ بِهِ  من بيارم تخت بلقيس را به تو  قَبْلَ أَنْ يَرْتَدَّ  پيش از آنكه بازگردد  إِلَيْكَ طَرْفُكَ  بسوى تو چشم تو يعنى چون در چيزى نگرى تا چشم از آن بردارى به جهت حلال نگريستن من تخت را حاضر گردانم سليمان او را دستورى داده وى به سجده افتاد و گفت يا حى يا قيوم كه به زبان عبرى اهيا شراهيا باشد و بقول بعضى يا ذا الجلال و الاكرام و گويند يا الهنا و إله كل شىء الها واحدا لا إله الا انت يا بلفظ اللّه الرحمن بود - ثعلبى كه يكى از راويان اهل سنتست آورده كه عبد اللّه سلام از حضرت رسالة صلّى اللّه عليه و آله و سلّم پرسيد كه يا رسول اللّه چه كس بود كه تخت بلقيس را از شهر سبا بنزد سليمان آورد فرمود آنكس نبود مگر على ابن أبي طالب عليه السّلام كه به اسمى از اسماء اعظم الهى تخت بلقيس را نزد سليمان حاضر ساخت و آنكه پيغمبر با على گفت يا على تو با پيغمبران سابق بودى بپنهان و با من بآشكارا و اينكه در اخبار بوضوح پيوسته كه آن حضرت در همهء ازمنه بامر الهى بهر صورت كه خواسته متمثل ميشده و امور عجيبه از وى بظهور مى آمده و مؤيد اينست و قصه دشت از جن با سلمان فارسى ( رضا ) از اين مقوله است و لهذا ملقب شده بمظهر العجايب و مظهر الغرايب و بر هر تقدير چون آنكسى كه نزد او اسم اعظم بود به آن دعا كرد تخت بر موضع خود در زمين فرو رفت بيك طرفة العين پيش تخت سليمان از زمين برآمد و در وسيط آورده كه حق تعالى آنجا تخت بلقيس را معدوم ساخت و اينجا كه نزد سليمان بوده موجود گردانيد و برواية ماثوره از ابو عبد اللّه عليه السّلام آنست كه حق تعالى طى ارض فرموده فى الحال تخت را نزد سليمان حاضر گردانيد و گويند ملائكه بسرعة هر چه تمام‌تر آن تخت را به خدمت سليمان حاضر ساختند و يا باد صرصر بفرمان ملك اكبر باسرع زمان احضار آن نمود  فَلَمَّا رَآهُ  پس آنهنگام كه ديد سليمان آن تخت را به آن عظيمى  مُسْتَقِرًّا عِنْدَهُ  قرار گرفته نزديك او  قالَ  گفت بر وجه اداى شكرگزارى آن  هذا  اين استقرار تخت بلقيس نزد من در مدت چشم زدن من\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n مِنْ فَضْلِ رَبِّي  از فضل پروردگار منست و محض او  لِيَبْلُوَنِي  تا بيازمايد مرا كه در مثل اين امور  أَ أَشْكُرُ  آيا شكر گويم و او را از محض فضل او ميدانم بدون قوة من  أَمْ أَكْفُرُ  يا ناسپاسى ميكنم او را به اين كه نفس خود را در آن دخل دهم و يا در اداى شكر آن تقصير نمايم  وَ مَنْ شَكَرَ  و هر كه سپاس‌دارى كند نعمة خدايرا  فَإِنَّما يَشْكُرُ  پس جز اين نيست كه سپاس‌دارى مينمايد  لِنَفْسِهِ  براى نفس خود چه شكر موجب دوام نعمت و سبب مزيد آنست  وَ مَنْ كَفَرَ  و هر كه كفران ورزد  فَإِنَّ رَبِّي  پس بدرستى كه پروردگار من  غَنِيٌّ  بىنياز است از شكرگزارى و سپاس‌دارى مردمان  كَرِيمٌ  كرم نماينده بر مستحقان با وجود كفران و بعد از آن اداى شكرگزارى بر اين نعمت مىكند و اعتراف بفضل و احسان ملك منان\r\n قالَ  گفت سليمان باعيان و اشراف خود  نَكِّرُوا  منكر و ناشناخته گردانيد بتغيير هيئت و شكل  لَها  براى بلقيس  عَرْشَها  تخت او را بر اين وجه كه اعلى بر اسفل آريد و مقدم را مؤخر سازيد و يا جواهر آن را تبديل كنيد يعنى اخضر بجاى احمر و ابيض در موضع اصفر وضع كنيد  نَنْظُرْ  تا بنگرم كه بعد از سؤال از آن  أَ تَهْتَدِي  آيا راه برد و بشناسد تخت خود را بفطنت عقل بعد از تغيير و تبديل آن  أَمْ تَكُونُ  يا باشد  مِنَ الَّذِينَ لا يَهْتَدُونَ  از آنان كه راه نميبرند و نميشناسند آن را و نزد بعضى معنى آنست يعنى چون عرش خود را گذاشته بود و حارسان بر آن گماشته نزد من به بيند بسرعت زمان ايمان ميآورد به خدا و به پيغمبرى من و يا آنكه با وجود چنين معجزهء ظاهره بر كفر اصرار مينمايد و قول اول اظهر است بسوغ كلام\r\n فَلَمَّا جاءَتْ  پس آن هنگام كه آمد بلقيس نزد سليمان و تخت خود پيش سليمان نهاده ديد  قِيلَ  گفتند مر او را كه  أَ هكَذا عَرْشُكِ  آيا همچنين است تخت تو يعنى به جهت زيادتى در امتحان عقل او بر سبيل تشبيه به او گفتند كه عرش تو مانند اينست  قالَتْ  گفت  كَأَنَّهُ  گوئيا كه اين آن تختست و جزم نگفت از جهة آنكه احتمال داشت كه تختى باشد مثل آن نه غير آن و اين از كمال عقل بود و بعد از آن گفت  هُوَ وَ أُوتِينَا الْعِلْمَ  و داده شده‌ايم ما دانش بر كمال قدرت الهى و وحدانيت و فردانيت او و صحت نبوت سليمان  مِنْ قَبْلِها  پيش از اين حالت يا قبل از اين معجزه بآيات متقدمه از قصه هدهد تا آخر  وَ كُنَّا مُسْلِمِينَ  و هستيم ايمان آرندگان و گردن نهندگان حكم وى را\r\n وَ صَدَّها  و بازداشت خدا بلقيس را بتوفيق ايمان و تا سليمان او را بازداشت  ما كانَتْ تَعْبُدُ \r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاز آنچيزى كه بود كه ميپرستيدند آن را  مِنْ دُونِ اللَّهِ  بجز از خداى يعنى آفتاب را  إِنَّها كانَتْ  بدرستى كه بود بلقيس قبل از اسلام آوردن  مِنْ قَوْمٍ كافِرِينَ  از گروه ناگرويدگان و از جمله آفتاب پرستان يعنى به غير از آفتاب پرستيدن مذهبى ديگر نداشت و چون سليمان امتحان عقل و فطانت بلقيس نمود بعد از آن امتحان پاى وى كرد كه ديوان به او گفته بودند كه پاى او بمثابهء پاى حمار است و اصابع ندارد سليمان فرموده بود تا قصرى بنا كرده بودند و زمين آن را از آبگينهء سفيد صافى ساخته بود و در زير آن آب در آورده و ماهيان و ساير حيوانات در آنجا افكنده چنانچه صحن آنخانه آب مينمود پس بفرمود تا سرير او را در ميان آن قصر نهادند پس بالاى آن سرير نشست و امر كرد تا بلقيس را بطلبيدند چون بدر كوشك رسيد\r\n قِيلَ لَهَا  گفت مر او را  ادْخُلِي الصَّرْحَ  در آى در ساحت اين قصر و گويند مراد عرصهء خانه است  فَلَمَّا رَأَتْهُ  پس چون بديد بلقيس آن صرح را  حَسِبَتْهُ لُجَّةً  پنداشت آن را آب بسيار بمثابهء درياچه  وَ كَشَفَتْ  و برداشت و بركشيد جامه را  عَنْ ساقَيْها  از پايهاى خود  قالَ  گفت سليمان فروگذار دامن خود را  إِنَّهُ  بدرستى كه آنچه او را آب مىپندارى  صَرْحٌ مُمَرَّدٌ  عرصه‌ايست ساده و هموار  مِنْ قَوارِيرَ  از آبگينها آيه دليل است بر آنكه چون كسى زنى خواهد جايز است كه محاسن ويرا به بيند آورده‌اند كه چون سليمان ساق بلقيس را بديد كه بر آن موى بود بطبع وى ناخوش آمد و در علاج ازالهء آن بآدميان مشورت كرد بعضى گفتند با ستره بايد سترد گفت در آن خوف جراحت اعضاست پس از شياطين علاج طلبيد ايشان براى او حمامى ساختند و آهك و زرنيخ بهم ممزوج ساختند و پيش از اين حمام و نوره نبود پس بلقيس را گفتند تا بحمام رفت و نوره بر خود ماليد و مويهاى او زائل گشت و در روايت آمده كه در آن زمان كه بلقيس بدر قصر آمد درياچه آب به نظر او درآمد گمان برد كه سليمان مىخواهد كه او را غرق سازد و چون بخطاى ظن خود عارف شد  قالَتْ رَبِّ إِنِّي ظَلَمْتُ  گفت بدرستى كه من ستم كردم  نَفْسِي  در نفس خود كه گمان بد در حق سليمان بردم و اشهر آنست كه مراد وى از اين پرستش آفتاب بود يعنى بر نفس خود ظلم كردم به پرستش آفتاب و لهذا در عقب اين گفت كه  وَ أَسْلَمْتُ مَعَ سُلَيْمانَ  اسلام آوردم با سليمان يعنى چون بيمن صحبت او و امداد وى مسلمان شدم و بر دست او گردن نهادم  لِلَّهِ رَبِّ الْعالَمِينَ  مر امر خداى را كه\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nپروردگار عالميانست در هر چه بندگان خود را به آن فرمود از اقسام طاعات پس سليمان او را در عقد نكاح خود درآورد و از او فرزندان متولد شد و ملك و ولايت به او تفويض نمود و جنيان را فرمود تا از براى او سه حصن بنا كردند در زمين يمن كه از تحت قدرت آدميان بيرون بود يكى سلحسون و ديگرى بينون و سيم عمران و او را به آن ولايت فرستاد و در هر يك ماه به زيارت او رفتى و سه روز نزد او مقام كردى بامداد از شام روانه شدى و نماز پيشين در يمن بودى و در بعضى روايت آمده كه سليمان او را نخواست بلكه او را با تبع كه پادشاه همدان بود عقد بست و بيمن فرستاد و ذويعة را كه امير جن بود مأمور بلقيس گردانيد تا براى او حصنى چند بنا كرد عياشى باسانيد معتبره نقل كرده كه موسى بن محمد بن محمد بن على بن موسى و يحيى بن اكثم روزى بهم رسيدند يحيى از او مسئله چند پرسيد وى جواب او را نداشت پس نزد برادر خود على بن محمد صلّى اللّه عليه و آله و سلّم آمد بعد از آن كه اطاعت آن نمود و اقرار بامامت آنحضرت كرده و گفت جان من فداى تو باد پسر اكثم از من مسئله چند پرسيده آن را از تو جواب مىطلبم آن حضرت بخنديد و گفت چرا جواب اكثم را نگفتى گفت به آن عارف نبودم حضرت فرمود بيان آن مسايل كن گفت خبر ده مرا از سليمان كه چرا با آنكه پيغمبر بود محتاج بعلم آصف بود بعد از آن مسائل ديگر را از او پرسيد و جواب شنيد حضرت فرمود اى برادر من بنويس كتابتى بيحيى بن اكثم و آن را به بسم اللّه مصدر ساز و بگو از من سؤال كردى از قول خدا در كتاب خود كه و الذى عنده علم الكتاب چه كس بود بدانكه آن آصف بن برخيا بود و سليمان عاجز نبود از آنچه آصف مىدانست ليكن ميخواست كه اعلام اهل ايمان كند از جن و انس كه بعد از او حجت خدا خواهد بود سليمان بامر خدا اين علم را بوديعه بآصف داده بود تا در امامت و خلافت او اختلاف واقع نشود همچنانكه سليمان را در حال حياة داد و فهم و ذكاء عطا فرمود به جهت آنكه نبوة و امامة او را بشناسند و بدانند كه بعد از پدر نبى و امام جملهء خلايق خواهد بود تا ناكيد حجت نموده باشد بر بندگان\r\nبعد از ذكر قصهء سليمان عليه السّلام در بيان حال صالح با ثمود ميفرمايد  وَ لَقَدْ أَرْسَلْنا  و بتحقيق فرستاديم ما  إِلى ثَمُودَ  بسوى قبيلهء ثمود  أَخاهُمْ صالِحاً  برادر نسبى ايشان صالح پيغمبر را عليه السّلام ان  اعْبُدُوا اللَّهَ  به آنكه بپرستيد خداى را  فَإِذا هُمْ  پس ناگاه ايشان بعد از اين گفتار بيكبار  فَرِيقانِ  دو فرقه شدند مؤمن و كافر  يَخْتَصِمُونَ  كه خصومت و جنگ مىكردند همه ايشان با يكديگر و چون كفار بوقت خصومت ملزم گشتند گفتند بصالح بيار آنچه ما را ميترسانى به آن از نزول عذاب\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n قالَ  گفت صالح بايشان  يا قَوْمِ  اى گروه من  لِمَ تَسْتَعْجِلُونَ بِالسَّيِّئَةِ  چرا شتاب ميكنيد بعقوبت  قَبْلَ الْحَسَنَةِ  پيش از توبهء نيكو كه بر وجه خلوص باشد يعنى تاخير توبه ميكنيد تا كه عذاب نازل شود چه ايشان ميگفتند اگر عذاب به بينيم توبه كنيم و اگر نه بر كفر خود راسخ باشيم و يا آنكه چرا تعجيل ميكنيد ببلا و عقوبت پيش از رحمة و عافيت يعنى چرا طلب رحمة مرا مقدم نميداريد بر عقوبت  لَوْ لا تَسْتَغْفِرُونَ اللَّهَ  چرا استغفار نميكنيد يعنى بايمان و توبه از خدا آمرزش نمىطلبيد قبل از نزول عذاب  لَعَلَّكُمْ تُرْحَمُونَ  شايد شما رحم كرده شويد بقبول توبه و عذاب فرو نيايد بر شما چه بعد از آن ايمان و توبه مقبول الهى نخواهد بود و نفع بشما نخواهد داد در رد عذاب\r\n قالُوا اطَّيَّرْنا بِكَ  گفتند آنگروه كه فال بد گرفتيم به تو  وَ بِمَنْ مَعَكَ  و هر كه با تست از گرويدگان يعنى تو و اتباع تو بر ما يمن نداريد چه تا آغاز دعوت و حجت كرده‌ايد قحطى و جوع بما روى آورده و سنك تفرقه و پريشانى در ميان ما افتاده و از يكديگر پراكنده شده‌ايم  قالَ  گفت صالح با ايشان كه  طائِرُكُمْ  فال به دو شآمة شما  عِنْدَ اللَّهِ  از نزد خداست يعنى اين محنت و بليت از نزد خدا بشما رسيده است بسبب كفر و عناد شما پس بشومى آن ميرسد بشما آنچه ميرسد بشما نه كه بجهة ما باشد  بَلْ أَنْتُمْ قَوْمٌ تُفْتَنُونَ  بلكه شما گروهى هستيد كه آزموده ميشويد يعنى شما را ميآزمايند بخير و شر و دولت و نكبت و آسانى و سختى يعنى خدا با شما معاملهء آزمايندگان مىكند تا بر عالميان واضح شود كه در ايام دولت و نعمت بشكرگذارى آن مشغول مىشويد و راه بمنعم حقيقى خود برده اطاعت او ميكنيد يا نه و در زمان محنت و بلية شكيبائى مىكنيد و از اعمال قبيحه كه باعث اين محنت است باز مىايستد يا نه\r\n وَ كانَ فِي الْمَدِينَةِ  و بودند در شهرى كه صالح بود از زمين حجر  تِسْعَةُ رَهْطٍ  نه نفر از اشراف و اكابر قوم و اشرار ايشان كه راس و رئيس ايشان قدار بن سالف بود  يُفْسِدُونَ  تباهى ميكردند بكفر و معاصى  فِي الْأَرْضِ  در زمين حجر  وَ لا يُصْلِحُونَ  و بصلاح نمىآوردند كار خود را يعنى افساد ايشان از شوب صلاح خالى بود و هر آنچه از ايشان صادر ميشد محض فساد بود بروايت ابن عباس اسامى اين كس كه مرتكب عقر ناقه شدند اين بود قدار بن سالف و مصدع و دهمى و دهيم و دعمى و دعيم و اسلم و قتال و صداف چون عقر ناقه كردند از صالح وعيد عذاب شنيدند\r\n قالُوا  گفتند با يكدگر\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n تَقاسَمُوا بِاللَّهِ  در حالتى كه سوگند خورده بودند به خداى بر طريقى كه نزد ايشان معتبر بود يعنى بعد از سوگند گفتند  لَنُبَيِّتَنَّهُ  هر آينه شبيخون مىكنيم بر صالح  وَ أَهْلَهُ  و كسان او را بكشيم و او را نيز در معرض زوال افكنيم  ثُمَّ لَنَقُولَنَّ لِوَلِيِّهِ  پس هر آينه بگوئيم ولى خون آن را  ما شَهِدْنا  حاضر نبوديم و مشاهده نكرديم ما  مَهْلِكَ أَهْلِهِ  هلاك شدن كسان او را و حفص بكسر لام ميخواند يعنى در موضع هلاك ايشان نبوديم چه جاى آنكه ما متولى خوان ايشان شده باشيم پس از هلاك چه خبر داشته باشيم  وَ إِنَّا لَصادِقُونَ  و بدرستى كه ما راست گويانيم در آنچه گفتيم\r\n وَ مَكَرُوا مَكْراً وَ مَكَرْنا مَكْراً  و مكر كردند مكر كردنى و مكر كرديم مكر كردنى يعنى جزاى مكر را بديشان رسانيديم به آنكه مكر ايشان را سبب هلاك ايشان ساختيم  وَ هُمْ لا يَشْعُرُونَ  و حال آنكه ايشان آگاه نبودند و شعور نداشتند به آن از ابن عباس مرويست كه صالح عليه السّلام مسجدى داشت در غارى و شبها تا روز در آن مسجد نماز گذاردى و اين نه كس كه مذكور شدند گفتند وعده عذاب ما بقول صالح سه روز ديگر است ما پيش از وقوع اين بلا كار صالح را بسازيم پس اول شب بدان غار آمدند و در كمين نشستند تا چون صالح درآيد او را بكشند حق تعالى فرشتگان را فرستاد تا بر هر يكى از ايشان سنگى فرود آوردند و همه را بكشتند و صالح از مكر ايشان خلاصى يافت و روايتى آنست كه حق تعالى فرمود كه سنگى بر در آن غار انداختند و آن را بپوشيدند و ايشان در آنجا هلاك گشتند و باقى كفار بصيحهء جبرئيل عليه السّلام هلاك شدند\r\n فَانْظُرْ كَيْفَ كانَ  پس بنگر اى بيننده كه چگونه بود  عاقِبَةُ مَكْرِهِمْ  سر انجام مكر ايشان از تكذيب و عناد و جحود و استكبار و ايذاء و اهانت صالح و اهل او  أَنَّا دَمَّرْناهُمْ  بدرستيكه ما هلاك كرديم اين نه تن را در غار  وَ قَوْمَهُمْ  و باقى قوم ايشان را  أَجْمَعِينَ  همه بصيحهء جبرئيل\r\n فَتِلْكَ بُيُوتُهُمْ  پس آنست خانهاى ايشان كه در زمين حجر كه شهر صالح است  خاوِيَةً  در حالتى كه خاليست و يا منهدم افتاده  بِما ظَلَمُوا  بسبب ستم كردن و از حد درگذشتن ايشان كه كفر و عناد بود  إِنَّ فِي ذلِكَ  بدرستيكه در آنچه ما بثمود كرديم  لَآيَةً  هر آينه علامت است  لِقَوْمٍ يَعْلَمُونَ  مر گروهى كه دانند آن را تا بدان پند گيرند از ابن عباس مريستكه مى يابم در كتاب خدا كه ظلم خانها را خراب مىكند پس اين آيه تلاوت فرمود و در تفسير اهل البيت مذكور است كه ظلمهء آل محمد را همين حال بود چه اثرى از بيوت و مدافن ايشان نماند\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو آنچه در عقب خود گذاشته‌اند در دنيا طعن و لعن است و در آخرت عقوبت عذاب اليم در دركه جحيم\r\n وَ أَنْجَيْنَا الَّذِينَ آمَنُوا  و رهانيده بوديم آنانرا كه گرويده بودند بصالح  وَ كانُوا يَتَّقُونَ  و بودند كه پرهيز ميكردند از كفر و معاصى ببركت ايمان و صلاحيت و تقوى از مقاتل نقل است كه در وقت هلاك قوم ثمود هر يك را جراحتى بر دست پديد آمد به مقدار نخودى روز اول سرخ بود روز دوم زرد بود روز سوم سياه گشت روز چهارم شكافته شد و در عقب آن جبرئيل آمد و بانك بر ايشان زده بر جاى بمردند و مؤمنانى كه نجات يافتند چهار هزار بودند و صالح ايشان را بحضرموت برد و در آنجا بجوار رحمت ايزدى پيوست و به جهت اين آن زمين را حضرموت گفتند يعنى حاضر شد آنجا موت بر صالح\r\nو بعد از ذكر ثمود بيان احوال لوط ميفرمايد كه  وَ لُوطاً  و فرستاديم لوط بن هرون را بقوم خودش  إِذْ قالَ  ياد كن چون گفت  لِقَوْمِهِ  مر گروه خود را از روى انكار و استهجان  أَ تَأْتُونَ الْفاحِشَةَ  آيا ميآئيد بخصلتى زشت يعنى لوط قوم خود را گفت مىآئيد بمردان به عمل زشت و لواط كه زشت‌ترين فواحش است  وَ أَنْتُمْ تُبْصِرُونَ  و حال آنكه شما ميدانيد زشتى او را و يا آنكه مىبينيد آن را يعنى بمعاينه و مواجههء يكديگر آن را ميكنيد\r\nپس در بيان فاحشه گفت  أَ إِنَّكُمْ لَتَأْتُونَ الرِّجالَ  آيا شما ميآئيد بمردان  شَهْوَةً  از روى شهوة  مِنْ دُونِ النِّساءِ  بجز از زنان كه براى شهوت مخلوقند چه حكمت در مواقعت طلب نسل است نه قضاء حاجة شهوت  بَلْ أَنْتُمْ  بلكه شما  قَوْمٌ تَجْهَلُونَ  گروه مردمانيد كه نميدانيد عاقبت اين فعل قبيع را يا فعل شما مشابه فعل كسيست كه سفيه و جاهل باشد و تميز ميان قبيح و حسن نتواند كرد\r\n فَما كانَ جَوابَ قَوْمِهِ  پس نبود جواب گروه لوط  إِلَّا أَنْ قالُوا  مگر آنكه گفتند با يكديگر در حالتى كه متفق الكلمه بودند  أَخْرِجُوا آلَ لُوطٍ  بيرون كنيد كسان او را  مِنْ قَرْيَتِكُمْ  از ديه خود كه سدوم است  إِنَّهُمْ أُناسٌ يَتَطَهَّرُونَ  بدرستى كه ايشان مردمانىاند منزه از افعال ما يعنى كه خود را پاك ميدانند از آن و ما را پليد ميخوانند .\r\nابن عباس فرموده كه اين را بر سبيل استهزاء مىگفتند  فَأَنْجَيْناهُ  پس نجات داديم لوط را  وَ أَهْلَهُ  و كسان او را يعنى دختران او را  إِلَّا امْرَأَتَهُ  مگر زن او را كه  قَدَّرْناها  تقدير كرديم و حكم فرموديم بودن او را  مِنَ الْغابِرِينَ  از باقى ماندگان در عذاب با قوم لوط به جهت كفر و سخن چينى او\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n وَ أَمْطَرْنا عَلَيْهِمْ  و بارانيديم بر ايشان از زير و زبر شدن مؤتفكات  مَطَراً  بارانى از سنك  فَساءَ  پس بد بارانى بود  مَطَرُ الْمُنْذَرِينَ  باران بيم كرده شدگان كه تصديق بيم كنندگان نكردند و در صدد ايذاء و آزار ايشان شدند پس گفتيم لوط را\r\nبعد از هلاك ايشان  قُلِ الْحَمْدُ لِلَّهِ  بگو ستايش مر خدايراست بر هلاك كفار  وَ سَلامٌ عَلى عِبادِهِ  و سلام بر بندگان او  الَّذِينَ اصْطَفى  آنان كه برگزيد ايشانرا بنگاه داشت خود از فواحش و نجات داد از عقوبت و قول اكثر و اصح آنست كه مأمور به اين امر حمد پيغمبر ماست صلّى اللّه عليه و آله و سلّم چون حضرت حق سبحانه و تعالى در اين سوره قصهاى كه دال بر كمال قدرت چون قصهء موسى و اختصاص رسل بآيات كبرى چون قصهء سليمان و مشتمل بر اهلاك اعدا و نصرت اوليا چون قصهء صالح و لوط بوى فرستاد و وقوف بر اين متضمن نعمة عظيمة پس بجهة اين ويرا به حمد الهى امر كرد بسلام بر بندگان برگزيده او از انبيا يا عامهء مؤمنان باصلاح در تفسير اهل البيت ( ع ) آمده كه ائمهء معصومين انداز اهل بيت او كه دل ايشان سالم است از لوث علايق و سر ايشان خالى است از فكر خلايق امروز سلام را بواسطه شنوند و فرد اسلام بيواسطه خواهند شنيد كه سلام قول من رب رحيم در اين آيه ترغيبست بر آنكه در سخن گفتن ابتدا به حمد خدا و صلوات و سلام رسول كنند تا بميمنت اين آن سخن مقبول سامعان گردد و لهذا ارباب تصانيف و خطبا و ادبا در اوايل كتب و خطب و ساير مقاصد همين طريقه مرعى ميدارند چه حق تعالى بعد از اين امر به اين مقصود شروع كرده بر سبيل الزام حجة بر كفره فرموده كه  آللَّهُ خَيْرٌ  خداى به حق بهتر است در ستايش و پرستش  أَمَّا يُشْرِكُونَ  يا آنچه انباز ميگيرند مشركان با خدا و از بديهياتست كه هيچ چيز مرتب نميشود از عبادت آنچه به آن شرك گرفته‌اند تا موازنهء توان ميان او و ميان آنكس كه مبدء جميع چيزهاست و خالق و مالك همهء آن در خبر است كه چون رسول صلّى اللّه عليه و آله و سلّم اين آيه تلاوة نمودى فرمودى بل اللّه خير و ابقى و اجل و اكرم بعد از آن تعداد خيرات و منافع خود مىكند كه آثار رحمة واسعهء اوست و دالست بر وحدانيت و قدرت قاهره او تا بندگان از باديهء جهالت و ضلالت و شرك روى بنزهت آباد وحدانية او نهند\r\nو ميفرمايد از طريق اضراب از كلام سابق  أَمَّنْ خَلَقَ  يعنى بلكه بهتر است از هر چه كفار ميپرستند آنخدائيكه بقدرت كاملهء خود بيافريد  السَّماواتِ وَ الْأَرْضَ  آسمانها و زمينها را كه اصل‌اند در عالم كون و فساد و مبادى منافع بندگان و معيشت ايشان در آن  وَ أَنْزَلَ لَكُمْ  و فرو فرستاد براى شما  مِنَ السَّماءِ  از آسمان يا ابر  ماءً  آبى كه بارانست  فَأَنْبَتْنا بِهِ  پس برويانيديم بدان آب  حَدائِقَ  بوستانها پرميوه محاط عليها\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n ذاتَ بَهْجَةٍ  كه خداوند خرميست و آراسته و زيبا و با انواع اثمار و اشجار و عدول از غيب بتكلم براى تاكيد اختصاص اين نقل است بذات او يعنى مائيم كه توانائيم و بس در رويانيدن بوستانهاى زيبا و نيكو از آب باران  ما كانَ لَكُمْ  نيست و نرسد مر شما را  أَنْ تُنْبِتُوا شَجَرَها  آنكه برويانيد درختان آن بوستانها را  أَ إِلهٌ مَعَ اللَّهِ  آيا هست خدائى با خداى به حق كه مقارن او باشد در آفرينش اين اشيا چه آن متفرد است در ايجاد آن  بَلْ هُمْ  بلكه مشركان  قَوْمٌ يَعْدِلُونَ  گروهىاند كه ميل ميكنند از راه حق كه توحيد است\r\n أَمَّنْ جَعَلَ الْأَرْضَ قَراراً  اين بدل ام خلق است يعنى بهتر است از خدايان باطله آنكس كه زمين را قرارگاه آدميان و دواب گردانيده به اين وجه كه آن را از ميان آب بيرون آورد و تسويه فرمود بر وجهى كه قرار انسان و دواب بر آن حاصل مىشود  وَ جَعَلَ خِلالَها  و پيدا كرد در ميان زمين  أَنْهاراً  جويهاى آب روان كه مىآشاميد و به آن زراعة ميكنيد  وَ جَعَلَ لَها  و آفريد براى استحكام زمين  رَواسِيَ  كوههاى بلند كه در آن معادن حاصل مىشود و از تحت آن چشمها بيرون ميجوشد  وَ جَعَلَ  و گردانيد  بَيْنَ الْبَحْرَيْنِ  ميان دو درياى عذب و مالح  حاجِزاً  مانعى كه به جهت آن يكدگر خلط نشوند و بيان اين در سورة الفرقان گذشته  أَ إِلهٌ مَعَ اللَّهِ  آيا هست يعنى نيست خدائى با خداى به حق كه در خلق اين چيزها با او مدد نمايد  بَلْ أَكْثَرُهُمْ لا يَعْلَمُونَ  بلكه بيشتر اهل شرك نميدانند كه خدا متفرد است در آفرينش اين چيزها و هيچ چيز با او در آن شريك نيست لا جرم بشريك قايل شده‌اند\r\n أَمَّنْ يُجِيبُ الْمُضْطَرَّ  بلكه بهتر است از شريكان ناتوان كسى كه اجابت كند بيچاره و فرو مانده را  إِذا دَعاهُ  چون بخوانند او را مضطر كسيست كه او را هيچ حيله و وسيلهء نباشد مگر حق تعالى يا كسى كه دل از هستى خود برداشته باشد چون غريق دريا يا گم شده در بيابان يا بيمار نااميد از صحت - آورده‌اند كه شيخ داود يمانى بعيادت بيمارى رفت بيمار گفت ايشيخ دعا كن براى شفاى من شيخ گفت تو دعا كن كه مضطرى و اجابة بدعاى مضطر باز بسته است زيرا كه نياز تو بيشتر است و حق تعالى نياز بيچارگان را دوست مىدارد چه اگر نيازمند بيچاره دعا كند زود اجابة ميفرمايد  وَ يَكْشِفُ السُّوءَ  برميدارد بدى را يعنى دفع مىكند از او آنچه پديد آيد و اما اجابة او موقوف\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبشروط مصلحة است چنانچه در آيهء  ادْعُونِي أَسْتَجِبْ لَكُمْ  مبين شد  وَ يَجْعَلُكُمْ  و مىگرداند شما را  خُلَفاءَ الْأَرْضِ  خليفها در زمين يعنى شما را جانشين پيشينيان سازد و زمين را از پس ايشان به تصرف شما درآورد  أَ إِلهٌ مَعَ اللَّهِ  آيا خداى ديگريست با خداى به حق كه در اين كارها اعانة او كند يعنى نيست و نشايد  قَلِيلًا ما تَذَكَّرُونَ  اندكى پند مىپذيرند يا خدايرا اندك ياد ميكنند و نعم او را كم متذكر ميشوند\r\n أَمَّنْ يَهْدِيكُمْ  بلكه بهتر است از بتان جامده آنكسى كه راه مينمايد شما را  فِي ظُلُماتِ الْبَرِّ وَ الْبَحْرِ  در تاريكيهاى بيابان و در دريا بوسيلهء كواكب و علامات مراد ظلمات شبست يعنى آنكس كه چون راهها بر شما مشتبه شود و طريق بيرون شدن آن را نميدانيد شما را مهتدى ميسازد  وَ مَنْ يُرْسِلُ الرِّياحَ  و آنكسى كه ميفرستد باد را  بُشْراً  در حالتى كه مژده دهنده است  بَيْنَ يَدَيْ رَحْمَتِهِ  پيش از نزول رحمة او كه بارانست  أَ إِلهٌ مَعَ اللَّهِ  آيا باشد خداى ديگر با خداى به حق كه يارى دهد بر مثل اين يعنى نباشد چه او يگانه است در خلق همهء اشياء  تَعالَى اللَّهُ  بزرگست خداى و برتر  عَمَّا يُشْرِكُونَ  از آنچه انباز ميگيرند كافران چه قادر خالق مقدس است از مشاركة عاجز مخلوق\r\n أَمَّنْ يَبْدَؤُا الْخَلْقَ  بلكه بهتر است از معبودان ممكنهء عاجزه آنكس كه ميآفريند و بوجود ميآورد خلق را  ثُمَّ يُعِيدُهُ  پس اعادة كند و بازآورد او را بعد از آن در روز قيامة او را مبعوث سازد  وَ مَنْ يَرْزُقُكُمْ  و آنكس كه روزى ميدهد شما را  مِنَ السَّماءِ  از آسمان بباران يا از ابر  وَ الْأَرْضِ  يا باسباب سماوى و ارضى شما را روزى ميدهد  أَ إِلهٌ مَعَ اللَّهِ  آيا خداى ديگر هست شريك با خداى به حق كه اين كارها تواند كرد  قُلْ هاتُوا  بگو بياريد  بُرْهانَكُمْ  دليل روشن خود را بر آنكه كسى غير اللّه تعالى بر اين قدرت دارد  إِنْ كُنْتُمْ صادِقِينَ  اگر هستيد راستگويان در آنكه الههء ديگر هست چهء كمال قدرت از لوازم الوهيت است و آن غير حق را ثابت نيست\r\n قُلْ  بگو ايمحمد  لا يَعْلَمُ  نميداند  مَنْ فِي السَّماواتِ وَ الْأَرْضِ  هر كه در آسمان زمين است از ملائكه و جن و انس  الْغَيْبَ  پوشيده و ناآمده را  إِلَّا اللَّهُ  ليكن خداى ميداند چنانچه قدرت كامله مخصوص به اوست علم شامل همه نيز به دو اختصاص دارد  وَ ما يَشْعُرُونَ  و نميدانند آنها كه در آسمان و زمين‌اند كه  أَيَّانَ يُبْعَثُونَ  كه در كدام وقت برانگيخته خواهند شد\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nچه اين از جملهء علم غيب است كه غير از او سبحانه به آن عالم نيست و نزد بعضى اين آيه در بارهء مشركانست كه رسول صلّى اللّه عليه و آله و سلّم را از وقت ساعت قيامت سؤال كردند پس معنى آنست كه نميدانند جميع آدميان كه قيامت كى قايم شود\r\nبعد از آن جهت مبالغه در نفى علم به آن ميفرمايد  بَلِ ادَّارَكَ عِلْمُهُمْ  بلكه نيك رسيده و استحكام يافته علم ايشان  فِي الْآخِرَةِ  در وقوع آخرت بحجج و آيات عقليه و نقليه كه اسباب علم ايشانست بر وقوع آن با وجود اين آنچنانكه حق دانستن آنست آن را ندانستند پس چگونه عالم باشند بوقت وقوع قيامة كه از امور غيبيه است كه اصلا علم باسباب آن ندارند يا نهاية علم ايشان همين است كه آخرت واقع خواهد شد بادلهء عقليه و نقليه و از آنجا در نگذشته بوقت معين براى وقوع قيامت و از ابن عباس مرويستكه وصف ايشان باستحكام علم و تجاهل آن در آخرت بر سبيل سخريه است و استهزا همچنانكه شخص باستهزا بنادان‌ترين مردمان گويد چه نيك دانسته و گويند بل بمعنى هل است و در لباب بمعنى ام تنزيل نموده و بر هر دو تقدير استفهام بمعنى نفى است يعنى نرسيده و كامل نشده است دانش ايشان در وقوع آخرت و كما ينبغى آن را ندانسته‌اند  بَلْ هُمْ فِي شَكٍّ  بلكه ايشان در شك و ترددند  مِنْها  از وقوع آن مانند كسى كه متحير باشد بر وادى و دليل بر آن نيابد  بَلْ هُمْ مِنْها  بلكه ايشان از آخرت  عَمُونَ  نابينايند يعنى چشم دل ايشان از مشاهدهء دلايل بعث و حشر پوشيده است جهة عدم تامل و تفكر در آن\r\n وَ قالَ الَّذِينَ كَفَرُوا  و گفتند آنان كه كافر شدند از روى انكار و استبعاد بسبب عدم تدبر و تفكر در آيات بينه در حقيقت بعث  أَ إِذا كُنَّا تُراباً  آيا چون گرديم ما خاك  وَ آباؤُنا  و پدران ما نيز خاك گردند  أَ إِنَّا لَمُخْرَجُونَ  آيا ما بيرون شدگانيم از گورها\r\n لَقَدْ وُعِدْنا  بدرستى كه ما وعده داده شده‌ايم  هذا  اين حشر و نشر را  نَحْنُ وَ آباؤُنا  ما و پدران ما  مِنْ قَبْلُ  پيش از وعدهء محمد  إِنْ هذا  نيست اين وعدها  إِلَّا أَساطِيرُ الْأَوَّلِينَ  مگر افسانه‌هاى پيشينيان كه به مجرد حرف و صوتست و حقيقتى ندارد\r\n قُلْ  بگو ايمحمد بايشان كه  سِيرُوا فِي الْأَرْضِ  برويد در زمين اهل تكذيب چون ديار حجر و احقاف و مؤتفكات  فَانْظُرُوا  پس بنگريد كه  كَيْفَ كانَ عاقِبَةُ الْمُجْرِمِينَ  چگونه بود سر انجام گناهكاران و كار ايشان بكجا رسيد تا از آن عبرت گيرند و بترسند از آنكه مثل آن بشما واقع شود\r\nبعد از آن به جهت تسليهء حبيب خود كه كفار قريش تكذيب او ميكردند و آتش مكر ميانگيختند فرمود كه  وَ لا تَحْزَنْ  و اندوهناك مشو ايمحمد صلّى اللّه عليه و آله و سلّم  عَلَيْهِمْ  بر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nتكذيب و اعراض مشركان  وَ لا تَكُنْ فِي ضَيْقٍ  و مباش در تنك دلى  مِمَّا يَمْكُرُونَ  از آنچه مكر كردند ايشان كه من نگاه دارندهء توام و ترا از شر ايشان در پناه عصمت خود نگاه دارم و مكر ايشان را از تو رفع نمايم و ترا بر ايشان غالب گردانم\r\n وَ يَقُولُونَ  و ميگويند آنكافران به تو و اصحاب تو  مَتى هذَا الْوَعْدُ  كى خواهد بود اين عذاب موعود كه عقوبت دنيا و آخرتست  إِنْ كُنْتُمْ صادِقِينَ  اگر هستيد راستگويان به آن\r\n قُلْ عَسى أَنْ يَكُونَ  بگو شايد اميد هست كه به حكم الهى  رَدِفَ لَكُمْ  از پى درآيد شما را و در عقب بشما پيوندد  بَعْضُ الَّذِي تَسْتَعْجِلُونَ  برخى از آنچه شتاب ميكنيد نزول و حلول آن را و آن عذاب روز بدر بود يا قحط\r\n وَ إِنَّ رَبَّكَ  و بدرستى كه پروردگار تو  لَذُو فَضْلٍ  هر آينه خداوند فضل و احسان و شفقت و مرحمتست  عَلَى النَّاسِ  بر مردمان كه تعجيل نميكند در عقوبت ايشان بر كفر و معاصى  وَ لَكِنَّ أَكْثَرَهُمْ  و ليكن پيشتر ايشان  لا يَشْكُرُونَ  سپاس دارى نميكنند و حق نعمت تاخير عذاب را نميشناسند بلكه از غايت جهالتى كه دارند استعجال وقوع آن ميكنند\r\n وَ إِنَّ رَبَّكَ  و بتحقيق كه آفريدگار و پروردگار تو  لَيَعْلَمُ  هر آينه ميداند  ما تُكِنُّ صُدُورُهُمْ  آنچه ميپوشاند آن را سينه‌هاى كفار از حقد و حسد و مكر بر تو  وَ ما يُعْلِنُونَ  و آنچه آشكارا مىكند از تكذيب و عداوت تو پس ايشان را بر آن جزا و سزا خواهد داد\r\n وَ ما مِنْ غائِبَةٍ  و نيست هيچ پوشيدهء از حوادث و نوازل و غير آن  فِي السَّماءِ وَ الْأَرْضِ  در آسمان و زمين  إِلَّا فِي كِتابٍ مُبِينٍ  مگر كه نوشته است در كتابى روشن يا روشن سازنده آنچه در اوست مگر كسى را كه مطالعه آن مىكند از ملائكه كه مراد لوح محفوظ است\r\n إِنَّ هذَا الْقُرْآنَ  بدرستى كه اين قرآن  يَقُصُّ عَلى بَنِي إِسْرائِيلَ  ميخواند بر بنى اسرائيل يعنى بيان مىكند براى ايشان براستى  أَكْثَرَ الَّذِي  بيشتر از آنچه از روى جهالت  هُمْ فِيهِ  ايشان در آن  يَخْتَلِفُونَ  اختلاف ميكنند و بخلاف يكديگر سخن ميكنند چون تشبيه يهود و تنزيه نصارى و احوال معاد جسمانى و روحانى و صفات بهشت و دوزخ و قصهء عزير و مريم و عيسى و نبى مبشر به در تورية كه حضرت خاتمية است چه بعضى از ايشان ميگفتند كه يوشع است و جمعى ديگر بر آن بودند كه زمان ظهور ايشان بعد از اين خواهد بود و غير آن از احكام مختلفه و اين معجزهء پيغمبر ماست كه كتاب ايشانرا نخوانده بود و به آن خبر ميداد\r\n وَ إِنَّهُ لَهُدىً  بدرستى كه او هر آينه راه نماينده است و روشن سازند  وَ رَحْمَةٌ  و بخشايش نعمت  لِلْمُؤْمِنِينَ  براى گرويدگان\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nچه ايشانند كه به آن منتفع‌اند نه غير\r\n إِنَّ رَبَّكَ  بدرستيكه پروردگار تو  يَقْضِي بَيْنَهُمْ  داورى و حكم فرمايد ميان اهل اختلاف از بنى اسرائيل و ميان آنان كه به قرآن گرويده  بِحُكْمِهِ  به حكم درست و راست خود  وَ هُوَ الْعَزِيزُ  و اوست غالب كه حكم او را رد نتوان كرد  الْعَلِيمُ  دانا بحقيقت آنچه حكم مىكند بحكمت و مصلحت آن و چون دانستى اى محمد كه حق تعالى در ميان اهل حق و باطل حكم خواهد كرد و هر يك را بر وفق عمل جزا خواهد داد\r\n فَتَوَكَّلْ عَلَى اللَّهِ  پس توكل كن بر خداى و از شر دشمنان و معاندان باك مدار و انديشه به خود راه مده و خاطر مبارك را آزرده مدار  إِنَّكَ  بدرستى كه تو  عَلَى الْحَقِّ الْمُبِينِ  بروشنى و راستى يعنى بيقين راه تو راستست و كار تو درست و محق اوليست بتوكل از مبطل همهء اهل ايمان در اين خطاب داخلند و اگرچه به ظاهر خطاب بحضرتست\r\nبعد از آن تشبيه كفار مىكند بمردگان و ميگويد كه  إِنَّكَ لا تُسْمِعُ الْمَوْتى  بتحقيق كه تو سخن نميتوانى شنوانيد مردگان را يعنى مرده‌دلان كفر فهم سخن تو نمىتوانند كرد و اعتقاد آن ندارند  وَ لا تُسْمِعُ الصُّمَّ الدُّعاءَ  و نميتوانى شنوانيد كرانرا خواندن و آواز دادن يعنى ايشان مثل آدم مرده‌اند و مرده شنوا نيست  إِذا وَلَّوْا  چون برگردند  مُدْبِرِينَ  در حالتى كه پشت برگردانندگانند در ناشنيدن خصوصا كرى كه برگردد و پشت بر داعى خود كند در آن محل استماع ندا نميكنند زيرا كه بسمع قبول نميشنوند و به آن پند نميگيرد و تدبر در آن نمينمايد و همچنانكه كر آواز خوانندهء خود نميشنود خصوصا در وقت پشت بر گردن و اعراض نمودن چه با عدم اعراض مظنهء استماع هست و در حين اعراض طمع منقطع است از استماع و همچنين كافر را قبل از اعراض اميد استماع به او ميتوان داشت اما چون كه به جهت عناد و جحود اعراض نمود و طمع استماع از او بالكلية قطع شد پس كافر مصمم بكفر مانند ميت باشد در عدم قبول هدايت و مثل اصم در عدم استماع\r\nدعا  وَ ما أَنْتَ بِهادِي الْعُمْيِ  و نيستى تو راه نماينده كافران  عَنْ ضَلالَتِهِمْ  از گمراهى ايشان چه هدايت حاصل نميشود مگر ببصر و اين از ايشان مفقود است يعنى چون كفار به جهت فرط عناد و استكبار استعمال قوهء متفكره نميكنند در آيات واضحه كه موصول است سالك خود را بسر منزل نجات پس بمنزلهء كورانند پس به جهت عدم بصر راه نميبرند به مقصد و در گمراهى خود متحير و سرگردان ميمانند  إِنْ تُسْمِعُ  نشنوانى يعنى شنوانيدن تو فائده ندهد  إِلَّا مَنْ يُؤْمِنُ بِآياتِنا \r\n\r\n","description":"","footnote":"","page_name":" 138 ","page_number":138},
  {"content":"\r\n\r\nمگر كسى كه بگرود بآيتهاى ما يعنى طلب حق كند به نظر كردن و تامل نمودن در آيات بينه و معجزات واضحه  فَهُمْ مُسْلِمُونَ  پس ايشان گردن نهادگانند فرمان ما را\r\n وَ إِذا وَقَعَ الْقَوْلُ  و چون واقع شود گفتار كه آن وعدهء عذاب است  عَلَيْهِمْ  بر ايشان يعنى چون واقع لازم گردد آن چيزى كه به آن وعده داده ميشدند از بعث و نشور و يا چون حكم الهى صادر شود بوقوع عذاب بر كفار از ابو سعيد خدرى مرويستكه چون آدميان دست از امر بمعروف و نهى از منكر باز دارند و هيچكدام عمل نكنند واجب شود بايشان غضب الهى و اول مؤاخذ شوند بمبادى عذاب كه از جملهء آن اينست كه  أَخْرَجْنا لَهُمْ  بيرون داريم براى ايشان  دَابَّةً مِنَ الْأَرْضِ  جنبنده‌اى از زمين كه  تُكَلِّمُهُمْ  سخن گويد با ايشان به زبان عربى فصيح  أَنَّ النَّاسَ كانُوا بِآياتِنا  آنكه مردمانى بودند كه بسخنان ما از وعده و وعيد و حشر و نشر يا بدلايل قدرت و وحدانية و فردانية ما  لا يُوقِنُونَ  متيقن نميشدند و تصديق به آن نميكردند و خروج دابة الارض نشانه‌ايست از علامات قيامت و در روايت آمده كه آن از ميان صفا و مروه بيرون آيد مؤمن را از ايمان او و كافر را از كفر او خبر دهد و نزد اينحال تكليف مرتفع شود و توبه قبول نگردد و عبد اللّه ابن عمر روايت كرده كه هيچ مؤمن نباشد مگر كه دابة الارض او را مسح كند و هيچ منافع نبود كه مگر او را حطم كند و در شب مشعر كه مردمان متوجه منى باشند بيرون آيد و محمد بن كعب قرظى روايت كند كه حضرت امير المؤمنين عليه السّلام را از اين دابة پرسيدم فرمود كه به خدا كه او را دم نباشد و محاسن داشته باشد و اين مشعر استكه اين بشر خواهد بود و صاحب معتمد آورده كه چون دنيا نزديك به آخر رسد حق تعالى دابهء را از زمين بيرون آرد چنانچه ناقه صالح را على نبينا و عليه السّلام از سنك بيرون آورد و آن دابة گويا باشد و در حديث آمده كه خروج دابة و طلوع آفتاب از مغرب متقارب باشد هر كدام كه پيش بود آن ديگر در عقبش ظاهر گردد و از ابن عباس منقولست كه از اشراط ساعت اول آيات سماوى و طلوع شمس بود از مغرب و از آيات ارضى خروج دابة كه طول آن ششصد گز باشد و چهار قايمه داشته باشد و موهاى زرد و باريك بر اعضاى او باشد مانند مويهاى بچه مرغ و دو بال داشته باشد و در تيز روى هيچ هارب از او فوت نشود و هيچ طالب او را در نيابد روى او چون مردمان بود اما در غايت روشنى و درخشندگى و در تيسير از ابن زبير نقل كرده و در كشاف از ابن جريج كه سر او شبيه بسر گاو بود و در عين المعانى آورده كه چشم او چون چشم خوك بود و گوش او چون گوش فيل و شاخ او بمثابهء شاخ گاو كوهى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nباشد و لون او چون لون پلنگ و گردنش چون گردن شتر مرغ و سينه‌اش چون سينهء شير و پهلويش چون پهلوى يوز و دنبه‌اش چون دنبه قوچ و قوايمش مانند قوايم شتر و ما بين مفصلين او دوازده گز باشد بزراع آدم و همهء الوان مختلفه در او باشد و ما بين هر دو قرن او يكفرسخ و بيرون آيد ميان صفا و مروه يا كوه اجياد كه در حوالى مكه است و يا وادى تهامه و يا از بحر سدوم آمده كه از اعظم مساجد يعنى مسجد الحرام بيرون آيد و در كتاب علامات الساعه مذكور است كه از ركن خانهء كعبه بدر آيد و مردم به او نگروند و او مانند آفتاب سير كند و بلند شود و بعد از سه روز ثلث او بيرون نيايد و قول اشهر آنست كه تمام او بيرون آيد و روى بمشرق نهد و بآواز بلند صيحه كند كه همه اهل مشرق بشنوند و به همين طريق روى به مغرب و شام و يمن نهد و عصاى موسى مس كند و درخشان گردد و خاتم سليمان در ميان دو چشمان كافران مالد روى ايشان سياه شود و كسى بر روى زمين نماند مگر كه سفيد روى وسيله روى باشد و مردم يكدگر را بنام و لقب نخوانند بلكه بسفيد روى گويند اى بهشتى و بسياه روى گويند اى دوزخى و از اينجهت بعضى معنى آيه بر اين وجه گفته‌اند كه چون واقع شود قول ما به تميز مؤمنان از كافران بيرون آريم دابة الارض و از ابو صراحه انصارى روايت است كه از رسول صلّى اللّه عليه و آله و سلّم شنيدم كه فرمود كه اين دابه را سه نوبت خروج باشد يك بار باقصاى مدينه بيرون آيد و خبر او در باديهء فاش شود اما به مكه نرسد و بعد از زمان طويل قريب به مكه بيرون آيد و بار سيم مردمان در مسجد الحرام بطواف مشغول باشند او از جانبى از مسجد بيرون آيد كه ميان ركن اسود و باب بنى مخزوم باشد و مردمان از او بترسند و بگريزند و جمعى كه جز از خداى نترسند دليرانه نزد او آيند رويهاى ايشان روشن شود مانند ستارهء درخشان گردد و بعد از آن روى بنواحى ارض نهد هر كه ويرا جويد بوى نرسد و كسى كه از او گريزد از او فوت نشود و كسى كه دشمن خداى باشد از او بترسد چنان خود را بوى نمايد كه نماز ميگذارم وى از پس و پشت او درآيد و گويد اكنون نماز ميكنى پس داغى به روى او نهد و با مردمان مجاورة نمايد و در سفر و حضر با ايشان مشاركة كند مؤمن را از كافر بشناسد و در اندك فرصتى روى زمين را احاطه كند و از حسن بصرى روايتست كه موسى از خدا درخواست تا دابه را بوى نمايد سه شبانه روز ميآمد و در هوا ميشد با خلقى و منظرى مهيب و فظيع موسى از او بترسيد و دعا كرد تا بجاى خود رفت و نزد بعضى از اصحاب ما اين كنايتست از خروج صاحب الامر و الزمان عليه السّلام كه مهدى امتست در خطبة البيان از امير المؤمنين عليه السّلام واقع شده كه انا دابة الارض مؤيد اين قولست و تسميهء وى به اين اسم به جهت آنست كه دابة الارض يعنى ما يدب فى الارض است يعنى چون حكم الهى بخروج\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاو صادر شود فى الفور از مكمن غيب خود بيرون رود و در رفتن مسارعت نمايد و در اندك فرصتى روى زمين را احاطه نمايد و حذيفة روايت كرده كه رسول را پرسيدم كه خروج وى از كجا باشد فرمود از مسجدى كه از آن بحرمت‌تر نباشد نزد خداى يعنى مسجد الحرام و عيسى عليه السّلام از آسمان نزول كند و در نماز بوى اقتدا كند و چون طواف كند همه با وى طواف كنند و زمين در زير قدم ايشان بجنبد چنان كه قنديلها جنبند كه ناگاه صفا بشكافد و از آنجا بيرون آيد و مردم را بنام ايمان و كفر خواند مؤمن را نقطهء سفيد بر روى زند كه همه روى او از آن نورانى گردد و كافر را نقطهء سياه كه همهء روى از آن سياه شود و باقى علامات قرب قيامت و تفصيل احوال مهدى عليه السّلام در كتاب غيبت مذكور است\r\nحاصل كه حق تعالى بعد از ذكر علامت قيامت بيان آن روز مىكند  وَ يَوْمَ نَحْشُرُ  و ياد كن روزى كه حشر كنيم  مِنْ كُلِّ أُمَّةٍ  از هر امتى  فَوْجاً  گروهى كه رؤسا و اشراف ايشان باشند  مِمَّنْ يُكَذِّبُ  از آنهائى كه تكذيب كرده باشند  بِآياتِنا  بآيات كلام يا دلايل قدرت واضحه ما را  فَهُمْ يُوزَعُونَ  پس ايشان بازداشته شوند تا اراذل و ادانى قوم بديشان رسند و همه را يك بار بدوزخ برند و يا ايشان را بازدارند براى عتاب و شدة حساب عذاب و تهديد بصعوبت عذاب به جهت غوايت و ضلالت و اغوا و اضلال ايشان و اصحاب ما برانند كه اين روز در دنيا باشد نه در قيامت براى آنكه در روز قيامت همه را حشر خواهند كرد بعضى از ايشان كه حشرناهم فلم نغادر منهم احدا پس آن روز غير آخرت باشد و اين دليل باشد بر صحت رجعت و از امام جعفر صادق عليه السّلام پرسيدند از رجعت گفت هر كه ايمان محض و كفر محض داشته باشد او را بازگردانند و زنده كنند در دنيا و از اهل البيت اخبار متعدده و روايات كثيره واقع شده كه حق تعالى زنده گرداند در وقت قايم آل محمد جماعتى را از دشمنان ايشان كه در دشمنى بنهايت رسيده باشند و جماعتى را از مخلص كه در دوستى بمرتبهء كمال رسيده باشند تا داد ايشانرا بستاند از دشمنان ايشان پس محبان مخلص به ثواب نصرت و معونة قايم عليه السّلام فايز گردند و مبتهج شوند بظهور دولت و اعداى خود را بكشند و دشمنان مذلت و خوارى خود را به بينند نزد علو كلمه قايم عليه السّلام و بشمشير انتقام محبان كشته گردند\r\nحاصل كه ميفرمايد كه بعد از اجتماع همه روانه شوند  حَتَّى إِذا جاؤُ  تا چون بيايند بموقف حساب  قالَ  گويد خداى با ايشان از روى اهانت و سرزنش و نكوهش  أَ كَذَّبْتُمْ بِآياتِي  آيا بدروغ داشتيد آيتهاى مرا بادى الراى  وَ لَمْ تُحِيطُوا بِها  و در حالتى كه احاطه نكرديد بدان  عِلْماً  از روى دانش يعنى در آن تامل\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nنكرديد به جهت عناد و جحود تا علم شما بكنه او رسد و حقيقت آن را بدانيد  أَمَّا ذا كُنْتُمْ تَعْمَلُونَ  يا آن چه چيز بود كه شما بوديد كه مىكرديد بعد از آنكه تفكر نكرديد در صحة آن و طلب معرفت آن ننموديد در افكار خود و بىتاملانه در آن حكم بتكذيب آن كرديد اين از براى تنكيب ايشانست زيرا كه ايشان غير از تكذيب از سر جهل كار ديگر نكرده بودند تا بگويند فعلنا غير ذلك كرده‌ايم غير از اين را و بنابر تفسير ثانى مراد ائمهء معصومين اند ( ع ) يعنى حق تعالى ايشان را در روز رجعت حشر كند و همه را در آن روز باز دارد تا چون حاضر شوند بايشان ندا كند بواسطهء ملكى كه آيا كسانى كه حجج من بودند و براى هدايت شما نصب كرده بودم بدروغ داشتيد بدون تفكر و تامل در حقيقت ايشان\r\n وَ وَقَعَ الْقَوْلُ  و واقع شود گفتار يعنى فرود آيد عذاب  عَلَيْهِمْ  بر ايشان  بِما ظَلَمُوا  بسبب ستم و از حق درگذشتن ايشان كه تكذيب آيات و حجج خداى بود  فَهُمْ لا يَنْطِقُونَ  پس ايشان سخن نگويند بعذر خواهى به جهت مشغولى بعقوبات نامتناهى و يا براى آنكه بر دهن ايشان مهر نهاده باشند كه اليوم نختم على افواههم و يا در جواب چيزى نتوانند گفت كه براى ايشان حجت باشد و نفع بايشان رساند\r\nبعد از آن تبيين قدرت خود مىكند در بعث و مىفرمايد كه  أَ لَمْ يَرَوْا  آيا نديدند و ندانستند منكران حشر  أَنَّا جَعَلْنَا اللَّيْلَ  آنكه گردانيديم شب را يعنى آفريديم آن را  لِيَسْكُنُوا فِيهِ  تا آرام گيرند در او بخواب و استراحت  وَ النَّهارَ مُبْصِراً  و ساختيم روز را روشن تا در طلب معيشت مشغول و بكسب قيام نمايند  إِنَّ فِي ذلِكَ  به درستى كه در اينكه مذكور شد از آفريدن ليل و نهار  لَآياتٍ  هر آينه نشانهاست بر بعث و نشور و ارسال رسل  لِقَوْمٍ يُؤْمِنُونَ  مر گروهى را كه تصديق كنند و بگروند به خدا و رسول به جهت دلالت آن بر آنكه تعاقب نور و ظلمت بر وجهى مخصوص كه غير متعين است بالذات نيست مگر بقدرت قاهره و بدانكه هر كسى كه قادر است بر ابدال ظلمت بنور در ماده واحده قادر است بر ابدال موت و حياة در مواد ابدان\r\n وَ يَوْمَ  و ياد كن روزى را كه  يُنْفَخُ فِي الصُّورِ  دميده شود در صور كه مشابه شاخ است طول و عرض آن  فَفَزِعَ  پس بترسند از هول و هيبت آن  مَنْ فِي السَّماواتِ  هر كه در آسمانهاست از ملائكه  وَ مَنْ فِي الْأَرْضِ  و هر كه در زمين است از جن و انس و ساير حيوانات از\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nابو هريره روايتست كه رسول صلّى اللّه عليه و آله و سلّم فرمود كه چون خداى تعالى از خلق آسمان و زمين بپرداخت صورى بيافريد و باسرافيل داد وى آن را در دهن گرفت و حشم را در زير عرش گماشته تا فرمان الهى در رسد كه صور در دم من گفتم يا رسول اللّه صور چه باشد فرمود شاخيست بزرك دورى او مقابل آسمان و زمين است و اسرافيل سه بار صور دمد يكى نفخهء فرع باشد و آن آنست كه در اين آيه مذكور شد دويم نفخهء صعقه سيم نفخه احيا پس اول كه اسرافيل را فرمايد كه دم در صور دمد هر چه در آسمانها و زمينها باشند بترسند و كوهها بجنبش درآيند و چون گرد بر هوا روند و زمين از جاى خود بجنبند بر وجهى كه اصلا قرار نگيرد مانند كشتى در روى آب با قنديل آويخته كه باد سخت بر او خورد كقوله تعالى يوم ترونها تذهل كل مرضعة عما ارضعت تا آخر يعنى مادران در آن روز از هول فرزندان شير خواره را فروگذارند و زنان آبستن بچه بيندازند و كودكان از ترس آن پير شوند و شياطين از فزع آن برمند و با قطار زمين روند و فرشتگان تازيانه بر روى ايشان زنند تا باز بجاى خود روند و همهء مردمان مدهوش و متحير شوند در اين باشند كه زمين شكافته شود و شق گردد چون در آسمان نگرند مانند زيت گداخته بيند پس شكافته گردد و ستارگان فرو ريزند و آفتاب و ماه گرفته شوند پس اسرافيل را فرمايد تا بار ديگر صور در دمد و اين نفخه را صعق نامند و هر كه در آسمان و زمين باشد بميرد مگر جبرئيل و ميكائيل و اسرافيل و عزرائيل و حاملان عرش پس بعزرائيل ندا رسد كه چه كس باشد كه مانده است گويد همين من و جبرئيل و ميكائيل و اسرافيل و حملهء عرش و تو كه خداوندى مبرا از وصمت فناء و زوال پس بجبرئيل و ميكائيل خطاب آيد كه بميريد فى الحال بميرند و حاملان عرش را ندا رسد كه موتوا همه بميرند پس اسرافيل را گويد كه صور را بعرش ده و تو نيز بمير اسرافيل صور را بعرش سپارد و جان دهد آنگاه ملك الموت را گويد ديگر كه مانده است گويد بار خدايا تو عالمى كه غير از من ديگر كسى نمانده و ويرا نيز خطاب آيد كه مت كما ماتوا بمير همچنانكه ايشان بمردند و عزرائيل نيز سمت فنا پذيرد پس ملك تعالى اين ندا در دهد كه لمن الملك اليوم للّه الواحد القهار بعد از آن دنيا را هموار سازد بحيثيتى كه اگر بيضهء در مشرق نهاده باشند در مغرب آن را توان ديد آنگاه حق تعالى بقدرت كاملهء خود چهل روز باران ببارد بمثابهء نطفهء مردان تا از بالاى زمين دوازده گز برآيد و همچنانكه نباتات روئيده مىشود خلقان از آن آفريده شوند و حاملان عرش را ندا كند و جبرئيل و ميكائيل و اسرافيل را گويد كه صور را بردار و در دم اسرافيل صور در دمد حق تعالى فرمان دهد تا روحها به بدنها درآيند روحهاى مؤمنان كه چون نور درخشنده باشند بر ابدان خود درآيند و همه را زنده\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nگرداند و همچنين ارواح ظلمانى كفار در ابدان خود در آيند پس زمين شكافته شود و همه از قبر برخيزند و سر برهنه و پاى برهنه و ختنه ناكرده و اين نفخهء احيا است حاصل كه ميفرمايد چون نفخهء صور شود اهل و زمين ترسناك شوند  إِلَّا مَنْ شاءَ اللَّهُ  مگر آنكس كه خدا خواهد يعنى خزنهء بهشت و دوزخ و يا اسرافيل و يا چهار ملك مقرب كه جبرئيل و ميكائيل و اسرافيل و عزرائيل‌اند و يا موسى كه او را در طور صعقه بوده و در تيسير گويد كه آن ادريس است ابو هريره در روايت مذكوره گفته كه رسول خدايرا پرسيدم كه اينها كيستند كه حق تعالى ايشانرا از فزع استثنا كرده فرمود كه شهيدانند كه هرگز فزع بايشان نرسد و كلّ آتوه و همه مردمان ايندكانند بموقت حسنات و حفص  أَتَوْهُ  خوانده بصيغهء جمع ماضى و بمعنى مستقبل ميداند يعنى همه بيايند بعرصه‌گاه  داخِرِينَ  در حالتى كه خوارشدگان باشند و مطيع و منقاد و ذليل و غمناك\r\n وَ تَرَى الْجِبالَ  و ببينى اى بيننده كوهها را در آن روز  تَحْسَبُها جامِدَةً  پندارى آن را بر جاى خود ايستاده  وَ هِيَ  حال آنكه آن كوهها  تَمُرُّ  ميرود و ميگذرد مرّ السّحاب مانند ابر در سرعت رفتن و آن حركت مدرك نميشود زيرا كه اجرام كبار چون بر سمت واحد حركت كنند حركت ايشان نيك ظاهر نميشود چنانچه در سير ابر مشاهده ميرود  صُنْعَ اللَّهِ  بفعل آورد خداى و بكند كردنى كه آن نفخ است و امرار جبال يا خلق كردن سماوات و ارض و ليل و نهار و غير آن از امور ممكنه را خلق كردنى  الَّذِي أَتْقَنَ  آن خدائى كه استوار كرد و منظم ساخت  كُلَّ شَيْءٍ  همهء چيزهاى را و بياراست آن را بر وجهى كه لايق باشد و شايد و سزد موافق حكمت و مصلحت  إِنَّهُ خَبِيرٌ  بدرستيكه او داناست و آگاه  بِما تَفْعَلُونَ  به آنچه ميكنيد از معصيت و طاعت و همه را بر وفق آن جزا خواهد داد\r\n مَنْ جاءَ بِالْحَسَنَةِ  و هر كه بيايد به نيكوئى از توحيد و اخلاص در طاعت  فَلَهُ خَيْرٌ مِنْها  پس او را جزائيست بهتر از آن فعل نيكو زيرا كه فانى دهد و باقى ستاند و ادنى باعلى عوض گيرد و يكى را ده تا هفتصد بهره يابد و اكثر برآنند كه حسنه كلمهء طيبهء لا إله الا اللّه است كه مدر جميع اعمال صالحه است از امام زين العابدين عليه السّلام مرويست كه مردى بغزاى روم رفت و او را عادت بود كه چون از اغيار خالى بود خلوت كردى و بآواز بلند گفتى لا إله الا اللّه وحده لا شريك له روزى در مرغزارى ميگذشت و اين كلمه بآواز بلند بگفت سوارى از رجال الغيب از آن مرغزار بيرون آمد و گفت ايمرد چه گفتى گفت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nشنيدى جواب داد و اللّه اين كلمه‌ايست كه حق تعالى فرموده كه  مَنْ جاءَ بِالْحَسَنَةِ فَلَهُ خَيْرٌ مِنْها  و حديث قدسى مروى از امام على بن موسى الرضا عليه السّلام كه لا إله الا اللّه حصنى و من دخل حصنى امن من عذابى شاهد اينست چه حق تعالى بعد از اين ميفرمايد كه  وَ هُمْ  و ايشان كه خصلت حسنه از ايشان صادر شده باشد  مِنْ فَزَعٍ  از هول و ترس عظيم  يَوْمَئِذٍ  در روز قيامت  آمِنُونَ  ايمن‌اند از كلبى منقولست كه چون آتش دوزخ احاطه اهل خود كند و همه را در زير خود گيرد ايشان فزعى كنند كه هرگز مثل آن فزع نكرده باشند و اهل بهشت از اين فزع ايمن باشند\r\n وَ مَنْ جاءَ بِالسَّيِّئَةِ  و هر كه بكند خصلت بد را كه آن شركست و يا ساير معاصى كبيره  فَكُبَّتْ  پس نگونسار كرده شود  وُجُوهُهُمْ  رويهاى ايشان  فِي النَّارِ  در آتش يعنى ايشانرا سرنگون در آتش اندازند پس خزنه ايشانرا گويند كه  هَلْ تُجْزَوْنَ  آيا جزا داده شويد يعنى جزا ندادند شما را  إِلَّا ما كُنْتُمْ  مگر به آنچه بوديد كه در دنيا  تَعْمَلُونَ  ميكرديد يعنى جزاى فعل شماست كه بمحض عدل بشما رسيده نه بر وجه ظلم بر شما واقع شد باسانيد صحيحه از امام جعفر عليه السّلام مرويستكه ابو عبد اللّه جدلى نزد امير المؤمنين عليه السّلام رفت حضرت او را گفت كه ترا خبر دهم از قول حق تعالى كه من جاء بالحسنة تا بقوله تعملون گفت بلى فداى تو گردم فرمود كه آن حسنه كه هر كه آن را بكند بهشت او را دهند دوستى ماست كه از اهل بيتيم و آن سيئه كه هر كه بكند بدوزخ درآيد و عمل او مقبول نيفتد دشمنى ماست و جابر بن عبد اللّه روايت كرده كه پيغمبر صلّى اللّه عليه و آله و سلّم فرمود كه اى على اگر امت من روزه بدارند تا كه از غايت باريكى و لاغرى چون زه كمان شوند و نماز گذارند تا كه از كثرت آن همچون كمان دو تا گردند و ترا دشمن داشته باشند حق تعالى بر وى ايشانرا در آتش دوزخ اندازد\r\nبعد از آن به جهت قطع طمع كفار از آنكه پيغمبر ميل بكيش ايشان كند ميفرمايد  إِنَّما أُمِرْتُ  جز اين نيست كه فرموده شده‌ام من  أَنْ أَعْبُدَ  آنكه پرستش كنم  رَبَّ هذِهِ الْبَلْدَةِ  خداوند اين شهر را كه مكه است  الَّذِي  آن خداوندى كه به جهت شرافت و عظمت مكه  حَرَّمَها  حرام گردانيد آن را از هر چه مستلزم هتك حرمت آنست مانند مقاتله و قطع و قمع و قلع شجره و حشيش و صيد و تنفير حيوانات برى از هجوم اعادى و تهديد عذاب بر ايشان  وَ لَهُ  و مر او راست كه خداوند اينخانه است  كُلُّ شَيْءٍ  همه چيزها يعنى همه مملوك و مخلوق ويند پس هر چه خواهد حرام گرداند و آنچه اراده نمايد حلال سازد  وَ أُمِرْتُ  و مأمور شده‌ام  أَنْ أَكُونَ  آنكه باشم  مِنَ الْمُسْلِمِينَ  از ايستادگان بر ملت اسلام و يا از مطيعان و منقادان ملك علام\r\n وَ أَنْ أَتْلُوَا الْقُرْآنَ  و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبه آنكه تلاوت كنم قرآن را و بر قرائت آن مواظبت نمايم تا حقايق آن بر من كشف گردد  فَمَنِ اهْتَدى  پس هر كه راه يابد بسبب متابعت در اين امر  فَإِنَّما يَهْتَدِي  پس جز اين نيست كه راه مييابد  لِنَفْسِهِ  براى نفس خود يعنى منافع آن كه ثواب اخرويست و بركات دنيوى بوى بازگردد  وَ مَنْ ضَلَّ  و هر كه گمراه شود به جهت مخالفت در اين امور  فَقُلْ إِنَّما أَنَا  پس بگو اى محمد جز اين نيست كه  مِنَ الْمُنْذِرِينَ  از بيم كنندگانم و بر من جز بلاغ نيست پس و بال و ضلال كه عقوبت دنيا و آخرتست به من نميرسد بلكه به خودش راجع مىشود\r\n وَ قُلِ الْحَمْدُ لِلَّهِ  و بگو ستايش و ثنا مر خدايراست بر نعمت نبوت و يا بر هر چه به من عطا كرده از علم نافع و عمل صالح  سَيُرِيكُمْ  زود باشد كه بنمايد خدا شما را اى صناديد قريش  آياتِهِ  نشانهاى قاهرهء خود را در دنيا چون واقعهء بدر و خروج دابة الارض و در آخرت از عذاب ابدى  فَتَعْرِفُونَها  پس بشناسيد اين آيتها و ليكن شناختن آن در آن محل شما را نفع ندهد و يارى نكند  وَ ما رَبُّكَ  و نيست آفريدگار تو بغافل عما يعملون بىخبر از آنچه ميكنند مشركان و حفص بخطاب ميخواند يعنى از آنچه شما مىكنيد پس تاخير عذاب بر شما بنابر حكمتيست و مصلحتى نه به جهت غفلت او از اعمال قبيحهء شما چه غفلت بر عالم بالذات ممتنع است پس بعد از مهلت دادن اهمال نخواهد كرد بلكه همه را بجزا و سزا خواهد رسانيد .\r\n\r\nسورة القصص\r\nثمان و ثمانون آية مكية ابى بن كعب از سيد عالم صلّى اللّه عليه و آله و سلّم روايت كرده كه هر كه سورة القصص بخواند حق تعالى بعدد هر كه تصديق موسى كرده و تكذيب وى كرده ده حسنه براى وى بنويسد و هيچ فرشته در آسمان و زمين نماند مگر كه در روز قيامت براى وى گواهى دهند كه او صادق و مصدق بوده در اين كه كل شىء هالك الا وجهه له الحكم و اليه ترجعون بدانكه حق تعالى در سورة النمل امر بندگان نمود بتلاوت در اين سوره بيان مىكند كه طسم از جملهء آيات قرآنست و تلاوت مينمايم بر ايشان از خبر موسى و فرعون كمال قال\r\n  بِسْمِ اللَّهِ الرَّحْمنِ الرَّحِيمِ طسم   طا اشارتست به طهارت نفوس عابدان از عبادت اغيار و\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nطهارت قلوب عارفان از تعظيم غير آفريدگار و طهارت ارواح محبان از محبت ما سوى و طهارت اسرار موحدان و سين رمزيست از سر الهى بحرمت عاصيان بنجات و با مطيعان بدرجات و با محبان بدوام مناجات و ميم ايمائيست بمنت خالق بر كافهء خلايق بكفايات مهمات بر قدر حاجات و مرامات يا قسميست بطور سينا و اسكندريه و مكه و يا بحرمت طول و سنا و مجد او سبحانه\r\nجواب قسم اينكه  تِلْكَ  اين سوره با اين آيات  آياتُ الْكِتابِ الْمُبِينِ  آيتهاى كتاب روشن است و يا روشن كننده طريقه احسن و اكمل\r\n نَتْلُوا عَلَيْكَ  ميخوانيم بر تو يعنى ميخواند بفرمان من جبرئيل بر تو  مِنْ نَبَإِ مُوسى وَ فِرْعَوْنَ  بعضى از خبر موسى و فرعون  بِالْحَقِّ  بدرستى و راستى  لِقَوْمٍ يُؤْمِنُونَ  براى گروهى كه تصديق مىكنند به خدا و رسول او چه ايشانند كه به آن منتفع ميشوند پس غير ايشان از درجهء اعتبار ساقط باشند\r\n إِنَّ فِرْعَوْنَ عَلا فِي الْأَرْضِ  بدرستى كه فرعون برترى جست و تكبر كرد در زمين مصر  وَ جَعَلَ أَهْلَها  و گردانيد اهل مصر را از قبطيان و سبطيان  شِيَعاً  گروه گروه متفرقه هركه تابع او بودند در آنچه ميخواست و گروهى بر كارى نامزد شده بعضى را به بنا و برخى را در حرث و جمعى را در حفر و غير آن مقرر گردانيده و يا بعضى را ذليل گردانيد به بندگى چون سبطيان و برخى را اكرام كرده و مقرب درگاه خود گردانيد چون قبطيان  يَسْتَضْعِفُ  زبون گرفت و مقهور ساخت  طائِفَةً مِنْهُمْ  گروهى از ايشان يعنى بنى اسرائيل را از ابن عباس مرويست كه چون بنى اسرائيل بسيار شدند در ميان ايشان فسق و فجور پيدا شد و علما و زهاد ايشان از امر بمعروف و نهى از منكر دست بازداشتند و حق تعالى قبطيان را بر ايشان مسلط ساخت تا ايشانرا به بندگى گرفتند و بامور شاقهء مبتلا ساختند به اين وجه كه فرعون  يُذَبِّحُ أَبْناءَهُمْ  ميكشت پسران ايشانرا به جهت آنكه كاهنان گفته بودند كه پسرى در بنى اسرائيل متولد شود كه مملكت ترا بسبب وى زوال رسد و در كشاف آورده كه نود هزار پسر از بنى اسرائيل كشتند  وَ يَسْتَحْيِي  و زنده ميگذاشت  نِساءَهُمْ  زنان ايشانرا به خدمت خواتين خود  إِنَّهُ كانَ  بدرستى كه بود فرعون  مِنَ الْمُفْسِدِينَ  از تباه‌كاران كه جرأت مينمود در قتل انبيا و اوليا و احرار را ببندگى ميگرفت از سدى منقولستكه فرعون در واقعهء ديد كه آتشى از بيت المقدس پديد آمد و همهء بيوت مصر را فرو گرفت و قبطيان را بسوخت و بنى اسرائيل را واگذاشت تعبير اين خواب از علماء قوم خود پرسيد گفتند از اين شهر مردى ظاهر شود كه هلاك خلق و ساير قبطيان بر دست او باشد فرعون\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nامر كرد تا پسران بنى اسرائيل را ميكشتند و زنان ايشانرا مقرر ساخت كه نزد شوهران نخسبند و همه در خدمت زنان اهل قبط قيام نمايند\r\n وَ نُرِيدُ  و ما خواستيم  أَنْ نَمُنَّ  آنكه منت نهيم  عَلَى الَّذِينَ اسْتُضْعِفُوا  بر آنان كه زبون گرفته شده بودند و بيچاره گردانيده شده  فِي الْأَرْضِ  در زمين مصر و نواحى آن يعنى بنى اسرائيل به آنكه برهانيم ايشانرا از بلا و شدت فرعون  نَجْعَلَهُمْ  و گردانيم ايشانرا  أَئِمَّةً  پيشوايان در امر دين و داعيان مردمان بخير و صلاح تا با ايشان اقتدا كنند در خيرات و مبرات  وَ نَجْعَلَهُمُ الْوارِثِينَ  و گردانيم ايشانرا وارثان اموال و امتعه و املاك فرعونيان\r\n وَ نُمَكِّنَ لَهُمْ  و جاى دهيم مر ايشانرا  فِي الْأَرْضِ  در زمين شام  وَ نُرِيَ فِرْعَوْنَ وَ هامانَ  و بنمائيم فرعون و وزير او هامان را  وَ جُنُودَهُما  و لشگرهاى ايشانرا  مِنْهُمْ  از بنى اسرائيل  ما كانُوا يَحْذَرُونَ  آنچه بودند كه حذر ميكردند و ميترسيدند از زوال ملك و هلاك ايشان بر دست مولودى از ايشان و اين صورت در وقتى بود كه در دريا علامت غرق شدن را ملاحظه كردند و بنى اسرائيل تفرج كنان بر كنار ساحل دريا را به نظر درآوردند و دانستند كه سبب ظلم و تعدى مغلوب و مقهور شدند و مظلومان و مستضعفان بمراد رسيده غالب و سر افراز گشتند بروايات صحيحه و اسانيد وثيقه ثابت شده كه حضرت امير المؤمنين عليه السّلام فرموده سوگند به آن خدائى كه دانه را شكافت و آدمى را در رحم صورت نگاشت كه البته عطوفت و مهربانى نمايد دنيا بر ما و مايل شود بعد از سركشى و بدخوئى او مانند عطوفت و مهربانى شتر ماده بدخلق و سركش بر ولد خود بعد از آن اين آيه تلاوت فرمود كه و نريد ان نمن على الذين استضعفوا فى الارض الآية ابو الصالح كنانى روايت كرده كه او گفت كه ابو جعفر روزى در ابو عبد اللّه عليه السّلام نگريست فرمود به حق معبود به حق كه اين از آن كسانيست كه حق تعالى در حق ايشان و نمن على الذين استضعفوا خوانده و امام زين العابدين عليه السّلام فرمود به حق آنخدائى كه محمد را به حق بخلق مبعوث ساخت مژده دهيد و بيم كنيد كه نيكوكاران از ما كه اهل بيتيم و شيعيان ايشان بمنزلهء شيعيان ويند و دشمنان ما و اتباع ايشان بشما بمثابهء فرعون و اتباع او و از ائمهء هدى ( ع ) منقولستكه مراد بآيهء كريمهء و نريد ان نمن على الذين استضعفوا فى الارض مهدى آل محمد است كه حق تعالى جميع روى زمين را از حد مشرق تا مغرب به تصرف او درآورد و همهء كفره را مغلوب و مقهود او گرداند تا آنكه در دنيا غير از مؤمن نباشد و اين نهايت منت اوست سبحانه و غايت نعمت او و از اين قبيل است قوله تعالى و لقد كتبنا فى الزبور من بعد الذكر ان الارض يرثها عبادى الصالحون آورده‌اند كه در آنوقت كه فرعون پسران بنى اسرائيل را\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nميكشت و قابلها را بر حاملها گماشته بود كه اگر پسر متولد شوند بكشند و اگر دختر باشد بگذارند كه مادر موسى حامله شد فرعون را از اين خبر كردند وى زنان را فرستاد تا به بينند چون شكم او را بديدند هيچ اثر حمل نيافتند چه هر كه دست بر شكم او مينهادند كودك بر پشت مادر او رفتى پس بفرعون گفتند كه اثر حمل او پيدا نيست چون حمل او گران شد و وقت وضع نزديك مادر موسى را با يكى از قابلها صداقتى بود او را طلبيد و گفت مرا يارى ده بر اين وضع اگر پسر باشد مخفى دار قابله قبول كرد اما با خود گفت اگر پسر باشد بفرعون خبر دهد چون پسر متولد شد قابله او را گرفت و در روى او نگريست واله جمال او شده محبتى از آن مولود در دل او پديد آمد و گويند نورى از ميان چشمهاى وى بتافت كه چشمهاى قابله را خيره ساخت و محبت او در قلب قابله افتاد با مادر موسى گفت كه قصد آن بودم كه اگر پسر باشد بكشم يا خبر او بفرعون رسانم اكنون محبت او نمىگذارد و اين نور دلالت مىكند كه هلاك قبطيان در دست او باشد او را از فرعون نگه‌دار كه من امر را فاش نكنم و موكلان را بگويم دخترى مردهء آمد او را در خاك كرديم و شرط آنست كه فرزند ترا هيچكس از اقربا و همسايه نه بيند مادر موسى سه ماه يا بيشتر او را پنهان داشت و نزد بعضى آنست كه بعد از بيرون آمدن قابله جمعى از موكلان خود را در آن خانه افكندند خواهر موسى آن را در خرقه پيچيده برداشت و در تنور نهاد و سر تنور را بپوشيد خالهء موسى از اين بىخبر آتش در تنور نهاد براى نان پختن موكلان فرعون درآمدند و همه موضع خانه را جست و جوى كردند هيچ نشانى از كودك نيافتند و تنور را ديدند كه آتش در آن شعله ميكشيد بازگشتند مادر موسى كه از اين قضيه مطلع شد مضطرب گشته خود را در سر تنور انداخته ديد كه موسى در تنور نشسته و به آتش بازى مىكند و اطراف او آتش فرو گرفته اصلا او را گزند نميرساند خوشحال شد و دانست كه اين ولد موعود است پس در همه وقت در محافظت او كوشيدند و در اخفاى او سعى بليغ كردند اما هميشه ترسان بودند چه فرعونيان بيشتر از پيشتر تجسس مىكردند در اينوقت الهام بمادر موسى رسيد كه موسى را در دريا انداز كما قال اللّه تعالى\r\n وَ أَوْحَيْنا  و وحى كرديم يعنى الهام داديم يعنى در واقعه به او نموديم و علم الهدى رحمه اللّه فرمود كه شايد رسولى را فرستاده باشد از ملائكه و غير آن  إِلى أُمِّ مُوسى  بسوى مادر موسى كه از اولاد لاوى بن يعقوب بود نام او نوخابد بنون در اول و در تيسير يوخابد گفته بياى مثنات در تحت و بر هر تقدير ميفرمايد كه الهام داديم او را  أَنْ أَرْضِعِيهِ  آنكه شيرده او را در خفيه  فَإِذا خِفْتِ عَلَيْهِ  پس چون ترسى برو و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nدريابى كه مردم دانسته‌اند و قصد او خواهند كرد  فَأَلْقِيهِ  پس بيفكن او را  فِي الْيَمِّ  در دريا مراد آب نيل است يعنى بعد از آنكه او را در صندوق نهاده باشى و منافذ او را مسدود ساخته تا آب در او نرود و بيفكن او را در درياى نيل  وَ لا تَخافِي  و مترس از هلاكت او كه هلاك نخواهد گشت  وَ لا تَحْزَنِي  و اندوهناك مباش در فراق او  إِنَّا رَادُّوهُ  بدرستيكه ما بازگردانيم  إِلَيْكِ  بسوى تو در اندك زمانى بر وجهى كه دلخواه و حسب المدعاى تو باشد  وَ جاعِلُوهُ  و گرداننده ايم او را  مِنَ الْمُرْسَلِينَ  از فرستادگان يعنى او را رتبهء نبوة و منصب رسالت ارزانى خواهيم داشت و در كشاف آورده كه مراد بخوف اول خوف مادر موسى بود بر قتل او زيرا كه موسى گريه و فرياد ميكرد از همسايها ترسيد كه باخبر كردند و به گوش موكلان رسانند و مراد بخوف ثانى در لا تخافى خوف وى بود بر غرق شدن يا ضايع شدن بعضى از اعضاى موسى و فرق ميان خوف و حزن آنست كه خوف عارض شدن غميست به جهت چيزى كه در ثانى الحال واقع شود و حزن غميست كه به جهت امرى باشد كه واقع شده باشد و آن فراق موسى بود در اين مقام و حق تعالى از هر دو مادر موسى را مطمئن ساخت القصه مادر موسى بعد از اين الهام نجارى را از قبط كه از خويش فرعون بود گفت كه صندوقى پنج شبر بتراش و آن نجار خرقيل بن صبور بود كه ابن عم فرعون بود چون صندوق بتراشيد و بوى داد گفت به اين صندوق چه ميكنى گفت به آن احتياج دارم ديگر مبالغه كرد مادر موسى نخواست كه دروغى گويد بالضروره اظهار كرد كه كودكى دارم و ميخواهم تا او را در آن تابوت نهم و از فرعون پنهانش كنم پس نجار تابوت بوى داد و در عقب او برفت و در خانه او را نشان كرد و برگشت تا موكلان را به آن اعلام كند زبانش بسته شد و هرچند ميخواست كه سخن كند نتوانست پس بدست و سر اشاره ميكرد و ايشان ندانستند كه مقصود او از آن چيست چون بسيار اشارت كرد و ايشان ندانستند كه چه ميگويد گفتند ديوانه است او را بزدند و از پيش خود براندند چون بدكان آمد زبانش گشوده شد ديگر باره برفت تا كه خبر دهد باز بسته شد و چشمش كور گشت و نميتوانست كه چيزى بگويد و ببيند ديگر باره او را بزدند و بيرون كردند و در انديشه افتاد كه همان اين مولود است كه مطلوب فرعونست و اين آيات و علامات دالند بر حقيقت آن پس با خود قرار داد كه اگر حق تعالى زبان و چشم من به من باز دهد به دو ايمان آورم حق تعالى صدق ويرا دانست چشم و زبان بوى باز داد پس بيامد بدر سراى مادر موسى و اين قصه را با وى گفت و بموسى ايمان آورد و مؤمن آل فرعون اوست و بحبيب نجار مشهور است القصه مادر موسى صندوق را بقير بيندود و موسى را در آن خوابانيد و سر صندوق را هم بقير محكم ساخت و در رود نيل افكند - مرويست كه فرعون را\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدخترى بود به علت مرض برص مبتلا شده و اهل كتاب گفته بودند كه فلان روز در رود نيل حيوانى بحرى به صورت انسان خردسال يافت شود و اين علت به آب دهن او زايل گردد پس در آن روز معين كه قضا را در همان روز بود كه مادر موسى موسى را در دريا انداخته فرعون و زن و دختر و محرمان وى بر كنار رود نيل آمده بودند و انتظار انسان موعود ميكشيدند كه ناگاه آن صندوق بر روى آب نمودار شد فرعون ملازمان را امر كرد تا آن را بگيرند و بياورند\r\n فَالْتَقَطَهُ  پس فرا گرفتند موسى را  آلُ فِرْعَوْنَ  كسان فرعون  لِيَكُونَ لَهُمْ  تا باشد كه بازگردد فرعونيان را  عَدُوًّا  دشمن مر مردان ايشان را كه بسبب وى غرق شدند  وَ حَزَناً  و اندوهى بزرك مر زنان ايشان را و لام بمعنى عاقبتست يا غايت يعنى تا غايت دشمن و سبب حزن ايشان گردد و غاية او اين باشد كه بسبب او غرق شوند و باعث اندوه ايشان شود  إِنَّ فِرْعَوْنَ  بدرستى كه فرعون  وَ هامانَ وَ جُنُودَهُما  و هامان و لشكرهاى ايشان  كانُوا خاطِئِينَ  بودند خطا كاران در همه چيز پس از ايشان بديع نبود كه نود هزار كس را بكشتند به جهت موسى و بعد از آن او را گرفتند و در صدد تربيت او شدند تا بزرگ شد و با ايشان بجاى آورد از آنچه ميترسيدند - آورده‌اند كه چون تابوت را بكنار آوردند آسيه كه زن فرعون بود پيش دويد تابوتى ديد بقير اندوده و قفلى بر او زده چندانكه خواستند قفل بشكنند ممكن نشد آسيه گفت به من دهيد چون بوى دادند قفل را بگشاد در نگريست كودكى ديد نور از ميان دو ابروى وى ميتافت و انگشت در دهن گرفته از آن شير ميمكيد حق تعالى دوستى وى در دل آسيه افكند پس او را نزد فرعون برد چون فرعون و حاضران او را ديدند محبت او در دل ايشان پديد آمد و فرعون دغدقه كرد كه اين مولود چگونه از قتل جسته باشد مبادا كه مولودى كه اهل نجوم از آن خبر داده‌اند اين باشد زن گفت من از منجمان شنيدم كه در فلان شب از آنچه بر فرعون واقع مىشود خواطرم جمع شده است دست از اين طفل بدار و بگذار تا دختر خود را بواسطهء او علاج كنيم پس قدرى آب دهن وى بر موضع برص آندختر ماليدند فى الحال زايل گشت و شفا يافت\r\n وَ قالَتِ امْرَأَتُ فِرْعَوْنَ  و گفت زن فرعون آسيه بنت مزاحم و او از قوم بنى اسرائيل بود از سبط نبوة و خيار نسوان و منعم بر اهل ايمان و در عين المعانى آورده كه او عمه موسى بود و بر هر تقدير چون دغدقه موسى را از او دريافت و انديشهء قتل او از او بدانست گفت بفرعون  قُرَّتُ عَيْنٍ لِي  روشنى چشم است مرا  وَ لَكَ  و مر ترا كه بسبب او فرزند او شفا يافت  لا تَقْتُلُوهُ  مكشيد او را لفظ جمع براى تعظيم است  عَسى أَنْ يَنْفَعَنا  شايد كه نفع رساند ما را چه امارات\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nيمن و بركت بر او ظاهر است كه آن درخشيدن نور است ميان هر دو چشم او و شير خوردن از انگشت خود و به شدن برص دختر به آب دهن او  أَوْ نَتَّخِذَهُ  يا فراگيريم او را  وَلَداً  فرزندى چه اهليت آن دارد كه فرزند ملوك باشد فرعون بعد از استماع اين قول ويرا بآسيه بخشيد و آسيه بر تربيت او مشغول شد  وَ هُمْ لا يَشْعُرُونَ  و حال آنكه آل فرعون كه التفات موسى كرده بودند و نميدانستند كه ايشان بر خطااند و هلاكت ايشان بر دست او باشد و در حديث آمده كه چون آسيه گفت قرة عين لى و لك فرعون گفت قرة العين تست نه من او را به تو بخشيدم و اگر ميگفت قرة العين من باشد همچنانكه از تست حق تعالى او را بايمان هدايت ميكرد همچنانكه آسيه را هدايت نمود مرويست كه چون آسيه بتربيت وى مشرف شد او را گفتند كه اين را چه نام مىنهى گفت موسى و بلغت ايشان مو آب و سا درخت است و چون او را در ميان آب و درخت يافته بودند به اين نام نهادند\r\n وَ أَصْبَحَ  و گشت  فُؤادُ أُمِّ مُوسى  دل مادر موسى عليه السّلام  فارِغاً  خالى از صبر و عقل يعنى چون شنيد كه آن صندوق بدست فرعون افتاد بيصبر و قرار شد و بعد از آنكه شفقت و مهربانى آسيه را شنيد دل او فارغ گشت از اندوه و خوف بر موسى به جهت آنكه شنيد كه فرعون او را بفرزندى برداشته و گويند كه چون مادر موسى او را در دريا انداخت شيطان او را گفت كه اين چه كار بود كه تو كردى اگر فرعون فرزند ترا ميكشت هر آينه بر صبر آن مزد و ثواب ميداشتى اكنون كه او را در دريا انداختى و هلاك كردى مستحق عقوبت شدى و حق تعالى به او لطف كرده اين اندوه كه بسبب وسواس شيطان بود از دل او برداشت  إِنْ كادَتْ  بدرستيكه نزديك بود كه از فرط اضطراب و يا از غاية شادى بفرزندى گرفتن فرعون او را  لَتُبْدِي بِهِ  آشكارا كند امر موسى را و گويد كه اين فرزند منست مقاتل گفته كه چون مادر تابوت را ديد كه در روى دريا به بالا ميرود و به زير ميآيد صبرش نماند خواست كه جزع آشكارا كند  لَوْ لا أَنْ رَبَطْنا  اگر نه آن بودى كه ما بند نهاديم  عَلى قَلْبِها  بر دل او بستيم و محكم كرديم دل او را بتوفيق صبر و ثبات  لِتَكُونَ  تا باشد او  مِنَ الْمُؤْمِنِينَ  از باور دارندگان وعدهء ما هر آينه ظاهر گردانيدى سر پسر خود را\r\n وَ قالَتْ  و گفت مادر موسى  لِأُخْتِهِ  مر خواهر موسى را كه مريم نام داشت و اصح آنست كه نام او كلثوم بود و شوهرش را غالب بن يوشا گفتندى و بر هر تقدير مادر موسى او را گفت  قُصِّيهِ  بر پى برادر برو و از او خبر گير كلثوم بدرگاه فرعون آمد  فَبَصُرَتْ بِهِ  پس بديد برادر خود را  عَنْ جُنُبٍ  از دور كه در پهلوى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nآسيه است  وَ هُمْ لا يَشْعُرُونَ  و ايشان نميدانستند كه او خواهر ويست و بر پى آمده\r\n وَ حَرَّمْنا  و حرام گردانيديم  عَلَيْهِ الْمَراضِعَ  بر موسى شير دهندگان را  مِنْ قَبْلُ  پيش از آمدن خواهر او آورده‌اند كه موسى هشت شبانه روز شير كسى نگرفت و آسيه و قوم او از آنحال مضطرب شدند اما موسى انگشت سبحهء خود را ميمكيد و شير پاك بيرون ميآمد و مىخورد چون كلثوم دانست كه آسيه براى دايه بسيار مضطربست پيش رفته  فَقالَتْ  پس گفت كه  هَلْ أَدُلُّكُمْ  آيا دلالت كنم شما را  عَلى أَهْلِ بَيْتٍ  بر اهل بيت خانواده كه از روى شفقت  يَكْفُلُونَهُ لَكُمْ  در پذيرد اين كودك را براى شما  وَ هُمْ  و آن اهل بيت  لَهُ ناصِحُونَ  مر او را نيكو خواهان باشند در شير دادن و در تربيت او تقصير نكنند گفتند برو و او را بياورد كلثوم مادر را بياورد و در آنحال موسى در كنار فرعون بود و گريه ميكرد فرعون او را بانواع بازى تسلى ميداد و هر چند دايه‌ها آمدند موسى روى از ايشان ميگردانيد و شير آنها را نميگرفت و چون او را در كنار مادر نهادند بوى مادر بمشام وى رسيد بوى متوجه شد و پستانش را فراگرفت فرعون گفت كيستى كه اين طفل بپستان تو ميل كرد گفت زنىام خوشبو و پاكيزه خوى و پسنديده تن و شير من بغايت شيرين مىباشد و به جهت اين هيچ طفل را نزد من نيارند مگر كه شير من قبول كند فرعون بفرمود تا اجرت او را مقرر كردند و موسى را به دو سپرد و گفت او را بخانهء خود بر و در هفته يكروز نزد ما مىآى مادر موسى او را برگرفت و شادان و خوشدل روى به خانه خود نهاد و در روايت آمده كه در همان روز كه مادر موسى موسى را به دريا انداخته بود حق تعالى او را با وى رد كرده سر انا رادوه اليك راست شد\r\nچنان كه فرمود  فَرَدَدْناهُ  پس بازگردانيديم موسى را  إِلى أُمِّهِ  بسوى مادر او  كَيْ تَقَرَّ عَيْنُها  تا روشن شود چشم او به فرزند  وَ لا تَحْزَنَ  و اندوهناك نشود بفراق او  وَ لِتَعْلَمَ  و تا بداند بمشاهده و معاينه  أَنَّ وَعْدَ اللَّهِ حَقٌّ  آنكه وعدهء خدا راست و درستست  وَ لكِنَّ أَكْثَرَهُمْ  و ليكن بيشتر قبطيان يا اكثر آدميان  لا يَعْلَمُونَ  نميدانستند كه وعدهء الهى در هر چه دهد حق باشد پس در دامن مادر تربيت مييافت تا كه از شير مستغنى شد و از آنجا ترقى نموده مرتبه مرتبه به حد كمال قوت كه نهاية شبابست رسيد\r\n وَ لَمَّا بَلَغَ  و آنهنگام كه رسيد موسى  أَشُدَّهُ  بغايت قوت كمال خود كه سى سالگى است و بروايت ابن عباس و مجاهد و قتاده تا چهل سالگى  وَ اسْتَوى  و راست شد قد او و عقل او يعنى به نهايت نشو و نما و غايت بزرگى رسيد و گويند اشده سى سالگيست و استوى چهل سالگى\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nيعنى از سى بچهل رسيد كه منتهى نشو و نماست و محل كمال عقل  آتَيْناهُ  داديم او را  حُكْماً وَ عِلْماً  نبوة و دانش در دين و يا علم حكما و علما به او عطا فرموديم تا آنكه قبل از پيغمبرى بر طريق ايشان سلوك ميكرد و فعل و قول او بر وجه ثواب بود نه بطريق جهل و خطا  وَ كَذلِكَ  و مانند آنكه بموسى و مادر او بجاى آورديم از لطف و كرم و احسان  نَجْزِي الْمُحْسِنِينَ  پاداش ميدهيم نيكو كاران را\r\n وَ دَخَلَ الْمَدِينَةَ  و درآمد موسى به شهر مصر  عَلى حِينِ غَفْلَةٍ  بر هنگام غفلتى كه واقع بود  مِنْ أَهْلِها  از اهل مصر يعنى در ميان شام و خفتن كه در آنوقت هر كس بمهم خود مشغولند و از امير المؤمنين عليه السّلام مرويستكه آن روز عيد ايشان بود كه ايشان بلهو و بازى مشغول بودند و از سدى روايتست كه چون موسى بزرك شد همچنان جامهاى فاخر پوشيدى و بر مركبان خاص فرعون نشستى او را موسى فرعون خواندندى يكروز فرعون سوار شده و موسى غايب بود چون بازآمد گفت فرعون كجاست گفتند بفلان موضع رفته موسى سوار شده از عقب وى روان شد و در وقت قيلوله در آن ديه رسيد در آنجا رفت شهر خالى بود و مردم همه بقيلوله مشغول بودند ابن زيد گفته كه چون موسى در وقت خردى طپانچه بر روى فرعون زد فرعون گفت اين كودكست كه من در طلب او بسيار كودكان بكشتم خواست تا او را بكشد آسيه گفت او كودكست و نادان چه ميداند كه چه مىكند گفت نه چنين است بلكه كار دانسته از او صادر شده آسيه گفت اگر خواهى كه اين صورت بر تو ظاهر شود بفرما تا طبقى از ياقوت و طبقى از آتش بياورند اگر دست به آتش كند نادانست و گرفتى بر او نيست و اگر ياقوت بردارد دانسته آنكار كند چون طبق ياقوت و آتش حاضر كردند موسى خواست دست بياقوت دراز كند جبرئيل دست او را به آتش رسانيد او پارهء آتش برداشت و در دهن نهاد زبانش سوخت و گرهى بر زبانش پيدا شد و به جهت آن نيك سخن نتوانست كردن فرعون با وجود اين از او متهم شد بفرمود تا او را از شهر بيرون بردند و او در حوالى شهر نشو و نمامى كرد تا بزرك شد روزى در شهر درآمد كه مردم غافل از او بودند و او را فراموش كرده  فَوَجَدَ فِيها  پس يافت در آن شهر  رَجُلَيْنِ يَقْتَتِلانِ  دو مرد كه منازعة مينمودند با يكدگر  هذا مِنْ شِيعَتِهِ  آن يكى از پيروان موسى بود يعنى از بنى اسرائيل  وَ هذا مِنْ عَدُوِّهِ  و آن ديگر از دشمنان او يعنى از قبط و آن فاتون بود خباز فرعون كه بنى اسرائيل را تكليف هيزم كشيدن ميكرد چون موسى آنجا رسيد  فَاسْتَغاثَهُ  پس فرياد خواست بموسى  الَّذِي مِنْ شِيعَتِهِ  آنكس از گروه پيروان او بود\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n عَلَى الَّذِي مِنْ عَدُوِّهِ  بر آنكس كه از دشمن او بود يعنى سبطى اعانت نمود و يارى طلبيد از موسى بر آنكه دفع ظلم قبطى كند از او ابو بصير از ابى عبد اللّه عليه السّلام روايت كرده كه فرموده بايد كه نامى شما را خوشحال سازد من گفتم آن چه نام است فرمود كه آن اسم سامى و نام نامى شيعه است نشنيده كه حق تعالى ميگويد  فَاسْتَغاثَهُ الَّذِي مِنْ شِيعَتِهِ  از سعيد بن جبير روايتست كه چون موسى بزرك گشت بنى اسرائيل بر او جمع شدند و در حمايت او ميبودند و كسى به جهت او نتوانستى كه با بنى اسرائيل در مقام تعرض برآيد زيرا كه او قوت تمام داشت و پسر خوانده فرعون بود روزى در غايبانه خباز فرعون قبطى بنى اسرائيلى را گرفته بود و موسى درگذر آمد آن بنى اسرائيل او را استغاثه نمود موسى وى را گفت دست از وى بدار خباز گفت ميخواهم كه هيزم بمطبخ پدرت برد موسى بر سبيل مدافعه دست برآورد  فَوَكَزَهُ مُوسى  پس مشت زد او را موسى  فَقَضى عَلَيْهِ  پس بكشت او را تسميهء قتل به قضا از قبيل تسميه مسبب است باسم سبب و حقيقة معنى آنست كه موسى مشت برآورد و حق تعالى حكم بموت او كرد و بمرد چون كشته شد  قالَ  گفت موسى هذا اين كار كه تزيين قتل او بود و ترك ندب و تقويت آنچيزى كه مستحق آن ميشدم از ثواب كه مشت نزدن بود  مِنْ عَمَلِ الشَّيْطانِ  از كردار شيطان بود يعنى بسبب شيطان كه تهيج غضب من بود اينعمل كه ترك آن اولى بود از من صادر شد و با اين نزاع و خصومت كه بسبب وى مقتول شد از عمل شيطان و بوسوسه او بود  إِنَّهُ  بدرستى كه شيطان  عَدُوٌّ مُضِلٌّ مُبِينٌ  دشمنى است گمراه كننده كه هويداست دشمنى او بعد از آن بر سبيل انقطاع و رجوع به حق تعالى اقتدا بآدم عليه السّلام كرده در گفتار  رَبَّنا ظَلَمْنا أَنْفُسَنا  . . .\r\n قالَ رَبِّ  گفت اى پروردگار من  إِنِّي ظَلَمْتُ نَفْسِي  بدرستى كه من ستم كردم بر نفس خود كه بقتل قبطى نفس خود را در معرض خطاب و عتاب فرعون انداختم و يا آنكه حق تعالى وى را اعلام كرده بود كه او مستحق كشتن است به جهت كفر و عناد ليكن بر سبيل ندبيت او را بتاخير قتل او امر كرده بودى به جهت مبالغه در نصرت شيعهء خود در قتل قبطى تعجيل كرده ترك ندب نموده از ثوابى كه مترتب بر ندب ميشد محروم شد و گفت بر خود ستم كردم به نقص ثواب  فَاغْفِرْ لِي  پس بيامرز مرا يعنى مرا از فرعونيان مخفى دار تا از شر آنها ايمن شوم چه غفران در لغت بمعنى پوشش است و مغفر كلاه‌خود است كه تمام سر را فرو ميگيرد و ميپوشد غفران از اين مأخوذ است و يا مراد از ثواب كه لازم غفرانست فايز گردان و محروم مگردان  فَغَفَرَ لَهُ  پس بيامرزيد حق تعالى او را يعنى از شر فرعونيانش نگاه داشت و يا ثواب و كرامت بسبب انقطاع بوى ارزانى داشت  إِنَّهُ هُوَ الْغَفُورُ \r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبدرستيكه خداى تعالى آمرزنده است بندگان را  الرَّحِيمُ  مهربان بر ايشان در عيون الرضا باسانيد معتبره از على بن جهم روايت كرده كه در مجلس مأمون حاضر بودم و امام رضا عليه السّلام نزد وى بود مأمون گفت يابن رسول اللّه تو ميگوئى كه انبيا معصومند از صغاير و كبائر چه ميگوئى از قول حق تعالى كه فرموده فوكز موسى  فَقَضى عَلَيْهِ قالَ هذا مِنْ عَمَلِ الشَّيْطانِ  فرمود مراد آنست كه چون موسى در مدينه از مداين فرعون درآمد در وقت غفلت كه ميان مغرب و عشا بود و دو مرد را ديد كه با هم قتال و جدال ميكنند يكى از گروه موسى و ديگرى از گروه فرعون پس موسى بامر خداى بر فرعونى مشتى بزد و بمرد آنگه گفت كه اين قتال و جدال كه در ميان اين دو مرد بود از كردار شيطان بود نه آنچه موسى كرد بر قبطى از مكر و قتل او مأمون گفت پس چيست معنى قول موسى كه رب انى ظلمت نفسى فاغفر لي فغفر له فرمود مراد موسى از اين آن بود كه من وضع كردم نفس خود را در غير موضع آن بجهة داخل شدن در اين شهر پس بپوشان مرا از دشمنان خود تا بر من ظفر نيابند و مرا بقتل نرسانند پس خداى تعالى او را مستور ساخت از ايشان\r\nو بعد از آن  قالَ  گفت موسى  رَبِّ  اى پروردگار من  بِما أَنْعَمْتَ عَلَيَّ  بسبب آنچه انعام كردى بر من از كمال قوت كه اين مرد را بيك مشت زدن كشتم و از صرف اعدا از من  فَلَنْ أَكُونَ  پس هرگز نباشم  ظَهِيراً  معاون و هم‌پشت و مددكار  لِلْمُجْرِمِينَ  مر بدكارانرا بلكه مجاهده كنم در راه تو به اين قوت تا آنكه راضى شوى از من در مجمع آورده كه شخصى بعطاء بن رياح خراسانى گفت كه برادر من براى فلان قلم زنى مىكند و زياده خرج و دخل او به او چيزى نمينويسد و اگر اجرت او را نميگيرد عيالات او بشدت فقر و فاقه گرفتار ميشوند گفت آيا نشنيدهء قول آنمرد صالح يعنى موسى عليه السّلام كه  رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ  در آثار آمده كه فرداى قيامت كه خلايق را در موقف حساب بدارند منادى از قبل رب العزة ندا كند كه كجااند ظالمان و اعوان ظالمان پس همه را جمع كند آنكس كه براى اهل ظلم قلمى تراشيده باشد يا دواتى را سياهى كرده همه را در تابوت آهنين جمع سازند و بدوزخ اندازند آورده‌اند كه يكى از صالحان امت در ديوان رفت براى شفاعت تا دفع ظلم كند از مظلومى صاحب ديوان گفت شنيدم كه قلم را نيكو ميتراشى قلمى بتراش تا به آن بنويسم كه بر آن مظلوم تعدى نكنند قلمى نيكو براى وى بتراشيد صاحب ديوان برداشت و نوشت كه بنا واجب چيزى را از فلان نطلبند و كسانى كه او را گرفته‌اند بگذارند و بازآيند چون قلم از دست بنهاد آن مرد صالح قلمرا برداشت و سرش بشكست گفت چرا چنين كردى گفت ترسيدم كه تو بدين قلم\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nچيزى بر كسى نويسى بظلم و من از آن كسان باشم كه ترا يارى داده باشم بظلم\r\nالقصه چون موسى قبطى را بكشت  فَأَصْبَحَ فِي الْمَدِينَةِ  پس بامداد كرد در آن شهر  خائِفاً  در حالتى كه ترسان و هراسان بود  يَتَرَقَّبُ  انتظارى برد كه دمبدم كسى او را طلبد و قصاص جويد  فَإِذَا  پس ناگاه  الَّذِي اسْتَنْصَرَهُ  آنكس كه طلب يارى ميكرد از او  بِالْأَمْسِ  ديروز يعنى آن سبطى  يَسْتَصْرِخُهُ  باز طلب فرياد رسى ميكرد از او و از او استغاثه ميطلبيد بر دفع ظلم قبطى ديگر موسى از حادثه ديروز دلتنك و خائف بود روى بوى آورده  قالَ لَهُ مُوسى  گفت او را موسى  إِنَّكَ  بدرستيكه تو  لَغَوِيٌّ  هر آينه گمراه و نوميدى از مطلوب  مُبِينٌ  پيدا و هويداست گمراهى تو و انحراف از صواب كه ديروز آنچنان مخاصمة كردى باز امروز با اين مرد در مقام منازعة درآمده و فتنه انگيزى ميكنى و در راه تحمل و صبر و حسن خلق و ملايمت قدم نميزنى و ترك درشتى و درشت خوئى نميكنى پس مراد غواية او بود در اخلاق نه در دين و يا آنكه مراد وى آن بود كه هر كه بآل فرعون مخاصمت نمايد با وجود كثرت و استيلاى ايشان پس البته كه خايب خواهد بود از حصول مطلوب او از ايشان و عدول نماينده از آنچه مقصود آنست از ايشان\r\n فَلَمَّا أَنْ أَرادَ  پس آنهنگام كه خواست موسى  أَنْ يَبْطِشَ بِالَّذِي هُوَ عَدُوٌّ لَهُما  آنكه بگيرد آنكس كه او دشمن است مر موسى را و بنى اسرائيل را و شر او را از سبطى دفع كند گمان برد كه بر سر او ميرود تا او را نيز بكشد يا بزند  قالَ يا مُوسى  گفت اى موسى  أَ تُرِيدُ  آيا ميخواهى  أَنْ تَقْتُلَنِي  آنكه بكشى مرا  كَما قَتَلْتَ نَفْساً بِالْأَمْسِ  همچنانكه بكشتى نفسى را ديروز  إِنْ تُرِيدُ  نميخواهى از اين فعل  إِلَّا أَنْ تَكُونَ  مگر آنكه باشى  جَبَّاراً  گردنكش نامهربانى كه در خونريزى عاقبت بينى نكنى  فِي الْأَرْضِ  در زمين مصر  وَ ما تُرِيدُ أَنْ تَكُونَ مِنَ الْمُصْلِحِينَ  و نميخواهى آنكه باشى از اصلاح كنندگان ميان مردمان و دفع كنندگان و مخاصمه بر وجه احسن و موسى اين سخن را شنيده دست كوتاه كرد و چون قبطى ديد كه موسى انكار قول قبطى نكرد دانست كه فاتون خباز را او كشته خبر بفرعون رسانيد فرعون با اركان دولة مشاورت كرده مهم بر قتل موسى قرار گرفت و حزقيل كه مؤمن آل فرعون بود و ابن عم او از اينحال آگاه شده متوجه موسى شد\r\nكما قال  وَ جاءَ رَجُلٌ  و آمد مردى يعنى حزقيل  مِنْ أَقْصَى الْمَدِينَةِ  از دور تر جاى شهر يعنى از بارگاه فرعون كه بر يك كنار\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nشهر بود  يَسْعى  شتاب ميكرد تا زود بموسى رسد و اين خبر به او رساند و چون نزديك موسى رسيد  قالَ يا مُوسى  گفت ايموسى  إِنَّ الْمَلَأَ  بدرستيكه اشراف قوم كه امراء و مقربان درگاه فرعونند  يَأْتَمِرُونَ  مشاورت ميكنند با هم  بِكَ  بسبب تو  لِيَقْتُلُوكَ  تا بكشند ترا بعوض قبطى مقتول  فَاخْرُجْ  پس بيرون رو از اين شهر  إِنِّي لَكَ  بدرستيكه من ترا  مِنَ النَّاصِحِينَ  از نيكو خواهان و مهربانانم موسى\r\nچون اين سخن از حزقيل بشنيد  فَخَرَجَ  پس بيرون آمد در هماندم بىزاد و راحله و رفيق  مِنْها  از آن شهر  خائِفاً  ترسان بر نفس خود  يَتَرَقَّبُ  و انتظار ميكشيد كه كسى از پى او بيرون آيد و او را بگيرد  قالَ رَبِّ  گفت اى پروردگار من  نَجِّنِي  نجات ده مرا و برهان  مِنَ الْقَوْمِ الظَّالِمِينَ  از گروه ستمكاران يعنى از فرعون كسان او و مرا در حفظ خود نگه‌دار تا از ايشان ضررى به من نرسد و در موضح آورده كه جبرئيل آمد و گفت ايموسى حكم الهى چنانست كه به شهر مدين روى پس او را بر سر راه آورد\r\n وَ لَمَّا تَوَجَّهَ  و چون متوجه شد و رو آورد  تِلْقاءَ مَدْيَنَ  بسوى شهر مدين و اين مدينه بود كه باسم بنا كننده آن مدين پسر ابراهيم خليل بوده و شعيب عليه السّلام آنجا بود و آنولايت در تصرف فرعون نبود و از مصر تا آنجا هشت روز راه بود موسى چون راه نميدانست بر وجه توكل و حسن ظن بخداى خود  قالَ عَسى رَبِّي  گفت شايد خداى من  أَنْ يَهْدِيَنِي  آنكه راه نمايد مرا به راه راست تا بمدين مرويستكه در اثناى راه بر سه راه رسيد اوسط او را اختيار كرد  سَواءَ السَّبِيلِ  عبارة اينست زيرا كه آن بمعنى وسط طريق و معظم آنست و چون جويندگان وى به آن جا رسيدند به آن راه ديگر روانه شدند و او را در نيافتند و موسى هشت شبانه روز ميرفت و جز گياه صحرا خوردنى نداشت ابن جبير گفته كه موسى پاى برهنه بود و بمدين نرسيد تا كه زير قدم او مجروح شد و چون توكل كرده ميرفت حق تعالى فرشته فرستاد بر اسبى نشسته و نيزهء در دست گرفته گفت ايموسى كجا ميروى جواب داد بمدين گفت راه دانى گفت نه گفت من راه بر و بدرقهء تو باشم پس موسى با وى ميرفت تا به آب مداين رسيد\r\n وَ لَمَّا وَرَدَ  و چون وارد شد و آمد  ماءَ مَدْيَنَ  بكنار آب مدين و آن چاهى بود بر كنار شهر كه مواشى را از آن آب دادندى  وَجَدَ عَلَيْهِ  يافت بر سر آب  أُمَّةً مِنَ النَّاسِ  گروهى بسيار از مردمان مختلف كه در آنجا جمع شده بودند  يَسْقُونَ  آب ميدادند\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمواشى خود را  وَ وَجَدَ  و يافت  مِنْ دُونِهِمُ امْرَأَتَيْنِ  از فرود ايشان يعنى از مكانى پائين‌تر از ايشان دو زن را  تَذُودانِ  كه ميرانند و بازميدارند گوسفندان خود را از آب تا با رمهء ديگران كه بر سر آب بودند مخلوط نشوند و بعد از آنكه رمه از آب خوردن خود سير شوند رمهء خود را آب دهند موسى از آنجا كه شفقت انبيا مىباشد پيش ايشان رفت و بطريق تلطف  قالَ  گفت به آن دو زن  ما خَطْبُكُما  چيست حال و كار شما كه گوسفندان را از آب خوردن و اختلاط كردن با ديگر گوسفندان بازميداريد  قالَتا  گفتند در جواب او  لا نَسْقِي  آب نميدهيم گوسفندان خود را در اين چاه  حَتَّى يُصْدِرَ الرِّعاءُ  تا بازگردانند شبانان رمهاى خود را تا از فضلهء كه از مواشى آنها مانده بگوسفندان خود دهيم كه مددكارى نداريم  وَ أَبُونا شَيْخٌ كَبِيرٌ  و پدر ما پيرى كهنسال است نميتواند كه بيايد و مواشى خود را آب دهد و ما بالضرورة خود ميآئيم و گوسفندان را آب ميدهيم و آنها دختران شعيب بودند و بزرگتر ايشان صفورا نام داشت و خردتر صفيرا و چون موسى بر حال آنها اطلاع يافت نزد شبانان آمد و گفت چرا اين دو عاجزه را انتظار ميدهيد اول گوسفندان ايشانرا سيرآب كنيد تا زود بخانهاى خود باز روند ايشان بر وجه تهكم گفتند ما ايشانرا آب نميدهيم اگر تو ميتوانى بيا و اين دلو را بكش و آنها را آب ده موسى از غيرت و حميت دين فرا پيش آمد و آنها را چون نظر بر ميان دو ابروى وى افتاد بترسيدند و بر يك طرف رفته بنظاره بايستادند موسى بيامد و دلوى كه ده تن ميكشيدند او تنها ميكشيد با آنكه هشت شبانه روز بود كه طعام نخورده بود و پاى او مجروح شده تا گوسفندان ايشانرا سيرآب گردانيد آورده‌اند كه بسر چاه ديگر رفت و سنگى كه چهل تن بر گرفتندى او تنها از آنجا برداشت و چهل گام بينداخت و از آن آب بركشيد و در روايت آمده كه چون موسى انبوهى مردمان بر سر آن چاه ديد گفت با اين دو زن كه اينجا هيچ چاهى ديگر هست گفتند بلى و ليكن متروكست و سنگى بزرك بر سر آن چاه هست كه چهل كس آن را برميدارند گفت آن را به من نمائيد به وى نمودند بيامد و دو دست فرا كرده آن سنك را از چاه برگرفت و بينداخت گفت هيچ دلو و ريسمان داريد گفتند نه گفت هيچ پارهء آب داريد گفتند اندكى در اين مشك مانده آن را از ايشان بستد و در دهن كرده مضمضه فرمود و آن را در آن چاه ريخت آب تا سر چاه آمد\r\n فَسَقى لَهُما  پس آب داد براى ايشان مواشى ايشان را و سيرآب گردانيد تا كه شكمهاى ايشان برآمد و پستانهاى ايشان پر شير شد  ثُمَّ تَوَلَّى  پس بازگشت  إِلَى الظِّلِّ  بسوى سايهء ديوارى يا درختى  فَقالَ رَبِّ  پس گفت اى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nپروردگار من  إِنِّي  بدرستى كه من  لِما أَنْزَلْتَ  مر آنچيزيرا كه بفرستى  إِلَى  بسوى من  مِنْ خَيْرٍ  از نيكوئى يعنى خوردنى از كم و بيش هر چه باشد  فَقِيرٌ  محتاجم و از تو ميطلبم و اكثر مفسران گفته‌اند كه مراد از اين سؤال يك نان جو بود و امام محمد باقر ( ع ) فرموده كه اين آنگاه گفت كه محتاج نيم خرما بود و امير المؤمنين فرموده بخداى سوگند كه موسى از خداى چيزى ديگر نطلبيده در اين دعا مگر بنانى كه بخورد زيرا كه ترهء زمين مىخورد و سبزهء آن از پوست شكم آن ديده ميشد بجهة لاغرى و گداختن گوشت اما چون دختران شعيب در اينروز زودتر به خانه آمدند پدر از سبب آن پرسيد ايشان قصه را بتمامى عرض كردند شعيب دختر بزرك خود را فرمود كه برو و آنمرد را بياور تا مزد بدهم\r\n فَجاءَتْهُ  پس آمد بسوى موسى ( ع )  إِحْداهُما  يكى از آن دو زن كه صفورا بود  تَمْشِي عَلَى اسْتِحْياءٍ  ميرفت بر طريق شرم داشتن چنان كه ابكار روند يعنى شرم زده نزد وى آمد روى بسته و گويند آستين بر روى افكنده بود و گويند در حين آمدن از جاده عدول كرده بر كناره مىآمد و چون از دور موسى را بديد هم آنجا ندا كرده  قالَتْ إِنَّ أَبِي  گفت بدرستى كه پدر من  يَدْعُوكَ  ميخواند ترا  لِيَجْزِيَكَ  تا پاداش دهد ترا  أَجْرَ ما سَقَيْتَ  مزد آب دادن تو گوسفندان را  لَنا  براى ما موسى به جهت زيارت شعيب و تقريب آشنائى با وى اجابت فرمود نه براى طمع اجرة خود چه اجرت بر عمل مخل ثوابست و منافى قربت پس متوجه زيارت شعيب شد مرويست كه در راه كه ميرفتند باد ميآمد و جامهء صفورا از بعضى اعضاى او برميداشت موسى فرمود كه تو از عقب من مياى و مرا بسخن و دلالت راه نماى و روايتى آنست كه سنگى ميانداز تا به آن راهى كه ميبايد رفت بروم  فَلَمَّا جاءَهُ  پس آنهنگام كه آمد موسى نزد شعيب  وَ قَصَّ عَلَيْهِ الْقَصَصَ  و خواند بر او و بازگفت قصهء خود را از مبدء ولادت تا غايت شعيب دانست كه از اهل بيت نبوتست  قالَ لا تَخَفْ  گفت مترس  نَجَوْتَ  رهائى يافتى  مِنَ الْقَوْمِ الظَّالِمِينَ  از گروه ستمكاران يعنى از فرعون و قوم او چه ايشان را در اين ولايت دست تصرف نيست پس فرمود تا طعام حاضر كردند موسى از خوردن آن ابا نمود و فرمود ما كار آخرت را به دنيا نميفروشيم چه آب دادن گوسفندان براى خدا كردم نه براى جزا شعيب فرمود اين طعام نه مزد كار تست بلكه عادت ما آنست كه هر كه به منزل ما رسد بطريق ضيافت او را طعام دهيم موسى از استماع اينكلام از آن طعام تناول نمود\r\nو در اثناى اينحال  قالَتْ إِحْداهُما  گفت يكى از آن دو زن كه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nصفورا بود  يا أَبَتِ اسْتَأْجِرْهُ  اى پدر من به مزد گير موسى را براى شبانى  إِنَّ خَيْرَ مَنِ اسْتَأْجَرْتَ  بدرستى كه بهترين كسى كه به مزد گيرى  الْقَوِيُّ الْأَمِينُ  مزدور تواناست و امينست اين كنايت است از آنكه موسى را قوة و امانت هست از ابن عباس روايتست كه شعيب از دختر پرسيد كه تو قوت و امانت او كجا معلوم كردهء صفورا قصهء سنك از سر چاه برداشتن و كشيدن دلو و صورت مضمضه و امر كردن به آنكه از عقب وى رود بازگفت و آن مانند اين قوم معجزهء اثر كه از موسى عليه السّلام ظاهر شد بر دست امير المؤمنين عليه السّلام صادر شده چنان كه آورده‌اند كه چون امير المؤمنين على عليه السّلام با لشگر روى بصفين آوردند در بعضى از منازل فرود آمدند كه آب نبود مردمان و چهارپايان سخت تشنه شدند و هرچند كه آب طلبيدند نيافتند حضرت امير را از اين قضيه آگاهى كردند سوار شدند و با لشگر پاره راه برفت بعد از آن از راه عدول كرده بدر ديرى رسيدند كه در ميان بيابان بود راهبى در آن دير بود گفت در اينحوالى آب هست گفت از اينجا تا آب دو فرسنك راه بيش نيست پس لشگر گفتند يا امير المؤمنين اگر صواب باشد خود را به آن جا رسانيم پيش از آنكه جان بالكلية ساقط شود فرمود حاجت با آن نيست پس روى بقبلهء دعا آورد مناجات فرمود پس بموضعى اشارت فرمود كه اينجا را بكنيد مردمان بيل و تبر برگرفتند و آن زمين را پارهء بكندند سنگى بزرگ نمايان شد پس اطراف آن را از خاك پاك كردند و هر چند خواستند كه آن سنك را بردارند نتوانستند امير المؤمنين عليه السّلام فرمود كه اين سنك بر سر آبست جهد كنيد در برداشتن آن همه مجتمع شدند و هرچند كوشيدند به جائى نرسيد گفتند يا امير المؤمنين از تحت قدرت ما بيرونست حضرت پاى از ركاب بگردانيد و آستين بازنورديد و دست مبارك در زير آنسنك كرده بجنبانيد و بركند و چند گام بينداخت آبى صاف و خنك بيرون آمد كه از برف سردتر و از شير سفيدتر و از عسل شيرين‌تر بود پس همهء مردمان و چهارپايان از آنجا آب خوردند و مشگها پر از آب كردند و راهب از بالاى دير مينگريست پس حضرت آنسنك را را بجاى خود نهاد و فرمود تا از خاك پر كردند و آن ناپديد گرديد راهب گفت اى مردمان مرا فرود آوريد او را فرود آوردند بيامد و نزديك امير المؤمنين عليه السّلام باستاد و گفت تو پيغمبر مرسلى فرمود نه گفت فرشتهء مقربى گفت نه و ليكن وصى رسول خدا محمد بن عبد اللّه‌ام كه خاتم پيغمبرانست راهب دست بر دست امير المؤمنين عليه السّلام نهاد و گفت اشهد ان لا إله الا اللّه و ان محمدا رسول اللّه و انك وصى رسول اللّه و احق الناس من بعده امير المؤمنين عليه السّلام عهود و شرائط ايمان به دو فرانمود و فرمود ترا چه چيز بر اسلام داشت بعد از آنكه بر خلاف ملة اسلام بودى گفت يا امير المؤمنين\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبناى اين دير براى آنگروه كرده‌اند كه در كتب سابقه مذكور شده و علماى ما خبر داده‌اند كه در اين حوالى چشمه‌ايست و سنگى عظيم بر بالاى آن هيچكس راه بدان نبرد مگر پيغمبرى يا وصى پيغمبرى مردم بسيار باميد اين در اين دير نشسته‌اند و اين كرامة نيافته‌اند كه من يافته‌ام پس چون اين آيه در دست تو پيدا شد دانستم كه آن وصى توئى و بر دست تو اسلام آوردم و بولاية تو معترف شدم امير المؤمنين ( ع ) از اينسخن بگريست چنان كه محاسن مباركش از آب ديدهء مطهرش تر گشت و فرمود سپاس مر خدايرا كه مرا فراموش نكرد و در كتب اوايل ياد كرد اهل اسلام چون اين بشنيدند همه شاد گشتند و راهب با امير المؤمنين عليه السّلام بشام رفت و در خدمت او جهاد كرد تا بدرجهء شهادت رسيد و آن حضرت بر او نماز گذارد و هر وقت كه ياد او كردى بر وى رحمة فرستادى و چون از پاى آن دير روانه شدند و پارهء راه برفتند حضرت فرمود كيست از شما كه راه به آن چشمه برد گفتند ما همه ميدانيم و راه به آن ميبريم چون اين دير علامت آنست فرمود برويد و بجوئيد برفتند چندانكه جستند نيافتند پس فرمود اين چشمه ظاهر نگردد تا قيام قيامة القصه چون شعيب صفة قوت و امانة موسى و تفصيل آن را از صفورا بشنيد و بر شان و مرتبه او اطلاع يافت رشتهء محبت را با موسى اشتداد داده\r\n قالَ  گفت با او كه  إِنِّي أُرِيدُ  بدرستى كه من ميخواهم  أَنْ أُنْكِحَكَ  آنكه بنكاح تو درآورم  إِحْدَى ابْنَتَيَّ هاتَيْنِ  يكى از اين دو دختر خود را هر كدام كه خواهى  عَلى أَنْ تَأْجُرَنِي  بر صداق آنكه اجاره دهى نفس خود را تا اجير من باشى  ثَمانِيَ حِجَجٍ  هشت سال و در عين المعالى آورده كه در شرايع مقدمهء مهر دختران مر پدران را بوده و در شريعة ما منسوخ شده به آيه و آتوا النساء صدقاتهن  فَإِنْ أَتْمَمْتَ  پس اگر تمام كردى  عَشْراً  ده سال را  فَمِنْ عِنْدِكَ  پس از نزديك تست يعنى بر طريق تفضيل و كرم كارى باشى نه آنكه بر تو واجب و لازم بوده باشد بلكه هشت سال لازم حال تو باشد فقط  وَ ما أُرِيدُ  و نميخواهم  أَنْ أَشُقَّ عَلَيْكَ  آنكه مشقة و رنج نهم بر تو بالزام تمام ده سال  سَتَجِدُنِي  زود باشد كه يا بى مرا  إِنْ شاءَ اللَّهُ  اگر خواهد خداى  مِنَ الصَّالِحِينَ  از ستودگان و شايسته‌گان در حسن معامله و وفا بعهد و التزام تمام و آداب صحبت و جمعيت\r\n قالَ ذلِكَ  گفت موسى كه اين عهد  بَيْنِي وَ بَيْنَكَ  ميان من و تو قايم نست كه هيچ خلافى نكنيم  أَيَّمَا الْأَجَلَيْنِ  هر كدام از اين دو مدت كه هشت و ده است  قَضَيْتُ  بگذارم و بپايان رسانم  فَلا عُدْوانَ  پس هيچ تعدى و افزونى جستن نيست ترا\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n عَلَيَّ  بر من يعنى همچنانكه زياده از اين ده سال بر من مطالبة نخواهى كرد زياده از هشت سال نيز طلب نكنى  وَ اللَّهُ عَلى ما نَقُولُ وَكِيلٌ  و خداى بر آنچه ميگويم و شرط ميكنم گواهست و يا بر آنچه گفت و شنيد ميرود كار سار ماست يعنى كار خود را بر وى ميسپاريم تا بتوفيق او از عهدهء اين عهد بيرون آييم و كيل كسيست كه كار خود به او واگذاشته شود اما استعمال آن ميكنند در موضع شاهد حسين بن صفوان روايت كرده كه او گفت از ابو عبد اللّه ( ع ) پرسيدم كه كدام دختران بودند كه گفتند ان ابى يدعوك فرمود آندخترى كه موسى به آن متزوج شد باز گفتند كه موسى كدام دو اجل را باتمام رسانيد فرمود تمام‌تر و دور تر آن را كه ده سال بود ديگر سؤال كردند كه موسى قبل از مضى مدت دخول فرمود بزن خود يا بعد از انقضاى آن گفت قبل از انقضاى آن گفتند اين چگونه جايز باشد كه مردى متزوج شود بزنى قبل از وفا نمودن به شرط نكاح آنكه در اين مقام هشت سال است يا ده فرمود شعيب ميدانست بعلم نبوت كه موسى به آن وفا خواهد نمود القصه شعيب صفورا را بوى عقد بست و موسى قبول شرط مذكور نموده با شعيب گفت چون مرا بشبانى نصب كردى عصائى به من ده تا گوسفندان بدان برانم و سباع را بدان دفع كنم از ايشان شعيب دختر خود را گفت در فلان خانه چند عصا هست يكى را بياور و بموسى ده دختر برفت و عصائى از آن خانه برداشت و بياورد شعيب گفت اين عصا را بگذار و ديگرى را بياور دختر عصا را بازپس برد و بنهاد و خواست تا ديگرى برگيرد همان عصا بدست او آمد بياورد شعيب گفت اين همانست و سه بار اين صورت و به اين طريق واقع شد در نوبت سيم دختر گفت به خدا سوگند كه من عمدا اين را برنميگيرم اما هر نوبت كه ميخواهم عصاى ديگر بردارم اين عصا بدست من مىآيد شعيب گفت اين را بموسى ده مرويست از عكرمه كه اين عصاى آدم ( ع ) بود كه از بهشت همراه خود آورده بود چون وفات كرد جبرئيل آن را برگرفت و حفظ آن مينمود تا روزى كه موسى از شعيب عصائى طلبيد جبرئيل بيامد و اين عصا را بشعيب داد كه بموسى ده و در كشاف آورده كه نزد شعيب عصاى انبيا جمع شده بود و در شب موسى را گفت كه در اين خانه رو و يكى از آن عصاها بردار موسى در اندرون خانه آمد و آن عصاى كه آدم از بهشت همراه خود آورده بود برداشت شعيب چون مكفوف بود آن را برداشت و مس كرد دانست كه عصاى آدم است گفت اين را بنه و يكى ديگر را بردار موسى هفت نوبت به آنخانه آمد همين عصا بدست او آمد شعيب بدانست كه وى شايسته آنست او را به او داد و گفت ايموسى چون بمفرق الطريقين رسى دو راه پديد آيد بر دست چپ برو اگرچه بر دست راست گياه بيشتر باشد چه در آن مرغزار اژدهائى عظيم هست كه مرد را با چهارپايان فرو ميبرد موسى چون آنجا رسيد گوسفندان ميل جانب دست راست كردند و ميدويدند هر چند موسى خواست كه بازگرداند نتوانست بالضرورة\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبر اثر ايشان برفت مرغ زارى ديد كه گياه بسيار رسته گوسفندان ميل به آن كردند و بچرا مشغول شدند موسى به جهت آنكه تعب بسيارى به او رسيده بود آنجا بخفت و عصا بر زمين فرو برد اژدها بيامد و آهنگ گوسفندان كرد عصا جانورى شد و با اژدها در آويخت موسى از خواب برخاست عصا خون آلوده پود و اژدها كشته شده شادمان گشت و شعيب را به آن خبر داد شعيب دختر را گفت شوهر تو پيغمبرى خواهد بود كه او را در اين عصا نشانى باشد شعيب چون دانست كه موسى مرتبهء عظيم دارد نزد خداى تعالى ببركة و يمن و قدم حسن رعايت او در گوسفندان بديد خواست كه با وى احسان نمايد گفت ايموسى هر چه امسال اين گوسفندان ابلق پديد آيد يعنى سيه و سفيد به تو بخشيدم حق تعالى وحى بموسى كرد در خواب كه اين عصا را بر آبى زن كه گوسفندان از آن آب ميخورند موسى چنان كرده گوسفندان آن آب را بخوردند آنسال نتايجى كه از ايشان حاصل شده همه ابلق بودند شعيب دانست كه آن روزيست كه حق تعالى بوى داده عبد اللّه بن سنان رواية كرده كه من از ابو عبد اللّه عليه السّلام شنيدم كه فرمود عصاى موسى شاخى بود از درخت مورد بهشت كه در حينى كه موسى متوجه مدين شد جبرئيل آن را بوى داد و به جهت اين علامت خارق عادت از آن بظهور رسيد در مجمع البيان از پيغمبر صلّى اللّه عليه و آله و سلّم روايت كرده كه ايمسلمانان عصا بدست گيريد كه از سنتهاى پيغمبرانست و حضرت امير المؤمنين عليه السّلام فرموده كه پيغمبر صلّى اللّه عليه و آله و سلّم فرموده كه هر كه به جهت سفر از خانه بيرون آيد و با او عصائى از درخت بادام تلخ باشد و در وقت توجه آيهء و لما توجه تلقاء مدين الى قوله على ما نقول و كيل بخواند حق تعالى ايمن گرداند او را از هر ددى ضرر رساننده و از هر دزدى تعدى كننده و از هر حد در گذرنده و از هر جانور نيش دارنده تا به منزل خود رجوع كند و با او هفتاد و هفت فرشته باشد از پس و پيش او و او را احاطه نمايند و از براى او استغفار كنند تا به منزل خود بازگردد و عصا را از دست بنهد القصه موسى ده سال بشبانى شعيب اشتغال نمود\r\n فَلَمَّا قَضى مُوسَى الْأَجَلَ  پس آنهنگام كه بگذارد موسى مدت خود را كه اقصى الاجلين بود و ده سال ديگر بعد از اين نزد شعيب بود و در چهل سالگى باجازة شعيب متوجه مصر گشت به جهت زيارت مادر و برادر و خواهر  وَ سارَ بِأَهْلِهِ  و ببرد كسان خود را با مواشى در شب تاريك و راه گم كردند و زنش را وضع حمل رسيد و گوسفندان از برف و باد و رمه متفرق شدند آتش نبود آتش زنه برداشت و چندانكه آتش زنه بر سنك آتش زد آتش نيامد موسى سنك آتش زنه از سر قهر بينداخت سنك و آتش زنه به زبان آمد كه يا موسى آتش جز بفرمان خدا بيرون نيايد و همهء آتشها را امشب فرو نشانده‌اند موسى در كار خود حيران فروماند كه ناگاه\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nانس  مِنْ جانِبِ الطُّورِ ناراً  بديد از جانب كوه طور آتشى  قالَ لِأَهْلِهِ  گفت مر كسان خود را  امْكُثُوا  درنك كنيد در همين مكان  إِنِّي  بدرستى كه من  آنَسْتُ  ديدم  ناراً  آتشى را  لَعَلِّي آتِيكُمْ  شايد كه بياورم از براى شما  مِنْها بِخَبَرٍ  از آن آتش خبرى يعنى از نزديك كسانى كه بر سر آتش باشند خبرى تحقق كنم كه راه از كدام جانبست  أَوْ جَذْوَةٍ مِنَ النَّارِ  يا بياورم از آن آتش پارهء بر سر چوب گرفته  لَعَلَّكُمْ تَصْطَلُونَ  شايد كه شما گرم شويد بدان و جذوه چوب سطبر است خواه بر سر آن آتش باشد و خواه نه يعنى چوب قويرا از آن آتش روشن كنم و بياورم تا به آن گرم شويد\r\n فَلَمَّا أَتاها  پس چون آمد بدان آتش  نُودِيَ  ندا كرده شد يعنى ندا بموسى رسيد  مِنْ شاطِئِ الْوادِ الْأَيْمَنِ  از كنار رود كه از جانب راست موسى بود  فِي الْبُقْعَةِ الْمُبارَكَةِ  در جائى بركت داده شد يعنى آن شاطى كه در موضع بايمن بود و بركة  مِنَ الشَّجَرَةِ  از درخت سمره يا عوسج يا عناب  أَنْ يا مُوسى  آنكه ايموسى  إِنِّي أَنَا اللَّهُ  بدرستى كه منم خداى  رَبُّ الْعالَمِينَ  كه پروردگار عالميانم و استماع موسى ندا و كلام را از درخت باينوجه بود كه حق تعالى بيافريد كلامرا در آن و آن را محل گردانيد چه كلام عرض است و هر عرضى محتاج است به محلى و استماع كلام بدون واسطه اعلى اذل انبياست و آن نداد و مضمون داشت يكى انى انا اللّه ربّ العالمين و ديگرى\r\n وَ أَنْ أَلْقِ عَصاكَ  و آنكه بيفكن عصاى خود را موسى فى الحال عصا را بينداخت مارى شد  فَلَمَّا رَآها  پس آنهنگام كه ديد عصا را بسرعت تمام  تَهْتَزُّ  حركت مىكند  كَأَنَّها جَانٌّ  گوييا آن ماريست بسرعت حركت كننده كه در عرف آن را تيره مار گويند  وَلَّى  برگشت موسى  مُدْبِراً  پشت گردانيده و بهزيمت رونده از خوف  وَ لَمْ يُعَقِّبْ  و بازنگشت به آن وادى بلكه از غايت دهشت روى بجانبى كه آمده بود نهاده روانشد ندا رسيد كه  يا مُوسى أَقْبِلْ  ايموسى پيش آى  وَ لا تَخَفْ  و نترس از اينجهت  إِنَّكَ  بدرستى كه به تو  مِنَ الْآمِنِينَ  از امان يافتگانى يعنى از جميع مخاوف چه پيغمبران مرسل را ترسى و هراسى نيست كما قال لا يخاف لدى المرسلون پس به اين اطمينان قايم يافته بازآمد و به جرأت تمام دست در دهن مار كرده آن را در پيش خود كشيد همان عصا شد و باز به او ندا رسيد\r\n اسْلُكْ يَدَكَ  درآور دست خود را  فِي جَيْبِكَ  در گريبان خود\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n تَخْرُجْ بَيْضاءَ  تا بيرون آيد سفيد و درخشنده  مِنْ غَيْرِ سُوءٍ  از غير بدى يعنى بدون عيبى و علتى كه مكروه و متنفر باشد چون بياض برص  وَ اضْمُمْ إِلَيْكَ  و جمع كن بسوى خود  جَناحَكَ  بال خود را  مِنَ الرَّهْبِ  از جهة ترسيكه به تو رسيده بود از مشاهدهء مار يعنى دستهاى خود را كه گسترده بودى جهة ترسيدن يعنى همچنانكه ترسندهء فزع مىكند آن را جمع كن بادخال آن در زير بازو و يا گريبان كه هيچ خوفى از اينجا به پيغمبران نرسد و ابن عباس فرموده كه دست خود را به سينه نه تا كه زايل گردد آنچه به تو رسيده از خوف و ترس نزد معاينه حيه و گويند كه چون دست سفيد درخشان از گريبان بيرون آرى نترسى ديگر باره در زير بغل در آور تا چنان شود كه بود و خوفت زايل گردد  فَذانِكَ  پس اين هر دو يعنى عصا و يد بيضا  بُرْهانانِ  دو علامت روشن‌اند  مِنْ رَبِّكَ  از جانب پروردگار تو و برسالت تو  إِلى فِرْعَوْنَ  بسوى فرعون  وَ مَلَائِهِ  و گروه او  إِنَّهُمْ كانُوا  بدرستيكه ايشان بودند  قَوْماً فاسِقِينَ  گروهى بيرون رفتگان از دائرهء ايمان و سلوك نمايندگان در وادى كفر و عصيان پس مستحق آنند كه رسولى با معجزات نمايان مبعوث شود بايشان تا لازم شود حجة بر ايشان\r\n قالَ رَبِّ  گفت موسى اى پروردگار من  إِنِّي قَتَلْتُ  بدرستيكه من كشته‌ام  مِنْهُمْ نَفْساً  از قبطيان كسى را  فَأَخافُ  پس ميترسم  أَنْ يَقْتُلُونِ  از آنكه بكشند مرا از قصاص او\r\n وَ أَخِي هارُونُ  و برادر من هارون  هُوَ أَفْصَحُ مِنِّي  از من فصيح‌تر است  لِساناً  از روى زبان‌آورى و سخن گذارى  فَأَرْسِلْهُ مَعِي  پس بفرست ويرا با من  رِدْءاً  در حالتى كه يار و مدد كار باشد مرا در ترويج حق و تقرير حجة  يُصَدِّقُنِي  و راستگوئى در دين حق  إِنِّي أَخافُ  بدرستى كه من ميترسم  أَنْ يُكَذِّبُونِ  آنكه تكذيب كنند مرا فرعونيان و زبان من بوقت مناظره مرا يارى ندهد و چون او فصيح‌تر است از من با كافران مجادله كند و حجة را بر ايشان لازم گرداند تا تصديق كنند مرا بواسطهء وى\r\n قالَ  گفت خداى تعالى  سَنَشُدُّ عَضُدَكَ  زود باشد كه سخت كنيم بازوى ترا يعنى بيافزاييم قوت ترا  بِأَخِيكَ  ببرادر تو يعنى او را ناصر و معين تو گردانيم در نبوت و تبليغ فرعون  وَ نَجْعَلُ لَكُما  و بدهيم مر شما را  سُلْطاناً  تسلط و غلبيتى بر اعدا باظهار معجزات و حجج و بينات  فَلا يَصِلُونَ  پس نرسند ايشان  إِلَيْكُما  بسوى شما باستيلا يعنى مستولى نشوند\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nو دست نيابند بشما بتقليب و اضرار پس برويد بدل قوى بجانب ايشان  بِآياتِنا  با دلايل قدرت كه معجزات باهره است  أَنْتُما وَ مَنِ اتَّبَعَكُمَا الْغالِبُونَ  شما هر دو و هر كه پيروى كند شما را غلبه كنندگانيد بر ايشان نشايد كه مغلوب كنند شما را چه آيات ما غالبست بر همه چيز و امداد و اعانة ما اولياء خود را متواتر و متوالى و از ابو جعفر عليه السّلام مرويست كه چون موسى از طور مراجعت فرمود نزد زوجهء خود آمد زن او را گفت از كجا ميائى گفت از نزد خداوند و آفريدگار اين آتش پس متوجه فرعون شد و به خدا سوگند كه گوييا ميبينم موسى را طويل البال يعنى دراز دست و خداوند موى بسيار و آدم سير و بر او جبه‌ايست از صوف و عصا در كف و ميان بسته و نعلين از جلد حمار در پاى و بند نعلين او از ليف خرما پس چون بدر خانه فرعون رسيد و اظهار دعوت كرد خبر بفرعون رسانيدند كه جوانى بدرگاه ايستاده است و دعوى مىكند كه رسول پروردگار عالميانم فرعون بجمعى كه موكل بودند بر شير و ساير سبع امر كرد چند شير در زنجير كشيد و حاضر كنيد و دأب او اين بود كه اگر بر مردى غضب كردى او را نزد شير انداختى تا ويرا هلاك كردى پس باحضار مجلس امر كرد كه موسى را از هفت در گذرانيدند نزد فرعون آوردند شيران چون او را بديدند نزد وى آمدند و دم جنبانيدن آغاز كردند و سر بر پاى او ماليدند فرعون مر جلساى خود را گفت كه من هرگز مثل اين را نديده بودم و چون موسى روى بفرعون كرد او را شناخت گفت الم نربك فينا وليدا چنان كه در سورة الشعرا گذشت و بعد از آن بسرهنگى امر كرد كه او را بگير و بجلاد ده و بگو كه گردنش بزن جلاد بيامد كه موسى را بكشد جبرئيل امين آمد و شمشير از دست او گرفته او را بكشت و هر كس كه پيش ميآمد او را ميكشت تا شش كس را بكشت فرعون چون چنان ديد هراسان شد و گفت دست از او بداريد پس موسى دست را از زير بغل بيرون آورد مانند آفتاب درخشنده بود گفت اين معجزه است بر صدق دعوى من بعد از آن عصا را بيانداخت اژدهائى عظيم شد و ايوان او را در دهن گرفت فرعون از جاى برجست و بموسى گفت او را بگير موسى چون او را گرفت باز عصا شد و فرمود اين نيز معجزهء ديگر است\r\n فَلَمَّا جاءَهُمْ مُوسى بِآياتِنا  پس آنهنگام كه آورد ايشان را موسى عليه السّلام آيتهاى ما را يعنى معجزه هاى ما را كه در شان موسى بود  بَيِّناتٍ  در حالتى كه روشن و هويدا بود اعجاز آن  قالُوا  گفتند فرعونيان  ما هذا  نيست اين  إِلَّا سِحْرٌ مُفْتَرىً  مگر جادوى بر بافته و ساخته او كه مثل اين ديگرى نكرده و هرگز مانند آن را نديده‌ايم از كسى و يا اين سحريست كه تعليم گرفتهء و بعد از آن بر خدا\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبستهء و بر او افترا نموده  وَ ما سَمِعْنا  و نشنيده‌ايم  بِهذا  مثل اين سحر يعنى اينرا از كسى نشنيده‌ايم كه ديده باشد  فِي آبائِنَا الْأَوَّلِينَ  در روزگار پدران نخستين ما اين سخن را بجهة اين گفتند كه در روزگار ايشان ساحران بسيار بودند و يا اين نبوت را از پدران خود نشنيده‌ايم كه گفته باشند فلان پيغمبر خداست و خدا او را فرستاده و اين قول ايشان با وجود اشتهار قصهء نوح و صالح و غير ايشان از پيغمبران كه دعوى توحيد و اخلاص ميكرده‌اند بجهة آن بود كه فترت در ميان واقع شده بود و طول زمان در ميان ايشان پديد آمده و يا بجهة عدم تصديق بايشان و بنابراين معنى آنست كه ما نشنيده‌ايم از پدران خود كه تصديق رسل كرده باشند در آنچيز كه آورده باشند\r\n وَ قالَ مُوسى  و گفت موسى  رَبِّي أَعْلَمُ  پروردگار من داناتر است  بِمَنْ جاءَ بِالْهُدى  به كسى كه آمده به راه نمودن از انبيا  مِنْ عِنْدِهِ  از نزديك او يعنى ميداند كه من حقم و شما مبطل و گمراه  وَ مَنْ تَكُونُ لَهُ عاقِبَةُ الدَّارِ  و داناتر است به كسى كه باشد مر او را سر انجام پسنديده در اين سراى دنيا يعنى ختم بايمان و يا در آخرت يعنى نجات از نيران و دخول در جنان  إِنَّهُ  بتحقيق كه شان و كار آنست كه به هيچ وجه  لا يُفْلِحُ الظَّالِمُونَ  فيروز نشوند ستمكاران و از حق بباطل ميل كنندگان و از دين برگشتگان و بشرف خير دارين فايز نشوند\r\n وَ قالَ فِرْعَوْنُ  و گفت فرعون  يا أَيُّهَا الْمَلَأُ  ايگروه اشراف و اكابر  ما عَلِمْتُ  ندانسته‌ام من  لَكُمْ  مر شما را  مِنْ إِلهٍ  هيچ خدائى كه او را پرستيد و تعظيم كنيد  غَيْرِي  جز من و موسى ميگويد كه خدائى ديگر هست كه آفريدگار آسمانست  فَأَوْقِدْ لِي  پس بيفروز آتشى براى من  يا هامانُ عَلَى الطِّينِ  اى هامان بر گل تا پخته شود و در بناء او را استحكامى بود آورده‌اند كه اول كسى كه به پختن خشت امر نمود فرعون بود كه وزير خود را گفت كه خشت پخته بساز  فَاجْعَلْ لِي  پس بنا كن براى من  صَرْحاً  كوشكى بلند كه او را نردبان باشد كه بر بام او روم بجهة نظاره  لَعَلِّي أَطَّلِعُ  شايد كه ديده‌ور شوم  إِلى إِلهِ مُوسى  بسوى خداى موسى يعنى ببينم او را و از او معلوم كنم كه موسى در دعوى نبوت و ادعاى إله غير من صادقست يا كاذب  وَ إِنِّي  بدرستيكه من  لَأَظُنُّهُ مِنَ الْكاذِبِينَ  گمان ميبرم موسى را از دروغ گويان فرعون تصور كرده بود كه حق تعالى جسمانيست و بر آسمان مكان دارد و ترقى بسوى او ممكنست و ندانسته بود كه :\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n با مكان آفرين مكان چكند * آسمان گر بر آسمان چكند \r\n نه مكان ره برد بر او نه زمان * نه بيان زو خبر دهد نه عيان \r\nو يا آنكه فرعون بطريق تلبيس عوام گفته باشد كه آنكس كه موسى مردمان را بر پرستش او ميخواند جارى مجراى منست در احتياج به مكان و جهة در كشاف آورده كه هامان پنجاه هزار استاد را جمع كرد وراى مزدوران و بطبخ آجر و پختن گچ و تراشيدن چوب و رفع بناء امر كرد و بناى رفيع و محكم برآورد كه هيچكس پيش از اين به اين طريق سطحى نساخته بود و چندان محكم ساخت كه عقل نتوانست ( كمند فكر فكندن بگوشهء بامش ) و در زاد المسير آورده كه چون بنا باتمام رسيد فرعون به بالاى آن برآمده و در خيالش آن بود كه بفلك نزديك رسيده باشد و چون در نگريست آسمان را در بالاى صرح ديد كه بر روى زمين منفعل شده بفرمود تا تير و كمان آوردند تيرى به طرف آسمان انداخت آن تير خون آلود بازگرديد بجهة امتحان و فتنه و تحكم فرعون گفت بكشتم خداى موسى را حق تعالى جبرئيل را فرستاد تا پر خود را بر آن صرح زد و سه پاره ساخت و يك قطعهء آن بلشكرگاه فرعون فرود آمد و دوازده هزار قبطى كشته شد و قطعهء ديگر در دريا افتاد و پارهء ديگر در جانب مغرب رفت و هيچكس از استادان و مزدوران زنده نماند و فرعون با وجود اين متنبه نشد و غرور او بيشتر و جهل و عناد او افزونتر گشت\r\n وَ اسْتَكْبَرَ  و گردنكشى كرد  هُوَ وَ جُنُودُهُ  او و لشگر او  فِي الْأَرْضِ  در زمين  بِغَيْرِ الْحَقِّ  بناحق و بى استحقاق و ترفع و تعظيم  وَ ظَنُّوا أَنَّهُمْ  و گمان بردند ايشان كه  إِلَيْنا لا يُرْجَعُونَ  بسوى ما باز گشت نخواهند كرد و بغرور دنيا فريفته شده و آخرة را قبول نكردند\r\n فَأَخَذْناهُ  پس گرفتيم او را  وَ جُنُودَهُ  و سپاه او را  فَنَبَذْناهُمْ  پس افكنديم ايشان را  فِي الْيَمِّ  در درياى نيل تا همه در آن غرق شدند همچنانكه بيان آن مشروحا گذشت  فَانْظُرْ  پس بنگر بديدهء بصيرت ايمحمد  كَيْفَ كانَ  كه چگونه  عاقِبَةُ الظَّالِمِينَ  سر انجام ستمكاران و از حد درگذشتگان يعنى مشركان قوم خود را از مثل اين واقعه بترسان\r\n وَ جَعَلْناهُمْ  و گردانيديم ايشان را در اين جهان  أَئِمَّةً  پيشوايان ضلالت يعنى حكم كرديم كه ايشان ائمه اهل ضلالند و يا ظاهر گردانيديم حال ايشان را بر لسان انبياى خود تا كه بندگان دانند كه ايشان ائمهء اهل ضلالند و يا نام نهاديم ايشان را ائمهء ضلال و يا بجهة فرط عناد و جحود و يا بلجاج ايشان الطاف خود را از ايشان بازداشتيم و آنها را در وادى خذلان فرو گذاشتيم تا اهل ضلال بايشان گرويده ايشان را ائمهء و مقتدايان گردانيدند  يَدْعُونَ \r\n\r\n","description":"","footnote":"","page_name":" 169 ","page_number":169},
  {"content":"\r\n\r\nميخوانند ايشانرا  إِلَى النَّارِ  بسوى آتش يعنى بعملهائى كه موجب دخول باشد در آتش دوزخ چون كفر و معصيت و  يَوْمَ الْقِيامَةِ  و در روز رستخيز  لا يُنْصَرُونَ  يارى داده نخواهند شد يعنى ناصرى و معاونى عذاب از ايشان بر نخواهند داشت\r\n وَ أَتْبَعْناهُمْ  و از پى درآورديم ايشان را يعنى با ايشان لا حق و متصل گردانيم  فِي هذِهِ الدُّنْيا  در اين سراى  لَعْنَةً  لعنت را يا ملائكه يا مؤمنان بر ايشان لعن مى كنند و يا دورى از رحمت را لازم حال ايشان گردانيديم  وَ يَوْمَ الْقِيامَةِ  و در روز قيامت  هُمْ مِنَ الْمَقْبُوحِينَ  ايشان از زشت رويانند چنان كه از عبد اللّه بن عباس مرويست كه رويهاى ايشان را سياه كنند و چشمهاى ايشانرا كبود و اين علامة دوزخيانست و يا در آن روز مطروداند از رحمت و مايوس‌اند از مغفرت كه اصلا رايحهء رحمة و مغفرت بمشام ايشان نورزد\r\n وَ لَقَدْ آتَيْنا مُوسَى الْكِتابَ  و بدرستى كه ما داديم موسى را كتاب تورية كه اوامر و نهى و وعده و وعيد و مسايل حلال و حرام بود  مِنْ بَعْدِ ما أَهْلَكْنَا الْقُرُونَ الْأُولى  از پس آنكه هلاك كرديم اهل قريهاى نخستين از نوح و هود و صالح ( ع ) و يا از بس هلاك قبطيان  بَصائِرَ  در حالتى كه حجت هاى و برهانهاى روشن بود و نورانى  لِلنَّاسِ  براى بنى اسرائيل كه ديده ايشان بحقايق آن مستبصر مىشد و به آن حق را از باطل امتياز ميكردند  وَ هُدىً  و راه نماينده بود به احكام شرع تابعان خود را  وَ رَحْمَةً  و بخشايش براى مصدقان و عاملان به آن يعنى به جهت تصديق و عمل به آن ميرسيدند برحمة واسعه او سبحانه كه مثوبات دارين است  لَعَلَّهُمْ يَتَذَكَّرُونَ  شايد ايشان پند پذيرند يعنى بر حالتى شوند كه اميدوارى بتذكر و پند گرفتن ايشان توان داشت و يا بجهة ارادهء اين كه پند گيرند به آن از حضرت رسالت صلّى اللّه عليه و آله و سلّم مرويستكه حق تعالى هلاك نگردانيد هيچ قومى را و امتى و اهل ديهى به عذاب آسمانى از آن زمان كه انزال تورية فرمود بر روى زمين غير اهل ديهى كه مسخ شدند ببوزينگان نمىبينى كه حق تعالى ميفرمايد كه  وَ لَقَدْ آتَيْنا مُوسَى الْكِتابَ  تا آخر آيه بعد از آن بر سبيل تنبيه و تعجب ميفرمايد كه\r\n وَ ما كُنْتَ  و نبودى تو اى محمد  بِجانِبِ الْغَرْبِيِّ  به طرف وادى غربى يا بناحيهء طور كه در جهة غربست و ميقات موسى است يعنى تو بر كوه طور حاضر نبودى  إِذْ قَضَيْنا  چون گذارديم  إِلى مُوسَى الْأَمْرَ  بسوى موسى وحى را يعنى وقتى كه وحى كرديم به او امريرا كه راه نموديم كه به او اعلام كنيم از رسالت و اوامر و نواهى و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nو گويند مراد بامر وصف پيغمبر ماست صلّى اللّه عليه و آله و سلّم و تعريف او موسى را  وَ ما كُنْتَ مِنَ الشَّاهِدِينَ  و نبودى تو از گواهان از امر رسالت او بسوى فرعون و غير آن از اوامر و نواهى و يا وصف و تعريف تو به او و يا هلاك كردن هفتاد كس كه با موسى بودند مراد دلالة است بر آنكه اخبار آنحضرت از اين قصه از قبيل اخبار است از مغيبات كه شناخته نميشود مگر بوحى\r\nچنان كه ميفرمايد  وَ لكِنَّا  و ليكن ما وحى كرديم آن قصه را به تو براى آنكه  أَنْشَأْنا  بيافريديم پس از موسى  قُرُوناً  قرنهاى مختلف گروهى بعد از گروهى  فَتَطاوَلَ  پس دراز شد  عَلَيْهِمُ الْعُمُرُ  بر ايشان زندگيها يعنى مدتهاى مديد بر اهل اين قريها گذشت و خبرها از صوب صواب منحرفشد و علوم شرايع مندرس گشت پس ما ترا براى تجديد اين اخبار فرستاديم و همهء علما دانند كه خبر دادن از اين خبرها جز بوحى آفريدگار نخواهد بود  وَ ما كُنْتَ ثاوِياً  و نبودى تو اهل مقيم  فِي أَهْلِ مَدْيَنَ  در ميان اهل مدين يعنى نزد شعيب و مؤمنان آنوقت كه پيوسته بجهة تعليم گرفتن  تَتْلُوا عَلَيْهِمْ  بخوانى بر ايشان  آياتِنا  آيتهاى ما را كه در قصهء موسى و شعيب نازلشد چنان كه استادان بر شاگردان خوانند يعنى در مدين نبودى تا اين قصه‌ها تعليم گيرى  وَ لكِنَّا  و ليكن ما  كُنَّا مُرْسِلِينَ  هستيم فرستنده و خبر كننده ترا از اين قصه‌ها\r\n وَ ما كُنْتَ بِجانِبِ الطُّورِ  و نبودى تو حاضر به طرف طور سينا  إِذْ نادَيْنا  وقتى كه ندا كرديم موسى را مراد شب طور است كه او سبحانه با موسى تكلم نمود و او را نزد فرعون فرستاد بتبليغ رسالة و تواند بود كه مراد آن زمانى بوده باشد كه حق تعالى تورية را بموسى داد بعد از غرق فرعونيان از ابو هريره نقل كرده كه مراد به اين ندا آن بود كه حق تعالى در طور امة حضرت رسالت خاتم الانبيا را ندا فرمود و منشا اين آن بود كه موسى عليه السّلام گفت الهى در تورات ميخوانم صفت و سيرت امتى كه بخصال حميده و صفات پسنديده مزين و آراسته باشند ايشان امت كدام پيغمبرند خطاب رسيد كه ايشان امت محمد صلّى اللّه عليه و آله و سلّم خواهند بود كه حبيب من است موسى آرزو برد كه آنها را به بيند حق تعالى گفت اكنون زمان ظهور ايشان نيست اگر خواهى ترا آواز ايشان بشنوانيم پس خطاب كرد كه يا امت محمد از اصلاب پدران و ارحام مادران لبيك اللهم لبيك جواب دادند چون موسى را آواز ايشان بشنوانيد نخواست كه بىتحفه بازگردند فرمود كه عطا كردم شما را پيش از آنكه از من بخواهيد و آمرزيدم شما را قبل از آنكه آمرزش طلبيد زهى رتبت اين آية عالى همت كه با وجود اختصاص ايشان به حضرت رسالت صلّى اللّه عليه و آله و سلّم و به قرآن كريم به اين وجه مژده يافته‌اند حق لطف كرد و داد بما هر چه بهتر است پس اينجا ميفرمايد كه تو\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nحاضر نبودى وقتى كه امت ترا خواندم و نواختم  وَ لكِنْ  و ليكن خبر دادم ترا  رَحْمَةً  از جهت آمرزش و بخشش كه واقع است به تو  مِنْ رَبِّكَ  از آفريدگار تو كه آن بعث اوست ترا برسانند و برگزيدن ترا به اين معجزه  لِتُنْذِرَ قَوْماً ما أَتاهُمْ  تا بيم كنى گروهى را كه نيامده است بديشان  مِنْ نَذِيرٍ  بيم كنندهء  مِنْ قَبْلِكَ  پيش از تو مراد ايام فترتست كه ميان زمان عيسى است و آن حضرت و آن مدت پانصد و پنجاه سال بود و يا ميان حضرت اسمعيل و حضرت رسالت بر آنكه دعوت موسى و عيسى مختص بر بنى اسرائيل بود و آنانى كه حوالى ايشان بودند و بعد از زمان اسمعيل كسى بعرب مبعوث نشده بود فرستاديم  لَعَلَّهُمْ يَتَذَكَّرُونَ  شايد كه ايشان پند پذيرند و راه نجات يابند\r\n وَ لَوْ لا أَنْ تُصِيبَهُمْ  و اگر نه آن بودى كه بديشان رسيدى  مُصِيبَةٌ  عقوبتى رسيده  بِما قَدَّمَتْ  بسبب آنچه پيش فرستاده است  أَيْدِيهِمْ  دستهاى ايشان يعنى بعملهاى زشت ايشان كه آن شرك و ظلمت و ساير معصيت  فَيَقُولُوا  پس گفتند بوقت حلول عذاب  رَبَّنا  اى پروردگار ما  لَوْ لا أَرْسَلْتَ  چرا نفرستادى  إِلَيْنا رَسُولًا  بسوى ما فرستادهء كه بما پيغام آورد  فَنَتَّبِعَ آياتِكَ  پس پيروى كرديم آيتهاى ترا و تصديق تو نموديم  وَ نَكُونَ مِنَ الْمُؤْمِنِينَ  و بوديم از گرويدگان به تو و رسول تو يعنى اگر ندانستمى كه بوقت حلول عذاب حجت آوردندى كه پيغمبر بما نيامد و ما را به حق دعوت نكرد هر آينه عذاب بر ايشان مىفرستاديم پس به جهت عذر و الزام حجت بر ايشان فرستاديم و عذاب ايشان را تاخير نموديم تا هيچ حجتى و عذرى نداشته باشند\r\nآورده‌اند كه رهط قريش مكه در باب پيغمبر صلّى اللّه عليه و آله و سلّم از اخبار يهود مدينه سؤال كردند ايشان بنبوت حضرت اقرار كرده نعت و صفت او را در تورية خواندند مشركان انكار تورية نيز نموده گفتند اگر او پيغمبر است چرا آن معجزات كه موسى داشت وى ندارد آيه آمد كه  فَلَمَّا جاءَهُمُ  پس آنهنگام كه آمد بديشان يعنى بمشركان عرب  الْحَقُّ مِنْ عِنْدِنا  محمد كه فرستاده به حق است از نزد ما  قالُوا لَوْ لا أُوتِيَ  گفتند چرا داده نشد محمد  مِثْلَ ما أُوتِيَ مُوسى  مانند آنچه داده شده بموسى از معجزات يعنى چرا ويرا نيز عصا و يد بيضا و غير آن از معجزات موسى ندادند و اين را بر وجه تعنت و اقتراح ميگفتند  أَ وَ لَمْ يَكْفُرُوا  آيا كافر نشدند ابناى جنس ايشان از مشركان قبط در راى و مذهب  بِما أُوتِيَ مُوسى  به آنچه داده شد بموسى  مِنْ قَبْلُ  پيش از اين آيات نه‌گانه  قالُوا  گفتند قبطيان  سِحْرانِ  دو خداوند سحر يعنى موسى و هرون\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n تَظاهَرا  هم پشت شدند در اظهار و خارق عادت يا مشركان عرب مكه گفتند كه دو سحر معاون و مطابق يكديگرند يعنى تورية و قرآن  وَ قالُوا  و گفتند قبطيان يا مشركان مكه  إِنَّا بِكُلٍّ كافِرُونَ  بدرستيكه ما بهر يك از اين دو سحر يا جميع پيغمبران يا بكتب ايشان ناگرويدگانيم و ناباور -\r\nدارندگان  قُلْ فَأْتُوا  بگو يا محمد پس بياوريد  بِكِتابٍ مِنْ عِنْدِ اللَّهِ  كتابى را از نزديك خداى كه باشد  هُوَ  آنكتاب  أَهْدى مِنْهُما  راه نماينده‌تر از اين دو كتاب كه بر من و موسى نازل شده تا من  أَتَّبِعْهُ  پيروى كنم آن را  إِنْ كُنْتُمْ صادِقِينَ  اگر هستيد راست گويان كه تورية و قرآن سحر است و يا موسى و هرون ساحرند\r\n فَإِنْ لَمْ يَسْتَجِيبُوا لَكَ  پس اگر اجابة نكنند ترا و كتاب نياورند  فَاعْلَمْ أَنَّما  پس بدانكه جز اين نيست كه ايشان  يَتَّبِعُونَ  پيروى ميكنند  أَهْواءَهُمْ  آرزوهاى خود را بىدانشى و حجتى كه اگر تابع حجت ميبودند هر آينه ميآوردند حجتى و كتابى و برهانى  وَ مَنْ أَضَلُّ  و كيست گمراه‌تر  مِمَّنِ اتَّبَعَ هَواهُ  از آنكس كه پيروى كند آرزوى خود را  بِغَيْرِ هُدىً  بيراه نمونى و بيانى و بصيرى  مِنَ اللَّهِ  از نزديك خداى مراد از اين نفى است يعنى هيچكس گمراه‌تر از آنكس نيست كه تابع هواى خود شود بدون راه نماينده و دليلى  إِنَّ اللَّهَ  بدرستيكه خدا  لا يَهْدِي الْقَوْمَ الظَّالِمِينَ  راه نمينمايد و به منزل نجات نميرساند گروه ستمكاران را كه تابع هواى نفس خوداند و متوغل در آرزوهاى باطل يعنى جماعتيكه با وجود وضوح دلايل هاديه بر حقيقت اسلام به جهت عناد و جحود و استكبار تابع تسويلات نفسانى و متمنيات شيطانى شده‌اند حق تعالى نظر لطف و هداية را از آنها بر داشته و در باديهء خذلان فرو گذارد و راه توفيق را از ايشان مسدود ساخته تخليهء ايشان نمايد تا بچنگال نكال دنيا و عقبى گرفتار ميشوند يا معنى آيه آنست كه حق تعالى فرداى قيامت راه بهشت باهل كفر و شرك ننمايد\r\nو بعد از آن در صفت قرآن ميفرمايد  وَ لَقَدْ وَصَّلْنا  و بتحقيق كه پيوند داديم و متصل گردانيديم  لَهُمُ الْقَوْلَ  براى ايشان سخن را يعنى پيوسته فرستاديم قرآن را آيتى بعد از آيتى و سورتى بعد از سورتى براى تذكر و تدبر ايشان در آن و يا از پى درآورديم دعوت را بحجة و مواعظ را بمواعيد و قصص را بامثال  لَعَلَّهُمْ يَتَذَكَّرُونَ  تا شايد كه ايشان پند پذير شوند و در او تامل نموده به دو بگروند -\r\nاز قتاده مرويستكه چون عبد اللّه بن سلام و تميم دارمى و جارود عبدى و سلمان فارسى بشرف اسلام رسيدند حق تعالى آيه فرستاد كه  الَّذِينَ آتَيْناهُمُ الْكِتابَ  آنان كه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nداديم ايشانرا تورية  مِنْ قَبْلِهِ  پيش از قرآن  هُمْ بِهِ  ايشان به قرآن  يُؤْمِنُونَ  ميگروند و اشهر آنست كه اين آيه و آنچه بعد از اين است در شان اهل انجيل نازلشده و ايشان چهل ترسا بودند سى و سه با جعفر بن أبي طالب از حبشه بيامدند و هفت از شام و از جملهء آنها بحيرا و ابرحه و اشراف و عامر و ايمن و ادريس و نافع و تميم بودند و در مكه بملازمة حضرت رسالة صلّى اللّه عليه و آله و سلّم رسيده ايمان آوردند پس مراد بكتاب انجيل باشد\r\n وَ إِذا يُتْلى  و چون خوانده شود قرآن  عَلَيْهِمْ  بر ايشان  قالُوا آمَنَّا  به گويند ايمان آورديم به آن و دانسته‌ايم كه كلام خداست  إِنَّهُ الْحَقُّ  بدرستيكه آن درست و راستست كه فرود آمده  مِنْ رَبِّنا  از نزد پروردگار ما  إِنَّا كُنَّا  بدرستيكه ما بوديم  مِنْ قَبْلِهِ  پيش از نزول آن يا قبل از تلاوت آن  مُسْلِمِينَ  گردن نهادگان به جهت آنكه در كتب متقدمه ذكر آن يافته بوديم و حقيقة آن را شناخته\r\n أُولئِكَ  آنگروه كه از اهل تورية يا انجيل‌اند  يُؤْتَوْنَ أَجْرَهُمْ  داده شوند يعنى بدهند مزد ايشان را  مَرَّتَيْنِ  دوبار  بِما صَبَرُوا  بسبب آنكه صبر كردند بر ايمان بتورية يا انجيل و بر ايمان به قرآن قبل از نزول و يا قبل از تلاوة آن و يا صبر كردند در دين خود و يا بر اذيت كفار  وَ يَدْرَؤُنَ  و رفع ميكنند  بِالْحَسَنَةِ  بكلمهء نيكو كه توحيد است  السَّيِّئَةَ  كلمه بد را كه قايل شدند است بكفر يا دفع ميكنند بطاعت معصيت را و در موضح آورده كه بعد از ايمان جماعت مذكورهء ترسايان مدينه و يا يهودان طعن ميكردند بر ايشان و آنها نيز جواب ميدادند حق تعالى صفت ايشان فرمود كه دفع ميكنند بنيكوئى گفتار سفيهان را  وَ مِمَّا رَزَقْناهُمْ  و آنچه داده‌ايم ايشان را  يُنْفِقُونَ  آن را نفقه ميكنند در راه ما كه وجوه براست\r\n وَ إِذا سَمِعُوا اللَّغْوَ  و چون شنوند سخن بيهوده و باطل را يعنى دشنام و كنايهء منافقان و كافران را  أَعْرَضُوا عَنْهُ  روى بگردانند از او  وَ قالُوا  و گويند مر لغو گويندگان را  لَنا أَعْمالُنا  ما راست كردارهاى ما از حلم و اعراض و عفو  وَ لَكُمْ أَعْمالُكُمْ  و مر شما راست عملهاى شما از سفاهت و لغو و يا ما راست دين ما و شما راست دين شما يعنى ما را از اعمال يكديگر سؤال نخواهند كرد بلكه هر يك از ما را مجازات خواهند داد بر وفق عمل خود  سَلامٌ عَلَيْكُمْ  سلامى است از ما بر شما يعنى لغو شما را بلغو خود مقابله نكنيم مراد آنست كه ما در مقابل لغو شما لغو نميگوئيم بلكه شما را از آن سالم ميداريم و گويند مراد سلام اينجا وداع است و ترك تحيت\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nيعنى ترك شما كرديم و شما را واگذاشتيم  لا نَبْتَغِي الْجاهِلِينَ  نميطلبيم و نميخواهيم صحبت جاهلان را و ارادهء مجالست با ايشان نميكنيم و باخلاق ايشان متخلق نميشويم چه مصاحبت با اشرار موجب بدنامى است در دنيا و نافرجاميست در عقبا و باخلاق ايشان متخلق شدن مستوجب نكال و عتاب در حال و مال بلكه طالب حكما و علمائيم\r\nبعد از آن حق تعالى اعلام مىكند پيغمبر خود را كه بر تو همين تبليغ است و اداى رسالت نه ايشانرا بر ايمان داشتن و ميفرمايد كه  إِنَّكَ  بدرستيكه تو اى محمد  لا تَهْدِي مَنْ أَحْبَبْتَ  قادر نيستى كه راه نمائى بايمان او را كه دوست ميدارى مراد به هدايت اينجا لطف استكه نزد آنكس اختيار ايمان كند كه چون قدرت و عقل و تمكين و ازاحهء علل و نصب ادله هاديه كه هيچكس بدين قايل نيست مگر حق تعالى بر تو اين نوع تكليف نباشد  وَ لكِنَّ اللَّهَ  و ليكن خداى  يَهْدِي مَنْ يَشاءُ  راه مينمايد بايمان بلطف و اسباب توفيق هر كرا مى خواهد از كسانى كه مستعداند و طالب آن نه اهل عناد و جحود و لجاج كه با وجود ظهور حق معانده و مكابره كرده به آن نگروند  وَ هُوَ أَعْلَمُ  و او داناتر است  بِالْمُهْتَدِينَ  به راه يافتگان يعنى بآنانيكه استعداد آن دارند كه بشرف ايمان برسند از طالبان حق و كسانى كه به جهت فرط عناد و جحود و استكبار تفكر در آيات هاديه و حجج واضحه نميكنند ايشان را در باديهء خذلان فرو ميگذارند و اسباب توفيق و لطف از ايشان بازميدارند اهل خلاف برآنند كه آيه در شان ابى طالب نازل شده چه رسول بسيار طالب اين بود كه ابو طالب ايمان آورد و كارهء اسلام وحشى قاتل حمزه بود و قضيه برعكس شد كه ابى طالب اسلام نياورد وحشى ايمان آورد و شبهه نيست كه اين سخنى است بغايت ضعيف و ركيك چه جايز نيست كه ارادهء آنحضرت مخالف ارادهء عزت باشد همچنانكه جايز نيست مخالفة اوامر و نواهى او و هرگاه كه بر زعم مخالف حق تعالى ارادهء ايمان ابى طالب نكرده باشد و اراده ايمان وحشى داشته باشد و كارهء كفر او و پيغمبر او بر عكس اين اراده داشته باشد پس غايت خلاف باشد ميان خدا و رسول نعوذ باللّه من هذه العقدة الفاسدة الغاوية و ديگر همهء اهل البيت اجماع دارند بر آنكه ابو طالب با صفت ايمان متوفى شده و روايت بسيار در اين باب از ايشان منقول است از آن جمله باسانيد صحيحه از امام محمد باقر علم الاولين و الاخرين مرويست كه آن حضرت از آباى كرام خود نقل كرده كه پيغمبر صلّى اللّه عليه و آله و سلّم فرمود كه جبرئيل مرا گفت كه حرام كرد خداى تعالى بر آتش پشتى را كه ترا داشت و شكمى كه ترا برگرفت و پستانى را كه ترا شير داد و كنارى كه تو را بپرورد و كفالت تو نمود و شكى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nنيست كه پشتى كه حامل او بود عبد اللّه بود و شكمى كه حمل آن نمود آمنه خاتون بود و آن پستان كه او را شير داد حليمه بود و كنارى كه او را كفالة كرد و پروريد ابو طالب بود و فاطمه بنت اسد و اصبع بن بنانه بود از امير المؤمنين عليه السّلام روايت كرده‌اند كه آنحضرت فرمود به خدا سوگند كه پدرم و جدم هاشم و عبد مناف هرگز بت نپرستيدند بلكه در عبادت الهى و توجه بقبلهء در وقت نماز متمسك بودند بدين ابراهيم خليل عليه السّلام و هم از او منقولست كه آنحضرت در رحبهء نشسته بود يكى ويرا گفت يا امير المؤمنين تو به اين مرتبه و مكانتى و پدرت معذبست در آتش حضرت در غضب شده فرمود خدا دهانت بشكناد خاموش شو به حق آنخدائيكه محمد را براستى بخلق فرستاده كه اگر پدرم شفاعت كند در حق جملهء گناهكاران روى زمين حق تعالى شفاعت او را قبول كند آيا پدر به آتش دوزخ باشد و پسر قسمت كننده بهشت و دوزخ بود - رفاعه از آباى خود نقل كرده كه نقش نگين ابو طالب اين بود كه رضيت باللّه ربا و بابن اخى نبيا و بابنى عليا وصيا و باقى احاديث وثيقه و ادلهء واضحه در باب اثبات ايمان ابو طالب و اشعارى كه ابو طالب در مدح پيغمبر صلّى اللّه عليه و آله و سلّم فرموده كه مصرح است بر ايمان او بطرزى تمام در منهج الصادقين سمت ذكر يافته -\r\nآورده‌اند كه حارث اين نوفل نزد حضرت رسالت صلّى اللّه عليه و آله و سلّم آمد و گفت اى محمد ما ميدانيم كه قول تو حق و سخن تو راستست و آنچه ميگوئى سبب دولت ماست در حيات و وسيله سعادت ما بعد از وفات اما متابعت تو موجب مخالفت تمام عربست ميترسم كه اگر پيروى تو كنم عرب مرا از زمين حرم بيرون كنند و ما را بقبيلهء انصار طاقت مقاومت ايشان نباشد آيه نازل شد  وَ قالُوا إِنْ نَتَّبِعِ الْهُدى  و گفتند بعضى از كفار اگر پيروى كنيم طريق هداية و رشاد را  مَعَكَ  با تو يعنى ايمان آريم به تو  نُتَخَطَّفْ  ربوده شويم  مِنْ أَرْضِنا  از زمين خود يعنى عرب ما را از ديار برانند و بيرون كنند حق تعالى رد قول ايشان كرده بر سبيل تقرير فرمود كه  أَ وَ لَمْ نُمَكِّنْ  آيا جاى نداديم  لَهُمْ  مر ايشان را  حَرَماً آمِناً  حرمى با ايمنى كه هيچكس بر ايشان دست ندارد و بجهة حرمت خانه كه در آن واقع شده  يُجْبى إِلَيْهِ  كشيده مىشود بسوى حرم و جمع كرده مىشود در آن  ثَمَراتُ كُلِّ شَيْءٍ  ميوهاى هر چيزى يعنى منافع از هر بلدى و اطعمه و البسه از هر ناحيتى بدانجا آوردند مراد بكليه كثرتست از قبيل و اوتيت روزى داده‌ايم ايشانرا در اين وادى غير ذى زرع  رِزْقاً  روزى دادنى  مِنْ لَدُنَّا  از نزديك ما بىمنت غيرى و هر گاه ما ايشان را با وجود بت پرستى ايمن و مطمئن و مرفه الحال ميداريم اگر ايمان آرند و حرمة توحيد را بحرمت بيت ضم نمايند چگونه ايشان را از\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nتخوف و تخطف در امان نياريم  وَ لكِنَّ أَكْثَرَهُمْ  و ليكن بيشتر ايشان  لا يَعْلَمُونَ  نميدانند اين را و متفكر و متفطن نميشوند تا بدانند كه اين روزى از نزد حق تعالى بايشان ميرسد چه اگر ميدانستند از غير او خايف نميبودند\r\nبعد از آن بر سبيل تهديد بيان مىكند كه امر ميبايد كه به عكس باشد يعنى سزاوار است كه از حق تعالى خائف باشند بدانچه بر آن هستند از كفر و شرك و ميفرمايد كه  وَ كَمْ أَهْلَكْنا  و بسا كه هلاك كرديم  مِنْ قَرْيَةٍ  از دهى كه حال ايشان مانند حال شما بود در امن و وسعت عيش مانند ديار عاد و ثمود و قوم لوط و بجهة مغرور شدن ايشان به آن  بَطِرَتْ  بسيار شادى ميكردى و در فرح افراط مينمودند و ناسپاسى ميكردند  مَعِيشَتَها  در زندگانى خود يعنى بوقت كثرت نعمت و امنيت بطريق ايشان زياده شد طاغى و ياغى شدند چنان كه اهل مكه و ما آن طاغيان را هلاك كرديم و بلاد ايشان را درهم شكستيم و خراب ساختيم  فَتِلْكَ  پس آنست  مَساكِنُهُمْ  مسكنهاى ايشان كه خالى از خداوند شده و خراب و ضايع و ويران شده و كفار مكه آن را ميبينند نزد مرور بر آن در وقت تجارت چه ديار عاد در احقاف كه موضعى است ميان يمن و شام و ديار ثمود بوادى قرى و ديار قوم لوط بسدوم  لَمْ تُسْكَنْ مِنْ بَعْدِهِمْ  ننشستند از پس هلاك ايشان  إِلَّا قَلِيلًا  مگر اندكى از راه گذريان كه روزى يا بعضى از روز آنجا باشند و بروند و باز خالى بگذارند يا باقى نماند كسى كه ساكن آن شود مگر زمانى اندك بشآمة معاصى ايشان  وَ كُنَّا نَحْنُ  و هستيم ما  الْوارِثِينَ  ميراث كيرندگان آن مساكن بعد از اهالى آن يعنى هيچكس نماند از ايشان كه متصرف شوند در ديار ايشان و ساير تصرفات ايشان غير از ما چه مائيم كه متصف بصفت بقائيم بعد از فناى همه\r\n وَ ما كانَ رَبُّكَ  و نيست پروردگار تو  مُهْلِكَ الْقُرى  هلاك كننده اهل دهها  حَتَّى يَبْعَثَ  تا آنكه برانگيزد  فِي أُمِّها  در معظم آن ديار و اصل آن بلاد يعنى در ميان سواد اعظم كه مردمان آن زيرك‌تر و با فهم‌ترند  رَسُولًا  فرستادهء را كه به حكم او سبحانه  يَتْلُوا عَلَيْهِمْ  خواند بر ايشان  آياتِنا  آيتهاى ما را براى الزام حجت بر ايشان و يا اهل زمين را هلاك نكند تا در ام القرى كه مكه معظمه است رسول را كه محمد صلّى اللّه عليه و آله و سلّم است مبعوث سازد كه خاتم الانبياست  وَ ما كُنَّا مُهْلِكِي الْقُرى  و نيستيم ما هلاك كننده يعنى خراب سازندهء ديه‌ها بعقوبت  إِلَّا وَ أَهْلُها ظالِمُونَ  مگر در حالتى كه اهل آن ستمكار باشند بتكذيب رسولان و انكار حق آيه دليلى است بر تنزيه حق تعالى از ظلم\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو چون منشأ استكبار و عناد اعتراض است بنعيم فانيه از اينجهت ضم آن مىكند كه  وَ ما أُوتِيتُمْ  و آنچه داده شده‌ايد  مِنْ شَيْءٍ  از چيزى يعنى از اسباب دنيوى  فَمَتاعُ الْحَياةِ الدُّنْيا  پس آن برخورداريست در زندگانى اينجهان  وَ زِينَتُها  و آرايش اين سراى كه در مدت حيات بىاعتبار بدان افتخار ميكنند  وَ ما عِنْدَ اللَّهِ  و آنچه نزديك خداست از ثواب آنجهانى و نعمتهاى جاودانى  خَيْرٌ  بهتر است فى نفس الامر چه لذت آن خالص است از كدورت محنت و مشقت و فنا  وَ أَبْقى  و پاينده‌تر جهت آنكه ابديست  أَ فَلا تَعْقِلُونَ  آيا پس در نمىيابيد و فهم نميكنيد كه بدل ميكنيد باقى را بفانى و مرغوب را بمعيوب و از مجاهد مرويست كه سيد عالم صلّى اللّه عليه و آله و سلّم با ابو جهل معارضه كرد در باب دين\r\nو از محمد بن كعب منقولست كه امير المؤمنين على عليه السّلام و حمزه رضى اللّه با ابو جهل مجادله كردند و سدى گويد كه عمار ياسر يا وليد بن مغيره منازعه كردند در امر دين اين آيه آمد كه  أَ فَمَنْ وَعَدْناهُ  آيا كسى كه وعده كرده‌ايم او را جنت در آخرت و نصرت در دين به جهت جزاى طاعة او  وَعْداً حَسَناً  وعدهء نيكو كه در آن خلاف نيست كه آنحضرت رسالتست يا امير المؤمنين و حمزه يا عمار  فَهُوَ لاقِيهِ  پس او دريابندهء اين موعود است بلا شبهه به جهت امتناع خلف در وعدهء سبحانه و تعالى  كَمَنْ مَتَّعْناهُ  مانند كسيست كه برخوردارى داديم او را  مَتاعَ الْحَياةِ الدُّنْيا  از متاع زندگانى دنيا كه محبتش آميخته بمحنتست و دولتش مؤدى بنكبتست و مالش در صدد زوال و جاهش بر شرف انتقال و مخلوط بآلام و مكدر بمتاعب و مستعقب تحسر بر انقطاع  ثُمَّ هُوَ  پس آنكس  يَوْمَ الْقِيامَةِ  در روز رستخيز  مِنَ الْمُحْضَرِينَ  از حاضر شدگانست از براى عذاب يا حسنات يا حاضر شده در دوزخ مراد ابو جهل است يا وليد يعنى البته حال اين دو كس مساوى هم نباشد چه نعم دنيا مثوبست بغموم و در معرض زوال و فنا و نعم آخرة خالص و صافى و دايم غير مكدر به نقص و انقضاء\r\nاز ابن عباس مرويست كه حق تعالى خلق دنيا فرموده و اهل آن را بسه صنف گردانيده مؤمن و منافق و كافر پس مؤمن متردد مىشود از آن و منافق متزين و كافر متمتع  وَ يَوْمَ يُنادِيهِمْ  و ياد كن روزى را كه بخواند خداى كافرانرا  فَيَقُولُ  پس گويد بر وجه عتاب كه  أَيْنَ شُرَكائِيَ  كجايند شريكان من  الَّذِينَ كُنْتُمْ تَزْعُمُونَ  آنان كه بودند كه گمان ميبرديد كه شريك منند\r\n قالَ الَّذِينَ حَقَّ  گويند آنان كه واجب شده باشد  عَلَيْهِمُ الْقَوْلُ  بر ايشان سخن خداى يعنى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nكلمهء عذاب كه آن آيات وعيد است يا كلمهء لأملأن جهنم و آنها رؤساى اهل ضلال باشند يا ديوان گويند  رَبَّنا  اى آفريدگار ما  هؤُلاءِ الَّذِينَ  اين گروه يعنى ضعفا و اتباع ما آنانند كه  أَغْوَيْنا  گمراه كرديم ايشان را  أَغْوَيْناهُمْ كَما غَوَيْنا  استينافست براى بيان آنكه ايشان به اختيار خود گمراه شدند و از رؤساء و شياطين همين وسوسه بوده يعنى گمراه ساختيم ايشان را پس گمراه شدند به اختيار خود همچنانكه گمراه بودند و قطع نظر كردند در ادلهء عقليه و نصايح رسولان و كتب منزله كه مملو بود بوعد و وعيد و مواعد و زجر و صارف ايشان از لغز دايمى ايشان بايمان و به مجرد وسوسه و خواندن ما ايشان را بضلالة تابع ما شدند به اختيار خود اكنون  تَبَرَّأْنا إِلَيْكَ  تبرا كرديم بسوى تو از ايشان و از آنچه ايشان اختيار كردند بر وفق هواى خود از كفر و طغيان  ما كانُوا  نبودند بحسب واقع  إِيَّانا يَعْبُدُونَ  كه ما را پرستيده باشند بلكه پرستش هواهاى فاسده و رايهاى باطله خود كردند و پيروى نفس خود نمودند\r\n وَ قِيلَ ادْعُوا  و گويند كافران را كه بخوانيد  شُرَكاءَكُمْ  انبازان خود را يعنى آنان را كه شريك ما ساختيد از بتان و غير آن تا عذاب از شما دفع كنند  فَدَعَوْهُمْ  پس بخوانند ايشان را از فرط حيرت و يا باميد نصرت  فَلَمْ يَسْتَجِيبُوا لَهُمْ  پس اجابت نكنند مر ايشان را بجهة عجز از اجابت نصرت  وَ رَأَوُا الْعَذابَ  و ببينند تابعان و متبوعان عذاب را لازم خود  لَوْ أَنَّهُمْ  اگر آنكه ايشان  كانُوا يَهْتَدُونَ  بودندى و راه يافتندى بوجهى از وجوه حيله دفع عذاب از خود ميكردند بسبب آن و ليكن نتوانند و راه نيابند به آن و يا اگر مهتدى ميبودند به حق آن عذاب را مشاهده نميكردند\r\n وَ يَوْمَ يُنادِيهِمْ  و ياد كن روزى را كه ندا كند اهل تكذيب را  فَيَقُولُ  پس گويد بر وجه تقريع و توبيخ  ما ذا أَجَبْتُمُ الْمُرْسَلِينَ  چه جواب داديد فرستادگان را يعنى شما را دعوت كردند به حق\r\n فَعَمِيَتْ  پس پوشيده شود  عَلَيْهِمُ الْأَنْباءُ يَوْمَئِذٍ  بر خود از هول و هيبت آن روز مشاهده و عذاب ندانند كه چگويند  فَهُمْ لا يَتَساءَلُونَ  پس ايشان نپرسند از يكدگر كه چه جواب گوئيم چه همهء سائل و مسئول فرومانده باشند يا از غايت دهشت و حيرت پرواى پرسش نكنند\r\nو بعد از ذكر حال كفار بيان حال تابعان مىكند كه  فَأَمَّا مَنْ تابَ  پس اما آنكه توبه كرد از شرك  وَ آمَنَ  و گرويد به خدا و رسول  وَ عَمِلَ صالِحاً  و كرد كردار شايسته  فَعَسى أَنْ يَكُونَ مِنَ الْمُفْلِحِينَ  پس اميد هست كه باشد از رستگاران و بوقت سؤال و جواب فرو\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nنماند ذكر عسى با آنكه مؤمن تائب صالح مجزوم الفلاح و متيقن الفوز است به جهت آنست كه تا ميان خوف و رجا باشد و به عمل صالح خود مغرور نشود و ديگر آنكه عسى از جانب خداى تعالى در جميع قرآن بمعنى وجوبست\r\nآورده‌اند كه صناديد قريش طعنه ميزدند كه خداى تعالى چرا محمد را براى نبوت اختيار كرد بايستى كه چنين منصبى عالى ببزرگى از اهل طايف و مكه رسيدى حق تعالى در جواب ايشان فرمود كه  وَ رَبُّكَ  و پروردگار تو  يَخْلُقُ  ميآفريند  ما يَشاءُ  آنچه ميخواهد بر وجه مصلحت و حكمت  وَ يَخْتارُ  و برميگزيند براى رسالت هر كرا ميخواهد  ما كانَ  نيست و نباشد  لَهُمُ الْخِيَرَةُ  مر كافران را چون وليد مغيره و ساير طاغيان را در آن اختيارى يعنى ايشان را نسزد كه براى نبوت كسى را برگزينند چه زمام اختيار در قبضهء قادر مختار است هر كرا مصلحت بيند و حكمت او مقتضى آن باشد رسالت دهد و هر كرا مصلحت تقاضاى آن نكند اين رتبهء ارجمند ندهد و گويند معنى آنست كه اختيار مىكند آنچيزيرا كه مر ايشانرا خير و صلاح است در آن  سُبْحانَ اللَّهِ  منزه و مبراست خداى از آنكه كسى بالاى اختيار او اختيارى باشد و او را شريكى و منازعى در خلق او باشد و جرات نمايد بر او در اختيار كردن آنچه او سبحانه اختيار نفرموده  وَ تَعالى  و بلند مرتبه و برتر است  عَمَّا يُشْرِكُونَ  از مشاركت آنچه شرك ميآورند بوى بت‌پرستان و شريك وى ميگيرند\r\nبعد از آن اقامت حجت ميفرمايد بر صحت اختيار خود بقوله  وَ رَبُّكَ يَعْلَمُ  و آفريدگار تو ميداند  ما تُكِنُّ صُدُورُهُمْ  آنچه ميپوشد سينهاى ايشان يعنى آنچه پنهان ميدارند از عداوت پيغمبر صلّى اللّه عليه و آله و سلّم و كينهء مؤمنان  وَ ما يُعْلِنُونَ  و آنچه آشكارا ميسازند از طعن در نبوة و تكذيب قرآن و چون غير او عالم به باطن و ظاهر بندگان نيست پس متفرد خواهد بود در خلق و اختيار و مبرا از شريك و منازع در آن\r\nپس به جهت تاكيد اينمعنى ميفرمايد كه  وَ هُوَ اللَّهُ  و اوست خداى مستحق عبادت  لا إِلهَ إِلَّا هُوَ  هيچ معبودى بسزا نيست مگر او  لَهُ الْحَمْدُ  مر او راست ستايش ثنا و حمد و مدح  فِي الْأُولى وَ الْآخِرَةِ  در اين سرا و در آن سرا زيرا كه مولى و منعم و عاجل اجل بندگان اوست نه غير او و لهذا اهل ايمان همچنانكه در دنيا حامد اويند و شاكر در آخرة نيز حامد او خواهند بود  وَ لَهُ الْحُكْمُ  و مر او راست كارگذارى و فرمانروائى  وَ إِلَيْهِ تُرْجَعُونَ  و بسوى جزاى او بازگرديده خواهند شد در روز نشور و همه را بر وفق عمل جزا خواهد داد\r\nبعد از آن بيان توحيد خود مىكند كه  قُلْ أَ رَأَيْتُمْ  بگو اى محمد منكران توحيد\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو قدرت را آيا ميبينيد و ميدانيد اين را كه  إِنْ جَعَلَ اللَّهُ  اگر گرداند خدا  عَلَيْكُمُ اللَّيْلَ  بر شما شب را  سَرْمَداً  پاينده  إِلى يَوْمِ الْقِيامَةِ  تا روز رستخيز به آنكه آفتاب در زمين ساكن گرداند و يا در حوالى افق حركت دهد  مَنْ إِلهٌ  كيست خداى  غَيْرُ اللَّهِ  بجز از خداى به حق كه از روى قدرت  يَأْتِيكُمْ بِضِياءٍ  بياورد براى شما روشنى را يعنى روز را روشن گرداند كه در آن بطلب معيشت مشغول شويد  أَ فَلا تَسْمَعُونَ  آيا پس نميشنويد موعظه را به گوش تدبر و عبرت يعنى از اين علامت قدرت متذكر شده بوحدانيت و قدرت او معترف شويد\r\n قُلْ أَ رَأَيْتُمْ  بگو كه چه مىبينيد در اينكه  إِنْ جَعَلَ اللَّهُ  اگر سازد خداى  عَلَيْكُمُ النَّهارَ  بر شما روز را  سَرْمَداً  باقى و پاينده  إِلى يَوْمِ الْقِيامَةِ  تا روز رستخيز به آنكه آفتاب را در وسط السماء برآورد و بدارد و يا بر مدار فوق ارضين او را به حركت درآورد  مَنْ إِلهٌ غَيْرُ اللَّهِ  كيست خدائى بجز از خداى به حق كه اللّه است  يَأْتِيكُمْ بِلَيْلٍ  بيارد براى شما شب را  تَسْكُنُونَ فِيهِ  تا آرام گيريد در شب از تعب و اشتغال استراحت كنيد در آن  أَ فَلا تُبْصِرُونَ  آيا نمىبينيد آثار قدرت را بديدهء تفكر و استبصار\r\n وَ مِنْ رَحْمَتِهِ  و از بخشايش واسعهء او آنست كه  جَعَلَ لَكُمُ  بيافريد براى شما  اللَّيْلَ وَ النَّهارَ  شب و روز را  لِتَسْكُنُوا فِيهِ  تا آرام گيريد در آنشب  وَ لِتَبْتَغُوا  و تا بجوئيد در روز بانواع مكاسب  مِنْ فَضْلِهِ  از روز كه خدا بفضل خود مقرر فرموده نه باستحقاق سابقه كه شما را بوده  وَ لَعَلَّكُمْ تَشْكُرُونَ  و تا شايد كه شما سپاس دارى كنيد خداى را بر نعمت روز و شب و در آخرة چون كلفت و محنت كسب مفقود است پس در آنجا شب نخواهد بود تا آسايش بدان احتياج افتد\r\n وَ يَوْمَ يُنادِيهِمْ  و ياد كن روزى را كه ندا كند خداى مر بت‌پرستان را  فَيَقُولُ  پس گويد بايشان بر وجه توبيخ  أَيْنَ شُرَكائِيَ  كجايند انبازان من  الَّذِينَ كُنْتُمْ تَزْعُمُونَ  آنان كه بوديد كه گمان ميبرديد كه شريكان منند تكرار ذكر بندا مر مشركان را جهت توبيخ است\r\n وَ نَزَعْنا  و بيرون آوريم  مِنْ كُلِّ أُمَّةٍ  از هر گروهى  شَهِيداً  گواهى بر كفار و كردار ايشان يعنى پيغمبر ايشان را حاضر كنيم در محكمه قيامت تا گواهى دهند بر شرك و ضلالت  فَقُلْنا  پس گوئيم مر اهل شرك را كه  هاتُوا بُرْهانَكُمْ  بياريد حجتى كه داشتيد بر شرك و تكذيب  فَعَلِمُوا  پس بدانند آنهنگام\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n أَنَّ الْحَقَّ لِلَّهِ  آنكه راستى گفتار و يا عبادت و يا توحيد و يا حجت مر خدايراست  وَ ضَلَّ عَنْهُمْ  و گم گردد از ايشان و نابود و ضايع شود  ما كانُوا يَفْتَرُونَ  آنچه بودند كه ميبافتند از كذب و ساير سخنان باطل يا اميد شفاعت كه ببتان داشتند\r\nو چون حق تعالى افتتاح اين سوره بقصه موسى و فرعون فرمود اختتام آن را بقصهء قارون كرد كه از قوم موسى بود و فرمود  إِنَّ قارُونَ كانَ مِنْ قَوْمِ مُوسى  بدرستى كه قارون بود از قوم موسى - از ثعلبى نقل است كه وى عم موسى بوده و نزد جمعى ديگر خواهر زادهء وى بود و بروايت عطا از ابن عباس پسر خالهء او و اين قول از ابو عبد اللّه عليه السّلام ماثور است و بروايت ابن جريح پسر عم موسى بود چه پدر قارون يصهر بن قاهت است و پدر موسى عمران بن قاهت از اولاد لاوى بن يعقوب و قارون را از غايت خوبى صورت و زيبائى طلعت منور خواندندى و در قرائت تورية اقرأ از همهء بنى اسرائيل بوده و يكى از سبعين مختار اوست كه ايمان بموسى آورده بود و در زمان فقر و احتياج مردى متواضع و متخلق بوده و گويند كه وى به ظاهر ايمان آورده بود و به باطن مانند سامرى كافر بود حق تعالى خواست كه او را ممتحن سازد بانفاق تا كفر او بر عالميان ظاهر گردد پس او را بوسيلهء كثرت مال و جاه امتحان كرد  فَبَغى  پس ستم كرد و افزونى جست و تكبر نمود  عَلَيْهِمْ  بر قوم موسى و خواست كه همه در تحت حكم او باشند و بروايت سعد بن مسيب از ابن عباس او عامل فرعون بود و در زمان او بر بنى اسرائيل ستم ميكرد و عطا گفته كه بجهة تكبر بر بنى اسرائيل جامها را بيك شبر درازتر از ايشان ميپوشيد و منشأ آن كثرت كنوز او بود همچنانكه ميفرمايد  وَ آتَيْناهُ  و عطا كرديم او را  مِنَ الْكُنُوزِ  از گنجهاى ذخيره نهاده و مالهاى فراهم آورده كه بر بالاى يكدگر نهاده  ما  آنچيزى كه يعنى آنمقدارى كه كثرت وفور آن بر وجهى بود  إِنَّ مَفاتِحَهُ  بدرستيكه كليدهاى آن در وقت برداشتن  لَتَنُوأُ بِالْعُصْبَةِ  هر آينه رنج ميآورد بگروهى بسيار از مردمان  أُولِي الْقُوَّةِ  كه خداوندان توانائى بودند از عطا منقولست كه مراد بعصبه اينجا چهل مرد توانا بودند كه كليدهاى كنوز او ميكشيدند - و در كشاف آورده كه شصت استر كليدهاى خزاين او ميكشيدند هر خزينه را مفتاحى بود و هيچ مفتاحى را اصبعى زياده نبود و از پوست حيوانات ساخته بودند تا سبك باشد و از خثيمه نيز مرويست كه در انجيل نيز واقع شده كه كليدهاى گنج قارون بر شصت استر نهادندى و هر كجا رفتى با خود ببردى و ثعلبى گفته كه مراد از مفاتيح اوعيهء مالست و آن چهار هزار هزار و چهل انبان بوده پر از طلا و نقره و قول اول اكثر و اشهر است و بر هر تقدير ميفرمايد\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكه ياد كن اى محمد  إِذْ قالَ لَهُ قَوْمُهُ  چون گفتند او را مرقوم او يعنى مؤمنانى كه با او بودند به طريق نصيحت كه اى قارون  لا تَفْرَحْ  شادى مكن بمال دنيا و به آن مغرور مشو و تكبر مورز و ناسپاسى مكن  إِنَّ اللَّهَ  بدرستيكه خداى  لا يُحِبُّ الْفَرِحِينَ  دوست نميدارد فرح كنندگان را به دنيا بر وجه غرور و ناسپاسى چه آن مبغوضهء حق است و محبت آن و اعتزار آن موجب دورى از رحمت و مانع سازگارى كار آخرة\r\n وَ ابْتَغِ  و بجوى و بدست‌آر  فِيما آتاكَ اللَّهُ  در آنچه عطا كرده است از آن ترا خدا از غنا و توانگرى  الدَّارَ الْآخِرَةَ  سراى ديگر را يعنى صرف كن اموال خود را در راه خدا و آن را وسيلهء حصول آنجهانى گردان چه مقصود از آن اينست كه متوسل شوند به آن به رسيدن بدرجات باقيهء آخرت  وَ لا تَنْسَ  و فراموش مكن  نَصِيبَكَ  بهرهء خود را  مِنَ الدُّنْيا  از مال دنيا كه آن تحصيل آخرتست به آن و يا نصيب تو در وقت رحلت از اينجهان كه كفنى بيش نخواهى بردن پس از آنحال بر انديش و بمال و منال او غره مشو و پايان مقدار مال كه ترا كفاف باشد اكتفا كن و از امير المؤمنين على عليه السّلام مرويست كه فرمود نصيب خود را فراموش مكن از تن درستى و قوة و جوانى و نشاط و توانگرى و بدين آلات طلب آخرت كن  وَ أَحْسِنْ  و نيكوئى نما ببندگان خدا  كَما أَحْسَنَ اللَّهُ إِلَيْكَ  همچنانكه نيكوئى كرده خدا و نعمت فرستاده بسوى تو و يا شكر و طاعت او را نيكو بجاى آور همچنانكه او سبحانه بانعام در حق تو نيكوئى كرده  وَ لا تَبْغِ الْفَسادَ  و مجوى تباه كارى و بيدادگرى و تكبر و فعل معاصى  فِي الْأَرْضِ  در زمين  إِنَّ اللَّهَ  بدرستى كه خداى  لا يُحِبُّ الْمُفْسِدِينَ  دوست نميدارد فساد كنندگانرا كه در دنيا تفاخر و تعظم كنند و افعال سيئه از ايشان بظهور رسد قارون بعد از استماع اين نصيحت حميت جاهليت او اشتداد يافته\r\n قالَ  گفت در جواب او كه  إِنَّما أُوتِيتُهُ  جز اين نيست كه داده شده‌ام اينمال يعنى اين را به من داده‌اند  عَلى عِلْمٍ عِنْدِي  بر حالتى كه در دانشىام كه در نزد منست يعنى علم تورية چه من اعلم بنى اسرائيلم بدان و بجهة آن مرا بديشان تفضيل داده‌اند و مستحق تفوق شده‌ام بر ايشان بجاه و مال و يا علم تجارت و دهقانى و ساير مكاسب و بسبب آن اموال نزد من جمع شده و يا داناام بگنجهاى يوسف صديق و آن را برداشته‌ام و گويند مراد علم كيمياست كه موسى به خواهر خود آموخته بود و او قارونرا به آن تعليم داده و از سعيد بن\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمسيب نقل است كه موسى ( ع ) علم كيميا ميدانست ثلث آن را بيوشع بن نون آموخته بود و ثلث ديگر را بكالب بن يوفنا و ثلث ديگر را بقارون و هر يك در صنعت ناتمام بودند قارون ايشانرا بفريفت و آن دو ثلث را از ايشان بياموخت و چون اين صفة به او تمام شد مالى عظيم حاصل كرد بعد از آن حق تعالى از روى تعجب و توبيخ و اغترار و به قوت و كثرت مال خود ميفرمايد كه  أَ وَ لَمْ يَعْلَمْ  آيا ندانست قارون يعنى دانسته چه در تورية خوانده و از مورخان شنيده  أَنَّ اللَّهَ  آنكه خداى  قَدْ أَهْلَكَ  بتحقيق كه هلاك كرده است  مِنْ قَبْلِهِ  پيش از قارون  مِنَ الْقُرُونِ  از اهل روزگارها  مَنْ هُوَ  كسى را كه او  أَشَدُّ مِنْهُ  سخت‌تر بود از قارون  قُوَّةً  از روى توانائى  وَ أَكْثَرُ جَمْعاً  و بيشتر از روى جمع مال مانند قوم عاد و ثمود و ملخص سخن آنست كه چرا قارون بشدة بسطت و كثرت مال مغرور ميگردد و حال آنكه ميداند كه ما كسانى را كه از وى غنى و قوىتر بودند هلاك كرده‌ايم  وَ لا يُسْئَلُ عَنْ ذُنُوبِهِمُ الْمُجْرِمُونَ  و پرسيده نخواهند شد از گناه خود گناهكاران يعنى مشركان چه ايشانرا بسيما خواهند شناخت كه يعرف المجرمون بسيماهم يا ايشانرا سؤال استعلام نخواهند كرد چه حق تعالى بر آن مطلع است و يا سؤال معاينه نخواهند بود زيرا كه بيحساب بدوزخ خواهند رفت و نظير اينست قوله تعالى فيومئذ لا يسئل عن ذنبه انس و لا جان اما قوله فوربك لنسئلنهم اجمعين مراد از اين سؤال توبيخ است و سؤال استعلام حاصل كه حق تعالى به اين آيه تهديد قارون فرموده به اين كه حق تعالى مطلع است بذنوب جميع مجرمان و احتياج ندارد بسؤال كردن از آن و استعلام از ايشان و او قادر است بر معاقبه همه اشياء\r\n فَخَرَجَ  پس بيرون آمد قارون روز شنبه  عَلى قَوْمِهِ  بر گروه خود  فِي زِينَتِهِ  در آرايش خود بر استر سفيد كه زين زرين داشته نشسته و جامهء ارغوانى در پوشيده و چهار هزار كس با او به همين صفت سوار شده و در كشاف آورده كه نود هزار كس همه جامهاى معصفر داشتند با وى بر نشستند و مردم پيش از آن رنك معصفر نديده بودند و در موضح آورده كه هزار جاريه با وى بودند بر استران سفيد بازين زرين و جامه ارغوانى محلا بذهب و موزهاى سفيد و برواية ديگر جامهاى ايشان و اسبان ديباى احمر بود از جانب راست او سيصد غلام و از جانب چپ او سيصد كنيز با جامهاى محلى و ديبا چون بدين دبدبه بميان قوم درآمد  قالَ الَّذِينَ  گفت آنان كه  يُرِيدُونَ الْحَياةَ الدُّنْيا  ميخواستند زندگانى دنيا را و بدان راغب بودند از كفار و منافقان و ضعفاى اسلام و نزد مجاهد مؤمنان بودند كه به جهت آرزوى صله و خيرات و مبرات و انفاق بر وجه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nقربت گفتند  يا لَيْتَ لَنا  ايقوم كاشكى بودى ما را از مال  مِثْلَ ما أُوتِيَ قارُونُ  مانند آنچه داده شده است به قارون نه عين آن به جهت تحرز از حسد  إِنَّهُ  بدرستى كه او  لَذُو حَظٍّ عَظِيمٍ  هر آينه خداوند بهرهء بزرگست از دنيا\r\n وَ قالَ الَّذِينَ أُوتُوا الْعِلْمَ  و گفتند متمنيان را آنان كه داده شده بود دانش باحوال آخرت و يا دانا ببركت قناعت و عزت توحيد چون يوشع و اصحاب او  وَيْلَكُمْ  واى بر شما ايطالبان دنيا  ثَوابُ اللَّهِ  پاداش خدا در آخرت  خَيْرٌ  بهتر است از مالهاى دنيا  لِمَنْ آمَنَ  مر كسى را كه بگرود به خدا و پيغمبر او  وَ عَمِلَ صالِحاً  و بكند كردار ستودهء  وَ لا يُلَقَّاها  و پيش آورده نشوند اين كلمه را كه علما گفتند يعنى توفيق داده نشوند به آنكه اينكلمه در دل و زبان خود تلقا نمايند و فراگيرند  إِلَّا الصَّابِرُونَ  مگر صبر كنندگان را كه بر طاعت و از معصيت شكيبا باشند و بقليل دنيا از كثير آن مستغنى باشند آورده‌اند كه موسى بعد از غرق شدن قبطيان رياست و ولايت به ذبح و قربان را بهارون داد و بعد از آن هر كرا قربان بودى بهارون دادى تا كه او بر مذبح نهادى آتشى بيامدى و او را بسوختى قارون بر موسى و هرون ( ع ) حسد برد چنان كه روزى بموسى گفت كه تو رسالت بردى و مذبح و قربان بهارون دادى و من بر بىمنصبى صبر كنم موسى گفت اين در دست من نيست به خدا تعلق دارد بهر كه خواهد دهد پس او دايم در صدد ايذاى موسى و اتباع او بود و موسى با او مدارا ميفرمود جهت علاقهء خويشى و هر روز طغيان او بيشتر ميشد تا وقتى كه حكم زكات نازل گشت به آنكه عشر يا ربع مال بدهند موسى بقارون گفت حق تعالى زكات مال بر بندگان واجب گردانيده زكات ميبايد داد گفت اينكه تو ميگوئى مبلغى عظيم مىشود من آن را نتوانم داد حق تعالى بموسى وحى فرستاد كه ايموسى قارون اندك و بسيار نخواهد داد اما بطريق الزام حجت بر و با او مسامحة كن موسى گفت من از تو از حد مقرر چيزى كمتر بستانم پس فرمود كه از هزار دينار يك دينار بده و از هزار درهم يك درهم و از هزار گوسفند يك گوسفند گفت من در اين انديشه كنم و جواب بگويم اين را نيز حساب كرد مبلغى عظيم برآمد و خست راه بر او گرفته راضى نيز به اين نشد و جمعى از بنى اسرائيل را طلبيد و گفت هر چه موسى گفت فرمان بريد اينزمان ميخواهد كه مالها از ما بستاند و ما را درويش سازد راى شما چيست گفتند تو مهتر مائى صلاح صلاح تست گفت ميخواهم كه او را در ميان قوم رسوا كنم تا ديگر كسى سخن او را نشنود بلكه نوعى كنم كه كشته شود پس زنى فاجره را كه در تبسير آورده كه نام او سبزا بود بطلبيد و دو هميان زر بوى داد و مقرر كرد كه فردا بمحضر خاص\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو عام حاضر گردد و اقرار كند كه موسى با وى زنا كرده روز ديگر كه موسى در مجمع بنى اسرائيل وعظ ميفرمود و بيان اوامر و نواهى مينمود و ميگفت كه هر كه دزدى كند دستش ببريم و هر كه قذف كند بيگناهى را حدش بزنيم و اگر هر كه زنا كند كه غير محصن است تازيانه بزنيم و اگر محصن است سنگسار كنيم قارون بپاى برخاست و گفت يا موسى اگر همه تو باشى گفت آرى اگر همه من باشم قارون گفت بنى اسرائيل گمان مىبرند كه تو با فلان زن فاجره زنا كردهء فرمود معاذ اللّه او را حاضر كنيد سبزا بمحفل درآمد موسى گفت ايزن ترا سوگند مىدهم بخدائى كه دريا بشكافت و تورية فرو فرستاد كه آنچه راستست بگوى زن را هيبت الهى دريافت و با خود انديشه كرد كه اگر دروغ گويم و نسبت زنا بموسى دهم بعقوبات دنيا و آخرت گرفتار شوم و اگر راست گويم و از گناه گذشته توبه كنم خداى بر من رحمة كند و از سر من درگذرد و به جهت آنكه پيغمبر او را از اين تهمة خلاص كرده باشم مرا مثوبات عظيم ارزانى فرمايد پس سر برآورد و گفت يا كليم اللّه قارون دو خريطهء زر به من رشوة داده تا در بارهء تو افترا كنم و من با وجود گنه‌كارى خود و رو سياهى خود چگونه پسندم كه بر تو تهمت كنم و اينك دو هميان زر به مهر قارون با منست بنى اسرائيل چون مهر قارون ديدند مكر وى بر ايشان روشن گشت موسى بگريه در افتاد روى بر خاك نهاده و شكاية قارون به حضرت غرة عرض كرد و گفت الهى ان كنت رسولك فاغضبه لى اى بار خدايا اگر من پيغمبر توام براى من بر او غضب كن جبرئيل نازل گشت كه حق تعالى ميفرمايد زمين را بفرمان تو كردم به او امر كن آنچه ميخواهى پس موسى ( ع ) روى به بنى اسرائيل كرد و گفت ايقوم من بقارون مبعوثم چنان كه بفرعون بودم هر كه با قارونست بايد كه بجاى خود قرار گيرد و با وى باشد و هر كه با منست از وى دور شود همهء بنى اسرائيل بيك كناره رفتند و از او فرار نمودند الا دو تن كه با وى بودند آنگاه موسى « ع » بر زمين خطاب كرد كه يا ارض خذيهم اى زمين بگير ايشانرا زمين پايهاى ايشان را تا كعبين فرو برد و ايشان آغاز تضرع كرده امان خواستند بجاى نرسيد ديگر باره گفت يا ارض خذيهم تا بميان فرو رفتند و ايشان در تضرع افزودند موسى التفاتى نكرد ديگر باره گفت خذيهم تا به گردن فرو رفتند ايشان استغاثة و زارى به حد نهاية رسانيده گفتند ايموسى به حق قرابتى كه با هم داريم كه بر ما رحم كن موسى به جهت فرط غضب وحدة و شدت خشم از استغاثهء ايشان متأثر نشد و باز به زمين امر كرد خذيهم زمين همهء ايشان را فرو برد و در اكثر تفاسير هست كه حضرت عزت با موسى خطاب كرد كه هفتاد بار قارون و ياران او از تو فرياد خواستند و تو بفرياد ايشان نرسيدى و اصلا رحم نكردى بعزة و جلال من كه اگر يكنوبت مرا بخواندى اجابت كردمى القصه قارون چون بر زمين فرو رفت\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبنى اسرائيل با يكدگر گفتند كه موسى دعا كرد تا قارون به زمين فرو رفت كه همه كنور و امتعهء او را تصرف نمايد موسى چون اين سخن بشنيد از خداى تعالى استدعا كرد تا حق سبحانه سرا و گنج و خانهاى او را نيز به زمين فرو برد كما قال اللّه تعالى\r\n فَخَسَفْنا  پس فرو برديم  بِهِ وَ بِدارِهِ الْأَرْضَ  قارون را و سراى او را به زمين صاحب لباب آورده كه هر روز قارون مطعون به مقدار قامت خود با خانه و مال به زمين فرو ميرود تا نفخ صور به آخر زمين هفتم خواهد رسيد  فَما كانَ لَهُ  پس نبود مر قارونرا  مِنْ فِئَةٍ  هيچ گروهى از ياران وى كه در آن وقت  يَنْصُرُونَهُ  يارى كردندى او را از منع عذاب  مِنْ دُونِ اللَّهِ  بجز از خداى  وَ ما كانَ مِنَ المُنْتَصِرِينَ  و نبود از انتقام كشندگان بر موسى و يا از منع كنندگان از عذاب يعنى نه كس عذاب از قارون بازداشت و نه خود تواند بازداشتن آن را از خود\r\n وَ أَصْبَحَ الَّذِينَ تَمَنَّوْا  و بامداد كردند آنان كه آرزو بردند  مَكانَهُ  منزلة و جاه او را  بِالْأَمْسِ  ديروز يعنى آنها كه قبل از خسف بر مال و جاه قارون آرزو ميبردند و ميگفتند  يا لَيْتَ لَنا مِثْلَ ما أُوتِيَ قارُونُ  بعد از خسف از آن پشيمان شدند و روى بصلاح آورده  يَقُولُونَ  ميگفتند هر يك با ديگرى  وَيْكَأَنَّ اللَّهَ  چه مانند است بصواب و دور از خطا اينكه خدا  يَبْسُطُ الرِّزْقَ  گشاده ميگرداند روزى را  لِمَنْ يَشاءُ  براى هر كه ميخواهد  مِنْ عِبادِهِ  از بندگان خود بمحض ارادت و حكمت  وَ يَقْدِرُ  و تنك ميسازد آن را بر هر كه ميخواهد بمقتضاى مشيت و مصلحة  لَوْ لا أَنْ مَنَّ اللَّهُ عَلَيْنا  اگر نه آن بودى كه خداى منت نهاد بر ما و بما نداد از زخارف و امتعه دنيويه و آنچه تمناى ما بود  لَخَسَفَ بِنا وَيْكَأَنَّهُ  هر آينه فرو بردندى ما را به زمين و حفص بصيغهء معلوم خوانده يعنى خداى ما را به زمين فرو بردى چه مينمايد بصواب اين حال يعنى اينكه  لا يُفْلِحُ الْكافِرُونَ  رستگارى نمىيابند ناگرويدگان يا كافر نعمتان\r\n تِلْكَ الدَّارُ الْآخِرَةُ  آن سراى ديگر كه خبر آن شنيدهء و وصف آن به تو رسيده  نَجْعَلُها  ساخته‌ايم و مهيا گردانيده‌ايم آن را  لِلَّذِينَ  براى آنان كه ايشان  لا يُرِيدُونَ عُلُوًّا  نميخواهند برترى و تكبر را  فِي الْأَرْضِ  در زمين بر وجه غلبه و قهر آن  وَ لا فَساداً  و نه تباهكارى از روى ستم بر ايشان همچنانكه فرعون و قارون خواستند  وَ الْعاقِبَةُ  و سر انجام نيكو  لِلْمُتَّقِينَ  مر پرهيزكاران راست كه از معاصى حذر كنند و بطاعت خدا قيام نمايند و از امير المؤمنين مرويست كه هر كه خواهد كه دوال نعلين وى بهتر از دوال نعلين\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nصاحبش باشد در آيهء تلك الدار الاخرة داخل است\r\n مَنْ جاءَ بِالْحَسَنَةِ  هر كه بيايد بخصلتى نيكو يا معرفتى بتوحيد يا طاعتى باخلاص در دنيا  فَلَهُ خَيْرٌ مِنْها  پس مر او راست ثواب نيكوتر و بهتر از آن خصلة يا معرفت يا طاعت در آخرة كه نعيم ابدى جنت است  وَ مَنْ جاءَ بِالسَّيِّئَةِ  و هر كه بيايد ببدى چون شرك و تكذيب و غير آن اقدام نمايد بدان  فَلا يُجْزَى الَّذِينَ  جزا داده نشوند آنان كه  عَمِلُوا السَّيِّئاتِ  كرده‌اند كارهاى بد را  إِلَّا ما كانُوا يَعْمَلُونَ  مگر مثل آنچيزيكه بودند در دنيا كه ميكردند خلاصهء معنى آنست كه ثواب حسنه بهتر از آن حسنه خواهد بود و پاداش سيئه به مثل آن\r\nآورده‌اند كه حضرت رسالت صلّى اللّه عليه و آله و سلّم در وقت هجرت بجحفه رسيد شوق حرم كعبهء معظمه و آرزوى مولد در باطن مباركش ظاهر گشت جبرئيل آمد و گفت اى محمد خداوند ترا سلام مىرساند و ميگويد اندوه‌ناك مباش بمفارقت از مكه كه من ترا با فتح و اعزاز و اكرام هر چه تمامتر به مكه درآورم و اين آيه بر او نازل ساخت كه  إِنَّ الَّذِي فَرَضَ  بدرستيكه آنكه فرض كرده است  عَلَيْكَ الْقُرْآنَ  بر تو تلاوت و تبليغ قرآن و عمل به آن را  لَرادُّكَ  هر آينه بازگرداننده است ترا  إِلى مَعادٍ  بجاى بازگشت يعنى مكه و نزد بعضى مراد بمعاد آخرت است يعنى بعد از عمل قرآن و تحمل مشقت بر تبليغ رسالت و اتيان بطاعت ترا بعد از موت بمرجعى رساند كه بشرى مانند آن مرجع نداشته باشد و چون حق تعالى حضرت رسالت را وعده نمود بمعاد امر بفرمود او را به اين كه  قُلْ  بگو اى محمد  رَبِّي  پروردگار من  أَعْلَمُ  داناتر است  مَنْ جاءَ بِالْهُدى  به كسى كه آورد راه راست و طريق مستقيم كه توحيد يا قرآن است و بهر چه مستحق آنست در معاد از ثواب و نصرت و فتح مراد حضرت رسالت صلّى اللّه عليه و آله و سلّم است  وَ مَنْ هُوَ  و يا آنكس كه او  فِي ضَلالٍ مُبِينٍ  در گمراهى هويداست و به آنچه مستحق آنند در معاد از عذاب و اذلال مراد مشركان مكه‌اند\r\n وَ ما كُنْتَ تَرْجُوا  و نبودى تو كه اميد ميداشتى يعنى هرگز اميد نداشتى  أَنْ يُلْقى إِلَيْكَ الْكِتابُ  آنكه القا كرده شود به تو و منزل گردد اين كتاب كه قرآنست  إِلَّا رَحْمَةً  ليكن القاى آن كرديم به تو به جهت بخششى و نعمتى  مِنْ رَبِّكَ  از آفريدگار تو همچنانكه القاى اين كتاب كرديم به تو در حالتى كه اميد به آن نداشتى و در دل تو نميگذشت كه آنكه به تو فرود آيد همچنين زود باشد كه تو را بازگردانيم بمعاد كه فتح و نصرت مكه است و يا مثوبة عظيمت در نشاء اخرويت و چون\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nچنين است  فَلا تَكُونَنَّ ظَهِيراً  پس مباش هم پشت و يارى دهنده  لِلْكافِرِينَ  مر ناگرويدگان را كه مدارا كنى و مداهنه نمائى بايشان و اجابت ملتمسات ايشان كنى در قول و فعل شنيع\r\n وَ لا يَصُدُّنَّكَ  و بايد كه كافران بازندارند ترا  عَنْ آياتِ اللَّهِ  از خواندن آيتهاى خداى تعالى و عمل كردن به آن  بَعْدَ إِذْ أُنْزِلَتْ إِلَيْكَ  پس از آنكه فرود آمده است به تو  وَ ادْعُ إِلى رَبِّكَ  و بخوان بسوى عبادت بپرستش پروردگار خود و توحيد او  وَ لا تَكُونَنَّ مِنَ الْمُشْرِكِينَ  و مباش از جمله شرك آرندگان بمساعدت ايشان و مساحله و مسامحه با ايشان ظاهر خطاب با حضرت است اما مراد امتند\r\n وَ لا تَدْعُ مَعَ اللَّهِ إِلهاً آخَرَ  و مخوان با خداى به حق خدايان ديگر را  لا إِلهَ إِلَّا هُوَ  نيست هيچ خداى سزاوار پرستش كردن و خواندن مگر او  كُلُّ شَيْءٍ هالِكٌ  همه چيزها فانى و نيست شوند  إِلَّا وَجْهَهُ  مگر ذات او سبحانه چه ماعداى او ممكنست و فى حد ذاته هالك و معدوم است و يا آنكه همهء عملها باطل است مگر عملى كه به جهت وجه اللّه و قربة الى اللّه باشد و تفسير ذات بوجه در كلام عرب بسيار است  لَهُ الْحُكْمُ  و مر او راست فرمان روائى و قضاياى نافذ در جميع مخلوقات چه اگر حكم عقلى است بتقدير اوست در عقول و اگر شرعيست بانزال وى است برسول  وَ إِلَيْهِ تُرْجَعُونَ  و بسوى او بازگرديده شويد بمحشر يعنى براى مكافات حسنات و سيئات بازگرديده خواهيد شد و محققان گفته‌اند كه چون موجود حقيقى نيست مگر حق تعالى پس ماسواى او فانى باشد از روى حقيقة و حكم فرمان مخصوص به اوست\r\n\r\nسورة العنكبوت\r\nتسع و ستون آية مكية ابى بن كعب از سيد عالم صلّى اللّه عليه و آله و سلّم روايت كرده كه هر كه سورهء عنكبوت قرائت كند حق تعالى او را بعدد هر مؤمن و منافق كه بوده است و هست و خواهد بود ده حسنه كرامت فرمايد و ابو بصير از ابو عبد اللّه عليه السّلام نقل كرده كه آن حضرت مرا گفت كه هر كه سورهء عنكبوت و روم قرائت كند در شب بيست و سوم ماه رمضان المبارك به خدا سوگند كه او از اهل بهشت باشد و كلمهء استثناء نميگويم يعنى قول انشاء اللّه بلكه از روى جزم اين حكم ميكنم و نميترسم كه حق تعالى در اين سوگند با من مؤاخذه نمايد و بدرستيكه اين هر دو سوره را از نزد حق تعالى شان عظيم و مكانة جسيم است بدانكه حق تعالى ختم سورة القصص نمود بذكر وعد و وعيد و افتتاح\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاين سوره كرد بذكر تكليف عبيد و فرمود كه\r\n  بِسْمِ اللَّهِ الرَّحْمنِ الرَّحِيمِ الم   نزد بعضى الف اشارتست باللّه و لام بلطيف و ميم بمجيد يعنى اللّه منم روى بطاعت من آر لطيف منم اخلاص در عبادت من فرو مگذار مجيد منم بزرگى ديگران را مسلم مدار و بروايت اشهر آنست كه الم بمعنى انا اللّه اعلم است يعنى منم خدائى كه ميدانم همهء چيزها را و هيچ چيز از اشيا بر من پوشيده و پنهان نيست\r\nاز قتادة و شعبى مرويستكه اول اين سوره در حق جمعى از اهل ايمان نازلشد كه از مكه بيرون آمدند تا از آنجا بمدينه هجرت نمايند مشركان بر اين مطلع شدند پيش راه بر ايشان گرفتند و بعضى را از ايشان بكشتند و جمعى ديگر بالضرورة بازگشتند و به مكه معاودت نمودند حق سبحانه آيه فرستاد  أَ حَسِبَ النَّاسُ  آيا پنداشتند مردمان  أَنْ يُتْرَكُوا  آنكه فرو گذاشته شوند  أَنْ يَقُولُوا  به آنكه گويند  آمَنَّا  ايمان آورديم يعنى مىپندارند كه به مجرد قول آمنا دست از ايشان بدارند  وَ هُمْ لا يُفْتَنُونَ  و حال آنكه ايشان آزموده نشوند و مبتلا نگردند در نفس و مال و يا ممتحن نشوند در رفض شهوات و وظايف طاعات و انواع مصايب نفسانى و مالى تا مميز شود مؤمن مخلص از منافق مفسد و موحد از ملحد و ثابت در دين از مضطرب در آن تا برسند بواسطهء صبر و شكيبائى بر آن بعوالى درجات چه مجرد ايمان اگرچه از سر خلوص باشد تقاضا نميكند غير از خلاصى از خلود در عذاب و در روايت ديگر آمده كه آيه در بارهء مهجع كه مولاى عمر بود فرود آمد كه در روز بدر به زخم تير عمار خضرمى شهيد شد و او اول شهداى بدر بود مادر و پدر او از فوت او بسيار جزع و فزع ميكردند و بروايت ابن جريح در حق عمار ياسر نازل شد كه مشركان در مكه ويرا بانواع ضرر ايذاء ميرسانيدند و عذاب مىكردند\r\nعياشى باسناد خود از ابو الحسن عليه السّلام روايت كرده كه عباس نزد امير المؤمنين عليه السّلام آمد و گفت بيا تا مردمان بر تو بيعت كنند فرمود چگونه مىبينى مردمان را در قبول بيعت عباس گفت كه ايشان با تو بيعت خواهند كرد فرمود فاين قول اللّه عز و جل يعنى كجاست گفتار حق تعالى كه     الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ وَ لَقَدْ فَتَنَّا     بدرستيكه امتحان كرديم و در فتنه انداختيم  الَّذِينَ مِنْ قَبْلِهِمْ  آنانرا كه پيش از اين بودند از مؤمنان يعنى اين سوره در همه امم واقع شده و نقد دعوى هر يك را بر محك بلا آزموده‌اند پس خلاف آن توقع مداريد و در حديث آمده كه پيش از شما بعضى را اره بر سر مىنهادند و به دو نيم ميكردند تا او را از دين بگردانند نتوانستند و بعضى را بقلابهاى آهنين پوست و گوشت\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاز استخوانشان برميكندند تا از دين برگردند برنميگشتند  فَلَيَعْلَمَنَّ اللَّهُ الَّذِينَ صَدَقُوا  پس هر آينه بداند خداى به جهت ابتلاى و امتحان آنان كه راست گفتند در دعوى ايمان  وَ لَيَعْلَمَنَّ الْكاذِبِينَ  و بداند دروغ گويان را در دعوى ايمان چون علم ذاتيست و جميع معلومات ازلا و ابدا نزد او على السويه است پس مراد از علم لازم آنست كه تميز است ميان حق و باطل يعنى تا متميز سازد خداى مؤمن را از كافر و مجازات دهد هر يك را بر وفق اعتقاد و يا معنى آنست كه تا علم خدا بوجود مؤمن و كافر تعلق گيرد و معلوم استكه خدا معدوم را بعنوان عدم داند تا موجود نشود وى را بعنوان وجود نداند\r\n أَمْ حَسِبَ الَّذِينَ  بلكه مىپندارند آنان كه  يَعْمَلُونَ السَّيِّئاتِ  ميكنند بديها را از كفر و معاصى  أَنْ يَسْبِقُونا  آنكه پيشى گيرند از ما و از عذاب ما درگذرند و ما نتوانيم كه ايشان را بر بدى اعمال جزا دهيم و نه اينچنين است كه ايشان پنداشتند بلكه البته جزا لاحق ايشان خواهد شد مراد آنست كه ايشان به جهت غفلت و قلت فكر در عاقبت و اصرار بر معاصى مانند كسانىاند كه متوقع اين باشند كه بر عذاب خدا سبقت نمايند و خدايرا عاجز دانند در تعذيب  ساءَ ما يَحْكُمُونَ  بد است آنچيزى كه حكم ميكنند كه آن ظن قوة ايشان است از ما و عدم لحوق عذاب ما بر ايشان\r\n مَنْ كانَ يَرْجُوا  هر كه باشد كه اميدى دارد  لِقاءَ اللَّهِ  رسيدن به ثواب خدا سعيد بن جبير گفته كه رجا بمعنى خوفست يعنى هركه ميترسد از عذاب و جزا و حساب روز بعث پس بايد كه كسب طاعت كند قبل از آمدن اجل  فَإِنَّ أَجَلَ اللَّهِ  پس بدرستيكه مدتى كه خدا مقرر كرده براى رسيدن به ثواب خداى  لَآتٍ  هر آينه آينده است و چون چنين است واجب باشد مبادرت كردن به آنكه محقق اجل و مصدق رجا و مستوجب قربت و رضا باشد  وَ هُوَ السَّمِيعُ الْعَلِيمُ  و او شنوا مر گفتار عباد را دانا بعقايد و افعال ايشان\r\nو بعد از ترغيب بندگان در تحقيق رجا بفعل طاعة و ترغيب ايشان مىكند در مجاهده نفس كه معظم طاعت است و ميگويد كه  وَ مَنْ جاهَدَ  و هر كه جهاد كند با هواى نفس خود بصبر بر مشقت طاعت و بازايستادن از شهوات كه جهاد اكبر است و يا با كفار كه جهاد اصغر است  فَإِنَّما يُجاهِدُ  پس جز اين نيست كه جهاد ميكنند  لِنَفْسِهِ  براى خود چه ثواب و منفعت عايد است به او  إِنَّ اللَّهَ لَغَنِيٌّ  بدرستى كه خداى بينياز است  عَنِ الْعالَمِينَ  از طاعات و مجاهدات عالميان و محتاج آن نيست بلكه تكليف عباد بعبادات و مجاهدات جهت اصلاح احوال ايشان است و باعث نزول رحمت واسعه بر\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nايشان\r\nهمچنانكه ميفرمايد  وَ الَّذِينَ آمَنُوا  و آنان كه گرويدند  وَ عَمِلُوا الصَّالِحاتِ  و كردند كارهاى نيكو  لَنُكَفِّرَنَّ عَنْهُمْ  هر آينه محو كنيم از ايشان  سَيِّئاتِهِمْ  بديهاى ايشان را از كفر و معاصى به جهت ايمان و طاعات بر وجهيكه گوئيا هرگز ايشان بدى نكرده‌اند و بدان راغب نشده‌اند  وَ لَنَجْزِيَنَّهُمْ  و هر آينه پاداش دهيم ايشان را يعنى نيكو كاران را  أَحْسَنَ الَّذِي  نيكوتر عملى را كه  كانُوا يَعْمَلُونَ  بودند كه ميكردند يعنى توحيد را كه بهترين عمل ايشان است جزا دهيم و بعد از آن باقى اعمال را به ترتيب الافضل فالافضل پاداش دهيم ايشانرا بيشتر و بهتر از اعمال ايشان يكى را ده و زياده تا هفتصد چه ايشان محتاجند و من بىنياز\r\nآورده‌اند كه چون سعد بن ابى وقاص اسلام آورد مادرش جنة بن سفيان بن امية بن عبد الشمس سوگند خورد كه از آفتاب بسايه نروم و هر چه بدان مايهء زندگى بدن من باشد تناول نكنم تا بميرم مردمان گويند كه يا قاتل امه‌اى كشندهء مادر خويش پس يكروز نه چيز خورد و نه آب آشاميد روز ديگر به همان دستور گذشت سعد گفت ايمادر اگر صد جان داشته باشى و به بينم كه يك يك از بدن تو مفارقت كند كه من ترك دين محمد نكنم پس طعام خوردن و نخوردن تو هر دو نزد من مساويست بعد از آن سعد صورت حال بعرض سيد كائنات صلّى اللّه عليه و آله و سلّم رسانيد و اين آيه نازلشد  وَ وَصَّيْنَا الْإِنْسانَ  و امر كرديم آدمى را  بِوالِدَيْهِ  بمادر و پدرش  حُسْناً  نيكوئى كردن بفعل كه محض خوبى باشد و به جهت فرط حسن گويا محض حسن است فى ذاته و  إِنْ جاهَداكَ  و اگر كوشش نمايند والدين و جنك و جدال كنند با تو  لِتُشْرِكَ بِي  تا شرك آرى و انباز گيرى به من  ما لَيْسَ لَكَ بِهِ عِلْمٌ  آن چيزى را كه نيست مر ترا بالوهيت آن دانشى تعبير نموده از نفس الوهيت بنفى علم به آن يا به جهت اشعار بآنچيزى كه معلوم نباشد صحت آن جايز نيست اتباع آن يعنى اگر مادر و پدر ترا تكليف كنند به آنكه انبازى گيرى براى من چيزى را كه الوهيت آن ندانى و فى الواقع الوهيت ثابت نيست جز مرا  فَلا تُطِعْهُما  پس فرمان مبر ايشان را كه اطاعة مخلوق در معصيت خالق جايز نيست  إِلَيَّ مَرْجِعُكُمْ  بسوى مجازات منست بازگشت شما از مؤمن و كافر و نيكو كار و بد كار  فَأُنَبِّئُكُمْ  پس بياگاهانم شما را در آنوقت  بِما كُنْتُمْ تَعْمَلُونَ  به آنچه هستيد كه ميكنيد يعنى بجزا دادن بر آن شهر بن حكيم از پدر خود روايت كرده و او از جد خود كه گفت از پيغمبر صلّى اللّه عليه و آله و سلّم پرسيدم كه يا رسول اللّه با كه نيكوئى كنم فرمود امك بمادر خود گفتم بعد از آن فرمود اباك به پدر خود ثم الاقرب\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nفالاقرب بعد از آن نيكوئى كن بهر كه نزديك‌تر باشد به تو در خويشى - و انس از پيغمبر صلّى اللّه عليه و آله و سلّم رواية كرده كه آنحضرت فرمود الجنة تحت اقدام الامهات يعنى بهشت در زير قدمهاى مادرانست و در حديث قدسى آمده كه من رضا عنه والده فانا عنه راض يعنى هر كه پدر و مادر از او خشنود باشد من از او خشنود باشم و شبهه نيست در آنكه اطاعت آنها در چيزيست كه موافق امر الهى باشد نه نواهى او پس ترك امور مفروضهء اطاعت ايشان نبايد كرد بلكه در ترك غير آن از امور مباحه تابع ايشان بايد شد\r\n وَ الَّذِينَ آمَنُوا  و آنان كه ايمان آوردند بعد از كفر  وَ عَمِلُوا الصَّالِحاتِ  و كردند كارهاى شايسته بعد از فساد  لَنُدْخِلَنَّهُمْ  هر آينه در آريم ايشانرا  فِي الصَّالِحِينَ  در زمره ستودگان و شايستگان از انبيا و اوليا و شهدا و يا داخل سازيم ايشان را در مدخل صالحان كه روضات جنان است\r\nو بعد از بيان ذكر اخبار مؤمنين در احوال و مآل اهل نفاق ميفرمايد كه  وَ مِنَ النَّاسِ  و از مردمان  مَنْ يَقُولُ  كسيست كه ميگويد  آمَنَّا بِاللَّهِ  گرويديم به خدا  فَإِذا أُوذِيَ  پس چون ايذا كرده شود يعنى كفره او را عذاب كنند  فِي اللَّهِ  در راه خدا يعنى بسبب دين او  جَعَلَ  گرداند يعنى شمارد  فِتْنَةَ النَّاسِ  رنج و عذاب مردمان را  كَعَذابِ اللَّهِ  مانند عذاب خداى يعنى ترك ايمان كند از خوف ايذاى خلق چنان كه ترك كفر ميبايد كرد از خوف عذاب خدا  وَ لَئِنْ جاءَ نَصْرٌ مِنْ رَبِّكَ  و اگر بيايد يارى و نصرتى از نزد پروردگار تو يعنى فتحى و غنيمتى  لَيَقُولُنَّ  هر آينه گويند  إِنَّا كُنَّا مَعَكُمْ  بدرستيكه ما هستيم با شما در دين و ملت پس ما را در دين شريك خود سازيد  أَ وَ لَيْسَ اللَّهُ  آيا نيست خداى يعنى هست  بِأَعْلَمَ  داناتر از همه دانايان  بِما فِي صُدُورِ الْعالَمِينَ  به آنچه در سينه‌هاى عالميانست از صفا و اخلاص و كدورت و نفاق و كذب و شرك\r\n وَ لَيَعْلَمَنَّ اللَّهُ  و هر آينه ميداند خداى  الَّذِينَ آمَنُوا  آنان كه گرويده‌اند بدل بر وجه رسوخ و ثبات  وَ لَيَعْلَمَنَّ الْمُنافِقِينَ  و هر آينه ميداند منافقان را و ايشانرا در دنيا متميز خواهد ساخت بابتلا و امتحان در بلا چه بمحنت و بلية جوهر مرد شناخته مىشود همچنانكه به آتش عيار زر و نقره معلوم ميگردد و بعد از امتياز مؤمن و كافر هر يك فراخور خود جزا و سزا خواهد داد و اين آيه تهديد منافقانست و دفع تو هم ايشان ناجىاند از ضرر به جهت اخفاى كفر چه آيه دالست بر آنكه كافر باطن ايشان ظاهر است بر كسى كه مالك تراست و به جهت اين عقوبت عظمى و فضيحت كبرى بايشان خواهد رسانيد از ابن عباس مرويست\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nكه آيه در شان گروهى آمد كه مؤمنان ايشان را بغزا برده بودند چون صعوبة قتل و شدت حرب بديدند مرتد شدند و ايشان آنانند كه حق تعالى در حق ايشان فرموده و الذين يتوفيهم الملائكة ظالمى انفسهم الايه\r\nو در لباب آورده كه ابو سفيان و اميه بن خلف حضرت رسالت و اصحاب او را گفتند كه از دين محدث و مخترع برگرديد و طريقهء قديم آباء را فرو مگذاريد و اگر در اقامة دين آباء گناهى بوده باشد ما در قيامت بر تقدير وقوع آن شما را در زير بار گناه نگذاريم حق تعالى آيه فرستاد كه  وَ قالَ الَّذِينَ كَفَرُوا  و گفتند آنان كه نگرويدند  لِلَّذِينَ آمَنُوا  مر آنانرا كه تصديق كردند به خدا و رسول او  اتَّبِعُوا سَبِيلَنا  پيروى كنيد راه ما را يعنى متابع كيش پدران ما باشيد  وَ لْنَحْمِلْ  و بايد كه ما برداريم  خَطاياكُمْ  گناهان شما را حق تعالى تكذيب قول ايشان نموده و فرموده كه  وَ ما هُمْ بِحامِلِينَ  و نيستند آن كافران بردارندگان  مِنْ خَطاياهُمْ  از گناهان مؤمنان  مِنْ شَيْءٍ  از هر چيز  إِنَّهُمْ لَكاذِبُونَ  بدرستى كه دروغگويان‌اند در سخن خود آنچه مطابق واقع نيست كه هرگز نتوانند و قادر بر آن نباشند و به جهت گرانى بار گناهان خود و بار آنانى كه ايشانرا گمراه كرده‌اند\r\nچنان كه ميفرمايد كه  وَ لَيَحْمِلُنَّ أَثْقالَهُمْ  و هر آينه بر خواهند داشت در قيامت بارهاى گناه خود را  وَ أَثْقالًا  و بارهاى گران ديگر را  مَعَ أَثْقالِهِمْ  با بارهاى گران خود يعنى وزر و و بال آنانرا كه گمراه ساخته‌اند بىآنكه از وزر و و بال گمراه شدگان چيزى كم شود  وَ لَيُسْئَلُنَّ  و هر آينه سؤال كرده خواهند شد متبوعان  يَوْمَ الْقِيامَةِ  در روز رستخيز  عَمَّا كانُوا يَفْتَرُونَ  از آنچه هستند كه برمىبافتند از اباطيل و حيل كه بسبب آن اضلال خلق ميكنند از افترا و كذب كه بر خدا و رسول مىبندند حاصل آنست كه اهل اضلال وزر ضلالت و اضلال را هر دو بردارند بىآنكه از وزر تابعان كه اضلال ايشان كرده‌اند چيزى كم شود همچنانكه پيغمبر صلّى اللّه عليه و آله و سلّم فرموده كه هر كه طريقهء بد در ميان مردم بنهد كه بر آن عمل كنند پس مر او راست وزر و بال هر كه به آن عمل كند تا روز قيامت بىآنكه كم كنند از او وزرى كه مردمان به آن عمل كرده‌اند چيزى\r\nو نيز از آن حضرت مرويست كه هركه دعوت كند مردمان را به راه راست مر او را باشد مزد آنان كه عمل كرده باشند بىآنكه از مزد ايشان چيزى كم كنند و چون حق تعالى در ما تقدم حال مجاهد صابر را بيان كرد و حال كسى كه بر خلاف آنست در عقب آن ذكر قصهء نوح نمود و بيان صبر او بر اذية قوم و تكذيب ايشان او را در مدت متطاوله فرمود كه\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n وَ لَقَدْ أَرْسَلْنا نُوحاً إِلى قَوْمِهِ  و بدرستيكه ما فرستاديم نوح را بسوى قوم او  فَلَبِثَ فِيهِمْ  پس درنك كرد در ميان ايشان براى دعوت او به راه حق  أَلْفَ سَنَةٍ  هزار سال  إِلَّا خَمْسِينَ عاماً  مگر پنجاه سال يعنى نهصد و پنجاه سال دعوت ايشان كرد و روايت اشهر آنست كه در چهل سالگى مبعوث شد بر قوم و مدت هفتصد و پنجاه سال خلقان را به خدا دعوت فرمود و بعد از طوفان شصت سال بزيست پس سن مبارك او هزار و پنجاه سال بوده باشد و در احقاف آورده كه عمر او هزار و چهارصد سال بوده و صاحب عين المعانى گفته كه سيصد و هفتاد سال دعوت فرمود و نهصد و پنجاه سال بزيست و بروايت ابن عباس در چهل سالگى مبعوث شد و هزار و پنجاه سال كم پيش از طوفان دعوت كرد و از پس طوفان چندان بزيست كه مردم از تناكح و تناسل او بسيار شدند و ابو جعفر بابويه در كتاب نبوت آورده كه نوح عليه السّلام دو هزار و پانصد سال عمر او بود و چون وقت وفاتش نزديك شد ملك الموت بوقت قبض روح از او پرسيد كه يا شيخ الانبيا دنيا را چگونه يافتى گفت مانند خانه كه بر آن دو در باشد بيك در درآمدم و به ديگرى بيرون شدم القصه نوح در مدت مذكوره شب و روز دعوت فرمود و اصلا قوم او در اين مدت بوى نگرويدند و مقر نشدند  فَأَخَذَهُمُ الطُّوفانُ  پس فرو گرفت آنقوم را طوفان عذاب  وَ هُمْ ظالِمُونَ  در حالتى كه ايشان ستمكار بودند بكفر و در گذشتگان از طريق حق كه اسلام است\r\n فَأَنْجَيْناهُ  پس رهانيديم نوح را  وَ أَصْحابَ السَّفِينَةِ  و ياران كشتى را يعنى هر كه با وى بودند از مومنان و هر چه با وى بودند از انواع جانوران و مرويست كه كسانى كه با وى گرويده بودند هشتاد و گويند هفتاد و هشت كس بودند نصفى مرد و نصفى زن و برواية محمد بن كعب ده بودند پنج مرد و پنج زن و از جملهء ايشان سام و حام و يافث بودند از اولاد نوح و زنان ايشان و برواية ديگر مرويست كه پيغمبر صلّى اللّه عليه و آله و سلّم فرمود كه هشت كس بودند نوح و اهل او و سه پسر وى و سه زن ايشان  وَ جَعَلْناها  و گردانيديم كشتى را يا واقعهء نوح و قصهء ايشان  آيَةً لِلْعالَمِينَ  دلالتى براى عالميان تا بر آن استدلال كنند بر صدق نوح و كفر قوم او و يا پندى كه به آن متعظ شوند و تفصيل قصهء نوح در سورهء هود گذشت\r\nو  إِبْراهِيمَ  و فرستاديم ابراهيم خليل را بسوى قوم او  إِذْ قالَ  ياد كن چون گفت  لِقَوْمِهِ  مر گروه خود را كه  اعْبُدُوا اللَّهَ  بپرستيد خدايرا بوحدانيت  وَ اتَّقُوهُ  و بترسيد از عذاب او  ذلِكُمْ  اين عبادت و ترسكارى  خَيْرٌ لَكُمْ  بهتر است مر شما را از آنچه برآنيد از دين و آيين خود\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n إِنْ كُنْتُمْ تَعْلَمُونَ  اگر هستيد كه ميدانيد خير را از شر و نفع را از ضرر يعنى تميز ميتوانيد كرد خير و شر را يا اگر هستيد كه نظر كنيد در امور به نظر علم و درايت نه به نظر جهل عماهة پس خواهيد دانست كه اين بهتر است مر شما را از كيش خودتان\r\n إِنَّما تَعْبُدُونَ  جز اين نيست كه مىپرستيد  مِنْ دُونِ اللَّهِ  بجز از خداى  أَوْثاناً  بتان را  وَ تَخْلُقُونَ  و برميبافيد  إِفْكاً  دروغ را در تسميهء آنها بالهه و ادعاى شفاعت ايشان  إِنَّ الَّذِينَ تَعْبُدُونَ  بدرستيكه آنانرا كه پرستش ميكنيد  مِنْ دُونِ اللَّهِ  بجز از خداى  لا يَمْلِكُونَ  نميتوانند و قدرت ندارند  لَكُمْ  مر شما را  رِزْقاً  روزى دادن و خداى ميبايد كه رزاق بندگان باشد و چون ميدانيد كه آنها روزى نميتوانند بشما رسانيد  فَابْتَغُوا  پس بجوييد  عِنْدَ اللَّهِ الرِّزْقَ  نزديك خداى روزى را كه تواناست به روزى دادن بهمهء بندگان  وَ اعْبُدُوهُ  و بپرستيد او را بيگانگى  وَ اشْكُرُوا لَهُ  و شكر گوئيد مر او را كه شكر قيد نعمت عاجله است و صيد نعمت آجله  إِلَيْهِ تُرْجَعُونَ  بسوى جزاى او بازگرديده خواهيد شد پس مستعد جزاى او شويد بعبادت و شكرگزارى\r\n وَ إِنْ تُكَذِّبُوا  و اگر تكذيب كنيد مرا در رسالة  فَقَدْ كَذَّبَ أُمَمٌ  پس بتحقيق كه تكذيب كرده‌اند رسولان خود را گروه‌هائى  مِنْ قَبْلِكُمْ  پيش از شما بودند چون قوم نوح و شعيب و ادريس و صالح و از تكذيب ايشان مر آن پيغمبران را ضررى نرسيد بلكه آن ضرر بخودشان راجع شد هم در دنيا و هم در عقبى پس از تكذيب شما نيز ضرر نخواهد رسيد مگر بشما  وَ ما عَلَى الرَّسُولِ  و نيست بر فرستاده  إِلَّا الْبَلاغُ الْمُبِينُ  مگر پيغام رسانيدن آشكارا كه مزيل شك باشد و مبين طريق حق و من اين پيغام رسانيدم\r\nا و لم تروا آيا نمىبينيد و حفص بيا خوانده بصيغهء غيبت يعنى آيا نديدند امتانى كه پيش از شما بودند و تكذيب بعث نمودند كه  كَيْفَ يُبْدِئُ اللَّهُ الْخَلْقَ  چگونه نخست پيدا مىكند خدا آفريدگانرا از ماده و غير ماده و از نيست هست ميسازد  ثُمَّ يُعِيدُهُ  پس بازگرداند ايشانرا بحيوة بعد از موت همچنانكه اول بار  إِنَّ ذلِكَ  بدرستى كه ابداء و اعاده  عَلَى اللَّهِ يَسِيرٌ  بر خداى آسانست زيرا كه در فعل آن محتاج به هيچ چيز نيست و قادر مطلق است و هر كه قادر باشد بر ابداء بدون ماده هر آينه اقدر خواهد بود بر اعاده كه با ماده است و گفتيم بابراهيم كه\r\n قُلْ سِيرُوا \r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبگو بقوم خود كه سير كنيد  فِي الْأَرْضِ  در زمين  فَانْظُرُوا  پس بنگريد از راه تفكر و استدلال  كَيْفَ بَدَأَ الْخَلْقَ  چگونه آفريده است خداى خلقان را بر اختلاف اشكال و احوال  ثُمَّ اللَّهُ يُنْشِئُ النَّشْأَةَ الْآخِرَةَ  پس خدا پديد آورد و ظاهر سازد آفريدن ديگر را بعد از آفريدن اول كه آن ابداء است چه ابداء و اعاده در آفريننده از حيثيت آنكه هر يك اختراع است و اخراج از عدم پس هرگاه ديديد و دانستيد كه خالق همه در ابتداء اللّه است حجت لازم شد بر شما در اعاده و بضرورة دانستيد كه آنكه مبدئ خلايق است ميتواند كه معيد ايشان شود  إِنَّ اللَّهَ  بدرستى كه خداى  عَلى كُلِّ شَيْءٍ  بر همه چيزى از ابداء و اعاده و ساير امور ممكنه  قَدِيرٌ  تواناست چه ذات او نسبت بجميع ممكنات على السويه است پس چون بر نشاه اول قادر است بر نشاه آخر عاجز نخواهد بود\r\n يُعَذِّبُ مَنْ يَشاءُ  و عذاب مىكند هر كرا ميخواهد بر وجه عدل  وَ يَرْحَمُ مَنْ يَشاءُ  مىبخشد بر هر كه ميخواهد بخشش او را بتوبه يا از روى تفضل  وَ إِلَيْهِ تُقْلَبُونَ  و بسوى او بازگرديده خواهيد شد در روز جزا يعنى شما را رد خواهد كرد به حال حياة در آخرة كه مالك نفع و ضرر نيست در آن الا او و گويند عذاب تخليه است و خذلان رحمة بتوفيق و يا بميل دنيا و به ترك آن و يا بحرص و قناعت و يا بمتابعت معصيت و ملازمت شريعة و يا بتفرقهء دل و جمعيت خاطر قثيرى گفته كه عذاب آنست كه بنده با خود گذاشته شود و رحمت آنكه خود متولى كار او شود\r\n وَ ما أَنْتُمْ  و نيستيد شما اى منكران بعث  بِمُعْجِزِينَ  عاجز كنندگان مر پروردگار خود را از تعذيب كردن او شما را  فِي الْأَرْضِ  در زمين يعنى اگر خواهيد كه از حكم الهى و عقاب پادشاهى بگريزيد و بر زمين متوارى شويد نتوانيد  وَ لا فِي السَّماءِ  و نه در آسمان يعنى فرضا در آسمان هم باشيد عاجز كنندگان او نيستيد پس مطلقا از حكم خدا و قضاى او نميتوانيد گريخت  وَ ما لَكُمْ  و نيست مر شما را  مِنْ دُونِ اللَّهِ  بجز از خداى  مِنْ وَلِيٍّ  هيچ دوستى كه نگاه دارد شما را از بلا كه در زمين حادث شود و يا از آسمان نازل گردد  وَ لا نَصِيرٍ  و نه يارى كه دفع آن كند از شما پس مغرور شويد كه بتان شفاعة شما كنند\r\nو ديگر بقوم خود گفت كه حق تعالى مرا فرموده كه بشما بگويم  وَ الَّذِينَ كَفَرُوا  و آنان كه نگرويدند  بِآياتِ اللَّهِ  بآيتهاى خدا كه دلايل وحدانيت‌اند و يا بكتابهاى او و معجزات او  وَ لِقائِهِ  و\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو به رسيدن به او يعنى بسراى آخرة و بعث  أُولئِكَ  آنگروه  يَئِسُوا مِنْ رَحْمَتِي  نااميد خواهند بود از بخشايش من در روز قيامت  وَ أُولئِكَ  و آنگروه  لَهُمْ عَذابٌ أَلِيمٌ  مر ايشانراست عذابى دردناك يعنى بسبب كفر دايم به عذاب اليم و عقاب جحيم گرفتار خواهند شد قتاده گفته كه حق تعالى ذم قومى نموده كه برحمت او اميدوار نيستند و گفته كه اولئك يئسوا من رحمتى به اين مضمون ميان خوف و رجاييم تا خدا چكند و احتمال دارد كه اين آيه و ان تكذبوا تا اينجا راجع بقريش باشد بذكر پيغمبر ما و قريش و هدم مذهب ايشان و وعيد بر بدكارى ايشان پس معنى آنست كه ايقريش اگر پيغمبر مرا كه محمد است صلّى اللّه عليه و آله و سلّم پس بتحقيق كه قوم ابراهيم و ساير امم سابقه كه قبل از شما بودند چون قوم نوح و هود و صالح تكذيب رسل كردند و از تكذيب ايشان مر پيغمبران را ضررى نرسيد بلكه مضرت بايشان عايد شده و همه مستاصل گشتند و به عذاب ابدى پيوستند از تكذيب شما حبيب مرا نيز چه زيان پس در خطاب قل سيروا فى الارض راجع به حضرت رسالتست باثبات توحيد و هدم شرك و ضعف قدرت غالبيت او سبحانه و ايضاح محبت و برهان بر صحت وقوع حشر و نشر و ثواب و عقاب\r\nو بعد از آيات معترضه باز بسر قصه ابراهيم ( ع ) رفته فرمود كه چون ابراهيم قوم خود را بعبادت حق تعالى و توحيد او امر نمود و از عبادت اوثان نهى فرمود  فَما كانَ جَوابَ قَوْمِهِ  پس نبود جواب قوم او بعد از منع ايشان از بت‌پرستى و كسر بتان  إِلَّا أَنْ قالُوا  مگر گفتند بعضى از ايشان با بعضى كه  اقْتُلُوهُ  بكشيد او را  أَوْ حَرِّقُوهُ  يا بسوزانيد او را پس او را در آتش افكندند بطريقى كه در سورهء سابقه مذكور شد  فَأَنْجاهُ اللَّهُ  پس برهانيد خداى او را  مِنَ النَّارِ  از ضرر آتش و او را بر او سرد و با سلامة گردانيد و او را نجات داد  إِنَّ فِي ذلِكَ  بدرستى كه در اين رهانيدن  لَآياتٍ  هر آينه نشانهاى قدرتست از حفظ ابراهيم و ترك احتراق و رستن كل و ريحان از آتش  لِقَوْمٍ يُؤْمِنُونَ  مر گروهى را كه ميگروند چه ايشانند كه بتفحص از آن و تاويل در آن نفع ميگيرند\r\n وَ قالَ  و گفت ابراهيم بعد از نجاة از آتش  إِنَّمَا اتَّخَذْتُمْ  جز اين نيست كه فراگرفتيد  مِنْ دُونِ اللَّهِ  بجز از خداى  أَوْثاناً  بتان را خدايان  مَوَدَّةَ بَيْنِكُمْ  براى دوستى ميان شما يعنى شما بت پرستان بيكدگر پيونديد و بر عبادت آنها اجتماع نماييد و با هم الفت گيريد بسبب آن همچنانكه مردمان بر مذهبى متفق ميشوند و آن سبب مودة و مصادقة ايشان ميگردد و اين دوستى شما همين در دنيا خواهد بود تا حين وفات\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n فِي الْحَياةِ الدُّنْيا  در زندگانى دنيا  ثُمَّ يَوْمَ الْقِيامَةِ  پس روز قيامت  يَكْفُرُ  كافر شود و بيزارى كند و منكر گردد  بَعْضُكُمْ  بعضى از شما كه متبوعانيد  بِبَعْضٍ  مر بعضى را كه از تابعانيد  وَ يَلْعَنُ بَعْضُكُمْ  و لعنت كند بعضى از شما يعنى پيروان و ارذال  بَعْضاً  برخيرا كه پيشوايان و پيشروان و اشرافند  وَ مَأْواكُمُ النَّارُ  و بازگشت شما همه دوزخ است  وَ ما لَكُمْ  و نيست شما را در آن روز  مِنْ ناصِرِينَ  از ياران و مددكاران كه بسبب ايشان از آتش دوزخ خلاص يابيد از قتاده نقل است كه هر دوستى كه در دنياست در قيامت بعداوت مبدل گردد مگر دوستى متقيان كه در آنجا باقى ماند كقوله تعالى الاخلاء بعضكم لبعض عدو الا المتقين\r\nو چون ابراهيم خليل ( ع ) حجت بر قوم لازم ساخت  فَآمَنَ لَهُ لُوطٌ  پس بگرويد و تصديق كرد مر او را لوط كه خواهر زاده او بود و اول كسى كه تصديق وى كرد او بود  وَ قالَ  و گفت ابراهيم مر او را و ساره كه زن و دختر عم او بود و به او گرويده  إِنِّي مُهاجِرٌ  بدرستى كه من هجرت كننده‌ام از اينقوم  إِلى رَبِّي  به آن جا كه پروردگار من امر كرده است مرا  إِنَّهُ هُوَ الْعَزِيزُ  بدرستيكه او غالبست و مرا مغلوب دشمنان نسازد و منع ضرر ايشان از من مندفع كند  الْحَكِيمُ  دانا كه امر كردن مرا بمهاجرت نيست مگر محض صلاح من و وفق حكمت و مصلحت پس لوط و ساره با وى اتفاق كرده از كوئى كه سواد كوفه است بحران رفتند و از آنجا بولايت شام درآمدند ابراهيم در فلسطين نزول فرمود و لوط بمؤتفكه رفت كه آن را سدوم گويند و در كشاف آورده كه ابراهيم ( ع ) در وقت هجرت هفتاد و پنج ساله بود و در همين سال خداى تعالى اسمعيل را بوى داد از هاجر كه كنيزك ساره بود\r\nچون سن مبارك آنحضرت به صد و دوازده رسيد و بقولى صد و بيست سال حق تعالى از ساره فرزندى بوى بخشيد و او را اسحق نام نهاد چنان كه مىفرمايد  وَ وَهَبْنا لَهُ  و بخشيديم مر او را در كبر سن  إِسْحاقَ  فرزندى اسحق نام  وَ يَعْقُوبَ  و نبيرهء او كه يعقوب بود  وَ جَعَلْنا  و گردانيديم يعنى وضع فرموديم  فِي ذُرِّيَّتِهِ النُّبُوَّةَ  در فرزندان او پيغمبرى را يعنى اسمعيل در بنى اسرائيل  وَ الْكِتابَ  و كتابها را يعنى تورية و انجيل و زبور و فرقان چه حق تعالى بعد از ابراهيم هيچ پيغمبرى مبعوث نساخت مگر از صلب وى كه جميع كتابهاى مذكوره را بر اولاد او منزل ساخت  وَ آتَيْناهُ أَجْرَهُ  و داديم او را مزد هجرت او  فِي الدُّنْيا  در سراى دنيا يا آنكه او را در سن كبر فرزند ارزانى داشتيم از عجوزهء عقيم و يا ذرية طيبه به او عطا كرديم و كتب بايشان كرامة فرموديم و يا او را مقبول خلق و محبوب دلهاى بندگان گردانيديم تا همهء اهل ملل خود را بوى نسبت ميكنند و نسبب را بوى\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nميرسانند و به آن مفاخرت ميكنند و يا حكم كرديم بصلاة در وى تا آخر دهر  وَ إِنَّهُ  و بدرستيكه ابراهيم عليه السّلام  فِي الْآخِرَةِ لَمِنَ الصَّالِحِينَ  در آنسراى از جملهء پسنديدگان و شايستگان يعنى از پيغمبران كامل در صلاح چون آدم و نوح عليه السّلام\r\n وَ لُوطاً  و فرستاديم لوط را باهل مؤتفكات  إِذْ قالَ  در وقتى كه گفت  لِقَوْمِهِ  مر گروه خود را بر سبيل انكار و تفضيح ا انكم آيا شما  لَتَأْتُونَ الْفاحِشَةَ  هر آينه مىآئيد بخصلة زشت و قبيح و حفص  إِنَّكُمْ  ميخواند بطريق اخبار يعنى بتحقيق كه شما مييائيد بفاحشه و كارى بغايت زشت كه بسبب فرط قبح و فحش آن  ما سَبَقَكُمْ  پيشى نگرفت بر شما  بِها  بسبب آن فاحشه  مِنْ أَحَدٍ مِنَ الْعالَمِينَ  هيچ يكى از عالميان جهة آنكه طباع از اين عمل متنفر است و نفوس از اين كار كاره\r\n أَ إِنَّكُمْ لَتَأْتُونَ الرِّجالَ  آيا شما مييائيد بمردمان بطريق مباشرت  وَ تَقْطَعُونَ السَّبِيلَ  و مىبريد راه را بر راه‌گذريان يعنى مال ايشان را ميگيريد و ايشان را ميكشيد و يا با غريبان ايشان از روى اكراه لواط ميكنيد و ايشانرا به اين امر مينمائيد و بدين سبب آمد و شد را ترك كرده‌اند و راه بند شده و يا قطع ميكنيد سبيل نسل را كه آن اتيانست بزنان و در غير آن طريق سلوك ميكنيد كه مردانند يعنى در اين عمل اختيار مردان ميكنيد بر زنان  وَ تَأْتُونَ  و ميآييد  فِي نادِيكُمُ الْمُنْكَرَ  در مجلس خود بفعل زشت يعنى بمشاهدهء يكدگر بلواط مشغول مىشويد بر وجهيكه مىبينيد و يا در مجلس نظاره ميكنيد و از آن شرم نميداريد و يا بانواع قبايح اقدام مى نمائيد كه در شرع و عقل مذموم است چون دشنام دادن و مزاح كردن بفحش و صفير زدن و سنك ريزه بانگشت بر يكدگر انداختن و مهرها را بر كمان گروهه برره گذريان انداختن و شرب و قمار و ضرب اوتار و مزامير و سخريه با مسافران و كشف عورة و لواط و امثال آن از مكحول و مرويست كه منكر ده خصلت بود كه در ميان اين امت نيز هست كندر خاييدن و انگشتن بازشكستن و ازار گشادن و سر انگشت به حنا بستن و سيلى زدن و كمان كروهه انداختن و سنك زدن و بر يكدگر و ضرط كردن و صفير زدن و چون لوط قوم را از اين قبايح سرزنش نمود و منع كرد  فَما كانَ جَوابَ قَوْمِهِ  پس نبود جواب قوم وى مر سخن او را  إِلَّا أَنْ قالُوا  مگر آنكه گفتند با وى از روى استهزا  ائْتِنا بِعَذابِ اللَّهِ  بياور عذاب خدا بما  إِنْ كُنْتَ مِنَ الصَّادِقِينَ  اگر هستى از راستگويان در آنكه اين فعلهاى قبيح است و بسبب آن عذاب بر ما نازل خواهد شد\r\nچون لوط از ايشان نوميد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nشد دست بمناجات برداشته  قالَ  گفت  رَبِّ انْصُرْنِي  اى پروردگار من يارى ده مرا بانزال عذاب  عَلَى الْقَوْمِ الْمُفْسِدِينَ  بر گروه تباه كاران بابتداع فاحشه و گذشتن اين طريقهء سيئه را بعد از خود يعنى اگر آنها را مستاصل نسازى در اين امر قبيح بيشتر اصرار كنند و اولاد ايشان بعد از ايشان به آن جا اقتدا نموده به آن عمل نمايند\r\nپس حق تعالى بيان اجابت دعاى او مينمايد بقوله  وَ لَمَّا جاءَتْ رُسُلُنا  و آنهنگام كه آمدند فرشتگان ما يعنى جبرئيل امين با جمعى ديگر از فرشتگان  إِبْراهِيمَ بِالْبُشْرى  بسوى ابراهيم جهة بشارة فرزند و نبيره  قالُوا  گفتند بوى كه اى ابراهيم  إِنَّا مُهْلِكُوا  بدرستى كه ما هلاك كندگانيم  أَهْلِ هذِهِ الْقَرْيَةِ  اهل اين ديه را كه سدوم است چه ايشان تكذيب برادر زادهء تو كردند و از حد و حدود درگذشتند  إِنَّ أَهْلَها  بدرستيكه اهل آن ديه  كانُوا ظالِمِينَ  هستند ستمكاران بكفر و انواع منكرات\r\n قالَ  گفت بايشانكه  إِنَّ فِيها لُوطاً  بدرستيكه در آن ديه لوطست و مادام كه پيغمبر در ميان امة باشد عذاب بر ايشان نازل نميشود پس چگونه عذاب بر ايشان فرود آيد  قالُوا  گفتند بوى كه  نَحْنُ أَعْلَمُ  ما داناتريم  بِمَنْ فِيها  بهر كس از مؤمن و كافر پس از حال لوط غافل نخواهيم بود  لَنُنَجِّيَنَّهُ  هر آينه برهانيم او را  وَ أَهْلَهُ  و كسان او را  إِلَّا امْرَأَتَهُ  مگر زن او را كه او  كانَتْ مِنَ الْغابِرِينَ  هست از باقى ماندگان از عذاب يا در ديه يعنى لوط را خواهيم گفت تا او از ميان قوم خود بيرون رود با كسانى كه با وى گرويده‌اند مگر زن او كه در ميان قوم خواهد بود بجهة كفر و سخن چينى و با ايشان هلاك خواهد شد بعد از آن عذاب را بر ايشان نازل خواهيم ساخت پس ابراهيم را وداع كرده متوجه مؤتفكات شد\r\n وَ لَمَّا أَنْ جاءَتْ  و آنهنگام كه آمدند  رُسُلُنا لُوطاً  فرستادگان ما بسوى لوط  سِيءَ بِهِمْ  اندوهناك شد و مغموم گشت بسبب ايشان يعنى جهت ترس آنكه مبادا كه قوم او قصد ايشان كند ببدى عمل چه ايشان بصورة مردان بودند بنيكوترين صورتى و لوط خبث قوم را با غربا ميدانست  وَ ضاقَ بِهِمْ  و تنك شد بايشان و تدابير امر ايشان  ذَرْعاً  از روى طاقت يعنى دل تنك شد و بيطاقة گشت كار ايشان و ندانست كه چه تدبير كند در حفظ ايشان تا دست تعرض قوم بدامن ايشان نرسد و گويند دلتنك شد بسبب قوم وقتى كه دانست عذاب بر ايشان نازل خواهد شد و چون فرشتگان اثر اندوه بر جبين لوط ديدند و اضطراب او را مشاهده كردند وى را تسلى دادند و  قالُوا لا تَخَفْ \r\n\r\n","description":"","footnote":"","page_name":" 201 ","page_number":201},
  {"content":"\r\n\r\nو گفتند مترس  وَ لا تَحْزَنْ  و اندوه مدار بر ما كه ايشان را دستى نباشد بر ما چه ما رسولان خدائيم و يا بر هلاك ايشان اندوه مخور چه دانستهء كه بنهايت كفر و فسق و طغيان رسيده‌اند  إِنَّا مُنَجُّوكَ  بدرستى كه ما رهانيديم ترا  وَ أَهْلَكَ  و كسان ترا  إِلَّا امْرَأَتَكَ  مگر زن ترا كه  كانَتْ مِنَ الْغابِرِينَ  باشد از پس بازماندگان و هلاك شدگان\r\n إِنَّا مُنْزِلُونَ  بدرستى كه ما فرو آورندگانيم  عَلى أَهْلِ هذِهِ الْقَرْيَةِ  بر اهل اين ده  رِجْزاً مِنَ السَّماءِ  عذابى از آسمان يعنى سنك باران بما  كانُوا يَفْسُقُونَ  بسبب آنكه بودند كه پيوسته فسق مىكردند\r\nپس لوط با اهالى خود از آن شهر بيرون آمده خلاصى يافت و كفار مؤتفكه همه هلاك شدند و شهر خراب گشته عبرت عالميان گشت و ميفرمايد  وَ لَقَدْ تَرَكْنا مِنْها  و بدرستى كه ما گذاشتيم در خرابى آن ديه  آيَةً بَيِّنَةً  نشانهء روشن  لِقَوْمٍ يَعْقِلُونَ  براى گروهى كه تعقل كنند و عبرت گيرند و آن نشانه حكايت مشهور ايشانست و يا آثار ديار خراب ايشان و حجارة من سجيل كه در آنزمين ميتوان يافت و يا آب‌هاى سياه كه هنوز هست\r\n وَ إِلى مَدْيَنَ  و فرستاديم بسوى اهل مدين  أَخاهُمْ شُعَيْباً  برادر ايشانرا در نسبت كه شعيب بود  فَقالَ  پس گفت بايشان كه  يا قَوْمِ اعْبُدُوا اللَّهَ  ايگروه من بپرستيد خداى را و ترك شرك كنيد  وَ ارْجُوا الْيَوْمَ الْآخِرَ  و اميدوار باشيد ثواب روز پسين را عملى كنيد كه بدان اميد ثواب توان داشت كه ايمان و عمل صالح است و يا بترسيد از شدت روز قيامت چه رجا بمعنى خوف آمده  وَ لا تَعْثَوْا  و غاية تباهى مجوئيد  فِي الْأَرْضِ  در زمين مدين به نقص كيل و وزن و غير آن  مُفْسِدِينَ  در حالتى كه قاصد فساد باشيد و طالب باطل\r\n فَكَذَّبُوهُ  پس بدروغ داشتند شعيب را در نبوت و از فساد بازنايستادند  فَأَخَذَتْهُمُ الرَّجْفَةُ  پس فراگرفت آنها را زلزله يا صيحهء جبرئيل كه دلها بدان در تزلزل و اضطراب افتاد  فَأَصْبَحُوا  پس بامداد كردند يا گشتند  فِي دارِهِمْ  در سراى خود  جاثِمِينَ  به زانو درآمدگان و مردگان چنان كه در سورهء سابقه مذكور شد\r\n وَ عاداً وَ ثَمُودَ  و ياد كن قوم عاد و ثمود را  وَ قَدْ تَبَيَّنَ لَكُمْ مِنْ مَساكِنِهِمْ  و بتحقيق كه روشن شده است شما را اى اهل مكه مسكنهاى ايشان كه بر طريق سفر شما بيمن و شام واقع است چه آثار مساكن ايشان را مىبينيد در حين عبور بر آن  وَ زَيَّنَ لَهُمُ الشَّيْطانُ  و بياراست براى ايشان ديو سركش يعنى ابليس\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n أَعْمالَهُمْ  كردارهاى آنانرا از كفر و شرك و انواع معاصى  فَصَدَّهُمْ  پس بازداشت ايشانرا  عَنِ السَّبِيلِ  از راه راست كه انبيا آنها را به آن ميخواندند و حقيقت آن را بيان ميكردند  وَ كانُوا مُسْتَبْصِرِينَ  و بودند بينايان يعنى متمكن بودند از نظر و فكر و ملاحظه بديدهء بصيرت اما به جهت فرط تنعم و عناد و لجاج ترك تامل و تفكر كردند در آن\r\n وَ قارُونَ وَ فِرْعَوْنَ وَ هامانَ  و ياد كن قصهء قارون و فرعون و هامان را  وَ لَقَدْ جاءَهُمْ مُوسى  و بتحقيق كه آمد بايشان موسى عليه السّلام  بِالْبَيِّناتِ  بحجتهاى روشن و معجزهاى هويدا چون عصا و يد بيضا  فَاسْتَكْبَرُوا  پس سركشى كردند  فِي الْأَرْضِ  در زمين مصر و تكبر و تعظيم نمودند در آن  وَ ما كانُوا سابِقِينَ  و نبودند پيشى گيرندگان بر حكم خدا و فوت كنندگان او بلكه عذاب خدا برسيد ايشانرا\r\n فَكُلًّا  هر يك از آنها كه ياد كرده شد  أَخَذْنا بِذَنْبِهِ  گرفتيم بگناه ايشانرا و در عقبهء عقبات و نكال كشيديم  فَمِنْهُمْ  پس بعضى از ايشان  مَنْ أَرْسَلْنا عَلَيْهِ  كسى بود كه فرستاديم بر او  حاصِباً  باد سخت كه در او سنك ريزه بود يعنى قوم لوط و هود ( ع ) را  وَ مِنْهُمْ  و برخى از ايشان  مَنْ أَخَذَتْهُ الصَّيْحَةُ  كسى بود كه بگرفت او را آواز صيحه چون قوم ثمود و اهل مدين  وَ مِنْهُمْ  و بعضى ديگر از ايشان  مَنْ خَسَفْنا  كسى بود كه فرو برديم  بِهِ الْأَرْضَ  او را در زمين چون قارون  وَ مِنْهُمْ  و برخى از ايشان  مَنْ أَغْرَقْنا  كسى بود كه غرق ساختيم ايشانرا در دريا چون قوم نوح و فرعون  وَ ما كانَ اللَّهُ لِيَظْلِمَهُمْ  و نبود خداى كه ستم كرده باشد بر ايشان يعنى بىجرم آنها را عقوبت كرده باشد  وَ لكِنْ كانُوا أَنْفُسَهُمْ يَظْلِمُونَ  و ليكن بودند ايشان كه بجهل و عناد و جحود بر نفسهاى خود ستم ميكردند و خود را بكفر و معصيت هدف تير عذاب ميساختند\r\n مَثَلُ الَّذِينَ اتَّخَذُوا  مثل و داستان آنان كه فراگرفتند  مِنْ دُونِ اللَّهِ  بجز از خدا  أَوْلِياءَ  دوستان يعنى خدايان  كَمَثَلِ الْعَنْكَبُوتِ  مانند مثل و داستان عنكبوتست كه براى خود  اتَّخَذَتْ بَيْتاً  فراگيرد خانه يعنى مثل آنها نسبت بعنكبوت است در اتخاذ بيت كه در غاية ضعف و سستى است و مثل موحد نسبت به كسى است كه فراگيرد خانه به گچ و آجر و سنك بر ميان وى محكم بلكه كيش ايشان سست‌تر از بيت عنكبوتست زيرا كه در بيت عنكبوت حقيقتى و انتفاعى هست بخلاف كيش و دين ايشان كه حقيقتى و بنيادى ندارد و متوقع ضرر\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاست  وَ إِنَّ أَوْهَنَ الْبُيُوتِ  و بدرستى كه سست‌ترين خانها  لَبَيْتُ الْعَنْكَبُوتِ  هر آينه خانهء عنكبوت است كه نه سقف دارد و نه ديوار و نه گرما بازدارد و نه سرما و باندك بادى و نفخى كه به آن رسد دريده مىشود  لَوْ كانُوا يَعْلَمُونَ  اگر باشند كافران كه دانند چيزى را هر آينه بدانند كه آن مثليست مماثل دين ايشان بلكه دين ايشان از آن اوهن‌تر است يعنى چنان كه خانه عنكبوت سست و بىاعتبار است و هيچ فايده بر آن مترتب نميشود دين ايشان نيز خار و بىاعتبار است و از آن نفعى صورت نه بندد بلكه منتج ضرر است كه عقوبت دارين است و يا مراد آنست كه اعتقادى كه ايشان كرده‌اند و مذهبى كه فراگرفته‌اند در وهن و ضعف بخانهء عنكبوت ماند كه باندك بادى دريده و فانى گردد چنان كه باندك دليلى مذهب و معتقد ايشان خراب گردد صاحب بحر الحقايق فرموده كه عنكبوت هر چند كه بر خود مىتند زندان براى نفس خود ميسازد و قيد بر دست و پاى مىنهد پس خانهء او زندان اوست همچنين كسانى كه بدون خدا اوليا گيرند يعنى پرستش هوا و محبت دنيا و متابعة شيطان مىكنند بسلاسل و اغلال و وزر و و بال مقيد گشته روى خلاص ندارند و عاقبت در مهلكه نيران و دركه بعد و حرمان افتاده معذب گردند\r\n إِنَّ اللَّهَ يَعْلَمُ  بدرستى كه خداى ميداند  ما يَدْعُونَ  آنچه ميخوانند يعنى ميپرستند  مِنْ دُونِهِ  بجز از خداى  مِنْ شَيْءٍ  از هر چيزى چون بت و ملك و بشر و كوكب  وَ هُوَ الْعَزِيزُ  و اوست غالب در ملك خود و محتاج شريك و انباز نيست  الْحَكِيمُ  محكم كار در جميع افعال پس عقوبة ايشان بر وجه حكمت كند\r\n وَ تِلْكَ الْأَمْثالُ  و اين مثلها را يعنى مثل مذكور و نظاير آن  نَضْرِبُها لِلنَّاسِ  بيان ميكنيم براى مردمان بجهة معرفت آنها بفسخ آنچه برانند از عبادت اصنام و حسن و معرفت و توحيد  وَ ما يَعْقِلُها  و در نمىيابند صحت و وجه حسن و فايده اين مثال را  إِلَّا الْعالِمُونَ  مگر دانايان كه تدبر كنند در حقايق اشيا على ما ينبغى چه امثال و تشبيهات و دلايل طرقند بمعانى محتجبه تا ابراز آن معانى نمايند و كشف آن كنند و تصوير آن نمايند براى افهام همچنانكه مثل و تشبيه مذكور مبرز و مصور فرقست ميان حال مشرك و حال موحد و اينمعنى مقصور است بر اهل علم و جهال به اين نميرسند و مرويست كه جهله و سفهاى قريش ميگفتند كه خداى محمد مثل مىزند بمگس و عنكبوت و از اين معنى ميخندند و استهزا ميكردند حق تعالى فرمود و ما يعقلها الا العالمون\r\nبعد از آن در بيان الوهيت مطلقه و استحقاق عبوديت خود ميفرمايد كه  خَلَقَ اللَّهُ  آفريد خداى  السَّماواتِ وَ الْأَرْضَ  آسمانها و زمينها را\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n بِالْحَقِّ  بغرض صحيح كه آن اثبات حق است نه براى باطل و بازى چه مقصود اصلى از آفريدن آنها افاضه خير است و دلالت بر ذات و صفات او سبحانه چنان كه ميفرمايد  إِنَّ فِي ذلِكَ  بدرستى كه در اين آفريدن  لَآيَةً  هراينه نشانه‌ايست از قدرت  لِلْمُؤْمِنِينَ  مر گروندگان را چه ايشانند كه منتفع به آن ميشوند و يا در ضرب الامثال عبرتيست براى مؤمنان كه به آن راسخ شوند و بطاعة مشغول شده از معصيت دور شوند\r\n اتْلُ  بخوان  ما أُوحِيَ إِلَيْكَ  آنچه وحى كرده مىشود به تو  مِنَ الْكِتابِ  از قرآن و تقرب به خدا و حفظ الفاظ آن و استكشاف معانى چه قارى متأمل منكشف مىشود او را بتكرار آنچه در اول بار بر آن منكشف نشده و يا آن را بر مكلمان تلاوت نماى و عمل بمضمون آن كن  وَ أَقِمِ الصَّلاةَ  و بپاى دار نماز را يعنى تاديه حقوق آن كن در مواقعيت معينه  إِنَّ الصَّلاةَ  بدرستى كه نماز  تَنْهى  باز ميدارد  عَنِ الْفَحْشاءِ  از كاريكه نزد عقلا قبيح است  وَ الْمُنْكَرِ  و عملى كه شرعا منهى است يعنى سبب بازايستادن مىشود از حال اشتغال به آن و غير آن چه مداومت بر آن موجب دوام ذكر خداست و مورث كمال و خوف و خشيت در نفس كه ملتزم اجتناب است از معصيت آورده‌اند كه جوان انصارى نمازهاى فريضه را با حضرت رسالت صلّى اللّه عليه و آله و سلّم گذاردى و هيچ نوع از فواحش نبود كه مرتكب آن نميشد چون حال او بموقف عرض رسانيدند فرمود ان الصلاة ستنهاه زود باشد كه نماز او را از فحش بازدارد و از ابو عبد اللّه مرويست كه در اندك زمانى توفيق توبه يافت و از زهاد صحابه شد و حسن و قتادة گفته‌اند كه هر كه را كه صلاة او نهى كننده او نباشد از فحشا و منكر پس صلاة او حقيقتا صلاة نيست بلكه و بال است بر او و از جابر مرويستكه پيغمبر را گفتند كه فلان در روز نماز مىكند و در شب دزدى فرمود ان الصلاة تردعه البته نماز او را از آن بازدارد از ابو عبد اللّه منقول استكه هر كه ميخواهد كه بداند نماز او مقبول درگاه خدا شده بايد كه نظر كند در اينكه آن نماز ويرا از فحشا و منكر نهى كرده يا نه چه بآنمقدار كه نماز او را از معاصى منع كرده مقبول درگاه الهى گشته و نزد بعضى مراد بصلاة قرآنست و مؤيد اينست كه پيغمبر صلّى اللّه عليه و آله و سلّم فرمود كه قرآن ميخوان مادام كه ترا نهى كند و چون نهى نكند ترا قرآن نخوانده باشى اما جمهور مفسران بر قول اولند نظر به ظاهر لفظ و بدليل احاديث مذكوره  وَ لَذِكْرُ اللَّهِ  و هر آينه صلاة كه متضمن ياد كردن خدايست  أَكْبَرُ  بزرگتر است از ساير طاعات و يا از آن بزرگتر است كه بر صاحب خود موجب\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nعقوبت فحشا و منكر باقى گذارد و نزد اكثر مراد مطلق ذكر خداى تعالى است يعنى ذكر خدا بزرگتر است از همه چيزها زيرا كه ذكر او طاعت است و ذكر غير او طاعت نيست و يا بزرگتر است از آنكه كسى قدر او را بشناسد و يا بزرگتر است از آنكه ذكر ديگرى به آن معارضه كند ابن عباس فرموده كه ياد كردن خدا شما را برحمت خود بزرگتر است از ياد كردن شما او را بطاعت زيرا كه بنده آميخته است باعراض و ذكر خدا صافيست از كدورات اغراض و يا ذكر بنده حاليست كه فنا به دو شتابد و ذكر خدا باقيست زوال بدان راه نيابد ذو النون مصرى فرموده است كه ذكر او بزرگتر است از آن جهت كه تو او را ياد نكنى مگر بعد از آنكه او ترا ياد كند سلمى ( ره ) فرموده كه ذكر او در ازل شما را بهتر است از ذكر شما او را در اينوقت شيخ ابو سعيد ابو الخير فرموده كه خدا بهتر است نه به آن جهت كه تو او را ياد كنى بلكه از آن جهت كه او ترا ياد كند چه ذكر تو پيداست كه تا كجا رسد از سلمان فارسى رحمة اللّه عليه مرويستكه مراد آنست كه ياد كردن بنده خداى را بزرگتر است از ماسواى آن و افضل از جميع او و اين روايت از قتاده و ابن زيد و ابو دردا نيز ماثور است و معنى اين روايت به اين راجع است كه بزرگترين چيزى در نهى از فواحش ياد كردن بنده است پروردگار خود را و اوامر و نواهى و مواعيد او را از ثواب و عقاب چه اين اغواى لطف است كه داعى باشد بطاعة و ترك معصيت و اكبر از همهء لطفست از معاذ بن جبل روايت كرده‌اند كه گفت هيچ عملى كه آدمى مىكند بهتر از ذكر خدا نيست در نجات او از عذاب خداى گفتند بهتر از جهاد نيست فرمود بهتر از جهاد است چه حق تعالى فرموده و لذكر اللّه اكبر در روايت آمده كه از پيغمبر صلّى اللّه عليه و آله و سلّم پرسيدند كه كدام عمل بنده دوستر است نزد خداى تعالى فرمود ان تموت و لسانك رطب من ذكر اللّه عز و جل يعنى كه عملى كه دوستر است نزد خداى تعالى آنست كه زبان تو در وقت وفات تر باشد از ذكر خداى و آن حضرت صلى اللّه عليه و آله و سلّم معاذ بن جبل را گفت سبقت گيرندگان بهشت بر غير خود كسانىاند كه بيخوابى كشند بذكر خداى تعالى بعد از آن فرموده كه هر كه دوست دارد كه در روضات بهشت بچرد بايد كه ذكر خداى بسيار كند عبد اللّه بن ربيعه گويد كه ابن عباس فرمود كه چه ميگوئى در قول خداى تعالى و لذكر اللّه اكبر گفتم ذكر خداى در قرآن حسن است و ذكر او در نماز حسن و ذكر او در تكبير و تسبيح حسن و افضل از اين آنست كه نزد معصيت ياد خدا كند و از آن خود را بازدارد ابن عباس گفت سخنى عجيب گفتى اما اينجا مراد نه اينست بلكه مراد آنست كه ياد كردن خدا شما را بزرگتر است از ياد كردن شما او را شبههء نيست در اين كه ياد كردن خداى تعالى ما را بر وجه تفضيل و تشريف است و ياد كردن ما او را بر طريق تعبد و تذلل و ذكر ما او را بر سبيل دعا و تضرع و ذكر او ما را از سر استغفار است بمراتب ذكر او افضل\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nو اكبر باشد از ذكر ما ابو سعيد خدرى از رسول خداى صلّى اللّه عليه و آله و سلّم روايت كرده كه هيچ مجلس نباشد كه در آن ذكر خدا كنند الا ملائكه و فرشتگان گرداگرد ايشان فرو گيرند و ايشان را برحمت خداى بپوشند و حق تعالى ذكر ايشان كند در ملاء اعلا ابو بصير از ابو عبد اللّه عليه السّلام روايت كرده كه ابو عبد اللّه فرمود كه شيعيان ما كسانىاند كه چون خلوت كنند ذكر خداى بسيار كنند محمد بن عمير از هشام بن سالم روايت كرده كه ابو عبد اللّه فرمود كه هر كه به جهت مشغولى او بذكر من از مسئلة و رفع حاجت به من بازماند من عطا كنم او را بهتر از آنچه به كسى عطا كنم كه از من سؤال كند از ابو دردا منقول استكه فرمود خبر دهم شما را به بهترين عملهاى شما و دوست‌ترين آن نزد خداى و تمامتر آن در درجات و بهتر از جهاد و تصدق بزر و سيم گفتند كدام است گفت ذكر خداى زيرا كه حق تعالى فرموده و لذكر اللّه اكبر  وَ اللَّهُ يَعْلَمُ  و خداى ميداند  ما تَصْنَعُونَ  آنچه ميكنيد از نماز و ذكر و غير آن و همهء شما را بر وفق كردار پاداش خواهد داد كه بر وجه احسن باشد\r\n وَ لا تُجادِلُوا  و جدال مىكند و منازعة مينمايد  أَهْلَ الْكِتابِ  با اهل كتاب كه يهود و نصارىاند  إِلَّا بِالَّتِي هِيَ أَحْسَنُ  مگر بخصلتى كه آن احسن و نيكوتر است مراد آن استكه از روى رفق و لطف خشونت آنها را بخوشخوئى مقابله كنيد و غضب ايشانرا بحلم و مشايمت ايشان را بنصح و اگر اين فايده ندهد بجهاد ميل كنيد چه مقاتله آخر رواست پس قبل از مقاتله و خشونت آنها را بلين مقابله نمائيد  إِلَّا الَّذِينَ ظَلَمُوا  آنان كه ستم كردند  مِنْهُمْ  از ايشان كه عهد بشكنند و يا جزيه بازگرفتند و گفته‌اند كه ظالمان اهل كتاب آنهااند كه اثبات ولد ميكنند مر خدايرا و يا آنان كه فرط كردند در عناد و كتمان و يا در ايذاى آن حضرت كوشيدند بعد از آن در بيان خصلت احسن مىفرمايد كه  وَ قُولُوا  و بگوئيد بايشان كه بصدق تمام  آمَنَّا  ايمان آورده‌ايم  بِالَّذِي أُنْزِلَ  به آن چيزى كه فرستاده شده است  إِلَيْنا  بسوى ما يعنى قرآن  وَ أُنْزِلَ إِلَيْكُمْ  و آنچيزيكه فرستاده شده است بشما يعنى تورية و انجيل و زبور  وَ إِلهُنا  و خداى ما  وَ إِلهُكُمْ  و خداى شما  واحِدٌ  يكيست  وَ نَحْنُ لَهُ  و ما مر خداى خود را  مُسْلِمُونَ  گردن نهادگانيم و مخلصان و موحدان بر خلاف شما كه اتخاذ ارباب الهه معقوده ميكنيد\r\n وَ كَذلِكَ  و همچنانكه فرو فرستاديم بر انبياى سابق كتب را  أَنْزَلْنا إِلَيْكَ الْكِتابَ  فرو فرستاديم بسوى تو قرآن را كه كتابيست موافق كتاب سابقه در اصول دين اسلام و مصداق\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nآن  فَالَّذِينَ آتَيْناهُمُ الْكِتابَ  پس آنان كه داده‌ايم ايشان را علم كتاب متقدمان چون ابن سلام و امثال آن  يُؤْمِنُونَ  به ميگروند به قرآن و يا مراد آنهااند كه پيش از بعثت حضرت رسالت صلّى اللّه عليه و آله و سلّم به قرآن گرويده بودند به جهت يافتن نعت و صفت ويرا در تورية مانند قيس ساعد و بحيره و نسطور و ورقه و احزاب ايشان  وَ مِنْ هؤُلاءِ  و از اين گروه عرب يا اهل مكه يا كسانى كه در عهد پيغمبران از اهل كتاب تورية و انجيل  مَنْ يُؤْمِنُ بِهِ  كسى هستكه ميگرود به قرآن يا بمحمد صلّى اللّه عليه و آله و سلّم  وَ ما يَجْحَدُ بِآياتِنا  و منكر نشوند آيتهاى كتاب ما را  إِلَّا الْكافِرُونَ  مگر ناگرويدگان از يهود و چون كعب الاشرف و معاندان عرب چون ابو جهل و مانند وى از آنها كه متوغلند در كفر يا آنكه عالمند بصدق آن و بمعجزهء حضرت رسالت صلّى اللّه عليه و آله و سلّم\r\nهمچنانكه ميفرمايد  وَ ما كُنْتَ تَتْلُوا  و نبودى تو كه بخوانى  مِنْ قَبْلِهِ  پيش از نزول قرآن  مِنْ كِتابٍ  هيچ كتابى از كتب منزلة  وَ لا تَخُطُّهُ  و نمىنويسند كتابى را  بِيَمِينِكَ  بدست راست خود ذكر يمين زيادتى تصوير است در نفى كتابة يعنى هرگز نخوانده و مطلقا خط ننوشته و ظهور اين كتابت را كه جامع علوم شريعت است بر اميكه عارف بقراءت و بقلم نباشد خارق عادت است اگر خواننده و نويسنده ميبودى  إِذاً  آن هنگام  لَارْتابَ الْمُبْطِلُونَ  در شك افتادندى تباه كاران و كج روان يعنى مشركان عرب گفتندى كه چون ميخواند و مينويسد پس قرآن را از كتب پيشينيان التقاط كرده بر ما ميخواند يا يهودان در شك افتادندى كه در كتب خود خوانده‌ايم كه پيغمبر آخر الزمان امى باشد و اين كس قارى و كاتب است پس چونكه مساوى ايشانيد در مولد و منشا و عادت جارى نيست در آنكه شخصى در ميان قوم نشو و نما يافته باشد و ايشان از حين صغر تا كبر سن در سفر و حضر ديده باشند كه تعليم نگرفته و چيزى نخوانده و ننوشته و مع ذلك اتيان نمايد بچيزيكه همهء ايشان از آوردن مثل عاجز باشند پس البته من عند اللّه خواهد بود از سيد مرتضى علم الهدى ره مرويست كه اين آيه دلالت مىكند بر آنكه پيغمبر ما نانويسنده بود قبل از نبوة اما بعد از ثبوت نبوت ممكنست كه عالم شده باشد بقرائة و كتابة چه آيه مقتضى نفى آنست بما قبل نبوت زيرا كه ارتياب مبطلين نبوده مگر در نبوة او و بعدم قدرت او بر كتابة رفع ارتياب ايشان شده اما بعد از ثبوت نبوة ريبت و تهمت به آن متعلق نبوده پس جايز باشد كه بعد از آن از جبرئيل تعليم گرفته باشد و در تيسير آورده كه خط و قراءة فضيلت است مر غير پيغمبر را در عدم فضل معجزهء آن حضرت بوده و چون معجزه ظاهر شد و در اميه او شك و شبههء نماند حق تعالى در آخر عمر اين فضيلة به او ارزانى داشت تا اين معجزهء ديگرش\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبوده باشد و ابن ابى شبيه در تصنيف خود آورده نقل از عون بن عبد اللّه كه ما مات النبى صلّى اللّه عليه و آله و سلّم حتى كتب و قرء يعنى رحلت نفرمود پيغمبر از دنيا تا كه خواننده و نويسنده نشد حاصل كه حق تعالى پيغمبر خود را امى بامة فرستاد تا مبطلان شكى نكنند در نبوة او در قرآن چه ايشان دانسته‌اند در كتاب خود كه پيغمبر آخر الزمان امى خواهد بود پس كفر ايشان بآنحضرت محض عناد و جحود بوده نه آنكه ريب و شكى در اين داشته‌اند\r\n بَلْ هُوَ  بلكه قرآن  آياتٌ بَيِّناتٌ  آية هاى روشن است  فِي صُدُورِ الَّذِينَ  در سينهاى آنان كه  أُوتُوا الْعِلْمَ  داده شده‌اند دانش يعنى مؤمنان اهل كتاب يا پيغمبر يا ساير علماى امت كه آن را ياد ميگيرند هيچكس تحريف آن نتواند كرد و معانى آن را در دل خود راسخ ميسازند از ابو جعفر و ابو عبد اللّه عليه السّلام منقولست كه هم الائمة من آل محمد يعنى مراد به اين اهل علم كه حافظ قرآنند ائمه معصومين‌اند صلوات عليهم اجمعين و در خبر آمده كه دو چيز خصايص قرآنست يكى آنكه معجز است دوم آنكه محفوظست در صدور يعنى آن را ياد ميگيرند و از ياد ميخوانند چه كتب سابقه معجزه نبوده و هيچكس از ياد نميخواند مگر پيغمبران بلكه از اوراق تلاوت ميكردند پس اين دو چيز مخصوص به قرآن باشد و گويند ضمير هو راجع به حضرت رسالتست صلّى اللّه عليه و آله و سلّم يعنى آنحضرت با آنكه امى است كه نميخواند و نمينويسد آيتها روشن است همه آنها را كه دانااند بكتب الهى و واقف بر صفات و سمات حضرت رسالت پناهى صلّى اللّه عليه و آله و سلّم  وَ ما يَجْحَدُ بِآياتِنا  و منكر نشوند آيتهاى ما را كه قرآنست يا محمد صلّى اللّه عليه و آله و سلّم  إِلَّا الظَّالِمُونَ  مگر كاملان و متوغلان در ظلم و بيرون رفتگان از دايره حق و صواب كه مكابره ميكنند و جحود و عناد ميورزند با وجود وضوح دلايل اعجاز مراد جميع كفره‌اند يا يهود\r\n وَ قالُوا  و گفتند كافران  لَوْ لا أُنْزِلَ  چرا فرو نفرستاد  عَلَيْهِ  بر محمد صلّى اللّه عليه و آله و سلّم آية من ربه نشانهء از پروردگار او مراد آيات مقترحه است كقوله تعالى  ( وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً )  تا آخر آيتها و يا مراد آيات نازله است بر انبياى سابقه چون ناقهء صالح و عصاى موسى و مائده عيسى  قُلْ إِنَّمَا الْآياتُ  بگو جز اين نيست كه آيتها و معجزها  عِنْدَ اللَّهِ  نزديك خداست هرگاه كه خواهد و هر جا كه اراده نمايد و بر هر كه مصلحت بيند فرو فرستد و لهذا آيتهاى انبيا موافق يكديگر نبوده‌اند پس اظهار آن بقبضهء اقتدار و اختيار من نيست تا آنچه شما را خوش آيد بشما نمايم  وَ إِنَّما أَنَا  جز اين نيست كه من  نَذِيرٌ مُبِينٌ  بيم كننده‌ام آشكارا يعنى از شان من همين انذار و تخويف است بلغتى كه شما دريابيد و من به آن اقدام مينمايم باظهار معجزهء بر صدق\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدعوى خود\r\n أَ وَ لَمْ يَكْفِهِمْ  آيا پسنده نيست ايشانرا در حجت هويدا و معجزهء پيدا  أَنَّا أَنْزَلْنا عَلَيْكَ الْكِتابَ  آنكه فرو فرستاديم بر تو قرآن را  يُتْلى عَلَيْهِمْ  خوانده مىشود بر ايشان و ايشان افصح مردمانند و اسرار بلاغة بر ايشان ظاهر است و تو تحدى كردهء و كوتاه‌ترين سوره در برابر قرآن از ايشان طلبيده و ايشان لشگر ميكشند و مال و جان در ميبازند و بمعارضهء آن در نميپردازند معجزهء از اين روشن‌تر كجا باشد پس احتياج نيفتد در وصول بعلم به صحت نبوت تو به غير از اين معجزات ديگر و طلبيدن غير آن محض جدال و مكابره باشد پس اگر حق تعالى آيات مقترحه آنها را اظهار كند و تصديق به آن نكنند به جهت آن به عذاب استيصال گرفتار شوند همچنانكه در امم سابقه و حال آنكه حق تعالى فرموده كه اين امت را به عذاب استيصال معذب نسازد و در بعضى اخبار آمده كه جمعى نزد حضرت رسالت آمدند و برخى از سخنان يهود را نوشته با خود آوردند مدعا آنكه ميخواهيم علم خود را بدون افزون سازيم حضرت فرمود همين حماقت و گمراهى بس مر اين قوم را كه آنچه نبى ايشان بايشان آورده روى بگردانند و رغبت نكنند به چيزى كه نبى ايشان آورده اين آيه نازل شد آيا كافى نيست ايشان را قرآن كه پيوسته بديشان ميخوانيد  إِنَّ فِي ذلِكَ  بدرستى كه در اين كتاب  لَرَحْمَةً  هر آينه بخشايش و نعمتى است بزرك مر كسى را كه متابعت كند  وَ ذِكْرى  و پندى و نصيحتى  لِقَوْمٍ يُؤْمِنُونَ  مر گروهى را كه تصديق آن كنند چه هر كه بيعة آن اختيار كند و بمواعظهء آن متعظ گردد به ثواب ابدى رسد و ببهشت جاودانى فايز گردد\r\n قُلْ  بگو ايمحمد مر اهل تعنت و اقتراح را كه  كَفى بِاللَّهِ  بسنده است خداى  بَيْنِي وَ بَيْنَكُمْ شَهِيداً  ميان من و ميان شما گواه بر صدق سخن من چه مرا تصديق مىكند باظهار معجزات در دست من  يَعْلَمُ ما فِي السَّماواتِ وَ الْأَرْضِ  ميداند آنچه ميان آسمان‌ها و زمينهاست پس حال من و شما بر او مخفى نيست و صدق من و دعوى بطلان شما بر او پوشيده نخواهد بود  وَ الَّذِينَ آمَنُوا بِالْباطِلِ  و آنان كه گرويده‌اند به غير اللّه كه معبودان باطل‌اند و آنها را پرستيده‌اند بجز از خداى به حق  وَ كَفَرُوا بِاللَّهِ  و كافر شدند بوحدانيت خدا و گويند مراد يهوديه و نصرانيه‌اند كه پيروى هواى نفس خود و شيطان كرده‌اند و با وجود ظهور معجزه نيره به پيغمبر نگرويده‌اند انكار صفات آنحضرت نموده‌اند كه حق تعالى در تورية و انجيل بيان آن فرموده كه  أُولئِكَ  آن گروه  هُمُ الْخاسِرُونَ  ايشانند زيان كاران كه برگزيده‌اند كفر را بايمان و آتش نيران را بروضات جنان مرويست كه كعب بن اشرف و اصحاب او گفتند كيست كه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nگواهى ميدهد كه تو رسول اوئى حق تعالى اين آيه فرستاد كه قل كفى باللّه بينى و بينكم تا آخر آيه\r\n وَ يَسْتَعْجِلُونَكَ  و بشتاب در ميخواهند از تو كافران  بِالْعَذابِ  نزول عذاب از روى جحود و عناد و انكار و استهزاء مانند نصر بن حارث و اتباع او كه ميگويند امطر علينا حجارة من السماء  وَ لَوْ لا أَجَلٌ مُسَمًّى  و اگر مدتى نبودى نام برده و معين و مقرر براى عذاب هر قومى  لَجاءَهُمُ الْعَذابُ  هر آينه آمدى بمستعجلان عذاب موعود  وَ لَيَأْتِيَنَّهُمْ  و بيشك خواهد آمد عذاب بر ايشان  بَغْتَةً  ناگهان بىظهور علامات بر ايشان در دنيا مانند واقعهء بدر و يا عذاب قبر يا در روز قيامت  وَ هُمْ لا يَشْعُرُونَ  و حال آنكه ايشان ندانند آمدن آن را ناگاه بر ايشان فرود آيد كه از آن بى خبر باشند\r\nو بعد از آن بيان مىكند كه عذاب موعود آنها آتش دوزخ است و ميفرمايد  يَسْتَعْجِلُونَكَ بِالْعَذابِ  طلب تعجيل ميكنند از تو بنزول عذاب قبر يا در روز قيامت  وَ إِنَّ جَهَنَّمَ  و حال آنكه دوزخ  لَمُحِيطَةٌ بِالْكافِرِينَ  احاطه كننده و فرا گيرنده است به ناگرويدگان چه موجبات جهنم كه كفر و معاصى است محيط است بد ايشان پس البته دوزخ بديشان احاطه كند\r\n يَوْمَ يَغْشاهُمُ الْعَذابُ  در روزى كه فرا پوشد همهء ايشان را عذاب  مِنْ فَوْقِهِمْ  از زير ايشان  وَ مِنْ تَحْتِ أَرْجُلِهِمْ  و از زير پاهاى ايشان  وَ يَقُولُ  و گويد خدايا فرشتهء بفرمان خدا  ذُوقُوا ما كُنْتُمْ تَعْمَلُونَ  كه بچشيد جزاى آن چيزى كه بوديد كه ميكرديد در دنيا از كفر و معاصى\r\nآورده‌اند كه جمعى از مؤمنان در مكه اقامت كرده به جهت قلة زاد و كمى استعداد و بسبب محبت وطن و يا صحبت برادران و مصاحبان هجرت نميكردند و ترسان و لرزان از مشركان پرستش خداى ميكردند حق تعالى آيه فرستاد كه  يا عِبادِيَ  اى بندگان من  الَّذِينَ آمَنُوا  كه گرويده‌ايد و تصديق بوحدانيت من كرده‌ايد و بر رسول من گرويده‌ايد از اهل شرك كناره گيريد و صحبت مومنان طلبيد  إِنَّ أَرْضِي واسِعَةٌ  بدرستيكه زمين من گشاده است هجرت كنيد از موضع هول به منزل امن  فَإِيَّايَ فَاعْبُدُونِ  پس بپرستيد مرا بر وجه اخلاص از حضرت نبوى صلّى اللّه عليه و آله و سلّم مرويست كه هر كه فرار كند به جهت دين خود از زمينى بزمينى ديگر اگرچه به مقدار شبرى باشد و رفيق ابراهيم عليه السّلام و محمد صلّى اللّه عليه و آله و سلّم باشد در روز قيامت از امام جعفر صادق عليه السّلام منقولست كه چون در زمينى باشى كه مردمان آن نافرمانى خدا كنند آنزمين را بگذار و بيرون رو\r\nبعد از آن تخويف مهاجران مىكند بمرك تا بر ايشان هجرت آسان گردد و ميگويد كه اگر بجهة دوستى اهل و ولد و حب وطن و مصاحبت پاى بست بلدى شدهء البته روزى مفارقت ضرورى واقع خواهد شد زيرا كه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n كُلُّ نَفْسٍ ذائِقَةُ الْمَوْتِ  هر نفسى چشندهء مرگست و مرك به همه كس خواهد رسيد در هر موضعى كه باشيد  ثُمَّ إِلَيْنا  پس بسوى جزا و پاداش ما يرجعون باز گرديده خواهند شد بجزا و حفص بخطاب ميخواند يعنى شما بازگرديده خواهيد شد بجزاى ما پس بدار الشرك اقامت نبايد كرد و روى بكعبهء امان يعنى آستانه مشرفه پيغمبر آخر الزمان عليه السّلام بايد آورد تا در آنجا بفراغة تمام بعبادت ملك علام مشغولشده ساز آخرت بسازيد كه مرك در قفاست و علماى دين برآنند كه همچنين هر جا كه اظهار شعار ايمان نتوانيد كرد واجبست كه از آنجا نقل ببلدى ديگر كنيد كه بدون خوف آنجا اظهار آن توان كرد\r\n وَ الَّذِينَ آمَنُوا  و آنان كه گرويده‌اند به خدا و رسول  وَ عَمِلُوا الصَّالِحاتِ  و كردند كارهاى شايسته از اداى فرائض  لَنُبَوِّئَنَّهُمْ  هر آينه جاى دهيم ايشان را  مِنَ الْجَنَّةِ  از بهشت  غُرَفاً  بمنزلهاى بلند و غرفهاى ارجمند از زبر جد و ياقوت و در و طلا و نقره  تَجْرِي  رود پيوسته  مِنْ تَحْتِهَا الْأَنْهارُ  از زير آنغرفها جويها  خالِدِينَ فِيها  جاويد باشند در آن غرفها يا در بهشت كه هرگز دست فنا و زوال بدامن ايشان نرسد  نِعْمَ أَجْرُ الْعامِلِينَ  نيكوست بهشت مزد نيكوئى كنندگان\r\nبعد از آن در وصف عاملان ميفرمايد كه  الَّذِينَ صَبَرُوا  عاملان آنانند كه شكيبائى ورزيدند بر آزار مشركان و هجرت از اوطان و غير آن از مصايب دوران  وَ عَلى رَبِّهِمْ  و بر پروردگار خود نه غير او  يَتَوَكَّلُونَ  توكل كنند و كار خود را به دو سپارند\r\nآورده‌اند كه مؤمنان مكه چون اين آيه را شنيدند عزم هجرت بمدينه نمودند و در اثناى راه ايشانرا دغدقه دست داد كه در بلدهء كه ما را اسباب معيشت در آن مهيا نباشد چگونه توان بود آيه آمد  وَ كَأَيِّنْ مِنْ دَابَّةٍ  و بسا از جنبندگان كه به هيچ وجه  لا تَحْمِلُ رِزْقَهَا  بر نميدارد روزى خود را يعنى طاقت و قوة برداشتن آن ندارد به جهت ضعف يا ذخيره نميكند و مرويست كه ذخيره كنندگان از جانوران همين آدميست و موش و مور گفته‌اند كه عقق ذخيره نهد اما فراموش كند در كشاف از بعضى مفسران نقل كرده كه يكى گفت بلبل را ديدم كه خوردنى در زير بالهاى خود پنهان ميكرد حاصل كلام حق تعالى ميفرمايد كه بسيار جانوران هستند از دواب و وحوش و طيور و سباع و هوام و حيوانات آبى ذخيره ننهند و حامل روزى خود نميشوند  اللَّهُ يَرْزُقُها  خداى روزى ميدهد ايشان را  وَ إِيَّاكُمْ  و شما را نيز پس از عدم اسباب معيشة در بلاد غربة انديشه ميكنيد چه دواب با ضعف و توكل و شما با قوة و اجتهاد مساوى يكدگريد در آنكه روزى نميدهد\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nايشانرا و شما را مگر او سبحانه رزاق همه باسبابيست كه مسبب او سبحانه است نه غير او پس به جهت هجرت مترسيد بر معيشت و بدل قوى ترك بلاد شرك كرده متوجه بلاد اسلام شويد  وَ هُوَ السَّمِيعُ  و اوست شنوا مر قول شما را كه روزى از كجا خوريم در بلاد هجرت  الْعَلِيمُ  دانا بما فى الضمير شما و به آنكه روزى از كجا بشما رساند عبد اللّه عمر روايت كند كه گفت روزى از مدينه بيرون رفتيم با رسول صلّى اللّه عليه و آله و سلّم تا آنكه بحايطى از انصار درآمديم كه درختان خرما در آن بود رسول صلّى اللّه عليه و آله و سلّم خرماهائى كه در زير درختان افتاده بر ميگرفت و مىخورد مرا گفت يابن عمر چرا نميخورى گفتم يا رسول اللّه اشتهاى آن ندارم حضرت فرمود كه من اشتهاى آن دارم چه اين صبح چهارم است كه هيچ طعامى نچشيده‌ام يابن عمر اگر من بخواهم از خداى در خواهم تا مانند ملك كسرى و قيصر به من عطا فرمايد و ليكن من ميخواهم كه روزى سير باشم و روزى گرسنه پس گفت حال چگونه باشد كه تو باقى مانى تا بروزگارى كه اهل آنروزگار روزى يك ساله را پنهان كنند و ذخيره نهند جهت ضعف يقين ايشان به خدا پس عبد اللّه عمر گفت به خدا كه ما از آن حايط بيرون نرفتيم تا كه اين آيه نازلشد كه و كاين من دابة تا آخر آيه\r\nبعد از آن اخبار اهل ايمان مىكند از حال مشركان كه عبادت اصنام ميكنند با آنكه معترفند كه حق تعالى خالق همهء اشياست و ميگويد  وَ لَئِنْ سَأَلْتَهُمْ  و اگر بپرسى مر اهل مكه را  مَنْ خَلَقَ السَّماواتِ وَ الْأَرْضَ  كه بيافريد آسمانها و زمينها را  وَ سَخَّرَ الشَّمْسَ وَ الْقَمَرَ  و مسخر ساخت آفتاب و ماه را تا در فلك خود ميروند بر طرز واحد  لَيَقُولُنَّ اللَّهُ  هر آينه گويند كه خداى آفريده است اينها را چه اين مسئله در عقول قرار گرفته كه واجبست آيتهاى ممكنات بيكى كه واجب الوجود باشد و چون ايشان ميدانند كه خالق ارض و سما اوست  فَأَنَّى يُؤْفَكُونَ  پس كجا برگردانيده ميشوند از توحيد يعنى چون اينرا ميدانند پس چرا روى از راه حق برميتابند و بسلوك سبيل باطل ميشتابند كه آن پرستيدن سنگ و چوبست كه ضرر و نفع از آن مسلوبست\r\n اللَّهُ يَبْسُطُ الرِّزْقَ  و خداى ميگستراند و فراخ ميگرداند روزى را  لِمَنْ يَشاءُ  براى هر كه ميخواهد  مِنْ عِبادِهِ  از بندگان خود  وَ يَقْدِرُ  و تنگ ميسازد له مر او را يعنى مر هر كرا ميخواهد بر وجه مصلحت و حكمت  إِنَّ اللَّهَ  بدرستى كه خداى  بِكُلِّ شَيْءٍ  بر همه چيز از قبض و بسط  عَلِيمٌ  داناست و مصلحت و مفسده بندگان بر او مخفى نيست\r\n وَ لَئِنْ سَأَلْتَهُمْ  و اگر بپرسى از مشركان عرب كه  مَنْ نَزَّلَ  كه فرو فرستاده است  مِنَ السَّماءِ  او آسمان يا از ابر  ماءً  آبى را يعنى باران  فَأَحْيا بِهِ  پس زنده كرد و تازه ساخت\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبه آن آب  الْأَرْضَ مِنْ بَعْدِ مَوْتِها  زمين را از پس مردگى و افسردگى آن  لَيَقُولُنَّ اللَّهُ  هر آينه گويند كه خداست كه اين كار مىكند نه غير او يعنى مقر و معترفند به آنكه اوست كه موجد ممكناتست از اصول و فروع آن با وجود اين بعضى از مخلوقات را به او در عبادت شريك ميسازند  قُلِ الْحَمْدُ لِلَّهِ  بگو شكر مر خدايراست كه مرا و تابعان مرا از اين ضلالت نگاه داشته و يا حمد خدا كن بر تصديق خود و اظهار حجت خود  بَلْ أَكْثَرُهُمْ  بلكه بيشتر كافران  لا يَعْقِلُونَ  در نمىيابند امر معقول را\r\n وَ ما هذِهِ الْحَياةُ الدُّنْيا  و نيست اين زندگانى دنيا  إِلَّا لَهْوٌ  مگر مشغولى بامر باطل  وَ لَعِبٌ  و بازى به چيزى بيحاصل و گويند لهو عمليست كه جوانان ميكنند از سر شهوت براى قضاى شهوت و لعب بازى كودكان يعنى دنيا در سرعت و انقضا و زوال بلهو و لعب جوانان و كودكان ميماند كه بيكجا جمع شوند و ساعتى بدان مبتهج گردند و اندك زمانى ملول و مانده شوند  وَ إِنَّ الدَّارَ الْآخِرَةَ  و بدرستيكه سراى ديگر  لَهِيَ الْحَيَوانُ  آنست كه سراى حياة ابدى است يعنى زندگانى جاودانى در آن سراى خواهد بود بخلاف زندگانى اين سراى كه در معرض فنا و زوالست  لَوْ كانُوا يَعْلَمُونَ  اگر باشند مردمان كه بدانند چيزها را هر آينه اختيار زندگانى دنيا نكنند بر سراى جاودانى و مشركان بر طريق شرك و عنادند\r\n فَإِذا رَكِبُوا  پس چون سوار شوند  فِي الْفُلْكِ  در كشتى و بسبب موت در گرداب اضطراب افتند  دَعَوُا اللَّهَ  بخوانند خداى را  مُخْلِصِينَ  در حالتى كه خالص كنندگان باشند  لَهُ الدِّينَ  براى خدا دين خود را يعنى در صورت آنها باشند كه مخلصانند چه ياد نكنند مر خدايرا و در دفع آن پناه جز بوى نبرند به جهت علم آنها بلكه كاشف شدايد نيست مگر او  فَلَمَّا نَجَّاهُمْ  پس آنهنگام كه رهاند خدا آنها را از غرق و بسلامت بيرون آرد ايشانرا  إِلَى الْبَرِّ  بسوى دشت كه خشكست  إِذا هُمْ  آنگاه ايشان  يُشْرِكُونَ  شرك آرند يعنى بازگردند به عادت خويش\r\n لِيَكْفُرُوا  تا كافر شوند به جهت شرك  بِما آتَيْناهُمْ  به آنچه داديم ايشانرا از نعمت نجات  وَ لِيَتَمَتَّعُوا  و تا برخوردار شوند به اجتماع بر عبادت اصنام و حمايت ايشان بر آن و يا برخورند از زندگانى اين جهان فانى  فَسَوْفَ يَعْلَمُونَ  پس زود باشد كه بدانند عاقبت كار خود را بوقت عقوبت\r\nبعد از آن بر سبيل تذكير نعمت ميفرمايد كه  أَ وَ لَمْ يَرَوْا  آيا نديدند و ندانستند اهل مكه  أَنَّا جَعَلْنا  آنكه گردانيديم شهر ايشان را كه مكه\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاست  حَرَماً آمِناً  حرمى با ايمنى بطريقى كه اهل آن ايمنند از قتل و غارت و ساير تعدى  وَ يُتَخَطَّفُ النَّاسُ  و حال آنكه ربوده ميشوند مردمان  مِنْ حَوْلِهِمْ  از گرداگرد ايشان يعنى گرداگرد بلد ايشان مردمانرا ميكشتند و اسير ميكردند و غارت ميكردند و كسى متعرض ايشان نميشود  أَ فَبِالْباطِلِ  آيا پس با وجود اين بباطل كه بتانند و يا شياطين  يُؤْمِنُونَ  ميگروند  وَ بِنِعْمَةِ اللَّهِ  و بنعمت خداى يعنى بچنين نعمتى ظاهر كه تمكن است در حرم و ايمنى از خوف و قتل و غارت و اسير  يَكْفُرُونَ  كافر ميشوند به جهت آنكه غير او را به او شريك ميسازند يعنى دليل كفر ايشان بر اين نعمت شرك ايشان است\r\n وَ مَنْ أَظْلَمُ  و كيست ستم‌كارتر  مِمَّنِ افْتَرى  از كسى كه بر بندد و بسازد  عَلَى اللَّهِ كَذِباً  بر خداى دروغى را و گمان برد كه او را شريكى هست  أَوْ كَذَّبَ بِالْحَقِّ  يا تكذيب كند به حق كه پيغمبر است يا قرآن لمّا جاءه آنهنگام كه آمد بوى  أَ لَيْسَ فِي جَهَنَّمَ  آيا نيست استفهام براى تقرير است يعنى البته هست در دوزخ  مَثْوىً  جايگاه اقامت  لِلْكافِرِينَ  براى ناگرويدگان يعنى البته مستوجب خلودند در دوزخ بجهة شرك و كفران\r\nو بعد از وعيد كافران در وعدهء مؤمنان ميفرمايد كه  وَ الَّذِينَ جاهَدُوا  و آنان كه كوشش كردند  فِينا  در حق ما و اقامت دين ما بر وجه اخلاص با نفس اماره كه جهاد اكبر است و يا با كفار كه جهاد اصغر است  لَنَهْدِيَنَّهُمْ  هر آينه بنماييم ايشانرا  سُبُلَنا  براههاى حق كه آن طريق ميسر است بمجازات ما و وصول بجنات ما و هر كه مجاهده كند در آنچه دانسته ما راه نمائيم او را به آنچه ندانسته و از سهل تسترى مرويست كه هر كه كوشش كند در اقامت سنت بنمائيم او را سبيل جنت و هر كه كوشش كند در طلب ما بنماييم او را راه دريافت خود كه من طلبنى وجدنى و هر كه ما را جويد يابد  وَ إِنَّ اللَّهَ  و بدرستى كه خداى  لَمَعَ الْمُحْسِنِينَ  با نيكوكارانست يعنى با مجاهدان بنصرت و اعانت در دنيا و يا ثواب مغفرة در آخرة\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nسورة الروم\r\nمكية و هى ستون آية ابى بن كعب از حضرت رسالت صلّى اللّه عليه و آله و سلّم روايت كرده كه هر كه سورهء روم بخواند حق تعالى او را ده حسنه بدهد بعدد هر فرشته كه تسبيح ميكنند در آسمان و زمين و تلافى هر عملى كند كه او در آن روز و شب ضايع ساخته باشد يعنى هر طاعت كه در آن روز و شب كرده باشد و خللى در آن راه يافته بموضع قبول افتد و در اول سوره عنكبوت گذشت كه ابو بصير از ابو جعفر عليه السّلام روايت كرده كه آن حضرت فرمود به خدا سوگند كه هر كه در شب بيست و سيم ماه رمضان سوره عنكبوت و روم بخواند وى از اهل بهشت باشد\r\nو چون حق تعالى در آخر سورهء عنكبوت بر طريق اجمال ذكر مجاهدين كرد در اين سوره تفصيل آن مينمايد و ميفرمايد كه   بِسْمِ اللَّهِ الرَّحْمنِ الرَّحِيمِ . الم   ابو جوزا از ابن عباس نقل كرده كه حروف مقطعه ثناهاى ربانىاند و هر حرفى اشارتست بصفتى كه حق تعالى را بدان ثنا گويند چنانچه الف از اين كلمه كنايتست از الوهيت و لام از لطف و ميم از ملك و يا الف اشارتست ببسم اللّه و لام بنام جبرئيل و ميم باسم محمد يعنى اللّه بواسطهء جبرئيل وحى فرستاد بمحمد و باقى وجوه در ما تقدم مذكور شد\r\nو بنابر آنكه اين حروف مقسم به باشند معنى آنست كه سوگند به اين حروف كه مبادى اسماء اللّه‌اند كه  غُلِبَتِ الرُّومُ  كه مغلوب شدند روميان يعنى فارسيان برايشان غلبه كردند\r\n فِي أَدْنَى الْأَرْضِ  در نزديكترين زمينى كه عرب داشتند نسبت به زمين روم و آنزمين اردن و فلسطين و كسكر و يا ميان اذرعات و بصرى و تفصيل اين قصه بر قول مفسران و مورخان چنانست كه در فارس زنى بود كه فرزندان او همه شجاع بودند و كسرى كه پرويز نام داشت و پادشاهى جميع فارس متعلق به او بود اين زن را بخواند و گفت من ميخواهم كه لشكرى بمحاربهء قيصر روم فرستم و يكى از فرزندان تو را امير سازم بگو كه كدام پسرت به اين امارت سزاوارتر است زن گفت فلان پسرم از گرگ باحذرتر است و از روباه محيل‌تر و آنكه قره‌خان نام اوست در كارها از تيغ و سنان رونده‌تر است اما پسر ديگرم كه شهريران نام اوست شجاع‌تر از شير است و حليم‌تر از كوه كسرى گفت من حليم‌تر را اختيار كردم پس ويرا طلبيده امارت لشكر به او تفويض نموده و بجانب روم روانه ساخت و شهريران با لشكر خود به زمين روم درآمده و با قيصر روم مقاتله نموده ظفر يافت و شهرها را خراب كرد و اين كارزار در اذرعات و بصرى كه نزديكتر از شهرهاى شام به زمين عرب و عجم است واقع شد و چون\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nخبر غلبه فارس بر روم در سال نهم از مبعث پيغمبر به مكه رسيد حضرت دلتنك شد و مشركان شاد شدند براى آنكه روميان اهل كتاب بودند و فارسيان گبر بودند و كتاب نداشتند و مشركان از روى شماتت با اهل ايمان ميگفتند كه شما و ترسايان اهل كتابيد و ما و فارسيان اميانيم پس غلبهء فارس بروم تفال ميكنيم كه ما بر شما غالب خواهيم شد حق تعالى براى تسليهء آنحضرت و اهل ايمان اين آيه فرستاد و بيان فرمود كه  وَ هُمْ  و روميان  مِنْ بَعْدِ غَلَبِهِمْ  از پس مغلوب شدن ايشان  سَيَغْلِبُونَ  زود باشد كه غالب شوند\r\n فِي بِضْعِ سِنِينَ  در اندك سال كه ميان سه و نه باشد و ابو بكر ابن قحافه اهل شرك را گفت كه شما به اين شاد شديد چشم شما روشن مباد به خدا كه اهل روم بر مردم فارس غالب خواهند شد در بضع سنين گفتند نه چنين است تو اين از كجا ميگوئى گفت از رسول ابى بن خلف بر پاى خواست و گفت كذبت دروغ گفتى گفت ابو بكر تو دروغ ميگوئى ايدشمن خداى ابى گفت اگر راست ميگوئى وقتى معين كن تا گرو بنديم اگر آنوقت منقضى شود چنان باشد كه تو ميگوئى من گرو مىدهم پس گرو بستند بر سه سال بده شتر چون پسر قحافه رسول را از اين صورت اخبار نمود حضرت فرمود كه خطا كردى زيرا كه بضع از ميان سه و نه است برو در مال و مدت بيفزاى ابن قحافه بازگشت و تا مدت نه سال بر صد شتر مراهنه كرد و اين صورت قبل آن بود كه كه گرو حرام شود چون ابن قحافه ميخواست كه از مكه برود ابى گفت ترا رها نكنم تا كه ضامن ندهى پسرش عبد اللّه ضامن پدر شد و چون ابى قصد كرد كه بجنك احد رود عبد اللّه گفت نگذارم تا ضامن بدهى ابى نيز ضامنى بداد و بجنك احد رفت بعد از واقعهء احد مجروح به مكه آمد و به آن جراحت بمرد - ابو سعيد خدرى روايت كرده كه در بدر چون مسلمانان ظفر يافتند بر مشركان در همانساعت خبر آمد كه روميان غلبه كردند بر فارسيان مسلمانان بسيار شاد شدند و ابن قحافه نزد ورثهء ابى رفته مال رهانه از ايشان بستد و نزد رسول آورد آنحضرت فرمود تا همه تصدق نمود و سبب غلبهء روميان بر فارسيان چنان بود كه شهريران چون بروميان غالب شد ولاية ايشان را خراب كرد روزى در مجلس شراب با برادر خود قره‌خان گفت من در خواب ديدم كه بر سرير كسرى نشسته‌ام اين سخن به گوش كسرى رسيد نامه نوشت بشهريران كه برادرت قراخان را بگير و گردن بزن و سرش نزد من فرست شهريران نامه را مطالعه كرد و جواب نوشت كه ايها الملك قراخان مردى شجاع است و ما را در اين زمين دشمنان بسيارند و از مردى چون وى چارهء نيست تعجيل در قتل وى مفرما كه در هر وقت كه خواهى توانى كشت كسرى سه نامهء متعاقب نوشت و در قتل او مبالغه نمود شهريران در هر نوبت دفعى در ميان ميانداخت و بهانه ميگفت كسرى در غضب\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nشده بار چهارم نوشت و برسولى داده باكابر لشكر كه من شهريران را معزول كردم و قراخان را والى ساختم و اسمالت نامه كه مشتمل بر انواع الطاف بود برسول داده و گفت چون امارت بقراخان قرار گيرد اين را بوى ده چون رسول نزد شهريران آمد و پيغام بگذرانيد شهريران از تخت به زير آمده گفت سمعنا و طاعة قراخان را بجاى خود بنشاند چون كار بر او قرار گرفت رسول استمالت نامهء كسرى بوى داد در آنجا نوشته بود كه برادر خود را بكش و سرش را نزد من فرست قراخان فرمود تا شهريران را بگرفتند و تيغ حاضر كردند و خواست تا برادر خود را گردن بزند شهريران گفت تعجيل مكن تا من ترا از سر اين آگاه دهم پس شخصى را فرستاد و آن نامه‌هاى كسرى را كه در باب آن نوشته بود بياورد و بر قراخان عرض كرد و گفت من بسه نامه كه در باب قتل تو نوشته ترا نكشتم تو بيك نامه مرا خواهى گشت قراخان در حال از تخت فرود آمده و ملك را ببرادر خود تفويض نمود پس شهريران رسولى بقيصر روم فرستاد كه مرا با تو سريست كه موجب ازدياد دولت و حشمت و سبب وسعت مملكت تست اما بجز مشافحة راست نيايد موضعى مقرر كن كه من و تو آنجا حاضر شويم با هر يكى پنجاه مرد قيصر چون بر مضمون نامه اطلاع يافت موعدى معين كرد با تمام لشكر خود آنجا رفت بجهة آنكه از فارسيان انديشه داشت شهريران با پنجاه مرد در مقابل او خيمه زد و فرود آمد پس در آن موضع با هم نشستند و مترجمانى آوردند تا مضمون اقوال را اعلام ايشان نمايد و با هر يك از ايشان كاردى بود شهريران گفت بدانكه دشمن تو كه اين شهرها را ويران كرد منم و برادر من و كسرى بر ما حسد برد و مرا امر كرد تا برادر را بكشم امر او را انقياد نكردم او برادر مرا بجاى من نشاند و والى ساخت و ويرا فرمود تا مرا بكشد اكنون هر دو با هم معاهده نموده‌ايم بسوگندان غلاظ و خلع اطاعت او كرده‌ايم و كمر انقياد ترا بر ميان جان بسته‌ايم ما را لشكرى ده تا با وى مقاتله كنيم و همهء ممالك او را به تصرف تو درآوريم بعد از آن اشارة بقيصر كرد كه سر در ميان دو كس باشد چون سه كس شنيدند آشكارا گردد صلاح در آنست كه مترجمان را بكشى قيصر بكشتن مترجمان امر كرد و لشكر بسيار بشهريران داده بكارزار كسرى فرستاد شهريران روانهء مملكت كسرى شد بهر شهر كه ميرسيد مىكند و ميسوخت تا كسرى مغلوب شده بناحيهء گريخت و ملك فارس بقيصر روم مسخر گشت و اينخبر بروايت ديگر در روز حديبيه برسول صلّى اللّه عليه و آله و سلّم رسيد مسلمانان شاد شدند و مشركان منكوب و مغلوب گشتند ابو عمرو شيبانى از رسول صلّى اللّه عليه و آله و سلّم روايت كند كه فارس را يك نطحه ياد و نطحه بر روم بود و بعد از آن ديگر ايشانرا دولت نبود و اهل روم ذات القرونند هرگاه قرنى برود قرنى ديگر بيايد تا آخر روزگار القصه آيهء مذكوره و آنچه بعد از اينست اخبار است از امورى كه در مستقبل\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبفعل آيد و اين از جملهء اعراض قرآنست بقوله تعالى  لِلَّهِ الْأَمْرُ  مر خدايراست امر و فرمان  مِنْ قَبْلُ  پيش از غلبهء فارس بروم  وَ مِنْ بَعْدُ  و بعد از غالب شدن روم بر فارس يعنى همه وقت قضاى او نافذ است و همه كار او در قبضهء اقتدار اوست پس مغلوبيت و غلبيت هر يك از ايشان از اول تا آخر بامر او سبحانه است و تلك الايام نداولها بين الناس در كشف الاسرار مراد بقبل و بعد قبل ازل است و بعد ابد يعنى امر ازلى و ابدى مر او راست كه خداوند ازل و ابد است  وَ يَوْمَئِذٍ  و در آن روز كه روميان بر فارسيان غلبه كنند  يَفْرَحُ الْمُؤْمِنُونَ  شاد خواهند شد مؤمنان\r\n بِنَصْرِ اللَّهِ  به يارى كردن خداى مر اهل كتاب را بر قومى كه كتاب ندارند چه در اين انقلاب تفالست مر اهل ايمان را و ظهور صدق اخبار مؤمنان و بردن گرو و ازدياد يقين صحابه  يَنْصُرُ  يارى ميدهد خداى  مَنْ يَشاءُ  هر كه را ميخواهد  وَ هُوَ الْعَزِيزُ  و اوست غالب مطلق انتقام كشد از جمعى كه خواهد  الرَّحِيمُ  مهربان غلبه دهد جمعى را بر جمعى بر وفق حكمت و مصلحت\r\n وَعْدَ اللَّهِ  وعده كرد خداى غلبهء روم را بر فارس و فرح مؤمنان را وعده كردنى درست و راست  لا يُخْلِفُ اللَّهُ وَعْدَهُ  خلاف نكند خدا وعدهء خود را چه دروغ بر او ممتنع است پس البته راست ميسازد و هر وعدهء كه ميدهد بوفا مقرون ميگرداند  وَ لكِنَّ أَكْثَرَ النَّاسِ  و ليكن بيشتر مردمان  لا يَعْلَمُونَ  نميدانند وعده و صحت وعدهء او را بجهة جهل ايشان و عدم تفكر ايشان جهة جحود و عناد ايشان\r\n يَعْلَمُونَ ظاهِراً  ميدانند چيزيرا كه آشكارا و مشاهد است  مِنَ الْحَياةِ الدُّنْيا  از زندگانى دنيا يعنى مال و متاع و جاه و دولت و ساير منافع و مضار آن را يا اسباب معايش و تجارت و در وسيط آورده كه مراد بناكردن و زراعت و اجراى انهار و قنوات كردنست كه اكثر اهل دنيا قواعد آن را ميدانند  وَ هُمْ عَنِ الْآخِرَةِ  و ايشان از آخرت كه غايت مقصود است  هُمْ غافِلُونَ  ايشان بىخبرانند و غافلانند و به جهت اين دائم در تعمير دنيااند و تخريب آخرت از شيخ حسن مرويستكه به خدا كه خلاقت و علم ايشان بامور دنيا بر وجهى رسيده كه درهم را به ناخن خود منقلب ميسازند و از وزن آن خبر ميدهند بر آن نحوى كه هست و اصلا نميدانند كه نماز را چون بايد گذارد از ابو عبد اللّه عليه السّلام پرسيدند تفسير يعلمون ظاهرا من الحيوة الدنيا فرمود منه الرجز و النجوم و از جملهء علم ايشان به ظاهر حياة الدنيا علم رجز است و علم نجوم كه براى تدبير دنيا نيك مىورزند بعد از بيان غفلت اهل دنيا و اشتغال ايشان به آنكه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمثمر ثمر علم تفكر است در امر آخرت و عدم تحصيل زاد آخرت بندگان را ترغيب مىكنند بر تفكر و تدبر در آنچه دالست بر توحيد\r\nو ميفرمايد كه  أَ وَ لَمْ يَتَفَكَّرُوا  آيا تفكر نمىكنند يعنى بايد كه تفكر نمايند  فِي أَنْفُسِهِمْ  در نفسهاى خود به اين معنى كه احداث تفكر كنند در خود تا محقق شود ايشان را كه قدرت مبدع بر اعادهء ايشان مانند قدرت اوست در ابداى آن و يا بايد كه در كار خود تفكر نمايند كه اقربست بايشان از غير آن تا از آن راه برند بر وجود صانع عالم كه متصف بقدرت باهره با جميع امور ممكنه كه از جمله اعاده است  ما خَلَقَ اللَّهُ  نيافريد خداى  السَّماواتِ وَ الْأَرْضَ  آسمانها و زمينها را  وَ ما بَيْنَهُما  و آنچه در ميان آسمان و زمين است  إِلَّا بِالْحَقِّ  مگر به حق به جهت غرض صحيح كه آن استدلالست به آن بر توحيد و قدرة حضرت عزة نه براى باطل و بازى بيفايده  وَ أَجَلٍ مُسَمًّى  و به جهت تقدير وقتى نام برده شده كه نزد آن منتهى شوند و اثرى از آنها باقى نمانده مراد روز قيامتست كه چون در رسد تمام زمين و آسمان را و ما بينهما معدوم گردد  وَ إِنَّ كَثِيراً مِنَ النَّاسِ  و بدرستيكه بسيار از مردمان  بِلِقاءِ رَبِّهِمْ  به رسيدن بجزاى پروردگار خود كه وقت رستخيز است  لَكافِرُونَ  مر ناگرويدگانند و منكران و پندار ايشان آنست كه دنيا ابديست و آخرت واقع نخواهد شد\r\n أَ وَ لَمْ يَسِيرُوا فِي الْأَرْضِ  آيا سير نمى كنند يعنى بايد كه سير كنند در زمين يعنى بمواضع هلاكت عاد و ثمود بوقت تجارت و رحلت  فَيَنْظُرُوا كَيْفَ كانَ  پس ببينند كه چگونه بود  عاقِبَةُ الَّذِينَ  سر انجام آنان كه بودند  مِنْ قَبْلِهِمْ  پيش از ايشان از امم ماضيه  كانُوا  بودند آنگروه  أَشَدَّ مِنْهُمْ  سخت‌تر از اهل مكه  قُوَّةً  از روى توانائى چون عاد و ثمود  وَ أَثارُوا الْأَرْضَ  و بگردانند زمين را ظاهر آن را به باطن به جهت زراعت كردن و درخت نشاندن و معادن و چشمها بيرون آوردن و غير آن  وَ عَمَرُوها  و عمارت كردند مر آنها را  أَكْثَرَ مِمَّا عَمَرُوها  بيشتر از آنچه عمارت كردند يكسان كه اهل وادى غير ذى زرع‌اند يا آنكه عمر يافتند در دنيا بيشتر از عمر قريش  وَ جاءَتْهُمْ رُسُلُهُمْ  و آمدند بايشان پيغمبران ايشان  بِالْبَيِّناتِ  بآيتهاى روشن و معجزهاى هويدا و ايشان بدان نگرويدند حق تعالى دمار از روزگار ايشان برآورد  فَما كانَ اللَّهُ لِيَظْلِمَهُمْ  پس نبود خداى كه ظلم كرده باشد بايشان بىارسال رسولان و بىكفر و تكذيب ايشان را هلاك كرده باشد  وَ لكِنْ كانُوا  و ليكن بودند كه  أَنْفُسَهُمْ يَظْلِمُونَ \r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبر نفسهاى خود ستم كردند بجهة علم ايشان به آنچه مؤدى هلاكت ايشان شد و معرفت ايشان بموجب عقوبات كه عدم قبول ايمانست و با وجود ظهور حقيقت آن بر ايشان\r\n ثُمَّ كانَ  پس هست  عاقِبَةَ الَّذِينَ أَساؤُا  سر انجام آنان كه بد كردند يعنى كافر شدند  السُّواى  عقوبات دنيا كه عذاب دنيا و آخرتست گويند سوأى اسم دوزخ است مانند حسنى و طوبى كه اسم بهشتست يعنى دوزخ عاقبة ايشان باشد  أَنْ كَذَّبُوا  بسبب آنكه تكذيب كردند  بِآياتِ اللَّهِ  بآيتهاى خداى يعنى باور نداشتند قرآن را يا نگرفتند بدلايل قدرت  وَ كانُوا بِها  و بودند كه به آن آيتها  يَسْتَهْزِؤُنَ  استهزا ميكردند\r\nبعد از آن بر سبيل تذكير نعمت ميفرمايد كه  اللَّهُ يَبْدَؤُا الْخَلْقَ  خداى ميافريند خلق را از نطفه  ثُمَّ يُعِيدُهُ  پس ديگر باره زنده ميگرداند و برانگيزاند بعد از مرگ  ثُمَّ إِلَيْهِ  پس بسوى جزا و حكم او يرجعون باز گردانيده شوند و حفص بتا ميخواند بر طريق خطاب يعنى باز گردانيده شويد شما\r\n وَ يَوْمَ تَقُومُ السَّاعَةُ  و در روزى كه قائم شود قيامت  يُبْلِسُ الْمُجْرِمُونَ  خاموش شوند و متحير بمانند مشركان مانند خاموشى و تحير كسى كه منقطع شود از حجت و برهان\r\n وَ لَمْ يَكُنْ لَهُمْ  و نباشد مر ايشانرا  مِنْ شُرَكائِهِمْ  از انبازان ايشان يعنى از خدايان كه شركاء نام نهاده‌اند چون ملائكه و اصنام  شُفَعاءُ  و درخواست كنندگان يعنى ايشان در دنيا ميگويند كه الهه شفعهاى ما خواهند بود در آن روز از شفاعت ايشان محروم و نااميد مانند  وَ كانُوا  و باشند كافران  بِشُرَكائِهِمْ  بانبازان  كافِرِينَ  ناگرويدگان يعنى از مطلوب خود نااميد گردند و از ايشان بيزار گردند و گويند معنى آنست كه ايشان بسبب انبازان خود ناگرويدگان به خدا\r\n وَ يَوْمَ تَقُومُ السَّاعَةُ  و در روزى كه قايم گردد قيامت  يَوْمَئِذٍ  آن هنگام  يَتَفَرَّقُونَ  پراكنده گردند مردمان از هم جدا شوند گروهى روى باعلا عليين آورند و جمعى در اسفل السافلين افتند و بعضى بر درجهء وصلت و برخى بر در كه مفارقت و جمعى از دولت وصول بجنان نازان و برخى بر آتش نيران گدازان\r\nچنانچه ميفرمايد كه  فَأَمَّا الَّذِينَ آمَنُوا  پس اما آنان كه گرويده‌اند  وَ عَمِلُوا الصَّالِحاتِ  و كردند كارهاى پسنديده و شايسته  فَهُمْ فِي رَوْضَةٍ  پس ايشان در مرغزارى پر ازهار و انهار  يُحْبَرُونَ  شادمان گردانيده شده باشند بر وجهى كه اثر آن بر صحيفهء رخسار ايشان ظاهر باشد چه مكرم باشند بكرامت ازلى و متنعم بنعمت لم يزلى و محلى باشند بزيور و حلى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nو در احقاف از عياشى نقل كرده كه متوج باشند بتاج عزت و در عين المعانى گفته كه آواز خوش شنوانند ايشان را و ايشان را هيچ لذتى مثل سماع نباشد و در خبر است كه ابكار بهشت غناء كنند باصواتى كه خلايق مثل آن نشنيده باشند و اين افضل نعم بهشت بود چنان كه در كشاف از پيغمبر صلّى اللّه عليه و آله و سلّم نقل كرده كه ذكر جنت و نعيم فرمود و در آخر مجلس اعرابى برخاست و گفت يا رسول اللّه در بهشت سماع باشد فرمود نعم سماع باشد بدرستى كه در بهشت جوئيست كه در كنار آن حوران بكر نشسته‌اند سفيد اندام و فراخ چشم با حدقه سياه كه غنا كنند به آوازهائى كه هرگز مانند آن هيچكس نشنيده باشد و اين از بهترين نعم بهشت است و در مجمع اين روايت از ابى دردا نقل كرده و بعد از آن گفته كه ابو دردا را بعد از ذكر اين سؤال كردند كه مغنيات بهشت بچه چيز تغنى كنند فرمود كه بالتسبيح و از ابو دردا منقولستكه رسول صلّى اللّه عليه و آله و سلّم صفت بهشت ميكرد مردى بر پاى خاست و گفت يا رسول اللّه من مردىام كه آواز خوش بسيار دوست ميدارم در بهشت آواز خوش باشد فرمود آرى و الذى نفسى بيده يعنى آرى بخدائى كه نفس من بفرمان اوست كه در بهشت درختى استكه چون وحى كند آن درخت را كه سماعى بشنوان بندگان را كه در دنيا خود را از استماع لهو و لعب بازداشته‌اند درخت بآواز آيد بتسبيح و تهليل آنچنان آوازى كه خلايق مانند آن را نشنيده باشند و از مغيره نيز روايتست كه پيغمبر صلّى اللّه عليه و آله و سلّم فرمود كه در بهشت درختانى استكه چون اهل بهشت را سماع آرزو باشد خداى تعالى از زير عرش بادى بفرستد تا بر آن درختان آيد و برگهاى آن را بجنباند و بر يكديگر زند از آنجا آوازى برآيد كه اگر اهل دنيا بشنوند از طرب هلاك شوند و بروايت صحيحه باسانيد معتبره از حضرت رسالت مرويستكه هيچ بندهء در بهشت داخل نشود مگر كه نزد سرين و پائين او دو كس از حور العين بنشينند و غنا كنند براى او نيكوترين آوازى كه جن و انس او را نشنيده باشند و آن از مزمار شيطان نباشد بلكه بتمجيد و تحميد حق تعالى باشد و صاحب كشف الاسرار آورده كه فردا دوستان خدا در روضات جنان ميان رياحين بشادى سماع كنند و فرمان آيد بداود كه به آن نغمهء دل آويز و صوت شور انگيز كه تو را داده‌ام زبور بخوان و بموسى خطاب رسد كه اى موسى تورية تلاوت كن و بعيسى ندا رسد كه تو بقرائت انجيل مشغول شو و بطوبى خطاب آيد كه اى طوبى و از دل آواى بتسبيح ما بگشا و اسرافيل مخاطب شود كه اى اسرافيل تو قرائت قرآن كن ثعلبى در تفسير خود از اوزاعى نقل كرده كه هيچكس را آواز خوشتر از آواز اسرافيل نباشد چون افتتاح بغنا كند تمام فرشتگان از اوراد و اذكار خود بازمانند حاصل كه شريفترين لذتى در بهشت سماع خواهد بود و لهذا\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبعضى مفسران يحبرون را تفسير كرده‌اند بيلذون بالسماع اينست حال مؤمنان در بهشت\r\n وَ أَمَّا الَّذِينَ كَفَرُوا  و اما آنان كه نگرويده‌اند  وَ كَذَّبُوا بِآياتِنا  و تكذيب كرده‌اند آيتهاى ما را يعنى قرآن يا دلايل قدرت را  وَ لِقاءِ الْآخِرَةِ  و رسيدن به آن سراى يعنى بروز حشر و نشر  فَأُولئِكَ  پس آن گروه  فِي الْعَذابِ مُحْضَرُونَ  در عذاب دوزخ حاضر كرده شدگانند كه هرگز از آن غايب نشوند و بعد از ذكر وعد و وعيد در بيان آنچيزى كه موصل بوعده است و منجى از وعيد مىفرمايد كه چون عاقبت امور بندگان با روضات جنانست و يا دركات نيران\r\n فَسُبْحانَ اللَّهِ  پس تسبيح كنيد و تنزيه نماييد خدايرا تسبيحى و تنزيهى بر وجه لايق و شايسته او و نزد ابن عباس و معظم مفسران مراد بتسبيح اينجا صلاة است يعنى نماز گذاريد براى خدا  حِينَ تُمْسُونَ  هنگامى كه بشبانگاه درآييد مراد نماز شام و خفتن است  وَ حِينَ تُصْبِحُونَ  و هنگامى كه ببامداد درآييد مراد نماز صبح است\r\n وَ لَهُ الْحَمْدُ  و مر او راست سپاس و ستايش  فِي السَّماواتِ وَ الْأَرْضِ  در آسمانها و زمينها يعنى هر كه در آسمان و زمين است حمد و ثنا و و ستايش او مىكند  وَ عَشِيًّا  و نماز گذاريد در طرف آخر روز يعنى نماز عصر  وَ حِينَ تُظْهِرُونَ  و هنگاميكه درآييد بوقت ظهر يعنى نماز پيشين را صاحب لباب گفته كه تسبيح مناسب آنست كه برفع صوت باشد پس اتصال آن بصلاة جهريه خالى از نسبتى نيست و حمد چون دلالة بر رفع صوت ندارد پس تخصيص ذكرش به نماز اخفائيه مناسب مىنمايد و در كشاف آورده كه ابن عباس را گفتند كه هيچ مييابى آيتى را كه دلالت بر وجوب پنج وقت نماز شبانه روزى كند وى اين آيه تلاوة فرمود كه مراد بتمسون صلاة مغرب و عشاست و تصبحون صلاة صبح و عشيا عصر و تظهرون صلاة ظهر و گفته‌اند كه مخصوص بودن صلاة ليل با هم باسم تسبيح و صلاة نهار باسم حمد جهة آنست كه انسان در نهار منقلبست در احوالى كه موجب حمد خداست بر آن و در ليل بر احوالى است كه موجب تنزيه او سبحانه است در آن مانند نوم و توابع آن فلهذا حمد بنهار مخصوص گشت و صلاة نهار به آن تسميه يافت و تسبيح مختص شد بليل و صلاة ليل به آن مسمى شد حاصل كه ميفرمايد كه در اين پنج وقت بتسبيح و حمد او سبحانه مشغول شويد بر وجه اخلاص و غيرى را بر او شريك مسازيد\r\nزيرا كه اوست كه  يُخْرِجُ الْحَيَّ  بيرون ميآورد زنده را  مِنَ الْمَيِّتِ  از مرده چون انسان از نطفه و مرغ از بيضه و نخلة از نواة و سنبله از حبه و يا مفسد از مصلح و مؤمن از\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكافر و عالم از جاهل  وَ يُخْرِجُ الْمَيِّتَ  و بيرون ميآورد مرده را  مِنَ الْحَيِّ  از زنده به عكس آنها كه مذكور شد و يا حياة را در عقب موت و به عكس  وَ يُحْيِ الْأَرْضَ  و زنده ميگرداند زمين را بگياه  بَعْدَ مَوْتِها  پس از افسرده‌گى و پژمردگى و خشكى و نزارى آن  وَ كَذلِكَ  و مانند اين اخراج  تُخْرَجُونَ  بيرون آورده خواهيد شد چه اين نيز تعقيب حياتست موت را مراد آنست كه ابداء و اعاده متساويند در قدرت آنكسى كه قادر است بر اخراج ميت از حى و حى از ميت و اماتت حى - انس ابن مالك از سيد عالم صلّى اللّه عليه و آله و سلّم رواية كرده كه آنحضرت فرموده كه هر كه ميخواهد كه فرداى قيامة اعمال حسنهء او را كيل كنند بكيل تمامتر بايد كه اين آيه بخواند  وَ كَذلِكَ تُخْرَجُونَ  و برواية ديگر آخر سورهء و الصافات يعنى سبحان ربك رب العزة عما يصفون تا آخر به آن منضم سازد حق تعالى بكيل تمام اعمال او را وزن سازد و نيز از حضرت رسالت صلّى اللّه عليه و آله و سلّم مرويست كه هر كه بامداد و شبانگاه اين آيه بخواند تلافى كرده باشد هر عبادتى كه از او فوت شده باشد از نوافل و دعوات و تسبيحات و نيز فرموده كه هر كه در عقب هر نماز فريضه اين آيه بخواند بعدد قطرات باران و برك درختان و خاك روى زمين از براى وى ده حسنه بنويسند و ضحاك روايت كرده كه هر كه اين آيه بخواند بآيهء سبحان ربك رب العزة عما يصفون تا آخر ثواب او برابر كسى باشد كه دويست بنده آزاد كرده باشد\r\nو حق تعالى بجهة تنبيه بر دلايل توحيد در عقب اين آيه مى فرمايد كه  وَ مِنْ آياتِهِ  و از جملهء نشانهاى قدرت خداى  أَنْ خَلَقَكُمْ  آنست كه بيافريد شما را  مِنْ تُرابٍ  از خاك يعنى اصل همه را از خاك آفريده كه آدم عليه السّلام است كه پدر همهء شما است و يا آنكه شما را از نطفه خلق كرد و نطفه را از غذا و غذا را از خاك  ثُمَّ إِذا أَنْتُمْ  پس آنگاه كه شما آفريده‌ايد  بَشَرٌ تَنْتَشِرُونَ  آدميانيد كه پراكنده ميشويد در زمين يعنى بسى روزگار برنيامد كه در زمين پراكنده شديد و در همه جا متفرق گشتيد و هر جا براى خود وطن ساختيد پس كسى كه قدرت او به اين مرتبه باشد چگونه قادر بر اعادهء شما نباشد و مستحق عبادت نبود  وَ مِنْ آياتِهِ  و از جملهء علامات داله بر قدرت باهره\r\n أَنْ خَلَقَ لَكُمْ  آنست كه بيافريد براى شما  مِنْ أَنْفُسِكُمْ  از نفسهاى شما يعنى از جنس شما و از شكل شما  أَزْواجاً  زنان را  لِتَسْكُنُوا إِلَيْها  تا ميل كنيد بايشان بحسب جنسيت چه جنسيت سبب الفت و انسيت است و عدم جنسيت واسطهء مخالفت و منافرة است  وَ جَعَلَ بَيْنَكُمْ  و ساخت يعنى پديد آورد ميان شما و ازواج شما بعد از آنكه سابقهء معرفت نبوده\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nميانهء شما  مَوَدَّةً  دوستى  وَ رَحْمَةً  و مهربانى بواسطهء ازدواج تا موجب انتظام امر معاش شود چه تعيش ايشان موقوفست بر مودة و مهربانى و نزد بعضى موت كناية از جماع است و رحمة كناية از ولد در خبر است كه مردى نزديك رسول صلّى اللّه عليه و آله و سلّم آمد و گفت يا رسول اللّه مرا از كارى تعجب مىآيد و آن اينست كه مردى و زنى كه هرگز يكدگر را نديده باشند چون ميان ايشان مناكحة واقع شود و يكروز با يكدگر صحبت كنند بحيثيتى ميان ايشان مودت پيدا شود كه از آن عظيم‌تر نباشد فرمود اين از قبل حق تعالى است آنجا كه فرموده و من آياته ان خلق لكم من انفسكم ازواجا لتسكنوا اليها  وَ جَعَلَ بَيْنَكُمْ مَوَدَّةً وَ رَحْمَةً إِنَّ فِي ذلِكَ  بدرستى كه در آفريدن ازواج و مشاكل و مشابه مردان در بشرية  لَآياتٍ  هر آينه نشانه است  لِقَوْمٍ يَتَفَكَّرُونَ  مر گروهى را كه تفكر كنند و بر حكمت اين صورت مطلع شوند\r\n وَ مِنْ آياتِهِ  و از دلايل و قدرت او  خَلْقُ السَّماواتِ وَ الْأَرْضِ  آفريدن آسمانها و زمينهاست و آنچه در ميان آنهاست از عجايب خلق و بدايع صنع و دلايل حكمة و قدرت كامله  وَ اخْتِلافُ أَلْسِنَتِكُمْ  و مخالفت زبانهاى شما در لغات چه هر صنفى را لغتى را تعليم فرموده و الهام ايشان نموده صنف آن را از عربى و تركى و فارسى و هندى و امثال آن و در لباب آورده كه اصول تمام زبانهاى مختلفه هفتاد و دو است و از آن جمله نوزده در اولاد سام است و هفده در اولاد حام و سى و شش در بنى يافث و اگر اين لغات مختلفه از قبل حق تعالى است پس آن فاعل او شده و ابتداى آن نموده و اگر مواضعه است از قبل بندگان پس وى تيسير آن فرموده و بر ايشان آسان ساخته  وَ أَلْوانِكُمْ  و ديگر اختلاف رنگهاى شما در سفيدى و سرخى و سياهى و زردى و يا در تخطط اعضاء و تشكيل آن چه هيچ آدمى در هر چيز مشابه آدمى ديگر نيست حتى توأمين كه با وجود توافق مواد و اسباب ايشان البته در بعضى از چيزها مخالف خواهد بود اين نيست مگر به جهت تراكيب بديعه و لطايف عجيبه و دلالت بر كمال قدرت او و اگر اين نوع اختلاف نمىبود بلكه آدميان متوافق و متشاكل يكدگر مىبودند هر آينه موجب التباس ميشد و امتياز ميان ايشان نمىبود بجهة مصالح كثيره متعطل ميگشت  إِنَّ فِي ذلِكَ  بدرستيكه در مخالفت السنه و الوان آدميان با آنكه از يك پدر و مادر بزاده باشند  لَآياتٍ لِلْعالِمِينَ  هر آينه نشانهاى قدرت ماست مر عالميان را يعنى بر هيچ عاقلى از ملك و جن و انس پوشيده نيست و همه ميدانند كه در اين اختلاف حكمتهاى كليه مندرج است چه عدم امتياز ميان اشخاص آدميان در زبان و الوان و اعضا موجب تعطيل مهمات مىبود و باعث فساد نظام عالم و حفص بكسر لام ميخواند يعنى اين آيات مر اهل\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nعلم راست كه در آن نظر ميكنند و بغور آن ميرسند\r\n وَ مِنْ آياتِهِ  و از علامات قدرت كاملهء او  مَنامُكُمْ  خواب كردن شماست  بِاللَّيْلِ وَ النَّهارِ  در شب و روز به جهت استراحت نفسانى و قوت قواى حيوانى و  ابْتِغاؤُكُمْ  و جستن شما روزى را  مِنْ فَضْلِهِ  از بخشش او يعنى طلب معاش بروز و شب و نزد اكثر مفسران مراد منام است بليل و نهار يعنى اول مخصوص است بشب و ثانى بروز پس در آيه تقديم و تاخير باشد بحسب معنى  إِنَّ فِي ذلِكَ  بدرستى كه در خواب شب و معيشت روز لآيات دلالتهاست و عبرتها  لِقَوْمٍ يَسْمَعُونَ  براى گروهى كه بشنوند به گوش هوش و سماع تفهم و استبصار چه حكمت در او ظاهر و باهر و آشكارا و هويداست\r\n وَ مِنْ آياتِهِ  و از نشانهاى حكمت است  يُرِيكُمُ الْبَرْقَ  مينمايد بشما برق را  خَوْفاً  جهة ترسيدن مسافران از رسيدن صاعقه بايشان  وَ طَمَعاً  و بجهة طمع مقيمان به رسيدن ياران و يا ترسيدن مطلق آدميان به رسيدن صاعقه بر ايشان و يا به جهت خوف نيامدن باران  وَ يُنَزِّلُ مِنَ السَّماءِ ماءً  و فرو ميفرستد از جانب آسمان يا ابر آب باران را  فَيُحْيِي بِهِ  پس زنده ميگرداند به آن  الْأَرْضَ  زمين را تا از آن گياه تر و تازه ميرويد  بَعْدَ مَوْتِها  پس از افسرده‌گى آن  إِنَّ فِي ذلِكَ  بدرستيكه در برق و باران  لَآياتٍ  هر آينه علاماتست بر قدرت الهى  لِقَوْمٍ يَعْقِلُونَ  براى گروهى كه تعقل كنند و عقول خود را كار فرمايند در استنباط اسباب حوادث تا بر ايشان ظاهر گردد كمال قدرت صانع در امر حادثى\r\n وَ مِنْ آياتِهِ  و از نشانهاى توانائى او بر جميع افعال ممكنه  أَنْ تَقُومَ السَّماءُ  آنست كه ايستاده است آسمان بيستون  وَ الْأَرْضُ  و زمين  بِأَمْرِهِ  بفرمان او يعنى قيام آنها بنگهداشت اوست مر آنها را بدون علاقه و ستون  ثُمَّ إِذا دَعاكُمْ  پس چون بخواند شما را بواسطهء سرافيل بنفخهء اخيره  دَعْوَةً  خواندن بدين نوع كه گويد ايمرده گان بيرون آييد  مِنَ الْأَرْضِ  از زمين  إِذا أَنْتُمْ تَخْرُجُونَ  پس آنگاه شما بيرون آييد از قبرهاى خود براى جزاى كردار نيك و بد يعنى همچنانكه قادر است بر آنكه حفظ آسمان و زمين كند همچنين قادر است بر اخراج موتى از زمين چه قدرة بالذات دارد نسبت بهمهء ممكنات\r\n وَ لَهُ مَنْ فِي السَّماواتِ وَ الْأَرْضِ  و مر او راست آنچه در آسمانها و زمينهاست  كُلٌّ لَهُ قانِتُونَ  همهء آنها مر او را فرمان بردارانند در موت و حياة و بعث و نشور و غير آن از افعال او در ايشان\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nو به هيچ وجه از حكم او تمرد نمىتوانند كرد و اگرچه اطاعت و عبادت نميكنند\r\n وَ هُوَ الَّذِي  و او آنكس استكه  يَبْدَؤُا الْخَلْقَ  اول بار ميآفريند خلق را  ثُمَّ يُعِيدُهُ  پس باز زنده گرداند بعد از آنكه مرده باشند  وَ هُوَ  و بازآوردن و زنده گردانيدن در بار دويم  أَهْوَنُ عَلَيْهِ  آسان‌تر است بر خداى از اصل آفريدن در اول بار نسبت بقدرت شما و قياس به اصول شما و اگر نه ابدا و اعاده نزد او يكسانست يعنى چونكه شما اعتقاد داريد به آنكه قدرت شما بصنعتى در بار دويم با وجود آلات و اسباب آن اهون و اسهل است از قدرت شما بدون اسباب و آلات پس چرا با بدا اقرار داريد و باعاده منكريد  وَ لَهُ الْمَثَلُ  و مر او راست وصف عجيب ايشان مانند قدرت كامله عامه تامه و وحدت ذات و عظمة صفات  الْأَعْلى  برتر است و بر غير او روا نيست كه مساوى آن داشته باشد و يا قريب به آن و همين حق تعاليست كه موصوفست به اين وصف بزرگوار  فِي السَّماواتِ وَ الْأَرْضِ  در جميع آسمانها و زمينها يعنى آنچه در آسمان و زمين است او را به اين وصف ميكنند بنطق و دلالة مراد آنست كه او سبحانه بر السنهء جميع خلايق و السنهء همهء دلايل موصوف و معروف گشته به اين كه قادريست كه عاجز نيست از ايشان باعادهء و غير آن از مقدورات  وَ هُوَ الْعَزِيزُ  و اوست غالب بر همهء مقدورات كه از جملهء آن ابدا و اعاده است  الْحَكِيمُ  دانا بصواب كه همهء افعال او بر مقتضاى حكمتست و نزد مجاهد مثل الاعلى قول لا إله الا اللّه است يعنى مر او راست وصف اعلى كه آن وصف اوست بوحدانيت و مؤيد اينست\r\n ضَرَبَ لَكُمْ  بيان كرد خداى براى شما  مَثَلًا مِنْ أَنْفُسِكُمْ  مثلى فراگرفته شده از احوال نفسهاى شما كه اقرب امور است بشما و آن معنى اينست كه  هَلْ لَكُمْ  آيا هست شما را اى آزادگان  مِمَّا مَلَكَتْ أَيْمانُكُمْ  از آنچه مالك شده است دستهاى شما يعنى از مماليك شما كه ملك يمين‌اند  مِنْ شُرَكاءَ  از انبازان  فِي ما رَزَقْناكُمْ  در آنچه روزى كرده‌ايم و داده‌ايم شما را از اموال و اسباب  فَأَنْتُمْ  پس شما و ايشان باشيد  فِيهِ سَواءٌ  در آن چيز يكسان يعنى چنان كه شما تصرف ميكنيد در ملك و مال خود ايشان نيز توانند كه در آن تصرف كنند  تَخافُونَهُمْ  ترسيد از ايشان كه به تصرف در آن مستقل شوند  كَخِيفَتِكُمْ  مثل ترسيدن شما آزادان  أَنْفُسِكُمْ  از نفسهاى شما از شريكان آزاد كه امثال شمااند خلاصهء سخن آنست كه اى خواجگان راضى هستيد به آنكه شما بندگان خود را در ملك و مال خود شريك سازيد در تصرف در آن و تسلط در آن مساوى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nيكدگر باشيد در تفضل و از استقلال ايشان ترسان شويد هم چنان كه بعضى احرار از بعضى هراسانند پس چونكه راضى نيستيد چگونه راضى ميشويد از براى من كه رب الاربابم و مالك احرار و عبيد كه بعضى از عبيد مرا شريك من ميسازيد بچه وجه روا ميداريد كه در آنچه من آفريده‌ام كس با من شريك باشد از بندگان و آفريدگان من در بعضى تفاسير هست كه چون حضرت رسالت اين آيه بر صناديد قريش خواند همه متفق الكلمه گفتند كلا و اللّه يكون ذلك ابدا حاشا كه اين هرگز نتواند بود حضرت فرمود شما بندگان خود در مال خود شركت نميدهيد پس چگونه آنان كه بندگان خدايند در ملك او شريك ميسازيد  كَذلِكَ  مانند اين  نُفَصِّلُ الْآياتِ  تفصيل ميكنيم و مبين ميسازيم دلايل وحدت خود را  لِقَوْمٍ يَعْقِلُونَ  براى گروهى كه عقل خود را در تدبر امثال كار فرمايند چه تمثيل كاشف معانى و موضح آنست از براى اهل دانش زيرا كه آن بمنزله تصوير معانيست اما جاهلان و ظالمان از حقيقة اين سخنان بيخبرند\r\nهمچنانكه ميفرمايد كه  بَلِ اتَّبَعَ الَّذِينَ  بلكه پيروى ميكنند آنان كه  ظَلَمُوا  ستم كردند بر خود بجهة شرك كه ان الشرك لظلم عظيم  أَهْواءَهُمْ  آرزوهاى خود را  بِغَيْرِ عِلْمٍ  در حالتى كه نادان و بىدانشند چه دانا اگر پيروى هواى خود كند غالب آنست كه علم او ويرا از آن بازدارد بخلاف جاهل كه چيزى مانع و صارف او نمىشود از اتباع هواى نفس  فَمَنْ يَهْدِي  پس كيست كه راه نمايد  مَنْ أَضَلَّ اللَّهُ  آن را كه فرو گذاشت خداى او را يعنى بسبب خذلان و منع لطف و توفيق گمراه شد مراد آنست كه هر كه علم حق تعالى تعلق گرفته باشد كه لطف و توفيق او را هداية نميدهد بجهة عناد و جحود و رسوخ كفر او با وجود آيات ظاهرهء هاديه و حجج واضحه نزد او و بسبب او حق تعالى تخليهء او كرده باشد و او را در ولاى خذلان فرو گذاشته هيچكس او را به راه راست ندارد و از ضلالة مهلكه بهداية منجيه‌اش نرساند  وَ ما لَهُمْ  و نيست مشركان مكه را  مِنْ ناصِرِينَ  از هيچ ياران و هواداران كه ايشانرا از ضلالة برهاند و از آفة لازمهء آن كه عقوبت دنيا و آخرتست ايشان را نگاه دارد و چون دانستى اى محمد كه مشركان از ضلالة بهداية مهتدى نميشوند و در وادى غواية خود مصر و راسخ‌اند\r\n فَأَقِمْ وَجْهَكَ  پس راست گردان روى خود را  لِلدِّينِ  براى دين حق يعنى بر جادهء دين اسلام استقامة نماى و يا عمل خود را راسخ گردان براى خداى  حَنِيفاً  در حالتى كه مايل باشى از همهء اديان باطله بدين اسلام و ملتفت نشوى بدين ديگر يعنى ملازم و متابع دين خداى باش كه جادهء اسلام است و براست و چپ التفات\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمكن و از آن ميل منماى مخاطب حضرت رسالتست و مراد جميع مكلفان‌اند يعنى بندگان بر دين اسلام ثابت قدم شويد و به هيچ وجه از آن روى مگردانيد و ملازم شويد  فِطْرَتَ اللَّهِ  خلقت خداى را كه دين اسلام است و پيروى نماييد ملت درست و راست او را كه بهترين و نيكوترين ملتهاست  الَّتِي فَطَرَ النَّاسَ عَلَيْها  آنچنان ملتى كه آفريد خداى مردمان را بر آن يعنى بر فطرة اسلام و تسميهء آن بفطرت جهة آنست كه اگر بندگان را اضلال نكنند و تخليه ايشان نمايند بر آنچه مخلوق شده‌اند و بر حالة خودشان بگذارند هر آينه التزام ملة دين اسلام نمايند ابو هريره از حضرت رسالة صلّى اللّه عليه و آله و سلّم نقل كرده كه هر مولودى بر فطرت اسلام متولد مىشود پس مادر و پدر او را يهود و گبر و ترسا ميگردانند چنان كه بهيمة كه از مادر بوجود آيد گوش بريده نيست او را گوش بريده ميگردانند اسود بن ربيع روايت كرده كه با رسول خدا غزا ميكردم كه جمعى از ما از كودكان اهل شرك را ميكشتند رسول صلّى اللّه عليه و آله و سلّم منع ايشان فرمود و گفت اينها بيگناهند گفتند يا رسول اللّه مشرك زاده‌اند فرمود بخداى كه نفس من بيد قدرت اوست كه هيچ مولودى نيست كه مگر بر دين فطرت اسلام متولد مىشود پس هميشه بر اين فطرت باقيست تا كه مبين شود از او زبان او پس پدر و مادر او يهود و نصرانى ميگردانند  لا تَبْدِيلَ لِخَلْقِ اللَّهِ  هيچ تبديل و تغييرى نيست مر خلق خدايرا يعنى مر دينى را كه حق تعالى براى بندگان خلق فرموده اين نهى است در صورت نفى يعنى تبديل ميدهيد دين خدا را كه از براى شما مفطور و مخلوق گردانيده و يا سزاوار نيست كه او را تغيير دهند و يا هيچكس نيست كه آن را تغيير دهد و محو و محن گرداند  ذلِكَ  آن دينى كه بندگان ما مأمور شده‌اند به آن و استقامت بر آن  الدِّينُ الْقَيِّمُ  كيش راست و مستوى و مستقيم است كه هيچ كجى در آن نيست  وَ لكِنَّ أَكْثَرَ النَّاسِ  و ليكن بيشتر از مردمان  لا يَعْلَمُونَ  نميدانند استقامة آن را بسبب كج طبعى و عدم تدبر و تفكر در آن پس روى آوريد بدين اسلام و بر آن اقامت نماييد\r\n مُنِيبِينَ  در حالتى كه بازگردندگانند  إِلَيْهِ  بسوى او از غير او و رجوع نمايندگان بسوى او  وَ اتَّقُوهُ  و بترسيد از او و ترك معصيت كنيد  وَ أَقِيمُوا الصَّلاةَ  و بپاى داريد نماز را با شرايط و اركان  وَ لا تَكُونُوا مِنَ الْمُشْرِكِينَ  و مباشيد از شرك آرندگان چه عبادت بدون اخلاص در توحيد منهج ثواب نيست و گويند معنى آنست كه مباشيد از شرك آرندگان به ترك نماز متعمدا چنان كه در تيسير از شيخ محمد اسلم طوسى ره نقل كرده كه حديثى به من رسيده كه هر چه از من رواية كنند عرض كنيد بر كتاب خدا\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاگر موافق بود قبول كنيد از من اينحديث را كه من ترك الصلاة متعمدا فقد كفر خواستم كه بآيتى از قرآن مطابق سازم سى سال تامل كردم تا اين آيه را يافتم كه  وَ أَقِيمُوا الصَّلاةَ وَ لا تَكُونُوا مِنَ الْمُشْرِكِينَ  و باجماع اهل البيت ترك صلاة متعمدا بر وجه استحلال كفر است نه به اعتقاد\r\n مِنَ الَّذِينَ  مباشيد از آنان كه  فَرَّقُوا دِينَهُمْ  تفريق نمودند و پراكنده ساختند دين خود را مراد اختلاف ايشانست در آنچه پرستش مينمايند بر حسب اختلاف هواى خود  وَ كانُوا شِيَعاً  و گشتند گروه گروه هر يك بر كيشى مراد مشركانند كه دين اسلامرا گذاشته بت را پرستيدند و يكى ستاره و يهود و نصارى كه هر يك چندين فرقه شدند و يا خوارج - ابو امامه رضى اللّه را در اين باب خبرى مرفوع است  كُلُّ حِزْبٍ  هر گروهى  بِما لَدَيْهِمْ  به آنچه نزديك ايشانست از دين  فَرِحُونَ  شادمانند بجهة گمان ايشان بجهة آنكه حق با ايشانست ابن خطاب روايت كرده كه رسول صلّى اللّه عليه و آله و سلّم عايشه را گفت كه ايشان اهل بدعتند از اين امة و هر گناه كاريرا توبه هست غير ايشان كه صاحب بدعتند و تابع هواى نفس خود من از ايشان بيزارم و ايشان از من\r\nو  إِذا مَسَّ النَّاسَ  و چون برسد آدميان را  ضُرٌّ  سختى از فقر يا بيمارى يا مطلق شدة حوادث و وقايع و به آن درمانند  دَعَوْا  بخوانند بتضرع و زارى  رَبَّهُمْ  پروردگار خود را  مُنِيبِينَ إِلَيْهِ  در حالتى كه بازگشتگان باشند بسوى او بر وجه اخلاص و از غير او منقطع شوند  ثُمَّ إِذا أَذاقَهُمْ  پس چون بچشاند يعنى عطا فرمايد ايشان را خدا  مِنْهُ  از نزديك خود  رَحْمَةً  بخششى از آسانى با صحة يا توانگرى يا دفع حادثه و بليهء و ايشان از آن شدة و بلية بازرهند  إِذا فَرِيقٌ مِنْهُمْ  آنگاه گروهى از ايشان  بِرَبِّهِمْ يُشْرِكُونَ  به پروردگار خود شريك آرند يعنى در مقابلهء نجات عود كنند بعبادت غير خدا كه بر خلاف مقتضى عقل است چه در مقابلهء آن شكر منعم بايد كرد ايشان به آن ننگرند و شرك آرند\r\nچنان كه ميفرمايد بقوله  لِيَكْفُرُوا  يعنى عاقبت و سر انجام نجات ايشان اين باشد كه كافر شوند  بِما آتَيْناهُمْ  به آنچه عطا كرديم ايشانرا از نعمت عافيت  فَتَمَتَّعُوا  پس برخوريد و تمتع گيريد از دو سه روز نعم دنيويه و به آن محظوظ شويد و بهره گيريد  فَسَوْفَ تَعْلَمُونَ  زود باشد كه بدانيد سر انجام تمتع خود را كه عقوبت آخرتست\r\n أَمْ أَنْزَلْنا عَلَيْهِمْ  آيا فرستاديم ما بر كافران  سُلْطاناً  كتابى و حجتى كه به آن متسلط شوند بر مذهب خود يا پيغمبرى يا فرشته را كه با او برهانى باشد  فَهُوَ  پس آنكتاب\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاز روى وضوح دلالت يا رسول يا ملك  يَتَكَلَّمُ  سخن كند  بِما كانُوا بِهِ يُشْرِكُونَ  به صحت آنچه هستند كه به آن شرك ميآرند مراد آنست كه ايشان قادر نيستند بتصحيح دين خود بدليل حجتى كه به آن متسلط شوند\r\nپس در بيان احوال مشركان ميفرمايد كه  وَ إِذا أَذَقْنَا النَّاسَ  و چون بچشانيم مشركانرا  رَحْمَةً  نعمتى از صحت وسعت و امنيت و مانند آن  فَرِحُوا بِها  بسيار شادمان ميشوند به آن  وَ إِنْ تُصِبْهُمْ  و اگر برسد بايشان  سَيِّئَةٌ  رحمتى و شدتى از مرض و قحط و خوف و امثال آن  بِما قَدَّمَتْ أَيْدِيهِمْ  بجهة آنچه از پيش فرستاده است دستهاى ايشان بجهة شآمة كردارهاى ايشان بلا برسد بايشان از كفر و معاصى  إِذا هُمْ يَقْنَطُونَ  آنگاه ايشان نوميد شوند از رحمت و جزع و فزع و بيصبرى ميكنند و اميدوار نيستند كه خداى آن را برحمت بدل مىكند يعنى نه شكر ميگذارند بر نعمت و نه صبر دارند بر محنت و نه اميدوارى از حضرت عزت برفع بلية\r\n أَ وَ لَمْ يَرَوْا  آيا نديده اند يعنى ندانسته‌اند  أَنَّ اللَّهَ  آنكه خداى  يَبْسُطُ الرِّزْقَ  گشاده و فراخ ميسازد روزى را  لِمَنْ يَشاءُ  براى هر كه ميخواهد بمحض مصلحت  وَ يَقْدِرُ  و تنگ ميگرداند بر هر كه ميخواهد از روى حكمت  إِنَّ فِي ذلِكَ  بدرستى كه در اين قبض و بسط  لَآياتٍ  هر آينه دليل عبرتست  لِقَوْمٍ يُؤْمِنُونَ  براى گروهى كه تصديق كنند حكم خدا را در قبض و بسط و شكر گويند در سر را و صبر كنند در ضرا وجه بناى كار مؤمن و اساس امر ايمان بر اين صفتست\r\nو بعد از آن بيان چيزى مينمايد كه دافع ضرر قبض است و باعث بسط و موجب ايمنى از رسيدن سيئه و ميگويد  فَآتِ  پس بده اى محمد  ذَا الْقُرْبى  خداوندان قربة را از بنى هاشم  حَقَّهُ  حق او را از غنيمت كفار و غير آن و به آن صله رحم مرعى دار مجاهد گفته كه همهء امت در اين امر داخلند و مراد از آن خمس است به فقراى اهل البيت ( ع ) از ابو سعيد خدرى و غيره ماثور استكه بعد از نزول اين آيه حضرت رسالت صلّى اللّه عليه و آله و سلّم باغ فدك را به حضرت فاطمه داد و اين روايت از ابو جعفر و ابو عبد اللّه نيز مرويست  وَ الْمِسْكِينَ  و بدهيد حق مسكينى كه بر قوت سنه قادر نباشد  وَ ابْنَ السَّبِيلِ  و راه گذريان را از آنچه مقرر شده از وظايف اخماس يا زكات يا نقص خمس  ذلِكَ  اين دادن حقوق به جماعت مذكوره  خَيْرٌ  بهتر است از امساك  لِلَّذِينَ يُرِيدُونَ  براى آنان كه ميخواهند  وَجْهَ اللَّهِ  ذات خداى را يعنى رضاى خدايرا ميجويند و يا مراد ايشان وجه تقربست بحقتعالى نه بجهة وجه ديگر از اعواض\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nو اغراض  وَ أُولئِكَ  و آن گروه منفقان  هُمُ الْمُفْلِحُونَ  ايشانند رستگاران و فيروزى يافتگان چه تحصيل نعيم مقيم كرده‌اند ببسط انفاق بر اهل استحقاق\r\n وَ ما آتَيْتُمْ  و آنچه ميدهيد  مِنْ رِباً  از زيادتى محرمه در معامله و يا هديه و عطيه كه به آن توقع مزيد مكافات داريد نه قصد قربت  لِيَرْبُوَا  تا بيفزايد آنچيز  فِي أَمْوالِ النَّاسِ  در مالهاى مردمان يعنى آنچه از زيادات حرام در معاملات يا زيادتى در مال سود خواران پديد آيد آنچه هديه به كسى ميدهيد بتوقع آنكه مالشان افزون گردد در كشيدن مالهاى مردمان بجانب خود  فَلا يَرْبُوا  پس زياده نميشود مال  عِنْدَ اللَّهِ  نزديك خدا و بركت از او برميخيزد و موجب مثوبة و اجر نميشود نزد حق تعالى بجهة عدم قربة و اخلاص قول اول كه مراد رباى با محرم است از شيخ حسن و جبائى منقولست از قبيل آيهء يمحق اللّه الربى و يربى الصدقات و قول ثانى كه مراد هديه دادنست بطمع زياده گرفتن از ابن عباس و طاوس يمانى و ماثور از ابى جعفر عليه السّلام و از سعيد بن جبير و مجاهد نيز روايتست كه مراد به اين شخصى است كه عطائى به كسى دهد بطمع آنكه زياده از آن بستاند و اين رباى حلالست و صاحبش را نه مزد باشد از خداوند و نه وزر بر او مترتب شود بجهة اين رسول آن را نهى نموده فرمود كه سزاوار نيست كه شخصى به اين قصد عطيه كند چه ثواب بر آن مترتب نخواهد شد و آيهء كريمه و لا تمنن تستكثر در معنى اينست  وَ ما آتَيْتُمْ  و آنچه ميدهيد  مِنْ زَكاةٍ  از زكات و اخماس مفروضه يا صدقهء مندوبه كه در دادن به مستحق  تُرِيدُونَ وَجْهَ اللَّهِ  ميخواهيد ثواب خدا و رضاى او را بدون شايبهء غرض و عوض از غير او و يا ريا و سمعه و مكافات زيادتى  فَأُولئِكَ  پس آنگروه كه زكات و صدقه و خمس بوجه اللّه دهند نه به قصد ديگر  هُمُ الْمُضْعِفُونَ  ايشانند كه خداوند افزونىاند از ثواب كه يكى را ده يا هفتصد يابند و يا ايشان زياده كنندگانند ثواب و اموال خود را ببركت زكات و اين آيه دليل است بر وجوب نيت زكات و ايقاع آن بر سبيل اخلاص بدون شايبه غرضى ديگر از اغراض\r\nو بعد از ذكر امر و نهى در باب ايتاء اموال باز سر رشتهء كلام بجانب دلايل قدرت توحيد كشيده ميفرمايد كه  اللَّهُ الَّذِي خَلَقَكُمْ  خداى به حق آنكس است كه آفريد شما را در وقتى كه معدوم صرف بوديد  ثُمَّ رَزَقَكُمْ  پس روزى داد شما را مادام كه زنده‌ايد  ثُمَّ يُمِيتُكُمْ  پس بميراند شما را بوقت انقضاى اجل  ثُمَّ يُحْيِيكُمْ  پس زنده گرداند شما را در روز قيامة براى جزاى عمل\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n هَلْ مِنْ شُرَكائِكُمْ  آيا هست از انبازان شما يعنى بتان كه بزعم شما شريك خدايند  مَنْ يَفْعَلُ  كسى كه بكند  مِنْ ذلِكُمْ  از اين خلق و رزق و اماته و احيا  مِنْ شَيْءٍ  هيچ چيز تا بدان سبب او را پرستش توان كرد و چون از هيچكدام اين كار نيايد پس ايشان را شريك گرفتن بسزد و نشايد  سُبْحانَهُ  پاك است و منزه خداى و مبرا  وَ تَعالى  و برتر  عَمَّا يُشْرِكُونَ  از آنچه شرك ميارند بوى\r\nبعد از آن در بيان شآمة شرك و ترك توحيد ميفرمايد كه  ظَهَرَ الْفَسادُ  آشكارا شد تباهى  فِي الْبَرِّ  در بيابان به خشك سالى و قلة ريع در زراعات و موتان و طاعون و كثرت هدم و قلة آن  وَ الْبَحْرِ  و در دريا بطوفان و غرق كشتى مراد محق بركاتست و كثرة مضار در بر و بحر  بِما كَسَبَتْ  بسبب شآمة آنچه كرده  أَيْدِي النَّاسِ  دستهاى مردمان يعنى بشومى كسب و معاصى و ظهور قبايح از ايشان اغلب علما برآنند كه مراد از فساد ناآمدن باران است چه وقتى كه باران نبارد در بيابان نباتات نرويد و در دريا لؤلؤ و جواهر منعقد نشود و كشاف گفته كه چون باران منقطع گردد جانوران آبى نابينا شوند حاصل كه حق تعالى اسباب افساد دنيويه آدميان را مهيا كرد  لِيُذِيقَهُمْ  تا بچشاند ايشان را  بَعْضَ الَّذِي عَمِلُوا  برخى از جزاى آنچه كرده‌اند چه تمام آن در آخرت خواهد بود  لَعَلَّهُمْ  شايد كه ايشان چون بچشند اين بعض جزا را  يَرْجِعُونَ  بازگردند از شرك بتوحيد و از معصيت بطاعت يا بازگردند آنهائيكه بعد از ايشان باشند از معاصى و قبايحى كه ميكردند\r\n قُلْ  بگو اى محمد مشركان را كه  سِيرُوا فِي الْأَرْضِ  برويد در زمين امم ماضيه  فَانْظُرُوا كَيْفَ كانَ  پس بنگريد كه چگونه ميبود  عاقِبَةُ الَّذِينَ مِنْ قَبْلُ  سر انجام آنان كه پيش از ايشان بودند كه قصور ايشان قبور شده و از ديار و حصار ايشان ديار نمانده  كانَ أَكْثَرُهُمْ  بودند بيشتر آن امم كه هلاك شدند  مُشْرِكِينَ  شرك آرندگان مراد باكثر جميع ايشانست چه استعمال اكثر در مقام جميع در كلام عرب شايع است و يا آنكه مراد آنست كه اكثر ايشان بجهة شرك و اقل ايشان بسبب معاصى ديگر هلاك شدند و چون كفار مكه از اين موعظه پند نميگيرند\r\n فَأَقِمْ وَجْهَكَ  پس راست گردان روى خود را يعنى من جميع الوجوه توجه نماى و مستقيم شو  لِلدِّينِ الْقَيِّمِ  براى كيش راست كه بنهاية استقامة رسيده يعنى بر جادهء دين اسلام ثابت قدم و راسخ دم باش  مِنْ قَبْلِ أَنْ يَأْتِيَ  پيش از آنكه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبيايد  يَوْمٌ لا مَرَدَّ لَهُ  روز كه بازگشتن نيست مر آن را  مِنَ اللَّهِ  از نزد خداى يعنى روز كه بيايد از نزد خداى هيچكس نتواند كه بازگرداند  يَوْمَئِذٍ يَصَّدَّعُونَ  در آن روز مردمان از هم جدا شوند و متفرق گردند فريقى بجنت توجه نمايند و گروهى بدوزخ\r\nهمچنانكه ميفرمايد  مَنْ كَفَرَ  هر كس كافر شد  فَعَلَيْهِ كُفْرُهُ  پس بر اوست جزاى كفر او كه خلود است در دوزخ  وَ مَنْ عَمِلَ صالِحاً  و هر كه كرد كارى ستوده و شايسته  فَلِأَنْفُسِهِمْ  پس براى نفس خود  يَمْهَدُونَ  ميگسترانند يعنى مواضع خود را در بهشت تسويه مينمايند تا بر وجه استراحت بر آن بخوابند بدون آنچه منقص خواب كننده باشد از بلندى و پستى و درشتى مكان از ابو عبد اللّه نقل است كه عمل صالح سبقت مينمايد بر صاحب خود ببهشت پس براى آن تمهيد مواضع او مىكند همچنانكه يكى از شما كه خادم و فراش او ميگستراند حاصل كه اهل بهشت بوسيلهء عمل صالح براى خود در بهشت فراش استراحت ميگستراند\r\n لِيَجْزِيَ الَّذِينَ آمَنُوا  تا جزا دهد خداى آنانرا كه گرويده‌اند  وَ عَمِلُوا الصَّالِحاتِ  و كرده‌اند كارهاى شايسته  مِنْ فَضْلِهِ  از محض فضل خود يعنى پاداش دهد خداى ايشانرا به آنچه تفضيل نمايد بر ايشان بعد از توفيه واجب كه ثواب ايمان و عمل صالح است  إِنَّهُ لا يُحِبُّ الْكافِرِينَ  بدرستيكه خدا دوست نميدارد ناگرويدگانرا كه با مؤمنان جمع كند بلكه ايشانرا جدا ساخته بدوزخ فرستد\r\n وَ مِنْ آياتِهِ  و از نشانهاى قدرت خداى  أَنْ يُرْسِلَ الرِّياحَ  آنست كه ميفرستد بادها را يعنى شمال و جنوب را اينها رياح رحمتند و اما دبور ريح عذابست و در حديث آمده كه اللهم اجعلها رياحا و لا تجعلها ريحا پس استعمال رياح در رحمتست و ريح در عذاب  مُبَشِّراتٍ  در حالتى كه آن بادها مژده دهندگان باشند شما را بباران چه آن از امارات باران است پس اين بادها را ميفرستد تا مژده دهد شما را  وَ لِيُذِيقَكُمْ  و تا بچشاند شما را  مِنْ رَحْمَتِهِ  از رحمة خود كه تابع رياح است  وَ لِتَجْرِيَ الْفُلْكُ  و براى آنكه برود كشتيها در دريا  بِأَمْرِهِ  بفرمان خداى  وَ لِتَبْتَغُوا  و تا بجوييد در تجارة درياها  مِنْ فَضْلِهِ  از روز كه خداى بمحض فضل خود ميدهد در تجارت دريا همچنانكه در خشكى به جهت معاملات سفر و  لَعَلَّكُمْ تَشْكُرُونَ  و تا شايد كه شما شكر گوييد بر اين نعمتها\r\nو بعد از تعداد نعمة و عدم تفكر و تدبر و تذكر كفار در آن تهديد ايشان ميفرمايد  وَ لَقَدْ أَرْسَلْنا  و هر آينه فرستاديم  مِنْ قَبْلِكَ  پيش از تو اى محمد  رُسُلًا  فرستادگان\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاز آدميان  إِلى قَوْمِهِمْ  بسوى گروه ايشان  فَجاؤُهُمْ  پس آمدند رسولان ما باقوام خودشان  بِالْبَيِّناتِ  با معجزهاى روشن يا احكام هويدا از حلال و حرام يعنى بعضى به آن گرويدند و بعضى نه  فَانْتَقَمْنا  پس انتقام كشيديم  مِنَ الَّذِينَ أَجْرَمُوا  از آنان كه كافر شدند و ايشان را هلاك كرديم و آنان را كه گرويده بودند يارى كرديم  وَ كانَ حَقًّا عَلَيْنا  و هست سزاوار بر ما  نَصْرُ الْمُؤْمِنِينَ  يارى دادن مؤمنان باعلا جهة اسلام و در دفع اعدا از ايشان اين اشعار است به اين كه انتقام از كفار براى اهل ايمانست و اظهار تعظيم و تكريم مؤمنان - ابو دردا از پيغمبر صلّى اللّه عليه و آله و سلّم روايت كرده كه هيچ مرد مسلمان نباشد كه دفع كند از عرض برادر مؤمن يعنى نگذارد كه هتك عرض او شود مگر بر خداى واجب باشد كه دفع نمايد از او آتش دوزخ را\r\nو بعد از آن اين آيه تلاوت فرمود كه كان حقا علينا نصر المؤمنين  اللَّهُ الَّذِي يُرْسِلُ الرِّياحَ  اين تفصيل آيه و من آياته ان يرسل الرياح است يعنى خداى به حق آنكس است كه ميفرستد بادها را  فَتُثِيرُ سَحاباً  پس برانگيزاند آن باد ابر را و به هوا براند  فَيَبْسُطُهُ  پس بگستراند ابر را يعنى بهم متصل سازد گاهى كه خواهد  فِي السَّماءِ  در سمت هوا  كَيْفَ يَشاءُ  چنان كه خواهد يعنى رونده يا ايستاده مطبق يا غير مطبق  وَ يَجْعَلُهُ  و گرداند آن را گاهى  كِسَفاً  پاره پاره كه هر قطعهء بر طرفى يا متراكم بالاى هم و با غلظت  فَتَرَى الْوَدْقَ  پس تو مىبينى باران را كه به حكم الهى  يَخْرُجُ مِنْ خِلالِهِ  بيرون ميايد از ميان آن هم در وقتى كه متصل است و هم در وقتى كه متفرقست  فَإِذا أَصابَ بِهِ  پس چون برساند خداى باران را  مَنْ يَشاءُ  در اراضى و بلاد هر كه خواهد  مِنْ عِبادِهِ  از بندگان خود  إِذا هُمْ  آنگاه ايشان بسبب حصول ارزانى  يَسْتَبْشِرُونَ  شادمان و خوشدل ميشوند\r\n وَ إِنْ كانُوا  و بدرستى كه بودند  مِنْ قَبْلِ أَنْ يُنَزَّلَ عَلَيْهِمْ  پيش از آنكه فرو فرستاده شود بر ايشان باران  مِنْ قَبْلِهِ  پيش از ظهور ابر يا رياح مبشره  لَمُبْلِسِينَ  نااميدان از باران\r\n فَانْظُرْ  پس بنگر  إِلى آثارِ رَحْمَتِ اللَّهِ  بسوى نشانه رحمة خداى كه بارانست يعنى باثر مطر نگر تا ببينى  كَيْفَ  چگونه خداى به آن اثر  يُحْيِ الْأَرْضَ  زنده ميگرداند زمين را باشجار و اثمار و زرع و نبات  بَعْدَ مَوْتِها  پس از مردگى و افسرده‌گى آن و حفص آثار ميخواند يعنى نشانهاى رحمة و بخشايش نامتناهى كه زمين مرده را زندگى مىبخشد  إِنَّ ذلِكَ \r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبدرستى كه آنكه قادر است باحياى زمين بعد از موت  لَمُحْيِ الْمَوْتى  هر آينه زنده كنندهء مردگانست چه احياى ارض احداث مثل آنست كه در او بوده از قواى نباتيه و احياى موتى ايجاد آنست كه در مواد ابدان انسان بوده از قوى و غيرها  وَ هُوَ عَلى كُلِّ شَيْءٍ  و خداى تعالى بر همهء چيزهاى ممكنه  قَدِيرٌ  تواناست چون قدرت او نسبت بجميع ممكنات يكسانست و احياى موتى از جمله آنست بدليل انشا پس البته بدان قادر باشد\r\n وَ لَئِنْ أَرْسَلْنا  و اگر بفرستيم ما  رِيحاً  بادى كه مؤدى به هلاكت باشد چون دبور كه ريح عذابست و بر مزروعات ايشان وزد  فَرَأَوْهُ  پس ببينند اثر رحمت را كه كشت زار و نباتاتست  مُصْفَرًّا  زرد شده باشد بعد از سبزى و به هلاكت نزديك رسيده باشد چنان كه نفع از آن نتوان ديد  لَظَلُّوا  هر آينه گردند  مِنْ بَعْدِهِ  از پس زردى زرع  يَكْفُرُونَ  كه كافر شوند بنعمتهاى گذشته و كفران نمايند و بايستى كه در اينحال التجا بوى كردندى و از رحمت او نااميد نگشتندى تا رياح روح و راحت در عقب آن وزيده منتج امطار مثمره شود و ثمرات مرغوبه از آن حاصل گردد و چون كفار از آيات مذكوره كه متضمن نعم جليله‌اند متذكر نميشوند و به جهت عناد تفكر در آن نميكنند تا راه برند به خالق آن و او را بوحدانيت پرستش كنند\r\nاز اين جهت حق تعالى حبيب خود را فرمود ايمحمد از هدايت اين كافران و وعظ و نصيحت ايشان دست بدار  فَإِنَّكَ  پس بدرستيكه تو  لا تُسْمِعُ الْمَوْتى  سخن نميتوانى شنوانيد مردگان را يعنى شاعران را كه سد مشاعر و منع حواس خود كرده‌اند از حق تعالى پس در حكم مرده‌گانند  وَ لا تُسْمِعُ الصُّمَّ  و نميتوانى شنوانيد كران را  الدُّعاءَ  خواندن ما  إِذا وَلَّوْا  چون برگردند از خواننده  مُدْبِرِينَ  در حالتى كه پشت كنندگانند و گريزندگان يعنى كفار در عدم استماع حق بمنزلهء كرانند كه پشت كرده‌اند بر متكلم چه كرى كه روى آورنده است اگرچه نميشود اما بسبب حركات لب و دهن و اشارت سر و دست چيزى در مييابد و كرى كه پشت بر متكلم دارد از اين مقدار دريافت نيز محروم است\r\n وَ ما أَنْتَ بِهادِ الْعُمْيِ  و نيستى تو راه نمايندهء كوران  عَنْ ضَلالَتِهِمْ  از گمراهى ايشان يعنى كفار كه اصلا نظر در حق نميكنند و نميبينند او را بر وجه عناد مانند كورانند پس قدرت ندارى كه باكراه و اجبار ايشان را بايمان دارى و بر تو همين رسانيدن است و بس  إِنْ تُسْمِعُ  نميشنوانى مواعظهء قرآن را  إِلَّا مَنْ يُؤْمِنُ  مگر آنكسرا كه گرويده است  بِآياتِنا  بآيتهاى كتاب ما چه ايمان ايشانرا بر آن ميدارد كه لفظ قرآن را فرا گيرند و در معنى آن تدبر كنند و يا مگر آنانرا كه مشرف\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبر ايمانند و در صدد هدايت و طلب رشاد و ثواب و جوياى طريق حق  فَهُمْ مُسْلِمُونَ  پس ايشان گردن نهادگانند مرا و امر و نواهى ترا\r\nبعد از آن باز عود بذكر دلايل توحيد و قدرت نموده ميفرمايد كه بقوله  اللَّهُ الَّذِي خَلَقَكُمْ  خداى به حق آنكس است كه آفريد شما را  مِنْ ضَعْفٍ  از چيزى سست يعنى در ابتداى آفرينش ضعيف بوديد و ضعف اساس امر شما بود كه خلق الانسان ضعيفا و آن حالة طفوليتست و يا شما را آفريد از اصلى سست و ضعيف كه نطفه است  ثُمَّ جَعَلَ  پس گرداند شما  مِنْ بَعْدِ ضَعْفٍ قُوَّةً  از پس سستى با قوة  ثُمَّ جَعَلَ  پس داد شما را  مِنْ بَعْدِ قُوَّةٍ  از پس قوة جوانى و يا بعد از ايلاج روح  ضَعْفاً  سستى و عدم قدرت بر مشى  وَ شَيْبَةً  و پيرى  يَخْلُقُ ما يَشاءُ  ميآفريند هر چه ميخواهد از ضعف و قوة و شيبة و شبابت  وَ هُوَ الْعَلِيمُ  و اوست دانا باحوال بندگان و مصالح ايشان  الْقَدِيرُ  توانا بر تغيير صفات ايشان بر وجه حكمت\r\nو بعد از آن در بيان حال بعث ميفرمايد  وَ يَوْمَ تَقُومُ السَّاعَةُ  و روزى كه قايم شود قيامت تسميهء آن بساعت جهت آنست كه كه در ساعت آخر باشد در دنيا و يا بيكبار واقع شود  يُقْسِمُ الْمُجْرِمُونَ  سوگند خورند كافران بزه‌كار بر وجه گمان نه يقين به اين مضمون كه  ما لَبِثُوا  درنك نكردند در دنيا يا در قبور يا در ميان فناى دنيا و بعث  غَيْرَ ساعَةٍ  جز ساعتى حاصل كه ايشان مدت لبث خود را نسبت به مدت عذاب خود در آخرت كم شمرند و يا آنكه او را فراموش كرده باشند و از روى ظن نه بر وجه يقين اين سوگند خورند  كَذلِكَ  همچنين مثل اين برگشتن از صدق و تحقيق در آخرت  كانُوا  هستند در دنيا كه بانكار حشر  يُؤْفَكُونَ  برگردانيده ميشوند از راه صدق يعنى كار ايشان ناراستيست و دروغ در اين سراى و در آن سراى و بناى كار ايشان بر خلافست حق تعالى بعد از آن خبر ميدهد از قول اهل علم و ايمان\r\nبعد از استماع اين سوگند بدروغ از مشركان بقوله  وَ قالَ الَّذِينَ  و گويند آنان كه  أُوتُوا الْعِلْمَ  داده شده‌اند دانش  وَ الْإِيمانَ  و گرويده‌اند يعنى ملائكه و انبيا كه عالمند بر اكثر امور و مؤمنان انس با جميع اهل ايمان كه متصفند بصفت ايمان و علم در جواب كفار گويند كه چرا دروغ سوگند ميخوريد  لَقَدْ لَبِثْتُمْ  بدرستيكه درنك كرديد در دنيا  فِي كِتابِ اللَّهِ  در لوح محفوظ يا در قرآن كقوله تعالى و من ورائهم برزخ الى يوم يبعثون يا در علم خداى يا قضاى او يعنى در لوح يا در قرآن يا علم اللّه ثبت شده است مكث شما در دنيا يا در قبر  إِلى يَوْمِ الْبَعْثِ  تا روز برانگيختن\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمراد آنست كه مؤمنان اهل علم به اين قول در آنچيزى كنند كه كفار گفته باشند و بر آن سوگند خورده و بعد از آن گويند  فَهذا يَوْمُ الْبَعْثِ  پس اينست روز برانگيختن كه انكار ميكرديد  وَ لكِنَّكُمْ كُنْتُمْ  و ليكن بوديد شما كه از فرط جهل و عدم تفكر و تدبر  لا تَعْلَمُونَ  نميدانستيد كه بعث حق است پس كافران آغاز اعتذار كنند براى تدارك ما فات طلب رجوع كنند به دنيا و اجازت نيابند\r\nكما قال  فَيَوْمَئِذٍ  پس آن روز  لا يَنْفَعُ الَّذِينَ ظَلَمُوا  سود نكند آنانرا كه ستم كردند بر خود بكفر و شرك  مَعْذِرَتُهُمْ  عذرخواهى ايشان  وَ لا هُمْ  و نه ايشان  يُسْتَعْتَبُونَ  خوانده شوند بچيزيكه ازالهء عقاب ايشان كند از توبه و طاعت همچنانكه در دنيا به آن خوانده ميشوند يعنى ايشانرا نگويند كه امروز طلب خشنودى كنيد از او زيرا كه حق تعالى در آن روز از ايشان راضى نشود\r\n وَ لَقَدْ ضَرَبْنا  و هر آينه بيان كرديم  لِلنَّاسِ  براى مردمان  فِي هذَا الْقُرْآنِ  در اين قرآن  مِنْ كُلِّ مَثَلٍ  از هر مثلى كه ايشانرا به كار آيد در بيان توحيد و حشر و نشر و صدق رسل و يا وصف كرديم براى ايشان مر صفت عجيبه را و خوانديم بر ايشان هر قصهء غريبه را تا به آن پند گيرند و مهتدى شوند ليكن به جهت عناد و لجاج اصلا التفات به آن نكردند  وَ لَئِنْ جِئْتَهُمْ  و اگر به يارى تو اى محمد بايشان يعنى بمنكران و معاندان  بِآيَةٍ  آيتى از آيات قرآن و يا معجزهء مقترحه  لَيَقُولَنَّ الَّذِينَ كَفَرُوا  هر آينه گويند آنان كه نگرويده‌اند از فرط عناد و غاية تمرد و لجاج  إِنْ أَنْتُمْ  نيستيد شما يعنى پيغمبر و مؤمنان  إِلَّا مُبْطِلُونَ  مگر تزوير كنندگان و اتيان نمايندگان بامر باطل و غير واقع پس آنچه ميگوييد در باب ايمان و وقوع حشر و نشر و عقاب همه دروغ است و بر بافته شماست نه اينكه خداى اين را گفته باشد و خبر داده باشد\r\n كَذلِكَ  مثل اين طبع و وضع و مهر خذلان  يَطْبَعُ اللَّهُ  مهر مىنهد خداى  عَلى قُلُوبِ الَّذِينَ لا يَعْلَمُونَ  بر دلهاى آنان كه نميدانند يعنى طلب دانش نميكنند مراد آنست كه كسانى كه در طلب دانستن حق نيستند با وجود آيات ظاهره و حجج واضحه بر آن و بر آن مصرند و بر خرافاتى كه به آن اعتقاد كرده‌اند حق تعالى تخليه ايشان مىكند و در خذلان فروشان ميگذارد و طريق لطف و توفيق از ايشان مسدود ميسازد تا بر وجهى ميرسند كه گوييا مهر بر دل ايشان نهاده‌اند و شبههء نيست در آنكه جهل مركب مانع ادراك حق است و موجب تكذيب\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمحق و حق تعالى اعطاى لطف و توفيق به كسى مىكند كه فايده دهد به او و به آن خود را از ضلالة بسرحد هدايت رساند اما كسانى كه در جحود و عناد و انكار بر وجهى باشند كه اصلا نظر التفات بجانب دلايل هادية نميكنند با وجود وضوح آن بر طريق حق تعالى ايشانرا واگذاشته منع الطاف نمايد از ايشان همچنانكه واعظ منع موعظه مينمايد از كسى كه ميداند كه موعظه به آن فايده نخواهد داد و چون چنين است\r\n فَاصْبِرْ  پس شكيبائى كن اى محمد  إِنَّ وَعْدَ اللَّهِ  بدرستى كه وعدهء خداى بنصرت و اعلاى كلمه و غالب شدن دين تو بر جميع اديان  حَقٌّ  درست و راستست و حق تعالى به آن وفا خواهد كرد چه خلاف در وعدهء او موجب قبح است پس البته تجاوز از وعده نخواهد كرد  وَ لا يَسْتَخِفَّنَّكَ الَّذِينَ لا يُوقِنُونَ  و بايد كه ترا بخفت و سبكبارى ندارند آنان كه بيگمان ميشوند در امر معاد يعنى بايد كه به جهت تكذيب ايشان امر بعث را و ايذاى ايشان ترا در دعوى توفيق و راه نيابد چه ايشان اهل شك و ضلالند و اين از ايشان بديع نيست و تو در امر دين خود ثابت قدم باش و در دعوة راسخ شو\r\n\r\nسورة لقمان\r\nاربع و ثلثون آية مكية ابى بن كعب از پيغمبر خدا صلّى اللّه عليه و آله و سلّم روايت كرده كه هر كه سورة لقمان بخواند در قيامت رفيق و مصاحب لقمان باشد و بعدد هر كه امر بمعروف و نهى از منكر كند حق تعالى او را ده حسنه بنويسد و محمد بن جبير از پدر خود روايت كرده كه ابو جعفر عليه السّلام فرموده كه هر كه سوره لقمان قرائة كند در شب حق تعالى سى فرشته را بر او موكل كند كه حفظ او نمايد از ابليس و جنود او تا بصبح و اگر در روز تلاوت نمايد نگهبانى او نمايد از ايشان تا بشب\r\nو بدانكه حق تعالى ختم سورة الروم فرمود بذكر آيات داله بر صحت نبوت و استفتاح اين نمود بذكر آيات قرآن و فرمود كه   بِسْمِ اللَّهِ الرَّحْمنِ الرَّحِيمِ - الم   دانسته شد كه حروف مقطعه مبادى سور و مفاتيح كنوز عبرند و در الم گفته‌اند كه الف اشارتست بانا و لام بلى و ميم بمنى يعنى انا اللّه و لى جميع صفات الكمال و منى الغفران و الاحسان منم معبود به حق و مراست صفات كمال و از منست آمرزش و اعطا و اشهر آنست كه بمعنى انا اللّه اعلم است يعنى منم آن خدائى كه ميدانم چيزها را\r\nتلك اين آيات  آياتُ الْكِتابِ  آيتهاى قرآنست  الْحَكِيمِ  كه خداوند حكمتست و يا محكم و استوار كه در\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاو تناقض نيست يا محكم كننده ميان حلال و حرام و شرايع و احكام\r\n هُدىً وَ رَحْمَةً  در حالتى كه اين آيات راه نماينده است به حق و بخششى است از خدا  لِلْمُحْسِنِينَ  مر نيكوكارانرا كه اهل توحيداند پس در صفت ايشان ميفرمايد كه\r\n الَّذِينَ  آنان كه  يُقِيمُونَ الصَّلاةَ  بپاى ميدارند نماز مفروضه را با شرايط و اركان و در اوقات معينه او را ادا ميكنند  وَ يُؤْتُونَ الزَّكاةَ  و ميدهند زكات واجبه را  وَ هُمْ  و حال آنكه ايشان  بِالْآخِرَةِ  بسراى ديگر  هُمْ يُوقِنُونَ  ايشانند كه بيگمانند يعنى بعث و جزا را تصديق ميكنند\r\n أُولئِكَ  آنگروه كه موصوفند به اين صفات  عَلى هُدىً  بر راه راستند  مِنْ رَبِّهِمْ  از جانب آفريدگار خود  وَ أُولئِكَ هُمُ الْمُفْلِحُونَ  و آن گروهند رستگاران و فيروزى يافتگان از مقاتل و كلبى مرويست كه نضر بن حارث بطريق تجارت بشام رفت و قصهء رستم و اسفنديار خريده در مجلس قريش بنوعى بر ايشان ميخواند كه همه شيفته و فريفته او ميشدند و لاف ميزد كه اگر محمد صلّى اللّه عليه و آله و سلّم از قصهء عاد و ثمود و عظمت ملك سليمان و داود خبر ميدهد من از وسعت مملكت و وفور ابهت ملوك عجم خبر مىدهم و سخن ميگويم\r\nحق تعالى اين آيه فرستاد كه  وَ مِنَ النَّاسِ  و از مردمان  مَنْ يَشْتَرِي  كس هست كه ميخرد  لَهْوَ الْحَدِيثِ  سخن ببازى را كه مردمان بسبب شنيدن آن از ما بازمانند يعنى احاديثى كه اصلى ندارد و اساطيرى كه اعتبارى در آن نيست و مضحكه و فضول زبدهء معنى آنست كه سخن فريب دهنده و مشغول سازنده و افسانه بىاعتبار ميخرد و بر مردم ميخواند  لِيُضِلَّ  تا گمراه سازد ايشان را  عَنْ سَبِيلِ اللَّهِ  از راه خدا يعنى از استماع قرآن و دين اسلام  بِغَيْرِ عِلْمٍ  بىدانشى يعنى علم ندارد به حال آنچيزيكه ميخرد و ببدى عاقبت آن عالم نيست و بحقيقت آن عارف نه  وَ يَتَّخِذَها  و فرا ميگيرد راه خدايرا  هُزُواً  افسوس و سخريه و حفص بنصب ذال ميخواند يعنى تا فراگيرد دين خدايرا بسخرية  أُولئِكَ لَهُمْ عَذابٌ مُهِينٌ  آنگروه مر ايشانراست عذابى خوار كننده كه قتل و غارت در دنيا و عذاب و خزى در عقبى به جهت اهانت ايشان حق را به اختيار باطل بر آن و اكثر مفسران برآنند كه مراد بلهو حديث غناست و اين قول ابن عباس است و ابن مسعود و مروى از ابو جعفر و ابى عبد اللّه و ابى الحسن الرضا عليه السّلام و از مجاهد نيز مرويست كه اين آيه در شان كسانيست كه كنيزان غنا گوينده را خريدندى و مردم را باستماع اصوات و الحان ايشان از شنيدن سخن حق باز داشتندى و ايشان را بر آن داشتندى كه معاشرت كنند با كسى كه ارادهء اسلام كرده تا به جهت\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمشغولى آن بالحان لذيذة ايشان از آن قصد برگردد و در كشاف آورده كه بعضى از ايشان مغنيات را ميخريدند و چون از كسى ميافتند كه قصد اسلام دارد او را مىطلبيدند نزد مغنيه خود و با او ميگفتند كه ويرا طعام و شراب ده و براى او غنا كن و بعد از آن بآنشخص مىگفتند كه اين بهتر است يا آنچه محمد صلّى اللّه عليه و آله و سلّم ترا به آن دعوت مىكند از نماز و روزه و مقاتله كردن نزد او و ابو امامه از پيغمبر صلّى اللّه عليه و آله و سلّم روايت كرده كه حلال نيست بيع كنيزان مغنيه و نه شراى ايشان و نه تجارت در ايشان و نه در بهاى ايشان مراد آنست كه بيع و شراى مغنيات حرام است گاهى كه غرض اين آن باشد كه برضاى صاحب خود تغنيه كنند و يا به قصد آنكه مردمان به جهت استماع آن از دين و عمل صالح برآيند و بعد از آن فرمود كه به حق آن خدائى كه نفس من بيد فرمان است كه هيچكس صوت خود را برندارد مگر آنكه سوار شوند بر او دو شيطان و پايهاى خود را بر پشت و سينهء او زنند تا وقتى كه ساكت شود و نافع از ابن عباس نقل كرده است كه گفت از پيغمبر صلّى اللّه عليه و آله و سلّم شنيدم كه در تفسير آيهء و من الناس من يشترى لهو الحديث فرمود كه اين كسيست كه بلعب و باطل كثير النفقه باشد و و بيكدينار كه نفقه كند نفس او را ناخوش بود أبو ذر را از رسول صلّى اللّه عليه و آله و سلّم نقل كرده كه هر كه پر سازد گوشهاى خود را از غنا مأذون نشود كه آواز روحانيان بشنود در قيامت گفتند روحانيان كيستند فرمود قاويان اهل بهشت و از ابو امامه مرويست كه رسول خداى صلّى اللّه عليه و آله و سلّم فرمود كه خداى تعالى مرا فرستاده تا هادى و رحمت عالميان باشم و مرا فرموده تا مزامير و اوثان را محو كنم و در حديث آمده كه در روز قيامت خداى تعالى گويد كه كجااند آنان كه گوشهاى خود را از لهو و مزامير شيطان نگاه داشته‌اند تا ايشان را در رياض مسك جاى دهم و حمد و ثناى خود ايشان را بشنوانم و ايشانرا بگويم لا خوف عليكم اليوم و لا انتم تحزنون و از ضحاك نقل است كه غنا فناى مالست و سخط خداى و قساوت دل و از قتاده مرويست كه مرد را از گمراهى همين بس كه سخنان باطل را بر حديثهاى حق اختيار كند\r\n وَ إِذا تُتْلى عَلَيْهِ  و چون خوانده شود بر آنكس كه لهو حديث خريده از قصّهء رستم و اسفنديار و يا مغنيات و ساير امور بازدارنده از حق  آياتُنا  آيتهاى كلام ما  وَلَّى  روى بگرداند  مُسْتَكْبِراً  در حالتى كه گردن‌كش بود بجهة تكبر اعتقاد به آن نكند و التفات به آن ننمايد  كَأَنْ لَمْ يَسْمَعْها  گوييا هرگز نشنيد است آن را  كَأَنَّ فِي أُذُنَيْهِ  گوييا كه در هر دو گوش او  وَقْراً  گرانى است و قدرت استماع آن ندارد و مراد آنست كه بر وجهى اعراض كننده است از قرآن و سخن حق كه گوييا گوش ندارد تا بشنود  فَبَشِّرْهُ  پس مژده ده او را  بِعَذابٍ أَلِيمٍ  بعذابى دردناك يعنى اعلام كن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاو را كه به عذاب اليم رسنده است\r\nبعد از آن از مآل اهل ايمان خبر ميدهد كه  إِنَّ الَّذِينَ آمَنُوا  بدرستى كه آنان كه گرويده‌اند به خدا و رسول  وَ عَمِلُوا الصَّالِحاتِ  و كردند كارهاى شايسته  لَهُمْ جَنَّاتُ النَّعِيمِ  مر ايشانراست بهشتهاى با نعمت و ناز\r\n خالِدِينَ فِيها  جاويدان باشند در آن  وَعْدَ اللَّهِ  وعده كرده است خداى تعالى وعده كردنى  حَقًّا  درست و راست  وَ هُوَ الْعَزِيزُ  و اوست خداوند غالب كه هيچكس غالب بر او نتواند شد  الْحَكِيمُ  راست كار كه هرچه كند بر وجه حكمت كند\r\nو بعد از وعده و وعيد در بيان قدرت ميفرمايد كه  خَلَقَ السَّماواتِ  بيافريد آسمانها را  بِغَيْرِ عَمَدٍ  بدون ستون بلكه معلق است و امساك آن بقدرت اوست  تَرَوْنَها  در حالتى كه شما مىبينيد آسمانها را  وَ أَلْقى  و بينداخت يعنى وضع كرد  فِي الْأَرْضِ  در زمين بعد از ايجاد آن  رَواسِيَ  كوههاى بلند پايدار استوار  أَنْ تَمِيدَ بِكُمْ  به جهت كراهت و نخواستن آنكه حركت دهد و مضطرب سازد شما را مرويست كه پيش از خلق كوهها زمين بر روى آب حركت ميكرد مانند كشتى بعد از آن كوهها را بيافريد و ميخ زمين ساخت و لنگر او تا آرام گرفت و در موضح از ضحاك نقل كرده كه حق تعالى نوزده كوه را ميخ زمين كرد تا بر جاى خود بايستاد و از جمله كوه قافست و ابو قبيس و جودى و لبنان و ثبير و طور سينين و غير آن  وَ بَثَّ فِيها  و پراكنده كرد در زمين  مِنْ كُلِّ دابَّةٍ  از هر جنبندهء يعنى انواع حيوانات را در زمين جاى داد و بعد از غيبت بتكلم التفات كرده ميفرمايد  وَ أَنْزَلْنا  و فرو فرستاديم ما نه غير ما  مِنَ السَّماءِ ماءً  از ابر يا آسمان آبى كه بارانست  فَأَنْبَتْنا فِيها  پس رويانيديم در زمين بسبب آن آب  مِنْ كُلِّ زَوْجٍ  از هر صنف گياهى  كَرِيمٍ  نيكو و بسيار منفعت\r\n هذا  اينكه مذكور شد از آسمان و زمين و كوه و حيوان و نبات  خَلْقُ اللَّهِ  آفريده خدايند  فَأَرُونِي  پس بنمائيد به من ايمشركان كه در عالم  ما ذا خَلَقَ  چه چيز را بيافريدند  الَّذِينَ  آنان كه  مِنْ دُونِهِ  بدون ويند از بتان كه ايشانرا شريك خدا ميگوئيد تا مستحق مشاركت او شويد  بَلِ الظَّالِمُونَ  بلكه ستمكاران كه از جادهء شرع درگذشته‌اند  فِي ضَلالٍ مُبِينٍ  در گمراهىاند آشكارا كه عاجز را با قادر و مخلوقرا با خالق در پرستش شركت ميدهند\r\nو بعد از بيان توحيد و قدرت حكمت خود در بيان قصهء لقمان و حكمت او مىفرمايد كه  وَ لَقَدْ آتَيْنا لُقْمانَ الْحِكْمَةَ  و بدرستيكه داديم لقمان بن باعور را حكمت كه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nآن قول ثابتست و فعل كامل كه از جملهء آن شناختن توحيد است و نفى شريك و در احقاف آورده كه مراد بحكمة اقامة ادلة عقلية است در تقرير بر توحيد و ايمان و نفى شريك و اضافهء دلايل سمعية به آن مرويستكه قصهء لقمان حكيم و وصاياى او نزد يهود شهرتى عظيم داشت و عرب در مهمى كه مردمان بايشان رجوع كردندى از حكمتهاى لقمان براى ايشان مثل زدندى حق تعالى از توحيد وى و اخلاق مرضيهء وى و وصاياى حسنه‌اش خبر داد تا ايشان اقتدا به او نمايند و بروايت وهب بن منبه لقمان خواهر زادهء ايوب بود و يا پسر خالهء وى بود و نام پدرش از رو در تيسير آورده كه پسر باعور بن زاخور بن تارخ است و تارخ پدر ابراهيم عليه السّلام بود و در عين المعانى آورده كه لقمان در زمان سلطنت داود متولد شده بود تا عهد يونس عمر يافت و نزد بعضى هزار سال بزيست و يك قول گفته‌اند لقمان پيغمبر بود و قبل از بعث فتوى دادى و مراد بحكمت نبوت است و نزد اكثر علما پيغمبر نبود بلكه حكيم بود و عبد اللّه عباس از رسول صلّى اللّه عليه و آله و سلّم روايت كرده كه من از آن حضرت شنيدم كه فرمود لقمان پيغمبر نبود بلكه بندهء مطيع بود مر خداى را بسيار فكر نيكو اعتقاد و خدايرا دوست داشت و گويند غلام كسى بود و شبانى يا نجارى ميكرد و گويند حبشى بود و در ميان بنى اسرائيل نمو كرد و بقول سجاوندى از بندگان نوبه و مردى اسود اللون و غليظ الشفتين بود روزى بوقت قيلوله فرشتگان بخانهء وى آمدند و بر او سلام كردند جواب سلام گفت و ايشانرا نميديد گفتند اى لقمان ما فرشتگان خدائيم آمده‌ايم تا ترا خليفهء روى زمين گردانيم تا حكم كنى ميان مردمان براستى لقمان جواب داد كه اگر حكم جزم است از آفريدگار من سمعا و طاعة قبول ميكنم و اگر مخير ساخته‌اند عافيت را اختيار ميكنم و متعرض فتنه نميشوم فرشتگان گفتند كه نبوة رتبهء عظيم و مرتبه جسيم است چرا از آن امتناع ميكنى گفت براى آنكه حاكم را حوادث بسيار است و از آن جمله در مظان نخوت و تكبر كه مبغوض حق است و اگر مدد توفيق و معونة او را در نيابد البته در ظلمات شبهات افتد و در طريق وصول خطا كند و من آن دوست دارم كه در دنيا ذليل باشم و در آخرت شريف چه اين بمراتب بهتر است از آنكه در دنيا شريف باشم و در آخرت ذليل و دانسته‌ام كه هر كه دنيا را بر آخرت اختيار كند دنيا از او فوت شود و از ثواب آخرت محروم ماند ملائكه را از اين سخن عجب آمد و از حسن نطق و حكمت او متعجب شدند بعد از آن بخفت و حق تعالى او را حكمت افزون ساخت بمثابهء كه ده هزار كلمه حكمت از او منقولست كه هر كلمه از آن بعالمى ارزد و بعد از آن نبوت و خلافت را بر داود عرض فرمود وى قبول نمود و در محنت و شدت و تكليف افتاد و داود هر گاه كه او را ديدى گفتى خوشا حال تو اى لقمان كه حكمت را به تو دادند و بلا و محنت را از تو بگردانيدند و در اينجا كلمهء چند از حكمتهاى\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاو بنوك قلم در سلك تحرير ميآيد ابو هريره از پيغمبر صلّى اللّه عليه و آله و سلّم روايت مىكند كه روزى از علماى بنى اسرائيل يكى بر او بگذشت و جمعى را ديد نزد وى نشسته‌اند و جمعى ديگر ايستاده‌اند و استماع كلمه حكمت مىكنند آن بزرك بر وجه تعجب نه از روى تحقير به او گفت اى لقمان تو آن بندهء سياه نيستى كه شبانى رمهء فلان ميكردى گفت بلى هستم بعد از آن پرسيد كه چه چيز ترا به اين پايهء ارجمند رسانيد جواب داد سه چيز سخن راست گفتن و امانت نگاهداشتن و ترك آرزوها كردن ثعلبى در تفسير خود از حكمتهاى لقمان آورده كه روزى خواجهء او او را با ديگر غلامان بباغ فرستاد تا ميوه بياورند غلامان ميوها بخوردند و حواله خوردن آن را به لقمان كردند خواجه بر وى خشم گرفت لقمان گفت ايشان دروغ ميگويند و خود ميوه خورده‌اند خواجه گفت راستى اين سخن را بچه چيز معلوم توان كرد گفت به آنكه ما را آب گرم بخورانى و در صحرا بدوانى تا قى كنيم از درون هر كه ميوه بيرون آيد خائن است و چون خواجه به اين طريق سلوك نمود از حلق غلامان ميوه آمد و از درون لقمان آب صافى ظاهر شد خواجه بعد از ظهور اين حقيقت بر او بر عقل و ذكاء او اطلاع پيدا كرد و معتقد سخنان او شد و ديگر از سخنان اينستكه هيچ مالى چون تن درستى نيست و هيچ نعمتى چون خوشدلى نه از خالد بن ربعى نقل است كه لقمان بندهء بود حبشى خواجه او او را گفت گوسفندى بكش و هر عضوى كه از آن پاكتر است بياور لقمان گوسفندى ذبح كرد دل و زبان او را نزد خواجه آورد و بعد از آن خواجه او را گفت كه گوسفندى را بكش و اخبث اعضاى او را بياور او همان دو عضو را بياورد خواجه گفت اين چگونه باشد كه يك چيز هم اطيب باشد و هم اخبث جواب داد كه چون كسى را دل و زبان پاك باشد هيچ عضوى از اين دو پاك‌تر نباشد و اگر پليد باشد هيچ چيز از آنها پليدتر نباشد و عكرمه روايت كند كه روزى خواجه او در حال مستى با كس گرو بست كه همهء آب بحيره بازخورد و چون هشيار شد بدانست كه گرو باخته است لقمان را طلبيد و گفت تدبير اين چيست گفت باش تا بيايند و مطالبت كنند چون بيامدند لقمان ايشانرا گفت او گفته كه همهء آب بحيره را بازخورد شما جميع آبها را از رودخانه‌ها باز بنديد و جمع كنيد تا وى نيز آبها را بخورد گفتند ما نتوانيم گفت او نيز نتواند اذا تعارضا تساقطا عبد اللّه دينار گفته كه لقمان از سفرى بازآمد و با غلام خود در راه ملاقات كرد و احوال پدر خود از او پرسيد غلام جواب داد كه فوت شد گفت من مالك كار خود شدم و زمام اختيار خود بدست خود گرفتم از احوال زن پرسيد جواب داد كه او نيز متوافى شد گفت فراش و بسترم نو شد از خواهر سؤال كرد گفت رحلت فرمود گفت عورة و ناموس من پوشيده شد از حال برادر پرسيد گفت او نيز بمرد گفت آه پشتم شكسته شد و اميدم بريده گشت مرويست كه چندگاه مصاحب داود عليه السّلام بود\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nروزى او زره ميساخت و وى صامت بود و هيچ نميگفت چون تمام كرد او را بپوشيد خطاب به او كرد و گفت اين زره نيكو پوشش حربى است لقمان او را گفت كه خاموشى حكمتيست كه كم كسى مرتكب آن مىشود و در لباب آورده كه روزى داود عليه السّلام از لقمان پرسيد كه كيف اصبحت يعنى چگونه صبح كردى جواب داد كه اصبحت فى يد غيرى بصبح در آمدم و عنان اختيار من در قبضهء اقتدار غير منست داود عليه السّلام در اين كار تفكر كرده و نعره زد و بيهوش شد مرويست كه مردى در وى نگريست لقمان او را گفت اگر ميبى مرا كه هر دو لب من سطبر است بتحقيق كه از آنكلام لطيف و نازك بيرون ميآيد و اگر ميبينى كه گونهء من سياه است بدانكه دل من سفيد است و گويند مولاى وى در بيت الخلا رفت و بسيار در آنجا بنشست لقمان از خارج به او ندا كرد كه طول جلوس در قضاى حاجت علت سپرز ميآورد و مورث باسور است پس به سهولت بنشين و به آسانى برخيز مرويست كه مولاى وى اين چند كلمه را بر در بيت الخلا بنوشت و در خبر است كه از او پرسيدند كه بدترين مردمان كدام است گفت آنكس كه باك نداشته باشد كه بدى خود را بمردمان نمايد ديگر ويرا گفتند كه چه زشت است روى تو گفت نقش را عيب ميكنى يا فاعل آن را و در كتاب من لا يحضره الفقيه آورده كه لقمان پسر خود را گفت كه دنيا بحريست عميق و مردمان بسيار در آن هلاك شده‌اند پس ايمان به خدا را سفينهء او ساز و توكل بر او باد به آن او و تقوى را در آن توشهء خود اگر از آن نجات يا بى پس برحمة خداست و اگر هلاك شوى جهة ذنوب تست در خبر است كه روزى داود عليه السّلام را گفتند كه اى داود از من پنج كلمه ياد گير كه در آن علم اولين و آخرين مضمر است اول بايد كه عمل تو از براى دنيا به قدر لبث تو باشد در آن دوم آنكه عمل تو از براى آخرت به قدر لبث تو باشد در آن سيم آنكه غرض تو از مولى آزادى تو باشد از آتش دوزخ چهارم آنكه جرأت تو بر معصيت به قدر صبر تو باشد بر آتش پنجم هر گاه ارادهء نافرمانى مولاى خود كنى به قصد جائى كنى كه او ترا نبيند از ابو عبد اللّه مرويستكه گفت به خدا سوگند كه لقمان را بجهة حسب مال و بسطت در جسم و جمال حكمت ندادند و ليكن او مردى بود قوى در امر خدا و متورع در راه خدا و ساكت بسيار خموش و عميق النظر و طويل التفكر و حديد البصر و روز خواب نكردى و در مجلس تكيه ننمودى و آب دهن در آب نينداختى و به چيزى بازى نكردى و هيچكس او را در حالت بول و غاية و غسل نديدى بجهة مبالغه در ستر عورت و از هيچ چيز نخنديدى و غضب نكردى بجهة خوف اثم در دين و مزاح با هيچكس نكردى و خوشحال نشدى از دنيا كه به او رسيدى و اندوهگين نگشتى به چيزى كه از او فوت شدى و زنان بسيار در نكاح آوردى و اولاد بسيار از ايشان آورده و اكثر ايشان فوت شدند پيش از او و بر فوت هيچكس گريه نكردى و اگر دو كس نزاع\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nميكردند از ايشان جدا نمىشد تا كه بر وجه اصلح ايشان را از هم جدا كردى و بسيار با علما مجالست ميكرد و با فقها تفتيش قضاة ملوك و سلاطين ميكرد پس آنگاه گريه ميكرد بر قضاة به جهت آنچه بدان مبتلا شده‌اند و رحمت ميفرستاد بر ملوك و سلاطين و استغفار ميكرد براى ايشان به جهت غرور ايشان به دنيا و ياد ميگرفت آنچه نفس را بآنچيز بر شيطان غالب ميشد و با هواى خود جهاد ميكرد و از سلطان ظالم احتراز ميكرد و شروع نميكرد مگر در چيزى كه او را نفع مىرساند بجهة اين صفات حسنه حق تعالى ابواب رحمت و حكمت بر روى او گشاده ساخت و قصهء او را در قرآن مجيد ياد فرمود گفت كه ما لقمان را حكمت داديم و گفتيم او را كه  أَنِ اشْكُرْ لِلَّهِ  آنكه شكر گويد مر خداى را بر نعمت حكمت و غير آن كه به تو كرامت فرموديم  وَ مَنْ يَشْكُرْ  و هر كه شكر كند خدايرا  فَإِنَّما يَشْكُرُ  پس جز اين نيست كه شكر مىكند  لِنَفْسِهِ  براى خود چه نفع شكر كه دوام نعمت و مزيد آنست و استحقاق مثوبت در آخرة به او ميرسد  وَ مَنْ كَفَرَ  و هر كه ناسپاسى كند بر نعمت  فَإِنَّ اللَّهَ  پس بدرستى كه خداى  غَنِيٌّ  بينياز است از شكر كسى  حَمِيدٌ  سزاوار حمد است اگرچه كسى حمد او نكند يا محمود است كه همه كاينات بلسان حال حامد حضرت ويند\r\n وَ إِذْ قالَ لُقْمانُ  و ياد كن اى محمد چون گفت لقمان  لِابْنِهِ  مر پسر خود را انعم و گفته‌اند نام او ماثان يا شاران يا اسلم يا شكور بوده و بر هر تقدير پسر خود را گفت  وَ هُوَ يَعِظُهُ  و در حالتى كه او پند ميداد او را به اين وجه كه  يا بُنَيَّ  اى پسرك من تصغير براى شفقت و مرحمتست  لا تُشْرِكْ بِاللَّهِ  شرك مياور بخدايتعالى  إِنَّ الشِّرْكَ  بدرستى كه شرك آوردن  لَظُلْمٌ عَظِيمٌ  هر آينه ستم بزرگست و بسيار از حد در گذشتن از طريق حق چه تسويه در ميان كسى كه هيچ نعمتى از او صادر نشده و ميان كسى كه خالق جميع كاينات است ظلمى است بغاية عظيم در خبر است كه پسر و زوجهء وى كافر بودند و لقمان پيوسته نصيحت و موعظهء ايشان ميفرمود تا كه اسلام آورند و به وحدانيت حق تصديق كردند\r\nو چون حق تعالى تقديم امر نمود بر شكر نعمة خود بر عقب آن تنبيه كرد بر وجوب شكر گذارى براى والدين كه حقوق نعمة ايشان بر ولد بسيار است و فرمود  وَ وَصَّيْنَا الْإِنْسانَ  و وصيت كرديم يعنى فرموديم آدميرا  بِوالِدَيْهِ  بنيكوئى پدر و مادر او و فرمان بردارى ايشان و شكر و احسان كردن مر ايشانرا و گويند مقارنه شكر والدين بشكر خود آنست كه او خالق و منشى است و والدين واسطه‌اند در انشاء و تربيت بعد از آن بيان زيادتى نعمت مادر\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمىكند بقوله  حَمَلَتْهُ  برداشت آدمى را يعنى فرزند را  أُمُّهُ  مادر او مدت بسيار و سست ميشد در حمل او  وَهْناً  سست شدنى  عَلى وَهْنٍ  بر سست شدنى يعنى ضعفى بالاى ضعفى تا حين وضع  وَ فِصالُهُ  و جدا كردن و بازگرفتن او را از شير  فِي عامَيْنِ  در مدت دو سال بود يعنى بعد از ولادت فرزند را در عرض اين مدت شير داده پس حق حمل و رضاع و تربيت بر فرزند داشته باشد و مستحق شكرگزارى و احسان بود و اين آيه دليلست بر آنكه مدت رضاع دو سالست پس وصيت كرديم فرزند را  أَنِ اشْكُرْ لِي  به آنكه شكر گوى مرا به حمد و طاعت  وَ لِوالِدَيْكَ  و مر پدر و مادر خود را ببر وصله  إِلَيَّ الْمَصِيرُ  بسوى حكم منست بازگشت همه و بر شكر و كفران همه را جزا خواهم داد مرويستكه شخصى از حضرت رسالت صلّى اللّه عليه و آله و سلّم پرسيد كه با كه نيكوئى كنم فرمود امك امك امك ثم اباك يعنى بمادر خود بمادر خود بمادر خود بعد از آن به پدر خود\r\n وَ إِنْ جاهَداكَ  و اگر كوشش كنند پدر و مادر با تو  عَلى أَنْ تُشْرِكَ بِي  بر آنكه شرك آرى به من و انبازگيرى  ما لَيْسَ لَكَ بِهِ  آن چيزيرا كه نيست ترا به آن استحقاق شريك گرفتن او  عِلْمٌ  دانشى يعنى بر وجه تقليد محض بدون دليلى كه دلالت كند بر استحقاق آن بلكه دليل قايم است بر عدم استحقاق شريك  فَلا تُطِعْهُما  پس فرمان مبر ايشان را در اين  وَ صاحِبْهُما  و مصاحبت كن با ايشان  فِي الدُّنْيا  در زندگانى دنيا  مَعْرُوفاً  مصاحبتى نيكو كه پسنديده شرع و مقتضاى كرم بود  وَ اتَّبِعْ  و پيروى كن در دين  سَبِيلَ مَنْ أَنابَ إِلَيَّ  راه كسى كه بازگشته است به من بتوحيد و اخلاص در طاعة كه محمد است و اتباع او كه متصفند بصفت ايمان و اخلاص  ثُمَّ إِلَيَّ  پس بسوى منست  مَرْجِعُكُمْ  بازگشت تو و پدر و مادر تو يعنى مرجع همهء شما با منست بر وجه مجازات  فَأُنَبِّئُكُمْ  پس آگاهى خواهم داد شما را  بِما كُنْتُمْ تَعْمَلُونَ  به آنچه هستيد كه مىكنيد از خير و شر يعنى مجازات خواهم داد ترا بر ايمان و مصاحبت نيكو با مادر و پدر و نيز مادر و پدر ترا بر كفر ايشان\r\nبعد از آن ديگر باره از وصيت لقمان خبر ميدهد كه پسر خود را گفت  يا بُنَيَّ  اى پسرك من  إِنَّها  بدرستى كه خصلتى و كردارى كه آدمى را باشد از خير و شر  إِنْ تَكُ  اگر باشد خردى و صغرى آن  مِثْقالَ حَبَّةٍ  همسنك دانه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n مِنْ خَرْدَلٍ  از سپندان كه اصغر حبوبست  فَتَكُنْ فِي صَخْرَةٍ  پس باشد آن در اندرون سنك سخت بزرك كه بيرون آوردن آن بغايت دشوار باشد يا در زير صخرهء سبز كه آن را صماء گويند و در زير هفتم زمين است  أَوْ فِي السَّماواتِ  و يا در آسمانها باشد با وجود رفعت و وسعت آن يعنى در اعلاى مكان كه محدب سماواتست  أَوْ فِي الْأَرْضِ  يا در زمين يعنى در اسفل مكان كه مقر ارض است  يَأْتِ بِهَا اللَّهُ  بياورد و حاضر گرداند آن را خداى در موقف حساب و بر آن حساب كند  إِنَّ اللَّهَ لَطِيفٌ  بدرستى كه خداى تعالى لطيف و باريك دانست بر وجهى كه علم او بهر خفى احاطه كرده  خَبِيرٌ  دانا بكنه هر چيزى از امام جعفر صادق عليه السّلام مرويستكه فرمود بر شما باد كه حذر كنيد از گناهان چه آن را نزد خداى تعالى جويندهء هست نبايد كه يكى از شما گويد كه گناه كنم و استغفار نمايم از آن زيرا كه حق تعالى فرموده كه انها ان تك تا آخر\r\n يا بُنَيَّ  اى پسرك من  أَقِمِ الصَّلاةَ  بپاى دار نماز را با شرايط و اركان  وَ أْمُرْ بِالْمَعْرُوفِ  و امر كن بنيكوئى  وَ انْهَ عَنِ الْمُنْكَرِ  و بازدار از ناشايست تا ديگران از تو كامل شوند و معروف آنست كه موافق شرع و عقل باشد و منكر آنكه مخالف آن باشد  وَ اصْبِرْ  و شكيبا باش  عَلى ما أَصابَكَ  بر آن چيزى كه به تو رسد از شدايد و بليات  إِنَّ ذلِكَ  بدرستى كه صبر و آنچه ترا به آن امر كردم  مِنْ عَزْمِ الْأُمُورِ  از مفروضات امور است يعنى آنچيزيست كه عزم و قطع فرموده بر سبيل ايجاب و الزام كه از آن چارهء نيست و به هيچ وجه ترك آن جايز نيست\r\n وَ لا تُصَعِّرْ  و بيكسو مبر و ميل مده و مگردان  خَدَّكَ  روى خود را  لِلنَّاسِ  جهت مردمان يعنى صفحهء وجه خود را از ايشان مگردان همچنانكه فعل متكبرانست بلكه روى آور بايشان بر وجه تواضع  وَ لا تَمْشِ فِي الْأَرْضِ  و مرو در زمين  مَرَحاً  در حالتى كه با فرح شديد و شادى تمام باشى و خرامنده و نازان هم چنان كه جاهلانند و دنيا پرستان كه ميخرامند از فرط فرح  إِنَّ اللَّهَ لا يُحِبُّ  بدرستيكه خداى دوست نميدارد  كُلَّ مُخْتالٍ  هر خرامندهء را كه مانند متكبران رود  فَخُورٍ  بسيار فخر نماينده و نازش كننده باسباب تنعم بر مردمان\r\n وَ اقْصِدْ فِي مَشْيِكَ  و ميانه باش در رفتن خود يعنى ميانه سرعت و بطؤ ميرو كه زود رفتن علامت خفت و سبكباريست و دير حركت كردن نشانهء تجبر و بزرگوارى كه ميانه رو باش كه از علامت تواضع است و بردبارى مرويستكه در جاهليت مردى از روى نشاط و تجبر ميرفت حق تعالى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nزمين را امر كرد تا او را فرو برد تا قيامت فرو ميرود از رسول صلّى اللّه عليه و آله و سلّم مرويستكه شتاب زدگى در رفتار بها و بجمال مرد ببرد  وَ اغْضُضْ  و فرود آور و كم گردان  مِنْ صَوْتِكَ  از آواز خود يعنى فرياد كننده و نعره زننده مباش در سخن  إِنَّ أَنْكَرَ الْأَصْواتِ  بدرستى كه زشت‌ترين آوازها  لَصَوْتُ الْحَمِيرِ  هر آينه آواز خرانست يعنى در ارتفاع صوت فضيلتى نيست بلكه موجب خفت است و صوت حمار با وجود بلندى مكره طبيعتست و موجب وحشت مرويستكه مشركان عرب برفع صوت تفاخر ميكردند حق تعالى به اين آيه رد كرد بر ايشان فخر ايشان را و حضرت رسالت صلّى اللّه عليه و آله و سلّم آواز نرم را دوست داشتى و جهر صوت را كاره بودى در انجيل مذكور استكه اى عيسى بفرما بندگان مرا كه چون با من مناجات كنند آوازهاى خود را فرو خوابانند كه من مى شنوم و آنچه در دل ايشانست ميدانم و ذكر انكرية صوت حمار با آنكه از او حيوانات است كه انكر است از صوت حمار به جهت آنست كه آواز آن نزد عرب مثل است در كراهيت و سفيان ثورى فرمود كه فرياد هر حيوانى تسبيح اوست الاحمار كه آواز و فرياد او از ديدن شيطان است و در حديث آمده كه چون آواز دراز گوش بشنويد پناه گيريد خود را به خدا از شر شيطان رانده شده از رحمة خدا چه آواز او به جهت آنست كه شيطان را ديده و سعد وقاص از پيغمبر صلّى اللّه عليه و آله و سلّم روايت كرده كه حق تعالى سه آواز را دشمن دارد آواز خر و آواز سك و آواز زن نوحه‌گر و از بعضى اكابران دين مرويستكه آواز حمار براى كاه و جو است و يا به جهت شهوت و يا جنگ دراز گوش ديگر و صوتى كه از غلبهء صفات بهيمى و سبعى زايد زشت‌ترين صداها باشد به جهت انكريت صوت و غلبيت صفات بهيمى و نفسانى اوست كه ذكر او نزد ارباب آداب قبيح است و از روى كنايه نام او مىبرند مانند دراز گوش و تصريح باسم او نميكنند همچنانكه ساير أشياى مستقذره كه بطريق كناية ذكر او ميكنند نه بر وجه تصريح و از ابو عبد اللّه عليه السّلام مرويستكه مراد تشبيه عطسه است بآواز بلند و رفع صوت در كلام قبيح كه مرضى الهى نباشد و اگر در دعا و قراءت قرآن باشد مذموم نيست و حق تعالى\r\nبعد از ذكر وصاياى لقمان براى تنبيه بندگان و اتعاظ ايشان به آن ذكر نعم خود مىكند بآفريدن كائنات و تنبيه ايشان بر معرفت خود بوسيلهء آن و ميفرمايد كه  أَ لَمْ تَرَوْا  آيا نميبينيد اى مردمان  أَنَّ اللَّهَ  آن را كه خداى  سَخَّرَ لَكُمْ  رام ساخت براى نفع شما  ما فِي السَّماواتِ  آنچه در آسمان ها است از آفتاب و ماه كه از روشنى آن بهره‌منديد و ستارگان تا بدانها راه نمائيد و از ابر و باد و باران كه به آن منتفع ميشويد  وَ ما فِي الْأَرْضِ  و آنچه در زمين است از كوه و بيابان و درياها و حيوانات و نباتات و معادن و غير آن از امور نافعه كه در آن تصرف ميكنيد بهر وجه كه ميخواهيد\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n وَ أَسْبَغَ عَلَيْكُمْ  و فراخ كرد و تمام ساخت بر شما  نِعَمَهُ ظاهِرَةً  نعمتى كه آشكار است يعنى از هر چه كه ممكن نيست انكار و جحود آن از خلق و اجبار و اقرار شما و خلق شهوات در شما و غير آن از انواع نعم هويدا  وَ باطِنَةً  و نعمتى كه پنهان است يعنى از هر چه او را نشناسند مگر آنكس كه امعان نظر كند در آن مراد نعم محسوسه و غير محسوسه است و حفص نعمه ميخواند بصيغهء جمع و اضافه آن بضمير يعنى نعمتهاى او سبحانه در حالتى كه آشكارا و پنهان است و علما را در نعم ظاهره و باطنه سخنان بسيار است صاحب تيسير آورده كه در كتاب بحر العلوم نعمة را بر سيصد وجه تفسير كرده و مشهور آنست كه نعم ظاهره نصرت پيغمبر است بر اعدا و امداد ملائكه و بعضى از اقوال مفسرين كه معتمد عليه است اينجا آورده مىشود از ابن عباس مرويست كه نعمة ظاهرة نعمتى استكه علم بندگان به آن تعلق گرفته و باطنه مصالح دين و دنيا كه به غير حق تعالى كسى بر آن عالم نيست و بروايت ضحاك از ابن عباس نعم ظاهره و باطنه را از پيغمبر صلّى اللّه عليه و آله و سلّم پرسيدند فرمود يابن عباس نعم ظاهره اسلام است و بياراستن قامت را بر وجه اعتدال و افضال رزق بر تو و باطنه ستر اعمال سيئه تو و عدم فضيحت به آن يابن عباس تعالى ميفرمايد كه چند چيز را ببندهء مؤمن كرامت فرموديم كه به هيچ كس نداده‌ايم اول قبول نموديم دعاى مؤمنين را در حق او بعد از انقطاع عمل او دوم عطا كرديم ثلث مال را به او تا آن را در راه من تصدق كند و من بجهة اين تكفير گناهان او كنم سوم پوشيدم عملهاى بد او را و او را به آن رسوا نكردم و بمردمان ننمودم ربيع گفته كه نعم ظاهره نعم جوارح است و باطنه نعم قلب و عقل و فهم و نزد عطا ظاهرة تحقيق شرايع است و باطنه شفاعت و حارث بن اسد بر آنست كه نعم ظاهره نعم دنياست و باطنه نعم آخرت و نيز از ضحاك منقولستكه ظاهره حسن صورتست و امتداد قامة و تسوية اعضا و باطنه معرفة حق تعالى و يا ظاهره قرآنست و باطنه تاويل معانى او و از حضرت امام محمد باقر عليه السّلام نقلست كه ظاهره پيغمبر است و آنچه آورده از نزد خدا مانند معرفت اللّه و توحيد او و غير آن و اما باطنه دوستى ماست كه اهل بيتيم و بستن اعتقاد ما در دل و يا ظاهره نعمتيست كه مشاهده باشد و باطنه آنكه دانسته نشود مگر بدليل و يا ظاهره تسويه ظواهر است و باطنه تصفيه سراير و يا ظاهره دعوتست كه و اللّه يدعوا الى دار السلام و باطنه هدايه كه و يهدى من يشاء الى صراط مستقيم و يا ظاهره ذكر اوست به زبان و باطنه ذكر او در دل و جان و يا ظاهره الوان عطايا و باطنه غفران خطايا و يا نيكوئى خلق و حسن خلق و يا اقرار بلسان و تصديق بلسان و يا نطق و عقل و يا ليل و نهار و يا تسويه اعضاى و معرفة ملائكه اعلا و يا صحت ابدان و صحت اديان يا بصر و بصيرت و يا جذب منافع و دفع مضار يا تمامى اموال\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nو صفاى احوال يا نبوت و ولاية و اين قريب بقول امام محمد باقر است و در رواية آمده كه موسى عليه السّلام از حق تعالى سؤال كرد كه مرا راه نماى بخفىترين نعمتيكه بر بندگانست خطاب آمد كه خفىترين نعمة من بر ايشان نفس است و باقى وجوه بمنهج الصادقين است و بدانكه اولى حمل آيتست بر تعميم بدون تخصيص آن ببعضى دون بعضى آورده‌اند كه نضر بن حارث ميگفت كه قرآن افسانهء پيشينيان است حق تعالى آيه فرستاد  وَ مِنَ النَّاسِ  و از مردمان  مَنْ يُجادِلُ  كسى هست كه جدال و خصومت ميورزد  فِي اللَّهِ  در كتاب خداى و ميگويد كه قرآن از نزد خداى نازل نشده بلكه از اساطير الاولين است كه آن را تعليم محمد ميكنند و محمد آن را بر اصحاب خود ميخواند و در عين المعانى آورده كه يهودى از حضرت رسالت صلّى اللّه عليه و آله و سلّم پرسيد كه خداى تو از چه چيز است فى الحال او را صاعقه گرفت و اين آيه آمد كه او مجادله مىكند در ذات خداى تعالى و يا مراد مطلق اهل شركند جدال ميكنند در توحيد و صفات او سبحانه و انكار آن ميكنند  بِغَيْرِ عِلْمٍ  بىدانشى مستفاد از دليل  وَ لا هُدىً  و بى بيانى از نزد خداى  وَ لا كِتابٍ مُنِيرٍ  و بىكتاب روشن بلكه بمحض جهل و تقليد\r\nهمچنان كه ميفرمايد  إِذا قِيلَ لَهُمُ  و چون گويند مر ايشان را كه بصدق تمام  اتَّبِعُوا  پيروى كنيد  ما أَنْزَلَ اللَّهُ  آنچيزيرا كه فرو فرستاده است خداى يعنى قرآن و بدان تصديق نمائيد  قالُوا  گويند در جواب كه نميگرويم بدان و قبول نميكنيم آن را  بَلْ نَتَّبِعُ  بلكه پيروى ميكنيم  ما وَجَدْنا عَلَيْهِ  آنچيزيرا كه يافته‌ايم بر آن آبائنا پدران خود را يعنى در طريق آباى خود سلوك ميكنيم اين منع صريح است از تقليد در اصول دين و بعد از آن بر سبيل انكار ميفرمايد كه  أَ وَ لَوْ كانَ الشَّيْطانُ  آيا اگر بودى ديو سركش كه بوساوس و هواجس  يَدْعُوهُمْ  بخواند ايشانرا  إِلى عَذابِ السَّعِيرِ  بسوى عذاب سوزان كه آتش دوزخ است همچنانكه پيروى كنيد او را از تقليد در نگذرند و يا معنى آنست كه اگر ايشان تابع پدران خودند و اگرچه شيطان داعى آباى ايشان بود به عذاب آخرت كه آتش سوزانست\r\n وَ مَنْ يُسْلِمْ وَجْهَهُ  و هر كه تفويض نمايد و واگذارد امور خود را و بالكليه توجه نمايد  إِلَى اللَّهِ  بدرگاه خداى  وَ هُوَ مُحْسِنٌ  و حال آنكه او نيكوكار باشد در عمل خود يعنى موحد چه نيكوئى عمل فرع توحيد است و يا عمل او بر\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nوجه اخلاص  فَقَدِ اسْتَمْسَكَ  پس هر آينه دست زده است و آويخته  بِالْعُرْوَةِ الْوُثْقى  بدست آويزى محكم يعنى بمحكم‌ترين چيزى كه دست در آن زنند و آويخته شوند اين تمثيل متوكل مشتغل بطاعت است به كسى كه اراده كرده باشد كه ترقى نمايد بكوه بلند كه بر آن برآيد پس چنك در زند بمحكم‌ترين گره ريسمانى كه از آن آويخته شده باشد دست در آن زده بذروه آن برمىآيد بر وجه سهولت همچنين هرگاه كلمه توحيد يا قرآن را دست‌آويز خود سازد عروج نمايد بمرتبه عاليه و درجه رفيعه كه روضه جنات عالية است  وَ إِلَى اللَّهِ  و بسوى حق تعالى است و راجع به او  عاقِبَةُ الْأُمُورِ  سر انجام همهء كارها بر وجهى كه هيچكس بر آن تصرف نكند مگر او سبحانه و يا آنكه نزد خداست ثواب همهء اعمال و يا آنكه عاقبت همه كس و همه چيز بسوى اوست\r\n وَ مَنْ كَفَرَ  و هر كه نگرود و چنك در عروة الوثقى نزند  فَلا يَحْزُنْكَ  پس بايد كه اندوهناك نسازد ترا  كُفْرُهُ  ناگرويدن او چه ضرر او در دنيا و آخرة به او رجوع خواهد شد نه به تو  إِلَيْنا مَرْجِعُهُمْ  بسوى جزاى خداست بازگشت همه ايشان  فَنُنَبِّئُهُمْ  پس آگاه گرداند خداى ايشانرا  بِما عَمِلُوا  به آنچه كرده‌اند و تنبيه با هلاك و عقوبت ايشان خواهد بود در دنيا و عقبى  إِنَّ اللَّهَ عَلِيمٌ  بدرستى كه خدا داناست  بِذاتِ الصُّدُورِ  به آنچه در سينهاست از خير و شر پس همهء بندگان را به آن جزا خواهد داد چه جاى عمل ظاهر مراد آنست كه همه را بر وفق اعتقاد و عمل بجزا و سزا پاداش خواهد رسانيد\r\n نُمَتِّعُهُمْ  برخوردارى مىدهم ايشان را بنعمة و سرور  قَلِيلًا  برخوردارى اندك كه دنياست چه آن زمان قليل است نسبت بآخرت اگر متمادى باشد  ثُمَّ نَضْطَرُّهُمْ  پس مضطر سازيم و بر وجه بيچارگى بياريم ايشانرا  إِلى عَذابٍ غَلِيظٍ  بسوى عذاب قوى و گران كه همه را گران بار سازد مانند گرانى بار غليظ بر دوش\r\nبعد از آن بر طريق الزام حجت بر ايشان ميفرمايد كه  وَ لَئِنْ سَأَلْتَهُمْ  و اگر پرسى ايمحمد كافران را  مَنْ خَلَقَ السَّماواتِ وَ الْأَرْضَ  كيست كه آفريد آسمانها و زمينها را  لَيَقُولُنَّ اللَّهُ  هر آينه گويند كه خداى تعالى است بجهة وضوح دلالت مانعه از اسناد آفرينش سماوات و ارض به غير او سبحانه و چون اين اعتراف كردند كه موجب بطلان اعتقاد ايشان است از شراكة  قُلِ  بگو ايمحمد بايشان كه  الْحَمْدُ لِلَّهِ  شكر و سپاس مر خدا راست بر الزام شما و ملجا شدن شما به آنچه مبطل اعتقاد شماست  بَلْ أَكْثَرُهُمْ  بلكه بيشتر ايشان\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n لا يَعْلَمُونَ  نميدانند كه بدين اقرار ملزم‌اند\r\n لِلَّهِ  مر خدايراست  ما فِي السَّماواتِ وَ الْأَرْضِ  آنچه در آسمانها و زمينهاست يعنى همه مخلوق ويند پس در آسمان و زمين و ما بينهما غير از وى مستحق عبادة نباشد  إِنَّ اللَّهَ هُوَ الْغَنِيُّ  بدرستى كه خداى اوست بىنياز از همه چيز بذات خود قبل از خلق اشيا  الْحَمِيدُ  ستوده در همه صفات خود قبل از نطق احيا پس غنى است از ستايش كنندگان و ستوده و سزاوار حمد اگرچه هيچ حامدى نباشد و در آخر سوره الكهف مذكور شد كه يهودان اعتراض كردند بر قرآن كه در آن موضعى واقع شده كه  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  و در جايى ديگر گفته كه  وَ ما أُوتِيتُمْ مِنَ الْعِلْمِ إِلَّا قَلِيلًا  و حكم اين هر دو نقيض يكدگر است و رسول صلّى اللّه عليه و آله و سلّم فرموده كه هر چند علم بندگان بسيار باشد اما نسبت بعلم خداى بسيار اندكست حق تعالى آيه فرستاد  قُلْ لَوْ كانَ الْبَحْرُ مِداداً  تا آخر آيه اينجا نيز براى تاكيد آن خبر ميدهد\r\n وَ لَوْ أَنَّ  و اگر آنكه بودى  ما فِي الْأَرْضِ  آنچه در زمين است  مِنْ شَجَرَةٍ  از درختان  أَقْلامٌ  قلمها  وَ الْبَحْرُ يَمُدُّهُ  و دريا محيط با سعت خود مداد دادى آن را  مِنْ بَعْدِهِ  از پس فناى آب مداد شده آن  سَبْعَةُ أَبْحُرٍ  هفت درياى ديگر مانند آن و بدان قلمها و بدان آبها مداد شده كتابة كردندى  ما نَفِدَتْ  بپايان نيامدى  كَلِماتُ اللَّهِ  علوم الهى و عجايب و غرايب صنع پادشاهى به نوشتن آن به اين قلمها و مراد كلمات عبارتست از معلومات و مقدورات حق تعالى كه نامتناهىاند و چون معلومات و مقدورات نامتناهىاند پس كلماتى كه عبارت از آن باشد نامتناهى باشند و يا مراد بكلمات انشاى آنچيزيست كه آفريده در دنيا و خواهد آفريد در عقبا و يا حكم و فرمان او و يا نعمتى كه در دنيا و عقبى ببندگان ميدهد و تناهى مداد و عدم تناهى كلمات جهة آنست كه قلم و مداد متصف بتناهى است و كلمات الهى متصف به غير تناهى  إِنَّ اللَّهَ عَزِيزٌ  بدرستى كه خداى غالبست بر حكم و فرمان بينهاية خود  حَكِيمٌ  دانا كه هيچ از علم و حكمت او خارج نيست\r\nپس در بيان كمال خود در بعث همه ميفرمايد كه  ما خَلْقُكُمْ  و نيست آفريدن شما اى اهل مكه  وَ لا بَعْثُكُمْ  و نه برانگيختن شما بعد از مرك  إِلَّا كَنَفْسٍ واحِدَةٍ  مگر مانند آفريدن و برانگيختن يكتن زيرا كه وجود كل را كافيست تعلق ارادهء واجبهء او يا قدرت ذاتيه او چه همه را بكلمهء كن آفريد و ميآفريند و در خلق آنها بآلات و ادوات و اعانة مددكار محتاج نيست چه بكلمهء كن صد هزار عالم ايجاد كند و در بعث اموات به ترتيب مقدمات احتياج ندارد بلكه اسرافيل را گويد بگو برخيزيد اى اهل قبور از قبر\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nهاى خود پس بيك دعوت او همهء خلايق از قبرها بيرون آيند  إِنَّ اللَّهَ سَمِيعٌ  بدرستى كه خداى تعالى شنواست همهء مسموعات را  بَصِيرٌ  بينا بهمهء مبصرات و ادراك او ببعضى از بعضى ديگر بازنميماند پس خلق او همچنين است چه قدرت ذاتيهء او بجميع ممكنات على السويه است پس جملهء خلايق را بيكدعوت زنده گرداند كه يكى از ديگرى ويرا مشغول نگرداند مقاتل گفته كه كفار قريش ميگفتند كه حق تعالى ما را خلق فرموده باطوار متعدده و بمراتب متعاقب كه آن نطفه است و علقه و مضغه پس چگونه در آخرة در يك ساعت و بيكدفعه همه را زنده تواند كرد حق تعالى به جهت رد قول ايشان آيهء مذكوره را نازل ساخت\r\nو بعد از آن صحت آن را مدلل گردانيد بدلايل قدرت خود كه مشاهدهء همه كس است فرمود  أَ لَمْ تَرَ  آيا نديدى و ندانستى  أَنَّ اللَّهَ  آنكه خداى  يُولِجُ اللَّيْلَ  در ميآورد ظلمة شب را  فِي النَّهارِ  در روشنى روز و اين وقتيست كه شب درآيد  وَ يُولِجُ النَّهارَ  و داخل ميسازد روشنائى روز را  فِي اللَّيْلِ  در تاريكى شب زمانى كه روز پديد آيد و يا در مقادير آن كم و زياده مىكند  وَ سَخَّرَ الشَّمْسَ وَ الْقَمَرَ  و رام كرد آفتاب و ماه را كه سبب منافع خلايق‌اند  كُلٌّ يَجْرِي  هر يك از شمس و قمر ميرود در فلك خود بر وفق حكمت  إِلى أَجَلٍ مُسَمًّى  تا زمانى كه نام برده شده است يعنى منتهى معلوم شمس كه آخر هر سالست و منتهى معلوم قمر كه در آخر هر ماهست و يا منقطع شود از جرى كه روز قيامتست  وَ أَنَّ اللَّهَ  و آيا ندانستى كه خداى  بِما تَعْمَلُونَ  به آنچه ميكنيد در نهان و آشكارا  خَبِيرٌ  داناست بكنه آن\r\n ذلِكَ  اين سعت علم و شمول قدرت و عجايب صنع  بِأَنَّ اللَّهَ  بسبب آنست كه خداى  هُوَ الْحَقُّ  اوست ثابت در ذات خود و واجب در جميع جهات الوهيت خود و انّ ما تدعون و بسبب آنست كه آنچه شما ميخوانيد و حفص بغيبت ميخواند يعنى آنچه مشركان ميخوانند و ميپرستند  مِنْ دُونِهِ  بجز از خداى  الْباطِلُ  باطل و ناحق است  وَ أَنَّ اللَّهَ  و ديگر بسبب آنست كه خداى  هُوَ الْعَلِيُّ  اوست برتر يعنى غالب بر همه  الْكَبِيرُ  بزرگست كه از او بزرگترى نيست و مترفع و متسلط بر همه چيز\r\n أَ لَمْ تَرَ  آيا نديدى  أَنَّ الْفُلْكَ  آنكه كشتى  تَجْرِي فِي الْبَحْرِ  ميرود در دريا  بِنِعْمَتِ اللَّهِ  بمنت و احسان حق تعالى كه آن را در روى آب نگه ميدارد و باد را براى رفتن آن مىفرستد  لِيُرِيَكُمْ  تا بنمايد شما را  مِنْ آياتِهِ  بعضى از دلايل قدرت خود در\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nحركت كشتى بوسيلهء باد و بعضى از عجايب دريا  إِنَّ فِي ذلِكَ  بدرستى كه در امر كشتى و دريا  لَآياتٍ  هر آينه نشانهاست بر شمول قدرت و كمال حكمت و وفور نعمت حضرت عزت عز شانه  لِكُلِّ صَبَّارٍ شَكُورٍ  براى هر صبر كننده بر بلواى او و بر مشاق تكليف و اتعاب نفس بتفكر در آفاق و انفس و شكر گوينده بر نعمتهاى او و گويند مراد مؤمنين‌اند چه ايمان دو نصف است نصفى صبر و نصفى شكر\r\nو بعد از آن از حال ساكنان كشتى خبر ميدهد كه  وَ إِذا غَشِيَهُمْ  و چون فروگيرد و بپوشد اهل كشتى را و بر زبر ايشان درآيد  مَوْجٌ كَالظُّلَلِ  موج دريا در بزرگى مانند سايه‌هاست يا مثل كوهها يا ابرها كه ذى ظل‌اند از افزونى و زيادتى  دَعَوُا اللَّهَ  بخوانند خدايرا  مُخْلِصِينَ  در حالتى كه پاك كنندگانند  لَهُ الدِّينَ  براى خدا دين خدا و باخلاص ويرا خوانند بدون شايبه شرك چه خوف شدايد آفت هوا و تقليد را كه منازع فطرت‌اند زايل گردانيده باشند و ايشانرا بمقام فطرت اصلى رسانيده  فَلَمَّا نَجَّاهُمْ  پس آن هنگام كه برهاند ايشانرا و برساند بساحل سلامت  إِلَى الْبَرِّ  بسوى بيابان يعنى خشكى  فَمِنْهُمْ  پس بعضى از ايشان  مُقْتَصِدٌ  راست ايستاده‌اند بر طريق عدل كه آن طريق توحيد است و بعضى ديگر گرويده‌اند از راه حق و مصرند بر باطل يعنى مؤمنان ثابت باشند بر دعا و نياز خود و مشركان جابر و متكبر  وَ ما يَجْحَدُ بِآياتِنا  و انكار نكنند نشانهاى قدرت ما را  إِلَّا كُلُّ خَتَّارٍ  مگر هر غدر كننده شكننده عهد فطرت اسلام و يا نقض عهدى كه در دريا با خداى خود كرده باشند  كَفُورٍ  ناسپاس مر نعم پروردگار خود را آورده‌اند كه سبب اسلام عكرمه بن ابو جهل اخلاص او بود خواندن خدايرا در حين احاطه موج دريا\r\nبعد از آن خطاب بجميع مكلفان كرده ميفرمايد كه يا  أَيُّهَا النَّاسُ  اى همهء آدميان  اتَّقُوا رَبَّكُمْ  بترسيد از عقوبت پروردگار خود و ترك ناشايستها كنيد  وَ اخْشَوْا  و بترسيد  يَوْماً لا يَجْزِي والِدٌ  روزى كه در آن قضا نكند و روا نگرداند پدر  عَنْ وَلَدِهِ  از پسر خود هيچ چيزيرا يعنى نفعى به او نرساند و رفع عذاب از او نكند و او را اخلاص نتواند كرد  وَ لا مَوْلُودٌ  و نه فرزند  هُوَ جازٍ  او قضا نماينده يعنى نفع رساننده و بازدارنده باشد  عَنْ والِدِهِ شَيْئاً  از پدر خود چيزيرا از ثواب و عذاب گفته‌اند كه اين مخصوص است بكفار چه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nآبا و اولاد مؤمن يكديگر را شفاعت كنند  إِنَّ وَعْدَ اللَّهِ حَقٌّ  بدرستى كه وعدهء خدا به ثواب و عقاب راست است و در آن دروغ ممكن نيست  فَلا تَغُرَّنَّكُمُ  پس بايد كه فريب ندهد شما را  الْحَياةُ الدُّنْيا  زندگانى دنيا يعنى بمتاعهاى دلفريب و زينتهاى آن  وَ لا يَغُرَّنَّكُمْ  و بايد كه مغرور نسازد شما را  بِاللَّهِ الْغَرُورُ  بعفو و كرم خدا يا مهلت دادن شيطان فريبنده به اين وجه كه بر امل دور و دراز شما را ببرد از راه و بتوبه و مغفرت شما را اميدوار ساخته بر معاصى دلير گرداند به اين مضمون كه امروز گنه كنيد و فردا توبه كنيد و گويند كه هر چيز كه بنده را مغرور سازد تا آنكه بعصيان ميل كند و ترك اوامر الهى نمايد آن غرور است خواه شيطان باشد يا غير آن آورده‌اند كه حارث يا وارث بن عمرو محاربى كه از اهل باديه بود نزد پيغمبر آمد و گفت اى محمد ساعت قيامت كى ظاهر شود و تخمى كه در زمين پاشيده‌ام در چه وقت باران بر آن ريزان گردد و زن من حامله است مذكر مخلوق خواهد شد يا مؤنث و ميدانم كه عمل من ديروز چه بوده و فردا بكدام عمل اشتغال خواهم داشت و مولد خود را ميدانم كه كجاست دفن من در كدام بقعه اتفاق خواهد افتاد\r\nحق تعالى در بيان اينكه اين پنج علم در خزانهء مشيت اوست فرمود كه  إِنَّ اللَّهَ عِنْدَهُ عِلْمُ السَّاعَةِ  بدرستى كه خداى تعالى نزد اوست دانستن قيام قيامت  وَ يُنَزِّلُ الْغَيْثَ  و فرو ميفرستد باران را در زمانى و مكانى كه مقدور و مقرر كرده  وَ يَعْلَمُ ما فِي الْأَرْحامِ  و نيز ميداند آنچه در رحمهاست از زن و مرد و تمام خلقت و ناقص  وَ ما تَدْرِي نَفْسٌ  و نميداند هيچ نفسى نيكو كار و بدكار  ما ذا تَكْسِبُ غَداً  كه چه چيز كسب كند فردا از خير و شر و لهذا بسيار هست كه ارادهء چيزى مىكند و خلاف آن بفعل مىآيد و كلام بلاغة انجام حضرت شاه مردان امير المؤمنين عليه السّلام كه عرفت اللّه بفسخ الغرايم اشاره به اين است  وَ ما تَدْرِي نَفْسٌ  و نميداند هيچ نفس كه او  بِأَيِّ أَرْضٍ تَمُوتُ  بكدام زمين ميبرد و بكدام وقت موت تحقيق پذيرد  إِنَّ اللَّهَ عَلِيمٌ  بدرستى كه خداى تعالى داناست به همه چيزها كه از جمله علم اوست بمغيبات و هرگاه كه ارادهء او باشد آشكارا كند  خَبِيرٌ  آگاه به باطن همهء اشيا همچنانكه داناست به ظاهر آن عمرو بن سعيد روايت كند كه من از حضرت رسالت صلّى اللّه عليه و آله و سلّم پرسيدم كه يا رسول اللّه هيچ علمى هست كه ترا نداده‌اند فرمود كه مرا علم بسيار داده‌اند و بسيار علم هست كه مرا اجازت اعلام آن نداده‌اند و بسيار علم هست كه مرا به آن واقف نساخته‌اند و عنده مفاتح الغيب تا آخر آيه را تلاوت فرمود و از ائمه هدى ( ع )\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمنقولست كه اين پنج چيز بر سبيل تفصيل و تحقيق غير از خدا كسى نداند ابن عباس فرمود كه هر كه دعوى يكى از اين پنج علم كند به خدا كه دروغگوى و كاذبست مراد آنست كه علم به اين اشيا مخصوص است بواجب الوجود و هيچ كس را بر آن اطلاعى نيست مگر باعلام ملك علام بيواسطهء بشر چون انبيا يا بواسطهء چون ائمه هدى پس حقيقت معنى به آن راجع است كه آدمى بحيله و وسع طاقة خود نمىتواند كه به اين امور عارف شود و اين منافى آن نيست كه باعلام حضرت علام علم به بعضى از آن حاصل شود\r\n\r\nسورة السجده\r\nثلثون آية مكية ابى بن كعب از حضرت رسالت صلّى اللّه عليه و آله و سلّم رواية كرده كه هر كه سورهء الم تنزيل و تبارك الذى بيده الملك بخواند همچنانست كه شب قدر را احيا كرده و ليث از ابو جابر رواية كرده كه پيغمبر بخواب نمىرفت تا آنكه الم تنزيل و تبارك الذى بيده الملك را تلاوت ميفرمود و نيز ليث رواية مىكند كه من اين سوره را بطاوس يمانى اعلام كردم فرمود اين هر دو سوره مزيت فضل دارند بر همه سوره‌ها كه در قرآنست هر كه اين دو سوره را تلاوت كند شصت حسنه براى او بنويسند و شصت سيئه محو كنند و شصت درجه رفع نمايند و حسين بن علا از ابو عبد اللّه عليه السّلام نقل كرده كه هر كه الم سجده را در هر شب جمعه بخواند حق تعالى در روز قيامت نامهء اعمال او را بدست راست او دهد و آنچه از او صادر شده باشد حساب نكند و از رفقاى سيد ابرار و ائمهء اطهار باشد و نيز از پيغمبر صلّى اللّه عليه و آله و سلّم مرويست كه هر كه اين سوره را بخواند شيطان تا سه روز در آن خانه داخل نشود بدانكه چون ختم سورة لقمان نمود بدلايل ربوبية افتتاح اين سوره نيز به اين مضمون كرده و فرمود كه\r\n  بِسْمِ اللَّهِ الرَّحْمنِ الرَّحِيمِ الم   از حضرت امير المؤمنين عليه السّلام منقولست كه هر كتاب خداى را خلاصه‌ايست و خلاصهء قرآن حروف مقطعه است و در الم گفته كه الف از اقصاء حلق آيد و آن اول مخارج است و لام از طرف لسان گفته مىشود و آن اوسط مخارج است و ميم از شفه بر ميخيزد و آن آخر مخارج است پس اين اشارتست به اين كه بنده بايد كه در مبادى و اواسط و اواخر اقوال و افعال خود بذكر حق تعالى مستانس باشد و اشهر اقوال بمعنى انا اللّه اعلم است چنانچه مكرر مذكور شد و باقى اقوال در تفسير اين كلمه در مبادى سورهائى كه مفتتحند بحروف مقطعه سمت ذكر يافته و ببايد دانست كه الم اگر اسم اين سوره يا قرآنست معنى آنست كه اين سوره يا قرآن\r\n تَنْزِيلُ الْكِتابِ  كتابيست فرو فرستاده شده از نزد رب الارباب  لا رَيْبَ فِيهِ  هيچ شكى نيست در\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nآن يعنى نزد مهتدين بلا شبهه فرود آمده  مِنْ رَبِّ الْعالَمِينَ  از نزد پروردگار عالميان\r\n أَمْ يَقُولُونَ افْتَراهُ  آيا ميگويند اهل مكه كه محمد بر بافته است آن را از نزد خود يعنى انكار حقيقة آن كرده‌اند و اسناد افترا به او نموده‌اند نچنانست كه قرآن بر يافته باشد  بَلْ هُوَ الْحَقُّ  بلكه آن سخن درست و راستست  مِنْ رَبِّكَ  از نزد پروردگار تو  لِتُنْذِرَ  تا بيم كنى از عذاب الهى  قَوْماً ما أَتاهُمْ  قومى را كه نيامده است بديشان  مِنْ نَذِيرٍ  هيچ بيم كننده  مِنْ قَبْلِكَ  پيش از تو مراد زمان فترتست كه ما بين زمان عيسى و خاتم الانبياست  لَعَلَّهُمْ  شايد كه ايشان ببيم كردن تو آنها را  يَهْتَدُونَ  راه يابند به حق مراد بلعل ثبوتست يعنى مهتدى شوند به اين ادلهء واضحه اگر عناد و جحود نكنند\r\nبعد از آن بيان صفات كمال خود مىكند براى تنبيه بندگان تا از ضلالة به هداية بازآيند  اللَّهُ  خداى به حق  الَّذِي خَلَقَ السَّماواتِ وَ الْأَرْضَ  آنكس است كه آفريد آسمانها و زمينها را  وَ ما بَيْنَهُما  و آنچه ميان آنهاست از حيوانات و نباتات و معادن و غير آن  فِي سِتَّةِ أَيَّامٍ  در مقدار زمان شش روز دنيا  ثُمَّ اسْتَوى  پس مستولى شد  عَلَى الْعَرْشِ  بر عرش كه اعظم مخلوقاتست بغلبية و استيلاء و تحقيق اينمعنى در سوره سابقه گذشت پس اى بندگان به دو بگرويد و از راه او منحرف مشويد كه در دنيا و عقبى  ما لَكُمْ  نيست مر شما را  مِنْ دُونِهِ  بجز از وى  مِنْ وَلِيٍّ  هيچ دوستى كه شما را يارى دهد  وَ لا شَفِيعٍ  و نه هيچ درخواست كننده كه شما را مددكارى نمايد يعنى اگر از رضاى الهى و اطاعة او تعدى نمائيد هيچ ناصرى نصرت شما نكند و هيچ شفيعى شفاعة شما ننمايد  أَ فَلا تَتَذَكَّرُونَ  آيا پند پذير نميشويد از موعظهء ربانى و نصايح قرآنى و تفكر نميكنيد در آنچه گفته شد تا صحة آن بر شما واضح شود\r\n يُدَبِّرُ الْأَمْرَ  ميسازد كار دنيا را باسباب سماواتيه چون ملائكه و غير آن كه نازل مىشود آثار آن اسباب  مِنَ السَّماءِ إِلَى الْأَرْضِ  از آسمان بسوى زمين  ثُمَّ يَعْرُجُ إِلَيْهِ  پس عروج مىكند آن امر موجود گشته و ساخته شده و صعود مينمايد بسوى او يعنى ثابت مىشود در علم او وقتى كه موجود مىشود و مدة ميان تدبير او و وجود وقوع آن  فِي يَوْمٍ كانَ مِقْدارُهُ  در روزى كه هست اندازه آن  أَلْفَ سَنَةٍ  هزار سال  مِمَّا تَعُدُّونَ  از آنچه شمارهء آن ميكنيد مراد زمان متطاولست ميان تدبير و وقوع آن يعنى حق تعالى تدبير امرى مىكند كه بعد از هزار سال ديگر موجود خواهد شد و\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nابن عباس و قتاده و حسن و جبائى در تفسير اين گفته‌اند كه حق تعالى تقدير و تدبير همهء امور مىكند بر حسب ارادهء خود در ما بين آسمان و زمين و ميفرستد ملكى را كه موكلست بر آن از آسمان به زمين پس صعود مىكند آن ملك بعد از ساختن و گذاردن امر بسوى مكان كه بجانب آن صعود مينمايد در روزى كه مقدار هزار سال را هست يعنى آنملك فرو ميايد از آسمان و بالا ميرود در مدتى كه اگر آدمى رود بجز هزار سال ميسر نشود زيرا كه از زمين تا به آسمان پانصد سال را هست پس مقدار نزول و عروج آن هزار سال راه بود - مجاهد بر اين وجه تفسير كرده كه حق تعالى بتدبير امر مىكند و حكم هزار ساله ميفرمايد از براى هر شىء پس ملائكه به آن نازل مىشود بجهة رسانيدن آن و صعود مينمايد بجهة ثبت و كتابة آن در صحف خود تا آنكه آن هزار سال منتهى شود بعد از آن ديگر باره حكم هزار ساله ميفرمايد و به همين دستور تا انقراض عالم پس الف سنه از براى نزول و عروج است در دنيا و  خَمْسِينَ أَلْفَ سَنَةٍ  كه در آيه ديگر واقع شده از براى مدت قيامتست\r\n ذلِكَ  آنخدائيكه تدبير امر مىكند بر طريق مذكور  عالِمُ الْغَيْبِ وَ الشَّهادَةِ  داناى پوشيده و و پيداست و نهان و آشكارا را يعنى داند امور دنيا و عقبى را و يا عالم است به آنچه بوده باشد و يا خواهد بود پس تدبير امر همهء چيزها مىكند بر وفق حكمة و مصلحت  الْعَزِيزُ  غالبست بر امر و تقدير  الرَّحِيمُ  مهربانست بر بندگان خود بتدبر\r\n الَّذِي أَحْسَنَ  آنخداوندى كه نيكو كرد  كُلَّ شَيْءٍ خَلَقَهُ  هر چيزى را كه آفريده است يعنى بياراست آن را بر وجهى نيكو بمقتضاى حكمة و وفق مصلحة پس جميع مخلوقات حسن باشد و اگرچه متفاوتند در حسن و گويند كه حسن بمعنى علم است يعنى خداى عالم است كه چگونه خلق ميبايد كرد بر وجه احكام و اتقان  وَ بَدَأَ  و آغاز كرد  خَلْقَ الْإِنْسانِ  آفريدن آدم را  مِنْ طِينٍ  از گل\r\n ثُمَّ جَعَلَ  پس آفريد  نَسْلَهُ  ذريه و فرزندان او را  مِنْ سُلالَةٍ  از خلاصه و نقاوة بيرون آورده از صلب  مِنْ ماءٍ مَهِينٍ  از آبى ضعيف و خوار يعنى نطفهء كه در نهايت حقارت و خواريست\r\n ثُمَّ سَوَّاهُ  پس تسويه و تقويم فرمود او را به تصوير اعضاى او يعنى قالب او را براست‌تر و خوبتر وجهى بياراست  وَ نَفَخَ فِيهِ مِنْ رُوحِهِ  و دميد در او از روح خويش اضافهء روح به خود بجهة تشريف و تكريم آدم است و اظهار آنكه وى مخلوقى شريف و عجيبست و او را شأن و مرتبه‌ايست كه مناسبت دارد به حضرت ربوبيت و بجهة اينست كه حضرت امير المؤمنين عليه السّلام فرموده كه من عرف نفسه فقد عرف ربه  وَ جَعَلَ لَكُمُ السَّمْعَ  و گردانيد يعنى آفريد از براى شما گوش را تا بشنويد  وَ الْأَبْصارَ  و ديدها تا ببينيد  وَ الْأَفْئِدَةَ  و دلها تا دريابيد  قَلِيلًا ما تَشْكُرُونَ \r\n\r\n","description":"","footnote":"","page_name":" 259 ","page_number":259},
  {"content":"\r\n\r\nدر زمانى اندك سپاس دارى ميكنيد و شكرى اندك ميكنيد بر چنين نعمتها يعنى چنان كه ميبايد و سزد بشكر گذارى اين نعمة قيام نمينمائيد\r\n وَ قالُوا  و گفتند منكران نعمة چون ابى بن خلف و امثال آن از روى انكار و جحود  أَ إِذا ضَلَلْنا فِي الْأَرْضِ  آيا چون گم شويم در زمين يعنى خاك شويم و با زمين آميخته گرديم چنان كه اعضاى ما از اجزاى خاك متميز نباشد  أَ إِنَّا  آيا ما اين هنگام كه با خاك برابر شده باشيم  لَفِي خَلْقٍ جَدِيدٍ  در آفرينش نو خواهيم بود يعنى هرگز ما مبعوث نشويم بعد از آنكه خاك شده باشيم  بَلْ هُمْ  بلكه ايشان  بِلِقاءِ رَبِّهِمْ  به رسيدن بجزاى پروردگار خود در آخرت  كافِرُونَ  ناگرويدگانند ببعث و نشور و عقاب و ثواب و حساب\r\n قُلْ  بگو ايمحمد  يَتَوَفَّاكُمْ  به تمام فراگيرد روح شما را  مَلَكُ الْمَوْتِ  فرشتهء مرك كه عزرائيل است  الَّذِي وُكِّلَ بِكُمْ  آن فرشتهء كه موكل مرگست و گماشته شده است بشما بقبض ارواح و عزلت شما از اين دنياى فانى  ثُمَّ إِلى رَبِّكُمْ تُرْجَعُونَ  پس بسوى پروردگار خود بازگرديده شويد براى حساب و جزا و صاحب كشاف گفته كه عزرائيل ارواح را بخواند پس جواب دهند پس اعوان خود را بقبض آن امر نمايد و از مجاهد نقل كرده است كه همهء زمين نزد ملك الموت مانند طشتى است كه از هر جا كه خواهد تناول تواند نمود و در تفسير ابو الليث مذكور است كه ملك الموت را روئيست از آتش كه بدان روى بر كافران ظاهر گردد و روح ايشان را قبض كند و روئى دارد از ظلمت كه بدان روى روح منافقانرا فراگيرد و روئى دارد مثابهء آدميان كه بدان روى ارواح مؤمنان را توفيه كند و روئيست او را از نور كه بدان روى روح انبيا و شهدا و صديقان قبض نمايد و اعوان او ملائكهء رحمت و عذابند - در خبر استكه رسول صلّى اللّه عليه و آله و سلّم فرمود كه در شب معراج چون مرا به آسمان بردند همهء فرشتگان در روى من خنديدند و اظهار بشاشت كردند مگر فرشتهء كه در ميان ايشان با سهم و هيبت تمام بود لوحى در دست گرفته و در وى نگاه ميكرد بر وى سلام كردم جواب سلام من باز داد و در روى من تبسم نكرد گفتم اى جبرئيل اين فرشته چه كس است گفت ملك الموت است تا خداى او را آفريده است هرگز روى او خندان نبوده پس نزد وى رفتم و گفتم ايملك الموت بيكساعته چگونه به همه جهان احاطه نمائى گفت اينجهان در پيش چشم من مانند خوانى استكه در پيش كس نهاده باشند دستش بهر جا كه خواهد رسد گفتم اين لوح چيست گفت بر اين لوح نام كسانيست كه آجال ايشان در اين سال منقضى خواهد شد و من در آن مينگرم تا هر كه را وقت اجل درآمده باشد قبض روح او كنم - از ابن عباس نيز مرويست كه دنيا نزد ملك الموت مانند خوانى استكه نزد كسى كه از هر جا خواهد چيزى بردارد بيرنجى كه به او رسد و ما بين كامى كه ملك الموت بردارد از مشرقست تا مغرب - عكرمة از ابن عباس نقل كرده كه پيغمبر صلّى اللّه عليه و آله و سلّم فرمود\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nكه همهء امراض و اوجاع كه واقع شود پيك مرگند و رسولان آن و چون اجل بنده نزديك رسد ملك الموت حاضر شود نزد او و او را گويد كه بسا خبرى كه بعد از خبريست و بسا رسولى كه بعد از رسوليست و بسا بريدى كه بعد از بريديست و من خبرىام كه بعد از من خبرى ديگر نخواهد بود و من رسولى و بريدىام كه بعد از من بريدى و رسولى نباشد اجابت پروردگار خود كن خواه برغبت و خواه بكراهت و چون قبض روح او كند و خويشان و مصاحبان او بفرياد و فغان درآيند گويد بايشان كه بر كه فرياد ميكنيد و بر كه ميگرييد بخداى كه من بر او ستم نكردم در اجل يعنى قبل از اجل روح او را قبض نكردم و روزى او نخوردم بلكه خداى او ويرا بخواند و وى اجابة دعوت وى نمود پس بايد كه شما بر نفس خود بگرييد نه بر وى پس بتحقيق كه مرا در شما عود و رجوع بسيار خواهد بود تا از شما هيچكس را باقى نگذارم بعد از آن از حال مشركان خبر ميدهد\r\n وَ لَوْ تَرى  و اگر ببينى اى بيننده  إِذِ الْمُجْرِمُونَ  چون مشركان كه متوغلند در انواع معاصى كه معظم آن شركست  ناكِسُوا رُؤُسِهِمْ  افكندگان باشند سرهاى خود را در پيش در روز قيامة از غاية خجالت و مذلت و شرمسارى  عِنْدَ رَبِّهِمْ  نزد پروردگار خود يعنى در موقف عرض حساب كه حق تعالى متولى حساب بندگان باشد گويند  رَبَّنا  اى پروردگار ما  أَبْصَرْنا  ديديم آنچه كرده بودى  وَ سَمِعْنا  و شنيديم از تو تصديق پيغمبران را و يا هول رستخيز و آواز صور را شنيديم  فَارْجِعْنا نَعْمَلْ صالِحاً  پس بازگردان ما را به دنيا تا بكنيم كار شايسته  إِنَّا مُوقِنُونَ  پس بدرستى كه ما بيگمانانيم و متقيان بسراى عقبا زيرا كه مشاهده كرديم آن را و ما را شكى در آن نيست\r\nو چون مشركان اين را بگويند حق تعالى گويد كه  وَ لَوْ شِئْنا  و اگر ميخواستم  لَآتَيْنا  هر آينه ميداديم در دنيا  كُلَّ نَفْسٍ هُداها  هر نفسى را آنچه راه يافتى بوسيلهء آن بسوى ايمان و عمل صالح يعنى همه را بر وجه الجأ و اضطرار بر ايمان ميداشتيم اما چون تكليف مقتضاى اختيار است نه اجبار چه مكلف بايد كه به اختيار خود ايمان آرد تا مستحق مدح و ثواب باشد از اينجهت ايشانرا ملجأ نساختيم بلكه تبيين امر ايمان نموديم و زمام كفر و ايمان را در دست ايشان داديم كه و من شاء فليؤمن و من شاء فليكفر و ايشان ضلالة را بر هداية اختيار كردند و به آن مستحق عذاب گشتند همچنانكه ميفرمايد  وَ لكِنْ حَقَّ الْقَوْلُ مِنِّي  و ليكن ثابت شده است اين گفتار از من كه  لَأَمْلَأَنَّ جَهَنَّمَ  هر آينه پر سازم دوزخ را  مِنَ الْجِنَّةِ وَ النَّاسِ  از كفار ديو و آدمى  أَجْمَعِينَ  در حالتى كه همه مجتمع\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nباشند در آن و چون شما به اختيار خود پا از ظلمتكدهء كفر بيرون ننهاديد و ايمان را بازگذاشتيد با وجود ظهور حقيقت ايمان بر شما\r\n فَذُوقُوا  پس بچشيد عذاب دوزخ را  بِما نَسِيتُمْ  بسبب آنكه فراموش نموديد يعنى ترك كرديد و فرو گذاشتيد و متذكر و متعظ نشديد  لِقاءَ يَوْمِكُمْ هذا  به رسيدن شما به اين روز بجهة ترك ايمان به اختيار  إِنَّا نَسِيناكُمْ  بدرستى كه ما فراموش نموديم يعنى ترك كرديم و فرو گذاشتيم شما را در عذاب دايمى و اصلا شما را ياد نياورديم همچنانكه چيزيرا فراموش كنند و به ياد نيارند پس با شما معامله ناسيان كرديم  وَ ذُوقُوا  و بچشيد ايمشركان مكرر  عَذابَ الْخُلْدِ  عذاب جاودانى را  بِما كُنْتُمْ تَعْمَلُونَ  بسبب آنچه بوديد كه ميكرديد از كفر و معاصى و مرويست كه روز قيامة چون همه بندگان را در صعيد سياست بدارند و حساب همه بكنند و اهل دوزخ را بدوزخ روانه سازند فرشتگان برخيزند زبان بشفاعة بگشايند حق تعالى بعضى از ايشانرا بجهة شفاعة فرشتگان از راه دوزخ بازآورد و گروهى ديگر بشفاعة پيغمبران از آتش دوزخ خلاصى يابند و جمعى ديگر بشفاعة شهيدان و فرقهء ديگر بشفاعة مؤمنان و بعد از آن رحمت الهى به صورت خوب برآيد و گويد بار خدايا مرا شفاعة ميرسد حق تعالى فرمايد شفاعت كن در حق هر مؤمنى و مؤمنه كه مرا در موضعى ياد كرده باشد و يا از من ترسيده و يا اميدوار بوده و يا در همهء عمر خود يك بار مرا از روى خوف و رجا خوانده پس بشفاعة او هر مؤمن و مؤمنه كه بوده باشد از دوزخ بيرون آيند و به راه بهشت روانه شوند و در دوزخ نماند مگر كسى كه خداى تعالى به دو مبالات نكند به جهت كفر و شرك آنگاه ميفرمايد كه تا درهاى دوزخ به روى ايشان در بندند پس هيچ راحت در آن در نيايد و به هيچ وجه غم از او بيرون نيايد فرشتگان بايشان گويند فذوقوا بما نسيتم تا آخر\r\nو بعد از ذكر عاقبت اهل شرك و طغيان و كفران و عصيان در بيان حال و مآل مؤمن موحد ميفرمايد كه  إِنَّما يُؤْمِنُ  جز اين نيست كه ميگروند  بِآياتِنَا  بآيتهاى كلام ما  الَّذِينَ إِذا ذُكِّرُوا  آنان كه چون پند داده شوند  بِها  به آن آيتهاى  خَرُّوا  به روى درافتادند  سُجَّداً  سجده كنندگان جهت خوف از عذاب ربانى  وَ سَبَّحُوا  و تسبيح و تنزيه كنند پروردگار خود را از آنچه لايق عظمت و كبريائى او نباشد تسبيحى مقرون  بِحَمْدِ رَبِّهِمْ  بستايش پروردگار خود يعنى از صفات نالايق او را تنزيه كنند و بستايش موافق او را بستايند و يا به جهت ترسكارى از عذاب سبحانى او را پرستش نمايند بر آنچه توفيق داده ايشانرا بايمان و هدايت شكرگزارى كنند  وَ هُمْ لا يَسْتَكْبِرُونَ  در حالتى كه ايشان\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسركشى نكنند از ايمان و سجود و طاعة بلكه برغبت تمام اطاعت او كنند و بعبادة او مشغول شوند اين سجده اولى است از سجده عزايم اربع و باجماع اهل البيت عليه السّلام بر خواننده و نويسنده و شنونده اين سجده واجبست و اين را سجدهء تذكر گويند چه بنده متذكر گردد نزد تلاوت اين آيه آنچيزيرا كه از آن غافل شده و تصديق كند كه دلايل قدرة و وجود وحدانيت او سبحانه در همه اشياء جارى و ساريست\r\nاز انس روايتست كه منازل بعضى از انصار از مسجد سيد ابرار صلّى اللّه عليه و آله و سلّم دور بود چون نماز شام به آن قدوهء انام صلّى اللّه عليه و آله و سلّم ادا كردندى همچنان در مسجد تا وقت اداى عشا توقف نموده نماز گذاردندى و به منزل خود نرفتندى تا دولت نماز خفتن به جماعت بآنحضرت دريابند حق تعالى در شأن ايشان آيه فرستاد كه  تَتَجافى  دور مىشود  جُنُوبُهُمْ  پهلوهاى ايشان  عَنِ الْمَضاجِعِ  از خواب‌گاهها  يَدْعُونَ رَبَّهُمْ  ميخوانند پروردگار خود را  خَوْفاً  بجهة ترس از خشم و غضب  وَ طَمَعاً  و به جهت اميد در رحمة و ابو دردا ( رض ) فرمود كه آيه در شان جمعيست كه نماز عشا و صبح را به جماعت گذارند و اكثر برآنند كه در شأن متهجدان و شب خيزان است كه چون پرده شب فروگذارند و جهانيان سر بر بالين غفلت نهند ايشان پهلو از بستر گرم و فراش نرم برداشته بر قدم نياز بايستند و در شب دراز با حضرت كريم كارساز و رحيم بنده نواز راز گويند و اين قول حسن و مجاهد و عطاست و مروى از ابو عبد اللّه عليه السّلام و واحدى باسناد خود از معاذ بن جبل نقل كرده كه گفت با جمعى در سفر غزوهء تبوك بوديم با رسول و از حرارت تاب آفتاب بيتاب شده بوديم و به جهت اين هر جمعى ملتجى بموضعى شدند و من با رسول خداى در موضعى كه اقرب بوى بود فرود آمدم پس نزد وى رفتم و گفتم يا رسول اللّه مرا بعلمى تعليم فرما كه مرا ببهشت درآورد و از دوزخ دور گرداند فرمود كه از چيزى بزرك سؤال كردى و اين آسانست بر كسى كه حق تعالى بر او آسان گردانيده طريق آن را و آن آنست كه خداى را بوحدانية پرستش كنى و به او شرك نياورى و نماز يوميه را بپاى دارى و زكات مفروضه را ادا كنى و روزهء ماه رمضان بدارى بعد از آن فرمود كه اگر خواهى ترا بابواب بهشت راه نمايم گفت بلى يا رسول اللّه فرمود روزه سپريست از آتش دوزخ و صدقه خشم خدايرا فرو نشاند و نماز شب كه در ميان شب براى رضاى خدا گذارده شود بعد از آن اين آيه تلاوت فرمود تتجافى جنوبهم الايه و گفت خبر دهم ترا بقوام اينجملة گفتم بلى فداى تو گردم پس زبان خود بدست گرفت و فرمود زبان خود نگه‌دار من گفتم يا رسول اللّه ما را بگفتار زبان مؤاخذ كنند فرمود يا معاذ مردم را بر روى بدوزخ نيفكنند الا بآفة زبان ايشان اسماء بنت عميس از رسول صلّى اللّه عليه و آله و سلّم روايت كرده كه شنيدم آنحضرت فرمود كه چون روز قيامة باشد و\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nخلايق را در موقف عرض بدارند منادى ندا كند و گويد بايد كه شب خيزان در دنيا از جاى خود برخيزند و بيحساب ببهشت روند و بعد از آن در حساب خلايق شروع كنند و از بلال روايت كرده كه رسول صلّى اللّه عليه و آله و سلّم فرمود كه بر شما باد كه نماز شب گذاريد چه آن شعار صالحانست كه پيش از شما بودند و بدرستى كه قيام شب موجب نزديكيست به خدا و نهى كننده صاحب خود را از آثام و تكفير سيئات او و رانندهء درد و الم از جسد و در وصيت نامه كه امام حسن عسكرى عليه السّلام بعلى ابن الحسين بابويه قمى ( ره ) نوشته مذكور است كه بر تو باد كه نماز شب را بپاى دارى پس بتحقيق كه پيغمبر خدا صلّى اللّه عليه و آله و سلّم وصيت كرد امير المؤمنين عليه السّلام را و گفت عليك بصلاة الليل و من استخف بصلاة الليل فليس منا يعنى سه بار تكرار فرمود كه ايعلى بر تو باد به نماز شب و هر كه استخفاف كند به نماز شب پس از ما نباشد و از سهيل يمنى يعنى اويس قرنى قدس سره منقولست كه در يك شب ميگفت هذه ليلة الركوع اين شب ركوع است و بيك ركوع بسر ميبرد و در شب ديگر ميفرمود كه هذه ليلة السجود اين شب سجود است و بيك سجده بصبح ميرسانيد يكى گفت اى اويس چون طاقت دارى كه شبها بدين درازى بر يك حال ميگذرانى گفت كجاست شب دراز كاشكى ازل و ابد يك شب بودى تا بيك سجود بسر بردمى و در آن نالهاى زار و گريهاى بيشمار كردمى به اين مضمون\r\n به نيم شب كه همه مست خواب خوش باشند * من و خيال تو و نالهاى درد آلود \r\nو از پيغمبر صلّى اللّه عليه و آله و سلّم رواية كرده‌اند كه قيام العبد فى الليل يعنى مراد به اين قيام بنده است در شب براى اداى طاعت و وظايف عبادت - از حضرت صلّى اللّه عليه و آله و سلّم مرويست كه چون روز قيامت باشد خلق اولين و آخرين را جمع كنند منادى بآواز بلند بر وجهى كه همهء خلايق شنوند ندا كند كه زود باشد كه بدانند اهل جمع كه امروز كيست اولى بكرم و احسان و باز ندا كند كه بايد همه برخيزند جمعى كه پهلوهاى خود را از مضاجع دور گردانيده‌اند براى عبادت من پس جمعى برخيزند و ايشان بسيار اندك باشند و ديگر باره ندا رسد كه بايد برخيزند آنان كه بازنداشته باشد ايشانرا تجارة و سودا و معامله از ذكر خدا و ايشان نيز اندك باشند و ديگر ندا كند كه بايد كه برخيزند آنان كه حمد خداى كرده باشند در جهر و سر و اينجماعت نيز بسيار اندك باشند پس همه را بى حساب ببهشت درآرند و آنگاه حساب خلايق كنند - مالك بن دينار گويد انس بن مالك را از اين آيه پرسيدم گفت مراد جماعتىاند از اصحاب رسول صلّى اللّه عليه و آله و سلّم كه ميان نماز شام و خفتن نماز گذاردندى و عبد اللّه عمر روايت كرده كه رسول صلّى اللّه عليه و آله و سلّم فرمود كه هر كه او ميان نماز شام و خفتن بتعقيب مشغول شود حق تعالى براى او دو كوشك در بهشت بنا كند هر يك سه ساله راه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nو از قتاده نيز مرويستكه اينجماعت آنانند كه ميان نماز شمام و خفتن نماز گذارند و اين نماز را نماز اوابين خوانند و اين ساعت را ساعت غفلت و هر دعا كه ميان نماز شام و خفتن كنند مستجاب بود و هشام بن سالم از ابو جعفر روايت كرده كه هر كه ميان نماز شام و خفتن دو ركعت نماز بگذارد و در ركعت اول فاتحة الكتاب و آيهء و ذا النون اذ ذهب مغاضبا تا ننجى المؤمنين و در ركعت دوم فاتحة الكتاب و آيه و عنده مفاتح الغيب لا يعلمها تا آخر بخواند و در قنوت دست بردارد و بگويد اللهم انى اسئلك به مفاتح الغيب التى لا يعلمها الا انت ان تصلى على محمد و آل محمد عليه و عليهم السلام و ان تفعل بىما انت اهله اللهم انت ولى نعمتى و القادر على طلبتى و تعلم حاجتى فاسئلك به حق محمد و آل محمد صلّى اللّه عليه و آله و سلّم لما قضيتها برحمتك يا ارحم الراحمين هيچ حاجت نخواهد مگر باجابة مقرون گردد حاصل كه حق تعالى وصف اهل ايمان مىكند كه ايشان به جهت شوق عبادة حضرت عزت ترك استراحت نموده و او را ميخوانند  وَ مِمَّا رَزَقْناهُمْ  و از آنچه روزى داده‌ايم و عطا فرموده‌ايم ايشان را  يُنْفِقُونَ  نفقه ميكنند در وجوه خير يعنى بشب بر درگاه ما عرض نياز و گدائى ميكنند و در راه ما بروز بفرياد اهل نياز و گدايان ميرسند\r\nبعد از آن به جهت ترغيب و تحريص اهل ايمان در طاعة بدنى و مالى بيان جزاى ايشان مىكند  فَلا تَعْلَمُ نَفْسٌ  پس نميداند هيچ نفسى نه ملك مقرب و نه پيغمبر مرسل  ما أُخْفِيَ لَهُمْ  آنچه پنهان داشته شده است براى پهلو تهى كنندگان از خوابگاه و انفاق كنندگان بر وجه مرضات اللّه  مِنْ قُرَّةِ أَعْيُنٍ  از روشنى چشمها يعنى چيزهائى كه بدان چشمها روشن گردد و ابن مسعود روايت كرده كه در تورية است كه حق تعالى آماده ساخته براى آنان كه پهلو از بستر بردارند براى رضاى خدا آنچه را كه هيچ چشم او را نديده است و هيچ گوش او را نشنيده و بر خاطر هيچ آدمى نگذشته و هيچ فرشته آن را ندانسته و در حديث قدسى نيز وارد شده كه آماده كرده‌ام براى بندگان صالح خود آنچه هيچ چشم آن را نديده باشد و اهل ايمان كه در شب و روز بعبادت بدنى و مالى مشغولند جزا داده شوند  جَزاءً  جزا دادنى  بِما كانُوا  به آنچه بودند باخلاص نيت  يَعْمَلُونَ  عمل ميكردند\r\nآورده‌اند كه وليد بن عقبة بن ابى معيط كه برادر عثمان بود از جانب مادر با امير المؤمنين على عليه السّلام در مقام مفاخرت درآمده گفت اى على تو كودكى و قوهء جوانى من از تو بيشتر است و زبان‌آورى من از تو بهتر و سنان من از سنان تو تيزتر و در ميان لشگر از تو پايدارتر و باثبات‌تر امير المؤمنين عليه السّلام در جواب آن ملعون فرمود كه خاموش باش اى فاسق تو را با من چه ياراى آن كه مفاخرت\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nكنى و چه زهرهء آن كه مجادله نمائى حق تعالى بتصديق امير كبير آيه فرستاد كه  أَ فَمَنْ كانَ مُؤْمِناً  آيا آنكس كه هست گرونده به خدا و رسول يعنى حضرت امير المؤمنين على عليه السّلام  كَمَنْ كانَ فاسِقاً  همچون كسيست كه بيرون رفته از دايرهء ايمان يعنى وليد  لا يَسْتَوُونَ  برابر نيستند در شرف و رتبه يا در جزا و مثوبة و همين وليد پليد است كه عثمان او را بر كوفه والى ساخته بود شبى خمر خورده بود بامداد به مسجد رفت و مست امامت كرد و نماز صبح را چهار ركعت بگذارد و در ميان نماز روى بقوم كرد و گفت بر چهار ركعت بيفزايم كه با نشاطم و سر خوش مردمان بدانستند كه او مستست نامهء نوشتند بعثمان و او را از اين معنى واقف ساختند عثمان كس فرستاد و او را طلبيد و بعضى صلحاى كوفه برفتند و گواهى دادند كه او خمر خورده و مست در نماز آمده و نماز بامداد چهار ركعت گذارد و گفت ازيدكم فانى نشيط عثمان با امير المؤمنين مشورت كرد حضرت فرمود كه او را هشتاد تازيانه حد بايد زد عثمان حد زد و اين حال در كوفه شايع شد و در زمان خلافت امير المؤمنين عليه السّلام همه مهاجر و انصار بآنحضرت بيعت كردند وليد و مروان حكم و سعد بن عاص بيعت نكردند امير المؤمنين عليه السّلام فرمود كه چرا بيعت نميكنيد وليد گفت زيرا كه تو مرا بغضب آورده و كينهء خود را در دل من جاى داده و پدر مرا و پدر سعد را در روز بدر كشته و چون عثمان مروان را بمدينه آورد با او عتاب كردى كه ما با تو به اين شرط بيعت ميكنيم كه ما را بر ديگران مزية دهى چون از تو هراسان شويم بشام رويم و كشندگان عثمان را بقتل آريم حضرت جواب داد كه آنچه گفتى ما را بغضب آوردى و پر كينه ساختى آن به جهت اقامت حدود اللّه بود و عدم تعطيل احكام اللّه و ترويج دين رسول اللّه پس كينه شما حقيقة با خدا و رسول باشد نه با من و اما اينكه گفتى ما را مزيتى باشد شما را غير آنچه شرع تجويز كند چگونه من از دايرهء شرع قدم بيرون نهم و آنچه مرضى شما باشد عمل نمايم و اما ترس شما از من مىتوانم كه شما را ايمن گردانم و بدون آنكه از شما معصيتى ظاهر شود كه موجب حد و تعزير باشد ايذاء و آزار نرسانم و اما كشندگان عثمان را آنچه در شرع جايز باشد كه آن اثبات خون اوست نه بينه بايشان عمل كنم گفت اگر به تو بيعت نكنيم چه خواهى كرد فرمود شما را محبوس سازم تا بيعت كنيد پس ايشان بالضرورة بحسب ظاهر بيعت كردند و با اهل ايمان مساوى شدند حاصل كه حق تعالى ميفرمايد كه مؤمنان و فاسقان مساوى يكديگر نباشند چه منزلهء مؤمن درجات جنانست و منزل فاسق دركات نيران\r\nهمچنانكه در تفصيل آن ميفرمايد كه  أَمَّا الَّذِينَ آمَنُوا  اما آنان كه گرويدند به خدا و رسول  وَ عَمِلُوا الصَّالِحاتِ \r\n\r\n","description":"","footnote":"","page_name":" 266 ","page_number":266},
  {"content":"\r\n\r\nو كردند كارهاى شايسته  فَلَهُمْ جَنَّاتُ الْمَأْوى  پس مر ايشانراست بوستانهاى كه مأواى حقيقيست چه دنيا منزليست كه ناچار از آن ارتحال بايد كرد بخلاف عقبى كه دار خلود است و گويند جنت الماوى جنتيست از جنان بر يمين عرش رحمن و ابن عباس فرموده كه تسميه آن بماوى بجهة آنست كه ارواح شهدا و صلحا در آن جاى گيرند و حق تعالى روز قيامت آن را بمؤمن خالص العقيدة و مخلص العمل دهد  نُزُلًا  در حالتى كه پيش كشى باشد و ما حضرى كه براى مهمان آورند و پس از دخول اين بهشت نعم كليه كه بكنه آن نتوان رسيد بديشان ارزانى دارد  بِما كانُوا يَعْمَلُونَ  بسبب آنكه بودند كه ميكردند عملى كه مستحق اين كرامة و عطا باشند\r\n وَ أَمَّا الَّذِينَ فَسَقُوا  و اما آنان كه بيرون رفتند از راه دين و بر طريق كفر و ضلالت راسخ شدند  فَمَأْواهُمُ النَّارُ  پس بازگشت ايشان آتش دوزخ است يعنى بجاى جنت الماوى كه نامزد مؤمنانست ايشانرا در آتش دوزخ مأوا دهند  كُلَّما أَرادُوا  هرگاه خواهند  أَنْ يَخْرُجُوا مِنْها  آنكه بيرون آيند از آتش دوزخ به جهت بيتابى از تاب عذاب و عقاب آتش  أُعِيدُوا فِيها  باز گردانيده شوند در آن و مراد خلود ايشانست در آن و در خبر آمده كه هرگاه آتش بوقت جوشش ايشانرا بالا افكند تا نزديك درهاى دوزخ رسند و توقع بيرون آمدن كنند خزنهء دوزخ بگرزهاى آتشين ايشانرا بزنند و بقعر دوزخ در اندازند  وَ قِيلَ لَهُمْ  و گفته شود يعنى خزنهء گويند مر ايشانرا بر وجه اهانت و زيادتى غيظ كه  ذُوقُوا  بچشيد  عَذابَ النَّارِ  عذاب آتشين را  الَّذِي كُنْتُمْ بِهِ  آن عذابى كه بوديد كه به آن  تُكَذِّبُونَ  تكذيب مىكرديد و باور نمىداشتيد اينكلام دالست بر آنكه مراد بفاسق كافر است چه غير كافر در دوزخ مخلد نخواهد بود\r\n وَ لَنُذِيقَنَّهُمْ  و هر آينه بچشانيم اهل مكه را  مِنَ الْعَذابِ الْأَدْنى  از عذاب نزديكتر و خردتر در دنيا كه قتل است و اسر و قحط بحيثيتى كه مدت هفت سال به آن مبتلا بوده و گوشت مرده و سك ميخوردند  دُونَ الْعَذابِ الْأَكْبَرِ  بجز از عذاب بزرگتر كه عذاب خلود است در آتش دوزخ  لَعَلَّهُمْ  شايد كه ايشان يعنى جمعى كه باقى مانند از ايشان  يَرْجِعُونَ  بازگردند به راه حق و از كفر توبه كنند حضرت امام محمد باقر عليه السّلام فرمود كه مراد به عذاب اكبر خروج مهدى آل محمد استكه بر كافران بيرون آيد و استيصال همهء ايشان بر دست او باشد و در لباب نيز از تفسير نقاش نقل كرده كه ادبى غلاى اسعار است و اكبر خروج\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمهدى بشمشير آبدار\r\n وَ مَنْ أَظْلَمُ  و كيست ستم كارتر  مِمَّنْ ذُكِّرَ  از كسى كه پند داده شود  بِآياتِ رَبِّهِ  بآيتهاى پروردگار او يعنى قرآن با حجج واضحه  ثُمَّ أَعْرَضَ عَنْها  پس روى بگرداند از آن و تفكر نكند در آن  إِنَّا مِنَ الْمُجْرِمِينَ  بدرستيكه ما از مشركان  مُنْتَقِمُونَ  انتقام كشندگانيم به هلاكت و عذاب چه جاى آنكسى كه او ظالم‌تر از هر ظالمى باشد يعنى هرگاه حق تعالى از جميع مشركان انتقام كشد كسى كه اظلم از ايشان باشد نصيب انتقام آن بر وجه اوفر و اتم باشد و چون مشركان قريش با وجود آيات واضحه تكذيب پيغمبر ميكردند و آن حضرت به جهت آن بسيار مغموم ميشد حق تعالى به جهت تسلى خواطر سيد عالم صلّى اللّه عليه و آله و سلّم و وعيد مكذبان ويرا از قصه موسى و قوم او خبر داد كه\r\n وَ لَقَدْ آتَيْنا مُوسَى الْكِتابَ  و بتحقيق كه داديم موسى را تورية چنانچه داديم ترا قرآن  فَلا تَكُنْ فِي مِرْيَةٍ  پس مباش در شك  مِنْ لِقائِهِ  از ديدن تو كتاب قرآن را بقوله و انك لتلقى القرآن و گويند معنى آنست كه شك مكن در تلقى موسى تورية را از خدا برضا و قبول و نزد ابن عباس ضمير راجع بموسى است يعنى بلا شك تو ملاقات خواهى كرد با موسى در دنيا چنان كه در وسيط آورده كه حق تعالى وعده داده بود حضرت رسالت را كه پيش از آنكه از دنيا رحلت كنى موسى را خواهى ديد اينجا جهت تاكيد همان وعده ميگويد كه شك مكن در لقاى تو ويرا در وقتى كه آنحضرت را بمعراج بردند موسى را آسمان ششم ديد هم در وقت عروج و هم در وقت نزول و حضرت فرمود كه در شبى كه مرا به آسمان بردند موسى را ديدم دراز بالا و جعد موى گويا كه از مردان شتوه است و عيسى را ديدم ميان بالا مايل بسفيدى و سرخى  وَ جَعَلْناهُ  و گردانيديم كتاب منزل بر موسى و يا موسى را  هُدىً لِبَنِي إِسْرائِيلَ  راه نماينده مر بنى اسرائيل را\r\n وَ جَعَلْنا مِنْهُمْ  و گردانيديم از جميع بنى اسرائيل  أَئِمَّةً يَهْدُونَ بِأَمْرِنا  پيشوايانى كه راه نمودند خلق را به احكام تورية بفرمان ما ايشان را و عناية ما  لَمَّا صَبَرُوا  آن هنگام كه صبر كردند بر ايمان يا بر شدايد قوم يا بارتكاب طاعت از اجتناب معاصى  وَ كانُوا بِآياتِنا  و بودند كه بآيات ما يعنى علاماتى و معجزاتى كه موسى را داده بوديم  يُوقِنُونَ  بيگمان بودند به جهت امعان نظر در آن همچنانكه گردانيديم كتاب منزل بر تو سبب هدايت بندگان و گردانيديم از امتان تو پيشوايانى كه هداية خلقان كنند بفرمان ما و صبر كردند بر آن و بآيات و معجزاتى كه به تو داديم بر يقين بودند\r\n إِنَّ رَبَّكَ  بدرستى كه پروردگار تو\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n هُوَ يَفْصِلُ بَيْنَهُمْ  او حكم كند ميان مردمان  يَوْمَ الْقِيامَةِ  در روز رستخيز  فِيما كانُوا فِيهِ  در آن چيزى كه بودند در آن  يَخْتَلِفُونَ  اختلاف مىكردند در امر دين يعنى به حكم نافذ خود محق را از مبطل جدا سازد و هر يك را فراخور اعتقاد و كردار جزا دهد\r\n أَ وَ لَمْ يَهْدِ لَهُمْ  آيا راه ننمود و بيان نكرد اهل مكه را  كَمْ أَهْلَكْنا مِنْ قَبْلِهِمْ  چندانكه هلاك كرديم پيش از ايشان  مِنَ الْقُرُونِ  از اهل قرنها مانند قوم عاد و ثمود  يَمْشُونَ فِي مَساكِنِهِمْ  ميروند اهل مكه در مسكنهاى ايشان و در سفر خود بر آن ميگذرند و آثار علامات و مقامات آن را مىبينند  إِنَّ فِي ذلِكَ  بدرستيكه در اين اهلاك ما قرون ماضيه را  لَآياتٍ  هر آينه عبرتهاست مر امم آتيه را  أَ فَلا يَسْمَعُونَ  آيا پس نميشنوند اينسخنان را يعنى به گوش فهم استماع نميكنند تا پند گيرند و منزجر شوند\r\nپس تنبيه كفار مكه مىكند كه  أَ وَ لَمْ يَرَوْا  آيا نمىبينند و نميدانند  أَنَّا نَسُوقُ الْماءَ  آن را كه ما ميرانيم آب را يعنى باران و سيل را ميفرستيم  إِلَى الْأَرْضِ الْجُرُزِ  بسوى زمين خالى از گياه  فَنُخْرِجُ بِهِ  پس بيرون ميآوريم به آن آب باران  زَرْعاً  كشت زارى و گويند جرز اسم موضعيست در ولايت يمن كه آب جويها بدان نميرسد و حق تعالى آب باران را بدان زمين خشك مىرساند و از آن ذراعات و اشجار و ساير نباتات روييده مىشود  تَأْكُلُ مِنْهُ  ميخورند از آن زرع  أَنْعامُهُمْ  چهار پايان ايشان يعنى از كاه زرع و گياه و برك درخت و غيره  وَ أَنْفُسُهُمْ  و ميخورند ايشان يعنى از دانه و ميوهء آن  أَ فَلا يُبْصِرُونَ  آيا نمىبينند اين را تا استدلال كنند بر كمال قدرت حق و بدانند كه آنكه قادر است بر انبات زرع از زمين خشك قدرت دارد بر زنده گردانيدن مردگان بعد از موت\r\n وَ يَقُولُونَ  و ميگويند كفار مكه كه  مَتى هذَا الْفَتْحُ  كى باشد اين فتح كه مؤمنان ميگويند كه خدا ما را بر مشركان مكه فتحى خواهد داد يعنى كافران از روى استعباد استعجال ميكردند در باب نزول عذاب بر ايشان و باصحاب محمد ميگفتند كه اين فتحى كه وعده ميدهيد كى خواهد بود زود بما بنماييد  إِنْ كُنْتُمْ صادِقِينَ  اگر هستيد راستگويان به آن وعده خود مراد فتح مكه است و نزد سدى حكم به عذاب ايشان روز بدر بود و نزد مجاهد حكم است به ثواب و عقاب در روز قيامت\r\n قُلْ  بگو اى محمد در جواب ايشان كه  يَوْمَ الْفَتْحِ  روز فتح مكه يا بدر يا حكم به ثواب و عقاب\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n لا يَنْفَعُ الَّذِينَ كَفَرُوا  سود نخواهد داشت آنها را كه نگرويده‌اند  إِيمانُهُمْ  گرويدن ايشان يعنى مقتولان چه در حال قتل كه وقت استيصال است ايمان ايشان را فايده ندهد  وَ لا هُمْ يُنْظَرُونَ  و نباشند ايشان كه مهلت داده شوند و عذاب قتل ايشان در توقف افتد و يا آنكه در روز قيامت ايمان آوردن نفع بايشان رساند و از عذاب مهلت يابند\r\n فَأَعْرِضْ عَنْهُمْ  پس روى بگردان از ايشان از روى اهانت و ايشانرا واگذار تا مدت معلوم كه وقت نزول آية السيف است  وَ انْتَظِرْ  و منتظر باش نصرت الهى را  إِنَّهُمْ مُنْتَظِرُونَ  بدرستى كه ايشان نيز منتظرند كه غلبه كنند بر تو و بمضمون الحق يعلو و لا يعلى عليه نصرت و غلبه ترا باشد نه ايشانرا و يا آنكه چون وعيد الهى البته بايشان خواهد رسيد پس گوييا منتظر آنند\r\n\r\nسورة الاحزاب\r\nثلاث و سبعون آية مدنية ابى ابن كعب از حضرت رسالت پناهى صلّى اللّه عليه و آله و سلّم روايت كرده كه هر كه سوره الاحزاب را بسيار خواند روز قيامت در جوار سيد ابرار و اولاد اطهار او باشد پوشيده نماند كه حق تعالى در ختم سورة السجده امر كرد حضرت رسالت صلّى اللّه عليه و آله و سلّم را بانتظام نصرت در اين سوره امر فرمود آنحضرت را كه در حين انتظار از نواهى اجتناب نما و اطاعت كفار منما\r\nو فرمود بقوله تبارك و تعالى  بِسْمِ اللَّهِ الرَّحْمنِ الرَّحِيمِ  در اسباب نزول و غير آن از تفاسير آورده‌اند كه ابو سفيان بن حرب و عكرمه بن ابى جهل و ابو اعور اسلمى بعد از واقعهء احد از پيغمبر صلّى اللّه عليه و آله و سلّم امان طلبيده از مكه بمدينه آمدند و در مركز نفاق يعنى وثاق عبد اللّه بن سلول كه راس و رئيس اهل كفر بود نزول كردند روز ديگر عبد اللّه بن سعد بن ابى سرح و طعيمة ابن ابى رق كه از اهل نفاق بودند همراه گرفته نزد رسول آمدند و گفتند ما را بلات و مناة بازگذار و بگو كه بتان را در قيام قيامت مقام شفاعت هست و عبادة آنها نافع ما نيز تو را بگذاريم تا خدمت خداى خود كنى اين سخن بر آن حضرت شاق آمد و روى مبارك درهم كشيد ابن ابى و ابن قشير و ابن قيس گفتند يا رسول اللّه سخن اشراف عرب را رد مكن كه صلاح كلى در ضمن آنست اصحاب گفتند يا رسول اللّه دستورى ده تا ايشان را بقتل آريم حضرت فرمود من ايشان را بجان و مال امان داده‌ام و نقض عهد روا نيست و ليكن ايشان را از مدينه اخراج كنيد و بعد از آن فرمود اخرجوا فى لعنة اللّه و غضبه بيرون رويد از شهر كه در لعنت خدا و غضب اوييد پس اين آيه نازلشد كه   يا أَيُّهَا النَّبِيُّ   اى پيغمبر خبر دهنده و يا بلند مرتبه   اتَّقِ اللَّهَ   دايم و باقى باش بر تقوى و يا\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبترس از خدا در نقض عهد   وَ لا تُطِعِ الْكافِرِينَ   و فرمان مبر كافران مكه را چون ابو سفيان و عكرمه و اتباع ايشان   وَ الْمُنافِقِينَ   و منافقان مدينه را چون ابو سفيان و معتب بن قشير و اشباه ايشان در هر چه موجب ضعف باشد در دين اسلام   إِنَّ اللَّهَ كانَ   بدرستيكه خدا هست   عَلِيماً   دانا بمقالهء ايشان   حَكِيماً   حكم كننده بوفاى عهد و يا عالم بمصالح و بمفاسد و حكم نماينده به آنچه مقتضاى حكمت است پس آنچه فرمايد و نهى كند محض مصلحت و حكمت باشد\r\nو گويند يهودان مدينه از قريضة و نضير و قينقاع بعضى از ايشان از روى نفاق بآنحضرت مبالغه كردند آنحضرت بجهة شوق بسيار كه بر اسلام ايشان داشت بصغير و كبير ايشان ملايمت ميفرمود و اگر قبحى از ايشان صادر ميشد اغماض عين ميشد حق تعالى اين آيه انزال فرمود و نزد بعضى ديگر اهل مكه حضرت را گفتند كه اگر از دين خود رجوع كنى ما نصفى از مال خود به تو دهيم و شيبة بن ربيعه متعهد شد كه من دختر خود را بنكاح تو درآورم منافقان مدينه تخويف حضرت ميكردند كه اگر اطاعت اهل مكه نكنى ترا بقتل آورند حق تعالى فرمود كه اى پيغمبر برگزيدهء فرمان كفار و منافقان مبر  وَ اتَّبِعْ  و پيروى كن  ما يُوحى إِلَيْكَ  آنچيزى كه وحى كرده مىشود بسوى تو  مِنْ رَبِّكَ  از نزد پروردگار تو چون نهى از اطاعت ايشان و غير آن  إِنَّ اللَّهَ كانَ  بدرستيكه هست خداى  بِما تَعْمَلُونَ  به آنچه شما ميكنيد از خير و شر و صلاح و فساد  خَبِيراً  دانا پس وحى ميفرستد به تو آنچه صلاح تو در آنست و نهى مىكند از استماع قول كفرة كه موجب فساد است\r\n وَ تَوَكَّلْ عَلَى اللَّهِ  و توكل كن بر خداى يعنى كار خود را با وى گذار كه هر چه كند بر وفق حكمت و مصلحت كند و از غير او انديشه مكن  وَ كَفى بِاللَّهِ وَكِيلًا  و بسنده است خداى كارساز مهم گذار و نگاهبان جميع امور و كفاية كند همه مهمات را پس بتدبير و صلاح تو قيام نمايد و حافظ و ناصر تو باشد و دفع اعداء نمايد از تو - آورده‌اند كه ابى معمر جميل ابن اوس مردى لبيب و فهيم و اديب بود بارها گفتى كه مرا دو دلست كه بيكى از آن فهم ميكنم زياده از آنچه محمد فهم مىكند و عرب او را ذو القلبين لقب كرده بودند وقتى كه از بدر گريخته به مكه ميرفت يكى از نعلين در دست و ديگرى در پاى ابو سفيان به دو رسيد و خبر قوم پرسيد گفت بعضى مقتولند و برخى منهزم ابو سفيان گفت نعلين تو چه حال دارد كه يكى در پاى و يكى در دست در نگريست و بدان اطلاع يافته گفت ظن من نبود مگر اينكه اين هر دو در پاى داشته باشم معلوم مردمان شد كه او را دو\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nدل نيست و در دعوى كاذبست\r\nو حق تعالى نيز تكذيب وى كرد در ادعاى ذو القلبين و در اين باب آيهء آمد كه  ما جَعَلَ اللَّهُ  نيافريد خدا  لِرَجُلٍ مِنْ قَلْبَيْنِ  مر هيچ مردى را دو دل  فِي جَوْفِهِ  در اندرون او زيرا كه هر قلبى معدن روح حيوانيست و منبع جميع قواى پس يكى بيش نشايد و در زاد المسير آورده كه منافقان ميگفتند كه آنحضرت دو دل دارد يكى با ما يكى با اصحاب حق تعالى فرمود كه دروغ ميگويند كه با هيچكس دو دل نيافريده‌ايم و بقول ديگر كافران چون كثرت علم و حفظ رسول را بدانستند تعجب نموده گفتند همانا او را دو دل است و گويند اين آيه متصل است بآية متقدمه و معنى اينستكه ممكن نيست جمع ميان اتباع متضادين كه يكى اتباع وحى و قرآن باشد و ديگر اتباع اهل كفر و طغيان و از ابو عبد اللّه عليه السّلام نيز مرويست كه حق تعالى دو دل را از براى يك مرد نيافريد كه بيكدل دوستى با قومى كند و بيكى ديگر دشمنى با دشمنان ايشان همچنان كه محالست كه يك كس را دو دل باشد محالست كه يك شخص هم زن كسى باشد و هم مادرش و يا يك شخص هم پسر كسى باشد و هم پسر ديگرى چنان كه ميفرمايد كه  وَ ما جَعَلَ  و نگردانيده است خداى  أَزْواجَكُمُ اللَّائِي  زنان شما را كه  تُظاهِرُونَ مِنْهُنَّ  ظهار ميكنيد از ايشان  أُمَّهاتِكُمْ  مادران شما يعنى حق تعالى زنى را كه به او گفته باشيد كه انت على كظهر أمي تو بر من همچو پشت مادر منى مادرش نساخته زيرا كه زوجيت به مقتضى خادميتست و امومه مقتضاى مخدوميه پس در يك زن جمع نشود  وَ ما جَعَلَ  و نگردانيد خداى  أَدْعِياءَكُمْ  پسر خواندگان شما را  أَبْناءَكُمْ  پسران حقيقى شما چه بنوة امرى اصلى است و دعوت صورتى عارضى است پس با يكديگر مجتمع نشوند  ذلِكُمْ  اينكه يك كس را دو دل باشد و مظاهره همچو مادر حقيقى و پسر خوانده چون پسر حقيقى  قَوْلُكُمْ بِأَفْواهِكُمْ  سخنى است بدهنهاى شما يعنى بزبانهاى خود ميگوئيد محض قولست و حقيقتى ندارد  وَ اللَّهُ يَقُولُ الْحَقَّ  و خداى ميگويد سخن راست را كه مطابق واقع است  هُوَ يَهْدِي السَّبِيلَ  و او راه مينمايد بطريق حق آيهء اول در حق اوس بن صامت آمده كه زن خود خولهء بنت ثعلبه را ظهار گفت و عادت عرب آن بود كه زن مظاهره را مطلقه ميدانستند و اصلا رجوع به او نميكردند و تفصيل اين در سورة المجادله مذكور است و آيهء دويم در بارهء زيد بن حارثه كلبى كه مردم او را زيد بن محمد ميگفتند و حال آنكه مملوك خديجه ( رض ) بود و خديجه او را قبل از وحى به حضرت بخشيده بود و آن حضرت او را آزاد كرده و چون زيد زن خود زينب\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبنت جحش اسديرا طلاق گفت و رسول او را بنكاح خود درآورده جهودان و منافقان طعنه زدند و گفتند كه محمد نهى مىكند از آنكه زن پسر خود را بنكاح خود در نياوريد و خود زن پسر خود را خواسته حق تعالى فرمود كه پسر خوانده حقيقتا پسر نتواند بود و گفتار شما اصلى ندارد و مطابق واقع نيست و قول حق و راه راست اينستكه حق تعالى ميگويد و راه مينمايد\r\n ادْعُوهُمْ  بخوانيد فرزندان را و نسبت دهيد  لِآبائِهِمْ  مر پدران ايشانرا  هُوَ أَقْسَطُ عِنْدَ اللَّهِ  آن خواندن راست‌تر است در غاية صدق و راستى نزديك حق تعالى و در صحيح بخارى از ابن عمر منقولست كه ما نميگفتيم او را الا زيد بن محمد تا اين آيه آمد ما او را زيد بن حارثه گفتيم  فَإِنْ لَمْ تَعْلَمُوا  پس اگر ندانيد  آباءَهُمْ  پدران ايشانرا كه نسبت دهيد ايشانرا به آنها  فَإِخْوانُكُمْ  پس ايشان برادران شمااند  فِي الدِّينِ  در دين اسلام  وَ مَوالِيكُمْ  و دوست شما در دين يعنى برادران شما و دوستان شمااند در دين پس در خطاب بايشان بگوئيد يا اخى يا مولاى و يا ايشان بنى اعمام شمااند يعنى چونكه شما با پدران ايشان برادر دينى يكدگريد پس ايشان پسر برادر شما باشند مولى بمعنى ابن عم در كلام عرب شايع است  وَ لَيْسَ عَلَيْكُمْ جُناحٌ  و نيست بر شما گناهى  فِيما أَخْطَأْتُمْ بِهِ  در آنچيزيكه خطا كرديد به آن و جاهل بوديد بقبح آن چون گفتن زيد بن محمد قبل از ورود نهى و بعد از آن بر طريق نسيان  وَ لكِنْ  و ليكن گناهست  ما تَعَمَّدَتْ قُلُوبُكُمْ  در آنچه قصد كند دلهاى شما و عمدا كسى نسبت به غير پدر او دهد بعد از علم بنهى آن و عدم نسيان  وَ كانَ اللَّهُ  و هست خداى  غَفُوراً  آمرزنده گناه آن را كه خطا كند  رَحِيماً  مهربان و بر صاحب عمل چون توبه كند و بدانكه پسر خوانده را اصلا ارث و نسب و عتق نيست باجماع اهل البيت بخلاف اهل خلاف كه موجب عتق مملوكست و ثبوت نسب گاهى متبنى اصغر از متبنى باشد\r\nآورده‌اند كه حضرت رسالت چون بغزوة تبوك عزيمت فرمود همه مسلمانان را بخروج امر نمود بعضى گفتند از پدر و مادر خود دستورى طلبيم آيه آمد  النَّبِيُّ أَوْلى بِالْمُؤْمِنِينَ  پيغمبر برگزيده سزاوارتر است بگرويدگان  مِنْ أَنْفُسِهِمْ  از نفسهاى ايشان در همه كارهاى دين و دنيا چه هرچه فرمايد عين صلاح بنده و محض فلاح اوست بخلاف اوامر نفس كه موجب غوايت و سبب شقاوتست فلهذا اولويت نسبت بآنحضرت بر طريق عموم واقع شده و مقيد نيست ببعضى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nدون بعضى پس واجبست بر همهء مؤمنان كه نزد ايشان آنحضرت دوستر باشد با نفس ايشان و امر آنحضرت نافذتر بر ايشان بر امر غير او و در حديث آمده كه هيچ مؤمنى نيست كه من اولىام به او در دنيا و آخرت و برواية صحيحه ثابت شده است كه نگرود هيچ يك از شما و مؤمن نباشد تا من نباشم به او دوست‌تر از پدر و مادر و فرزند و همهء مؤمنان پس بايد كه فرمان او از همهء فرمانها لازم‌تر شناسيد و لهذا صاحب عين - المعانى آورده كه محبت به او سزاوارتر است از خود و غير خود از اقارب و اجانب و مجاهد گفته كه هر پيغمبرى پدر امة خود است و لهذا مؤمنان برادر يكدگرند چه پيغمبر صلّى اللّه عليه و آله و سلّم پدر ايشانست در دين اسلام  وَ أَزْواجُهُ  و زنان او  أُمَّهاتُهُمْ  مادران ايشان از روى تحريم و تعظيم و احترام نه در ساير احكام رؤيه‌يشان روا نبوده و نسبت وراثة نداشته‌اند و به جهت احترام ايشانست تحريم نكاح ايشان كقوله تعالى و لا تنكحوا ازواجه من بعده ابدا و در مصحف ابن عباس و ابن مسعود چنين بوده كه و هو اب لهم و ازواجه امهاتهم و اين از ابو عبد اللّه نيز مرويست و در بعضى اخبار آمده كه جمعى منافقان گفتند چرا محمد زنان ما را نكاح كند و ما زنان او را در نكاح خود در نياريم حق تعالى بجهة رد قول ايشان فرمود كه ازواجه امهاتهم ازواج اطهار سيد ابرار امهات شمااند پس نكاح ايشان بر شما حرام است از قتاده مرويست كه در صدر اسلام بهجرت و موالات و مواخات ميراث ميگرفتند حق تعالى نسخ آن نموده فرمود  وَ أُولُوا الْأَرْحامِ  و خويشاوندگان  بَعْضُهُمْ أَوْلى بِبَعْضٍ  بعضى از ايشان سزاوارترند ببرخى در توارث  فِي كِتابِ اللَّهِ  در لوح محفوظ يا در آنچه فرستاده است در قرآن يعنى آيهء مواريث يا در اين آيه يا در آنچه حق تعالى مكتوب و مفروض ساخت و بر هر تقدير ايشان احقند بر ميراث  مِنَ الْمُؤْمِنِينَ  از گرويدگان يعنى از انصار  وَ الْمُهاجِرِينَ  و از مهاجرات كه پيغمبر با ايشان برادرى داده و يا از مؤمنان متواخى يعنى اقربا از اين گروه مذكوره اولىاند به آنكه ميراث برند از يكديگر جميع اموال را  إِلَّا أَنْ تَفْعَلُوا  مگر آنكه بكنيد  إِلى أَوْلِيائِكُمْ  با دوستان خود از مؤمنين انصار و مهاجرين  مَعْرُوفاً  نيكوئى يعنى وصيت كنيد بعضى از مال خود را كه زياده از ثلث نباشد براى هر يك كه دوست داريد مگر كه ورثه تجويز زياده بر آن كنند و رخصت دهند و يا در حالت حياة از اموال خود چيزى بدوستان بخشيد  كانَ ذلِكَ  هست آنچه مذكور شد در اين هر دو آيه از اولويت پيغمبر و توارث ذوى الارحام  فِي الْكِتابِ  در قرآن يا در لوح محفوظ  مَسْطُوراً  نوشته شده و ثابت گشته بدانكه از اين آيه\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاستدلال ميتوان كرد بر اولويت و خلافت و امامت حضرت امير المؤمنين عليه السّلام بر غير او از دو وجه چه بموجب النبى اولى بالمؤمنين پيغمبر ما سزاوارتر است بجميع مومنان و حضرت امير المؤمنين عليه السّلام بدليل انفسنا و انفسكم در مرتبه نفس پيغمبر است پس آنحضرت اولى باشد بجميع مؤمنان در جميع امور كه از جمله آن خلافت و امامتست و نيز در غدير خم حضرت رسالت صلّى اللّه عليه و آله و سلّم فرمود الست اولى بكم من انفسكم جمله گفتند بلى يا رسول اللّه فرمود من كنت مولاه فعلى مولاه و ممكنست كه تمسك جويند بقوله اولوا الارحام تا آخر بر خلافت و امامت آن حضرت زيرا كه حق تعالى بعد از قول النبى اولى بالمؤمنين فرمود كه اولوا الارحام بعضهم اولى ببعض فى كتاب اللّه من المؤمنين و المهاجرين يعنى خويشان او بعضى اوليتراند ببعضى و بعد از آن خويشان او را به دو چيز وصف كرده باشد بايمان و هجرت بر تقدير آنكه من بيانى باشد پس اولى بولايت موقوفست بر سه چيز يكى بر قرابة دويم ايمان سيم هجرت و جميع امت دعوى خلافت و امامت در پنج كس كرده‌اند امير المؤمنين و عباس و مخالفان ثلثه اما مخالفان اگرچه مهاجر و مؤمنين بوده‌اند اما قرابت نداشته‌اند اما عباس اگرچه قرابت و ايمان داشت اما مهاجر نبود بلكه طليق بود پس امامت و خلافت مخصوص باشد به حضرت امير المؤمنين\r\nو بعد از ذكر ارحام مذكوره تاكيد نبوت حضرت رسالت ميفرمايد بذكر اخذ ميثاق پيغمبر در اين باب ميگويد  وَ إِذْ أَخَذْنا  و ياد كن اى محمد اين را كه چون فرا گرفتيم  مِنَ النَّبِيِّينَ  از جميع پيغمبران  مِيثاقَهُمْ  پيمان ايشان را بر آنكه هر يك از ايشان بشارة دهند به پيغمبرى كه بعد او خواهد آمد و تبليغ رسالت نمايند و بعبادت او دعوت فرمايند و يكدگر را تصديق كنند و امت را نصيحت نمايند و اين ميثاق در روز الست فراگرفتند از پيغمبران  وَ مِنْكَ  و از تو كه محمدى  وَ مِنْ نُوحٍ  و از نوح نجى  وَ إِبْراهِيمَ  و از ابراهيم خليل  وَ مُوسى  و از موسى كليم  وَ عِيسَى ابْنِ مَرْيَمَ  و از عيسى پسر مريم كه روح اللّه است تخصيص ذكر اين پيغمبران بعد از تعميم براى آنست كه اولو العزم بودند و از مشاهير ارباب شرايع و تقديم پيغمبر ما بر ايشان جهت تعظيم و تكريم آنحضرت است  وَ أَخَذْنا مِنْهُمْ  و فراگرفتيم از اين پيغمبران  مِيثاقاً غَلِيظاً  پيمانى محكم و استوار و عظيم الشان و جليل المرتبه پس مراد از غلظ ميثاق عظم ميثاق و جلال‌شان آنست و گويند ميثاق غليظ يمين مغلظه و موكده است بر وفا كردن به آنچه حق تعالى بايشان تحميل كرده بود از اثقال نبوة و تبليغ رسالت و غير آن از اقسام عبادت\r\nحاصل كلام كه حق تعالى اخذ ميثاق غليظ نمود از جميع انبيا ( ع )  لِيَسْئَلَ الصَّادِقِينَ \r\n\r\n","description":"","footnote":"","page_name":" 275 ","page_number":275},
  {"content":"\r\n\r\nتا سؤال كنند راستگويان را يعنى پيغمبران را  عَنْ صِدْقِهِمْ  از راستى ايشان در عهد به اين معنى كه در يوم يقوم الاشهاد هر يك از انبيا گواهى دهيد بر نفسهاى خود از صدق ايشان در عهد يا بپرسند از پيغمبران كه امم ايشان اجابت دعوت ايشان كردند يا نه يا از ايشان پرسند كه پيغام رسانيده آيد و آنچه رسانيده آيد محض قربت بود و اخلاص و يا غير آن از ريا و سمعت و ترفع‌شان از حضرت امام جعفر صادق عليه السّلام مرويست كه هر گاه از راستگويان پرسند كه بر چه قصد و بر چه وجه راست گفتيد تا بحسب آن ايشانرا جزا دهند پس حال دروغ‌گوى چگونه خواهد بود و غرض از اين سؤال تهديد كافران و ناگرويدگانست از قبيل آية ء انت قلت للناس اتخذونى و امى الهين من دون اللّه  وَ أَعَدَّ لِلْكافِرِينَ  و آماده كرد براى ناگرويدگان  عَذاباً أَلِيماً  عذابى دردناك\r\nبعد از آن تذكير مومنان مينمايد نعمت فتح و ظفر را بر كافران و ميفرمايد كه  يا أَيُّهَا الَّذِينَ آمَنُوا  اى كسانى كه ايمان آورده‌ايد  اذْكُرُوا نِعْمَةَ اللَّهِ عَلَيْكُمْ  ياد كنيد نعمت خدايرا كه انعام فرمود بر شما  إِذْ جاءَتْكُمْ  در وقتى كه آمدند بشما در روز غزاى خندق  جُنُودٌ  لشگرها يعنى قريش و غطفان و كنانه و يهود قريضه و نضير كه قريب ده هزار كس بودند از سواره و پياده  فَأَرْسَلْنا عَلَيْهِمْ  پس فرستاديم بر ايشان  رِيحاً  بادى مراد باد صبا است كه خيمهاى ايشان را از جاى بركند و همه را پراكنده ساخت  وَ جُنُوداً لَمْ تَرَوْها  و لشگرها كه نديديد ايشان را يعنى ملائكه كه هزار كس بودند ايشان كافران را ميديدند و كافران ايشان را نميديدند  وَ كانَ اللَّهُ  و هست خداى  بِما تَعْمَلُونَ  به آنچه ميكنيد از تدابير و صلاح و راى در باب دين اسلام و عمل صالح  بَصِيراً  بينا و بر آن شما را مجازات خواهد داد اين آيه و آنچه بعد از اينست در بيان غزوهء احزابست و تفضيل قصهء او بر اين وجه بوده بعد از آنكه پيغمبرى بنى نضير را از ديار خودشان جلا فرمود به طرف شام رفتند رؤساى يهود چون سلام بن ابى الحقيق وحى بن اخطب و كنانة بن ربيع با جمعى از بنى نضير و بنى وائل به مكه آمدند و ابو سفيان را كه مهتر قريش بود و سادات ايشان با اتباع او بر مقاتله پيغمبر تحريص كردند گفتند بياييد تا همه متفق الكلمه و مجتمع شده محمد و قوم او را مستاصل گردانيم و از دغدغهء او فارغ شويم قريش گفتند يا معشر اليهود شما اهل كتابيد تحقيق امور كرده‌ايد بگوئيد كه دين ما بهتر است يا دين محمد گفتند دين شما بهتر است ايشان از اين معنى خوشحال شده با يهود در باب مقاتله با حضرت هم عهد شدند پس از مكه بيرون آمده بقبيلهء غطفان رفتند و ايشانرا بر حرب رسول دعوة\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nنمودند ايشان اجابت دعوة نمودند با اهل قريش متفق شدند و بر همين منوال هر يك از قبايل عرب را بر مقاتلهء پيغمبر صلّى اللّه عليه و آله و سلّم خوانده اجابت كردند و قايد اهل قريش ابو سفيان بود و قايد غطفان عيينة بن حصين و قايد بنى مرة حارث بن عوف و قايد اشجع مسعر بن رجله و نايد بنى اسد طليحه و قايد بنى اسلم ابى اعور و قايد هوازن عامر بن طفيل همه متفق شدند و هم عهد گشته بمدينه متوجه شدند چون اين خبر برسول رسيد كه ده هزار كس از يهود و قريش بر عزم حرب بمدينه مييآيند آنحضرت با هزار كس از مدينه بيرون آمدند و در پيش جبل صلع فرود آمد و كوه صلع در پس و پشت ايشان بود و قريش و احزاب مجتمع الاسباب بر كنار وادى فرود آمدند و بنى غطفان كه هزار كس بودند در جانب احد منزل ساختند و رسول صلّى اللّه عليه و آله و سلّم زنان و كودكان خود را از مدينه بيرون آورده بحصارى فرستاد كه در آن حدود بود وحى بن اخطب در پائين حصن كعب بن اسيد قرضى فرود آمد و ميان كعب و رسول عهدى بود وحى گفت اى كعب در بگشا تا بحصن تو درآيم و حامى تو باشم و ترا از فتنه محافظت نمايم كعب گفت تو مردى شومى و ميان من و محمد عهديست كه من عهد را نشكنم حى در اينباب بسيار مبالغه كرد فايده نداد آخر گفت كه تو در حصن را بجهة بخل و خساست بر ما نميگشائى تا ما را طعامى و شرابى نبايد داد كعب از حميت برآشفت و در بگشاد و چون باندرون حصن درآمد گفت اى عجب از تو كه پنداشتهء كه محمد با ما مقاومت تواند كرد و حال آنكه جميع اهل مكه و غطفان و بنى كنانه و بنى فزارة و غيرهم و ما كه اهل كتابيم متفق شده‌ايم بر قتال او و با هم عهد نموده‌ايم بر استيصال او چگونه در اين باب با ما متفق نميشوى از اين نوع سخنان ميگفت تا دل كعب را از پيغمبر برگردانيد و او عهد رسول را بشكست و با او عهد بست كه اگر نصرت محمد را باشد من با تو در قلعه متحصن شوم تا آنچه به تو رسد بما نيز رسد و چون رسول اين خبر را بشنيد سعد بن معاذ بن نعمان بن امرء القيس كه سيد اوس بود و سعد بن عبادة كه سيد خزرج بود عبد اللّه رواحه را فرستاد تا تحقيق اين صورت نمايند و بازآيند و اگر كعب عهد را شكسته باشد آشكارا نگردانند تا مؤمنان شكسته خاطر نشوند و اگر بر خلاف آن باشد افشاى آن نمايند چون ايشان از نقض عهد يهودان و كثرت عدوان لشكر رسول را خبر دادند آنحضرت تكبير كرد و صحابه پنداشتند كه نقض عهد نشده پس خوشحال شدند و چون خبر نقض يهودان و قوة مشركان متواتر شده مسلمانان خايف و غمگين شدند رسول صلّى اللّه عليه و آله و سلّم در تسليهء ايشان كوشيده وعدهء نصرت و ظفر بايشان ميداد سلمان فارسى ( ره ) از وضع خنادق كه در بلاد عجم مىباشد شمهء بموقف عرض رسانيد و رأى حضرت بر آن قرار گرفت تشريف شريف بمدينه ارزانى فرمود زمين را بر صحابه قسمت كرد و بكندن خندق اشاره فرمود صحابه به آن كار مشغول شدند و حضرت بنفس نفيس خود\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمباشر خاك كشيدن و بالا آوردن از مغاك شده و ياران را وعدهء ظفر ميداد و كلمات ان العيش عيش الاخرة فاغفر للانصار و المهاجرين بر زبان معجز نشان ميراند و ابو عبد اللّه حافظ باسناد خود از كثير بن عبد اللّه بن عمر بن عوف مزنى رواية كرده كه پدرم حديث كرد مرا از پدر خود كه رسول صلّى اللّه عليه و آله و سلّم راى سلمان را در باب كندن خندق پسنديد و اصحاب ويرا تحسين كردند و انصار گفتند سلمان منا و مهاجر گفتند سلمان منا و رسول صلّى اللّه عليه و آله و سلّم فرمود سلمان منا اهل البيت و از سلمان فارسى مرويست كه من و حذيفه بن يمانى و نعمان بن مقرن و عمر با شش تن ديگر از انصار چهل گز كنديم از خندق و اصحاب نيز بر قدرى كه حضرت رسول قسمت بايشان مقرر كرده بود ميكندند و در اثناى كندن خندق سنگى بغايت صلابت پديد آمد كه تبر و تيشه بر او كار نميكرد رسول صلّى اللّه عليه و آله و سلّم را از اين خبر كردند حضرت بموافقت سلمان بسر سنك آمد و حضرت كلنك بدست گرفته و بسم اللّه گويان بر آن سنك زد و دو دانك از آن بشكست و نورى مانند برق درخشان از آن بجست و در آن روشنى نظر انور سيد عالم بر قصرهاى شام افتاد گفت اللّه اكبر مفاتيح شام به من دادند و مسلمانان نيز تكبير كردند و نوبة دوم ضربتى زد بر آن صخره كه دو دانك ديگر شكسته شد نورى از آن ظاهر گشت و قصور يمن به نظر اشرف حضرت درآمد گفت اللّه اكبر مفاتيح يمن در دست اختيار من نهادند اهل اسلام نيز باللّه اكبر تكلم نمودند سوم بار تمام سنك را در هم شكست و نورى از آن درخشان شد كوشكهاى كسرى بر آن حضرت مشاهده شد فرمود اللّه اكبر مفاتيح ممالك فارس بقبضه قدرت من رسيد مؤمنان ديگر باره باللّه اكبر لب گشودند و خوشحال شدند از اين وعده و منافقان ميگفتند كه محمد ما را وعدهء ملك كسرى و قيصر ميدهد و حال آنكه امروز خوف و ترس ما بمرتبه‌ايست كه نميتوانيم به قضاى حاجت رويم و ذلك قوله تعالى حكاية عنهم ما وعدنا اللّه و رسوله الا غرورا حافظ ابو عبد اللّه از عبد اللّه الواحد بن ايمن مخزومى روايت كرده كه جابر بن عبد اللّه گفت كه روز خندق حضرت رسول صلّى اللّه عليه و آله و سلّم از غايت جوع سنك بر شكم بسته بود و بيل و تيشه را برداشت و صخرهء كه پيدا شده بود مانند پشته ريك ساخت من به منزل رفتم و بسرعت تمام طعام مهيا ساختم و آمدم و پيغمبر را گفتم يا پيغمبر خدا در منزل ما اندك طعامى هست كه سه چهار كس را وفا كند فرمود كه چه مقدار است گفتم صاعى از جو و بزغاله حضرت اصحاب و با همه اهل اسلام بخانهء من آمدند و از آن طعام بخوردند و سير شدند هنوز تنور و ديك از نان و گوشت پر بود القصه اصحاب جز سنك و خاك كشيدن بكارى ديگر مشغول نشدند و بعد از اتمام خندق علمهاى لشكر دشمن ظاهر شد مالك بن عوف و عيينة با بنى اسد و غطفان و فزارة و يهود از زير وادى كه جهت شرقى مدينه است در آمدند و ابو سفيان با لشكر قريش و كنانة از پايين وادى كه طرف غرب است ظاهر شدند و يهود قريضه كه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبا حضرت عهد بسته بودند باضلال حى بن اخطب عهد شكسته مدد كارزار كفار گشتند و از هيبت آن لشكر و كثرت عدد و شوكت ايشان دل ضعفاى اهل اسلام از جاى برفت\r\nچنانچه ميفرمايد كه  إِذْ جاؤُكُمْ  ياد كنيد چون درآمدند بشما لشگرها  مِنْ فَوْقِكُمْ  از زبر شما يعنى از اعلاى وادى از جانب شرقى كه بنى غطفان بودند  وَ مِنْ أَسْفَلَ مِنْكُمْ  و از زير شما يعنى اسفل وادى از جانب مغرب كه قريش بودند  وَ إِذْ زاغَتِ الْأَبْصارُ  و چون بگشت ديدها در حدقه‌ها و خيره شد از بسيارى خوف و شدت جزع و فزع  وَ بَلَغَتِ الْقُلُوبُ الْحَناجِرَ  و رسيد دلها بحنجره‌ها از غايت ترس چه از شدة فزع و خوف دل جهت طپيدن بسيار ميل بالا مىكند تا آنكه بحنجرها ميرسد  وَ تَظُنُّونَ  و گمان ميبرديد اى اهل اسلام  بِاللَّهِ  بخدايتعالى  الظُّنُونَا  انواع گمانها چه مخلصان ثابت القلوب را مظنهء آن بود كه حق تعالى دين خود را غالب گرداند و مؤمنان را نصرت دهند و منافقانرا گمان آنكه لشكر اسلام تاب حرب احزاب نياورده مستاصل گردند و ضعفاى اسلام با وجود اعتقاد ايجاد وعده خايف بودند\r\n هُنالِكَ ابْتُلِيَ الْمُؤْمِنُونَ  آنجا آزموده شدند مؤمنان يعنى ثابت قدمان از اهل تزلزل ممتاز گشتند  وَ زُلْزِلُوا  و جنبانيده شدند مسلمانان  زِلْزالًا شَدِيداً  جنبانيدنى سخت يعنى از جاى برفتند بمثابه كه بد دلان عزم سفر اين المفر نمودند و ناشكيبان اوراق الفرار مما لا يطاق تكرار كردند مرويست كه مدت بيست روز يا بيست و هفت روز احزاب به ظاهر مدينه توقف كردند روزها بكنار خندق ميآمدند و از طرفين تير و سنك بيكدگر ميانداختندى و شبها شبيخون كردندى و حضرت رسالت صلّى اللّه عليه و آله و سلّم سوار شده با جمعى از صحابه بدفع آن اشتغال نمودى و چون كار سخت شد و حضرت رسول صلّى اللّه عليه و آله و سلّم به جهت امتحان اصحاب و ثبات قدم ايشان سعد معاذ و سعد عبادة را گفت كه من در اين انديشه‌ام كه مدينه را از كفار باز خرم بثلث ميوهء آن تا غطفان با ساير قبايل آن بركردند و فتنه كوتاه شود شما در اين باب چه ميبينيد گفتند يا رسول اللّه اگر امر الهى در اين باب نازل شده اطاعت ميكنيم و جان و مال فداى خداى و رسول ميكنيم فرمود در اينباب وحى نيامده اما من مىبينم كه همهء عرب متفق الكلمه شده‌اند و ميخواهم كه شر ايشان را از اين شهر رفع كنم سعد معاذ گفت يا رسول اللّه در جاهليت هرگز اين قوم را طمع نبود كه ايشانرا ما از ميوهء خود نصيبى دهيم مگر ببها يا به مهمانى امروز كه حق تعالى ما را باسلام گرامى فرموده چگونه مال خود را بايشان دهيم و اظهار عجز و تنزل كنيم به خدا سوگند كه ايشانرا جز شمشير ندهيم رسول چون ثبات قدم ايشان\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبدانست خوشحال گرديد بدانست كه در امر قتال مجد و مردانه‌اند پس عمرو بن عبد ود قريشى سوار شد با جمعى سواران قريش چون عكرمة بن ابى جهل و هبيرة بن ابى وهب و نوفل بن عبد اللّه و ضرار بن الكلاب مسلح شده به قصد قتال بيرون آمدند و گرد لشگرگاه خود برآمدند و بنى كنانه و بنى عمير را گفتند كه كارزار كنيد كه امروز معلوم شما شود كه محمد در آنچه گفته و ميگويد و دعوى مىكند كاذبست پس بكنار خندق آمدند و خندق را بديدند گفتند اين كيديست كه عرب نشناسد پس بتنك نائى از خندق درآمدند و اسبها را بجنبانيدند و در ميان صلع و خندق جولان دادند امير المؤمنين عليه السّلام با جمعى از مؤمنان راه بر ايشان بگرفت عمرو از ميان ايشان اسب را بيرون تاخت و او در شجاعت مشهور بود و او را با هزار سوار مبارز برابر ميكردند و در حرب بدر داد شجاعة داده بود و در ميان مبارزان عرب مشهور گشته القصه چون امير المؤمنين را ديد كه بمبارزت او بيرون آمد گفت تو كيستى گفت منم على بن أبي طالب گفت ايعلى بازگرد كه نميخواهم بر دست من كشته شوى چه مرا با پدر تو صداقتى بود حضرت فرمود من ميخواهم كه تو بر دست من كشته شوى و ليكن اى عمرو شنيده‌ام كه تو بارها گفتهء كه هيچكس از من يكى از دو خصلت نخواهد مگر اجابت كنم و من ترا بر يك خصلت دعوة ميكنم گفت چيست فرمود اينكهء به خدا و پيغمبرش ايمان آرى گفت مرا به اين احتياجى نيست ديگر چه ميخواهى فرمود پياده شو تا كارزار كنيم گفت ايعلى مرا دريغ ميآيد كه بر دست من كشته شوى بازگرد و نصيحت مرا بشنو امير گفت از كجا دانستهء كه من بر دست تو كشته شوم تو بر دست من كشته نشوى عمرو خشم آلود گشته پياده شد يك دو نوبت با يكديگر حمله نمودند عمرو پيش دستى كرده تيغ را بر امير المؤمنين انداخت آنحضرت سپر را در سر كشيد تيغ سپر را ببريد و از مغفر گذشته سر مبارك ويرا جراحتى كرد امير المؤمنين بكنار آمد تا زخم را ببندد عمرو پنداشت كه ويرا كشته مبارز ديگر طلبيد حضرت فى الحال زخم را بربسته نزد وى آمد عمرو گفت چه كسى گفت همانم كه اول بودم گفت تصور من چنان بود كه هيچكس از ضربة من جان نبرد امير فرمود اى عمرو اكنون نوبة منست گفت بيار تا چه دارى حضرت بر او حمله كرد عمر سپر در سر كشيد آنحضرت دست را پائين داشت ضربتى بران او زد و رانش را بيفكند عمرو از پاى درآمد حضرت امير برجست و بر سينهء او نشست و سرش را از تن جدا كرده بر دست گرفت تا هر دو لشكر بديدند و بعد از آن بينداخت محمد بن عمرو واقدى باسناد خود از زهرى نقل كرده كه چون عمرو بن عبد ود اسب را از خندق بجهانيد رسول اللّه اصحاب را گفت كيست كه شر اين ملعون را كفايت كند امير المؤمنين برخاست رسول فرمود بنشين دوم بار و سوم بار همين گفت و در هر دو نوبت على عليه السّلام برميخاست و ميگفت كه من حضرت در نوبت سوم كه او برخاست فرمود يا على اين عمرو است\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nحضرت فرمود اگرچه عمرو باشد اما من على بن ابى طالبم و هر يك از مسلمانان را گوييا مرغى بر سر نشسته بود كه نميگذاشت كه بجنبند و از جاى برخيزند پس رسول صلّى اللّه عليه و آله و سلّم درع خود را در او پوشانيد و شمشير ذو الفقار را به دو داد و عمامهء خود بر سرش بست و فرمود كه برو و در كار خود قيام نماى آنگاه دست مبارك برداشت و گفت بار خدايا نگاهدار او باش بعد از آن گفت ايعلى تعجيل مكن و در امر آخرت بيدار باش شايد او را مسلمان گردانى و اميدوارم كه بر او غالب شوى جابر انصارى گفت من با امير المؤمنين برفتم تا بنگرم كه حال ميان عمرو و على بكجا كشد پس با همديگر برآويختند و از ميان ايشان گرد و غبار برخاست كه در آنميان ناپديد گشتند و من آنها را نديدم و بعد از زمانى آواز على را شنيدم كه گفت اللّه اكبر بدانستم كه عمرو را كشته و آنان كه با عمرو بودند بگريختند و نوفل بن عبد اللّه كه از رفقاى او بود در خندق افتاد و مسلمانان سنك بر وى مىانداختند امير المؤمنين فرمود دور شويد پس خود بخندق فرو رفت و با او برآويخت و ويرا دو نيم كرد و چون نزد پيغمبر صلّى اللّه عليه و آله و سلّم آمد آن حضرت وى را آفرين كرد و دعاى خير گفت و فرمود كه ثواب ضربى كه على بر عمرو بن عبد ود زد بهتر است از ثواب عبادت جن و انس اصحاب گفتند ايعلى چرا درع عمرو را باز نكردى كه در قبايل عرب هيچ كس درعى چنان ندارد فرمود كه نخواستم كه كشف عورت او كنم و از ابن عباس مرويست كه در اسلام دو ضربت بود كه يكى موجب عزت اسلام شد و ديگرى سبب هدم ركن اسلام اول ضربة على بر عمرو بن عبد ود كه اسلام بدان عزت يافت و قوت گرفت و ديگرى ضربة ابن ملجم عليه اللعنة بر امير المؤمنين عليه السّلام كه از آن شومتر ضربتى در جهان نبود و سبب هزيمت مشركان در غزوهء خندق امير المؤمنين عليه السّلام بود كه عمرو و نوفل را بكشت و مرويستكه مشركان جيفهء عمرو را بده هزار دينار ميخريدند رسول نداد و فرمود نميخرم بهاى مردگان را و حسان بن ثابت بيتى چند در اين باب گفته مضمون آنكه اين كار را انصار نكردند و از دست ايشان صادر نشد بلكه على هاشمى آن دلاورى فرمود چون خبر كشته شدن او بخواهران رسيد گفتند كه بود كه بر وى اين دليرى كرد گفت على بن أبي طالب گفتند مرگش بر دست كفو كريم بود تا زنده بود شجاعان را ميكشت و كشتنش بر دست كريم قريش بود القصه بعد از قتل عمرو و نوفل حق تعالى سنك خلاف و تفرقه در ميان غطفان و بنو النضير و مشركان افكند بر تفضيلى كه در منهج الصادقين محرر شده پس نزاع و مخالفت در ميان ايشان واقع شد و در رأى و تدبير نقيض يكدگر ميگفتند و عهد و موافقت كه با يكدگر كردند بمخالفت مبدل شد و بادى كه بغايت سرد و سخت بود بايشان فرستاد تا خاك و خاشاك در چشمهاى ايشان ميانداخت و آتشهاى ايشانرا فرونشاند و ديگهاى طعام ايشانرا سرنگون\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nكرد و خيمهاى ايشانرا بركند و طنابهاى خيمه بر هم كسيخت و همهء اسبان رم كردند نزد مفسران باد صبا بود چه پيغمبر صلّى اللّه عليه و آله و سلّم فرمود كه نصرت بالصبا و اهلكت عاد بالدبور و صبا باديست كه چون رو به قبله كنند برابر روى جهد و دبور آنكه از پس پشت آيد و چون اين حادثه در ميان ايشان واقع شد ترس و وهم عظيم در دل ايشان افتاد و فرشتگان از جوانب لشگرگاه آواز تكبير برداشتند و ترس ايشان بمرتبه رسيد كه مهتر هر قبيلهء قوم خود را گفت كه از نزد ما دور نشويد و مرا نگهداريد ابو سفيان چون اينحال بديد گفت اى معشر قريش ما در اين سر حد نه به قصد توطن آمده‌ايم اسبان و چهارپايان ما سقط شدند و بنو قريضه و بنو النضير وعدهء كه با ما كرده بودند خلاف كردند من ميروم پس برخاست و از غاية دهشت بر شترى نشست كه عقال آن را نگشوده بودند و شتر را برانگيخت و هر چند او را ميزد نميرفت و چون نگاه كرد ديد كه عقال دارد پس آن را بگشاد و بسرعت تمام متوجه مكه شد و اهل قريش رفاقت او كردند و بنى غطفان چون ديدند كه قريش فرار كردند ايشان نيز فرار بر قرار اختيار كردند حق تعالى بترس ايشانرا منهزم ساخت و وعدهء نصرت حضرت رسالت صلّى اللّه عليه و آله و سلّم پناه كه در روز حفر خندق داده بود بظهور رسيد و منافقان آن را دروغ ميدانستند و ميگفتند كه محمد به اين وعده اصحاب خود را فريب ميدهد\r\nهمچنانكه حق تعالى ميفرمايد و از اين خبر ميدهد  وَ إِذْ يَقُولُ الْمُنافِقُونَ  و ياد كن وقتى را كه گفتند منافقان  وَ الَّذِينَ فِي قُلُوبِهِمْ مَرَضٌ  و آنان كه در دلهاى ايشان بيماريست يعنى ضعف اعتقاد  ما وَعَدَنَا اللَّهُ  وعده نداد خداى تعالى ما را  وَ رَسُولُهُ  و پيغمبر او در نصرت و اعلاى دين اسلام و فتح شام و يمن و بلاد كسرى و قيصر  إِلَّا غُرُوراً  مگر وعده بفريب يعنى سخنى كه مردم را بازى دهد\r\n وَ إِذْ قالَتْ  و ياد كن اينرا نيز كه چون گفتند  طائِفَةٌ مِنْهُمْ  گروهى از منافقان چون اوس بن قبطى و ابو عرابة و بنى كنانه و اتباع آنها يا اهل يثرب اى اهل مدينه و يثرب نام مدينهء طيبه است لا مقام لكم موضع قيام و قرار شما نيست در لشگرگاه محمد و حفص بضم ميم مى خواند كه اسم مكانست و يا مصدر ميمى يعنى جاى بودن نيست مر شما را فارجعوا يعنى باز گرديد بدين پدران خود و محمد را با دشمنان بگذاريد كه ابو سفيان و اتباع اويند  وَ يَسْتَأْذِنُ  و دستورى ميطلبند  فَرِيقٌ مِنْهُمُ  گروهى از ايشان النّبىّ از پيغمبر خود يعنى بنى حارثه و بنى سلمه\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاز پيغمبر صلّى اللّه عليه و آله و سلّم طلب اذن ميكنند كه رجوع كنند به بيوت خود از روى بهانه جوئى  يَقُولُونَ  ميگويند  إِنَّ بُيُوتَنا  بدرستى كه خانهاى ما در مدينه  عَوْرَةٌ  خلل دارد يعنى در و ديوار آن استحكامى ندارد و ما را اجازت ده تا برويم و خلل آنها را اصلاح كنيم و نگاه داريم آن را از دشمنان تا شبيخون نكنند  وَ ما هِيَ بِعَوْرَةٍ  و حال آنكه خانهاى ايشان خللى ندارد بلكه مستحكم است و رفيع الجدران و رفيع الملجا و المكان  إِنْ يُرِيدُونَ  نميخواهند بدين استيذان  إِلَّا فِراراً  مگر گريختن ايشان از جنك يعنى غرض ايشان از اين قول فرار است نه استحكام ديار\r\n وَ لَوْ دُخِلَتْ  و اگر درآمده شود در مدينه يا بيوت اهل نفاق يعنى لشگر كفار در آن درآيند  عَلَيْهِمْ  بر منافقان يعنى در آنجا هجوم كنند بر ايشان  مِنْ أَقْطارِها  از جوانب آن يعنى بيكبار در مدينه درآيند و گرداگرد ايشان فروگيرند  ثُمَّ سُئِلُوا الْفِتْنَةَ  پس خواسته شوند فتنه را يعنى ايشان را دعوت كنند بشرك آوردن و مقاتله مسلمانان  لَآتَوْها  هر آينه بدهند بايشان آن فتنه را يعنى اجابت كنند سخن ايشانرا و مشرك گشته در مقابلهء اهل اسلام مقاتله آغاز كنند  وَ ما تَلَبَّثُوا بِها  و درنك نكنند به فتنه و اجابت آن در مدينه بعد از مرتد شدن  إِلَّا يَسِيراً  مگر زمانى اندك بلكه زود مشرك شوند و با اهل اسلام محاربه كنند و گويند معنى آنست كه لبث نكنند مگر اندك زمانى و همه مستاصل گردند\r\n وَ لَقَدْ كانُوا  و بدرستى كه بودند بنو حارثه و بنو سلمه از روى انابت  عاهَدُوا اللَّهَ  عهد كردند با خداى  مِنْ قَبْلُ  پيش از اين روز يعنى در روز احد كه به جهت هول قتل فرار كرده بودند و بعد از آن نادم گشته عهد كردند كه هرگز  لا يُوَلُّونَ الْأَدْبارَ  پشتها را برنگردانند در كارزارها بلكه در جميع مواضع قتال ثابت قدم باشند و از حرب فرار ننمايند  وَ كانَ عَهْدُ اللَّهِ  و هست عهدى كه با خداى كرده‌اند  مَسْؤُلًا  پرسيده شده يعنى از وفا به آن سؤال خواهند كرد و بر نقص به آن جزا خواهند يافت حق تعالى تذكر عهد ايشان نموده يا ياد ايشان آورد تا آن را فرو نگذارند و به آن وفا كنند\r\n قُلْ  بگو اى محمد منافقان را و ضعفاى اهل اسلام را به هيچ وجه  لَنْ يَنْفَعَكُمُ الْفِرارُ  سود نميدهد شما را گريختن  إِنْ فَرَرْتُمْ  اگر بگريزيد  مِنَ الْمَوْتِ  از مرك  أَوِ الْقَتْلِ  يا بازگشتن يعنى خواه از مرك گريزيد و خواه از قتل كه فايدة بر آن مترتب نخواهد شد چه هر شخصى را لابد\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاست موت يا قتل در وقتى معين كه موافق حكم قضاست  وَ إِذاً  و آنهنگام كه بگريزيد يعنى مثلا اگر فرار نفع رساند بشما و مهم شما در تاخير افتد بجهة ترسيدن زمان اجل  لا تُمَتَّعُونَ  برخوردار نخواهيد شد  إِلَّا قَلِيلًا  مگر برخوردارى اندك چه آخر الامر شربت فنا نوشيدنى است و خرقه فنا پوشيدنى و اين بديهى است كه امتداد دنيا نسبت به امتداد آخرة در نهاية قلت است چه جاى امتداد عمر هر يك از اهل دنيا\r\n قُلْ  بگو اى محمد بايشانكه  مَنْ ذَا الَّذِي يَعْصِمُكُمْ  كيست آنكه نگاه دارد شما را  مِنَ اللَّهِ  از حكم خدا و قضاى او  إِنْ أَرادَ بِكُمْ  اگر خواهد خداى بشما  سُوءاً  بدى كه آن نكبت و هلاكتست  أَوْ أَرادَ بِكُمْ رَحْمَةً  يا خواهد بشما نعمتى كه نصرتست و تاخير موت يعنى كيست آنكه برساند بشما بدى اگر خداى خواهد بشما تاخير اجل و نصرت  وَ لا يَجِدُونَ  و نمىيابند مردمان  لَهُمْ مِنْ دُونِ اللَّهِ  براى خويش بجز از خداى  وَلِيًّا  دوستى كه نفع رساند بايشان  وَ لا نَصِيراً  و نه يارى كه ضرر بازدارد از ايشان\r\nدر زاد المسير آورده كه مردى از لشگرگاه پيغمبر صلّى اللّه عليه و آله و سلّم بمدينه رفت و برادر اعيانى خود را ديد كه اسباب طرب آماده ساخته و نبيذ و نقل پيش خود نهاده گفت اى برادر توانى كه طرب گذرانى و حضرت رسالت صلّى اللّه عليه و آله و سلّم ميان تير و شمشير جولان زند برادر جواب داد كه اى ابله بيا و بنشين كه ترا و اصحاب ترا بلا فرو گرفته و محمد هرگز از اين ورطه بسلامة بيرون نيايد آنمرد بازگشت و گفت بروم و محمد را از مقالات تو اخبار كنم چون بنزديك حضرت رسيد جبرئيل عليه السّلام بر او سبقت گرفته اين آيه آورده بود كه  قَدْ يَعْلَمُ اللَّهُ  بدرستى كه داند خداى  الْمُعَوِّقِينَ  بازدارندگان را از نصرت رسول  مِنْكُمْ  از گروه شما و  الْقائِلِينَ لِإِخْوانِهِمْ  و گويندگان مر برادر خود را  هَلُمَّ إِلَيْنا  بيائيد بسوى ما و بطيب عيس مشغول شويد و قتال كه موجب پريشانى حالست مرتكب مشويد و گفته‌اند منافقان ضعفهء اهل اسلام را تخويف ميكردند و يا ابو سفيان و يا يهود منافقانرا ميگفتند كه خود را در معرض تلف نيفكنيد و از نصرت محمد فرار نمائيد و منافقان سخن ايشان را قبول نموده از جنك پهلو خالى ميكردند حق تعالى فرمود كه خداى ميداند معوقانر او منع نمايندگانرا از نصرت پيغمبر آخر الزمان  وَ لا يَأْتُونَ الْبَأْسَ  و نميآيند منافقان بكارزار كفار  إِلَّا قَلِيلًا  مگر آمدنى اندك يا زمانى اندك چه بناى كار ايشان بر اعتذار است و كاهلى از قتال\r\n أَشِحَّةً  در حالتى كه بخيلانند بمعاونت يا\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nنفقة  عَلَيْكُمْ  براى شما اى اهل ايمان يا نميخواهند كه ظفر و غنيمت شما را باشد  فَإِذا جاءَ الْخَوْفُ  پس چوف بيايد ترس دشمن و خوف قتال  رَأَيْتَهُمْ  بينى ايشان را كه از غايت بد دلى و فرط خوف  يَنْظُرُونَ إِلَيْكَ  مينگرند بسوى تو  تَدُورُ أَعْيُنُهُمْ  در حالتى كه ميگردد چشمهاى ايشان در حدقه به چپ و راست  كَالَّذِي يُغْشى عَلَيْهِ  مانند گرديدن چشم كسى كه پوشيده شده باشد بر او عقل يعنى غشى كرده و بيهوش شده  مِنَ الْمَوْتِ  از سكرات موت  فَإِذا ذَهَبَ الْخَوْفُ  پس چون برود ترس به جهت فتح و نصرت شما بر كفار و غنايم دار الحرب بدست آيد  سَلَقُوكُمْ  برنجانند شما را و سخنهاى سخت درشت گويند  بِأَلْسِنَةٍ حِدادٍ  بر زبانهاى تيز يعنى تيز زبانى كنند  أَشِحَّةً  در حالتى كه بخيلند  عَلَى الْخَيْرِ  بر غنيمت يعنى بوقت غنايم مجادله و مناقشه كنند در طلب بسيارى گرفتن غنيمت  أُولئِكَ  آنگروه مذكور  لَمْ يُؤْمِنُوا  نگرويده‌اند به خدا و رسول بر وجه اخلاص  فَأَحْبَطَ اللَّهُ  پس باطل گردانيده است خداى  أَعْمالَهُمْ  كردارهاى ايشانرا چه ثواب مترتب نميشود بر جهاد و غير آن از افعال كه براى قربة نباشد بلكه به قصد اخذ غنيمت و يا بريا و سمعه باشد يا باطل ساخت تصنع و نفاق ايشان را و مكرى و كيدى را كه در بارهء پيغمبر و اهل اسلام ميكردند  وَ كانَ ذلِكَ  و هست آن ابطال اعمال ايشان  عَلَى اللَّهِ يَسِيراً  بر خداى آسان بجهة تعلق ارادهء آن و عدم آنچه مانع او شود از آن در اين آيه دلالتست بر آنكه ترتب ثواب بر اعمال فرع ايمانست و قربة\r\n يَحْسَبُونَ الْأَحْزابَ  مىپندارند منافقان احزاب را يعنى لشكريان كفار را كه ايشان  لَمْ يَذْهَبُوا  بازنگشته‌اند يعنى بددلى و ترس منافقان بمثابهءايست كه با وجود آنكه مشركان بهزيمة رفته‌اند پندارند كه گرداگرد مدينه فرو گرفته‌اند و بجنك ايستاده به جهت اين از خندق فرار نموده‌اند و در اندرون مدينه متحصن ميشوند و هرچند ايشان را ميگويند كه مشركان بهزيمت رفته‌اند و بازگشته قبول نميكنند و ياراى آن نداشته باشند كه از منازل متحصنهء خود بيرون آيند  وَ إِنْ يَأْتِ الْأَحْزابُ  و اگر بيايند اين لشكرها نوبتى ديگر  يَوَدُّوا  دوست دارند منافقان و تمنا كنند  لَوْ أَنَّهُمْ  آنكه ايشان  بادُونَ  صحرا نشينان بودندى  فِي الْأَعْرابِ  واقع در ميان عربان باديه نشين يعنى از بسيارى بددلى آرزو كنند كه در مدينه نبودندى بلكه در باديه ساكن شدندى  يَسْئَلُونَ  پرسيدندى از هر آيندهء از جانب مدينه  عَنْ أَنْبائِكُمْ  از خبرهاى شما يعنى آنچه جارى شد بر شما و تحقيق نمودندى كه چگونه است حال شما از غالبيت و مغلوبيت و\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمنتظر مغلوبيت شما بودندى  وَ لَوْ كانُوا فِيكُمْ  و اگر بودندى در ميان شما يعنى در خندق و بمدينه مراجعت نكردندى و مقاتله با اعدا دست دادى  ما قاتَلُوا  كارزار نكردند  إِلَّا قَلِيلًا  مگر كارزار اندك از روى ريا و سمعه\r\nو بعد از آن تحريص مىكند مكلفان را بر قتال مشركان و صبر كردن بر آن و ميفرمايد كه  لَقَدْ كانَ  بدرستيكه هست  لَكُمْ  مر شما را  فِي رَسُولِ اللَّهِ  در ذات پيغمبر خدا  أُسْوَةٌ حَسَنَةٌ  خصلتى پسنديده و نيكو كه از حق آن اينست كه به آن اقتدا كنيد و آن ثباتست بر حرب و صبر بر شدايد يعنى همچنانكه او در حرب ثبات دارد و متحمل شدايد مىشود شما نيز چنان كنيد پس آنحضرت قدوه نيكوست در اين افعال  لِمَنْ كانَ يَرْجُوا اللَّهَ  مر كسى را كه اميد ميدارد بخداى يعنى برحمت او  وَ الْيَوْمَ الْآخِرَ  و بروز بازپسين يعنى نعيم مقيم آن  وَ ذَكَرَ اللَّهَ كَثِيراً  و مر كسى را كه ياد كرد خدايرا ياد كردنى بسيار بدل و زبان\r\nآورده‌اند كه سيد عالم صلّى اللّه عليه و آله و سلّم اصحاب را از آمدن احزاب خبر داده و فرمود كه به اجتماع ايشان متزلزل و مضطرب مشويد كار بر شما سخت شود اما عاقبت مظفر و منصور شويد و ايشان خايف و ترسان شده منهزم شوند  وَ لَمَّا رَأَ الْمُؤْمِنُونَ  و آنهنگام كه بديدند مؤمنان در روز خندق  الْأَحْزابَ  آن احزاب را كه پيغمبر از آمدن ايشان خبر داده و مشاهدهء ايشان نمودند كه برابر لشكر اسلام صف كشيدند  قالُوا  گفتند  هذا ما وَعَدَنَا اللَّهُ  اينست آنچه وعده داده بود ما را خداى  وَ رَسُولُهُ  و آنچه وعده كرده رسول او صلّى اللّه عليه و آله و سلّم  وَ صَدَقَ اللَّهُ وَ رَسُولُهُ  و راست گفت خدا و رسول او يعنى ظاهر شد صدق خبر خدا و رسول او محمد مصطفى صلّى اللّه عليه و آله و سلّم  وَ ما زادَهُمْ  و نيفزود ايشان را آنچه ديدند از آمدن احزاب  إِلَّا إِيماناً  مگر ايمان به خدا و باور داشتن مواعيد او را  وَ تَسْلِيماً  و گردن نهادن باوامر و مقادير او سبحانه و يا به احكام حضرت رسالت كه سعادة دارين در آن مندرج است\r\nبعد از آن تخصيص مىكند بعضى مؤمنان را بخصلتى كه در ايشان بود و ميفرمايد كه  مِنَ الْمُؤْمِنِينَ  از گرويدگان  رِجالٌ صَدَقُوا  مردانىاند كه راست گفتند  ما عاهَدُوا اللَّهَ  آنچيزيرا كه عهد بستند با خداى  عَلَيْهِ  بر آن چيز كه آن ثباتست بر قتال و مقاتله براى رضاى ملك تعالى سبب نزول اين آيه آن بود كه جمعى از صحابه چون حمزه و مصعب و انس بن نضير و امثال ايشان نذر كرده بودند كه در حربگاهى كه ملازم حضرت رسالت صلّى اللّه عليه و آله و سلّم باشند ثبات قدم ورزيده كمر مقاتله بر ميان جان بندند و تا شربت شهادت نچشند آرام نگيرند حق تعالى در صفت ايشان فرمود كه اين مؤمنان راست گفتار\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبودند در عهدى كه كرده بودند  فَمِنْهُمْ  پس بعضى از ايشان  مَنْ قَضى  كسى هست كه بگذارد يعنى وفا كرد  نَحْبَهُ  نذر خود را و كارزار كرد تا شهيد شد چون حمزه و مصعب و انس و اصل نحب بمعنى موتست و نذر را نحب ميگويند جهت آنكه مانند موت لازم است در رقبهء هر انسان  وَ مِنْهُمْ  و بعضى ديگر از ايشان  مَنْ يَنْتَظِرُ  كسى هست كه انتظار شهادت ميكشد چون ساير مؤمنان حقيقى كه متصفند به اعتقاد ثابت جازم راسخ  وَ ما بَدَّلُوا  و تغيير ندادند عهد را  تَبْدِيلًا  تغيير دادنى يعنى به هيچ وجه آن را متغير و متبدل نساختند بلكه به آن وفا نمودند\r\n لِيَجْزِيَ اللَّهُ  تا پاداش دهد خداى  الصَّادِقِينَ  راست‌گويان را يعنى وفا كنندگان را  بِصِدْقِهِمْ  براستى يعنى بوفا نمودن ايشان  وَ يُعَذِّبَ الْمُنافِقِينَ  و تا عذاب كند منافقان را  إِنْ شاءَ  اگر خواهد يعنى وقتى كه ايشان بر نفاق بميرند و يا در دنيا آنانرا معذب سازد و ببلا مبتلا گرداند  أَوْ يَتُوبَ عَلَيْهِمْ  يا بازگردد بر ايشان بمثوبة و مغفرت اگر ايشان بازگردند از نفاق و توبه كنند از آن  إِنَّ اللَّهَ كانَ  بدرستى كه خداى هست  غَفُوراً  آمرزندهء آن را كه توبه كند  رَحِيماً  مهربان مر آنكسى را كه بر توبه بميرد خلاصهء معنى آنست كه مؤمنان مخلص بعهد خود وفا نمايند بصدق ايشان حق تعالى مجازات و مثوبة ايشان دهد و منافقان را معذب سازد بنقض عهد ايشان در آخرت گاهى كه بر صفت نفاق بميرند و يا در دنيا ايشان به جهت شآمة نفاق مؤاخذه نمايد اگر خواهد حكيم ابو القاسم حسكانى باسناد خود از عمرو بن ثابت نقل كرده كه ابى اسحق رواية كرده از امير المؤمنين عليه السّلام كه آنحضرت فرمود كه فينا نزلت رجال صدقوا ما عاهدوا اللّه عليه فانا و اللّه المنتظر يعنى آيه رجال صدقوا ما عاهدوا اللّه عليه در حق ما نازل شد پس به خدا سوگند كه منم منتظر شهادت و جمهور مفسران و اصحاب اخبار برآنند كه آية در شان عاليشان حضرت امير المؤمنين نازلشد و عبيده حارث كه در بدر شهيد شد و حمزه بن عبد المطلب كه در جنك احد بدرجهء شهادت رسيد چنان كه در سورهء آل عمران گذشت و جعفر بن ابى طالب كه در موته شهيد شد و آنچنان بود كه حضرت رسالت صلّى اللّه عليه و آله و سلّم او را امير لشگر گردانيده بغزائى فرستاد او را بتقوى و احتياط و حراست لشگر و صبر بر كارزار وصيت فرمود جعفر با كفار كارزار كرده داد شجاعت بداد و مبارز بسيار بر خاك تيره انداخت آخر ملعونى بيامد و تيغى بزد و دست راست او را بيفكند وى رايت بدست چپ گرفت ملعونى ديگر بضربتى دست چپش بيفكند او طمع از خود برداشت و روى بمدينه كرد و گفت السلام\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nعليك يا رسول اللّه سلام مودع لا سلام زائر پس گرد وى درآمدند و او را شهيد كردند و بنيزه از زمينش برداشتند و در هوا بردند حق تعالى بر سر نيزه ويرا زنده گردانيد و بجاى دستها ويرا دو بال سبز داد و از سر نيزه پرواز كرد و به آسمان رفت و در بهشت با فرشتگان پرواز مىكند و به جهت اين ويرا جعفر طيار ميخوانند پس قوله فمنهم من قضى نحبه اشاره بجعفر و حمزه و عبيده است و مراد بقوله و منهم من ينتظر امير المؤمنين عليه السّلام است كه هميشه منتظر شهادت ميبود و هرگاه دلتنك شدى گفتى چه چيز بازميدارد بدبخت‌ترين امت را كه اين لحيه را به خون سر من خضاب نميكند بعد از آن عبد الرحمن بن ملجم عليه اللعنة او را شهيد كرد مرويست كه چون عبيده را در بدر شهيد كردند و حمزه را در احد و جعفر را در موته رسول فرمود بار خدايا مرا تنها گذاشتى بشهادت عبيده در بدر و حمزه را در احد و شهيد شدن جعفر در موته خداوند اين على بن أبي طالب است پس مرا تنها مگذار و پيش از فوت من او را از دنيا بيرون مبر بدرستى كه تو بهترين وارثانى پس او را ولى عهد و خليفه و وصى من گردان\r\nالقصه حق تعالى در غزوهء خندق ايجاز وعدهء خود نموده بىدغدغه و تشويش قتال ابواب فتح و نصرت و اقبال مفتوح او گشت  وَ رَدَّ اللَّهُ  و بازگردانيد خدا از مدينه  الَّذِينَ كَفَرُوا  آنانرا كه نگرويدند بوى يعنى احزاب  بِغَيْظِهِمْ  با خشم ايشان يعنى در حالتى كه خشمناك بودند  لَمْ يَنالُوا خَيْراً  نيافتند غنيمتى و نصرتى را در حينى كه ظفر نيافتگان بودند و نرسيدگان بنصرت و غنيمت  وَ كَفَى اللَّهُ  و كفايت كرد خداى تعالى  الْمُؤْمِنِينَ الْقِتالَ  مؤمنان را مقاتله كردن يعنى بسبب باد صبا و ملائكه ايشان را نصرت داد بر كفار بدون احتياج ايشان بكارزار  وَ كانَ اللَّهُ  و هست خداى  قَوِيًّا  توانا بر احداث هر چه خواهد  عَزِيزاً  غالب بر همهء اشياء قويست در ملك و سلطنت و عزيز در قهر و انتقام و از حضرت ابو عبد اللّه عليه السّلام مرويست كه  كَفَى اللَّهُ الْمُؤْمِنِينَ الْقِتالَ  بعلى بن ابى طالب و قتله عمرو بن عبد ود و كان ذلك سبب هزيمت كفار شد و در قراءت عبد اللّه عباس و عبد اللّه مسعود نيز واقع شده كه  وَ كَفَى اللَّهُ الْمُؤْمِنِينَ الْقِتالَ  بعلى بن ابى طالب و به صحت پيوسته كه چون رسول اللّه عليه السّلام از جنك احزاب بازگشت با همه اصحاب بمدينه آمدند و صلاحها بنهادند وقت نماز پيشين رسول در حجرهء زينب سر مبارك خود را ميشست و هنوز نيمهء سر نشسته بود كه جبرئيل امين از حضرت رب العالمين نازل شد عمامهء از ديبا بر سر بسته بود و سلاح در بر گفت يا رسول اللّه حكم الهى چنان است كه در همين ساعت متوجه حرب بنى قريظه شوى و به من امر شده كه ميخهاى خيمهء ايشان بركنم و درهاى حصنهاى ايشان بگشايم و ايشان از خوف مضطرب و پريشانند و سراسيمه و حيران رسول بفرمود تا منادى ندا ( 1 ) ذلك سبب هزيمة القوم يعنى كشتن على « ع » عمرو بن عبد ود را سبب\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nكرد كه تا هر كه مطيع امر خدا و رسول است بايد كه نماز عصر نگذارد مگر در بنى قريظه پس راية با امير المومنين تفويض فرمود و او را مقدمهء لشگر ساخت بآنصوب روانه ساخت و خود با ساير اصحاب بر اثر او روان شد چون امير المؤمنين عليه السّلام به زير حصن ايشان رسيد مدبران زبان بفحش و ناسزا گشودند و از بيحرمتى هيچ فرو نگذاشتند حضرت امير برگشت و نزد رسول آمد و گفت يا رسول اللّه به زير حصن مرو كه صلاح در او نيست حضرت فرمود كه يا على مگر سخنى شنيدهء كه ترا ناخوش آمده فرمود نعم يا رسول اللّه فرمود كه چون مرا به بينند نتوانند كه از اين مقوله چيزى گويند پس به زير حصن آمد و گفت يا اخوان القردة و الخنازير انا اذا انزلنا بساحة قوم فساء صباح المنذرين اى برادر بوزينگان و خو كان ما چون فرود آييم بموضع دشمن پس بد باشد صبح كردن بيم شدگان گفتند يا ابا القاسم تو هرگز جاهل و دشنام ده نبودهء رسول از ايشان اعراض فرمود و گفت در راه كسى را ديديد كه بر شما بگذشت گفتند آرى دحية الكلبى بر شترى شهبا نشسته بود و قطيفهء از ديبا در زير او بود بر ما گذشت فرمود آن جبرئيل است آمده تا حصن ايشان را متزلزل گرداند و خوف و ترس در دل ايشان اندازد بر سر چاهى از چاههاى بنى قريظه نزول فرمودند و اصحاب متعاقب ميرسيدند و فرو ميآمدند تا آنكه جماعت آخرين بعد از نماز خفتن خود را به آن جا رسانيدند نماز پسين نا كرده و ميگفتند كه بر ما حرجى نيست زيرا كه حضرت ما را فرموده بود كه نماز پسين را مگذاريد مگر در بنى قريضه پس آن نماز را قضا كردند حق تعالى در اين امر ايشان را معذور داشت و رسول بيست و پنج روز ايشان را در آن حصن بداشت تا كار بر ايشان سخت گشت حى بن اخطب ايشان را گفت كه اى قوم ببينيد كه محنت و بليه بر شما نازل شده و شما را ناچار است كه يكى از اين سه كار بكنيد يكى آنكه به اين مرد ايمان آريد و تصديق دعوى او كنيد چه بر شما واضح شد كه او پيغمبر خداست و در تورية وصف او را ديده‌ايد و شنيده‌ايد اصحاب وى گفتند كه ما هرگز بوى نگرويم و از دين خود برنگرديم گفت يكى ديگر آنكه زنان و فرزندان خود را بدست خود بكشيم و از حصن بيرون رويم و قتال كنيم اگر ظفر ما را باشد زن و فرزند ديگر پيدا شود و اگر ايشان را شد بدنامى و بىناموسى نبايد كشيد گفتند ما اين بيگناهان را چگونه بكشيم و بچه وجه طاقت آن داشته باشيم كه زن و فرزند را بدست خود بكشيم گفت امر سوم آنست كه امشب شب شنبه است و محمد و اصحاب او ميدانند كه ما در شب شنبه به هيچ امر مرتكب نميشويم و بجهة اين از ما غافل شده و ما بيخبرانه بر سر ايشان تازيم شايد كه كارى از پيش برود گفتند ما هتك حرمت شنبه نكنيم و خلاف طريقهء آباء و اجداد سلوك نكنيم پس گفت امشب با احتياط باشيد تا فردا ببينيم كه صلاح\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nچيست روز ديگر قاصدى برسول صلّى اللّه عليه و آله و سلّم فرستادند كه ابو لبابة كه از بنى عمرو است نزد ما فرست تا سخنى چند با او بگوئيم و صلاحى ببينيم رسول صلّى اللّه عليه و آله و سلّم اجارة داد و چون ابو لبابة در حصن درآمد زنان و كودكان نزد او آمدند و بسيار گريستند و جزع و فزع كردند دل او بر ايشان بسوخت گفتند مصلحت باشد كه بر حكم محمد از حصن به زير آييم گفت روا باشد و بدست اشارت كرد به حلق كه اگر به زير آييد شما را بكشند و ابو لبابه گويد كه چون اين خيانة كردم پشيمان شدم و نزد رسول رفتم و خود را در ستون مسجد بستم و گفتم خود را نگشايم تا كه رسول بگشايد چون نزد رسول نرفت حضرت از احوال او پرسيد صورت حال بعرض رسانيدند فرمود اگر نزد من آمدى براى او استغفار كردمى اكنون ويرا نگشايم تا خداى توبة او را قبول كند و بعد از فتح خداى توبهء او را قبول كرد و جبرئيل سحرگاهى آمد و رسول را از اين خبر داد آنحضرت در حجرهء ام سلمه بود ام سلمه روايت كند كه در آنوقت رسول خدا را ديدم كه بخنديد گفتم يا رسول اللّه هميشه دندانت خندان باد سبب خنده در اين وقت چيست فرمود جبرئيل آمد و مرا خبر داد كه حق تعالى توبه ابو لبابه را قبول كرد گفتم رخصت باشد كه بروم و او را از اين بشارت دهم و اين سوره پيش از نزول آيه حجاب بود گفت روا باشد پس بدر مسجد رفتم كه بر در حجرهء من بود و آواز دادم كه يا ابا لبابه بشارت باد كه حق تعالى توبهء ترا قبول كرد و جمعى كه در مسجد بودند خواستند كه ويرا بگشايند گفت سوگند خورده‌ام كه كسى غير از رسول خدا مرا از اين بند نگشايد و چون آنحضرت به نماز صبح آمد ويرا بگشاد القصه چون روز شد بنى قريضه بر حكم رسول خدا فرو نيامدند و گفتند يا رسول اللّه اينها موالى و خلفاى مايند توقع ما آنست كه با ايشان همان معامله كنى كه با خلفا و موالى خزرج كردى و قبل از اين رسول بنى قينقاعرا حصارى داده بود بشفاعة عبد اللّه بن ابى سلول و اوس را از آنحضرت نيز همين چشم داشت بود فرمود راضى ميشويد به حكم سعد بن معاذ كه پيشواى شماست گفتند بلى آنچه راى سعد باشد بر آن راضى مىشويم سعد در اينوقت مجروح بود از تيرى كه بر كحل وى آمده بود و بريده بود در غزوه احزاب و او در مسجد خيمه زده بود و زنى رقيده بعلاج او مشغول بود پس او را سوار كردند و همه راه با او ميگفتند كه رسول خدا ترا حاكم كرده در بنى قريظه و ايشان موالى تواند با ايشان احسان كن و چون در اين باب مبالغه به حد اطناب رسانيدند جواب داد كه سعد شخصى نيست كه براى ملامت كنندگان جانب خدا را بگذارد و چون سعد نزد رسول آمد او را فرود آوردند و گفتند رسول خدا تو را حاكم كرده در بنى قريظه كه موالى تواند سعد ببنى قريظه گفت عهد خدا و رسول خدا بر شماست كه از حكم من بازنگرديد گفتند چنين باشد پس سعد گفت چون من حاكمم حكم من آنست كه مردان\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nايشان را بكشيد و زنان و كودكان ايشان را اسير كنيد و مالشان را قسمت كنيد رسول صلّى اللّه عليه و آله و سلّم فرمود تا زنان ايشانرا در سراى زنى از بنى النجار بازداشتند در موضعى كه اكنون بازار مدينه است چند خندق بكندند و مردان ايشان كه ششصد تن بودند نزد آنحضرت حاضر ساختند و امير المؤمنين عليه السّلام و زبير را نصب فرمود تا ايشان را گردن ميزدند و در آن خندقها ميانداختند حى بن اخطب حلهء كه پوشيده بود بر تن خود پاره كرد تا كسى از تن او بر نكند نزد رسول بايستاد و گفت نفس خود را در دشمنى تو ملامت نميكنم و ليكن هر كرا خدا رسوا سازد و فرو گذارد فرو گذاشته و رسوا گردانيده شود پس با قوم گفت كه اين بلا و محنت فرض گشته و مقدر شده بر بنى اسرائيل آنگاه پيش رفت و در كنار خندق بايستاد تا گردنش بزدند و بعد از كشتن همه مالهاى آن را قسمت كردند سوار را دو سهم و پياده را يك سهم دادند و خمس بر مستحقان آن قسمت كردند و پيغمبر زنان و فرزندان ايشان را ببحرين فرستاد تا بفروختند و بهاى آن را اسب و سلاح خريدند و نزد رسول آوردند و بعد از اتمام كار بنى قريظه سعد معاذ را وفات رسيد رسول و اصحاب بر او بگريستند و فتح بنى قريظه در آخر ذو القعده بود سنه خمس من الهجره حق تعالى بر سبيل تعداد نعمت و امثال آن سيد عالميان را از فتح خبر ميدهد\r\n وَ أَنْزَلَ الَّذِينَ  و فرود آورد خداى تعالى آنان كه  ظاهَرُوهُمْ  يارى دادند احزاب را و هم پشت ايشان شدند  مِنْ أَهْلِ الْكِتابِ  از اهل تورية يعنى يهودى بنى قريظه را فرود آورد  مِنْ صَياصِيهِمْ  از قلعه‌هاى ايشان  وَ قَذَفَ فِي قُلُوبِهِمُ الرُّعْبَ  و افكند در دلهاى ايشان ترس از پيغمبر صلّى اللّه عليه و آله و سلّم  فَرِيقاً تَقْتُلُونَ  گروهى را ميكشتند يعنى مردان ايشان  وَ تَأْسِرُونَ فَرِيقاً  و اسير ميكردند گروهى را يعنى زنان و فرزندان ايشان\r\n وَ أَوْرَثَكُمْ  و ميراث داد خداى شما را  أَرْضَهُمْ  زمين ايشانرا يعنى مزارع و بساتين پر اشجار  وَ دِيارَهُمْ  و سراى ايشانرا يعنى حصون و قلعه‌ها  وَ أَمْوالَهُمْ  و مالهاى ايشانرا از نقود و امتعه و مواشى  وَ أَرْضاً لَمْ تَطَؤُها  و زمينى را كه گام ننهاده‌ايد آن را و نرفته‌ايد در آن يا مالك آن نبوده‌ايد مراد ملك خيبر است و يا مكه و يا فارس و روم و عكرمه گفته كه هر زمينى كه بحوزه اهل اسلام در آيد تا قيامت در اين داخل است  وَ كانَ اللَّهُ عَلى كُلِّ شَيْءٍ قَدِيراً  و هست خداى بر همه چيزها توانا پس قادر باشد بر فتح بلاد و تسخير آن براى ملازمان سيد كاينات صلّى اللّه عليه و آله و سلّم و از زوجات طاهرات هجرة نموده ايلا فرمود يعنى سوگند خورد كه يك ماه با ايشان مخالطه نكند و سبب آن بود كه از وى نفقه و كسوه زياده از مقدور ميطلبيدند و چيزهاى ديگر از وى طمع ميكردند كه در تصرف\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nآنحضرت نبوده‌ام سلمة از او پرده خواست و ميمونه حله و زينب برد يمانى و ام حبيبه جامه سحولى و حفصه جامهء مصرى و جوبريه چادرى و سوده كليمى و در اين وقت آنحضرت را نه زن بود عايشه و حفصه و ام حبيبة بنت ابى سفيان و سوده بنت زمعه و ام سلمه بنت ابى اميه و اين پنج از قريش بودند و صفيه بنت اخطب خيبريه و ميمونه بنت حرث الهلاليه و زينب بنت جحش اسديه و جويريه بنت حرب مصطلقيه و واحدى باسناد خود از سعيد بن جبير روايت كرده كه ابن عباس فرمود كه رسول خدا روزى با حفصه نشسته بود و ميان ايشان منازعه واقع شد جهت آنكه حفصه از آنحضرت زياده از نفقه ميطلبيد حضرت را مقدور نبود فرمود مردى ميان خود و تو تعيين كند تا حكم باشد حفصه گفت آرى پس عمر را حاضر ساخت و گفت ميان من و حفصه حكم كن عمر حفصه را گفت تو چه ميگوئى حفصه رسول را گفت تو سخن كن و مگو مگر آنچه حق باشد عمر دست برآورد تا بر وى زند پيغمبر فرمود دست از وى بازدار پس عمر گفت اى دشمن خدا پيغمبر خدا به غير از سخن حق چه چيز ميگويد به حق آنكس كه ويرا مبعوث ساخته كه اگر نه مجلس او ميبود دست از تو بر نميداشتم تا ميمردى پس رسول برخاست و بغرفه مسجد كه خزانه وى بود تشريف فرمود و يك ماه در آنجا مكث نمود در اين مدت نزد زنان نيامد و نگذاشت كه كسى از ايشان نزد وى آيد\r\nو بعد از بيست و نه روز كه آنماه بدان عدد تمام شد جبرئيل بيامد و اين آيه بياورد كه  يا أَيُّهَا النَّبِيُّ  اى پيغمبر خبر دهنده يا برگزيده  قُلْ لِأَزْواجِكَ  بگو مر زنان خود را  إِنْ كُنْتُنَّ تُرِدْنَ  اگر هستيد شما كه ميخواهيد  الْحَياةَ الدُّنْيا  زندگانى دنيا را يعنى تنعم در آن و زياده طلبيدن آن  وَ زِينَتَها  و آرايش آن را چون ثياب فاخره و پيرايهاى بتكلف  فَتَعالَيْنَ أُمَتِّعْكُنَّ  پس بيائيد كه متعه طلاق دهم شما را چنانچه مطلقه را دهند سوى مهر تعيينى يعنى چيزيرا كه مطلقه در آن متمتع مىشود شما را به آن متمتع سازم و تحقيق متعه دادن بمطلقه و تفصيل آن در سورهء البقرة مرقوم شده و گويند تمام مهر است يعنى همه مهرها را بشما دهم  وَ أُسَرِّحْكُنَّ  و رها كنم شما را  سَراحاً جَمِيلًا  رها كردنى نيكو يعنى طلاق دهم شما را بدون مخاصمه و منازعه كه ميان زن و شوهر بايد و بىكراهت كدورة\r\n وَ إِنْ كُنْتُنَّ تُرِدْنَ اللَّهَ  و اگر هستيد كه ميخواهيد رضاى خدايرا  وَ رَسُولَهُ  و خشنودى رسول او را  وَ الدَّارَ الْآخِرَةَ  و نعيم سراى ديگر را  فَإِنَّ اللَّهَ  پس بدرستى كه خداى  أَعَدَّ  آماده كرده است  لِلْمُحْسِناتِ  مر نيكوكارانرا  مِنْكُنَّ \r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاز شما يعنى آنها كه اختيار شق ثانى كنند  أَجْراً عَظِيماً  مزدى بزرك كه زخارف دنيا در جنب آن حقير و مختصر باشد از امام جعفر صادق عليه السّلام مرويست كه پيغمبر صلّى اللّه عليه و آله و سلّم چون غنايم خيبر را تصرف نمود زنان آنحضرت گفتند از اين غنيمت ما را چيزى بده حضرت فرمود آن را قسمت كردم ميان مسلمانان بفرمودهء حق تعالى ايشان در غضب شده گفتند گمان تو آنست كه اگر تو ما را طلاق دهى نيابيم شوهرى را از قوم خود غير از تو حق تعالى آنحضرت را امر كرد كه از زنان معتزل شود در مشربه ام ابراهيم تا حيضى و طهرى به‌بينند پس آيه مذكوره نازل شده و در رواية آمده كه بعد از نزول اين آيه حضرت همه ازواج را طلبيد و اين آيه بر ايشان خواند و مخير ساخت آنها را بر مفارقت و بقاء همه اختيار آنحضرت كردند كه چون آنحضرت اين آيه بر ايشان خواند فرمود كه شتاب مكنيد و با پدران خود در اين باب مشورت كنيد گفتند يا رسول اللّه ما را در اين باب با كسى مشورت نبايد كرد حق تعالى ما را مخير گردانيده ميان زينت دنيا و اختيار كردن خدا و رسول و سراى آخرت را ما رضاى خدا و رسول و سراى عقبا را اختيار كرديم رسول شاد شد حق تعالى اين آيه فرستاد كه و لا يحل لك النساء من بعد الايه چون ترا اختيار كردند تو نيز زنان ديگر بر ايشان اختيار مكن\r\nبعد از آن بتهديد و وعيد ازواج پيغمبر را خطاب مىكند  يا نِساءَ النَّبِيِّ  اى زنان پيغمبر خداى  مَنْ يَأْتِ  هر كه بيايد  مِنْكُنَّ  از شما  بِفاحِشَةٍ  بخصلتى زشت و ناپسنديده  مُبَيِّنَةٍ  پيدا و روشن كرده شده و حفص بكسر يا ميخواند يعنى فاحشه مبين و آشكارا كه آن عدم اطاعة خدا و رسول است و مستلزم خطيئه كبيره  يُضاعَفْ لَهَا الْعَذابُ  دو چندان كرده شود مر او را عذاب  ضِعْفَيْنِ  دو برابر آنكه زنان ديگران را باشد زيرا كه وقوع گناه از شما اقبح است و فضل مزيت است چون زنان پيغمبر مزيت فضل دارند بزنان ديگر به جهت مكانت و مزية حضرت رسالت صلّى اللّه عليه و آله و سلّم بنزول وحى در بيوت ايشان پس عذاب معصيت ايشان به جهت آن بيشتر باشد و لهذا حد حرد و مقابل حد عبد است و معاتب ميشوند انبيا به آنچه غير ايشان به آن معاتب نمىشوند و نيز به جهت اينست كه عقوبت و مثوبت بنى هاشم ضعف عقوبت غير ايشانست چنان كه ابو حمزهء ثمالى از زيد بن على بن ابى طالب عليه السّلام روايت كرده كه آنحضرت فرمود كه من اميدوارم كه از براى نيكوكاران ما دو اجر باشد از ثواب و ميترسم بر بدكردار ما كه عذاب او دو چندان عذاب ديگران باشد همچنانكه ازواج پيغمبر صلّى اللّه عليه و آله و سلّم به آن موعود شده‌اند و محمد بن عمير از ابراهيم بن عبد الحميد روايت كرده كه على بن عبد اللّه بن حسين از پدر خود نقل كرده كه شخصى على بن الحسين زين العابدين را گفت شما كه اهل بيت پيغمبريد مغفوريد و حق تعالى مؤاخذه نكند شما را\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nآنحضرت در غضب شد و فرمود ما سزاوارتريم به آنكه جارى شود در ما آنچه حق تعالى جارى ساخت در زمان پيغمبر از آنكه باشيم همچنانكه تو ميگوئى بدرستى كه ما مىبينيم نيكوكاران از خود را دو مقدار اجر و ثواب و از براى بدكاران دو مقدار عذاب بعد از آن آيه مذكوره را تلاوت فرمود كه يا نساء النبى من يات منكن بفاحشة مبينه يضاعف لها العذاب ضعفين  وَ كانَ ذلِكَ  و هست اين تضعيف عذاب  عَلَى اللَّهِ يَسِيراً  بر خداى آسان و اينكه ايشان ازواج پيغمبرند مانع تضعيف عذاب ايشان نخواهد شد\r\nو بعد از آن اين آية تلاوة فرمود كه  وَ مَنْ يَقْنُتْ مِنْكُنَّ  و هر كه مداومت كند بر طاعت از شما كه ازواج پيغمبريد  لِلَّهِ وَ رَسُولِهِ  مر خدا و رسول او را  وَ تَعْمَلْ صالِحاً  و بكند كارهاى شايسته و پسنديده  نُؤْتِها  بدهيم او را  أَجْرَها  مزد او را  مَرَّتَيْنِ  دوباره يعنى دوباره مثل عذاب غير او يك بار براى طاعة خدا و يك بار براى خشنودى پيغمبر صلّى اللّه عليه و آله و سلّم به او بجهة حسن مباشرت وى با آن حضرت  وَ أَعْتَدْنا لَها  و آماده سازيم براى آنزنان  رِزْقاً كَرِيماً  روزى نيكو در بهشت زياده از مزد او\r\nو بعد از ذكر مضاعف ثواب و عقاب براى ازواج آن قدوهء احباب اظهار فضيلت ايشان مىكند بر ساير زنان بقوله  يا نِساءَ النَّبِيِّ  اى زنان پيغمبر عاليمقدار  لَسْتُنَّ كَأَحَدٍ مِنَ النِّساءِ  نيستيد شما يكى از زنان امت چه شما مزية فضل داريد بر ايشان همچنانكه مردان شما بر مردان ايشان فضل دارند  إِنِ اتَّقَيْتُنَّ  اگر چنانچه ميترسيد از مخالفت خدا و فرمانبردار اوئيد و رسول او  فَلا تَخْضَعْنَ  پس نرمى مكنيد و فروتنى منمائيد  بِالْقَوْلِ  بسخن گفتن يعنى چون با كسى سخن گوئيد سخن نرم مگوئيد همچنانكه شعار زنانيست كه راغب مردان بيگانه‌اند و از حيا بىبهره‌اند  فَيَطْمَعَ الَّذِي فِي قَلْبِهِ مَرَضٌ  پس طمع كند در شما آنكس كه در دل او مرض بيمارى ريب و تهمت است يعنى بواسطهء سخن نرم گفتن با او نفس او طمع كند و دل او در شك افتد  وَ قُلْنَ قَوْلًا مَعْرُوفاً  و بگوئيد گفتار نيكو و پسنديده و دور از ريبة و تهمت يعنى با خشونة نه لينت - در خبر است كه چون اين آيه آمد بعضى از زنان چون بر در سراى ايشان كسى آواز دادى و مردى نبودى كه جواب دهد انگشت در دهان نهادى و بآواز منكر و خشن جواب دادى\r\n وَ قَرْنَ فِي بُيُوتِكُنَّ  و قرار گيريد در خانهاى خود مرويستكه سوده زوجهء رسول را گفتند چرا حج و عمره نكنى چنان كه ديگران ميكنند گفت يك بار كه واجب بود بجاى آوردم بعد از اين حج و عمرهء من اينست كه از خانه بيرون نيايم چنانچه خداى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nفرموده و قرن فى بيوتكن و عزم من آنست كه پاى از حجرهء كه رسول خداى مرا در آن نشانده بيرون ننهم تا بميرم پس بيرون نيامد تا جنازه‌اش بيرون آوردند و در سخن او تعريضى نيز هست كه عايشه مخالفت اين امر كرده از خانه بيرون آمد و بر شتر سوار شده با لشكرى عظيم بمحاربهء امير المؤمنين آمد  وَ لا تَبَرَّجْنَ  و اظهار مكنيد پيرايهاى خود را  تَبَرُّجَ الْجاهِلِيَّةِ الْأُولى  مانند اظهار زنان در ايام جاهليت نخستين كه آن را جاهليت جهلاء گويند و آنزمان ادريس بود تا بوقت نوح كه مدت هفتصد سال بود و برواية ديگر بروزگار داود و سليمان بود كه در آن روزگار زنان جامهء نادوخته پوشيدندى و اعضاى ايشان به جهت آن ظاهر شدى و بروايت كلبى در زمان ابراهيم بود كه زنان لباسها بمرواريد بافته بودند و ميپوشيدند و بر مردان عرض ميكردند و جاهليت آخرى ميان عيسى عليه السّلام بود و سيد انبيا صلّى اللّه عليه و آله و سلّم و گويند جاهليت اول جاهليت كفر است قبل از اسلام و جاهليت آخرى فسوق در اسلام  وَ أَقِمْنَ الصَّلاةَ  و بپاى داريد نماز را در اوقات آن كه اصل عبادات بد نيست  وَ آتِينَ الزَّكاةَ  و بدهيد زكات را كه اشرف عبادات ماليست  وَ أَطِعْنَ اللَّهَ  و فرمان بريد خدايرا در جميع فرايض و احكام  وَ رَسُولَهُ  و پيغمبر او را در سنن آن قدوه انام و يا اطاعت خدا و رسول نماييد در ساير آنچه امر و نهى كرده‌اند  إِنَّما يُرِيدُ اللَّهُ  جز اين نيست كه خداى ميخواهد  لِيُذْهِبَ عَنْكُمُ الرِّجْسَ  تا ببرد از شما پليدى گناه را  أَهْلَ الْبَيْتِ  اى اهلبيت پيغمبر  وَ يُطَهِّرَكُمْ  و پاك گرداند شما را از معاصى و ارجاس  تَطْهِيراً  پاك گردانيدنى خلاصهء معنى آنست كه اى اهل بيت پيغمبر ارادهء الهى تعلق گرفته به اين كه خطيئات و سيئات و آثامرا از شما دور دارد تا اذيال دامن عصمت شما بگرد عصيان آلوده و آغشته نشود از صغيره و كبيره منزه و معصوم باشيد احمد بن حنبل در مسند خود از عطا بن ابى رباح نقل كرده كه ام سلمه فرمود روزى فاطمه زهرا ( ع ) طعامى پخته بود در ديك گلين بنزد سيد عالمين آورد آن روز سيد دنيا و دين در خانه من بود چون فاطمه آن طعام را حاضر گردانيد حضرت فرمود اى نور ديدهء من على را با دو فرزند من بخوان تا با من از اين طعام بخورند چون ايشان حاضر شدند همه از اين طعام بنوشيدند جبرئيل از نزد ملك جليل در رسيد و اين آيه آورد كه  إِنَّما يُرِيدُ اللَّهُ  تا آخر پس آنسرور دين و مركز دايرهء يقين كسائى را بر ايشان انداخت و فرمود اللهم هؤلاء اهل بيتى و خاصتى اللهم فاذهب عنهم الرجس و طهرهم تطهيرا پس چون من آندعا را از آنحضرت بشنيدم گفتم يا رسول الله انا معكم من با شماام فرمود انك على خير يعنى تو رتبهء اهل بيت من ندارى اما زن نيكو كردارى و بصفات حميده و خصال\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nپسنديده موصوفى و مضمون اين سخن از ابو الحسن اندلسى كه جامع صحاح سته است در جامع آورده و عبد الله بن محمد بن عمران كه يكى از فضلاى اهل سنت است روايت مىكند از ابى الحمراء كه من ده ماه ملازم حضرت رسالت بودم هر روز ميديدم كه آن سرور دين پرور در وقت صبحدم مىآمد و دست مبارك بر در سراى شاه اوليا و فاطمهء زهرا مينهاد و ميفرمود كه السلام عليكم و رحمة الله و بركاته و ايشان در جواب ميفرمودند كه و عليك السلام يا رسول الله و رحمة اللّه و بركاته و چون سيد عالم صلّى اللّه عليه و آله و سلّم جواب ايشان مىشنيد مىفرمود كه  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  و بعد از تلاوة اين آيه بر ايشان مراجعت ميفرمود و بمصلاى خود ميرفت و مشغول نماز ميشد و شبههء نيست كه كذب از رجس است و خلافى نيست كه امير المؤمنين عليه السّلام على دعوى امامت كرده و مخالفت او نموده‌اند پس او در دعوى صادق باشد و اصحاب مخالف ناحق بوده باشند و در مجمع نيز از ابو سعيد خدرى و انس بن مالك و وائلة بن الاصفح و عايشه و ام سلمه مرويست كه آيه مختص است برسول خداى و على و فاطمه و حسن و حسين عليه السّلام و ابو حمزهء ثمالى نيز در تفسير خود نقل كرده كه آيه در شان آل عباء است و ثعلبى باسناد خود از مجمع روايت كرده كه روزى من با مادر خود نزد عايشه رفتيم مادرم او را گفت كه ديدى كه در روز جمل خروج كردى و از امر الهى كه فرمود  وَ قَرْنَ فِي بُيُوتِكُنَّ  پا بيرون نهادى گفت آن از قضا و قدر حق بود پس او را از حال امير المؤمنين عليه السّلام على پرسيدم گفت پرسيدى از من از دوسترين مردمان برسول خدا و از شوهر دوسترين ما و به خدا سوگند كه من ديدم على و فاطمه و حسن و حسين كه پيغمبر صلّى اللّه عليه و آله و سلّم ايشانرا در زير جامهء جمع كرد و آن جامه را در سر ايشان كشيد و فرمود بار خدايا اينان اهل بيت و خويشان نزديك منند پس رجس را از ايشان دور كن و ايشان را پاك و پاكيزه گردان از آشوب معصيت بعد از آن عايشه گفت من گفتم يا رسول اللّه من اهل بيت توام فرمود دور شو كه از اهل من نيستى چه اهل من اينهااند و ابو سعيد خدرى از پيغمبر صلّى اللّه عليه و آله و سلّم روايت كرده كه فرمود اين آيه در حق من و على و فاطمه و حسن و حسين نازل شد و صاحب طبرى در مجمع باسانيد معتبر از جابر انصارى نقل كرده كه آية  إِنَّما يُرِيدُ اللَّهُ  تا آخر كه بر پيغمبر خدا نازل شد در حالتى بود كه در خانه وى غير از على و فاطمه و حسن و حسين كسى ديگر نبود پس فرمود بار خدايا اينها اهلبيت منند و سيد ابو الحمد باسانيد صحيحه از امام حسن عليه السّلام نقل كرده كه بعد از نزول آيه تطهير رسول خداى ما را و خود را در زير كسائى خيبرى جمع كرد و فرمود بار خدايا اينها اهل بيت منند و عترت طيبه من و روايات در اين باب از عامه و خاصه بر وجهى است كه ايراد همه موجب اطناب اين كتاب مىشود پس بواقى اخبار و آثار در آن حواله بمنهج الصادقين است\r\nو حق تعالى بعد از ذكر عصمت\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nآل عبا جهت اقتداى امة بايشان نه به غير باز خطاب بازواج پيغمبر كرده ميفرمايد كه  وَ اذْكُرْنَ  و ياد كنيد اى زنان پيغمبر  ما يُتْلى  آنچه خوانده مىشود بر شما  فِي بُيُوتِكُنَّ  در خانهاى شما  مِنْ آياتِ اللَّهِ  از آيتهاى كتاب حضرت عزة  وَ الْحِكْمَةِ  و از سخنان مشتمل بر حكمت و مصلحت يعنى از كتابى كه جامع اين دو امر است و از آيات كلام اللّه است و يا از سخنان پيغمبر كه محض حكمتست به آن متعظ شويد و پند گيريد به آن  إِنَّ اللَّهَ كانَ  بدرستيكه خداى تعالى هست  لَطِيفاً  لطف كننده و نيكوكار اى ازواج سيد انبيا  خَبِيراً  دانا باقوال و افعال شما و عالم و مدبر آنچه صلاح شما در آنست از امور دينيه از مقاتل بن حيان مرويست كه در وقتى كه اسماى بنت عميس از حبشه با زوج خود جعفر بن ابى طالب مراجعة كرد نزد ازواج سيد ابرار آمد و گفت در بارهء من خبرى از قرآن نازلشده گفتند نه به خدمت سيد عالم صلّى اللّه عليه و آله و سلّم آمد و گفت يا رسول اللّه زنان بسى نوميدند رسول فرمود از چه چيز گفت به جهت آنكه ايشان مذكور نشده‌اند در قرآن به سمت خير\r\nو بروايت ديگر زنان رسول گفتند حق تعالى در قرآن ذكر مردان كرده و ما را كه زنانيم ياد نفرموده همانا كه در ما خيرى نيست و طاعة ما مقبول نه حق تعالى آيه فرستاد  إِنَّ الْمُسْلِمِينَ  بدرستيكه مردان كه منقاد حكم الهىاند  وَ الْمُسْلِماتِ  و زنان مؤمنه را كه فرمان برندهء اويند  وَ الْمُؤْمِنِينَ وَ الْمُؤْمِناتِ  و مردان و زنان باور دارنده و گرونده به خدا و رسول  وَ الْقانِتِينَ وَ الْقانِتاتِ  و رجال و نساء كه ثبات ورزنده‌اند در وظايف طاعة و مداومة نماينده به انواع عبادات  وَ الصَّادِقِينَ وَ الصَّادِقاتِ  و راست گويان در قول و راست كرداران در عمل از زن و مرد  وَ الصَّابِرِينَ وَ الصَّابِراتِ  و صبر كنندگان بر طاعتها و عبادتها و يا از معصيتها و ناشايستها از مردان و زنان  وَ الْخاشِعِينَ وَ الْخاشِعاتِ  و تواضع كنندگان از براى خدا و ترسكاران بقلوب و جوارح از ذكور و اناث  وَ الْمُتَصَدِّقِينَ وَ الْمُتَصَدِّقاتِ  و صدقه دهندگان از هر دو گروه به آنچه واجبست در اموال ايشان از صدقه و زكات مفروضه و خمس  وَ الصَّائِمِينَ وَ الصَّائِماتِ  و روزه داران از براى ايزد تعالى از رجال و نسا مراد صوم مفروضه است  وَ الْحافِظِينَ فُرُوجَهُمْ وَ الْحافِظاتِ  و مردان و زنان نگاهدارندهء فرجهاى خود را از حرام يعنى متابعت نفس از روى هوا ننمودند  وَ الذَّاكِرِينَ اللَّهَ كَثِيراً  و مردان ذكر گوينده مر خداى را\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nذكرى بسيار در زمان بسيار بدل و جان و زبان  وَ الذَّاكِراتِ  و زنان ياد كننده مر او را بر طبق مذكور و قرآن خواندن و اشتغال نمودن بعلم از جملهء ذكر است  أَعَدَّ اللَّهُ لَهُمْ  آماده كرده است خداى مر ايشان را از ذكور و اناث  مَغْفِرَةً  آمرزش از گناهان  وَ أَجْراً عَظِيماً  و مزدى بزرك بر طاعة ايشان از عبد اللّه عباس روايتست كه روزى ميكائيل نزد سيد عالم صلّى اللّه عليه و آله و سلّم آمد و گفت يا رسول اللّه بگوى سبحان اللّه و الحمد للّه و لا إله الا اللّه و اللّه اكبر و لا حول و لا قوة الا باللّه العلى العظيم عدد ما علم هر كس كه اين كلمات بگويد نام او در ميان آنكسانى نويسند كه خداى را بسيار ياد كنند و از فاضل‌ترين ذاكران باشد و عطاى بن ابى رياح روايت كند كه هر كه خود را با خداى تفويض كند داخل باشد در قول او كه ان المسلمين و المسلمات و هر كه اقرار كند به خدا و رسول او و تصديق نمايد بولايت على بن ابى طالب و اولاد اطهار او و دلش موافق زبان باشد در اين قول داخل باشد كه  وَ الْمُؤْمِنِينَ وَ الْمُؤْمِناتِ  و هر كه اطاعت كند خداى را در فريضه و اطاعت رسول در سنت داخل باشد در اينكه و القانتين و القانتات و هر كه زبان را از دروغ نگاهدارد از جمله و الصادقين و الصادقات باشد و هر كه صبر كند بر طاعت و صبر نمايد بر معصيت در آيهء كريمهء و الصابرين و الصابرات داخل باشد و هر كه نماز كند و از جانب يمين و شمال نگاه نكند در اين داخل باشد كه و الخاشعين و الخاشعات و هر كه در هفتهء يك بار درهمى را صدقه دهد داخل باشد در اين كه و المتصدقين و المتصدقات و هر كه ايام البيض هر ماهى روزه دارد در سلك و الصائمين و الصائمات و هر كه فرج خود را از حرام نگاهدارد در جملهء  وَ الْحافِظِينَ فُرُوجَهُمْ وَ الْحافِظاتِ  داخل باشد و هر كه پنج نماز را بپاى دارد در اوقات آن با شرايط و اركان داخل شود در اين قول كه و الذاكرين اللّه كثيرا و الذاكرات و از ابو عبد اللّه مرويست كه هر كه در شب نخسبد و تسبيح فاطمه زهرا بگويد از جمله  وَ الذَّاكِرِينَ اللَّهَ كَثِيراً وَ الذَّاكِراتِ  باشد\r\nاز ابن عباس مرويستكه حضرت رسالت صلّى اللّه عليه و آله و سلّم زينب بنت جحش اسديه را كه دختر اميه بنت عبد المطلب بود عمه زادهء رسول اللّه براى زيد بن حارثه كه آزاد كرده و پسر خواندهء خودش بود خواستگارى فرمود زينب به گمان آنكه آن حضرت براى خود خواستگارى مىكند قبول كرد و چون دانست كه براى زيد بوده ابا كرد چه جمال زيبا داشت و دختر عمه پيغمبر بود و از اشراف زنان قريش گفت من چرا زن مرد آزاد كرده شوم و برادرش عبد اللّه بن جحش نيز در اين باب با خواهرش اتفاق داشت حق تعالى آيه فرستاد  وَ ما كانَ لِمُؤْمِنٍ  و نرسد و نسزد هيچ مرد گرويده را يعنى عبد اللّه  وَ لا مُؤْمِنَةٍ  و نه هيچ زن ايمان آورده را  إِذا قَضَى اللَّهُ وَ رَسُولُهُ  چون حكم كند خدا و رسول او  أَمْراً  كارى را\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nيعنى نكاح زينب با زيد  أَنْ يَكُونَ لَهُمُ الْخِيَرَةُ  آنكه باشد مر ايشان را اختيارى  مِنْ أَمْرِهِمْ  از كار خود چيزيرا بلكه واجب است بر ايشان كه اختيار خود را تابع خدا و رسول سازند  وَ مَنْ يَعْصِ اللَّهَ وَ رَسُولَهُ  و هر كه عاصى شود و مخالفت نمايد خدا و رسول او را در اوامر و نواهى  فَقَدْ ضَلَّ  پس بدرستى كه گمراه شود  ضَلالًا مُبِيناً  گمراهى هويدا چه اگر مخالفت از روى اعتقاد كند كافر شود و به عذاب ابدى گرفتار شود و اگر نه به عذاب اليم معذب شود و بعد از نزول اين آيه زينب گفت راضى شدم و زمام اختيار خود را به كف كفاية رسول خدا دادم و عبد اللّه نيز به اين رضا داد و رسولخدا او را با زيد عقد بست و زيد به او مباشرت كرد و پيغمبر از مال خود صداق را از براى زينب فرستاد و آن ده هزار دينار بود و شصت درهم و خمارى و ملحفه و ازارى و درعى و پنجاه مد طعام و سى صاع خرما و از زينب روايتست كه اكابر و اشراف قريش مرا خطبه كردند من خواهر خود را جمنه بنت جحش نزد رسول فرستادم تا در اين باب مشورت كند رسول اشاره بزيد كرد و خواهرم در غضب شد و گفت دختر عمهء خود را بآزاد كردهء خود ميدهى پس خواهرم نزد من آمد و مرا اعلام كرد من نيز بسيار در غضب شدم حق تعالى اين آيه فرستاد پس نزد رسول رفتم و گفتم تزويج كن مرا بهر كه ميخواهى پس رسول مرا بزيد عقد بست\r\nو على بن ابراهيم در تفسير خود آورده كه رسولخدا زيد را بسيار دوست مىداشت و اگر دير به خدمت آنحضرت ميرفت به منزل تشريف ارزانى ميفرمود و از سبب دير آمدن از او ميپرسيد روزى به خدمت حضرت دير آمد آنحضرت به منزل وى آمد زينب در وسط حجره نشسته بود و طيب را بسنك صلايه ميكرد چون چشمش بر وى افتاد فرمود سبحان اللّه خالق النور تبارك اللّه احسن الخالقين و بازگشت چون زيد بيامد ويرا از تسبيحى كه از آن حضرت شنيده بود خبر داده گفت شايد تو در دل رسول افتاده باشى ميخواهى كه تو را رها كنم گفت ميترسم كه مرا رها كنى و رسول به من رغبت نكند زيد نزد رسول آمد و گفت يا رسول اللّه ميخواهم كه زينب را طلاق دهم گفت چرا مگر از او تهمتى يافتهء گفت لا و اللّه هرگز از او بجز خير و نيكوئى چيز ديگر نديدم و ليكن بر من ترفع و تعظم مىكند و مرا ايذا مىرساند به جهت شرافتى و مزيت حسنى كه دارد رسول فرمود امسك عليك زوجك و اتق اللّه او را نگه دار و بترس از خدا از آنكه اذيتى به او رسانى زيد در باب طلاق مبالغه كرد تا كه از رسول اجازت طلبيد او را مطلقه ساخت حق تعالى رسول را از اين اخبار ميفرمايد  وَ إِذْ تَقُولُ  و ياد كن اى محمد وقتى كه ميگفتى  لِلَّذِي أَنْعَمَ اللَّهُ  مر آنكس را كه انعام كرده است خداى تعالى  عَلَيْهِ  بر او توفيق اسلام و هدايت ايمان و خدمت و متابعت او ترا و به\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nتوفيق دادن ترا در آزاد كردن او و محبت ورزيدن تو نسبت به او  وَ أَنْعَمْتَ عَلَيْهِ  و انعام كردى تو بر پروريدن و آزاد كردن او از فرط محبت و اختصاص تو او را در فرزند خواندن يعنى گفتى زيد را كه مستغرق نعمت خدا و رسول است  أَمْسِكْ عَلَيْكَ  نگاهدار بر خود  زَوْجَكَ  زن خود را يعنى زينب  وَ اتَّقِ اللَّهَ  و بترس از خداى تعالى در امر زينب از آنكه از روى اضرار طلاقش دهى  وَ تُخْفِي فِي نَفْسِكَ  و پنهان ميكردى در نفس خود  مَا اللَّهُ مُبْدِيهِ  آن چيزيرا كه خدا پيدا كننده و آشكار سازنده آن است از نكاح كردن تو زينب را كه زيد طلاقش دهد  وَ تَخْشَى النَّاسَ  و ميترسيدى از سرزنش مردمان به غير حق كه گويند زن پسر خود را خواست  وَ اللَّهُ أَحَقُّ أَنْ تَخْشاهُ  و حال آنكه خداى سزاوارتر است كه بترسى از او در آنچه بايد ترسيد و مقرر استكه حضرت ترس كارترين خلق بود زيرا كه كميت خوف و خشيت بحسب كميت علم است كه  إِنَّما يَخْشَى اللَّهَ مِنْ عِبادِهِ الْعُلَماءُ  پس به حكم انا اعلمكم باللّه آن حضرت از همهء عالميان اخشى بوده و خوف و خشيت او بيشتر و در حديث آمده كه الخوف رفيقى و چون اتقاء و خشيت آن حضرت به خدا در نهايت مرتبه بود پس مراد بخشيت استحياء باشد چه حيا بر مشيمهء حضرت غالب بود كما قال اللّه  إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ  علم الهدى در تنزيه الانبيا آورده كه عرب ادعياء را نازل منزله اولاد ميدانستند در جميع احكام و به جهت اين مطلقات آنها را بنكاح خود در نمىآوردند پس پيغمبر اراده فرمود كه به جهت تزويج او بزينب بعد از طلاق بالكليه اينحكم را باطل گرداند و نسخ سنت جاهليت نمايد و اما اخفاى اين معنى ميفرمود جهت ترس اينكه مردمان گويند كه رسول زن پسر خود را خواسته و لهذا بزيد گفت كه امسك عليك زوجك و اتق اللّه و مؤيد اين معنى است قوله  فَلَمَّا قَضى زَيْدٌ  پس آنهنگام كه گذارد زيد  مِنْها  از زينب  وَطَراً  حاجتى را كه به او داشت از نكاح و مباشرت و بعد از آنكه از او ملال گرفت جهت ترفع و تعظم او از وى و هيچ از حاجت او باقى نمانده طلاقش گفت و زينب عدت را تمام كرد و در موضح گفته كه قضاى وطر كنايتست از طلاق يعنى چون مراد خود را از او يافت كه آن طلاقست و چون عدت آن بسر آمد  زَوَّجْناكَها  تزويج نموديم ترا به او و او را به تو داديم  لِكَيْلا يَكُونَ  تا نباشد بعد از تو  عَلَى الْمُؤْمِنِينَ حَرَجٌ  بر مؤمنان شكى يا اثمى و وبالى  فِي أَزْواجِ أَدْعِيائِهِمْ  در خواستن زنان پسر خواندگان خود را  إِذا قَضَوْا مِنْهُنَّ وَطَراً  وقتى كه گذارده باشند حاجت خود را كه نكاح است يا طلاق و انقضاى عدة\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nيعنى به جهت آنكه جميع مؤمنان اقتدا به تو كرده زوجات مطلقه ادعياى خود را بنكاح درآرند زينب را به تو تزويج كرديم و رسم جاهليت درهم شكستيم  وَ كانَ أَمْرُ اللَّهِ  و هست كارى كه خداى خواهد  مَفْعُولًا  كرده شده يعنى هر امرى كه ارادهء الهى تعلق به آن گيرد البته گذارده شود و بوقوع آيد چنان كه تزويج سيد عالم با زينب - از انس بن مالك مرويست كه چون عده زينب منقضى شد رسول خدا زيد را گفت برو و زينب را از براى من خواستگارى كن كه مرا با كسى اعتمادى نيست زيد روايت كند كه من بخانهء زينب رفتم آرد خمير ميكرد چون او را ديدم در چشم من بمرتبه بزرك و عظيم الشان نمود كه طاقت آن نداشتم كه در وى نگاه كنم بجهة حرمت و مزية شأن رسول پس پشت بر او كردم و گفتم بشارت باد ترا اى زينب كه رسول خدا ترا خواستگارى مىكند خوشحال شد و گفت من هيچ كارى نكنم تا كه با پروردگار خود مشاورت كنم پس برخاست و بمصلاى خود رفت و با خداى خود مناجات كرد حق تعالى آيهء مذكوره را انزال نمود و در روايت آمده كه بعد از نزول اين آيه حضرت بىدستورى بخانهء زينب آمد زينب گفت يا رسول اللّه بىخطبه و نكاح چرا آمدى حضرت فرمود اللّه المزوج و جبرئيل الشاهد خدا تزويج كنندهء منست به تو و جبرئيل گواهست بر آن بعد از آن بجهة اين بر ساير زنان پيغمبر فخر ميكرد و ميگفت حق تعالى مرا تزويج پيغمبر كرده و متولى تزويج شما اولياى شما بودند آورده‌اند كه حضرت رسالت صلّى اللّه عليه و آله و سلّم براى عروسى زينب وليمهء مهيا كرد و مهمانى مرتب ساخته كه براى هيچ زنى از زنان خود نساخته بود چه در اين روز گوسفند بكشت و نان و گوشت را اطعام مردان مينمود تا بغروب و از شعبى مرويستكه كه زينب بپيغمبر گفت كه من مزيت قرب و مرتبه به تو دارم نسبت بزنان ديگر بسه چيز كه هيچ زن از زنان تو به آن موصوف نيست جد من و جد تو يكيست كه عبد المطلب است و حق تعالى مرا در آسمان به تو نكاح بسته و جبرئيل سفير و شاهد عقد من بوده و و بدانكه بعضى از اهل خلاف اين قصه را بر وجهى ايراد كرده كه عقل و شرع منكر آنست كه از جمله آن عاشق شدن پيغمبر است با زينب در حينى كه زوجهء زيد بوده و شبههء نيست كه اين متضمن فسق و معصيت است و حال آنكه انبيا از صغاير معصومند و مبرا از منفر طباع ايشان چنان كه در كتب كلامية مبرهن شده و بيان مزيت اين مبحث در منهج الصادقين سمت تحرير پذيرفت\r\nو حق تعالى بعد از ذكر قصهء تزويج زينب به حضرت رسالت صلّى اللّه عليه و آله و سلّم بيان پاك دامنى او ميفرمايد كه  ما كانَ عَلَى النَّبِيِّ  نيست بر پيغمبر  مِنْ حَرَجٍ  هيچ شكى و وزرى و وبالى  فِيما فَرَضَ اللَّهُ لَهُ  در آنچه قسمت كرده و تقدير نموده خداى براى پيغمبر يعنى حلال گردانيده مر او را از تزويج زنان\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nپسر خواندگان و اين صورت مختص بآنحضرت نيست بلكه  سُنَّةَ اللَّهِ  سنت نهاد خداى سنتى  فِي الَّذِينَ خَلَوْا  در آنكسانيكه گذشته‌اند از پيغمبران  مِنْ قَبْلُ  پيش از محمد مراد انبياى ديگرند كه خداى نفى حرج كرد از ايشان در آنچه مباح كرده بود بر ايشان از تزويج ازواج ادعيا و غير از ايشان از ساير مباحات همچنانكه داود كه صد زن داشت و سليمان سيصد زن و هفتصد سريه و هرگاه مر انبياى سابق را كثرت ازواج مطلقا جايز بوده باشد بدون حرج پس بر محمد صلّى اللّه عليه و آله و سلّم كه سيد انبياست نيز حرجى نباشد در نكاح آنچه خواهد از زوجه پسر خوانده خود و غير آن  وَ كانَ أَمْرُ اللَّهِ  و هست امر خداى  قَدَراً مَقْدُوراً  حكمى گذارده شده و نافذ يعنى امرى كه بر انبيا نازل ساخته بود حكمى بود مقتضى واگذارده شده و البته واقع شدنى و يا جارى بر مقدارى كه موافق حكمت بود و تفاوتى و خللى در آن راه نداشته\r\n الَّذِينَ يُبَلِّغُونَ  آنانيكه گذشته‌اند كسانى بودند كه ميرسانيدند  رِسالاتِ اللَّهِ  پيغامهاى خدايرا بامتان بىكتمان از ترس مردمان  وَ يَخْشَوْنَهُ  و مىترسيدند از او  وَ لا يَخْشَوْنَ أَحَداً  و نميترسند از كسى در آنچه متعلق بود بر اداى تبليغ دعوت  إِلَّا اللَّهَ  مگر از خداى تعالى  وَ كَفى بِاللَّهِ  و بسنده است خداى  حَسِيباً  كفاية كننده مقاصد ترسندگان از او و يا شمار كننده اعمال بندگان و چون كفايت و حساب در دست اوست پس بايد كه از او بترسند نه از غير او و اين آية دليلست بر آنكه انبيا را تقيه جايز نيست در تبليغ احكام رسالت نه در غير آن پس منافى تخشى الناس نباشد چه خوف حضرت به جهت مقاله قبيحه بود كه منافقان در حق او گويند و عاقل همچنانكه ملاحظه مىكند از مضار محترز مىشود از بدى ظنون و قول قبيح و هيچكدام از اين متعلق به تكليف نيست و حضرت بعد از تزويج بزينب از آنچه ميترسيد چه منافقان بيدين زبان طعن گشودند و گفتند اين مرد مردمان را ميگويد كه زنان پسران بر شما حرام است و خود زن پسر خود را خواسته يعنى زن زيد كه پسر خوانده ويست چه ايشان پسر خوانده را مثل پسر صلبى و اصلى ميدانستند در جميع احكام چنان كه گذشت\r\nحق تعالى به جهت رد اين قول آيه فرستاد  ما كانَ مُحَمَّدٌ  صلّى اللّه عليه و آله و سلّم نيست محمد  أَبا أَحَدٍ  پدر هيچيك  مِنْ رِجالِكُمْ  از مردان شما تا ميان وى و آنكس را حرمت مصاهره باشد و عمومت اينحكم منتقض نميشود بطاهر و قاسم و ابراهيم كه پسران صلبى آنحضرت بودند زيرا كه ايشان به حد رجال نرسيده بودند و بر تقدير بلوغ ايشان از رجال او بودند نه از رجال امت خطاب راجع بامتست بجهة رد ابوت وى نسبت بزيد كه متبنى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nآنحضرت نبود و بحسن و حسين نيز منتقض نمىشود به جهت عدم بلوغ ايشان در حين حياة آن حضرت و بر تقدير بلوغ از رجال حضرت بودند نه از رجال امت و نيز مراد ولد است نه ولد اينكه ايشانرا پسر خود خوانده و فرمود ابناى هذان ريحانتاى من الدنيا و ابناى هذان امامانى قاما او قعدا يعنى اين هر دو پسر من‌اند از دنيا دو ريحان منند و اين هر دو پسران من امامان منند ايستاده باشند يا نشسته مراد ولد ولد است نه ولد حاصل كه حق تعالى رد قول منافقان كرده فرمود محمد بسبب حقيقت پدر هيچكس از مردان شما نيست كه زيد پسر او تواند بود  وَ لكِنْ رَسُولَ اللَّهِ  و ليكن هست فرستادهء خدا و هر رسولى پدر امة خود است نه مطلقا بلكه از حيثيت آنكه او مشفق و ناصح ايشانست و واجب التعظيم و التوقير و الطاعة بر ايشان و زيد از جملهء امتست و نيست ميان او و پيغمبر ولادتى تا موجب حرمت مصاهرة گردد  وَ خاتَمَ النَّبِيِّينَ  و هست ختم كنندهء پيغمبران يعنى آخرين ايشان حفص بفتح تا خوانده يعنى محمد آنكسى است كه مهتر پيغمبرانست به او مهر نبوة تمام كرده شده است به اين معنى كه نبوة از او در نخواهد گذشت و به ديگرى بعد از او تعلق نخواهد گرفت و لهذا اولاد ذكور آنحضرت قبل از وفات او شربة فنا چشيدند چه اگر بعد از او فرزند بالغى ميماند منصب نبوة لايق او مىبود به جهت شرافت مرتبه و مزيت رتبه او بر ساير خلقان و در وقتى كه ابراهيم درگذشت حضرت فرمود اگر زنده ميماند پيغمبر ميبود و نزول عيسى بعد از او قادح خاتميت آنحضرت نيست زيرا كه مراد از خاتم النبيين آنست كه هيچ نبى بعد از او مبعوث نخواهد شد و بعث عيسى قبل از او بود و ديگر بعد از نزول عمل بشريعت خاتم الانبيا خواهد كرد نه بر شريعت خود محمد بن الحسن از پدر خود روايت كرده كه فرمود من آن حاشرم كه خداى تعالى خلقان را بر اثر من حشر كند و من آن عاقبم كه از عقب من پيغمبرى ديگر نباشد  وَ كانَ اللَّهُ  و هست خداى تعالى  بِكُلِّ شَيْءٍ عَلِيماً  بهمهء چيزها دانا پس ميداند كه كيست سزاوار آنكه نبوت به او ختم شود و در عيون الاجوبه آورده كه ختميت هر كتابى به مهر اوست حق تعالى پيغمبر را مهر گفت تا كه بدانند كه تصحيح محبت الهى جز بمتابعة حضرت رسالت پناهى نيست و نتوان بود كه ان كنتم تحبون اللّه فاتبعونى و چون شرف و بزرگوارى كتاب به مهر آنست شرف جمله انبيا نيز بدان حضرتست و شاهد هر كتاب به مهر اوست پس شاهد همه در محكمهء قيامت خواهد بود كه و جئنا بك شهيدا على هؤلاء چون كتاب را مهر كردند كتاب از خواندن اغيار محفوظ شده و نبوت نيز چون سمت اختتام يافت در نبوة بر غير او بسته گشت و از موافق و مخالف مرويست كه آنحضرت امير المؤمنين را خطاب كرد كه يا على انت منى بمنزلة هرون من موسى الا انه لا نبى من بعدى ايعلى تو به من بمنزله\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nهرونى از موسى الا آنست كه بعد از من پيغمبرى نخواهد بود يعنى اگر جايز ميبود كه بعد از من پيغمبرى باشد آن تو ميبودى نه غير تو به جهت جامعيت فضل و عصمت و مزيت علم و انواع محاسن و اخلاق تو نسبت بمردمان\r\nو بعد از آن ارشاد اهل ايمان مىكند بكثرهء تحميد و تسبيح و تهليل كه موجب مثوبات جاودانيست و دافع وساوس شيطانى و مباعدهء او از ذكر آن پس ميفرمايد كه  يا أَيُّهَا الَّذِينَ آمَنُوا  اى آنكسانيكه گرويده‌ايد  اذْكُرُوا اللَّهَ  ياد كنيد خدايرا  ذِكْراً كَثِيراً  ياد كردنى بسيار يعنى در غالب اوقات بانواع ذكر از تحميد و تهليل و تكبير و تمجيد\r\n وَ سَبِّحُوهُ  و تسبيح گوييد او را يا نماز گذاريد براى او  بُكْرَةً وَ أَصِيلًا  بامداد و شبانگاه چه نماز صبح و شام اشق است از روى ادا به جهت غلبيت نوم در اين دو وقت و گويند اختصاص اين دو وقت به اين دو نماز به جهت آنست كه در اين دو ساعت صبح و شام حفظه حاضر ميباشند و هر دو تسبيح يا صلوات او را ثبت خواهند نمود در نامهء اعمال او و نزد كلبى بكرة صلاة فجر است و اصيل صلاة ظهر و عصر و مغرب و عشا و تسمية صلاة بتسبيح بجهة آنست كه صلاة متضمن تسبيح و تنزيه او سبحانه است و علما را در  ذِكْراً كَثِيراً  اختلاف بسيار است و مجاهد از پيغمبر روايت كرده كه مراد آنست كه خداى را در هيچ وقت فراموش نكنيد پس بنابراين مراد ذكر قلبيست چه دوام ذكر به زبان ممكن نيست - و در لطايف قشيرى آورده كه مراد بذكر كثير اشارتست بمحبت حق تعالى يعنى او را دوست داريد چه مقرر است كه من اجب شيئا اكثر ذكره نشانهء دوستى ذكر فراوانست چه دوستى نگذارد كه زبان از ذكر دوست و يا دل از فكر او خالى ماند\r\n در هيچ مكان نيم ز فكرت خالى * در هيچ زمان نيم ز ذكرت غافل \r\nو گويند مراد بذكر و تسبيح آنست كه حق تعالى را ياد كنيد بصفات على و اسماء حسنى و تنزيه او نماييد از هر چه لايق ذات او نباشد از معايب و مناقص و نزد مقاتل مراد اين كلمات اربع است يعنى سبحان اللّه و الحمد للّه و لا إله الا اللّه و اللّه اكبر - و از ائمهء هدى ( ع ) مرويست كه هر كه تسبيحات اربع را سى بار بگويد او ذكر خدا بسيار كرده و زرارة و حمران كه پسران اعين‌اند از ابو عبد اللّه نقل كرده كه آنحضرت فرمود كه هر كه تسبيح فاطمهء زهرا بگويد او ذكر خدا بسيار كرده و واحدى باسناد خود از ضحاك بن مزاحم نقل كرده كه ابن عباس فرمود كه جبرئيل نزد پيغمبر آمد و گفت اى محمد بگو سبحان اللّه و الحمد للّه و لا إله الا اللّه و اللّه اكبر و لا حول و لا قوة الا باللّه العلى العظيم عدد ما علم وزنة ما علم و ملاء ما علم چه هر كه اين را بگويد حق تعالى شش خصلت براى او ثبت كند يكى آنكه او را از ذاكرين اللّه كثيرا نويسد دوم آنكه او افضل باشد از ذاكران در شب و روز\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nسوم اشجار بسيار در بهشت براى او بنشاند چهارم گناهان او را بريزاند همچنانكه برك از درخت خشك ريخته شود پنجم آنكه نظر رحمت به او كند ششم آنكه هرگز او را معذب نكند از عبد اللّه عباس روايت است كه حق تعالى بندگان را به هيچ چيز امر نكرد مگر آن را حدى مقرر و معين فرمود و سقوط آن را بعذرى اجازه فرمود مگر ذكر را كه از براى آن حدى مقرر نكرد بلكه فرمود مرا در همهء احوال و اوقات ياد كنيد\r\nو بعد از آن بر سبيل امتحان با اهل ايمان خطاب مىكند  هُوَ الَّذِي يُصَلِّي عَلَيْكُمْ  اوست خداوندى كه درود ميدهد يعنى رحمة مىكند بر شما  وَ مَلائِكَتُهُ  و درود ميدهد فرشتگان او يعنى آمرزش ميطلبند گناهان شما را و اين درود خدا و ملائكه بر شما جهة اين است  لِيُخْرِجَكُمْ  از براى آنكه بيرون آورد شما را  مِنَ الظُّلُماتِ  از تاريكهاى كفر و جهالت و معصيت  إِلَى النُّورِ  بسوى روشنى ايمان و معرفت و طاعت بوسيلهء الطاف و هدايت  وَ كانَ بِالْمُؤْمِنِينَ رَحِيماً  و هست خداى بگرويدگان مهربان كه خود بر ايشان رحمة مىكند و ملائكه را بطلب رحمة و آمرزش براى ايشان ميفرمايد در خبر است كه بنى اسرائيل موسى را گفتند كه خداى ما را صلاة باشد خطاب آمد بموسى كه بگو بايشان كه صلاة من رحمت باشد و رحمت من واسع است و به همه چيزى رسيده\r\n تَحِيَّتُهُمْ  درود دادن خدا اهل ايمانرا  يَوْمَ يَلْقَوْنَهُ  در روزى كه برسند برحمة او كه نعيم بهشتست و يا نزد مرك و يا وقت خروج از قبر  سَلامٌ  سلامى است كه مخبر است بسلامتى هر آفتى و مخافتى يعنى حق تعالى بجهة تعظيم و تكريم بر ايشان سلام كند همچنانكه ساير انواع تعظيم بايشان كرامة نمايد از ابن مسعود مرويست كه چون ملك الموت بنزديك بندهء مؤمن آيد گويد السلام عليك ربك يقرئك السلام سلام بر تو باد حق تعالى ترا سلام مىرساند  وَ أَعَدَّ لَهُمْ  و آماده كرده است خداى براى مؤمنان با وجود تحيت بر ايشان  أَجْراً كَرِيماً  مزدى بزرگوار كه بهشتست و نعيم آن بعد از آن خطاب برسول مىكند بر سبيل توقير و تعظيم و عرض امتنان بر بندگان بارسال آنحضرت بر ايشان\r\n يا أَيُّهَا النَّبِيُّ  اى پيغمبر بلند مرتبه يا خبر دهنده  إِنَّا أَرْسَلْناكَ  بدرستى كه ما فرستاديم ترا بر بندگان  شاهِداً  در حالتى كه گواهى بر تصديق و تكذيب امت و طاعة و معصيت  وَ مُبَشِّراً  و مژده دهنده برحمة ما بر اهل تصديق  وَ نَذِيراً  و بيم كننده از نزول عذاب بر اهل تكذيب\r\n وَ داعِياً إِلَى اللَّهِ  و خواننده مردمان به پرستش خدا و اقرار بتوحيد او آنچه واجبست تصديق به آن و عمل به آن از قواعد اصول و فروع  بِإِذْنِهِ  بفرمان او يا بتوفيق و تيسير او  وَ سِراجاً مُنِيراً  و چراغى روشن يا خداوند سراج منير\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nكه قرآنست و حسين كاشفى در تفسير خود آورده كه حق سبحانه پيغمبر ما را سراج خواند زيرا كه چنان كه روشنى و نور چراغ ظلمت را محو كند نور وجود آنحضرت نيز كفر را از عرصهء جهان نابود ساخته و ديگر هر چه در خانه گم شود بنور چراغ بازتوان يافت حقايقى كه از مردم پوشيده بود بنور اين چراغ بر مقتسبان انوار معرفة روشن گشت و نيز چراغ اهل خانه را سبب امن و راحتست و دزد را واسطهء خجلت و عقوبة و آنحضرت نيز دوستان را وسيلهء سلامتى است و منكر آن را موجب حسرت و ندامت و منيرا تاكيد است يعنى تو چراغى نه مانند چراغهاى ديگر چه آن چراغها گاهى مرده و گاهى افروخته و تو از اول تا آخر روشنى چراغها ببادى مقهور شوند و هيچكس نور ترا مغلوب و منطفى نتواند ساخت كه يريدون ليطفؤوا نور اللّه بافواههم و اللّه متم نوره و ديگر چراغها شب نور دهند نه روز و تو شب دنيا بنور معرفة روشن ساخته و روز قيامة را نيز بپرتو شفاعة روشن خواهى ساخت و در كشف الاسرار آورده كه حق تعالى آفتاب را سراج خوانده كه و جعلنا سراجا و هاجا و پيغمبر ما را نيز سراج گفت آن چراغ آسمانست و اين چراغ زمين آن چراغ دنيا است و اينچراغ عقبى است آنچراغ منازل فلك است و اين چراغ محافل ملك آن چراغ آب و گل است و اين چراغ جان و دل بطلوع آن چراغ از خواب بيدار شوند و بظهور اين چراغ از خواب عدم بعرصه گاه وجود آيند و چون بنور وجود با وجود او از ظلمت كده جهالة بسر حد ضياء معرفت رسيده‌اند از اينجهة حق تعالى با او خطاب كرده كه لولاك لما خلقت الافلاك خطيب خوارزمى نيز كه از علماى جمهور است از ابن مسعود نقل كرده كه حضرت رسالة صلّى اللّه عليه و آله و سلّم فرمود كه حق تعالى آدم را خلق فرمود و در او نفخ روح نمود و عطسه كرد و گفت الحمد للّه حق تعالى به او وحى فرستاد بعزت و جلال من كه اگر نه آن بودى كه ميخواهم دو بنده را در دنيا بيافرينم ترا نمىآفريدم گفت الهى اين دو بنده از من بوجود آيند خطاب آمد كه نعم اى آدم سر بردار و نگاه كن چون آدم سر برداشت بر ساق عرش نوشته بود كه لا إله الا اللّه هيچ خدائى نيست مگر اللّه كه مستحق جميع صفات كمال است و محمد پيغمبر اوست كه رحمة عالميانست و هادى جميع خلقانست از ظلمات ضلالت بروشنى معرفة و ايمان و على اقامت كننده حجة است بر اثبات حق و باطل و محق و مبطل و هر كه على را بشناخت پاك و پاكيزه گشت و هر كه او را نشناخت ملعون شد و از رحمت دور ماند و سوگند مىخورم بعزت خود كه در بهشت درآرم هر كه اطاعت او كند و اگرچه در حق من عصيان نمايد و در دوزخ داخل سازم هر كه فرمان او نبرد اگرچه اطاعة من كند و مقرر است كه اين بجهة آنست كه امر او امر رسول است و نهى او نهى رسول است پس مطيع او مطيع رسول اللّه كه رحمة العالمين است و سراج منير و عاصى او عاصى رسول بدليل انا و على من نور واحد و أنا كالشمس و على كالقمر يعنى\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمن و على از يك نوريم كه بروشنى هدايت ما همهء مردمان از ظلمت گمراهى خلاص شده‌اند و من مانند آفتابم و على مانند ماه چه بواسطة ماه از شب تاريك جهالت بروشنى روز معرفت رسيده‌اند و بميامن لوامع هدايت ماه از ببداء ضلالت رسته بصراط مستقيم رسيده‌اند\r\nهمچنانكه مىفرمايد  وَ بَشِّرِ الْمُؤْمِنِينَ  و مژده ده اى محمد مؤمنان را كه سالك طريق حقند و توابع اوامر و نواهى  بِأَنَّ لَهُمْ  بدرستى كه مر ايشانرا است  مِنَ اللَّهِ  از نزديك خداى  فَضْلًا كَبِيراً  بخشش بزرك و زياده بر مزد اعمال ايشان و يا زايد بر ساير امم\r\n وَ لا تُطِعِ الْكافِرِينَ وَ الْمُنافِقِينَ  و فرمان مبر ناگرويدگان و منافقان را و بر مخالفت ايشان ثابت قدم باش  وَ دَعْ  و بگذار و دست بدار  أَذاهُمْ  از رنج و اذيت رسانيدن بديشان يعنى در صدد انتقام ايشان مباش كه من شر ايشانرا از تو كفايت كنم ابن عباس فرموده كه اين آية بآية السيف منسوخ است  وَ تَوَكَّلْ عَلَى اللَّهِ  و توكل كن بر خداى در دفع ايشان چه كفايت شر ايشان خواهد كرد و ايشانرا به عذاب گرفتار خواهد كرد  وَ كَفى بِاللَّهِ وَكِيلًا  و بسنده است خداى كارساز و مهم پرداز يعنى او كافيست در آنكه كار را به او بازگذارند و يا نگاه‌بان همهء مؤمنان از شر دشمن و يا ضامن مر وعدهء نصرت و غالبيت ترا\r\nو بعد از عرض امتنان بر مؤمنان بيان مزيت و شرف سرور عالميان باز نقل كلام در احوال زنان نموده مىفرمايد كه  يا أَيُّهَا الَّذِينَ آمَنُوا  اى آنكسانيكه ايمان آورديد  إِذا نَكَحْتُمُ الْمُؤْمِناتِ  چون نكاح كنيد زنان گرويده را  ثُمَّ طَلَّقْتُمُوهُنَّ  پس چون طلاق دهيد ايشانرا  مِنْ قَبْلِ أَنْ تَمَسُّوهُنَّ  پيش از آنكه مس كنيد يعنى قبل از مواقعه  فَما لَكُمْ  پس نيست مر شما را  عَلَيْهِنَّ  بر زنان مطلقه  مِنْ عِدَّةٍ تَعْتَدُّونَها  هيچ عده كه شمارند ايام او را يعنى عدهء بر ايشان نيست بلكه بعد از طلاق بدون استيفاى عده به شوهر مىتوانند رفت و اگر در عقد و نكاح ذكر مهر نكرده باشيد  فَمَتِّعُوهُنَّ  پس متعة دهيد يعنى برخوردار سازيد ايشانرا به چيزى و متعه بر وسع مرد است كقوله على الموسع قدره و على المقتر قدره و نزد علماى ما وجوب متعه در عقديست كه ذكر مهر نشده نه در عقدى كه فرض مهر شده  وَ سَرِّحُوهُنَّ  و رها كنيد و و بگذاريد ايشان را  سَراحاً جَمِيلًا  رها كردنى و بگذاشتنى نيكو يعنى بدون اضرار و ايذاء و منع حق ايشان را از منازل خود بيرون كنيد چه شما را قبل از مساس عده نيست تا در منزل خودشان\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nجاى دهيد و تفصيل اين مبحث و بيان مسائل متفرعه بر آن در منهج الصادقين مذكور شده\r\n يا أَيُّهَا النَّبِيُّ  اى پيغمبر برگزيده  إِنَّا أَحْلَلْنا لَكَ  بدرستيكه ما حلال كرده‌ايم براى تو  أَزْواجَكَ  زنان تو را  اللَّاتِي آتَيْتَ  آنها را كه دادهء  أُجُورَهُنَّ  مهرهاى ايشان تقتيد احلال باعطاى مهر جهت اختيار طريق افضليت است نه براى توقف حل بر آن همچنانكه تقييد احلال مملوكة بمسببية بقوله  وَ ما مَلَكَتْ يَمِينُكَ  و حلال ساخته‌ايم بر تو آنچيزيرا كه مالك شده است دست تو يعنى كنيزان تو را  مِمَّا أَفاءَ اللَّهُ عَلَيْكَ  از آنچه گردانيده است خداى تعالى بر تو از غنايم مشركان چون صفيه كه از غنايم خيبر است و ريحانه كه از غنايم بنى قريضه است و امثال ايشان از ماريه و جويرية  وَ بَناتِ عَمِّكَ  و حلال گردانيده‌ايم ترا دختران عم تو  وَ بَناتِ عَمَّاتِكَ  و دختران عمهاى تو از اولاد عبد المطلب كه از اشراف قريشند  وَ بَناتِ خالِكَ  و دختران خال تو  وَ بَناتِ خالاتِكَ  و دختران خالهاى تو از اولاد عبد مناف  اللَّاتِي هاجَرْنَ مَعَكَ  آن زنانى كه هجرت كردند با تو  وَ امْرَأَةً مُؤْمِنَةً  و زنان گرونده به خدا و رسول  إِنْ وَهَبَتْ نَفْسَها  اگر ببخشند نفس خود  لِلنَّبِيِّ  مر پيغمبر  إِنْ أَرادَ النَّبِيُّ  اگر خواهد پيغمبر  أَنْ يَسْتَنْكِحَها  آنكه طلب نكاح كند او را  خالِصَةً لَكَ  خالص كرده شده است احلال آن زن مؤمنه بر طريق مذكور خالص شدنى براى نفس تو  مِنْ دُونِ الْمُؤْمِنِينَ  بجز از مؤمنان يعنى از مخصوصان تست كه زنى را به مجرد هبه بيمهر و صيغه نكاح كنى و مؤمنان را جايز نيست مگر بصيغهء عقد يا بملك و عدول از خطاب بغيبت بلفظ نبى و تكرار آن و بعد از آن رجوع بخطاب اشعار است به آنكه اين مخصوص بآنحضرت است به جهت شرافت و نبوت و علما را اختلاف است در وقوع اين صورت و اشهر آنست كه اين هبه واقع شده از زينب بنت حزيمه انصاريه كه او را ام المساكين گويند و اين صورت در ماه رمضان بوده در سال سوم از هجرت و هشت ماه در حرم محترم آن حضرت بوده و در ربيع الاخر در سال چهارم وفات كرده و امام زين العابدين عليه السّلام فرمود كه واهبه‌ام شريك بنت جابر اسدية بوده و نزد قتادة ميمونة بنت حارث و بروايت عروة زبير خوله بنت حكيم و در تبيان گفته كه ام سهل بوده از بنى اسد و نزد اهل سير هبه از ام شريك واقع شده و دولت عقد در نيافته بعد از آن حق تعالى بيان مىكند كه شرايط عقد و قسم و حصر ازدواج و عدد معين براى مؤمنان محض حكمتست و عين مصلحت و ميفرمايد كه  قَدْ عَلِمْنا  بدرستيكه ما دانسته‌ايم  ما فَرَضْنا عَلَيْهِمْ  آنچه فرض كرده‌ايم بر امت از شرط عقد و نكاح و تعيين مهر و نفقه و وجوب قسم\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو حصر عدد  فِي أَزْواجِهِمْ  در زنان ايشان  وَ ما مَلَكَتْ أَيْمانُهُمْ  و در آنچه مالك شده است دست هاى ايشان يعنى توسعهء امر در مملوكات و ما حلال گردانيديم زنان را به تو به مجرد هبه و آن را خاصهء تو گردانيديم  لِكَيْلا يَكُونَ عَلَيْكَ حَرَجٌ  تا نباشد بر تو ضيقى و حرجى و تنگى و اثمى در آن  وَ كانَ اللَّهُ غَفُوراً  و هست خداى آمرزنده هر چيزى را كه تحرز آن متعسر است  رَحِيماً  مهربان بتوسعه در مواضعيكه مظنهء حرج باشد و يا آمرزندهء بندگان اگر بعد از وقوع ايشان در حرج توبه كنند و رحيم بر ايشان بتوسعه و عدم تكليف ما لا يطاق بر ايشان قبل از اين گذشته كه ازواج پيغمبر از او چيزى ميطلبيدند كه مقدور آنحضرت نبود آيهء تخيير نازل شد\r\nو اينجا نيز بيان آن ميفرمايد كه  تُرْجِي  باز پس دارى  مَنْ تَشاءُ مِنْهُنَّ  هر كه را ميخواهى از آن زنان و ترك مضاجعت آن نماى  وَ تُؤْوِي إِلَيْكَ  و جاى دهى بسوى خود و منضم سازى به خود بمضاجعه  مَنْ تَشاءُ  هر كه را ميخواهى از ايشان در قسمت ميان ايشان مخيرى و گويند معنى آنست كه طلاق دهى هر كه را اراده كنى و نگاهدارى هر كرا خواهى و قول اول اشهر است و در زاد المسير آورده كه ميان همهء ازواج غير از سوده كه نوبت خود را بعايشه بخشيده بود رعايت قسم ميفرمود تا آخر عمر و در كشاف آورده كه آن حضرت ارجاء فرمود از پنج زن كه سوده و صفيه و جويريه و ميمونه و ام حبيبه بود يعنى رعايت قسم ميكرد ميان ايشان و هر گاه كه ميخواست چهار تن را با خود ميگرفت بمضاجعه كه عايشه و حفصه و ام سلمه و زينب بود  وَ مَنِ ابْتَغَيْتَ  و هر كرا ميخواهى كه باز طلبى و دلجوئى كنى  مِمَّنْ عَزَلْتَ  از آنها كه با كرانه رفته از ايشان و در مضاجعه ارجا كرده  فَلا جُناحَ عَلَيْكَ  پس هيچ گناهى و تنگى نيست بر تو در اين و در وسيط گفته كه وجوب قسم بدين آيه از آنحضرت ساقط شده  ذلِكَ  اين تفويض امر ايشان بمشيت تو بر طريق سويه بدون اختصاص آن ببعضى دون بعضى  أَدْنى أَنْ تَقَرَّ أَعْيُنُهُنَّ  نزديك‌تر است به آنكه چشمهاى ايشان روشن شود  وَ لا يَحْزَنَّ  و اندوه‌ناك نشوند  وَ يَرْضَيْنَ  و خشنود باشند و راضى و شاكر  بِما آتَيْتَهُنَّ كُلُّهُنَّ  به آنچه دهى ايشان را يعنى همه چون دانستند كه آنچه تو ميكنى از از كناره كردن و جا گرفتن و عزل كردن و طلبيدن زنان بمضاجعة بفرمان حق است ملول نميشوند و گردن مينهند  وَ اللَّهُ يَعْلَمُ  و خداى ميداند  ما فِي قُلُوبِكُمْ  آنچه در دلهاى شماست پس اجتهاد كنيد در احسان اين وعيد است كسى را كه راضى نباشد به آنكه حق تعالى آن را بمشيت رسول تفويض كرده  وَ كانَ اللَّهُ عَلِيماً  و هست خداى دانا بضماير بندگان  حَلِيماً  بردبار كه تعجيل نكند\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبعقوبة مجرمان و اختلاف اقوال مفسران در اين آيه در منهج الصاقين توان يافت\r\nو بعد از نزول آيه تخيير چون ازواج اختيار خدا و رسول كردند و اطاعة نمودند آيه آمد كه چون امتثال حكم خدا و رسول نمودند و ترك مقترحات كردند  لا يَحِلُّ لَكَ النِّساءُ  حلال نباشد مر ترا زنان ديگر  مِنْ بَعْدُ  از پس آن نه زن كه در عقد تواند چه تسعه در حق تو چون اربعه است در حق امت  وَ لا أَنْ تَبَدَّلَ  و حلال نيست آنكه بدل كنى  بِهِنَّ  بديشان  مِنْ أَزْواجٍ  از زنان ديگر به اين كه يكى از آنها را طلاق دهى و بجاى او ديگرى را نكاح كنى  وَ لَوْ أَعْجَبَكَ  و اگرچه بشكفت آرد ترا  حُسْنُهُنَّ  خوبى ايشان  إِلَّا ما مَلَكَتْ يَمِينُكَ  مگر آنچه مالك شود دست تو يعنى به تصرف در آيد بطريق ملكيت از كنيزان  وَ كانَ اللَّهُ  و هست خداى  عَلى كُلِّ شَيْءٍ  بر همه چيزها  رَقِيباً  نگاه‌بان پس تحفظ امر خود كنيد و از آنچه بر شما حلال نيست تعدى مكنيد و مراقبت عبارتست از دانا و بينا دانستن حق در نهان و آشكارا بادب و حرمت زيستن و هر كه از اسرار غيبى حق آگاه گشت او را از مراقبة حال خود چارهء نيست در كنز العرفان آورده كه نزد بعضى اين آيه منسوخ است به آيه انا احللنا لك الايه و اين فتوى اصحاب ماست و نزد بعضى به آيه  تُرْجِي مَنْ تَشاءُ  و اين هر دو آيه اگرچه در قراءت مقدم واقع شده‌اند اما در انزال مسبوقند مانند آيه عدة و بعد از نزول اين آيه بر آنحضرت مباح شد آنچه ميخواست و اينكه از بعضى اهل تفاسير روايتست كه رسول خدا از دنيا بيرون نرفت تا آنكه زنان ديگر بر او حلال شدند مويد اينست آورده‌اند كه چون حضرت رسالت صلّى اللّه عليه و آله و سلّم زينب را به حكم حق سبحانه و تعالى قبول كرد وليمه ترتيب نموده و مردمان را طلبيده دعوت مستوفى داد چنان كه گذشت و چون طعام خوردند مردمان بسخن گفتن مشغولشدند و زينب در گوشهء خانه روى به ديوار نشسته بود و حضرت بسبب حبى كه بمجالست زينب داشت ميخواست كه مردم بروند و ايشان بمكالمه مشغول شوند كه مجلس مطول شد و آخر خود از مجلس برخاست و برفت و اكثر صحابه بتبعيت او برخاستند و برفتند و سه كس مانده همچنان سخن از هر طرت ميگفتند حضرت بدر خانه آمد و شرم مىداشت كه ايشان را عذر خواهد بعد از انتظار بسيار كه خلوت شده به خانه زينب درآمد\r\nو انس بن مالك خواست كه به خانه زينب درآيد حضرت پرده بر در حجره فرا گرفت و آيه حجاب نازلشد كه  يا أَيُّهَا الَّذِينَ آمَنُوا  اى آنكسانى كه گرويده‌ايد به خدا و رسول  لا تَدْخُلُوا بُيُوتَ النَّبِيِّ  در ميائيد بخانهاى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nپيغمبر  إِلَّا أَنْ يُؤْذَنَ لَكُمْ  مگر آنكه دستورى داده شويد يعنى شما را بخوانند  إِلى طَعامٍ  به خوردن طعام  غَيْرَ ناظِرِينَ  در حالتى كه غير منتظر باشيد يعنى انتظار مبريد  إِناهُ  وقت طعام را جمعى بودند كه محافظت وقت طعام ميكردند و چون وقت آن ميرسيد و اثر دود از دولتخانه نبوى ظاهر ميشد مىآمدند و مىنشستند حكم شد كه چون در رويد منتظر آن مباشيد كه طعام برسد  وَ لكِنْ إِذا دُعِيتُمْ  و ليكن چون خوانده شويد  فَادْخُلُوا  پس درآييد  فَإِذا طَعِمْتُمْ  پس چون طعام خورديد  فَانْتَشِرُوا  پس پراكنده شويد و مكث مكنيد اين خطاب است به كسانى كه منتظر طعام رسول بودند و بجهة آن بر در خانهء مىنشستند و اگر نه هيچكس را جايز نبود كه بجهة غير طعام نيز در خانهء او در آيد و لبث نمايد بدون اذن وى  وَ لا مُسْتَأْنِسِينَ  و ديگر در مياييد در بيوت وى در حالتى كه آرام گرفتگان باشيد  لِحَدِيثٍ  براى سخن يكديگر  إِنَّ ذلِكُمْ  بدرستيكه درنك شما بعد از طعام و طول سخن گفتن شما  كانَ يُؤْذِي النَّبِيَّ  هستكه ميرنجاند پيغمبر را  فَيَسْتَحْيِي مِنْكُمْ  پس شرم ميدارد از شما كه گويد بيرون رويد  وَ اللَّهُ لا يَسْتَحْيِي  و خدا شرم ندارد  مِنَ الْحَقِّ  از راست گفتن يعنى اخراج شما حق است پس سزاوار آنست كه بجهة حيا ترك كرده نشود همچنانكه حق تعالى ترك اظهار حق نفرموده به جهت حيا و امر كرد باخراج شما پس براى تعظيم رسول خود نهى دخول شما نمود به خانه او بدون اذن او و منع شما نمود به آنچه موجب اذية و كراهيت آن حضرت است مجاهد روايت كرده از عايشه كه من با رسول خدا طعام ميخوردم عمر پيدا شد رسول او را بطعام خوردن دعوت كرد وى بيامد و بطعام خوردن مشغول شد و در اثناى طعام خوردن انگشتش بانگشت من خورد رسول را از اين كراهت آمد آيهء حجاب نازل شد كه بدون اذن وى به خانه رسول مرويد كه موجب اذيت و كراهت رسول است  وَ إِذا سَأَلْتُمُوهُنَّ  و چون خواهيد از زنان پيغمبر  مَتاعاً  چيزى كه بدان متمتع و انتفاع گيريد از امتعه و اقمشه خانه  فَسْئَلُوهُنَّ  پس بخواهيد از ايشان آن را  مِنْ وَراءِ حِجابٍ  از پس پرده  ذلِكُمْ  آن سؤال شما از پس حجاب  أَطْهَرُ  پاكيزه‌تر است و پاك‌تر  لِقُلُوبِكُمْ  مر دلهاى شما را  وَ قُلُوبِهِنَّ  و دلهاى زنان را از ريبت و تهمت و از خواطر شيطانيه و هواجس نفسانيه از ابن عباس مرويستكه مردى از اصحاب گفت اگر\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nرسول خدا رحلت نمايد من عايشه را بنكاح خود درآوردم مقاتل گفته كه اينكس طلحه بن عبد اللّه بود كه ميگفت محمد نهى مىكند ما را از آنكه با دختران عم خود سخن گوئيم مگر در پس پرده و اللّه كه اگر بميرد عايشه را بزن كنم و ابو حمزهء ثمالى فرموده كه دو مرد از اصحاب گفتند كه آيا محمد زنان ما را نكاح تواند و ما زنان او را نكاح نتوانيم كرد و اللّه كه اگر محمد بميرد ما زنان او را نكاح كنيم و مراد از اينها يكى عايشه بود و يكى ام سلمه حق تعالى آيه كه  وَ ما كانَ لَكُمْ  و نرسد و نسزد مر شما را  أَنْ تُؤْذُوا رَسُولَ اللَّهِ  آنكه برنجانيد فرستاده خداى را و بكنيد آنچه از آن كاره باشد  وَ لا أَنْ تَنْكِحُوا  و نشايد شما را كه نكاح كنيد  أَزْواجَهُ  زنان او را  مِنْ بَعْدِهِ  از پس وفات او يا بعد از آن كه طلاق داده باشد  أَبَداً  هرگز  إِنَّ ذلِكُمْ  بدرستيكه ايذاى آنحضرت و نكاح ازواج او  كانَ عِنْدَ اللَّهِ  هست نزديك خداى  عَظِيماً  گناه بزرك زيرا كه حرمت آن حضرت لازم است در حال حيوت او و بعد از وفات او بلكه حيات و ممات او در اداى تعظيم حقوق يكسانست چه خلعت خلافت عظمى در حين حيات و لباس شفاعة كبرى بعد از وفات بر بالاى اعتدال او دوخته است و اين آيه نيز دلالة مىكند بر خاصه ديگر مر حضرت رسالت را و آن عدم نكاح ازواج است بعد از وفات باجماع علما\r\nمرويست كه همچنانكه بعضى از اصحاب ميگفتند كه اگر حضرت پيغمبر را وفات رسد ما عايشه را بخواهيم چنان كه گذشت و بعضى ديگر اينمعنى را در دل داشتند و به زبان نمىآوردند حق تعالى فرمود  إِنْ تُبْدُوا شَيْئاً  اگر آشكارا كنيد چيزيرا يعنى نكاح بعضى از امهات مؤمنات و به زبان بگوئيد  أَوْ تُخْفُوهُ  يا پنهان داريد آن را در دل و به زبان نياريد  فَإِنَّ اللَّهَ كانَ  پس بدرستى كه خداى هست  بِكُلِّ شَيْءٍ  به همه چيزى از سر و علانيه  عَلِيماً  دانا و بدان شما را سزا خواهد داد و در اين آيه تهديد عظيمست بر تزوج بازواج پيغمبر صلّى اللّه عليه و آله و سلّم\r\nو بعد از آن بجهة وجوب رعاية تعظيم و حرمت آنحضرت در حين حيات و ممات و در خبر است كه چون آيه حجاب نازل شد زنان پرده فرو گذاشتند آباء و ابناء و اقارب ايشان گفتند يا رسول اللّه چون حكم نازلشد كه زنان پرده نشين شوند ما نيز از پس حجاب بايشان گفت و شنيد بايد كرد آيه نازلشد كه  لا جُناحَ عَلَيْهِنَّ  هيچ گناهى نيست بر زنان  فِي آبائِهِنَّ  در روى نمودن بپدران خود  وَ لا أَبْنائِهِنَّ  و نه پسران خود  وَ لا إِخْوانِهِنَّ  و نه به\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبرادران خود  وَ لا أَبْناءِ إِخْوانِهِنَّ  و نه بپسران برادران خود  وَ لا أَبْناءِ أَخَواتِهِنَّ  و نه بپسران خواهران خود  وَ لا نِسائِهِنَّ  و نه بر زنان ايشان يعنى زنان مؤمنهء كه از جنس ايشان باشند نه زنان يهود و نصارى چه ايشان بجهة عدم ديانة وصف زنان اهل ايمان ميكنند نزد ازواج خود و اين قول ابن عباس است و گويند مراد جميع زنانند  وَ لا ما مَلَكَتْ أَيْمانُهُنَّ  و نه به آنچه او را مالك است دستهاى ايشان يعنى از كنيزان نه بندگان چنان كه در سورهء نور مذكور شد  وَ اتَّقِينَ اللَّهَ  و بترسيد اى زنان از خداى و پرده از روى خود بر مداريد مگر بدين گروه يا از جميع معاصى بپرهيزيد  إِنَّ اللَّهَ كانَ  بدرستى كه خداى هست  عَلى كُلِّ شَيْءٍ  بر همه چيزها از افعال و اقوال شما و غير آن  شَهِيداً  گواه و هر چه در خاطر و باطن گذرد آگاه باشد و عدم ذكر عم و خال به جهت آنست كه بمنزلهء والدين‌اند و لهذا حق تعالى عم را باب تسميه فرموده در آيه كريمهء  وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ  عم يعقوب بوده و چون از فحواى آيات مذكوره و افتتاح سوره بلفظ نبى كه مشعر است بر علو مرتبه و مزيت رفعة پيغمبر صلّى اللّه عليه و آله و سلّم و التزام شرايط و وظايف سيد عالم صلّى اللّه عليه و آله و سلّم مفهوم مىشود و در عقب آن ايراد آيتى نمود كه مشعر است بر كمال عناية در بارهء آنحضرت\r\nو فرمود  إِنَّ اللَّهَ  بدرستيكه خداى  وَ مَلائِكَتَهُ  و فرشتگان او  يُصَلُّونَ  درود ميفرستند  عَلَى النَّبِيِّ  بر پيغمبر عاليمقدار  يا أَيُّهَا الَّذِينَ آمَنُوا  اى آنكسانى كه گرويده‌ايد به خدا و رسول  صَلُّوا عَلَيْهِ  صلاة دهيد بر وى  وَ سَلِّمُوا  و سلام گوييد  تَسْلِيماً  سلام گفتنى يا تسليم نماييد خود را و انقياد او را مرعى داريد صلوات از حق تعالى رحمتست و از غير او طلب رحمت و نزد جمعى او جانب او رحمة و از ملائكه استغفار و از مؤمنان دعا و مراد اينجا اعتناست باظهار شرف و رفع شان حضرت رسالت صلّى اللّه عليه و آله و سلّم و گفته‌اند معنى اللهم صل على محمد اينست كه بار خدايا تعظيم كن محمد را در دنيا باعلاء دين و اظهار دعوة بطريق يقين و اعظام ذكر و ابقاى شريعة و در آخرت بقبول شفاعة او در شان امة او و تضعيف ثواب و اظهار فضل او بر اولين و آخرين و تقديم او بر كافه انبيا و مرسلين و لهذا گفته‌اند كه تعظيم و تكريم حق تعالى محمد را بكريمه ان اللّه و ملائكته يصلون على النبى زياده است از تعظيم آدم بسجود - از كعب بن عجزه روايتست كه بعد از نزول اين آيه گفتيم يا رسول اللّه ما ميدانيم كه سلام را چگونه كنيم كيفيت صلاة را بيان فرمائيد فرمود كه بگوئيد اللهم صل على محمد و آل محمد كما صليت على ابراهيم و آل ابراهيم انك حميد مجيد و بارك على محمد و آل محمد\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nكما باركت على ابراهيم و آل ابراهيم انك حميد مجيد بعد از آن فرمود كه حق تعالى دو فرشته را بر اين موكل گردانيده تا هر جا كه نام من برند و صلوات بر من فرستند آن دو فرشته گويند غفر اللّه لك خداى ترا بيامرزد و خدا و فرشتگان آمين گويند و اگر بر من صلوات ندهند آن فرشتگان گويند لا غفر اللّه لك خدا نيامرزد ترا و فرشتگان آمين گويند - و از عبد اللّه مسعود رواية كرده‌اند كه هر كه صلوات فرستد بايد كه آن بوجه احسن باشد گفتند يا بن مسعود طريق آن را بما تعليم فرماى گفت بگوئيد كه اللهم اجعل صلواتك و رحمتك و بركاتك على سيد المرسلين و امام المتقين و خاتم النبيين محمد عبدك و رسولك و امام الدين و قائد الخير و رسول الرحمة اللهم ابعثه مقاما محمودا يغبطه الاولون و الاخرون اللهم صل على محمد و آل محمد كما صليت على ابراهيم و آل ابراهيم انك حميد مجيد - انس بن مالك از ابى طلحه نقل كرده كه گفت روزى نزد پيغمبر رفتم آنحضرت را بسيار شادان و فرحناك يافتم گفتم يا رسول اللّه ترا در هيچ روزى به اين مرتبه خوشحال نديدم كه امروز ديدم فرمود چگونه خوشحال و شادان نباشم كه اكنون جبرئيل نزد من آمده بود و گفت حق تعالى فرمود كه هر كه يك بار بر تو صلوات دهد من بجهة او ده بار صلوات فرستم و ده سيئة از او محو كنم و ده حسنه براى او بنويسم - و در عدة الداعى مذكور است كه ابو بصير از ابو عبد اللّه عليه السّلام روايت كرده كه رسول خدا صلّى اللّه عليه و آله و سلّم فرموده كه هر كه نزد او نام من مذكور شود او صلوات بر من نفرستد حق تعالى او را از راه بهشت دور گرداند ابن قداح از ابى عبد اللّه عليه السّلام روايت كرده كه مردى دست زده بود بدر خانه كعبه و ميگفت اللهم صل على محمد آنحضرت فرمود كه صلوات را منقطع و دنبال بريده مساز و در حق ما ظلم مكن و بگو كه اللهم صل على محمد و اهل بيته و عبد اللّه ابن نعيم روايت كرده ابى كه عبد اللّه عليه السّلام را گفتم كه من در خانه خدا ميروم و به غير از صلوات چيزى ديگر نميدانم فرمود بدانكه افضل از تو از آن بيرون نيايد - و جابر از ابى جعفر روايت كرده كه بندهء از بنده‌گان خدا در آتش دوزخ مدة هفتاد خريف معذب بود و خريف بمعنى هفتاد سال است ( كذا ) و در اين مدت استغاثه ميكرد به خدا و او را سوگند ميداد تا او را از عذاب دوزخ برهاند مژدهء را حتى به او نمىرسيد گفت به حق محمد و اهل بيته لما رحمتنى بار خدايا به حق محمد و اهل بيت او كه بر من رحمة كن بجبرئيل وحى رسيد كه فرود آى بسوى بندهء من و او را از دوزخ بيرون آر گفت يا إله العالمين چگونه در نزد او روم كه در ميان آتش است خطاب آمد كه من آتش را امر كرده‌ام تا بر تو سرد و سلامة باشد گفت خدايا اين بنده در كدام موضع باشد در دوزخ ندا رسيد كه در چاهيست از سجين پس در آن هبوط كرد ديد كه روى او را بقدم بسته‌اند\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nبزنجير آتشين و بشدت عذاب گرفتار است به او گفت كه چند سالست كه در آتش دوزخ گرفتارى گفت نميدانم و از غايت درازى مدت و شدت عذاب او را نميتوانم شمرد پس آن را از آن بيرون آورد حق تعالى به او ندا كرد كه اى بندهء من چند بار به من استغاثه كردى و سوگند دادى گفت بجهة كثرة عدد آن نميتوانم تعداد كرد حق تعالى فرمود بعزت و جلال خودم سوگند كه اگر محمد و اهلبيت او را وسيلهء نجات خود نميكردى من مدة مكث ترا در دوزخ درازتر ميگردانيدم و ليكن بر خود واجب گردانيدم كه هيچ بندهء مطلوب خود را از من سؤال نكند بوسيلهء محمد و اهلبيت او مگر كه آنچيز كه كرده باشد آن را بيامرزم پس امروز از سر گناه تو درگذشتم و عفو كردم ترا - سلمان فارسى روايت كرده كه از پيغمبر صلّى اللّه عليه و آله و سلّم شنيدم كه گفت حق تعالى ببندگان خطاب مىكند كه آيا هيچكس نيست مر شما را كه عرض حوائج يا گناه خود نمايد بوسيلهء شخصى كه او نزد من گراميست تا به جهت اين شخص كه مكرم و مقربست نزد او انجاح او نمايد بدانيد كه اكرم خلق بر من و افضل ايشان نزد من محمد است و برادر او على و از بعد او ائمهء هدى كه وسايلند به من پس هر كه بوسيلهء محمد و آل محمد حاجت خود را از من طلبد كه آن وصول منفعت باشد و يا دفع بليه و مضرت از او من رواگردانم بهتر و نيكوتر از آنكه استشفاع نمايند با عز خلق نزد شخصى تا آن شخص بجهة اين انجاح آن نمايد و قومى از اهل نفاق كه اين حديث را از سلمان شنيدند بر سبيل استهزاء به او گفتند يا ابا عبد اللّه چرا اقتراح نميكنى از خدا بوسيلهء محمد و آل او تا ترا از اغنياى مدينه گرداند سلمان جواب داد كه من بوسيلهء ايشان از خدا سؤال كردم آنچيزيرا كه انفع و افضل از جميع دنيا است و آن سؤال من بود از خداى تعالى بوسيلهء ايشان به آنكه زبان ذكر به من كرامت فرمايد تا ثناى او گويم بازاء آلاى او و قوة بدنى به من عطا فرمايد تا متحمل مصايب توانم شد و او سبحانه اجابت ملتمس من نمود كه صد هزار بار افضل از همه دنياست و خيرات و ميراث - و محمد بن بابويه باسناد صحيح از امام جعفر صادق عليه السّلام روايت كرده كه در ايام سلطنت يوسف روزى زليخا از حاجيان بارگاه او اجازت خواست تا نزد او رود ويرا گفتند مبادا از جانب او آسيبى به حال تو رسد به جهت آنچه ميان تو و او واقع شده زليخا گفت من نميترسم از كسى كه او از خدا ميترسد چون بر يوسف داخل شد يوسف او را گفت اى زليخا چرا رنك تو متغير شده جواب داد الحمد للّه سپاس مر خداى را كه پادشاهان را به جهت معصيت بنده گرداند و بندگانرا به جهت طاعت پادشاه گفت اى زليخا ترا چه بر آن داشت كه معصيت از تو صادر شد گفت نيكوئى روى تو فرمود پس تو چه حال داشته باشى وقتى كه پيغمبرى را ببينى كه او را محمد گويند در آخر الزمان كه روى او از روى من زيباتر و مليح‌تر باشد و خلق او از خلق من بهتر و سماحت و جوانمردى او از من بيشتر زليخا گفت راست\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nگفتى و يوسف فرمود از كجا دانستى كه من راست گفتم گفت به جهت آنكه چون نام او ياد كردى دوستى او در دل من جاى گرفت حق تعالى بيوسف وحى كرد كه بتحقيق كه او راست گفت من او را دوست خود گرفتم به جهت دوستى او با محمد پس امر كرد بيوسف كه متزوج شويد با هم و از اينجا معلوم شد كه به مجرد ذكر آنحضرت و توسل بدون صلوات بر او موجب انجاح مرام و مقاصد مىشود چه جاى آنكه بواسطهء صلوات بر او و اهل بيت او متوسل شوند بايشان به اين نوع كه اللهم به حق محمد و آل محمد افعل بي كذا و كذا - جابر انصارى از ابو عبد اللّه عليه السّلام روايت كرده كه فرشتهء از فرشتگان از حق تعالى درخواست تا شنيدن آواز بندگانرا به او كرامت فرمايد حق تعالى اين مرتبه را به او داد كه هرچه بندگان گويند او شنود تا روز قيامت هيچ بندهء مؤمن نگويد كه صلى اللّه على محمد و آل محمد و سلم مگر كه اين فرشته گويد و عليك السلام و بعد از آن آن پيغمبر را گويد فلان بندهء مؤمن بر تو سلام ميفرستد آنحضرت گويد و عليه السّلام يعنى رحمت خداى بر او باد و از امير المؤمنين عليه السّلام مرويست كه قوة سمع اصوات عباد را به چهار مخلوق داده‌اند و آنها حضرت رسالتست و جنت و نار و حور عين پس هر گاه بنده فارغ شود از نماز بايد كه صلوات بر آن حضرت فرستد و سؤال جنت كند از حضرت عزت و استعاذهء نمايد از نار و سؤال تزوج كند بحور عين چه هر گاه بر رسول و آل او صلوات دهد دعاى او مستجاب شود و هركه سؤال جنت كند جنت گويد بار خدايا آنچه بنده ميطلبد به او ده و هر كه از آتش دوزخ زنهار خواهد آتش گويد خداوندا آنچه بنده زنهار ميخواهد ويرا از آن زنهار ده و هر كه سؤال حوريان كند گويند بار خدايا عطا كن آنچه از تو طلبيده - و محمد بن مسلم از حضرت امام محمد باقر عليه السّلام و امام جعفر صادق عليه السّلام نقل كرده كه هيچ چيز در ترازوى اعمال ثقيل‌تر از صلوات بر محمد و آل محمد نيست بتحقيق كه در روز حساب عمل مرديرا در ترازوى اعمال وى نهند راجح نشود مگر صلواتى را كه آنمرد بر محمد و آل محمد فرستاده باشد در كفه ترازوى عمل وى نهند راجح گردد و هشام بن سالم از ابو عبد اللّه عليه السّلام روايت كرده كه فرمود دعاى داعى هميشه در پرده باشد يعنى مستجاب نگردد تا آنكه بر محمد و آل محمد صلوات دهد و نيز از آنحضرت مرويست كه هر كه دعا كند و ذكر پيغمبر نكند آندعا بر بالاى سر او پرواز كند و به آسمان نرود كه موضع قبول اجابتست مگر بذكر آنحضرت و آل او پس چون داعى متذكر بنام عافيت فرجام ايشان بود بمرتبهء قبول رسد و نيز از آنحضرت منقول است كه هر كرا بخداى تعالى حاجتى باشد بايد كه ابتدا كند بصلوات دادن بر محمد و آل محمد و بعد از آن حاجت خود را از او بخواهد و ختم نمايد بصلوات دادن بر محمد و آل محمد پس بتحقيق كه حق تعالى از آن بزرگوارتر و كريم‌تر است كه دو طرف دعا را اجابت كند و ميان آن را واگذارد\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nچه صلوات بر محمد و آل محمد در حجاب نميماند و در معرض قبول ميافتد و بواقى تفاصيل اخبار و روايات در صلوات بر محمد و آل او و احكام متفرعه بر آن در منهج الصادقين بوجه دلپذير سمت تحرير يافته\r\nو بعد از بيان صلوات كه مشعر است بر تعظيم و تكريم و رفعت‌شان آن قدوهء عالميان تهديد كسانى مىكند كه در صدد ايذا و آزار وى ميشوند بدست و زبان و ميفرمايد كه  إِنَّ الَّذِينَ  بدرستيكه آنان كه  يُؤْذُونَ اللَّهَ وَ رَسُولَهُ  ميرنجانند خدايرا و رسول او را يعنى مرتكب امرى ميشوند كه موجب كراهت خدا و رسول است از كفر و معاصى يا ايذا ميرسانند او را به زبان كه سخنان نالايق و ناروا و ناسزا در حق او ميگويند چنان كه وى را بساحر و شاعر و مجنون لقب مينهند و غير آن از اقوال باطله بر او اطلاق ميكنند و الم بر لب و دندان مباركش ميرسانند و از ايذا و آزار و اهانت آنحضرت پشيمان نميشوند  لَعَنَهُمُ اللَّهُ  دور گرداند خدا ايشان را از رحمت خود  فِي الدُّنْيا وَ الْآخِرَةِ  در سراى دنيا و آخرت  وَ أَعَدَّ لَهُمْ  و آماده گرداند بر ايشان در عقبا  عَذاباً مُهِيناً  عذابى خوار كننده - در مجمع البيان از حاكم ابو القاسم حسكانى روايت كرده كه او باسانيد معتبره روايت كرده از ابو خالد واسطى كه گفت زيد بن على بن الحسين عليه السّلام خبر داد كه حديث كرد مرا على بن الحسين بن على و او از امير المؤمنين على بن أبي طالب عليه السّلام كه او فرمود كه حديث فرمود به من حضرت رسالت صلّى اللّه عليه و آله و سلّم كه اى على هر كه سر موئى بر تو ايذا رساند بتحقيق كه به من ايذا رسانيده و هر كه به من ايذا رسانيد بتحقيق كه به خدا ايذا رسانيده و اينحديث در صحيح بخارى و مسند احمد و غير آن از كتب مخالفين مسطور است پس مقرر است كه بنابراين حديث مشهور انا و على من نور واحد و حديث يا على دمك دمى و لحمك لحمى و من ابغضك ابغضنى و من ابغضنى ابغض اللّه و آيهء كريمهء انفسنا و انفسكم هر كه ضرر و ايذا به آن قدوهء اوصيا رسانيده از غصب حق او و غير آن از افعال و اقوال موذيه بلا شك ضرر و ايذا به سيد انبيا رسانيده باشد و هر كه ايذا بوى رسانيده بحقتعالى رسانيده و هر كه ايذا به او سبحانه رسانيده مستوجب لعن ابدى و عقاب سرمديست - و نيز در كتب مذكوره آمده كه حضرت رسالت صلّى اللّه عليه و آله و سلّم در حق فاطمه ( ع ) فرمود كه فاطمه پاره‌ايست از من هر كه ايذا رساند به او به من ايذا رسانيده و هر كه ايذا رساند مرا به خدا ايذا رسانيده - و نيز در كتب مسطوره وارد است كه پيغمبر صلّى اللّه عليه و آله و سلّم در حق امام حسن و امام حسين فرمود كه حسن و حسين سيد جوانان اهل بهشتند هر كه آنها را دوست داشته مرا دوست داشته و هر كه ايشان را در غضب آورد مرا در غضب آورده پس بنابراين كسانى كه ايذا باهل بيت ابرار رسانيده‌اند و حق ايشان را غصب كرده‌اند ايذا به آن حضرت رسانيده‌اند و\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nايذاى آن حضرت همان ايذاى حق تعالى است كه مستلزم لعنت و عقوبت دائمى است و عذاب اليم\r\n وَ الَّذِينَ يُؤْذُونَ الْمُؤْمِنِينَ  و آنان كه ميرنجانند مردان مؤمن را  وَ الْمُؤْمِناتِ  و زنان مؤمنه را  بِغَيْرِ مَا اكْتَسَبُوا  به غير آنچه كرده‌اند يعنى به غير خيانتى كه مستوجب آن باشد  فَقَدِ احْتَمَلُوا  پس هر آينه برداشته‌اند اين موديان  بُهْتاناً  وزر و دروغى بزرك را  وَ إِثْماً مُبِيناً  و گناهى هويدا يعنى سزاوار عقوبت بهتان و مستحق عذاب ظاهر و هويدا و نمايان در انوار و كشاف و غيره مذكور است كه آيه در شأن منافقان فرود آمده كه بكلمات نالايق حضرت مرتضى على عليه السّلام را ميرنجانيدند در حديث آمده كه بر شما باد كه احتراز كنيد از ايذاى اهل ايمان بتحقيق كه حق تعالى به جهت آن در غضب ميآيد و خشمناك مىشود از ضحاك منقولست كه بعضى متهتكان در شب بيرون ميآمدندى و بعضى زنان چون به قضاى حاجت رفتندى بر عقب ايشان روا نشدندى و انگشت بر ايشان زدندى اگر از ايشان بايستادى مراد خود از او حاصل كردندى و اگر ايشانرا زجر كردندى بگريختندى زنان اينحال را بشوهران بازگفتندى شوهران رسول را از اين حال خبر دادند حق تعالى آيه مذكوره را نازل ساخت و از كلبى نيز روايت است كه آيه در شأن زانيانست كه شبها بر سر راهها نشستندى و دست تعدى در دامن كنيزان رسانيدندى و سدى رواية كرده كه در آنوقت علامة حرايران بود كه در سر راه سر پوشيده رفتندى و جوارى سر برهنه بودندى\r\nو چون اين بدكاران از سر پوشيدن تحاشى مينمودند لا جرم اين آيه آمد كه  يا أَيُّهَا النَّبِيُّ  اى پيغمبر برگزيده  قُلْ لِأَزْواجِكَ  بگو مر زنان خود را  وَ بَناتِكَ  و دختران خود را  وَ نِساءِ الْمُؤْمِنِينَ  و زنان مؤمنان را كه بوقت بيرون رفتن از خانهء  يُدْنِينَ  نزديك گردانند و فرو گذارند  عَلَيْهِنَّ  بر رويها و بدنهاى خود  مِنْ جَلَابِيبِهِنَّ  از چادرهاى خود يعنى وجوه و ابدان خود را بدان بپوشند  ذلِكَ  آن پوشيدن سر و روى  أَدْنى أَنْ يُعْرَفْنَ  نزديك تر است به آنكه بشناسند ايشان را بصلاح و عفت تا متميز شوند بآزادى و به جهت آن زانيان متعرض ايشان نشوند  فَلا يُؤْذَيْنَ  پس ايذا كرده نشوند يعنى زانيان تعرض نكنند بايشان  وَ كانَ اللَّهُ غَفُوراً  و هست خداى آمرزنده گناهان گذشته چون توبه كنند  رَحِيماً  مهربان كه مصلحت بندگان بايشان بيان مىكند\r\nپس در توعيد و تهديد اهل نفاق و زانيان بيان مىكند كه  لَئِنْ لَمْ يَنْتَهِ الْمُنافِقُونَ  اگر باز نه‌ايستند منافقان از آزار پيغمبر و كيد نمودن با او  وَ الَّذِينَ  و برنگردند آنان كه  فِي قُلُوبِهِمْ مَرَضٌ  در دلهاى ايشان بيماريست يعنى فساق از قصد زنان و ميل فواحش و ايذاى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمؤمنان و  الْمُرْجِفُونَ  و اگر ترك نكنند خبردهندگان اراجيف يعنى آنانيكه خبرهاى بد ميافكنند  فِي الْمَدِينَةِ  در مدينه از لشگريان اسلام كه بغزا رفته‌اند و ميگويند ايشان منهزم شده‌اند و مقتول گشته به جهت آنكه كسر قلوب مومنان مىشود و غمگين ميگردند و مانند آن از اراجيف  لَنُغْرِيَنَّكَ بِهِمْ  هر آينه برگماريم يعنى امر كنيم ترا بقتال ايشان و اجلاى ايشان از اوطان و يا به آن چيزى كه مضطرب سازد ايشانرا بطلب جلا و غير آن از افعالى كه ايشانرا غمگين سازد  ثُمَّ لا يُجاوِرُونَكَ  پس مجاوره و همسايگى نكنند با تو  فِيها إِلَّا قَلِيلًا  در مدينه مگر زمانى اندك چه در اندك فرصتى مستاصل كردند\r\n مَلْعُونِينَ  در حالتى كه در لعنت خدا ماندگان‌اند و راندگان از رحمة  أَيْنَما ثُقِفُوا  هرگاه يافت شوند ايشان  أُخِذُوا  گرفته شوند بايد كه گرفته شوند هر جا كه يافت شوند  وَ قُتِّلُوا  و كشته گردند يعنى بايد كه بكشند ايشانرا  تَقْتِيلًا  كشتنى بخوارى و زارى و بر اقبح وجوه\r\nاز قتادهء مرويست كه منافقان خواستند كه نفاق خود را ظاهر سازند چون اين آيه شنيدند از آن خايف شدند و كفر خود را پنهان كردند  سُنَّةَ اللَّهِ  سنت نهاده است خداى قتل منافق مرجف را سنت نهادنى  فِي الَّذِينَ خَلَوْا  در ميان آنان كه گذشته‌اند  مِنْ قَبْلُ  پيش از اين يعنى مقرر كرده در امم ماضيه كه انبيا بكشند منافقان عهد خود را  وَ لَنْ تَجِدَ  و نيابى تو  لِسُنَّةِ اللَّهِ  مر سنت و طريق خدايرا  تَبْدِيلًا  بدل كردنى و تغيير دادنى يعنى هرگز او سبحانه تغيير ندهد سنة خود را يا قادر نباشد كسى كه تبديل آن نمايد\r\nآورده‌اند كه مشركان بر سبيل استهزا سؤال ميكردند از سيد عالميان كه بگو قيامة در چه وقت قايم شود حق تعالى فرمود كه  يَسْئَلُكَ النَّاسُ  ميپرسند ترا مردمان يعنى كفار باستهزا  عَنِ السَّاعَةِ  از ساعهء رستخيز يعنى وقت قيام آن  قُلْ  بگو اى محمد كه  إِنَّما عِلْمُها  جز اين نيست كه وقت دانستن قيامة  عِنْدَ اللَّهِ  نزد خداست و هيچ ملك مقرب و پيغمبر مرسل را بر آن اطلاع نداده  وَ ما يُدْرِيكَ  و چه چيز دانا گردانيد ترا يعنى مطلقا نميدانيد  لَعَلَّ السَّاعَةَ  شايد كه آمدن قيامة  تَكُونُ قَرِيباً  باشد نزديك در اين تهديد است مر مستعجلان آن را و اسكات متعنتان\r\n إِنَّ اللَّهَ  بدرستى كه خداى  لَعَنَ الْكافِرِينَ  لعنت كرده است و راند از رحمت خود ناگرويدگان را كه منكران حشرند\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nو اعتقاد بروز قيامة ندارند  وَ أَعَدَّ لَهُمْ  و آماده كرده براى ايشان  سَعِيراً  آتشى افروخته\r\n خالِدِينَ فِيها  در حالتى كه جاويد باشند در آن و به هيچ وجه از آنجا بيرون نيايند  أَبَداً لا يَجِدُونَ وَلِيًّا وَ لا نَصِيراً  هرگز نيابند دوستى كه آنها را بيرون آورند از آتش دوزخ و نه مددكارى كه عذاب از ايشان بازدارد\r\n يَوْمَ تُقَلَّبُ وُجُوهُهُمْ  روزى كه گردانيده شود رويهاى ايشان  فِي النَّارِ  در آتش دوزخ از جهتى به جهتى به اين وجه كه گاهى ايشان را بر پشت خوابانند و گاهى به روى افكنند مانند گوشت در وقت بريان در آتش گردانند يا به جهت غليان گاهى روى ايشان در بالا باشد و گاهى در پايين مانند گوشت در ديك جوشان و متغير گردد وجوه ايشان از حالى بحالى و هيئتى بهيئتى و يا ايشانرا نگونسار در اندازند بدوزخ  يَقُولُونَ يا لَيْتَنا  و گويند ايكاش ما  أَطَعْنَا اللَّهَ  فرمان ميبرديم خدايرا در اوامر و نواهى  وَ أَطَعْنَا الرَّسُولَا  و فرمان بردارى ميكرديم پيغمبر را تا به اين عذاب معذب نمىشديم و به اين محنت گرفتار نمىگشتيم\r\n وَ قالُوا رَبَّنا  و گويند اتباع و ارذال قوم كه اى پروردگار ما  إِنَّا أَطَعْنا سادَتَنا  بدرستى كه ما فرمان برديم مهتران قبايل خود را  وَ كُبَراءَنا  و بزرگان و پيشوايان خود را  فَأَضَلُّونَا السَّبِيلَا  پس گمراه كردند ما را يعنى ما را از راه حق بيرون بردند و ما را در باديهء ضلالت گرفتار كردند\r\n رَبَّنا  اى پروردگار ما  آتِهِمْ  بده ايشان را  ضِعْفَيْنِ مِنَ الْعَذابِ  دو برابر از عذابى كه بما دادهء زيرا كه هم ضال بودند و هم مضل  وَ الْعَنْهُمْ  و لعنت كن بر ايشان و بران ايشانرا از رحمت خود  لَعْناً كَبِيراً  لعنتى و راندنى بزرك يعنى لعنتى كه سخت‌ترين لعنت باشد و عظيم‌ترين آن مراد لعنتى است كه هرگز آنها را از آن رجوع نباشد و دايم الا بد گرفتار باشند بدان\r\nبعد از آن جماعتى كه مظهر ايمان بودند و در خفيه انواع مكر ميكردند تا اذيتى به پيغمبر رسانند خطاب مىكند كه  يا أَيُّهَا الَّذِينَ آمَنُوا  اى آنان كه بحسب ظاهر گرويده‌ايد  لا تَكُونُوا كَالَّذِينَ آذَوْا مُوسى  ميباشيد مانند آنان كه رنجانيدند موسى را يعنى محمد را كه پيغمبر منست مرنجانيد همچنانكه بنى اسرائيل موسى را رنجانيدند به اين كه او را بزنا نسبت ميكردند چنان كه در قصهء قارون گذشت  فَبَرَّأَهُ اللَّهُ  پس برى گردانيد او را خداى  مِمَّا قالُوا  از آنچه گفتند باينوجه كه زنى را كه رشوة بوى داده بودند تا در حق موسى افترا كند\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبه پاكى وى اعتراف كرد و از عبد اللّه عباس روايتست كه امير المؤمنين عليه السّلام فرمود كه وقتى موسى با هرون بكوه طور رفتند و هرون آنجا وفات كرد بنى اسرائيل بموسى گفتند تو بر وى حسد بردى و او را كشتى حق تعالى ملائكه را امر فرمود تا او را از ميان قبر بيرون آورده ميان قوم بنهادند تا معلوم شد كه غير مقتولست يا خداى او را زنده گردانيد تا ببرائة ذمه برادر اقرار كرد و ابو دردا گفت كه موسى بجهة كثرة حيا نزد مردمان برهنه نشدى و به جهت اين ميگفتند كه وى عيبى دارد كه تنها غسل مىكند روزى جامه بر سر سنگى نهاده بود و به آب درآمده آنسنك با جامه روانشد بميان قوم درآمد و موسى برهنه از پى سنك ميدويد بنى اسرائيل ديدند كه بر بدن او هيچ عيبى نيست  وَ كانَ  و بود موسى  عِنْدَ اللَّهِ  نزديك خداى  وَجِيهاً  با جاه و قرب و يا مستجاب الدعوة كه هيچ چيز نميخواست مگر كه اجابت ميفرمود\r\nو بعد از نهى مردمان از ايذاى سيد عالميان امر ميفرمايد ايشانرا بصلاحيت و تقوى كه از لوازم ايمانست و ميگويد كه  يا أَيُّهَا الَّذِينَ آمَنُوا اتَّقُوا اللَّهَ  اى گروه گرويدگان بترسيد از خداى در ارتكاب آنچه موجب كراهت وى باشد از آن از معاصى خصوصا در ايذاى رسول او  وَ قُولُوا قَوْلًا سَدِيداً  و بگوئيد سخن استوار كه مستلزم حق است يعنى راست و درست در بارهء مؤمنان مراد نهى است از ضد آن يعنى دروغ مگوئيد و ناراستى مكنيد در سخن مانند حديث افك و قصهء زينب و غير آن و قول جامع در اين باب آنست كه قول سديد سخنى است كه صدق باشد نه كذب صواب بود نه خطا جد باشد نه هزل خالص بود نه آميخته پس از اين نوع سخن گوئيد\r\n يُصْلِحْ لَكُمْ  تا بصلاح آرد خداى براى شما  أَعْمالَكُمْ  كردارهاى شما را يعنى توفيق دهد شما را در اعمال صالحه  وَ يَغْفِرْ لَكُمْ ذُنُوبَكُمْ  و بيامرزد براى شما گناهان شما را بجهة استقامت شما در قول و عمل ذنوب شما را مغفور سازد  وَ مَنْ يُطِعِ اللَّهَ  و هر كه فرمان برد خدايرا  وَ رَسُولَهُ  و پيغمبر او را در آنچه فرمايد  فَقَدْ فازَ  پس بدرستى كه فايز شود بخير و خوبى و بر مراد خود فيروزى يابد  فَوْزاً عَظِيماً  فيروزى بزرك كه در دنيا حميد و در عقبى سعيد باشد و گويند فوز عظيم رضوان حق تعالى است و انواع مكرمة او با بنده و چون طاعت خود و طاعت رسول خود را مقرون ساخت بظفر و فوز عظيم در عقب آن\r\nبعد از آن تقرير وعده آن ميفرمايد بتعظيم امر و تفخيم شان آن بقوله  إِنَّا عَرَضْنَا الْأَمانَةَ  بدرستى كه ما عرض كرديم امانة را مراد طاعتست كه لازم الاداء است مانند امانة و يا حدود شرع از فرايض و احكام و در موضح آورده كه نماز است و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nروزه و زكات و حج و جهاد و يا امانت مردمان و وفا بعهد و يا نگاه داشتن زبان از فضول و گويند غسل جنابت است و بر هر تقدير آن را عرض كرد  عَلَى السَّماواتِ وَ الْأَرْضِ  بر آسمانها و زمينها  وَ الْجِبالِ  و كوهها به شرط ثواب بر فعل آن و عقاب بر ترك آن وقتى كه عقل و فهم و اختيار در ايشان خلق كرده بود  فَأَبَيْنَ  پس سر باز زدند  أَنْ يَحْمِلْنَها  از آنكه بردارند اين امانت را  وَ أَشْفَقْنَ مِنْها  و بترسيدند از آن با وجود اجرام عظام آنها و از روى ضراعة و خشيت گفتند ما مسخر فرمانيم براى آنچه ما را بجهة آن آفريده و طاقت كشيدن عقاب تو نداريم در ترك اداى آن پس ما را در اين امر معذور دار و به آن كارى كه براى آن مخلوق شده‌ايم بازگذار و نزد بعضى ساكنان سماوات و ارض و جبالند پس معنى آنست كه ما عرض امانت كرديم بر اهل آسمانها كه فرشتگانند و اهل زمينها كه حيوانات انسىاند و بر اهل كوهها كه حيوانات وحشىاند ايشان از اين ابا كردند از روى مخافة نه از روى مخالفت  وَ حَمَلَهَا الْإِنْسانُ  و برداشت آن را آدمى با وجود ضعف بنيه و ناتوانى و قبول اداى آن نمود و از روى ركاكت عقل متحمل اين امانت شد  إِنَّهُ كانَ  بدرستى كه آدمى هست  ظَلُوماً  بسيار ستمكار بر نفس خود كه امانتى كه اجرام عظام از حمل آن پهلو تهى كردند يا جميع فرشتگان با وجود قوت و حيوانات انسى و وحشى از او ابا نمودند او با عجز خود قبول كرد  جَهُولًا  بسيار نادان بكنه عاقبت آن يعنى بعقوبت خيانت آن بقول اظهر و اصح و اشهر و مفسران را در اين آيه اقوال بسيار هست و آن در منهج الصادقين سمت ذكر يافته و در اينجا بقول اشهر و اصح اكتفا نموده شد و اهل تحقيق را نيز در اينجا وجوه متعدده هست كه در منهج الصادقين است و در اين منتخب بر دو سه قول اختصار ميرود در انوار گفته كه مراد بامانت عقل است و تكليف پس معنى آنست كه ما عقل و تكليف را بر آسمان و زمين و كوه عرض كرديم قبول حمل آن نكردند بجهة عدم استعداد و انسان بقابليت خود آن را قبول كرد وى ظلوم است بجهة استيلاى قوه غضبى و جهول بواسطهء قوة شهوى قشيرى گفته كه حق تعالى امانت را بر اشياى مذكوره عرض نمود و بر ايشان فرض آنجا كه عرض بود سر باز زدند و اينجا كه فرض بود در معرض حمل آمدند شيخ جنيد ( ره ) گفته كه نظر آدمى بر عرض بود نه بر امانت و لذت عرض ثقل امانت را بر او فراموش گردانيد لا جرم لطف ربانى به زبان عنايت فرمود كه برداشتن از تو و نگاه داشتن از من چون بطوع امانت مرا برداشتى من از ميان همه ترا برداشتم در لوامع آورده كه عشق در عالم بشريت است نه در مملكة ملكيت چه ايشان سايه‌پرور لطف و عصمت‌اند و مرد سايه‌پرور\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nو محب بىدرد را قدر و قيمتى نباشد عشق در خور طايفه‌ايست كه صفة أ تجعل فيها من يفسد فيها سرمايهء بازار ايشان و سمت انه كان ظلوما جهولا پيرايهء روزگار ايشانست آفتاب امانة كه از برج عرض الوهيت بتافت آسمان گفت مرا وصف رفعة ثابت است زمين فرياد بركشيد كه مرا نعت بسط واقع است صدا از كوه برآمد كه مرا ثبات قدم حاصل است ما تحمل اين بار نداريم مبادا كه بجهة تقصير در امانت دارى آفتى بما بازخورد و اين صفات را از ما بازستانند آدم خاكى گفت مرا چه چيز است كه از من بستانند و مردانه پيش آمد و بارى كه هياكل افلاك نكشيدند بر دوش نياز كشيده نعرهء هل من مزيد آغاز كرد از جانب الهى خطاب رسيد كه اى دلير اين همه جرأت و قوت از كجا آوردى زبان حال او جواب داد كه بار گران بمدد يار مهربان توان كشيد بدين مضمون\r\n آن بار كه از بردن آن عرش ابا كرد * با قوت او حامل آن بار توان شد \r\nبعد از بيان تعليل حمل اين امانت ميفرمايد  لِيُعَذِّبَ اللَّهُ  يعنى ما عرض امانت كرديم بر آدميان و ايشان حامل آن شدند تا عذاب كند خداى  الْمُنافِقِينَ  مردان منافق  وَ الْمُنافِقاتِ  و زنان منافقه را بتضييع امانت  وَ الْمُشْرِكِينَ  و مردان شرك آرنده  وَ الْمُشْرِكاتِ  و زنان مشركه را بخيانت در امانت  وَ يَتُوبَ اللَّهُ  و تا رجوع كند خداى برحمت يعنى ارسال رحمة شاملهء خود نمايد  عَلَى الْمُؤْمِنِينَ  بر همهء مردمان ايمان آرنده  وَ الْمُؤْمِناتِ  و بر زنان گرونده به جهت حفظ امانت و  وَ كانَ اللَّهُ  و هست خداى  غَفُوراً  آمرزنده تائبان  رَحِيماً  مهربان برسانيدن فوز عظيم بايشان\r\n\r\nسورة السبا\r\nاربع و خمسون آية مكية ابى ابن كعب از سيد عالم صلّى اللّه عليه و آله و سلّم نقل كرده كه هر كه سوره سبا و فاطر را بخواند در شب تا روز در حفظ خدا باشد و هيچ چيز ضرر به او نتواند رسانيد و اگر در روز بخواند تا شب هيچ مكروهى بوى نرسد و چندان خير دنيا و آخرت به او دهند كه در خاطر او نگذرد و بنهايت او نرسد و ببايد دانست كه چون حق تعالى ختم سورهء احزاب فرمود ببيان فرض در تكليف و جزاى محسن باحسان و مسى بمسائة افتتاح اين سوره كرد به حمد برفعة و كمال قدرت خود و فرمود كه\r\n  بِسْمِ اللَّهِ الرَّحْمنِ الرَّحِيمِ - الْحَمْدُ لِلَّهِ   همهء ستايش و سپاس مر خدايراست   الَّذِي لَهُ   آنخداوندى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nكه مر او راست   ما فِي السَّماواتِ   آنچه در آسمان‌هاست از وسائط جلائل نعم   وَ ما فِي الْأَرْضِ   و آنچه در زمينهاست از روابط دقايق جود و كرم   وَ لَهُ الْحَمْدُ   و مر او راست ستايش   فِي الْآخِرَةِ   در آنسراى زيرا كه آنچه در عقباست از خلق و نعمت نيز از او صادر شده نه از غير او و نعم دنيويه گاه هست كه بوسايط غير مىباشد بخلاف آخرة كه بدون واسطهء غير است و حمد بندگان در آخرة نه از روى تكليف است بلكه بر وجه تلذذ و فرح و سرور است و گويند مجموع اهل آخرت حمد او گويند دوستان او را بفضل ستايند و دشمنان بعدل ستايش نمايند   وَ هُوَ الْحَكِيمُ   و اوست محكم كننده امور دارين چه صدور همهء افعال از او بر وجه حكمتست   الْخَبِيرُ   دانا ببواطن جميع اشيا\r\n يَعْلَمُ ما يَلِجُ فِي الْأَرْضِ  ميداند آنچه فرو ميرود در زمين چون آب باران و كنوز و دفاين و اموات و غير آن  وَ ما يَخْرُجُ  و آنچه بيرون ميآيد از زمين چون آب چشمها و نباتات و فلزات و حيوانات  وَ ما يَنْزِلُ  و ميداند آنچه فرو ميآيد  مِنَ السَّماءِ  از آسمان چون ملائكه و كتب و مقادير ارزاق و امطار و آجال و صواعق و انواع خيرات و بركات  وَ ما يَعْرُجُ فِيها  و آنچه بالا ميرود در آسمان‌ها چون فرشتگان و نامهاى اعمال بندگان و دعوات و كلمات و ارواح طيبه و صاحب كشف الاسرار آورده كه بر علم قديم او پوشيده نيست آنچه فروميآيد بر دلهاى انبياء از واردات و مكاشفات و آنچه بالا ميرود از الطاف كرم كه از بارگاه قدم متوجه دلها گشته هر جا كه بوى آشنائى ميآيد آنجا نزول مىكند و آنچه بالا ميرود از نالهء تائبان و آه مفلسان كه چون سحرگاه از خلوتخانه سينهء ايشان روى بدرگاه رحمت بيچون آرد فى الحال رقم قبول بر آن كشد  وَ هُوَ الرَّحِيمُ  و اوست مهربان بر اتمام نعمة  الْغَفُورُ  پوشنده گناهان اهل تفريط در اداى شكر نعم بپروردهء رحمت يا رحيمست به بندگان كه معاجله نميكند بعقوبت ايشان و ساير ذنوب ايشان در دنيا و متجاوزان در عقبى\r\n وَ قالَ الَّذِينَ كَفَرُوا  و گفتند آنان كه كافر شدند از روى انكار و يا استهزا كه  لا تَأْتِينَا السَّاعَةُ  نمى آيد بما قيامت  قُلْ  بگو ايمحمد بايشان كه  بَلى  نه آنست كه شما ميگوئيد بلكه ميآيد  وَ رَبِّي  و به حق پروردگار من در لباب آورده كه ابو سفيان بلات و عزى سوگند خورد كه بعث و نشور نخواهد بود حق تعالى فرمود كه اى محمد تو هم سوگند ياد كن كه به حق پروردگار من كه به زودى  لَتَأْتِيَنَّكُمْ  بيايد بشما قيامت  عالِمِ الْغَيْبِ  آن پروردگارى كه دانندهء پوشيده‌هاست  لا يَعْزُبُ عَنْهُ  دور نشود از علم او يعنى پوشيده نگردد از او  مِثْقالُ ذَرَّةٍ  هم‌سنك مورچه خرد يا به وزن ذرهء از ذرات هوا  فِي السَّماواتِ  در آسمانها  وَ لا فِي الْأَرْضِ  و نه در زمينها  وَ لا أَصْغَرُ \r\n\r\n","description":"","footnote":"","page_name":" 324 ","page_number":324},
  {"content":"\r\n\r\nو نيست خردتر  مِنْ ذلِكَ  از مثقال ذرة  وَ لا أَكْبَرُ  و نه بزرگتر از آن  إِلَّا  مگر آن مكتوب  فِي كِتابٍ مُبِينٍ  در كتابى روشن كه لوح محفوظست چه جميع كاينات در آن ثبت است و آمدن ساعة حق است و وقوع آن ضرورى\r\n لِيَجْزِيَ الَّذِينَ آمَنُوا  تا پاداش دهد حق تعالى آنان را كه گرويده‌اند  وَ عَمِلُوا الصَّالِحاتِ  و كرده‌اند كارهاى شايسته  أُولئِكَ  آنگروه مؤمنان و نيكوكاران  لَهُمْ مَغْفِرَةٌ  مر ايشان راست آمرزش خطيئات  وَ رِزْقٌ كَرِيمٌ  و روزى بزرگوار يعنى بىتعب طلب در آن و بدون منت\r\n وَ الَّذِينَ سَعَوْا  و آنان كه بشتافتندى  فِي آياتِنا  در آيتهاى ما يعنى در ابطال آن سعى نمودند  مُعاجِزِينَ  در حالتى كه تقديركنندگان عجز ما بودند بزعم خود و يا پيشى گيرندگان بر ما به ظن خود تا عذاب ما از ايشان فوت شود  أُولئِكَ  آنگروه  لَهُمْ عَذابٌ  مر ايشان راست عذاب  مِنْ رِجْزٍ أَلِيمٌ  از بدى عذاب الم رساننده يعنى عذابى با شدت و صعوبت\r\nو بعد از ذكر مآل فريقين بيان اعتراف اهل ايمان مىكند به آنچه كافران منكر آنند و ميفرمايد كه  وَ يَرَى الَّذِينَ  و ميدانند آنان كه  أُوتُوا الْعِلْمَ  داده شده‌اند دانش را مراد اصحاب پيغمبرند و يا مؤمنان اهل كتابند مانند كعب الاحبار و عبد اللّه بن سلام و يا مراد جميع اهل ايمانند و بر هر تقدير اهل علم دانند  الَّذِي أُنْزِلَ إِلَيْكَ  كه آنچيزيكه فرو فرستاده شده است بسوى تو  مِنْ رَبِّكَ  از آفريدگار تو يعنى قرآن  هُوَ الْحَقَّ  آنست راست و درست  وَ يَهْدِي  و راه مينمايد  إِلى صِراطِ الْعَزِيزِ  به راه خداوندى كه غالبست بر همه  الْحَمِيدِ  ستوده بر نعم دنيويه و اخرويه يعنى بطريق توحيد و اعمال صالحه\r\n وَ قالَ الَّذِينَ كَفَرُوا  و گفتند آنان كه كافر شدند يعنى منكران قريش بعضى گفتند از روى طعن و استهزا و سخريه  هَلْ نَدُلُّكُمْ  آيا دلالت كنيم شما را  عَلى رَجُلٍ يُنَبِّئُكُمْ  بر مردى كه خبر ميدهد شما را يعنى محمد ميگويد بشما  إِذا مُزِّقْتُمْ  چون متفرق و پاره پاره گردانيده شويد  كُلَّ مُمَزَّقٍ  هر پارهء ساختنى و متفرق گردانيدنى يعنى هرگاه اجزاى شما ريزه شود و به خاك برابر گردد  إِنَّكُمْ  بدرستى كه شما  لَفِي خَلْقٍ جَدِيدٍ  در آفرينش نو خواهيد بود يعنى زنده خواهيد شد\r\nو بعد از آن از روى انكار و استبعاد گفتند  أَفْتَرى عَلَى اللَّهِ  آيا ميبندد بر خداى تعالى  كَذِباً  دروغ\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nرا بعمد  أَمْ بِهِ جِنَّةٌ  يا به دو جنونى هست كه اين را در وهم او مىاندازد و بر عبث بر زبان او القا مىكند كه چون پاره پاره و ريزه ريزه ميشويد و آب و باد شما را ببرد بهر جائى و بيندازد هر ذره را در مكانى باز همه جمع شده زنده شويد حق تعالى رد اين ترديد نمود بر ايشان بقوله  بَلِ  نچنانست كه منكران ميگويند بلكه  الَّذِينَ لا يُؤْمِنُونَ  آنان كه نميگروند يعنى كافران  بِالْآخِرَةِ  بسراى آخرة  فِي الْعَذابِ  در عذابند  وَ الضَّلالِ الْبَعِيدِ  و گمراهى دور و دراز و بينهاية\r\n أَ فَلَمْ يَرَوْا  آيا نمىبينند منكران  إِلى ما بَيْنَ أَيْدِيهِمْ  بسوى آنچه در پيش ايشانست  وَ ما خَلْفَهُمْ  و آنچه در پس ايشانست  مِنَ السَّماءِ وَ الْأَرْضِ  از آسمان و زمين يعنى اين هر دو فرو گرفته پس و پيش ايشان را و ايشان محصور و محبوسند در ميان اين هر دو و نميتوانند كه از اقطار آن بيرون روند تا از عذاب آن برهند و چون چنين است  إِنْ نَشَأْ  اگر خواهيم  نَخْسِفْ بِهِمُ الْأَرْضَ  فرو بريم ايشان را به زمين  أَوْ نُسْقِطْ عَلَيْهِمْ  يا فرو افكنيم بر ايشان  كِسَفاً مِنَ السَّماءِ  پارهء از آسمان به جهت تكذيب ايشان مر آيات ما را خلاصهء معنى آنست كه آيا اهل انكار كورند و نمىبينند آسمان و زمين را كه احاطه ايشان نموده و تفكر نميكنند در اينكه آيا ايشان اشد خلقند يا آسمان و زمين و اين بديهى است نزد عقل كه آسمان و زمين كه مخلوق ماست اشد خلق است از ايشان پس چگونه قادر بر احياى او نباشيم و اگر ما خواهيم ايشانرا به زمين فرو بريم يا آسمانرا بر سر ايشان فرود آريم به جهت تكذيب و انكار ايشان بآيات بعد از ظهور بينات  إِنَّ فِي ذلِكَ  بدرستيكه نظر كردن در آسمان و زمين و تفكر در آن و يا تامل باقتدار بر خسف و اسقاط  لَآيَةً  هر آينه دلالتى و عبرتيست  لِكُلِّ عَبْدٍ مُنِيبٍ  هر بنده رجوع كننده را به حق چه ايشان‌اند كه بسيار تفكر و تدبر مينمايند در دلايل قدرت و غرائب حكمت حضرت عزت نه اهل انكار عناد بقدرة رب العباد\r\nو چون حق تعالى ذكر منيبين كرد قصهء داود و سليمان را كه بر كمال انابه بودند به آن وصل گردانيد و فرمود  وَ لَقَدْ آتَيْنا داوُدَ  و بدرستيكه داديم داود عليه السّلام را  مِنَّا فَضْلًا  از نزد خود زيادتى نعمت نسبت بساير مردمان كه آن نبوة بود يا زبور يا حسن خلق با رعيت يا توفيق عدل در حكم يا بخشايش بر عجزه و مساكين با حلاوة مناجات يا علم به آنكه جز ببارگاه او ملجا و پناهى نيست و در عين المعانى آورده كه مراد صوت حسن است چه هرگاه داود بزبور خواندن مشغول شدى سباع و وحوش از منزل خود بيرون آمدندى و استماع آواز دلنواز\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nكردندى و مرغان از نغمهاى جان فزايش مضطرب گشته خود را از غايت بيهوشى و حيرت به زمين افكندندى و اكثر برانند كه مراد بفضل اينست كه بعد از اين ميفرمايد كه  يا جِبالُ  گفتيم ما كه اى كوهها  أَوِّبِي  بازگردانيد آواز خود را  مَعَهُ  با داود در وقت تسبيح او يعنى موافقت كنيد با وى و تسبيح كوه يا بطريق خلق صوت در آن مانند خلق آن در شجرهء موسى و يا حامل داود بودند بر تسبيح وقتى كه تامل در آن ميفرمود از غرايب حكمت و قدرت و اصح و اشهر قول اولست چه مرويست كه كوهها بر وجهى مسخر او بودند كه هرگاه ايشان را ندا كردى بلبيك جواب دادندى مانند بندهء مطيع و گويند كه چون داود بر ترك ندب و استغفار از آن توجه كردى و بآواز بلند گريه نمودى كوهها بحزن و اندوه تمام آواز بركشيدندى و در نوحهء او با او مساعدة نمودندى  وَ الطَّيْرَ  و ندا كرديم بمرغان ترجيع صوت نمائيد با داود در تسبيح چه ما جبال و طيور را مانند عقلا گردانيده منقاد خود گردانيديم در آنكه با داود ترجيع صوت كنند بآواز دلپذير پس هرگاه داود عليه السّلام تسبيح گفتى كوهها بصدا وى را مدد دادندى و مرغان بر زير سر وى صف كشيده بالحان دلربا امداد كردندى و بسيار كس از مستمعان از نغمات ايشان بيهوش شدندى آورده‌اند كه داود عليه السّلام در شب تغيير لباس كردى و در كوچها گرديدى و بهر كس كه رسيدى پرسيدى كه داود با رعيت چگونه است همه كس به وصف جميل او ستايش كردندى و اين به جهت آن ميكرد تا اگر از اعمال او تعدى به كسى رسيده در تلافى آن كوشد شبى به اين دستور در كوچها تردد ميكرد حق تعالى فرشتهء را به صورت مردى نزد او فرستاد و او بر عادة خود از او پرسيد كه والى شما چگونه مرديست او گفت بغاية مردى نيكو بود اگر در وى يك خصلت نبودى گفت آن چيست جواب داد اينكه از بيت المال مىخورد بايستى از كسب دست خود خوردى و از حضرت امام جعفر صادق عليه السّلام نيز مرويست كه حق تعالى بداود وحى كرد كه نيكو بنده ميبودى اگر از بيت المال نميخوردى داود چهل شبانه روز گريه كرد و از حق تعالى طلب كسبى مينمود تا معيشت آن از آن ممر بگذرد حق سبحانه و تعالى آهن را در دست داود نرم گردانيد و زره‌گرى را بوى تعليم نمود چنان كه فرمود كه  وَ أَلَنَّا لَهُ الْحَدِيدَ  و نرم كرديم براى او آهن را بىآتش و مطرقه چنانچه در دست وى بمثابهء موم بود كه در وى هر تصرف كه خواستى كردى\r\n أَنِ اعْمَلْ  امر كرديم او را كه بساز  سابِغاتٍ  زره هاى فراخ دامن گشاده  وَ قَدِّرْ  و اندازه نگاهدار  فِي السَّرْدِ  در بافتن آن يعنى حلقهاى مساوى در هم افكن تا وضع آن متناسب افتند و يا تقدير مسمارهاى آن كن به حد وسط كه نه باريك باشد\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nتا نجنبد و نه سطبر تا حلقه نشكند و اين قول مردود است چه در روايت ثابت شده كه زره‌ها را مسمار نبودى بلكه آن در دست او نرم بودى و آن را بر هم افكندى و در هم پيوستى و در تيسير آورده كه او در هر روز زرهى تمام كردى و بشش هزار درهم بفروختى و از آن جمله چهار هزار درهم تصدق كردى و دو هزار ديگر نفقهء عيال خود كردى و بروايت ديگر هر روز يك زره ميساخت و بهزار درهم ميفروخت تا سيصد و شصت هزار زره را تمام كرد و بسيصد و شصت هزار درهم فروخت و از بيت المال مستغنى شد و در لباب آورده كه داود عليه السّلام چون وفات يافت هزار زره در خزانهء او بود  وَ اعْمَلُوا  و ديگر گفتيم بداود و اهل او كه عمل كنيد  صالِحاً  عمل شايسته يعنى محض قربت و خالص از اغراض ديگر شكر بر عظم نعم كه بشما داده‌ام  إِنِّي بِما تَعْمَلُونَ  بدرستى كه من به آنچه ميكنيد  بَصِيرٌ  بيناام هيچ چيز بر من مخفى نيست و بر وفق آن پاداش خواهم داد\r\nبعد از آن خبر ميدهد از فضل و كرامتى كه بسليمان عليه السّلام داده بود بقوله  وَ لِسُلَيْمانَ الرِّيحَ  و مسخر كرديم و رام ساختيم مر سليمان باد را  غُدُوُّها شَهْرٌ  رفتن آن در بامداد يك ماه راه بود  وَ رَواحُها شَهْرٌ  و رفتن آن در شبانگاه نيز مسير شهرى يعنى در شبانه‌روزى دو ماهه راه رفتى و مرويست كه صبح از قدمر بيرون آمدى و قيلوله در اسطخر شيراز كردى و شب بكابل رفتى و در آنجا بيتوته نمودى و قدمر شهرى بود در ولايت شام كه جن براى وى ساخته بودند - وهب بن منبه روايت كند كه در بعضى كتب خوانده‌ام كه بناحيه دجله بر سنگى نوشته ديدند كه بعضى از اصحاب سليمان بر آن نوشته بودند كه بامداد از اصطخر بيامديم و آنجا قيلوله كرديم و شب انشاء اللّه در شام خواهيم بود و مرويست كه سليمان يكروز بامداد از زمين عراق بمرو رفت و قيلوله كرد و نماز ديگر در بلخ بگذارد و از بلخ بتركستان آمد و از آنجا بچين رفت و آنگاه بساحل دريا كه مطلع آفتابست رسيده تا به زمين قندهار رسيد و از آنجا بكرمان آمده به زمين فارس توجه نمود و بامداد ديگر بكسكر آمد و نماز شام در مدينه تدمر كه شهر او بود فرود آمد و از ابن زيد نقل استكه سليمان مركبى ساخته بود از چوب و او را هزار ركن بود و هر ركنى هزار خانه كه لشگر جن و انس در آن بودندى و در زير هر ركنى هزار شيطان بود كه مركب او را برگرفتندى و از زمين برداشتندى و آنگاه باد نرم يك ماهه راه آن را ببردى تا بوقت قيلوله بعد از آن فرود آوردى و قيلوله كردندى و نماز ديگر يك ماهه راه ببردى  وَ أَسَلْنا لَهُ  و جارى كرديم براى او  عَيْنَ الْقِطْرِ  چشمه مس مانند آب از معدن بيرون آمدى و آن موضعى بود از يمن قريب بصنعا و گويند در ماهى\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nسه شبانه روز سيلان كردى و از آن مس گداخته هر چه ميخواست ميساخت و گفته‌اند كه اصل هر مسى كه امروز در دست مردمانست از آنجاست كه در عهد سليمان بيرون آمد  وَ مِنَ الْجِنِّ  و مسخر كرديم براى سليمان از جنيان  مَنْ يَعْمَلُ  كسانى يعنى ديوانى كه در خدمت سليمان كار ميكردند  بَيْنَ يَدَيْهِ  نزديك سليمان  بِإِذْنِ رَبِّهِ  بفرمان پروردگار او از اعمال شاقه مانند بناء و غير آن  وَ مَنْ يَزِغْ  و هر كه نميگرويد از ديوان و سركشى ميكرد  مِنْهُمْ عَنْ أَمْرِنا  از ايشان به آنچه از آن مأمور بودند  نُذِقْهُ  ميچشانيديم او را  مِنْ عَذابِ السَّعِيرِ  از عذاب آتش افروخته در عقبى\r\nاز سدى مرويست كه در دنيا ملكى مقرر شده بود كه تازيانه آتش داشته موكل ديوان باشد تا هركه از فرمان سليمان سر ميكشيد آن تازيانهء آتشين بر وى ميزد و او را ميسوخت و اكثر مفسران برآنند كه مراد عذاب آخرة است  يَعْمَلُونَ لَهُ  ميكردند ديوان و ميساختند براى سليمان  ما يَشاءُ  آنچه ميخواست  مِنْ مَحارِيبَ  از غرفهاى خوش و منظرهاى دلكش در وسيط آورده كه محاريب منزلى را گويند كه بنردبان بايد رفت و گويند محاريب اينجا مواضع حربست چون قلعهاى بلند و حصارهاى ارجمند نزد قتاده و مجاهد مراد بمحاريب قصور است و مساجد و از اصحاب تفاسير مرويست كه از جملهء آنچه جنيان براى سليمان بنا كرده بودند بيت المقدس است و آنچنان بود كه حق تعالى بر آل ابراهيم بركة فرمود تا كه ايشان بكثرت عدد بمرتبهء رسيدند كه از حد و حصر در گذشته و چون نوبة داود رسيد حق تعالى وحى كرد بوى كه من پدر شما ابراهيم را وعده داده بودم كه كثرت عدد اولاد او را بمرتبهء رسانم كه هيچكس حصر آن نتواند كرد به غير از من و اين بجهة آن بود كه فرزند خود را ذبح نمود در راه ما و من اكنون بوعدهء خود وفا كردم و اين نعمة را باتمام رسانيدم و ايشان بكفران مبدل گردانيدند و در حق من عاصى شدند بدانكه من بذات خود سوگند خورده‌ام كه ايشانرا بيكى از سه بلا مبتلا سازم يا سه سال قحط بر ايشان مسلط گردانم و يا سه ماه دشمنان را بر ايشان مستولى گردانم و يا سه روز طاعون بر ايشان گمارم داود قوم را از اين خبر داد گفتند ما طاقت قحط نداريم و با دشمنان مقاومت نتوانيم نمود مرك بر ما آسان‌تر است پس مستعد موت شدند و غسل كردند و كفنها پوشيده منتظر آن بودند و با زنان و كودكان بصحرا رفتند و حق تعالى بر اهل طغيان ايشان طاعون فرستاد و در يك روز چندان بمردند كه از دفن ايشان عاجز شدند و چون روز ديگر شد داود بر صعيد بيت المقدس بر آمد روى بر خاك نهاد و اين موضع خيمه‌گاه موسى بود و صالحان بنى اسرائيل نيز در آنجا تضرع و زارى نموده\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاز خداى تعالى درخواستند تا روز سيم طاعون از ايشان مرتفع شد و بعد از آن جبرئيل نازلشد و گفت اى داود حق تعالى ميفرمايد كه بندگان مرا امر كن تا شكر گذارى زياده كنند و در اين موضع كه دعاى شما اجابت كرده‌ام مسجدى بنا كنند تا ايشان و فرزندان ايشان كه بعد از اين پيدا شوند در آنجا عبادت كنند چون خواستند كه به بناى آن مشغول شوند مردى صالح از بنى اسرائيل بر سبيل امتحان بايشان گفت مرا حقى اينجا ثابت است شما را حلال نميسازم كه در ملك من بدون رضاى من مسجدى بنا كنيد ايشان گفتند اين زمين حق بسيار كسانست همه رضا دادند تو نيز از سر حصهء خود بگذر گفت من بسيار محتاجم اگر ميخواهيد آن را از من بخريد و اگر نه غصب خواهد بود ايشان نزد داود آمدند و داود را خبر دادند فرمود رضاى وى حاصل بايد كرد پس آن را قيمت كردند گفت به اين مبلغ نميفروشم ثمن آن را مضاعف كردند نيز قبول نكرد پس به صد گوسفند رسانيدند نيز راضى نشد و به صد گاو و تا به صد شتر نيز فايده نداد پس قيمت آن را به جائى رسانيدند كه ديوارى گرد آن بگردانند و پر از سيم كنند و به او دهند گفت اكنون راضى شدم و چون يقين كرد كه ايشان در اين امر بسيار جد و جهد دارند و آن را محض قربة ميكنند گفت از سر حق خود درگذشتم و مقدار جوى از ثمن آن طمع ندارم چه غرض من امتحان شما بود پس ايشان آغاز بنا كردند و داود با صلحاى بنى اسرائيل سنگها بر گردن و بر پشت ميگرفتند و ميآوردند تا ديوار مسجد بقامة شخصى بلند كردند حق تعالى بداود وحى فرستاد كه نصيب تو از مسجد ساختن بيش از اين نيست آن را بازگذار كه اتمام آن بر دست پسر تو خواهد بود و آن سليمان است كه سليم القلب است و بر دست او هيچ خون ريخته نمىشود ذكر وصيت و آوازه تو در عقب او بماند داود ترك بنا كرد و با صلحاى بنى اسرائيل در آنجا بعبادة مشغول شدند و در اين وقت عمر او صد و بيست و هفت سال بود چون سالش به صد و چهل رسيد متوفى شد و چون سليمان به وصيت پدر در سن سيزده سالگى بجاى پدر بنشست و حق تعالى با وى وحى فرستاد كه اين مسجد را تمام كن سليمان جن و انس و شياطين را جمع كرد و عمال آن را در ميان ايشان تقسيم فرمود بر قدر و قوة هر يك و شياطين را فرستاد تا از معادن سنگهاى رخام كه پهن و سفيد و زرد و سبز بود آوردند و شهرى در حوالى آن بنا كردند آن را دوازده محله گردانيد بعدد اسباط بنى اسرائيل چون تمام شد هر سبطى را در محلهء از آن جاى داد و بعد از آن آغاز بناى مسجد كرد و جنيان را فرستاد تا زر و سيم و انواع جواهر دريائى و ياقوت و زبرجد و انواع طيب از مشك و عنبر و كافور چندان جمع كردند كه در حصر نيايد پس ارباب صنعت را جمع كرده امر كرد تا جواهر سفته سازند و مربع و مدور گردانند ايشان به جهت صلابة آن نتوانستند كه آن را بتراشند سليمان تدبير آن را\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاز جنيان پرسيد گفتند اينمعنى را هيچكس بهتر از صخره نداند و او محبوس است بفرما تا او را حاضر سازند سليمان پارهء مس برداشت و بنگين خود مهر بدان نهاد و عادت او چنان بود كه براى جنيان مهر بآهن نهادى و براى شياطين بر مس و هر ديو ماردى كه مهر سليمان ديدى فى الحال مسخر او گشتى چون رسول سليمان آن مهر را نزد صخره برد وى برخاست و با رسول نزد سليمان آمد سليمان از رسولان پرسيد كه اين عفريت چه گفت و چه كرد گفتند هيچ نگفت اما گاهى خنده كردى و بر مردمان سخريه نمودى صخره گفت يا رسول اللّه سخريه نمىكردم و ليكن امور عجيبه مىديدم كه مرا از آن خنده مىآمد سليمان فرمود كه آن چه بود جواب داد كه در راه به مردى رسيدم كه بموزه دوزى ميفرمود كه موزه چنان مىخواهم كه چهار سال بماند مرا بر عقل آن خنده آمد كه او بر عمر يكروزهء خود اعتماد ندارد و اميد چهار سال در پيش گرفته بعد از آن به پيرى رسيدم كه مردم را از غيب خبر ميداد آنجا كه نشسته بود گنجى نهاده بود و علم به آن نداشت مرا از آن خنده آمد و از آنجا بجمعى رسيدم كه بتضرع طلب رحمت ميكردند از خدا و بايشان نرسيد و بعضى ديگر آمدند و بجاى ايشان نشستند و بيخواست رحمت بايشان رسيد مرا از قضا و قدر خدا تعجب آمد سليمان گفت اى صخر چيزى هست كه اين جواهر را نرم گرداند تا تراشيدن و سوراخ كردن آن آسان گردد گفت سنگى هست سفيد كه آن را ميامور خوانند و الماس نيز گويند اما نميدانم در كدام معدنست هيچ مرغى پر حيله‌تر از عقاب نيست بفرما تا صندوقى از سنك بتراشند و بچهاى او را برابر او در آن صندوق كنند و سر آن را مسدود سازند چون عقاب راه درون شدن آن نداشته باشد بضرورت برود و آنسنك را بياورد تا به آن اين صندوق را سوراخ كند پس سليمان چنان كرد عقاب گرد آن ميگشت و منفذى نمييافت پرواز كرد و بعد از يكشبانه روز بيامد و آنسنك را بياورد و بر آن صندوق زد و آن را بسفت و نزد بچهاى خود رفت پس سليمان جمعى جنيان را با عقاب فرستاد تا چند سنگى از آن آوردند و تا امروز هر چه يافت مىشود از الماس اصل آن همه از آنست القصه به آن الماس سنگها مربع كردند و جواهر را سفته ساختند و مسجد بيت المقدس را بساختند به رخام سفيد و زرد و سرخ و سبز و ستونها از رخام و الواح ياقوت و زبر جد در او نشانيدند و ديوارها و سقفهاى آن را مرصع ساختند بالواح جواهر و مرواريد و ياقوت و طلا و فيروزه و فرش آن را از الواح فيروزه چون شب درآمدى از نور جواهر آنچنان روشن بتافتى كه بچراغ احتياج نبودى و روزى كه آن بنا تمام شد آن را عيد ساختند و از جمله عجائب آن اين بود كه اگر مرد صالح در آن داخل شدى روى او در جواهر روشن و سفيد ديدى و اگر مرد فاسق در آن رفتى روى خود را تاريك و سياه ديدى و عصاى از آبنوس در گوشهء آن نهاده بود كه اگر از\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاولاد پيغمبران دست بر آن ماليدندى ويرا هيچ رنجى نرسيدى و اگر كسى بدروغ دعوى كردى كه من از اولاد پيغمبرانم چون دست در آن ماليدى بسوختى و ده هزار قراء از عباد بنى اسرائيل را مقرر فرمود تا هميشه بتلاوت نورية مشغول بودند پنج هزار در روز و پنج هزار در شب و اين مسجد به اين هيئت بود تا بروزگار بخت النصر چون بر آن استيلا يافت آن را خراب كرد و تمام جواهرات آن را برداشت و بعراق آورد كه دار الملك او بود حاصل كه از جملهء عملها كه آن ديوان براى سليمان ميكردند بناء بيت المقدس بود و غير آن از مناظره و قصور روح افزا  وَ تَماثِيلَ  و ميساختند براى براى او تمثالها و صورتهاى ملائكه و انبيا ( ع ) تا بندگان نظر در عبادت و اعمال صالحهء ايشان كرده مانند آنها بطاعت مشغول شوند و در آن زمان ساختن صورت و تماثيل مباح بود و دو عين المعانى آورده كه تمثالها از آهن به صورت آدميان ميساختند و حق تعالى بوقت محاربه با اعدا روح در آنها ميدميد تا در قتال ذى قوت و صلب باشند و مرويست كه تمثال دو شير ساخته بودند در زير تخت او و هيئت دو كركس بر بالاى تخت انگيخته چون سليمان خواستى كه بر تخت بر آيد آن دو شير بازوهاى خود را بر افراختندى تا پاى بر آن نهاده بالا رفتى و چون بر تخت نشستى كركسها ببالهاى خود ويرا سايه كردندى و غير از سليمان كسى ديگر نميتوانست كه بر آن تخت برآيد و چون بخت النصر بعد از سليمان بر بنى اسرائيل غالب شد خواست كه بر سرير سليمان نشيند پاى برداشت كه بر آن برآيد صورت شير دست برآورده پاى او را مجروح ساخت وى بيفتاد و بيهوش شد پس ترك آن كرد و در شريعت مسيح عليه السّلام تصوير و تمثال جايز بود و لهذا از گل صورت مرغ ميساخت و باذن خداى تعالى او را زنده ميگردانيد و از حضرت امام جعفر عليه السّلام مرويست كه گفت بخداى سوگند كه مراد بتماثيل صورت مردان و زنان نيست بلكه صورة درختان بودند و غير آن از غير ذى روح  وَ جِفانٍ  و ديگر ميساختند براى سليمان كاسهاى چوبين و سنگين  كَالْجَوابِ  مانند حوضهاى بزرك بر وجهى كه هزار كس بر اطراف آن نشسته از آن طعام ميخوردند و سليمان به اين ظرف طعام بلشكر ميداد  وَ قُدُورٍ راسِياتٍ  و ديگر ميساختند براى او ديگهاى بلند برافراشته و بزرك بر سر پايه نهاده كه از غايت بزرگى هيچكس نتوانست كه آنها را بجنباند و پائين آورد و از ديگها بجنود جن و انس طعام مىدادند و او را دوازده هزار طباخ بود كه در اين ديگها طعام پختندى و چون حق تعالى از اين نعم جليله به او داد ويرا امر نمود بوظايف شكر گذارى و فرمود  اعْمَلُوا آلَ داوُدَ  عمل كنيد اى آل داود  شُكْراً  به جهت سپاس دارى چنين نعمتها - ثابت بنانى فرموده كه آل داود شب و روز را قسمت كرده بودند و در هر ساعتى يكى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاز ايشان قايم بود بشكر الهى و عبادت پادشاهى و چون اكثر مردمان جهت اتباع هوا ميل بشكر گذارى نميكنند از اينجهت حق تعالى ميفرمايد كه  وَ قَلِيلٌ مِنْ عِبادِيَ الشَّكُورُ  و اندكى از بندگان من سپاس داده‌اند شكور كسيست كه بدل و زبان و جوارح در اكثر اوقات و اغلب آنات شكر گذارى ادا كند و با وجود چنين استغراق در شكر خود را از اداى شكر عاجز شناسد چه توفيق شكر نعمتست كه مستدعى شكر ديگر است و از اينجاست كه گفته‌اند كه شكور كسيست كه بدل و زبان شكر كند و بيند عجز خود را در شكر گذارى در كشاف آورده كه مردى ميگفت اللهم اجعلنى من القليل بار خدايا مرا از قليل گردان گفتند كه اين چه دعاست كه ميكنى جواب داد كه من شنيدم كه حق تعالى فرموده كه كمند از بندگان من كه شكور باشند و من از خدا سؤال ميكنم كه مرا از اين جماعت گرداند آورده‌اند كه سليمان ملك الموت را گفته بود كه چون وقت اجل من نزديك رسد چند روز مرا قبل از آن اعلام كن چون وقت مرك او رسيد به او گفت كه از عمرت يك ساعت بيش نمانده سليمان شياطين را فرمود كه از براى من كوشكى از آبگينه بسازيد كه در آنجا روم و مردم را به بينم و كسى مرا نبيند پس براى وى كوشكى چنين ساختند وى در آنجا رفت و به نماز مشغول شد و به جهت ضعف قوت بر عصا تكيه كرده بود و به همان هيئت ملك الموت قبض روح او كرد و نزد بعضى آنست كه حق تعالى خواست تا خلقان را اعلام كند كه جنيان غيب نميدانند به جهت اين سليمان در وقتى كه در كوشكى كه از بلور بود كه مردمان او را نديدندى و وى مردمانرا ديدى بر عصا تكيه زده ملك الموت را نزد وى فرستاد و گفت اجابت دعوت خدا كن گفت اى ملك الموت مرا مهلت ده تا اموال خود را سامانى دهم گفت رخصت نيست پس همچنان بر پاى ايستاده و بر عصا تكيه زده قبض روح او كرد و او هر يك از جنيان را بكارى تعيين كرده بود تا يك سال آنچنان سليمان را ميديدند كه بر عصا تكيه كرده و بتصور آنكه زنده است كار ميكردند و گويند هنوز يك سال كار مانده بود در بناى بيت المقدس كه مقتضى اجل سليمان درآمده طلب وديعه روح نمود سليمان كسان خود را وصيت كرد كه مرك مرا فاش مكنيد و مرا بعد از مرك بر عصا تكيه دهيد تا جن از عمل خود بازنمانند و مهم مسجد باتمام رسد پس سليمان درگذشت او را بشستند و بر او نماز گذاردند و بر عصا تكيه‌اش دادند ديوان از دور ويرا زنده پنداشتند و به همان كار كه نامزد ايشان بود قيام مينمودند بعد از يك سال پائين عصا را ارضه بخورد و او بر زمين افتاد و همهء جن و انس را از موت او معلوم شد ديوان فى الحال فرار نموده در شعاب جبال و اجواف بوادى گريختند\r\nهمچنان كه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nملك تعالى ميفرمايد  فَلَمَّا قَضَيْنا  پس آنهنگام كه قضا كرديم ما  عَلَيْهِ الْمَوْتَ  بر سليمان مرك را و او مرده و بر عصا تكيه كرده بود  ما دَلَّهُمْ  راه نمونى نكرد ديوان را  عَلى مَوْتِهِ  بر مرك او  إِلَّا دَابَّةُ الْأَرْضِ  مگر جنبندهء بر زمين يعنى ارضه كه از زمين آمده  تَأْكُلُ مِنْسَأَتَهُ  مىخورد عصاى او را  فَلَمَّا خَرَّ  پس آن هنگام كه بيفتاد سليمان  تَبَيَّنَتِ الْجِنُّ  دانستند جنيان  أَنْ لَوْ كانُوا  آنكه اگر بودندى جنيان كه  يَعْلَمُونَ الْغَيْبَ  دانستندى غيب را گمان جنيان آن بود كه غيب ميدانند و بر مردمان چنين ظاهر ميكردند حق تعالى بجهة تكذيب قول ايشان ميفرمايد كه اگر ايشان بغيب دانا بودندى  ما لَبِثُوا  درنك نميكردند يك سال  فِي الْعَذابِ الْمُهِينِ  در عذاب خواركننده يعنى تكاليف شاقه كه ايشان در عمل عمارت ميكوشيدند اصحاب تواريخ آورده‌اند كه عمر سليمان پنجاه و سه سال بود و چهل سال پادشاهى كرد و در روزى كه پا بر سرير سلطنت نهاد سيزده سال داشت و بعد از آنكه چهار سال از پادشاهى او گذشته بود بنياد عمارت بيت المقدس نمود و اينكه جن متحمل مشاق عظيمة و اعمال حسيمه ميشدند با آنكه لطيف الجسم‌اند به اين وجه بود كه حق تعالى تغيير خلقت ايشان داده بود و قوت تمام بايشان عطا كرده و جسم ايشانرا زياره كرده بر وجهى كه حامل امور صعبه ميشدند و اين بجهة معجز سليمان بود بر صدق دعوى نبوة و همه ديوان در دست او مانند اسيران بودند و چون سليمان فوت شد بخلقت اصلى خود رجوع كردند\r\nو بعد از ذكر قصهء سليمان و امر كردن بآل داود باداى شكر گذارى بر نعم جليله بيان قصهء سبا مىكند به آنچه دالست بر حسن عاقبت شكور و بدى عاقبت كفور و ميفرمايد كه  لَقَدْ كانَ لِسَبَإٍ  بدرستى كه بود مر اولاد سباء بن يشجب بن يعرب بن قحطانرا فى مساكنهم در مسكنهاى ايشان در بلدهء يمن كه مأواى ايشان بود  آيَةٌ  علامتى و دلالتى بر وجود صانع و قدرت كامله او در مختار القصص مذكور است كه فرزندان سبا را در حوالى مآرب كه از ولايت يمن است منزلى بود در ميان دو كوه از اعلا تا اسفل آن منزل هيجده فرسخ بود و شرب ايشان در اعلاى وادى بود از چشمهء كه در پايان كوهى بودى و گاه بودى كه فاضل آب از ولايت شجره با آب ايشان ضم شدى و خرابى كردى از بلقيس كه حكومت آن ولايت متعلق به او بود درخواست كردندى كه سدى بست در دهنهء آن كوه كه آبهاى اصلى و زايد آنجا جمع ميشدند و سه سوراخ بر آن ترتيب كرد تا اول ثقبهء اعلا را بگشايند و آب بمزروعات خود برند و چون كمتر شود وسطى و به آخر سفلى و ايشان بر يمين\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nو يسار خود باغها داشتند مشتمل بر درختان ميوه‌زار كما قال تعالى  جَنَّتانِ  يعنى مر سبا را دو بوستان بود  عَنْ يَمِينٍ وَ شِمالٍ  از راست و چپ منازل ايشان و اگرچه از هر طرف باغ بسيار بود اما به جهت تقارب اشجار همه بمثابهء يكباغ نمودى و لهذا هر يك از يمين و شمال را جنت گفته نه جنات و اگر بحسب حقيقة مراد جنات يمين و جنات شمالست ابن زيد گفته كه آية حقيقة آن بوده كه در زمين ايشان موذى نبودى از مار و عقرب و پشه و كيك و گويند مراد از آيه معمورى بساتين ايشان بود بمرتبهء كه شخصى سبدى بر سر گرفتى و در تحت اشجار ايشان بگذشتى آن سبد پرميوه شدى بى آنكه بدست پر كند و در روايت آمده كه اولاد سبا را دوازده قريه بود و در هر قريهء پيغمبرى كه ايشانرا به خدا دعوت ميكرد و بايشان ميگفت كه  كُلُوا مِنْ رِزْقِ رَبِّكُمْ  بخوريد از روزى پروردگار خود كه اين بساتين بشما انعام نموده  وَ اشْكُرُوا لَهُ  و شكر گوئيد مر او را بر كثرت اين نعم و اين شهر كه خداى تعالى شما را در او روزى ميدهد از انعام نعم خود  بَلْدَةٌ طَيِّبَةٌ  شهرى پاكيزه است چه دايم هواى معتدل و تندرست دارد و آب شيرين و خاك پاك كه اصلا پشه و شپش و كيك و عقرب و مار و غير آن از جانوران گزنده نيست و هواى آن دافع جميع هوام است  وَ رَبٌّ غَفُورٌ  و پروردگار شما كه رازق شماست و طالب شكر از شما پروردگاريست آمرزنده مر كسى را كه از شرك توبه كند چون ايشان اين سخن را از پيغمبر خود شنيدند\r\n فَأَعْرَضُوا  پس روى بگردانيدند از وظايف شكرگزارى و طريق كفران نعمت پيش گرفتند و تكذيب آن دوازده پيغمبر كردند كه بر ايشان مبعوث شده بودند و گفتند خدايرا بر ما هيچ نعمتى نيست و اگر اين نعمة او داده است بگوئيد تا او را از ما بازستاند در خبر آمده كه پيغمبر آخرين كه بايشان آمد در زمان پادشاه ذى عام بن حبشان الارعاى بن جيشان بود و بعد از رفع عيسى عليه السّلام او را بسيار رنجانيدند حق تعالى موشهاى درشتى در زير بند ايشان بيافريد تا بامر او سبحانه بند را سوراخ كردند و نيمه شب همه كه در خواب بودند گسيخته شد و سيلى در آمد همه منازل و باغهاى معموره ايشانرا مخروب ساخت و اكثر مردمان و چهارپايان ايشانرا هلاك كرد و برخى كه ماندند پراكنده شدند حاصل كه حق تعالى ميفرمايد كه چون ايشان از شكرگزارى اعراض كردند و كفران نعمة نمودند  فَأَرْسَلْنا عَلَيْهِمْ  پس فرستاديم بر ايشان  سَيْلَ الْعَرِمِ  سيل‌بندى محكم و استوار و سخت كه بلقيس آن را ساخته بود  وَ بَدَّلْناهُمْ  و بدل داديم ايشانرا  بِجَنَّتَيْهِمْ  بعوض دو باغ ايشان كه پر ميوه بودند  جَنَّتَيْنِ ذَواتَيْ أُكُلٍ خَمْطٍ  دو باغ كه خداوند ميوهاى بد طعم كه اراكست و گويند درخت\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nخاردار كه ميوهء تلخ داشت و بد مزه  وَ أَثْلٍ  و خداوند درخت شور گز بود  وَ شَيْءٍ مِنْ سِدْرٍ قَلِيلٍ  و چيزى از درخت كنار اندك يعنى در آن شورزارهاى اندك ميوه كنار داديم تا ياد كنند در آن ميوهاى\r\nفوت شده  ذلِكَ  اين عذاب عاجل  جَزَيْناهُمْ  پاداش داديم ايشانرا  بِما كَفَرُوا  بسبب آنكه كفران نعمت ورزيده بر رسولان ما كافر شدند  وَ هَلْ نُجازِي  و عتاب كرده نشوند به مثل آنچه مذكور شده  إِلَّا الْكَفُورَ  مگر ناسپاسى كه در كفران با كفر بنهايت رسيده باشد و حفص نجازى ميخراند بفعل متكلم معلوم و كور را منصوب ميسازد يعنى پاداش نميدهيم ناسپاس را چون جزا عام است مر مؤمن و كافر را و مجازات خاصهء كفار از اينجهت در اين مقام اختيار نجازى كرده بر نجزى\r\nآورده‌اند كه بقاياى سبا نزد پيغمبر خود آمده گفتند شناختيم پروردگار خود را و دانستيم كه جميع نعم از جانب اوست اگر بعد از اين باز نعمت بما ارزانى فرمايد ناسپاسى نكنيم و نوعى سپاسدارى كنيم او را كه هيچ قوم نكرده باشد حق تعالى ديگر باره درهاى نعمت بر ايشان گشاده ساخت چنان كه فرمود كه  وَ جَعَلْنا بَيْنَهُمْ  و گردانيديم ميان اهل سبا  وَ بَيْنَ الْقُرَى الَّتِي  و ميان آن ديهها كه بكرم عميم خود  بارَكْنا فِيها  بركت داديم در آن بكثرت مياه و اشجار و زروع و نباتات كه موجب وسعت ارزاق است مراد فضاى شام است چون فلسطين و اردن و اريحا و ايليا  قُرىً ظاهِرَةً  دههاى معموره آشكارا متواصل به يكديگر كه از هر قريه قريه ديگر آن توان ديد يا واقع بر ظهر طريق نه دور از آن تا ابناء السبيل آن را بينند در عين المعانى آورده كه از مآرب كه منزل اهل سبا بود تا شام چهار هزار و هفتصد ديه پديد آمد  وَ قَدَّرْنا فِيهَا السَّيْرَ  و تقدير كرديم در آن ديهها رفتن مردم را كه غادى در قريه قيلوله ميكرد و رايح در قريهء ديگر بيتوته مينمودند تا ميرسيدند بشام و گفتيم به زبان مقال يا حال كه  سِيرُوا فِيها  سير كنيد در آن دهها  لَيالِيَ وَ أَيَّاماً  شبها و روزها يعنى هر وقت كه خواهيد  آمِنِينَ  در حالتى كه امان يافتگانيد از دشمن و سباع بجهة كثرة خلق يعنى امن آن مختلف نيست باختلاف اوقات بلكه سير آن در جميع آنات روز و شب مساويست در امنيت يا آنكه سير كنيد بامنيت و اگرچه مدت سفر شما در آن قرى دراز باشد يا سير نمائيد در ليالى و ايام و اعمار خود بامن و آسايش باشيد آورده‌اند كه بقيهء سبا آغاز تجارة كرده از يمن بشام ميرفتند و چاشت در قريهء بودند و شام در قريهء ديگر توانگران را بر درويشان حسد آمد كه ميان ايشان در رفتن هيچ فرقى نيست چه پياده و مفلس اين راه چنان ميروند كه سواره و توانگر ميروند\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n فَقالُوا  پس گفتند اغنياى ايشان  رَبَّنا  اى پروردگار ما  باعِدْ  دورى افكن  بَيْنَ أَسْفارِنا  ميان منازل سفرهاى ما يعنى بيابان پديد كن از منزلى تا منزلى تا مردم بىزاد و راحله سفر نتوانند كرد  وَ ظَلَمُوا أَنْفُسَهُمْ  و ستم كردند بدين دعا و يا به جهت كفران نعمت بر نفس خود يعنى نظر در نعمت نمودند و شكر آن را بجاى نياوردند همچنانكه بنى اسرائيل كه قدر نعمت من و سلوى ندانسته استدعاى فوم و بصل و قثا كردند پس به جهت تطاول و افتخار بر فقرا بركوب رواحل و حمل و زاد از خداى در خواستند تا بميان يمن و شام بيابانها پيدا كرد بخراب كردن دهها كه در ميان راهها بود  فَجَعَلْناهُمْ  پس گردانيديم ايشان را  أَحادِيثَ  سخنان كه مردمان بعد از ايشان بتعجب بازگويند كه از آبادانى به خرابى ميل ميكردند يا از روى ضرب المثل گويند كه تفرقوا ايادى سبا  وَ مَزَّقْناهُمْ  و پراكنده ساختيم ايشان را  كُلَّ مُمَزَّقٍ  هر پراكنده ساختنى يعنى غاية پراكندگى تا آنكه يكى از ايشان در مآرب نماندند قبيلهء غسان از ايشان بشام رفت و قضاعه به مكه و اسد ببحرين و انمار بيثرب و جذام بتهامه و ازد بعمان  إِنَّ فِي ذلِكَ  بدرستى كه در آنچه ذكر كرديم از قصهء سبا  لَآياتٍ  هر آينه عبرتهاست  لِكُلِّ صَبَّارٍ  مر هر صبر كننده را بر محنتها و از مصيبتها  شَكُورٍ  سپاس گوينده در نعمتها در كشف الاسرار آورده كه اهل سبا در خوشحالى و فارغ البالى ميگذرانيدند و بسبب بيصبرى بر عافيت و ناشكرى بر نعمت رسيد بديشان آنچه رسيد - كلبى در بيان منشاء تفريق اهل سبا ببلاى متباعد از ابى صالح نقل كرده كه طريفة كاهنه بعمرو بن عامر كه از اعاظم اولاد سبا بود گفت كه در علم كهانة چنين معلوم شده كه سد مآرب عنقريب خراب خواهد شد به جهت سيل عرم جميع جنات و بساتين و حصور و دور در عرصهء تلف آيد عمرو چون اين بشنيد اموال خود را بفروخت و با قوم خود جلاى وطن كرده به مكه اقامة نمود و در آنجا تب عارضه همهء ايشان شد و ايشان هرگز نمىدانستند كه تب چه چيز است پس شكايت اينرا بطريفة عرض كردند گفت من نيز از اين مرض عرض شكايت دارم عمرو گفت تو ما را در اين امر چه مى فرمائى گفت هر كسى كه از شما بسيار پير است و جمل شديد و زاد جديد دارد بايد كه بقصر عمان رود پس ازد طريق عمان پيش گرفتند و به آن جا رفتند بعد از آن گفت هر كس كه خداوند جلد است و صبر اذيات دهر دارد باراك رود پس خزاعه بآنصوب شدند بعد از آن گفت هر كه اراده راسيات دارد در و جل و قصد مطموعات در محل به يثرب رود اوس به آن ناحيه توجه نمودند و گفت هر كه ارادهء خمير دارد و خمير و ملك و تامير و لباس و تاج و حرير كه به بصرى و غيور رود كه از ارض شام اند آل جنفه بن غسان به آن جا رفتند و توطن كردند و از آنجاست كه حق تعالى ميفرمايد كه مزقناهم\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nكل ممزق ان فى ذلك لآيات لكل صبار شكور\r\n وَ لَقَدْ صَدَّقَ  و بدرستى كه محقق ساخت و يا راست يافت  عَلَيْهِمْ  بر اهل سبا و اصح آنست كه بر همهء كافران  إِبْلِيسُ ظَنَّهُ  ابليس گمان خود را يعنى چون شيطان گمان برده كه بر بنى آدم بسبب شهوت و غضب كه در نهاد ايشانست دست يابد و ايشان را گمراه كند گمان در بارهء اهل غوايت و ضلالت راست شد  فَاتَّبَعُوهُ  پس پيروى كردند او را در شرك و معصيت  إِلَّا فَرِيقاً مِنَ الْمُؤْمِنِينَ  مگر گروهى از مردمان مؤمنان كه مستثنىاند و تابع او نيستند و تقليل ايشان نسبت بكفار است و يا مگر فريقى از فرقه مؤمنان كه تابع شيطان نشده‌اند در عصيان و آنها انبيااند و ائمهء هدى عليه السّلام كه الا عبادك منهم المخلصين\r\n وَ ما كانَ لَهُ  و نبود مر ابليس را  عَلَيْهِمْ  بر آنان كه گمان او در ايشان محقق شد  مِنْ سُلْطانٍ  هيچ تسلطى و استيلائى  إِلَّا لِنَعْلَمَ  مگر براى آنكه بدانيم مراد لازم علم است كه تميز است يعنى براى آنكه ممتاز سازم و جدا گردانم در ميان عالميان  مَنْ يُؤْمِنُ  كسى را كه ميگرود  بِالْآخِرَةِ  بدان سراى  مِمَّنْ هُوَ  از آنكس كه او  مِنْها فِي شَكٍّ  از آخرت در گمان است و يقين نيست در آن يعنى بر اهل عالم واضح گردانيم كه اهل ايمان كدامند و اهل شرك و گمان كدام  وَ رَبُّكَ  و آفريدگار تو  عَلى كُلِّ شَيْءٍ  بر همه چيز  حَفِيظٌ  نگاهبانست و هيچ چيز از افعال و اقوال بندگان بر او پوشيده و پنهان نيست\r\n قُلِ  بگو ايمحمد مر بنى مدلج را و اتباع ايشان از اهل شرك بر وجه تهكم و توبيخ  ادْعُوا الَّذِينَ زَعَمْتُمْ  بخوانيد آنانرا كه گمان برده‌ايد خدايان  مِنْ دُونِ اللَّهِ  بجز از خداى و ببينيد كه در جذب منافع و دفع مكاره مددى ميرسانند بشما و اجابت دعاى شما ميكنند و چگونه اجابت كنند كه به هيچ وجه  لا يَمْلِكُونَ  مالك و قادر نيستند آن معبودان  مِثْقالَ ذَرَّةٍ  همسنك مورچه خرد از خير و شر  فِي السَّماواتِ  در آسمانها  وَ لا فِي الْأَرْضِ  و نه در زمين يعنى در امر آسمان و زمين قدرت ندارند ذكر آسمان و زمين به جهت عموم عرفيست يعنى در هيچ چيز قادر نيستند  وَ ما لَهُمْ  و نيست مر آن ملائكه را كه معبودان بعضى مشركانند و يا بتان را  فِيهِما  در آسمان و زمين  مِنْ شِرْكٍ  هيچ شركتى با خداى به حق نه در آفريدن و نه در تصرف كردن يعنى به هيچ وجه در خلق و ملك با خداى شركت ندارند  وَ ما لَهُ مِنْهُمْ  و نيست مر خداى را از اصنام و ملائكم  مِنْ ظَهِيرٍ  هيچ يارى و مدد كارى در تقدير و تدبير آسمان و زمين\r\nبعد از آن بجهة رد مظنه كفار بشفاعة ملائكه ميفرمايد كه\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n وَ لا تَنْفَعُ الشَّفاعَةُ  و سود نكند شفاعت هيچكس عنده نزد خداى يعنى گمان شفاعة كه بملائكه يا اصنام داريد محقق نخواهد گشت زيرا كه در خواست نفع ندهد  إِلَّا لِمَنْ أَذِنَ لَهُ  مگر كسى را كه دستورى داده باشد خداى مر او را درخواست كردن را پس در روز قيامت شافع و مشفوع له منتظر شفاعة باشند و در ترس و فزع گذرانند  حَتَّى إِذا فُزِّعَ عَنْ قُلُوبِهِمْ  تا آنكه چون سلب فزع نمايند از دلهاى ايشان و دستورى شفاعة دهند آنها را  قالُوا  گويند بعضى از ايشان مر بعضى را  ما ذا قالَ رَبُّكُمْ  چه چيز گفت پروردگار شما در باب شفاعة  قالُوا الْحَقَّ  گويند سخن درست و راست گفت يعنى فرمود كه مؤمنان را شفاعة كنند نه كافران و مشركان و منافقانرا  وَ هُوَ الْعَلِيُّ الْكَبِيرُ  و اوست خداى برتر و بزرگوارتر از آنكه انبيا و ملائكه بدون اذن وى شفاعة توانند كرد در مجمع آورده كه ابن عباس و قتاده و ابن زيد بر اين وجه تفسير اين آيه كرده‌اند كه چون اخراج فزع كنند از قلوب كفار در آخرت يا وقت مرگ تا استماع ملائكه كنند و حجت بر ايشان لازم شود گويند ملائكه مر ايشان را كه خداى شما چه گفت گويند مشركان كه حق گفت يعنى اعتراف نمايند بحقيقت آنچه بپيغمبر فرستاد در دنيا از اصول و فروع اسلام و نزد بعضى ديگر معنى آنست كه چون ملائكه مر ايشان را صوتى عظيم و آوازى چون آواز سلسله باشد ملائكه آسمان گمان برند كه مگر قيامت قايم شده از شدة فزع آن به سجده افتند و چون بدانند كه ظن ايشان خلاف واقع بوده گويند ما ذا قال ربكم خداى شما چه گفت حاملان اعمال گويند سخن راست و درست كه آن اعطاى مثوبتست بر آن اعمال و ابن مسعود فرموده كه چون وحى كند خداى تعالى ببعضى ملائكه از كلام او صداى عظيم و صوتى مهيب بشنوند مانند آواز سلسلهء بزرك كه بر سنك خورد ايشان از اين هول بيفتند و بيهوش شوند و چون بدانند كه وحى است گويند با يكدگر ماذا قال ربكم قالوا الحق و از كلبى روايتست كه ميان زمان عيسى و زمان رسول ما صلّى اللّه عليه و آله و سلّم پانصد و پنجاه سال بود و حق تعالى در اين مدت هيچ پيغمبرى نفرستاد و وحى از آسمان به زمين نيامد چون پيغمبر ما صلّى اللّه عليه و آله و سلّم مبعوث شد اهل آسمان آواز وحى بشنودند گمان بردند كه قيامت واقع شده از ترس آن بيفتادند و بيهوش شدند و چون جبرئيل بر ايشان بگذشت سر برداشتند و او را بديدند خوف از دل ايشان زايل شد و با يكدگر ميگفتند ماذا قال ربكم پس با يكدگر جواب دادند كه قالوا الحق بنابراين اين تنبيه است مر مشركان را به آنكه فرشتگان با قرب و منزلت و صلابت خلقت از وحى خدا چنين ضعيف و ذليل‌اند و خايف پس چگونه معبودان ايشان كه جمادند خير و شر و نفع و ضرر از ايشان متصور باشد و بچه وجه اميد بشفاعت ايشان توان داشت\r\nبعد از\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nآن در تقرير قول سابق كه ان  لا يَمْلِكُونَ  است ميفرمايد كه  قُلْ  بگو اى محمد مر مشركان را كه  مَنْ يَرْزُقُكُمْ  كيست آنكه روزى ميدهد شما را  مِنَ السَّماواتِ  از آسمان بباران و يا بتسبيب اسباب ارزاق در آن  وَ الْأَرْضِ  و از زمين بنباتات و يا بانتظام اسباب در آن  قُلِ اللَّهُ  هم خود بگوى كه روزى دهد خداى چه آن سؤال را بجز از اين جوابى نيست  وَ إِنَّا  و ديگر بگو بايشان بر وجه انصات و اسكات خصم مشاغب كه ما گروه مؤمنان كه روزىدهنده را يكى دانيم و همين پرستش او كنيم  أَوْ إِيَّاكُمْ  يا مشركان كه جماد را كه در مراتب امكان فروتر از او چيزى نيست با واجب الوجود شريك ميسازيد  لَعَلى هُدىً  هر آينه به راه راستيم  أَوْ فِي ضَلالٍ مُبِينٍ  يا در گمراهى آشكارا يعنى البته از ما و شما يكى بر هدايت است و يكى بر ضلالة چه ممكن نيست كه به اين قول متناقض هر دو بر حق باشيم يا هر دو بر باطل اينكلام مانند قول محق است كه بمبطل گويد كه قد علم اللّه الصادق منى و منك و ان احدنا الكاذب با آنكه عالم باشد كه مخاطب كاذبست گويند كه اينكلام بر طريقهء لف و نشر است و تقدير اينكه انا لعلى هدى و اياكم لفى ضلال مبين\r\n قُلْ  بگو ايمحمد بايشانكه  لا تُسْئَلُونَ  پرسيده نخواهيد شد  عَمَّا أَجْرَمْنا  از آنچه كسب كرده‌ايم از گناه  وَ لا نُسْئَلُ  و سؤال كرده نمىشويم  عَمَّا تَعْمَلُونَ  از آنچه شما ميكنيد آن را بلكه هر كس را از عمل او سؤال خواهند كرد و مناسب آن جزا خواهند داد\r\n قُلْ  بگو اى محمد  يَجْمَعُ بَيْنَنا  جمع كند ميان ما  رَبُّنا  پروردگار ما روز قيامت  ثُمَّ يَفْتَحُ بَيْنَنا  پس حكم كند ميان ما  بِالْحَقِّ  براستى كه طريق عدلست به اين وجه كه محق را بنعيم جنت رساند و مبطل را باليم عذاب  وَ هُوَ الْفَتَّاحُ  و اوست حكم كننده در جميع امور  الْعَلِيمُ  دانا بكيفيت حكم بر وجه حكمت\r\n قُلْ  بگو ايمحمد بايشان  أَرُونِيَ الَّذِينَ  بنمائيد به من آنانرا كه  أَلْحَقْتُمْ بِهِ  الحاق كرده‌ايد به خدا  شُرَكاءَ  انبازان يعنى نمائيد مرا كه بكدام صفت بتانرا شريك حق مىسازيد در عبادة تا در آن نظر كنم و به آن استحقاق الوهيت ايشان بر من واضح شود  كَلَّا  نچنانست كه بتانرا صفتى باشد كه به آن مستحق عبادت شده شريك خدا شوند  بَلْ هُوَ اللَّهُ الْعَزِيزُ  بلكه او خداوند غالبست بر همه و بر كمال قدرت پس كه با او دم شركة تواند زد  الْحَكِيمُ  دانا به احكام صواب و موصوف بحكمة بالغه پس چه كس به او لاف رتبه شركه تواند زد و بتان متسم‌اند بذلة و متابى از قبول علم و قدرت و نعم ما قيل\r\n وحده لا شريك له صفتش * و هو الفرد اصل معرفتش \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n شرك را سوى وحدتش ره نه * عقل از كنه ذاتش آگه نه \r\n هست در راه كبريا و جلال * شرك نالايق و شريك محال \r\nبعد از آن بيان نبوت پيغمبر خود مىكند بر سبيل عموم  وَ ما أَرْسَلْناكَ  و نفرستاديم ترا ايمحمد  إِلَّا كَافَّةً  مگر فرستادنى عام و شامل  لِلنَّاسِ  مر همهء مردمان را از احمر و اسود ابن عباس از رسول خدا صلّى اللّه عليه و آله و سلّم روايت كرده كه فرمود پنج خصلت به من داده‌اند و من اين را به جهت فخر نمىگويم بلكه به جهت تعداد نعم الهى مىگويم و اداى شكرگزارى ميگويم يكى آنكه مبعوث شده‌ام بر هر احمر و اسود از ترك و هند و عرب و عجم دويم آنكه زمين را طاهر گردانيده‌اند و مسجد ساخته تا هر جا كه خواهم نماز گذارم و تيمم كنم سيم آنكه غنيمت را حلال ساخته‌اند و بر هيچكس از امم سابقه حلال نبود چهارم نصرت يافته‌ام بر اعادى بترس كه يك ماهه راه از شدت خوش من مىگريختند تاب آن نداشته كه بمقاتله درآيند پنجم زمام شفاعت امت را در كف كفايت من نهاده‌اند من آن را ذخيره نهاده‌ام براى امت پرگناه خود در روز قيامت و شفاعت من برسد بهر بندهء كه شرك نياورده باشد و از خصايص و افضليت آنحضرتست كه مبعوث بود بهمهء افراد آدميان و جنيان و هيچكس از انبيا به تمام جن و انس مبعوث نبوده حاصل كه حق تعالى ميفرمايد كه ترا بر كافهء برايا مبعوث گردانيده‌ام  بَشِيراً  در حالتى كه مژده‌دهندهء بروضات جنان كسى را كه بتوحيد و رسالت تو اقرار كند  وَ نَذِيراً  و بيم‌كننده از دركات نيران آن را كه بشرك اصرار نمايد  وَ لكِنَّ أَكْثَرَ النَّاسِ  و ليكن بيشتر مردمان  لا يَعْلَمُونَ  نمىدانند فضايل و كمالات ترا و جهل مركب ايشانرا بر مخالفت تو ميدارد\r\n وَ يَقُولُونَ  و ميگويند از فرط جهالت و شدة عناد و ضلالة بر وجه انكار و استكبار و سخريه كه  مَتى هذَا الْوَعْدُ  كى باشد اين وعدهء ثواب و عقاب يا قيام قيامة كه موعود است بقوله يجمع بيننا ربنا  إِنْ كُنْتُمْ صادِقِينَ  اگر هستيد شما راست‌گويان يعنى كافران به پيغمبر و ميگفتند كه اين وعده كه شما ميدهيد كى خواهد بود اگر صادقيد در آن\r\n قُلْ  بگو اى محمد در جواب ايشان كه  لَكُمْ مِيعادُ يَوْمٍ  مر شما راست وعده روزى كه چون برسد  لا تَسْتَأْخِرُونَ  باز پس نرود  عَنْهُ  از آن روز  ساعَةً  مقدارى اندك از زمان  وَ لا تَسْتَقْدِمُونَ  و پيشى نگيرد بر آن يعنى قادر نباشيد كه روز قيامة از وقت معين و مقرر خود پيش آوريد و متاخر گردانيد يا ايام آجال خود را كم و زياده كنيد و اصح مراد روز قيامتست\r\nآورده‌اند كه كفار مكه بعضى از اهل كتاب را از احوال قيامة پرسيدند ايشان گفتند ما در كتب\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nنعت او را خوانده‌ايم و وصف او را دانسته‌ايم كه او پيغمبرى به حق است ابو جهل و امثال او گفتند ما نيز بكتب شما ايمان نداريم آيه آمد كه  وَ قالَ الَّذِينَ كَفَرُوا  و گفتند آنان كه نگرويدند مر اهل كتاب را يعنى مر مؤمنان ايشانرا  لَنْ نُؤْمِنَ  هرگز ايمان نياريم و اعتقاد نكنيم  بِهذَا الْقُرْآنِ  به اين قرآن كه بر محمد فرود ميآيد  وَ لا بِالَّذِي  و نه بدان كتاب كه فرود آمده  بَيْنَ يَدَيْهِ  پس از او يعنى تورية و انجيل و يا يهود بنصارى گفتند كه ما به قرآن و انجيل نميگرويم و نه به آن چيزى كه در پيش مىآيد از قيامة پس حق تعالى از عاقبت امر ايشان خبر ميدهد كه  وَ لَوْ تَرى إِذِ الظَّالِمُونَ  و اگر به بينى چون ستمكاران يعنى مشركان  مَوْقُوفُونَ عِنْدَ رَبِّهِمْ  بازداشته‌شدگان باشند نزد پروردگار خود يعنى در موقف محاسبه هر آينه به بينى امرى صعب و كارى پرهول  يَرْجِعُ بَعْضُهُمْ  در حالتى كه بازميگردانند برخى از ايشان  إِلى بَعْضٍ  بسوى برخى ديگر  الْقَوْلَ  سخن را يعنى سخن را بر هم بازميگردانيد در مجادله به اين وجه  يَقُولُ الَّذِينَ اسْتُضْعِفُوا  ميگويند آنان كه زبون گرفتگان بودند يعنى تابعان و پيروان  لِلَّذِينَ اسْتَكْبَرُوا  مر آنانرا كه سركشى كردند يعنى پيشوايان و بزرگان  لَوْ لا أَنْتُمْ  اگر نبوديد شما يعنى اغواء و اضلال شما نميبود  لَكُنَّا مُؤْمِنِينَ  هر آينه ميبوديم ما گرويدگان به خدا و رسول اما شما ما را گمراه كرديد و از ايمان و اسلام بازداشتيد\r\n قالَ الَّذِينَ اسْتَكْبَرُوا  گفتند آنان كه گردن‌كشى كرده بودند از روى انكار  لِلَّذِينَ اسْتُضْعِفُوا  مر آنانرا كه در دنيا زبون و بيچاره گرفته بودند  أَ نَحْنُ صَدَدْناكُمْ  آيا ما بازداشتيم شما را  عَنِ الْهُدى  از راه راست و قبول هدايت  بَعْدَ إِذْ جاءَكُمْ  پس از زمانى كه آمد بشما  بَلْ كُنْتُمْ  بلكه بوديد شما بنفس خود  مُجْرِمِينَ  گناهكاران و شرك آرندگان يعنى رؤسا انكار دعوى اتباع كنند كه آن اضلال و منع ايشان بود بر ايمان و اثبات نمايند بر ايشان كه شما به اختيار خود از ايمان اعراض كرديد و اختيار تقليد كرديد نه آنكه ما باجبار شما را از آن بازداشتيم\r\n وَ قالَ الَّذِينَ اسْتُضْعِفُوا  و گويند آنان كه ضعيف و بيچاره بودند  لِلَّذِينَ اسْتَكْبَرُوا  مر آنانرا كه از قول حق تعالى سركشيده‌اند يعنى اتباع در جواب رؤساى خود گويند  بَلْ  نچنين است كه ما به خود كافر شديم  مَكْرُ اللَّيْلِ وَ النَّهارِ  مكر شما در اوقات شب و روز مانع ايمان ما شد و آن را از ما بازداشت  إِذْ تَأْمُرُونَنا  وقتى كه\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nميفرموديد پيوسته ما را  أَنْ نَكْفُرَ بِاللَّهِ  به آنكه كافر شويم به خدا  وَ نَجْعَلَ لَهُ  و فرا گيريم مر خداى را  أَنْداداً  همتايان پس هر دو گروه بعد از گفت و شنيد از عمل خود پشيمان شوند  وَ أَسَرُّوا النَّدامَةَ  و پنهان دارند آن پشيمانى را از يكديگر به جهت ترس و سرزنش و رسوا شدن  لَمَّا رَأَوُا الْعَذابَ  آنهنگام كه به بينند عذاب را و يا رؤسا و پيشوايان پنهان دارند از اتباع خود ندامت خود را بر اضلال وقتى كه به بينند عذاب را  وَ جَعَلْنَا الْأَغْلالَ  و بگردانيم غلهاى آتشين را  فِي أَعْناقِ الَّذِينَ كَفَرُوا  در گردنهاى آنان كه نگرويدند از تابعان و متبوعان  هَلْ يُجْزَوْنَ  آيا جزا داده شوند مراد انكار جزاست يعنى جزا داده نشوند  إِلَّا ما كانُوا يَعْمَلُونَ  مگر آنچه باشند كه عمل كنند يعنى جزا نيست مگر بر عمل\r\nبعد از آن جهت تسليهء حضرت رسالت صلّى اللّه عليه و آله و سلّم مىفرمايد كه  وَ ما أَرْسَلْنا فِي قَرْيَةٍ  و نفرستاديم در هيچ ديهى و شهرى من نذير هيچ بيم كنندهء يعنى پيغمبرى  إِلَّا قالَ  مگر آنكه گفتند  مُتْرَفُوها  متنعمان و متكبران آن ديه مر آن پيغمبران را  إِنَّا بِما أُرْسِلْتُمْ بِهِ كافِرُونَ  بدرستى كه ما به آنچه فرستاده‌ايد به آن يعنى بزعم خود ناگرويدگان و منكرانيم\r\n وَ قالُوا نَحْنُ أَكْثَرُ أَمْوالًا وَ أَوْلاداً  و گفتند ما بيشتريم از روى مالها و فرزندان يعنى مال و فرزندان ما بيش از شماست پس در دعوى رسالت از شما سزاوارتر باشيم  وَ ما نَحْنُ بِمُعَذَّبِينَ  و ما نيستيم عذاب كرده شدگان يعنى به جهت آنكه خداى ما را بنعم عظيمه گرامى كرده پس در قيامت ما را بمحنت عذاب و عقوبة خوار نخواهد ساخت و يا منكر اصل عذاب شده گفتند عذابى نخواهد بود تا به آن معذب شويم\r\nپس در رد قول ايشان كه مزيت و عنا در دنيا مانع عذاب عقبا باشد ميفرمايد كه  قُلْ  بگو اى محمد در جواب ايشان و در رد قول ايشان كه  إِنَّ رَبِّي  بدرستى كه پروردگار من  يَبْسُطُ الرِّزْقَ  گشاده ميگرداند روزى را  لِمَنْ يَشاءُ  براى هر كه ميخواهد از اهل شرك و معصيت بمشيت و مصلحت خود نه براى كرامة ايشان  وَ يَقْدِرُ  و تنك مىگرداند براى هر كه مىخواهد بحكمت خود نه به جهت مذلت بنده  وَ لكِنَّ أَكْثَرَ النَّاسِ  و ليكن بيشتر مردمان  لا يَعْلَمُونَ  نمىدانند و گمان مىبرند كه كثرت اموال و اولاد براى شرف و كرامت است و شايد كه قضيه بر عكس اين باشد بسيار هست كه بسط ارزاق به جهت استدراج است و ايشان را آن غافل و جاهل‌اند\r\nبعد از آن تصريح به اين كرده مىفرمايد كه  وَ ما أَمْوالُكُمْ  و نيست مالهائى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكه بشما داده‌ايم  وَ لا أَوْلادُكُمْ  و نه فرزندان كه بشما ارزانى داشته‌ايم  بِالَّتِي تُقَرِّبُكُمْ  آنچيزى كه نزديك گرداند شما را  عِنْدَنا زُلْفى  نزديك گردانيدنى چه تقرب باعمال صالحه است و شما را از آن نيست چنان كه ميفرمايد  إِلَّا مَنْ آمَنَ  يعنى اموال و اولاد هيچكس را نزديك نميگرداند به خدا مگر كسى كه بگرود به خدا  وَ عَمِلَ صالِحاً  و بكند كار شايسته يعنى اموال خود را نفقه كند در راه خدا و اولاد را علم دين آموزد و در صلاح تربيت نمايد  فَأُولئِكَ  پس آنگروه  لَهُمْ جَزاءُ الضِّعْفِ  مر ايشانراست پاداش زياده يكى را ده تا هفتصد بلكه از آن نيز برتر بر سبيل فضل و محض عنايت  بِما عَمِلُوا  بسبب آنچه كردند از انواع طاعات و خيرات  وَ هُمْ فِي الْغُرُفاتِ  و ايشان در غرفهاى بهشت  آمِنُونَ  ايمن‌اند از مكاره و آفات و شدايد و مخافات\r\nو بعد از آن در وعيد مشركان ميفرمايد كه  وَ الَّذِينَ يَسْعَوْنَ  و آنان كه ميشتابند و كوشش ميكنند  فِي آياتِنا  در رد آيتهاى ما يعنى در ابطال قرآن و بر آن زبان طعن ميگشايند  مُعاجِزِينَ  در حالتى كه بزعم خود عاجز كنندگانند از انزال آن يعنى گمان آنها آنست كه ما را از انزال قرآن عاجز توانند ساخت و آن را از ما فوت توانند كرد و يا مردمانرا از قبول كردن و ايمان آوردن بدان عاجز توانند كرد و يا از قبضهء قدرت ما توانند رفت  أُولئِكَ  آنگروه ساعيان در ابطال قرآن  فِي الْعَذابِ مُحْضَرُونَ  در عذاب دوزخ حاضر شدگانند\r\n قُلْ إِنَّ رَبِّي  بگو بدرستى كه پروردگار من  يَبْسُطُ الرِّزْقَ  گشاده ميگرداند روزى را  لِمَنْ يَشاءُ  براى هر كه ميخواهد  مِنْ عِبادِهِ  از بندگان مؤمن و مطيع خود بمحض رحمة  وَ يَقْدِرُ  و تنگ ميگرداند روزى را  لَهُ  مر او را بوجه حكمت يعنى يك بار روزى را بر او فراخ ميگرداند و يك بار تنك بر طريق مصلحت اين آيه در شان يك شخص است باعتبار دو وقت و آيهء سابق در حق دو شخص پس تكرار نباشد  وَ ما أَنْفَقْتُمْ  و آنچه نفقه ميكنيد  مِنْ شَيْءٍ  از چيزى كه شمار است در راه خدا  فَهُوَ  پس خداى  يُخْلِفُهُ  عوض ميدهد در دنيا آن را بزيادتى نعمت يا ذخيره مينهد براى آخرت كه آن ثواب جنت است ابو هريره از رسول صلّى اللّه عليه و آله و سلّم رواية كرده كه حق تعالى ميفرمايد كه اى بندهء من نفقه كن در راه من تا بر تو نفقه كنم آنحضرت فرمود كه هيچ روز آفتاب برنيايد مگر كه بامداد دو فرشته از آسمان نزول ميكنند\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو بر جانب راست و بر جانب چپ بنده ميايستند يكى ميگويد بار خدايا نفقه كننده را عوض ده و ديگر ميگويد خدايا مال ممسك را در عرصهء تلف انداز و انس نيز از رسول صلّى اللّه عليه و آله و سلّم رواية كرده كه در هر شب فرشته‌ايست كه ندا مىكند كه بزائيد براى مرك و ديگرى ميگويد بنا كنيد براى خريبى و ديگرى ندا مىكند كاشكى مردمرا نيافريدندى و ديگر ندا كند چون آفريده شدند كاش دانستندى كه ايشان را براى چه چيز آفريده‌اند - جابر بن عبد اللّه انصارى ( ره ) رواية كرده كه هر نفقه كه مؤمن كند خداى تعالى ضامن آنشده كه عوض آن به آن رساند مگر آنكه در دنيا در معصيت صرف نمايد كه آن را عوض ندهد پس بايد كه خوف عليه مانع انفاق بنده نشود چه او سبحانه روزى را به او خواهد رسانيد كما قال  وَ هُوَ خَيْرُ الرَّازِقِينَ  و خدا بهترين روزىدهندگان است چه غير وى كه چيزى به كسى ميدهد واسطه‌اند در ايصال رزق و رازق حقيقى اوست و نيز اعطاى او محض منافع بندگانست نه بجر نفع و دفع ضرر از خود بجهة استحاله آن بر او سبحانه بخلاف غير او\r\nو يوم نحشرهم و ياد كن روزى را كه حشر كنيم و جمع نماييم كفار را مراد بنو مدلج انداز خزاعه كه عبده ملائكه‌اند  جَمِيعاً  در حالتى كه كه بهيئت مجموعى باشند يعنى همه را در محشر حشر كنيم ثم نقول پس گوييم و حفص هر دو فعل بيا ميخواند يعنى حق تعالى همه را حشر كند پس گويد  لِلْمَلائِكَةِ  مر همهء فرشتگان را  أَ هؤُلاءِ إِيَّاكُمْ  آيا اين گروه شما را  كانُوا يَعْبُدُونَ  بودند كه مىپرستيدند و اين سؤال جهت تقريع مشركانست و قطع طمع ايشان از شفاعت چون ملائكه به اين خطاب مخاطب شوند\r\n قالُوا سُبْحانَكَ  گويند پاكى تو از آنكه غير ترا پرستند  أَنْتَ وَلِيُّنا  توئى خداوند و معبود ما و ما خود را در بندگى مقصر ميدانيم پس بچه وجه قايل بمعبودية خود شويم يا توئى دوست ما  مِنْ دُونِهِمْ  بجز از ايشان يعنى ميان ما و ايشان هيچ دوستى نيست و حاشا كه بپرستش ايشان رضا داده باشيم  بَلْ  نچنانست كه كفار ما را پرستش كرده باشند بلكه  كانُوا  بودند كه از روى جهل  يَعْبُدُونَ الْجِنَّ  مىپرستيدند ديوان را يعنى فرمان ايشان ميبردند در پرستش الهه باطله يا بصورت‌هاى مختلفه برميآمدند و در خيال ايشان مى افكندند كه اينها ملائكه‌اند  أَكْثَرُهُمْ  بيشتر مردمان  بِهِمْ مُؤْمِنُونَ  بديوان گروندگانند يعنى متابعت كنندگان و مطيعان ايشان\r\n فَالْيَوْمَ  پس امروز كه روز حشر است و همه حكمها مر خدايراست  لا يَمْلِكُ  مالك نميشود  بَعْضُكُمْ لِبَعْضٍ  بعضى از شما براى بعضى  نَفْعاً  سودى را  وَ لا ضَرًّا  و نه\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nضررى يعنى معبود باطل را براى عابد خود قدرت برسانيدن سود و دفع كردن زيان نيست چه اين دار جزاست و به غير او سبحانه جزا دهنده نيست  وَ نَقُولُ  و گوئيم ما در آن روز  لِلَّذِينَ ظَلَمُوا  مر آن كسانى را كه ستم كردند به وضع عبادت در غير موضع آن  ذُوقُوا عَذابَ النَّارِ  بچشيد عذاب آتش را  الَّتِي كُنْتُمْ بِها  آن آتشى كه بوديد به آن  تُكَذِّبُونَ  تكذيب ميكرديد و دروغ ميپنداشتيد و باز عود مىكند بحكاية از حال كفار\r\nو ميفرمايد كه  وَ إِذا تُتْلى عَلَيْهِمْ  و چون خوانده شود بر كافران  آياتُنا  آيتهاى ما يعنى قرآن  بَيِّناتٍ  در حالتى كه روشن و هويدااند در دلالة بر هداية  قالُوا  گويند با يكديگر كه  ما هذا  نيست اين كس يعنى محمد كه اين كلام بر ما ميخواند  إِلَّا رَجُلٌ يُرِيدُ  مگر مردى كه ميخواهد  أَنْ يَصُدَّكُمْ  آنكه بازدارد شما را  عَمَّا كانَ  از آن چيزى كه بوديد پيوسته  يَعْبُدُ آباؤُكُمْ  ميپرستيدند آن را پدران شما يعنى مدعاى او آنست كه شما را از بت‌پرستى بازدارد و بدينى و آيتى كه خود احداث كرده است در آورد و تابع خود سازد  وَ قالُوا ما هذا  و گفتند نيست اين كلام كه ميخواند يعنى قرآن  إِلَّا إِفْكٌ  مگر دروغى  مُفْتَرىً  بربافته شده و به خدا نسبت داده  وَ قالَ الَّذِينَ كَفَرُوا  و گفتند آنان كه نگرويدند از كفار مكه  لِلْحَقِّ  مر امر نبوت يا اسلام يا قرآن را كه حق است و درست و راست  لَمَّا جاءَهُمْ  آن هنگام كه آمد بديشان  إِنْ هذا  نيست اين  إِلَّا سِحْرٌ مُبِينٌ  مگر سحرى آشكارا و بنابر آنكه مراد قرآن باشد نسبت سحر به او باعتبار لفظ آنست يا اعجاز آن\r\nبعد از آنكه خبر ميدهد به آنكه اين قول كفار معرى از بينه است و محض تقليد و عناد ميگويد كه  وَ ما آتَيْناهُمْ  و نداده‌ايم مشركان مكه را  مِنْ كُتُبٍ  از كتابها فرو فرستاده كه پيوسته  يَدْرُسُونَها  درس كنند و خوانند آن را از آنجا و دليل آرند بر بطلان قرآن يا اسلام يا نبوت پيغمبر آخر الزمان  وَ ما أَرْسَلْنا إِلَيْهِمْ  و نفرستاديم بسوى ايشان  قَبْلَكَ  پيش از تو يعنى در زمان فترت  مِنْ نَذِيرٍ  هيچ بيم كنندهء يعنى پيغمبرى كه داعى ايشان باشد بشرك آوردن يا مشركان مكه‌اند و اهل جاهليت هيچ ملتى ندارند و ايشان را عهدى نيست بانزال كتب و نه ببعثت رسول بر تكذيب خود وجهى ندارند\r\n وَ كَذَّبَ الَّذِينَ مِنْ قَبْلِهِمْ  و تكذيب كردند مر انبيا را آنان كه پيش از ايشان بودند همچنانكه اينها تكذيب تو ميكنند  وَ ما بَلَغُوا  و نرسيده‌اند اهل مكه  مِعْشارَ ما آتَيْناهُمْ  بده يك آنچه داده بوديم ايشانرا از فرط قوت و طول\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nعمر و كثرت مال و يا نداده بوديم پيشينيان را عشر آنچه اهل زمان ترا داده‌ايم از حجج و براهين و دلالات و اسباب هدايت  فَكَذَّبُوا رُسُلِي  پس تكذيب كردند آن پيشينيان پيغمبران خود را  فَكَيْفَ كانَ نَكِيرِ  پس چگونه بود انكار من بديشان يعنى ناپسنديدن من ايشانرا و مستأصل ساختن من ايشانرا بسبب آن پس بايد كه قوم تو بترسند از مثل اين حالات\r\n قُلْ إِنَّما أَعِظُكُمْ  بگو اى محمد به كفار مكه كه جز اين نيست كه پند مىدهم شما را و ارشاد مينمايم  بِواحِدَةٍ  به خصلت نيك يا كلمه واحدة يعنى بيك چيز شما را ميفرمايم در آن  أَنْ تَقُومُوا  آنست كه برخيزيد  لِلَّهِ  براى خدا يعنى مستقيم شويد و راست بايستيد در امر من خالصا للّه مراد آنست كه ترك تقليد كرده از براى طلب رضاى الهى استقامة ورزيد در كار من و از طريق اعوجاج در گذريد تا برسيد به حق يا محض قربة و طلب رضاى خدا از مجلس من برخيزيد و متفرق شويد  مَثْنى  در حالتى كه دو دو باشيد تا با يكدگر مشاورت كنيد  وَ فُرادى  و يك يك تا از ازدحام مشوش خاطر نشويد و در وقت تفكر در امر من  ثُمَّ تَتَفَكَّرُوا  پس تفكر كنيد در كردار و گفتار من و از مبدء حال من تا غاية اطوار من در نظر آريد و در آن تفكر كنيد تا بدانيد كه  ما بِصاحِبِكُمْ  نيست اين يار شما را  مِنْ جِنَّةٍ  هيچ ديوانگى كه باعث باشد بر دعوى رسالت و البته شما ميشناسيد كمال او را و همين كافيست بر صدق قول او و تنزيه او از جنون چه دعوى او در اين امر خطير بدون تحقق و برهان نيست بلكه آن مقرونست ببراهين واضحه و معجزات ظاهره پس بيقين در دعوى خود صادقست  إِنْ هُوَ  نيست او  إِلَّا نَذِيرٌ لَكُمْ  مگر بيم‌كننده مر شما را  بَيْنَ يَدَيْ عَذابٍ شَدِيدٍ  پيش از وقوع عذاب سخت كه عذاب آخرتست تا بوسيلهء ايمان و كسب عمل صالح از آن نجات يابيد و بجنت نعيم در آييد\r\n قُلْ ما سَأَلْتُكُمْ  بگو اى محمد بايشان كه آنچه طلب كردم از شما  مِنْ أَجْرٍ  از مزد اداى رسالت  فَهُوَ لَكُمْ  پس آن مر شما راست يعنى هر مزدى كه بر آن تبليغ رسالت از شما ميخواستم بشما بخشيدم مراد نفى سؤالست از شما يعنى هيچ مزدى نميخواهم و اين مانند آنست كه شخصى به صاحب خود گويد كه اگر چيزى به من دادهء پس بگير و حال آنكه به او نداده باشد و يا معنى آنست كه از شما نميطلبم اجر را پس آن اجر مر شما راست از قبيل قل لا اسئلكم عليه اجرا الا المودة فى القربى  إِنْ أَجْرِيَ  نيست مزد دعوة من و اجر مثوبة آن  إِلَّا عَلَى اللَّهِ  مگر بر خداى تعالى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n وَ هُوَ عَلى كُلِّ شَيْءٍ  و او بر همهء چيزها  شَهِيدٌ  گواهست و مطلع پس ميداند صدق و خلوص نيت مرا در دعوت و نصيحت بدون طمع اجر بر آن\r\n قُلْ إِنَّ رَبِّي  بگو بدرستى كه پروردگار من  يَقْذِفُ بِالْحَقِّ  مىافكند حق را يعنى وحى را القاء مىكند بر هر كه خواهد و يا ميافكند حق را بباطل و آن را در هم ميشكند و يا حق را منتشر ميسازد در اقطار عالم يعنى افشاى دين اسلام مىكند و احكام آن كه ليظهره على الدين كله  عَلَّامُ الْغُيُوبِ  خدائى كه داناى جميع پوشيده‌هاست و هيچ چيز بر او مخفى نيست\r\n قُلْ جاءَ الْحَقُّ  بگو آمد سخن راست درست يعنى قرآن يا اسلام يا بعثت پيغمبر صلّى اللّه عليه و آله و سلّم  وَ ما يُبْدِئُ الْباطِلُ  و نمىآفريند باطل را يعنى ابليس را يا بت يا چيزى دگر  وَ ما يُعِيدُ  و بازنميگرداند يعنى قادر نيست بر خلق و بعث و حسن گفته كه يعنى شيطان پيدا نكند و نيافريند چيزيرا براى اهل خود در دنيا و اعاده نكند چيزيرا براى ايشان در آخرت و گويند كه  وَ ما يُبْدِئُ الْباطِلُ وَ ما يُعِيدُ  در معنى  زَهَقَ الْباطِلُ  است يعنى آمد حق كه اسلام است و نيست و نابود گشت شرك كقوله  جاءَ الْحَقُّ وَ زَهَقَ الْباطِلُ  چه عدم ابداء و اعاده مستلزم زهق است و از امام محمد باقر عليه السّلام منقولست كه مراد به حق تيغ است براى قتال و جهاد با اهل كفر و عناد و مراد بباطل هر معبودى كه بدون خدا پرستند عبد اللّه مسعود رواية كرده كه رسول اللّه در مكه رفت و در پيرامون كعبه سيصد و شصت بت نهاده بودند قبضهء سنك‌ريزه بدست مبارك برگرفت و بر آن بتان ميانداخت و ميفرمود  قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً \r\n قُلْ إِنْ ضَلَلْتُ  بگو اگر گمراه شدم از حق و منحرف شدم از آن همچنانكه زعم شماست  فَإِنَّما أَضِلُّ  پس جز اين نيست كه گمراه ميشوم  عَلى نَفْسِي  بر نفس خود يعنى و بال گمراهى بر من است نه بر غير من زيرا كه من حامل آن شده‌ام نه غير  وَ إِنِ اهْتَدَيْتُ  و اگر به راه راست روم  فَبِما يُوحِي  پس بسبب آنست كه وحى ميفرستد  إِلَيَّ  بسوى من  رَبِّي  پروردگار من چه توفيق و هداية وابسته بعنايت اوست  إِنَّهُ  بدرستى كه خداى تعالى  سَمِيعٌ  شنواست اقوال بندگان را  قَرِيبٌ  نزديك بافعال ايشان پس عالم باشد بر قول و فعل هر ضال و مهتدى و هيچ چيز از آن بر آن پوشيده و پنهان نيست\r\nبعد از آن در تهديد مشركان ميفرمايد  وَ لَوْ تَرى إِذْ فَزِعُوا  و اگر ببينى اى محمد يا اى بيننده كافرانرا چون ترسان شوند نزديك مرك يا بوقت بعث يا در روز بدر هر آينه به بينى امرى\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nفظيع و عجيب و باهول  فَلا فَوْتَ  پس نباشد هيچ فوتى يعنى بجهة گريختن و پناه بحصن بردن عذاب از ايشان فوت نشود  وَ أُخِذُوا  و بگيرند ايشانرا  مِنْ مَكانٍ قَرِيبٍ  از جائى نزديك يعنى از روى زمين بر زير زمينشان كشند كه قبر است و يا از موقف بدوزخ و يا از صحراى بدر بچاه اندازند و ابن عباس فرموده اين آيه در اصحاب خسف پيداست و ايشان هشتاد هزار كس بودند كه از شام قصد تخريب كعبه كنند چون در بيابان در آمدند همه در آنجا به زمين فرو رفتند پس معنى اخذوا من مكان قريب اينستكه از زير قدمها گرفته شوند و به زمين فرو روند و اينجماعت قوم سفيانى باشند كه بفرموده وى در آخر الزمان خروج كنند و از اين جماعت دو كس از خسف نجات يابند يكى بشارت به مكه برد و ديگرى روى بر قفا گشته خبر خسف قوم بسفيانى رساند و اين رواية از حذيفه يمانى نيز روايت است و تفصيل در منهج الصادقين نيز مذكور است\r\n وَ قالُوا  و گويند مشركان مكه با لشگر سفيانى بوقت مرك يا در زمان خسف  آمَنَّا بِهِ  ايمان آورديم بمحمد و به آنچه به آن خبر داده و ذكر آن حضرت در آيه و ما صاحبكم بمجنون مذكور شده يعنى در آنوقت اعتراف بوحدانيت حق تعالى كنند و به دو بگروند  وَ أَنَّى لَهُمُ التَّناوُشُ  و از كجا باشد ايشانرا فراگرفتن ايمان به آسانى  مِنْ مَكانٍ بَعِيدٍ  از موضعى دور كه آخرتست چه محل تكليف ايمان دنياست پس تناول ايمان در آن روز متعسر باشد بلكه متعذر حفص تناوش به غير همزه خواند بمعنى تناول است از بعيد و اين تمثيل كفار است در تناول ايمان در وقت مشاهدهء عذاب به حال كسى كه خواهد بدست تناول چيزى كند كه در غاية ارتفاع باشد يعنى همچنانكه محالستكه بدست چيزيرا فراگيرند كه در نهاية ارتفاع باشد همچنين وقتى كه عذاب را معاينه به بينند محال باشد كفار را تناول ايمان چه آن در محل قبول نيفتد و فايده ندهد ايشانرا پس چگونه ايمان ايشان در آنوقت مقبول شود\r\n وَ قَدْ كَفَرُوا بِهِ  و حال آنكه نگرويدند بمحمد يا ببعث يا به خدا  مِنْ قَبْلُ  پيش از اين كه در ربقه تكليف بودند  وَ يَقْذِفُونَ  و مىافكندند  بِالْغَيْبِ  بپوشيدگى سخنان را يعنى از سر گمان سخنان ميگفتند كه اصلا علم به آن نداشتند و آن اسناد سحر و شعر و كذب و جنون بود به پيغمبر و طعن در قرآن چه از آن حضرت هرگز مشاهدهء سحر و شعر و كذب و جنون نكرده بودند تا اسناد آن به او كنند بلكه بافواه بدون شعور ايشان بوى اطلاق ميكردند  مِنْ مَكانٍ بَعِيدٍ  از جائى دور يعنى دور بودند از آنچه مى گفتند و نميدانستند كه چه ميگويند و يا آنچه ميگفتند دور بود از عادت محمد صلّى اللّه عليه و آله و سلّم و لايق باطوار\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nو احوال او نبود و گويند كه معنى آنست كه كفار نگرويدند بوقوع عذاب شديد بر ايشان از سر گمان ميگفتند كه ما معذب نخواهيم شد جهت آنكه حق تعالى در دنيا اكرام ما كرده بانواع نعم و ما را مستحق اين دانسته پس ما را به عذاب شديد گرفتار نخواهد كرد بلكه مآل ما در آخرت مانند حال ما باشد در دنيا پس همچنانكه بثروت و كثرت نعمت در دنيا از شما پيشيم در آخرت نيز بر شما تفوق خواهيم داشت و مرتبه ما ارفع از مرتبهء شما خواهد بود و اين قول محض تو هم باشد و ناشى از جهالت بدون شعور و علم به آن\r\n وَ حِيلَ بَيْنَهُمْ  و جدا كرده شد ميان ايشان  وَ بَيْنَ ما يَشْتَهُونَ  و ميان آنچه آرزو بردند از قبول ايمان در آنجهان يا در وقت مرگ يعنى البته قبول ايمان از ايشان جدا باشد و ايشان به آن آرزو نرسند  كَما فُعِلَ بِأَشْياعِهِمْ  همچنانكه كرده شد اين عمل باشباه و اتباع ايشان از كافران گذشته  مِنْ قَبْلُ  پيش از ايشان يعنى ايمان و توبه نيز از ايشان قبول نكردند و از نارنجات نيافتند و از آن محروم و مأيوس ماندند  إِنَّهُمْ  بدرستيكه ايشان  كانُوا فِي شَكٍّ مُرِيبٍ  بودند در گمانى به تهمت افكنده و مضطرب سازنده دلها يعنى ايشان در امر محمد يا در كار آخرت و وقوع عذاب بسيار شك كننده بودند - ضحاك گفته كه مراد باشياعهم من قبل اصحاب فيل بودند كه در وقت ارادهء خراب كردن خانه كعبه چون ياس و عذاب را مشاهده كردند ايمان ايشان قبول نشد و همه مستاصل گشتند خاتمه جلد چهارم\r\n\r\n\r\n","description":"","footnote":"","page_name":" 350 ","page_number":350}
  ]