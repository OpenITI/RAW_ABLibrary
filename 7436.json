[
  {"content":"\r\n\r\nترجمه جلد دهم\r\nبحار الانوار\r\nتأليف\r\nمرحوم ملّا محمد باقر مجلسى\r\nدر زندگانى :\r\nحضرت امام حسين عليه السلام\r\nمترجم : آقاى محمد جواد نجفى\r\nحق چاپ محفوظ\r\nاز انتشارات :\r\nكتابفروشى اسلاميه\r\nتهران خيابان پانزدهم خرداد شرقى تلفن - 521966\r\nچاپ اسلاميه\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمجلسى ، محمد باقر بن محمد تقى ، 1037 - 1111 ق .\r\n( بحار الانوار . فارسى . برگزيده )\r\nترجمه جلد دهم بحار الانوار / تاليف محمد باقر مجلسى ، مترجم محمد جواد نجفى - تهران : اسلاميه ، 1379 . 3 ج .\r\n( دوره ) ISBN 964 - 481 - 098 - 8\r\n( ج . 1 ) ISBN 964 - 481 - 105 - 4\r\n( ج . 2 ) ISBN 964 - 481 - 106 - 2\r\n( ج . 3 ) ISBN 964 - 481 - 107 - 0\r\nفهرست نويسى براساس اطلاعات فيپا .\r\nمندرجات : ج . 1 . زندگانى حضرت زهرا سلام الله عليها . - - ج . 2 . زندگانى حضرت امام حسن مجتبى عليه السلام . - - ج . 3 . زندگانى حضرت امام حسين عليه السلام .\r\nچاپ سوم .\r\n1 . احاديث شيعه - - 12 ق . 2 . فاطمه زهرا ( س ) ، 13 قبل از هجرت - 11 ق - - سرگذشت نامه ، 2 ، حسن بن على ( ع ) ، امام دوم . 3 - 50 ق . - - سرگذشتنامه . 4 . حسين بن علي ( ع ) ، امام سوم ، 4 - 61 ق . - - سرگذشتنامه ، الف نجفى ، محمد جواد ، 1302 - 1372 ، مترجم ، پ عنوان . ج عنوان : بحار الانوار ، فارسى . برگزيده .\r\n3042183 ب 3 م / 136 BP 212 / 297\r\n1379\r\nكتابخانه ملي ايران 79006760 م\r\nناشر : ترجمه جلد دهم بحار الانوار\r\nزندگى امام حسين ( ع )\r\nمؤلف : محمد باقر مجلسى\r\nمترجم : محمد جواد نجفة\r\nناشر : اسلاميه\r\nنوبت و تاريخ چاپ : سوم - 1380 هجرى شمسى\r\nچاپ : اسلاميه\r\nشمارگان : 2000 جلد\r\nشابك دوره : 8 - 098 - 481 - 964\r\nISBN 964 - 481 - 098 - 8\r\nشابك 0 - 107 - 481 - 964\r\nISBN 964 - 481 - 107 - 0\r\nخوانندگان گرامى ! اين كتاب ترجمه قسمت سوم جلد دهم بحار الانوار است كه علامه مولى محمد باقر مجلسى طاب ثراه متوفى بسال - 1111 قمرى تأليف فرموده و چند مرتبه به عربى چاپ شده ايست . چاپهاى اوائل اين كتاب خطى و چاپ سنگى بودند . ولى چاپ اخير آن حروفى و بسيار جالب و بچاپ اسلاميه معروف است .\r\nزندگاني حضرت فاطمه زهراء و امام حسن و امام حسين عليهم السلام در چاپ اول در جلد دهم ولى در چاپ اخير در جلدهاى شماره : ( 43 - 44 - 45 ) بچاپ رسيده است چون چاپ اخير از هر نظر بر چاپهاى اوائل مقدم بود لذا ما اين چاپ را براى ترجمه برگزيديم .\r\nاين كتاب كه زندگانى حضرت امام حسين عليه السلام را براى ما شرح مىدهد بقدرى ساده ترجمه شده كه براى عموم مردم مورد استفاده قرار خواهد گرفت . همانطور كه ما اين نكته را در كليه ترجمه و تأليفات خود مخصوصاً ستارگان درخشان مراعات نموده‌ايم .\r\nچون علّامه مجلسى بمناسبتى بعضى از احاديث را بطور مكرر نوشته است لذا ما براى اينكه خوانندگان عزيز خسته نشوند بجاى احاديث مكرر سه نقطه نهاده و هر جا كه شرح و بسطى لازم بوده نظريه خود را در ميان پرانتز ( ) يا پاورقي نوشته‌ايم .\r\nحاج محمد جواد نجفى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nبِسْم اللَّه الرَّحْمن الرَّحِيم\r\nبقيه بخش سى و هفتم\r\nبيعت مردم با يزيد تا شهادت امام حسين عليه السلام\r\nسيد بن طاوس مينگارد : هنگامى كه شب عاشورا صبح شد امام حسين عليه السلام دستور داد تا خيمه‌هايش را نصب كردند . بعد از آن دستور داد ظرفى را آوردند كه مشك فراوانى در آن بود . سپس مقدارى نوره در ميان آن ريخت و داخل خيمه شد كه نوره بكشد ( يعنى موهاى سافل بدن مباركش را زايل نمايد ) .\r\nروايت شده كه بربر بن خضير ( بضم باء و خاء و فتح راء و ضاد ) همدانى ( به سكون ميم ) و عبد الرحمن بن عبد ربه انصارى بر در آن خيمه ايستاده بودند كه بعد از امام حسين عليه السلام نوره بكشند . برير مىخنديد و كارى ميكرد كه عبد الرحمن را بخنده در آورد ، عبد الرحمن ميگفت : اى برير آيا اكنون موقع خنده است ، فعلا موقع شوخى و مزاح نيست .\r\nبرير گفت : خويشاوندان ميدانند كه من در زمان جوانى و پيرى شوخى را دوست نداشته و ندارم . اين مزاح و خنده‌اى را كه اكنون ميكنم بشارتى است براى آن نعمتى كه بسوى آن ميرويم . به خدا قسم چيزى مانع ما نيست مگر اينكه با شمشيرهاى خود با اين گروه ديدار نمائيم و يك ساعت با ايشان بجنگيم و سپس با حور العين معانقه كنيم ! شيخ مفيد از حضرت على بن الحسين عليه السلام روايت مىكند كه فرمود : در آن شبى كه پدرم صبح آن شهيد شد من نشسته بودم و عمه‌ام زينب مرا پرستارى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nميكرد . ناگاه ديدم پدرم داخل خيمهء خود شد و جوين كه غلام ابو ذر بود نزد پدرم بود . جوين شمشير پدرم را آماده و اصلاح ميكرد . پدر بزرگوارم اين اشعار را ميخواند :\r\n 1 - يا دهر اف لك من خليل * كم لك بالاشراق و الاصيل\r\n2 - من صاحب و طالب قتيل * و الدهر لا يقنع بالبديل\r\n3 - و انما الامر الى الجليل * و كل حى سالك سبيلى \r\n1 - يعنى اى روزگار اف بر تو باد ! چقدر صبح و شام .\r\n2 - دوست و جويندهء ( حق و حقيقت ) را مقتول و شهيد ميكنى ؟ روزگار به عوض و بدل گرفتن قانع نمىشود .\r\n3 - جز اين نيست كه اختيار امر ( بدست قدرت ) خداى جليل است و هر شخص آگاه بيدارى طريقهء مرا خواهد پيمود .\r\nپدرم اين اشعار را دو يا سه مرتبه تكرار كرد تا من كاملا آنها را شنيدم و فهميدم و دريافتم كه منظور پدرم چيست . گريه راه گلوى مرا مسدود نمود ، از گريه خوددارى كردم و ساكت شدم و دانستم كه بلاء مقدر شده است ! عمه‌ام زينب نيز آنچه را كه من شنيدم او هم شنيد . او زن بود ، شأن زنان اين است كه رقيق القلب و كم طاقت هستند و نتوانست خوددارى كند ، لذا از جاى برجست و در حالى كه دامن لباسش به زمين كشيده ميشد و پا برهنه بود خود را به امام حسين عليه السلام رسانيد و فرياد زد :\r\nوا ثكلاه ليت الموت اعد منى الحياة ! اليوم ماتت امى فاطمة ، و ابى على ، و اخى الحسن . يا خليفة الماضين و ثمال الباقين ! ! يعنى شيون كرده گفت : اى كاش مرگ زندگى مرا نابود ميكرد ! گويا :\r\nامروز مادرم فاطمه مرده باشد و پدرم على شهيد شده است و برادرم حسن از دست رفته است ! توئى باقيماندهء گذشتگان و پناهگاه بازماندگان مائى .\r\nامام حسين عليه السلام متوجه حضرت زينب شد و به وى فرمود :\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nيا اخته ! لا يذهبن حلمك الشيطان\r\nيعنى اى خواهرم ! مبادا شيطان صبر تو را ببرد . سپس چشمان مبارك امام عليه السلام پر از اشك شد و فرمود :\r\nلو ترك القطا ليلا لنام\r\nيعنى اگر پرندهء قطا را يك شب آزاد ميگذاشتند ميخوابيد . زينب كبرا گفت : وا ويلاه آيا تو خويشتن را مظلوم مقهور ميدانى ! اين خبر بيشتر قلب مرا جريحه دار مىكند و بر من ناگوارتر است . سپس لطمه به صورت خود زد و متوجه دامن خويشتن گرديده آن را پاره كرد و به حال غش افتاد ! امام حسين عليه السلام برخاست و آب به صورت آن بانوى مظلومه پاشيد و به وى فرمود : اى خواهرم ! نسبت به خدا پرهيز كارى را پيشه كن و به شكيبائى كه خدا به تو عطا كند صبور باش ، بدان كه اهل زمين خواهند مرد و اهل آسمان باقى نمىمانند ، هر چيزى غير از ذات مقدس پروردگار هلاك خواهد شد . همان خدائى كه خلق را بقدرت خود آفريده است و خلق را خواهد بر انگيخت و يكه و تنها است .\r\nپدرم از من بهتر بود ، مادرم از من نيكوتر بود ، برادرم از من بهتر بود ، وظيفهء من و هر مسلمانى اين است كه بر رسول خدا صلّى اللَّه عليه و آله و سلّم تأسى نمائيم . امام حسين زينب كبرا را به اين قبيل سخنان امر بصبر ميكرد و ميفرمود : اى خواهر ! من تو را قسم مىدهم و بايد قسم مرا قبول كنى :\r\nلا تشقي علي جيبا و لا تخمشي علي وجها\r\nيعنى مبادا دامن خود را براى من چاك بزنى ! مبادا صورت خود را در عزاى من بخراشى ، مبادا وقتى من شهيد شدم براى من صدا به وا ويلاه بلند كنى سپس پدرم عمه‌ام زينب را آورد و نزد من نشانيد .\r\nامام عليه السلام پس از اين جريان از خيمه خارج شد و متوجه اصحاب خود گرديد و به آنان دستور داد : خيمه‌ها را نزديك يك ديگر بزنند و طناب‌هاى آنها را داخل يك ديگر كنند و در ميان خيمه‌ها باشند تا از يك طرف با دشمن كار زار\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنمايند و خيمه‌ها را پشت سر و طرف راست و چپ خود قرار دهند . خلاصه خيمه‌ها را طورى نصب كنند كه محيط بر آنان باشد غير از آن طرفى كه دشمن به ايشان رو آور ميشد .\r\nسپس امام حسين عليه السلام بجاى خود مراجعت نمود و كليهء آن شب را به نماز و استغفار و دعاء و تضرع مشغول شد . ياران آن بزرگوار نيز به نماز و استغفار و دعاء اشتغال يافتند .\r\nدر كتاب : مناقب مينگارد : موقعى كه وقت سحر شد امام حسين عليه السلام مختصرى خواب رفت و بيدار شد و فرمود : آيا ميدانيد من در اين ساعت چه خوابى ديدم ؟\r\nگفتند چه . چه خوابى ديدى يا ابن رسول اللَّه ؟ فرمود : ديدم گويا سگ‌هائى به من حمله كردند كه مرا بگزند . در ميان آن سگها سگى بود ابلغ كه بيشتر به من حمله ميكرد . من اين طور گمان ميكنم : آن كسى كه در ميان اين گروه متصدى كشتن من مىشود شخصى ابرص يعنى بدنش لك و پيس باشد . سپس جدم رسول خدا صلّى اللَّه عليه و آله را با گروهى كه با آن حضرت بودند ديدم كه به من فرمود :\r\nيا بنى ! انت شهيد آل محمد\r\nيعنى اى پسر عزيزم ! تو شهيد آل محمّد صلى اللَّه عليهم اجمعين هستى . اهل آسمانها و اهل ملاء اعلى به استقبال تو آمده‌اند . تو امشب بايد نزد من افطارى نمائى ، تعجيل كن ، تأخير مينداز ، اين ملكى است كه از آسمان نازل شده تا خون تو را بگيرد و در ميان شيشهء سبز جاى دهد . حقا كه امر شهادت من و كوچ كردن من از اين جهان نزديك گرديده است و در اين موضوع شكى نيست .\r\nشيخ مفيد مينگارد : ضحاك بن عبد اللَّه گفت : گروهى از لشكر ابن سعد مراقب ما بودند و از نزد ما عبور و مرور ميكردند و امام حسين عليه السلام اين آيه را تلاوت ميكرد :\r\n وَ لا يَحْسَبَن الَّذِين كَفَرُوا أَنَّما نُمْلِي لَهُم خَيْرٌ لِأَنْفُسِهِم إِنَّما نُمْلِي لَهُم \r\n\r\n","description":"","footnote":"","page_name":" 6 ","page_number":6},
  {"content":"\r\n\r\n لِيَزْدادُوا إِثْماً وَ لَهُم عَذاب مُهِين - ما كان اللَّه لِيَذَرَ الْمُؤْمِنِين عَلى ما أَنْتُم عَلَيْه حَتَّى يَمِيزَ الْخَبِيث مِن الطَّيِّب  « 1 » \r\nناگاه مردى از آن گروه كه او را عبد اللَّه بن سمير ميگفتند و مردى :\r\nشوخ ، شجاع ، دلاور ، با شخصيت و بىباك بود گفت : بخداى پاكيزگان كه ما خوبان بوسيلهء شما تميز داده شديم . برير بن خضير در جوابش گفت : اى فاسق آيا مىشود كه خدا ترا از پاكيزگان قرار دهد ! ؟ او به برير گفت : واى بر تو ! تو كيستى ؟ گفت : من برير بن خضير هستم . سپس به يك ديگر دشنام دادند ! هنگامى كه صبح شد امام حسين عليه السلام بعد از نماز صبح ياران خود را كه - 32 - نفر سوار و - 40 - نفر پياده بودند آمادهء جنگ نمود . محمّد بن ابو طالب ميگويد : در روايت ديگرى وارد شده : تعداد آنان - 82 - نفر پياده بود .\r\nسيد بن طاوس ميگويد : حضرت امام محمّد باقر فرمود : تعداد ايشان - 45 - نفر سواره و - 100 - نفر پياده بود ، ابن نما نيز همين قول را نقل كرده است .\r\nشيخ مفيد ميگويد : امام حسين عليه السلام زهير بن قين را در ميمنهء لشكر و حبيب بن مظاهر را در مسيرهء آن قرار داد و پرچم را بدست قمر بنى هاشم داد .\r\nخيمه‌ها را پشت سر خود قرار دادند . سپس دستور داد تا هيزم و نى كه پشت خيمه‌ها بود آوردند و در ميان آن خندقى كه در آنجا بود ريختند و آنها را آتش زدند كه مبادا دشمن از پشت سر به ايشان حمله كند .\r\nابن سعد هم در آن روز كه روز جمعه بود و گفته شده : روز شنبه بود لشكر خود را براى جنگ آماده نمود و با آن جمعيتى كه همراه داشت متوجه امام\r\n\r\n","description":"","footnote":" ( 1 ) سورهء آل عمران ، آيهء - 178 - 179 - يعنى افرادى كه كافر شدند هرگز گمان نكنند ؛ اين مهلتى كه ما به آنان داديم براى ايشان خير است بلكه مهلت به آنان داديم تا گناهشان را زياد كنند و دچار عذاب خواركننده‌اى شوند خدا مؤمنين را بر اين طريقى كه شما هستيد نخواهد نهاد مگر اينكه شخص خبيث را از شخص پاك تميز و تشخيص دهد . ","page_name":" 7 ","page_number":7},
  {"content":"\r\n\r\nحسين شد . عمرو بن حجاج بر ميمنه و شمر بن ذى الجوشن بر ميسرهء لشكر ابن سعد بودند . عروة بن قيس فرمانده سواران و شبث بن ربعى فرمانده پيادگان بودند .\r\nابن سعد پرچم را بغلام خود كه نامش دريد ( بضم دال و فتح راء ) بود داد .\r\nمحمّد بن ابو طالب ميگويد : تعداد لشكر ابن سعد قريب به - 000 ، 22 - بيست و دو هزار نفر بود - و طبق روايتى كه از امام جعفر صادق وارد شده تعداد آنان - 000 ، 30 - نفر بود .\r\nشيخ مفيد ميگويد : از حضرت على بن الحسين روايت شده كه فرمود :\r\nهنگامى كه سواران دشمن متوجه امام حسين شدند آن حضرت دستهاى مبارك خود را بلند كرد و فرمود :\r\nاللهم انت ثقتى في كل كرب ، و رجائي في كل شدة ، و انت لى في كل امر نزل بى ثقة وعدة .\r\nيعنى پروردگارا ! تو در هر اندوهى پشت و پناه منى و در هر سختى اميدوارى منى ، تو در هر امر مشكلى كه بر من وارد شود تكيه‌گاه من هستى . چه بسا غم و اندوهى كه دل‌ها بوسيلهء آنها ضعيف ميشوند و راه‌هاى چاره مسدود ميگردند دوست در آن خوار و دشمن در آن شاد خواهد شد . من اين گونه مشكلات را بدرگاه تو آورده‌ام و از آنها به تو شكايت ميكنم ، زيرا من از ديگران بيزار و به تو راغب بوده و تو آنها را بر طرف نمودى ، پس ولى هر نعمت و صاحب هر حسنه و منتها درجهء هر چيز خواستنى ميباشى .\r\nپس از اين جريان بود كه دشمنان آمدند و در اطراف خيمهء امام حسين جولان زدند و ديدند : خندق در عقب آنان است و آتش از آن هيزم و نىهائى كه در خندق ريخته شده بود شعله‌ور بود . شمر بن ذى الجوشن با بلندترين صدا فرياد زد : يا حسين ! قبل از روز قيامت تعجيل كردى و خود را دچار آتش نمودى ، امام حسين عليه السلام فرمود : اين شخص كيست ، گويا : شمر بن ذى الجوشن باشد ؟ گفتند\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nآرى . امام متوجه شمر شد و فرمود :\r\nيا بن راعية المعزى ! انت اولى بها صليا\r\nيعنى اى پسر چوپان بزچران ! تو به آتش افروختهء دوزخ سزاوارترى .\r\nمسلم بن عوسجه تصميم گرفت تيرى به طرف شمر پرتاب نمايد . ولى امام حسين اجازه نداد . مسلم بن عوسجه گفت بگذار تا او را تير بزنم ، زيرا اين شخص فاسق از بزرگترين افراد ستمكيشان است و خداى توانا كشتن او را براى ما آسان نموده است : امام عليه السلام فرمود : من دوست ندارم در قتال بر آنان سبقت بگيرم .\r\nمحمّد بن ابو طالب ميگويد : اصحاب ابن سعد سوار شدند . از طرفى هم اسب امام حسين را نزد آن بزرگوار آوردند . آن حضرت سوار شد و با چند نفر از ياران خود متوجه لشكر ابن سعد شد و برير بن خضير در مقابل آن حضرت قرار داشت امام عليه السلام به برير فرمود : با اين گروه مكالمه كن .\r\nبرير جلو آمد و گفت : اى گروه ! از خدا بترسيد زيرا يادگار و عترت حضرت محمّد صلّى اللَّه عليه و آله و سلّم در ميان شما است . اينان ذريه و عترت و دختران و حرم آن حضرت ميباشند . هر منظورى داريد بگوئيد ، شما در نظر داريد كه با آل پيغمبر چه عملى انجام دهيد ؟\r\nگفتند : منظور ما اين است كه ايشان را تسليم ابن زياد كنيم تا هر نظريه‌اى كه دارد در بارهء ايشان بدهد . برير گفت : آيا قبول نمىكنيد ايشان باز گردند به همان مكانى كه از آنجا آمده‌اند . اى اهل كوفه واى بر شما ! آيا آن همه نامه و تعهدهائى كه فرستاديد و خدا را بر آنها شاهد گرفتيد فراموش كرديد ؟\r\nواى بر شما ! شما اهل بيت پيامبر خود را دعوت كرديد و گمان نموديد جان‌هاى خود را فداى آنان خواهيد كرد و اكنون كه نزد شما آمده‌اند ميخواهيد ايشان را تسليم ابن زياد كنيد ! و آنان را از آب فرات محروم نمائيد . پس از پيغمبر خدا چقدر با ذريهء او بد رفتارى كرديد . شما را چه شده ؟ خدا روز قيامت\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nشما را سيراب ننمايد ! چه بد مردمى هستيد .\r\nيك نفر از آن گروه در جواب برير گفت : اى شخص ! ما نميدانيم تو چه ميگوئى ؟ برير گفت سپاس مخصوص آن خدائى است كه در بين شما بصيرت مرا زياد كرد ، بار خدايا ! من از رفتار اين گروه بسوى تو بيزارى ميجويم . پروردگارا ! شر اين قوم تبه كار را دامنگير خودشان بفرما تا تو را در حالى ملاقات كنند كه بر ايشان غضبناك باشى . پس از اين گفتگوها آنان برير را تير باران نمودند و او به عقب بازگشت نمود .\r\nسپس امام حسين عليه السلام جلو آمد تا در مقابل آن لشكر از خدا بىخبر قرار گرفت . يك نظر به صفهاى آنان كه گويا : سيل بود انداخت . يك نگاه هم به ابن سعد كه در ميان رجال كوفه ايستاده بود كرد و فرمود :\r\nسپاس مخصوص آن خدائى است كه دنيا را دار فنا و زوال قرار داد و اهل آن را بعد از هر لحظه يك حالى داد . كسى فريب مىخورد كه دنيا او را فريب دهد .\r\nشقى كسى است كه دنيا او را دچار امتحان نمايد . مبادا اين دنيا شما را فريفته نمايد زيرا اين دنيا اميد كسى را كه به آن دلبستگى داشته باشد قطع مىكند و طمع هر كسى را كه به آن طمع كند نابود مينمايد .\r\nمن شما را اين طور مىبينم : براى امرى اجتماع كرده‌ايد كه خدا را براى آن بغضب آورده‌ايد و خدا نظر رحمت خود را از شما برگردانيده است و نقمت و عذاب خود را براى شما حلال كرده است ، شما را از رحمت خود دور نموده .\r\nخداى ما خوب پروردگارى است ، ولى شما بد مردمى هستيد . زيرا ( به گمان خود ) اقرار بطاعت كرديد و به حضرت محمّد صلّى اللَّه عليه و آله و سلّم ايمان آورديد ، سپس پشت بذريه و عترت پيامبر خود نموديد و ميخواهيد آنان را شهيد نمائيد . حقا كه شيطان بر شما مسلط شده و شما را از ياد خداى بزرگ برده است . شما و اين اراده‌اى كه داريد نابود شويد !  إِنَّا لِلَّه وَ إِنَّا إِلَيْه راجِعُون  . اينان همان مردمى هستند كه پس از ايمان\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nآوردن كافر شدند ، نابود شوند گروه كافران ! عمر بن سعد به ياران خود گفت : واى بر شما ! جواب او را بگوئيد ، زيرا حسين پسر پدرش على است . به خدا قسم اگر حسين يك روز ديگر اين طور در مقابل شما توقف كند و سخنرانى نمايد خسته نخواهد شد . پس با او سخن بگوئيد .\r\nشمر بن ذى الجوشن جلو آمد و گفت : يا حسين ! اين چه سخنانى است كه ميگوئى ؟\r\nكاملا بما بفهمان تا بفهميم .\r\nامام حسين فرمود : من ميگويم : از پروردگار خود بترسيد و مرا شهيد ننمائيد ، زيرا شهيد كردن من براى شما حلال نيست - هتك حرمت من براى شما صلاح نيست . زيرا من پسر دختر پيامبر شما هستم ، جده من خديجهء كبرا است كه زوجهء پيغمبر شما بود و شايد به گوش شما رسيده باشد كه پيامبر شما در بارهء ما فرموده : حسن و حسين دو بزرگ اهل بهشت هستند .\r\nشيخ مفيد مينويسد : امام حسين عليه السلام اسب خود را خواست و پس از اينكه بر آن سوار شد با بلندترين صدا فرمود : اى اهل عراق ! - و اكثر آنان ميشنيدند - ايها الناس سخن مرا گوش كنيد . در كشتن من عجله نكنيد ، تا آن حقى كه شما از نظر موعظه بر من داريد ادا كنم و عذر خود را بر شما روشن نمايم . اگر به انصاف با من رفتار كنيد با سعادت‌ترين افراد خواهيد بود . و اگر به انصاف رفتار نميكنيد پس رأى خود را متحد كنيد كه مبادا بعدا اندوهگين شويد . سپس هر قضاوتى كه ميخواهيد در بارهء من بكنيد و مرا مهلت ندهيد ، زيرا ولى و سرپرست من آن خدائى است كه قرآن را نازل كرد و او است كه متصدى امور نيكوكاران است .\r\nسپس حمد و ثناى خداى را بجاى آورد و خدا را آن طور كه اهليت دارد ياد آور شد و صلوات به پيغمبر و ملائكه و پيامبران فرستاد . آن بزرگوار سخنرانى كرد كه هرگز قبل از آن و بعد از آن بليغتر از آن شنيده نشده بود .\r\nبعد از آن فرمود : حسب و نصب مرا بنگريد و نظر كنيد : من كيستم ، سپس بنفس خودتان مراجعه كنيد و آن را مورد عتاب قرار دهيد و نگاه كنيد آيا\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبراى شما صلاح است مرا شهيد كنيد و نسبت به من هتك احترام نمائيد ؟ آيا من پسر پيغمبر شما و پسر وصى و ابن عم او نيستم ؟ همان پسر عمى كه اولين شخصى بود كه پيامبر اسلام صلّى اللَّه عليه و آله و سلّم را از نظر آنچه كه از طرف خدا آورده بود تصديق كرد . آيا حضرت حمزه كه سيد الشهداء بود عموى من نيست ؟\r\nآيا جعفر طيار كه در بهشت با پرهاى خود پرواز مىكند عموى من نيست ؟\r\nآيا اين موضوع به گوش شما نرسيده كه پيغمبر خدا در بارهء من و برادرم فرمود :\r\nهذان سيدا شباب اهل الجنة\r\nيعنى اين دو جوان بزرگ جوانان اهل بهشت ميباشند . اگر سخن مرا تصديق نمائيد حق را پذيرفته‌ايد . زيرا من از آن موقعى كه دانستم خدا دشمن دروغگو است هرگز دروغ نگفته‌ام . و اگر مرا تكذيب ميكنيد افرادى در ميان شما هستند كه اگر راجع به اين موضوع از آنان جويا شويد بشما خبر خواهند داد .\r\nبرويد از جابر بن عبد اللَّه انصارى ، ابو سعيد خدرى ( بضم خاء و سكون دال ) ، سهل بن سعد ساعدى ، زيد بن ارقم و انس بن مالك جويا شويد تا بشما خبر دهند كه اين مقاله را در باره من و برادرم از رسول خدا صلّى اللَّه عليه و آله و سلّم شنيده‌اند . آيا يك چنين موضوعى شما را از ريختن خون من جلوگيرى نميكند ! ؟\r\nشمر بن ذى الجوشن به امام حسين گفت : او خدا را با شك و ترديد عبادت مىكند اگر بداند چه ميگويد « 1 »  حبيب بن مظاهر به شمر گفت : به خدا قسم\r\n\r\n","description":"","footnote":" ( 1 ) عبارت عربى اين است : فقال له شمر بن ذى الجوشن : هو يعبد اللَّه على حرف ان كان يدرى ما تقول . مترجم گويد : بعضى از مترجمين در بارهء ترجمه اين عبارت شرح و بسطهائى داده‌اند . ولى به نظر حقير اگر بگوئيم : كلمهء : تقول كه مفرد مخاطب است مفرد مغايب يعنى يقول بوده است احتياجى به آن شرح و بسطها نيست و ترجمه همان مىشود كه در متن بالا شده است . زيرا اين احتمال ميرود كه نساخ اشتباه كرده و كلمهء : يقول را تقول نوشته باشند - و از طرفى هم چون ضمير : هو كه در اول عبارت است مفرد مغايب مىباشد لذا با كلمهء : يقول كه نيز مفرد مغايب است تناسب بيشترى دارد . ","page_name":" 12 ","page_number":12},
  {"content":"\r\n\r\nمن ترا اين طور مىبينم كه خدا را با هفتاد شك و ترديد عبادت ميكنى . من گواهى مىدهم در اينكه تو مقالهء حسين را نمىفهمى راستگو هستى ، زيرا خدا به قلب تو مهر زده است ( چون قلب تو سياه و قسى شده لذا سخن حق را نمىفهمى ) .\r\nسپس امام حسين به آن گروه گمراه فرمود : اگر راجع به اين مقالهء من كه گفتم شك داريد آيا در بارهء اينكه من پسر دختر پيغمبر شما هستم نيز شك داريد ؟ به خدا ما بين مشرق و مغرب پسر پيغمبرى غير از من در ميان شما و غير شما نيست .\r\nواى بر شما آيا من كسى را از شما كشته‌ام كه خون او را از من مطالبه كنيد ؟ يا مالى را تلف نموده‌ام كه عوض آن را بخواهيد ؟ يا جراحتى بر كسى وارد آورده‌ام كه از من قصاص نمائيد ! ؟\r\nآن گروه نابكار جوابى به آن حضرت ندادند ! امام حسين عليه السلام فرياد زد :\r\nاى شبث بن ربعى ! اى حجار بن ابجر ! اى قيس بن اشعث و اى يزيد بن حارث ! آيا شما براى من نامه ننوشتيد كه : ميوه‌جات ما رسيده و باغها سر سبز گرديده‌اند .\r\nاگر تو بيائى نزد لشكرى مهيا خواهى آمد ؟\r\nقيس بن اشعث در جواب امام حسين گفت : ما نمىدانيم تو چه ميگوئى .\r\nتو بايد در تحت حكومت عموزادگانت در آئى ، زيرا آنان جز آنچه كه تو دوست دارى با تو رفتار نخواهند كرد . امام حسين عليه السلام فرمود : نه به خدا قسم من نظير شخص ذليل دست بدست شما نخواهم داد و مثل غلامان زر خريد براى شما اقرار نخواهم كرد .\r\nسپس امام عليه السلام فرياد زد : اى بندگان خدا ! من بخداى خود و بخداى شما پناه ميبرم كه به من آزارى برسانيد من به پروردگار خود و پروردگار شما پناهنده ميشوم از هر متكبرى كه بروز حساب يعنى روز قيامت ايمان ندارد . پس از اين جريان امام عليه السلام\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nشتر خود را خوابانيد و به عقبة بن سمعان فرمود : او را عقال نمود و آن گروه تبه‌كار به آن بزرگوار هجوم كردند ! در كتاب : مناقب مينگارد : هنگامى كه ابن سعد اصحاب خود را براى كارزار با امام حسين آماده و هر كدام را بجاى خود مرتب و منظم كرد و پرچم‌ها را در موضع خود جاى گزين نمود و گروه ميمنه و ميسرهء لشكر را برقرار كرد به افرادى كه در قلب لشكر بودند گفت : شما در جاى خود ثابت باشيد .\r\nسپس آن مردم از خدا بىخبر از هر طرفى امام حسين را احاطه كردند و نظير حلقه در اطراف آن حضرت گرد آمدند . امام حسين عليه السلام خارج شد و نزد آن گروه خونخوار آمد و از آنان خواست تا ساكت شوند ، ولى ايشان ساكت نشدند كار به جائى رسيد كه امام به آنان فرمود : واى بر شما ! چه مانعى دارد كه ساكت شويد و سخن مرا گوش كنيد ؟\r\nجز اين نيست كه من شما را به راه هدايت دعوت ميكنم ، كسى كه از من اطاعت كند هدايت مىشود و كسى كه نافرمانى نمايد هلاك و كافر خواهد شد . شما عموما امر مرا اطاعت نمىكنيد ، گوش بسخن من نميدهيد . زيرا شكم‌هاى شما از حرام پر شده و بقلب‌هاى شما مهر ( قساوت ) زده شده است : واى بر شما ! آيا ساكت نمىشويد ! ؟ آيا نمىشنويد ؟ لشكر ابن سعد يك ديگر را ملامت كردند و گفتند بسخن حسين توجه كنيد .\r\nسپس امام حسين عليه السلام برخاست ، و فرمود : اى گروه ستمكيشان : هلاك و نابود شويد ، آيا جا دارد : شما در حالى كه متحير و سرگردان بوديد ما را بفريادرسى خود دعوت كنيد و ما مستعد و آماده شويم و اكنون شمشير براى گردنهاى ما بكشيد و آتش فتنه‌اى را كه دشمنان ما و دشمنان شما بر افروختند برخ ما بيفروزيد ؟ شما متحدا دشمن دوستان خود شديد و دستى بر عليه ايشان و بر له دشمنان از آستين در آورديد ، بدون عدالتى كه آنان بين شما رواج دهند و بدون آرزوئى كه بوسيلهء آنان براى شما برآورده شود مگر آن مال\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nحرامى دنيوى كه بشما رساندند و زندگى پستى كه شما در آن طمع كرده‌ايد ، بدون اينكه از ما بدعتى سر زده باشد ، يا سستى رأى از ما ديده شده باشد . پس چرا واى بر شما نباشد كه ما را نپسنديديد و ما را تنها نهاديد ، و براى هلاكت مجهز شديد در صورتى كه كسى به جهت ما برخ شما شمشير نكشيده است و در جهاد با دشمنان خائف نشده بوديد و هنوز امر خلافت دشمنان مستحكم نشده بود .\r\nولى شما نظير مگس‌هاى پرنده بر ما سرعت و هجوم كرديد و نظير پشه‌ها يكباره بر ما ريختيد . روى شما زشت باد ، جز اين نيست كه شما از سركشان و قلدران اين امت ، احزابى نانجيب ، آب دهان شيطان ، گروهى گنه‌كار ، تغيير دهندهء قرآن ، تعطيل‌كنندهء سنت‌هاى پيامبر ، قاتلين فرزندان پيامبران ، نابودكنندهء عترت اوصياء ، ملحق‌كنندهء زنازادگان بحسب و نسب ، اذيت‌كنندهء مؤمنين ، تبليغ‌كنندهء پيشوايان مسخره كنند ، همان افرادى كه قرآن را سحر و جادو معرفى كردند ، فرزندان و تابعين عمدى جنگ و فتنه و رهاكنندهء ما ( فرزندان پيامبر خدا ) هستيد .\r\nآرى به خدا ، بىوفائى در ميان شما معروف است ، رگ و ريشهء شما به بىوفائى سرشته شده است ، اصل و فرع يعنى پدران و فرزندان شما بىوفائى را به ارث نهاده و به ارث برده‌اند ، قلب‌هاى شما بر آن راسخ و ثابت شده است ، سينه و قلب شما پوشيده شده ، شما از لحاظ داغ بودن نظير خبيث‌ترين آشاميدنى هستيد براى شخص مسافر و خبيث‌ترين لقمه‌اى هستيد براى كسى كه آن را غصب كرده باشد ! آگاه باشيد كه لعنت خدا بر آن افرادى است كه پيمان شكن باشند . همان اشخاصى كه قسم‌هاى خود را بعد از اينكه تأكيد نمودند شكستند ، شما خدا را براى خود وكيل و كفيل قرار داديد به خدا قسم كه شما همان افراد هستيد .\r\nآگاه باشيد كه ابن زياد زنا زاده كه پسر شخص زنا زاده هم هست ما را بين قلت عدد نفرات و پذيرفتن ذلت مخير كرده است ، هيهات كه من اين دنياى دنى را انتخاب نمايم ، زيرا خدا و رسول دنيا را انتخاب نكرده‌اند . آباء و اجدادى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكه طيب و طاهر باشند ، خاندانى كه پاكيزه باشند ، و بينىهائى كه حميت داشته باشند و نفوسى كه زير بار ذلت نميروند هرگز كشته شدن در راه افراد لئيم و ناكس را بر شهيد شدن در راه بزرگواران انتخاب نخواهند كرد .\r\nآگاه باشيد كه من عذر خود را شرح دادم و شما را هم از عذاب خدا بيم دادم آگاه باشيد من با اين قلت ياران و با اينكه اصحاب مرا تنها نهادند دارم به دشمنان دين هجوم مينمايم . سپس اين اشعار را خواند :\r\n 1 - فان نهزم فهزامون قدما * و ان نهزم فغير مهز مينا\r\n2 - و ما ان طبنا جبن و لكن * منايانا و دولة آخرينا \r\n1 - يعنى اگر ما شما را شكست دهيم از قديم الايام اين طور بوده‌ايم و اگر شكست بخوريم فرار نخواهيم كرد 2 - هيچ وقت ترس و بيم عادت ما نبوده . ولى مرگ ما باعث دولت ديگران گرديده است .\r\nآگاه باشيد ! شما بعد از شهادت ما چندان مكثى نخواهيد كرد مگر به قدر يك سوار شدن اسب ، سپس اين سنگ آسيا بر شما دور خواهد زد . اين موضوعى است كه پدرم از جدم به من خبر داده است ، اكنون شما با شركاء خود آماده شويد و عموما در بارهء من توطئه بچينيد و مراعات مرا نكنيد ! زيرا من به پروردگار خود و پروردگار شما توكل كرده‌ام . هيچ جنبنده‌اى نيست مگر اينكه خدا بر او مسلط است . خداى من بر صراط مستقيم است . پس از اين اتمام حجت بر آنان نفرين كرد و فرمود :\r\nاللهم احبس عنهم قطر السماء ، و ابعث عليهم سنين كسنى يوسف ، و سلط عليهم غلام ثقيف يسقيهم كأسا مصيرة ، و لا يدع فيهم احدا الا قتله ، قتلة بقتلة و ضربة بضربة ينتقم لى و لاوليائى و اهل بيتى و اشياعى منهم ! « 1 » \r\n\r\n","description":"","footnote":" ( 1 ) اين نفرين را امام حسين عليه السلام در سنهء - 61 - قمرى در حق اهل عراق كرد و در حدود سنهء - 73 - قمرى بود كه خدا نفرين آن حضرت را در حق اهل عراق درگير نمود و حجاج بن يوسف ثقفى را بر آن مردم مسلط نمود تا انتقام حسين و يارانش را از آنان گرفت . در كتاب : شهسوار اسلام كه جلد سوم ستارگان درخشان است نوشته‌ايم : تعداد آن افرادى كه به امر حجاج كشته شدند يك صد و بيست هزار نفر ( 000 ، 120 ) بودند . در زندان حجاج تعداد پنجاه هزار ( 000 ، 50 ) نفر مرد و سى هزار ( 000 ، 30 ) نفر زن بودند كه هيچ كدام از آنان گناه و ، خلافى نكرده بودند - پس معلوم مىشود نفرين امام حسين در حق آنان درگير شده بود . در زندان حجاج تعداد شانزده هزار ( 000 ، 16 ) نفر بود كه همه برهنه و عريان بودند . در تفسير نيشابورى در ذيل آيهء : وَ لا تَلْمِزُوا أَنْفُسَكُم مينگارد : هنگامى كه حجاج از دنيا رفت تعداد سى و سه هزار ( 000 ، 33 ) نفر در زندان او بودند كه هيچ كدام تقصيرى نداشتند .\r\nآرى اهل عراق را حضرت امير به علت اينكه آن حضرت را يارى نكردند نفرين كرد . امام حسين هم چنان كه قبلا خوانديم اين كشور را نفرين كرد . كشورى كه نفرين كرده دو نفر امام باشد چگونه ميتواند داراى آرامش و امنيت كامل باشد . لذا وقتى بتاريخ و سرگذشت اين كشور مراجعه مىشود اين طور بدست مىآيد كه غالبا دچار تشنج و خونريزى بوده است . و نيز استبعادى ندارد كه تا روز قيام قيامت دچار اين گونه سرنوشت‌ها باشند . ","page_name":" 16 ","page_number":16},
  {"content":"\r\n\r\nيعنى پروردگارا ! باران آسمان را به روى اين مردم ببند ! قحطى نظير قحطى زمان حضرت يوسف دچار ايشان بفرما ! غلام ثقيف را - يعنى حجاج بن يوسف ثقفى ملعون - را بر اين مردم به نحوى مسلط كن كه جام مرگ را كه از صبر ( بفتح صاد و كسر باء گياهى است فوق العاده تلخ ) تلختر است به ايشان بچشاند و احدى از اينان را باقى نگذارد ، هر كشتنى بكشتنى و هر ضربه‌اى به ضربه‌اى .\r\nاو انتقام من و دوستانم و اهل بيتم و تابعين مرا بگيرد . زيرا اينان ما را فريب دادند و بما دروغ گفتند و ما را تنها نهادند . تو پروردگار مائى ، ما به تو توكل كرده‌ايم و بسوى تو بازگشته‌ايم و بازگشت بسوى تو خواهد بود .\r\nسپس فرمود : ابن سعد كجا است ؟ او را نزد من بخوانيد . عمر را خواستند ، ولى دوست نداشت نزد امام عليه السلام بيايد . امام حسين به عمر بن سعد فرمود :\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nآيا تو مرا مىكشى ؟ تو گمان ميكنى ابن زياد زنا زاده كه پسر زناده هم هست تو را والى شهر رى و گرگان خواهد كرد . به خدا قسم تو بدين وسيله زندگى مباركى نخواهى نمود . زيرا اين مطلب عهد و پيمانى است كه بسته شده . هر عملى كه ميخواهى انجام بده . زيرا تو بعد از كشتن من در دنيا و آخرت خوشى نخواهى ديد ! گويا : مىبينم سرت در كوفه بر فراز نى نصب شده باشد و كودكان آن را هدف تير اندازى قرار خواهند داد و آن را غرض و هدف خويشتن قرار مىدهند .\r\nعمر از سخن امام حسين عليه السلام در غضب شد و اعراض نمود . سپس باصحاب خود گفت : چه انتظارى در بارهء حسين داريد ؟ بحسين حمله كنيد ! زيرا بيشتر از يك لقمهء شما نخواهد بود . امام حسين عليه السلام هم اسب پيغمبر خدا را كه نامش : مرتجز بود خواست و بر آن سوار شد و ياران خود را براى جهاد در راه خدا آماده كرد .\r\nمؤلف گويد : اين خطبه را در كتاب : تحف العقول به همين مضمون و سيد بن طاوس هم با اندكى اختصار روايت كرده‌اند و نيز طبق روايت احتجاج خواهد آمد .\r\nشيخ مفيد مينويسد : هنگامى كه حر بن يزيد ديد آن گروه خونخوار براى جنگيدن با امام حسين مصمم شده‌اند به ابن سعد گفت : اى عمر ! آيا تو با اين مرد قتال خواهى كرد ! ؟ ابن سعد گفت : آرى به خدا قسم ، كارزارى خواهم نمود كه آسانتر آن سقوط سرها و بريدن دستها باشد .\r\nحر گفت : آيا شما با آن پيشنهادى كه امام حسين عليه السلام كرد موافق نيستيد ؟ عمر گفت : اگر امر بدست من بود چرا ، ميپذيرفتم ، ولى امير تو يعنى ابن زياد زير بار نميرود .\r\nحر آمد تا در مكانى ايستاد . مردى از گروه او با او بود كه او را قرة بن\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nقيس ميگفتند . حر به وى گفت : اى قره آيا امروز اسب خود را آب داده‌اى ؟ گفت : نه . حر گفت : در نظر ندارى كه آبش بدهى ؟ قره ميگويد :\r\nبه خدا قسم من گمان كردم : حر در نظر دارد از لشكر ابن سعد كناره‌گيرى نمايد و در جنگ با حسين شركت نكند ، ولى دوست ندارد من از منظور او مستحضر گردم . من گفتم : من اسب خود را آب نداده‌ام ، اكنون ميروم كه آبش دهم . حر از آن مكانى كه بود بر كنار شد و رفت . به خدا قسم اگر حر مرا از منظور خود آگاه مىكرد من نيز با او بسوى امام حسين عليه السلام مىرفتم .\r\nحر همچنان اندك اندك رفت تا به امام حسين عليه السلام نزديك شد . مهاجر بن - اوس به حر گفت : اى پسر يزيد چه منظورى دارى ، آيا ميخواهى حمله كنى ؟ حر جوابى به او نداد ، ولى بدنش به لرزه افتاد . مهاجر گفت : به خدا قسم اين عمل تو انسان را دچار شك و ريبه مىكند . به خدا قسم من هيچ وقت تو را اين طور نديده بودم . اگر به من گفته ميشد : چه كسى شجاع‌ترين اهل كوفه است من تو را معرفى مينمودم ، اين چه وضعى است كه من از تو مشاهده ميكنم ! ؟\r\nحر در جوابش گفت : به خدا قسم من اكنون خويشتن را در ميان بهشت و جهنم مىبينم . به خدا قسم من هيچ چيزى را بر بهشت مقدم نخواهم داشت ، و لو اينكه قطعه قطعه و سوخته شوم ! سپس اسب خود را راند و پس از اينكه به امام حسين عليه السلام پيوست به آن حضرت گفت : يا ابن رسول اللَّه ! من همان كسى هستم كه تو را از مراجعت جلوگيرى كردم و در طريق با تو همراه و مراقب بودم و تو را در اين مكان فرود آوردم . من گمان نميكنم آن پيشنهادى كه تو با اين گروه خونخوار كردى بپذيرند . اينان تو را به اين منزلت نميرسانند .\r\nبه خدا قسم اگر من ميدانستم اين گروه كار تو را به اينجا ميرسانند كه رسانده‌اند هرگز مرتكب اين عملى كه شدم نمىگرديدم . اكنون من از آن\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nعملى كه انجام داده‌ام توبه مىكنم ، آيا اين توبه من پذيرفته مىشود ؟ امام حسين عليه السلام در جوابش فرمود : آرى ، خدا توبهء تو را قبول مىكند .\r\nاكنون پياده شو . حر گفت : من براى تو سوارى باشم بهتر است از اينكه پياده باشم . ميخواهم همين طور كه بر فراز اسب خود هستم ساعتى براى تو جهاد نمايم . آخر الامر كار من به پياده شدن موكول خواهد شد ( يعنى شهيد خواهم شد ) امام عليه السلام فرمود : هر عملى كه مىخواهى انجام بده ، خدا تو را رحمت كند .\r\nحر در جلو امام حسين عليه السلام آمد و گفت : اى اهل كوفه ! مادرانتان در عزاى شما گريان شوند . اين بندهء نيكوكار خدا را دعوت كرديد و او نزد شما آمده است . شما ميخواستيد مطيع وى شويد و جانهاى خود را بوسيلهء قتال در راه او فدايش كنيد . اكنون به او هجوم آورده‌ايد كه وى را شهيد نمائيد ، راه تنفس را بر او مسدود و از هر طرفى او را احاطه كرده‌ايد تا مانع شويد و نگذاريد متوجه شهرهاى وسيع خدا گردد . وى اكنون در دست شما نظير اسير را است ، نميتواند جلب منفعت كند يا ضررى را دفع نمايد . آب جارى فرات كه يهود و نصارا و مجوس از آن مىآشامند . خوك و سگان آنان در آن آب مىغلطند به روى او و زنان و كودكان و اهل عيالش بسته‌ايد . اكنون ايشانند كه تشنگى آنان را از پاى در آورده است . بعد از حضرت محمّد چقدر با ذرّيهء او بد رفتارى كرديد ! خدا شما را در روز تشنگى يعنى روز قيامت سيراب نكند ! گروهى از لشكر كفار به او حمله كردند و تيربارانش نمودند ، وى برگشت و در مقابل امام حسين عليه السلام قرار گرفت . عمر بن سعد فرياد زد : اى دريد ! پرچم را نزديك بياور ! پس از اينكه پرچم را نزديك آورد عمر تيرى به چلهء كمان نهاد و پرتاب كرد . سپس گفت : همه شاهد باشيد ، اول كسى كه از اين مردم تيراندازى كرد من بودم .\r\nمحمّد بن ابو طالب ميگويد : ياران ابن سعد عموما يكى يك تير انداختند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nهيچ كدام از ياران امام حسين عليه السلام نبود مگر اينكه تيرى از آنان به بدنش اصابت كرد . گفته شده : هنگامى كه اين تير اندازى شروع شد . ياران امام حسين قليل شدند در اين حمله تعداد پنجاه نفر مرد كشته شدند .\r\nسيد بن طاوس مينويسد : امام حسين عليه السلام به ياران خود فرمود : خدا شما را رحمت كند ، براى مرگى كه بناچار بايد آن را درك نمود قيام كنيد .\r\nزيرا تيرهائى كه از طرف اين گروه ميايند فرستادگان آنان ميباشند بسوى شما . مدت يك ساعت از آن روز را حمله‌هائى به يك ديگر كردند تا اينكه گروهى از اصحاب امام حسين شهيد شدند .\r\nدر همين موقع بود كه امام حسين با دست مبارك خود به محاسن شريف خويشتن زد و فرمود : غضب خدا از اين لحاظ بر يهود شديد شد كه براى خدا فرزند قائل شدند ! خشم خدا بر نصارا از اين جهت زياد شد كه خدا را سومين خدا قرار دادند ! غضب خدا از اين نظر بر مجوس شدت يافت كه آفتاب و مهتاب را مورد پرستش قرار دادند . خشم خدا بر گروهى شديد مىشود كه متفقا بر كشتن پسر دختر پيغمبر خود كمر بسته‌اند . آگاه باشيد به خدا قسم من جواب ايشان را نخواهم گفت تا اينكه خدا را در حالى ملاقات نمايم كه به خون خود خضاب كرده باشم ! از امام جعفر صادق عليه السلام روايت شده كه فرمود : از پدرم شنيدم ميفرمود :\r\nهنگامى كه لشكر امام حسين عليه السلام با لشكر ابن سعد لعنة اللَّه عليه روبرو شد و آتش جنگ شعله‌ور گرديد ملك يارىكننده‌اى نازل شد و بر بالاى سر امام عليه السلام پر و بال ميزد . سپس امام حسين عليه السلام مخير شد بين اينكه بر دشمن غالب شود و يا اينكه خدا را ملاقات كند . ولى آن بزرگوار ملاقات خدا را برگزيد . امام حسين پس از اين مظلوميت فرياد زد :\r\nاما من مغيث يغيثنا لوجه اللَّه ! اما من ذاب يذب عن حرم رسول اللَّه !\r\nيعنى آيا فريادرسى هست كه براى خدا بفرياد ما برسد ! آيا دفاع‌كننده‌اى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nهست كه از حرم رسول خدا دفاع كند ! شيخ مفيد ميگويد : آنان مشغول مبارزه شدند . وقتى يسار كه غلام زياد بن ابو سفيان بود مبارز طلبيد عبد اللَّه بن عمير بجنگ وى آمد . يسار به او گفت : تو كيستى ؟ وى حسب و نسب خود را شرح داد . يسار گفت : تو را نمىشناسم . بايد زهير بن قين يا حبيب بن مظاهر در ميدان من بيايند . عبد اللَّه بن - عمير گفت : اى پسر زن زناكار ! تو از مبارزه كردن با يكى از مردم بيزارى ! ؟\r\nسپس حمله كرد و شمشيرى به يسار زد و او را از پاى در آورد . همانطور كه وى را مورد ضربه قرار داده بود ناگاه سالم غلام ابن زياد به عبد اللَّه بن عمير حمله نمود . ياران امام حسين عليه السلام فرياد زدند : و بعبد اللَّه بن عمير گفتند : اين غلام زر خريد بر سر تو آمد ! ولى وى متوجه نشد تا اينكه آن غلام بر او هجوم كرد و شمشير بر او نواخت ، ابن عمير دست چپ خود را سپر آن ضربه قرار داد و انگشتهاى دست او قطع شدند . سپس ابن عمير حملهء شديدى بر او نمود و او را كشت . پس از اينكه آن دو نفر را كشت اين رجز را خواند :\r\n ان تنكرونى فأنا بن كلب * انا امرء ذو مرة و عصب\r\nو لست بالخوار عند النكب \r\nيعنى اگر مرا نمىشناسيد من از قبيلهء و فرزندان كلب مىباشم . من مردى استوار و غضبناك هستم . در موقع پيش آمدهاى روزگار سست نخواهم بود .\r\nپس از اين جريان عمرو بن حجاج با گروهى از اهل كوفه بر ميمنهء اصحاب امام حسين عليه السلام حمله كرد . هنگامى كه نزديك امام حسين عليه السلام رسيد اصحاب امام بر سر زانوهاى خود نشسته و نيزه‌هاى خود را به آنان حواله كردند . ولى اسبهاى ياران عمرو بن حجاج جلو نرفتند و بنا بمراجعت نهادند . اصحاب امام ايشان را تيرباران كردند و بدين وسيله چند تن از آنان را از پا در آوردند و گروهى را مجروح نمودند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمردى از بنى تميم كه او را عبد اللَّه بن خوزه ميگفتند متوجه لشكر امام حسين عليه السلام شد . ياران امام عليه السلام به او فرياد زدند و گفتند : كجا ميائى ، مادرت در عزايت گريان شود ! گفت : من نزد پروردگارى كه مهربان و شفيعى كه شفاعتش قبول است ميروم . امام حسين عليه السلام به اصحاب خود فرمود : اين كيست ؟ گفته شد : ابن خوزهء تميمى است . امام عليه السلام او را نفرين كرد و فرمود :\r\nاللهم جره الى النار .\r\nيعنى : بار خدايا او را داخل دوزخ كن . ناگاه اسب او چموشى نمود و وى را نزد جدولى در حالى به زمين زد كه پاى چپش در ركاب ماند و پاى راستش بلند شد . در همين موقع بود كه مسلم بن عوسجه بر او حمله كرد و ضربه‌اى به پاى راست او زد و آن را قطع كرد . سپس اسبش او را از جاى كند و سر نحس وى را به هر سنگ و درختى زد تا اينكه روح ناپاكش به جهنم وارد شد . پس از اين جريان جنگ شروع و گروهى از طرفين كشته شد .\r\nمحمّد بن ابو طالب و صاحب كتاب مناقب و ابن اثير كه گفتهء همه متقارب است ميگويند : حر نزد امام حسين عليه السلام آمد و گفت : يا بن رسول اللَّه ! من اول كسى بودم كه به تو خروج كردم . به من اجازه بده تا در جلو تو اولين قتيل باشم و اولين كسى باشم كه فرداى قيامت با جد تو مصافحه نمايم - معنى اينكه حر گفت :\r\nاولين قتيل باشم اين است كه در ميان مبارزين اولين قتيل باشم و الا چنان كه گفته شد گروهى از ياران امام عليه السلام در حملهء اول كشته شدند - حر بمعنائى كه گفته شد اولين كسى بود كه براى مبارزه آمد و اين رجز را خواند :\r\n 1 - انى انا الحر و مأوى الضيف * اضرب في اعناقكم بالسيف\r\n2 - عن خير من حل بارض خيف * اضربكم و لا ارى من حيف \r\n1 - يعنى من حر هستم و من منزل و مأواى مهمان ميباشم من با اين شمشير بگردنهاى شما مىزنم 2 - از طرف بهترين كسى كه در زمين خيف ( بفتح خاء يعنى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nزمين حجاز ) بود شما را مىزنم و اين زدن من ظلم و ستم نيست .\r\nروايت شده : هنگامى كه حر به امام حسين پيوست مردى از تميم كه به او يزيد بن سفيان گفته ميشد گفت : كاش من به حر ملحق ميشدم و با اين نيزه او را تعقيب مينمودم . در آن هنگامى كه حر مشغول جهاد بود و گوش و ابروهاى اسب او بطورى مورد ضربه قرار گرفته بود كه خون از آنها نظير سيل روان بود . حصين ( بضم حاء و فتح صاد ) به او گفت : اى يزيد ! اين همان حر است كه آرزو داشتى او را مورد حمله قرار دهى . گفت : آرى ، سپس متوجه حر شد .\r\nچندان مكثى نكرد كه حر او را كشت . وى همچنان كارزار ميكرد تا اينكه اسبش را پى كردند . او در حالى كه پياده بود ميگفت :\r\n 1 - انى انا الحر و نجل الحر * اشجع من ذى لبد هزبر\r\n2 - و لست بالجبان عند الكر * لكننى الوقاف عند الفر \r\n1 - يعنى من همان حر هستم كه زادهء آزاد مرد ميباشم و از شير ژيان شجاع‌تر هستم 2 - در موقع حمله كردن بيمناك نيستم . ولى در موقع فرار نمودن ثابت و برقرار خواهم بود .\r\nاو همچنان مىجنگيد تا شهيد شد ، خدايش رحمت كند . ياران امام حسين عليه السلام بدن حر را در حالى پيش آن حضرت بردند كه رمقى در بدن داشت .\r\nامام حسين عليه السلام دست مبارك خود را به صورت حر ميكشيد و ميفرمود : آزاد مرد هستى ، همانطور كه مادرت اين نام را براى تو نهاد :\r\nانت الحر في الدنيا ، و انت الحر في الآخرة\r\nيعنى تو در دنيا آزاد و در آخرت هم آزاد ميباشى . يكى از ياران امام حسين براى حر مرثيه گفت . گفته شد : حضرت على بن الحسين براى حر اين مرثيه را سرود :\r\n 1 - لنعم الحر حر بنى الرياح * صبور عند مختلف الرماح\r\n\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n 2 - و نعم الحر اذ نادى حسينا * فجاد بنفسه عند الصباح\r\n3 - فيا ربى اضفه في جنان * و زوجه مع الحور الملاح \r\n1 - يعنى : حقا كه حر آزاد مردى است از بنى رياح و در موقع رد و بدل شدن نيزه‌ها صبور است 2 - حقا كه حر جوانمردى است نيكو . زيرا حسين را صدا زد و در موقع صبح روح از بدنش پرواز كرد 3 - اى پروردگار من ! حر را در بهشت مهمان كن و از حور العين زيبا برايش تزويج نما .\r\nروايت شده : حر اين اشعار را ميخواند :\r\n1 - قسم خورده‌ام كشته نشوم تا اينكه گروهى را بقتل برسانم و با شمشير ضربت سختى بر آنان بزنم 2 - من پشت بدشمن نمىكنم و بهانه‌اى براى فرار كردن نمىآورم . من در مقابل ايشان عاجز نيستم و جهاد نمودن را به عمل ديگرى تبديل نخواهم كرد . من از اين حسينى كه بزرگوار و رجاء جهانيان است حمايت ميكنم .\r\nشيخ مفيد مينويسد : ايوب بن مسرح و مرد ديگرى از سواران اهل كوفه در قتل حر شركت كردند . ابن شهر آشوب ميگويد : حر تعداد چهل و چند نفر از دشمنان را كشت . ابن نما ميگويد : حر به امام حسين عليه السلام گفت :\r\nهنگامى كه ابن زياد مرا بجنگ تو فرستاد و از قصر خارج شدم ندائى از عقب خود شنيدم كه گفت :\r\nابشر يا حر بخير يعنى اى حر مژده باد تو را بخير . وقتى به عقب خود نگاه كردم كسى را نديدم . با خودم گفتم : به خدا قسم اين بشارت نيست ، در صورتى كه من بجنگ مىروم . من اين گمان را نميكردم كه تابع تو گردم . امام حسين عليه السلام فرمود : تو بخير و اجرى نائل شدى .\r\nسپس هر يك از ياران امام حسين عليه السلام كه تصميم خروج ميگرفت امام حسين عليه السلام را وداع ميكرد و ميگفت : السلام عليك يا بن رسول اللَّه ! امام عليه السلام\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nهم ميفرمود :\r\nو عليك السلام\r\n، ما هم بدنبال ميائيم . سپس اين آيهء شريفه را تلاوت ميفرمود :\r\n فَمِنْهُم مَن قَضى نَحْبَه وَ مِنْهُم مَن يَنْتَظِرُ وَ ما بَدَّلُوا تَبْدِيلًا \r\nيعنى بعضى از آنان به وظيفهء خود عمل كرد و شهيد شد و بعضى ديگر هم در انتظار اين موقعيت ميباشند و هيچ نحوه تبديلى در تصميم ايشان راه نيافت .\r\nبعد از حر ، برير بن خضير ( بضم باء و خاء و فتح راء و ضاد ) همدانى ( به سكون ميم ) كه از بندگان نيكوكار خدا بود در حالى براى مبارزه قيام كرد كه اين رجز را ميخواند :\r\n 1 - انا برير و ابى خضير * ليث يروع الاسد عند الزئر\r\n2 - يعرف فينا الخير اهل الخير * اضربكم و لا ارى من ضير\r\nكذاك فعل الخير من برير \r\n1 - يعنى من برير هستم و پدرم خضير مىباشد . من شيرى هستم كه شيران از غرش من ميترسند 2 - افرادى كه اهل خير هستند نيكوكارى ما را ميدانند . من شما را با شمشير مىزنم و ضررى نميبينم . كار خير برير اين طور است .\r\nسپس در حالى بر آن گروه ستمكيش حمله كرد كه ميگفت : اى قاتلهاى مؤمنين ! نزديك من بيائيد . نزديك من بيائيد اى كشندگان فرزندان بدريين .\r\nنزديك من بيائيد اى قاتلين اولاد رسول پروردگار ، رسول عالمين و ذريه‌اى كه از آن حضرت باقى مانده است . برير بهترين سخنور اهل زمان خود بود .\r\nوى همچنان مشغول قتال بود تا اينكه تعداد سى نفر مرد را كشت .\r\nناگاه مردى كه او را يزيد بن معقل ميگفتند براى مبارزهء با برير قيام كرد و به برير گفت : من شهادت مىدهم كه تو از افراد گمراه هستى . برير گفت : بيا دعا كنيم تا خدا هر يك از ما را كه دروغگو هستيم لعنت كند و هر كدام از ما كه بر حق است آن كسى را كه بر باطل مىباشد بكشد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nسپس بر يك ديگر حمله نمودند و يزيد ضربتى بر برير زد كه كارگر نشد .\r\nولى برير ضربتى بر سر او زد كه كلاه خود شكافته شد و بر مغز سر او رسيد و بدرك نازل گرديد .\r\nپس از اين جريان مردى از ياران ابن زياد حمله كرد و برير را شهيد نمود . رحمت اللَّه عليه ! نام قاتل برير : بحير بن اوس ضبى بود كه در ميدان جنگ جولان زد و رجزى را خواند كه مطلع آن اين است :\r\n 1 - سلى تخبرى عنى و انت ذميمة * غداة حسين و الرماح شوارع \r\n1 - يعنى از شجاعت جويا شو تا از آن با خبر شوى در صورتى كه تو در صبح جنگ حسين مذمت شدى و نيزه‌ها بر افراشته و به كار بسته شدند .\r\n2 - آيا منتها درجهء آنچه را كه دوست نداشتى انجام ندادم و در روز جنگ و خوف چيزى نتوانست مانع من گردد 3 - نيزهء مزنى با من است كه هرگز در اصابت بهدف خطا نكرده است و شمشير دو دم و برندهء براق نيز با من مىباشد 4 - من شمشير خود را در ميان گروهى از نيام كشيدم كه دين آنان نظير دين من نيست و من بعد از اين قانع خواهم بود . 5 - آن گروه در مقابل نيزه و شمشير صبر و تحمل كردند ، در صورتى كه خسته شده بودند اگر اين موضوع نفعى مىداشت 6 - هنگامى كه ابن زياد را ملاقات كردى به او بگو : من مطيع و منقاد خليفه ميباشم . 7 - من برير را شهيد كردم و اسب خود را در آن موقعى كه برير در ميدان جنگ مبارزه مىطلبيد براى كشتن وى بجولان درآوردم .\r\nپس از اينكه بحير بن اوس برير را شهيد كرد به او گفتند : برير يكى از بندگان نيكوكار خدا بود و از طرفى پسر عموى وى آمد و به او گفت : واى بر تو ! تو برير بن خضير را كشتى ! چگونه فرداى قيامت خداى خود را ملاقات خواهى كرد . آن شقى نابكار پشيمان شد و اشعارى را سرود كه مطلع آنها اين است :\r\n 1 - فلو شاء ربى ما شهدت قتالهم * و لا جعل النعماء عند ابن جائر \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n1 - يعنى اگر خدا ميخواست من براى قتال با اين گروه نيكوكار حاضر نميشدم و خدا نعمتها را نزد پسر شخص ستمكار ( يعنى يزيد يا ابن زياد ) قرار نميداد 2 - اين موضوع براى عار و دشنام بود كه پسران در موقع معاشرت مرا ملامت نمايند 3 - اى كاش من در رحم مادرم خون حيضى ميبودم و در روز جنگ حسين در ضمن قبرها بودم . 4 - اى واى بر من ! من نزد خداى خود چه جوابى بگويم ؟ چه حجت و دليلى در روز وا نفسا خواهم داشت ! ؟\r\nبعد از برير ، وهب بن عبد اللَّه بن حباب كلبى كه مادرش در آن روز همراهش بود براى مبارزه قيام كرد . مادرش به وهب گفت : اى پسر عزيزم ! براى نصرت پسر دختر پيامبر قيام كن . گفت : اى مادر ! اطاعت ميكنم و كوتاهى نخواهم كرد . سپس به كار زار پرداخت و رجزى خواند كه مطلع آن اين است :\r\n 1 - ان تنكرونى فأنا بن الكلب * سوف ترونى و ترون ضربى \r\n1 - يعنى اگر مرا نمىشناسيد بدانيد كه من از قبيلهء كلب هستم . به زودى من و ضربت مرا خواهيد ديد 2 - حمله و صولت مرا در جنگ خواهيد ديد . من خون خود را بعد از خون يارانم طلب خواهم كرد 3 - هر غم و اندوه را قبل از ديگرى بر طرف ميكنم . جهاد كردن من در ميدان جنگ بازيچه نخواهد بود .\r\nسپس حمله كرد و همچنان قتال ميكرد تا اينكه گروهى از ايشان را كشت و بسوى مادر و زوجه‌اش بازگشت و گفت : مادر جان ! اكنون از من راضى شدى ؟\r\nمادرش گفت : من از تو راضى نمىشوم تا اينكه در جلو امام حسين عليه السلام كشته شوى .\r\nزوجهء وهب به وهب گفت : تو را به خدا قسم مىدهم مرا در مصيبت خود داغدار منماى ! مادر وهب گفت : اى پسر عزيزم ! گوش بسخن اين زن مده ، برگرد به طرف ميدان جنگ و در جلو پسر پيغمبر خدا كارزار كن تا حسين فرداى قيامت\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nپيش خدا براى تو شفاعت نمايد . وهب برگشت و رجزى را خواند كه مطلع آن اين است :\r\n 1 - انى زعيم لك ام وهب * بالطعن فيهم تارة و الضرب \r\n1 - يعنى اى مادر وهب ! من بوسيلهء نيزه و شمشير زدن در ميان اينان تو را نگاهدارى مىكنم 2 - ضربت جوانى كه به پروردگار ايمان آورده است . تا اينكه تلخى جنگ را به اين گروه ستمكيش بچشاند 3 - من مردى هستم قدرتمند و شمشير زن و در موقع بلا سست و ناتوان نخواهم شد . خداى دانا براى من كافى است .\r\nوهب همچنان ميجنگيد تا اينكه تعداد - 19 - نفر سوار و 12 - نفر پياده از لشكر دشمن را به دوزخ روانه كرد . سپس دست‌هايش قطع شد و زوجه‌اش عمودى را گرفت و در حالى بسوى وى شتافت كه ميگفت : پدر و مادرم بفداى تو ! براى افراد طيب و طاهر و حرم رسول اللَّه صلّى اللَّه عليه و آله جهاد كن .\r\nوهب آمد كه زوجه خود را به جانب زنان باز گرداند ولى آن زن با سعادت دامن وهب را گرفت و گفت : من هرگز باز نمىگردم تا اينكه با تو كشته گردم . امام حسين عليه السلام به آن زن فرمود : خدا از طرف اهل بيت من جزاى خير به شما دهد ، خدا تو را رحمت كند ، برگرد به طرف زنان ، آن زن مراجعت نمود . سپس وهب همچنان كارزار كرد تا شهيد شد . رحمت اللَّه عليه ! زوجهء وهب پس از اين جريان آمد و خونها را از صورت وهب گرفت . هنگامى كه چشم شمر به آن زن افتاد بغلام خود دستور داد تا با عمودى كه در دست داشت بر آن زن نواخت و او را شهيد كرد . اين اولين زنى بود كه در لشكر امام حسين عليه السلام كشته شد .\r\nمن حديثى ديدم كه اين وهب نصرانى بود . او با مادرش بدست امام حسين عليه السلام اسلام آوردند . وهب تعداد 24 نفر پياده و 12 نفر سوار از لشكر كفر را بدرك اسفل فرستاد . سپس او را اسير كردند و نزد عمر بن سعد آوردند ، ابن سعد به او گفت : عجب صولتى و قدرت شديدى داشتى ! ؟ بعد از اين جريان دستور داد گردن وهب را زدند و سر مباركش را بجانب لشكر امام حسين عليه السلام انداختند .\r\nمادر وهب سر او را بر گرفت و پس از اينكه سر فرزند خود را بوسيد او را به\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nطرف لشكر ابن سعد انداخت . آن سر به مردى اصابت نمود و او را كشت . سپس مادر وهب عمود خيمه را برداشت و دو نفر مرد را از لشكر ابن سعد كشت ! امام حسين عليه السلام به‌ام وهب فرمود : برگرد ، تو و پسرت با پيامبر خدا صلّى اللَّه عليه و آله خواهيد بود ، زيرا جهاد از زنان برداشته شده است . مادر وهب در حالى برگشت كه مىگفت : بار خدايا ! اميد مرا نااميد مكن . امام عليه السلام به وى فرمود : خدا اميد تو را قطع نخواهد كرد .\r\nپس از وهب عمرو بن خالد ازدى ( به سكون زاء ) براى مبارزه قيام كرد و رجزى را خواند كه مطلع آن اين است :\r\n 1 - اليك يا نفس الى الرحمن * فابشرى بالروح و الريحان \r\n1 - يعنى اى جان من ! به طرف خداى رحمان برو و برفاه و آسايش شاد باش 2 - امروز براى آن احسانهائى كه در زمان گذشته انجام دادى جزاى نيك به تو داده مىشود .\r\n3 - آنچه در لوح محفوظ نوشته شده كه نزد خداى جزاء دهنده است .\r\nاى نفس ! جزع و فزع منماى زيرا كه هر شخص زنده‌اى فانى خواهد شد . 4 - بهره صبر كردن در مقابل كفار براى اينكه تو در امان باشى بيشتر است . اى گروه و قبيله ازد كه از بنى قحطان ميباشيد .\r\nسپس آن مرد خدا بقدرى قتال كرد كه شهيد شد . رحمت اللَّه عليه . در كتاب :\r\nمناقب مينويسد : بعد از عمرو پسرش خالد آماده جنگ شد و رجزى را خواند كه مطلع آن اين است :\r\n 1 - صبرا على الموت بنى قحطان * كى ما تكونوا في رضى الرحمن \r\n1 - يعنى اى بنى قحطان در مقابل موت صبر كنيد تا مشمول خوشنودى خداى رحمان قرار بگيريد 2 - آن خدائى كه صاحب مجد ، عزت . برهان ، علو مقام ، قدرت و احسان است . 3 - اى پدر ! تو در بهشت در قصر پروردگار كه نيكو ساخته شده است وارد گرديدى .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nسپس جلو رفت و بقدرى جهاد كرد كه شهيد شد . رحمت اللَّه عليه ! محمّد بن ابى طالب ميگويد : بعد از خالد سعد بن حنظله براى مبارزه قيام كرد و رجزى را خواند كه اول آن اين است :\r\n 1 - صبرا على الاسياف و الاسنة * صبرا عليها لدخول الجنة \r\n1 - يعنى در مقابل شمشير و نيزه‌ها صبور باشد صبر كن تا داخل بهشت شوى 2 - نزد حور العينى به روى كه بدنى نرم دارند و براى كسى كه منظورش رستگارى است آفريده شده‌اند . نه براى شخصى كه دين خود را به تهمت پذيرفته است 3 - اى جان براى آسايش كوشش كن و در طلب خير راغب باش .\r\nسپس جنگ سختى كرد تا كشته شد . رضوان اللَّه عليه ! پس از سعد بن حنظله عمير ( بضم عين و فتح ميم ) ابن عبد اللَّه مذحجى براى كار زار خروج نمود و ارجوزه‌اى را خواند كه مطلع آن اين است :\r\n 1 - قد علمت سعد وحى مذحج * انى لدى الهيجاء ليث محرج \r\n1 - يعنى قبيلهء سعد و مذحج ميدانند من شيرى هستم كه در موقع نبرد سخت گير ميباشم 2 - شمشير خود را بر فرق سرى فرود مياورم كه سلاح پوشيده باشد و حريف خود را در هنگامى كه كج شود نظير شكار كفتار لنك رها ميكنم .\r\nوى همچنان كارزار نمود تا مسلم ضبابى و عبد اللَّه بجلى او را شهيد كردند .\r\nبعد از عمير مسلم بن عوسجه براى مبارزه خروج كرد و رجزى را خواند كه اول آن اين است :\r\n 1 - ان تسئلوا عنى فانى ذو لبد * من فرع قوم من ذرى بنى اسد \r\n1 - يعنى اگر از حسب و نسب من جويا شويد من شيرى هستم از فرزندان گروهى از بنى اسد 2 - كسى كه در حق ما ظلم كند از راه هدايت دور و بدين خداى بىنياز كافر شده است . سپس جنگ بسيار شديدى كرد .\r\nشيخ مفيد و صاحب كتاب مناقب مينگارند : بعد از اين جريان نافع بن هلال بجلى براى قتال قيام كرد و اين رجز را خواند :\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nانا هلال البجليّ - انا على دين على - و دينه دين النبى يعنى من از نسل هلال بجلى ميباشم . من بر دين على هستم كه دين او دين پيامبر است .\r\nمردى از بنى قطيعه براى مبارزه با او قيام كرد . شيخ مفيد ميگويد : نام آن مرد : مزاحم بن حريث بود . وى ميگفت : من بر دين عثمان هستم . نافع پس از اينكه به او گفت : تو بر دين شيطان هستى حمله كرد و او را كشت .\r\nعمرو بن حجاج فرياد زد و گفت : اى مردم احمق ! ميدانيد با چه كسى مقاتله ميكنيد ! ؟ شما با شهسواران اهل مصر كه در جنگيدن بصير و بينا هستند مبارزه مينمائيد . اينان گروهى هستند كه از جان گذشته‌اند . احدى از شما با آنان مبارزه نميكند مگر اينكه او را با اينكه قليل هستند خواهند كشت . به خدا قسم اگر ايشان را جز با سنگ تير باران نكنيد آنان را خواهيد كشت .\r\nعمر بن سعد لعنت اللَّه عليه به عمرو بن حجاج گفت : هر چه كه تو صلاح بدانى همان خوب است . بفرست در ميان آن افرادى كه با ايشان تصميم قتال دارند احدى از آنان براى مبارزه با آن گروه قيام نكند . اگر شما تنها بجنگ آنان برويد بر شما غالب ميشوند .\r\nعمرو بن حجاج نزديك اصحاب امام حسين عليه السلام آمد و فرياد زد : اى اهل كوفه ! مواظب اطاعت و جمعيت خود باشيد . راجع به قتل شخصى كه از دين خارج و با امام خويش يعنى يزيد مخالفت كرده شك و ترديد نداشته باشيد .\r\nامام حسين عليه السلام به عمرو بن حجاج فرمود : آيا مردم را عليه ما تحريك مينمائى ؟ آيا ما از دين خارج‌شده‌ايم و شما در دين ثابت مانده‌ايد ، به خدا قسم شما حتما ميدانيد چه كسى از دين خارج شده و چه شخصى مستحق آتش دوزخ است .\r\nسپس عمرو بن حجاج لعنه اللَّه از طرف فرات به ميمنهء لشكر امام حسين عليه السلام حمله كرد ، و به قدر يك ساعت در زد و خورد بودند ، اثر اين زد و خورد از پا در آمدن\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمسلم بن عوسجه بود . هنگامى كه عمرو بن حجاج بازگشت و گرد و غبار بر طرف شد ديدند مسلم بن عوسجه از پا در آمده است ! محمّد بن ابى طالب ميگويد : مسلم بن عوسجه در حالى روى زمين سقوط كرد كه رمقى داشت . امام حسين با حبيب بن مظاهر بسوى مسلم بن عوسجه شتافتند .\r\nامام حسين پس از اينكه به مسلم بن عوسجه فرمود : خدا تو را رحمت كند اين آيه را تلاوت كرد :\r\n فَمِنْهُم مَن قَضى نَحْبَه وَ مِنْهُم مَن يَنْتَظِرُ وَ ما بَدَّلُوا تَبْدِيلًا  يعنى بعضى از ايشان انجام وظيفه كرد و برخى هم در انتظار انجام وظيفه‌اند ، آنان تصميم خود را عوض و بدل نكردند . سپس حبيب نزديك مسلم بن عوسجه آمد و به او گفت : اى مسلم از پا افتادن تو بر من ناگوار است . بشارت باد تو را به بهشت .\r\nمسلم با صداى ضعيفى گفت : خدا به تو مژدهء خير دهد . حبيب گفت : اگر نه چنين بود كه من هم بدنبال تو خواهم آمد دوست داشتم تو هر وصيتى كه دارى بكنى . مسلم گفت :\r\nفانى اوصيك بهذا .\r\nيعنى من در بارهء اين شخص يعنى امام حسين عليه السلام به تو توصيه ميكنم . در ركاب اين حسين مقاتله كن تا شهيد شوى . حبيب گفت : من چشم تو را بوسيلهء يارى نمودن حسين روشن خواهم كرد . پس از اين گفتگوها مسلم بن عوسجه شهيد شد ، رحمت خدا بر او باد .\r\nراوى ميگويد : كنيزك مسلم بن عوسجه فرياد زد : يا سيداه يا ابن عوسجتاه ! ناگاه ياران ابن سعد در حالى كه مژده به يكديگر ميدادند گفتند : ما مسلم بن - عوسجه را كشتيم .\r\nشبث بن ربعى به افرادى كه در اطرافش بودند گفت : مادرانتان در عزاى شما گريان شوند ، آيا نه چنين است كه خويشتن را بدست خود ميكشيد و عزيزان خود را ذليل مينمائيد . آيا براى كشتن مسلم بن عوسجه خوشحال ميشويد\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبه حق آن خدائى كه من تسليم او هستم مسلم بن عوسجه در ميان مسلمانان مقام شريفى داشت . من خودم در جنگ آذربايجان ديدم اين مسلم قبل از اينكه اسب‌هاى مسلمين به يك ديگر برسند شش نفر از مشركين را بقتل رسانيد .\r\nپس از اين جريان بود كه شمر بن ذى الجوشن به ميسرهء لشكر امام عليه السلام حمله كرد . ياران آن حضرت در مقابل شمر استقامت كردند و بشدت با دشمن شروع به كار زار نمودند . لشكر امام حسين كه بيشتر از - 32 - نفر سوار نبودند به هيچ طرفى از لشكر كوفه حمله نميكردند مگر اينكه آنان را شكست ميدادند .\r\nعمر بن سعد حصين بن نمير ( بضم حاء و نون و فتح صاد و ميم ) را خواست و او را با تعداد پانصد سوار از تير اندازان به طرف خيمه‌هاى حسين عليه السلام روانه كرد . آنان آمدند تا به امام حسين و اصحابش نزديك شدند و آن بزرگواران را تير باران كردند و اسب‌هاى ايشان را پى نمودند و همچنان مشغول قتال بودند تا روز نصفه شد و آتش جنگ شعله‌ور گرديد . لشكر ابن سعد براى اينكه خيمه‌هاى امام حسين عليه السلام متصل به يك ديگر بودند جز از يك طرف نمىتوانستند برايشان دست يابند .\r\nعمر بن سعد مردانى را فرستاد تا خيمه‌هاى امام حسين را از طرف چپ و راست بكنند و به آنها احاطه پيدا كنند ! ولى ياران آن حضرت سه نفرى و چهار نفرى در ميان خيمه‌ها ميگشتند و بر آن مردى كه متعرض و مزاحم بود حمله ميكردند و او را پس از اينكه تير باران مينمودند بقتل ميرسانيدند .\r\nعمر بن سعد لعنة اللَّه دستور داد تا خيمه‌هاى آن حضرت را آتش زدند .\r\nامام حسين فرمود : بگذاريد تا خيمه‌ها را بسوزانند ، زيرا وقتى آتش روشن شود آنان نمىتوانند بسوى شما بيايند و همانطور شد كه آن حضرت فرموده بود .\r\nگفته شده : شبث بن ربعى نزد ابن سعد آمد و به او گفت : مادرت در عزايت گريان شود ! ما زنان را دچار جزع و فزع كرديم . عمر از اين جنايت خجل شد و دستور داد تا از يكطرف با آنان كارزار نمايند .\r\nياران زهير بن قين حمله كردند و ابو عذرهء ضبابى را كه از ياران شمر بود\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكشتند . همچنان از ياران امام حسين عليه السلام يكى دو تا شهيد ميشدند . چون تعداد آنان قليل بود لذا هر كسى از ايشان شهيد ميشد نمودار بود . ولى با اينكه از لشكر ابن سعد ده نفر ده نفر كشته ميشد نمودار نبود ، زيرا تعداد ايشان زياد بود .\r\nهنگامى كه ابو ثمامه صيداوى با اين منظره مواجه شد به امام حسين گفت :\r\nيا ابا عبد اللَّه ! جانم بفداى تو باد ، اين گروه به تو نزديك شده‌اند . به خدا قسم تو كشته نخواهى شد مگر اينكه من در حضور تو كشته گردم . ولى در عين حال من دوست دارم خدا را در حالى ملاقات نمايم كه اين نماز را خوانده باشم . امام حسين سر خود را به طرف آسمان بلند كرد و فرمود : به ياد نماز آمدى ، خدا تو را از نمازگذاران محسوب نمايد . آرى اكنون اول وقت نماز است . از اين مردم بخواهيد دست از ما بردارند تا نماز بخوانيم .\r\nحصين بن نمير گفت : اين نماز قبول نيست . حبيب بن مظاهر در جوابش گفت : اى خبيث تو كمان ميكنى نماز پسر دختر پيامبر خدا قبول نميشود و نماز تو قبول خواهد شد ! ؟ حصين به حبيب حمله كرد و حبيب هم به وى حمله نمود و شمشيرى به اسب حصين زد ، اسب وى دست‌هاى خود را بلند كرد و حصين روى زمين افتاد . لشكر كفر بداد او رسيدند و او را از دست حبيب نجات دادند . سپس امام حسين عليه السلام به زهير بن قين و سعيد بن عبد اللَّه فرمود : شما در جلو من قرار بگيريد تا نماز ظهر را بخوانم . آنان در جلو آن بزرگوار ماندند تا آن حضرت با نصفى از اصحاب خود نماز خوف خواندند .\r\nروايت شده : سعيد بن عبد اللَّه حنفى در جلو امام حسين عليه السلام قرار گرفت آنچه كه امام حسين به طرف چپ و راست حركت ميكرد او در مقابل آن حضرت بود دشمنان او را هدف تير قرار دادند و بقدرى تير بارانش نمودند كه در روى زمين سقوط كرد و گفت : بار خدايا ! اين گروه را نظير قوم عاد و ثمود لعنت كن .\r\nپروردگارا ! سلام مرا برسول خود برسان و آن حضرت را از درد اين همه زخم و جراحاتى كه بر من وارد شده آگاه كن . زيرا منظور من از اين عمل نصرت\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nذريهء پيامبر تو مىباشد . وى پس از اين جريان شهيد شد ، رحمت و رضوان خدا بر او باد . پس از شهادت وى تعداد - 13 - تير در جسد مباركش يافتند ، غير از زخم شمشير و نيزه‌هائى كه در بدنش بود .\r\nابن نما ميگويد : گفته شده امام حسين و يارانش نماز را با ايما و اشاره خواندند ! بعد از اين جريان عبد الرحمن بن عبد اللَّه يزنى براى مبارزه خارج شد و اين رجز را ميخواند :\r\n 1 - انا بن عبد اللَّه من آل يزن * دينى على دين حسين و حسن\r\n2 - اضربكم ضرب فتى من اليمن * ارجو بذاك الفوز عند المؤتمن \r\n1 - يعنى من پسر عبد اللَّه و از قبيلهء يزن ميباشم . دين من از دين حسين و حسن است 2 - من شما را نظير جوان يمنى ميزنم و اميدوارم بدين وسيله نزد خداى مؤتمن رستگار باشم .\r\nسيد بن طاوس ميگويد : بعد از عبد الرحمن عمرو بن قرظهء ( بفتح قاف و راء ) انصارى براى كارزار قيام و از امام حسين استجازه كرد . امام عليه السلام به وى اجازه داد . او نظير افرادى كه مشتاق جزاء باشند جهاد كرد و در خدمت سلطان سماء مبالغه نمود تا اينكه گروه زيادى از حزب ابن زياد را بدرك اسفل نازل كرد ، وى هم جهاد و هم از امام عليه السلام دفاع ميكرد - هيچ تيرى به طرف امام حسين نمىآمد مگر اينكه بدن خود را هدف آن قرار ميداد . هيچ شمشيرى براى حسين عليه السلام كشيده نميشد مگر اينكه قلب خود را هدف آن مينمود . هيچ اذيت و آزارى به امام عليه السلام نميرسيد تا اينكه بدنش بوسيلهء زخم و جراحات داغ شد ! آنگاه متوجه امام شد و گفت : يا ابن رسول اللَّه ! آيا من به وعدهء خود وفا كردم ؟ حضرت حسين فرمود : آرى ، تو از من زودتر داخل بهشت خواهى شد . سلام مرا به پيامبر خدا صلّى اللَّه عليه و آله و سلّم برسان و آن حضرت را آگاه كن كه من هم از عقب ميايم سپس او بقدرى جهاد نمود كه شهيد شد . رضوان اللَّه عليه ! در كتاب مناقب ميگويد : وى اين رجز را ميخواند :\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n 1 - قد علمت كتيبة الانصار * ان سوف احمى حوزة الذمار\r\n2 - ضرب غلام غير نكس شارى * دون حسين مهجتى و دارى \r\n1 - يعنى گروه انصار ميدانند كه من به زودى از حريم دين خود حمايت ميكنم 2 - زدن جوانى كه در فدا نمودن جان و خانهء خود براى حسين عليه السلام كوتاهى نخواهد كرد .\r\nسيد بن طاوس ميگويد : بعد از عمرو بن قرظه جون « 1 »  ( بفتح جيم ) كه غلام ابو ذر و شخصى سياه چهره بود براى جهاد قيام نمود . امام حسين عليه السلام به وى فرمود : من تو را مرخص كردم ، زيرا تو تابع ما شدى كه در رفاه و عافيت باشى ، خود را در راه ما مبتلا منماى .\r\nوى گفت : يا بن رسول اللَّه ! من در زمان خوشى كاسه ليس شما بودم ، آيا جا دارد اكنون كه شما گرفتار شده‌ايد دست از شما بردارم ! به خدا قسم بوى من نامطلوب است ، حسب و نسب من پست مىباشد ، رنگ من سياه است . تو بر من منت بگذار تا لايق بهشت گردم و بوى بدنم نيكو ، حسب و نسبم عالى ، صورتم سفيد شود ، نه به خدا من از شما مفارقت نميكنم تا اينكه اين خون سياه من با خونهاى پاكيزهء شما مخلوط شود . محمّد بن ابو طالب ميگويد : سپس جون براى قتال قيام كرد و اين رجز را خواند :\r\n 1 - كيف يرى الكفار ضرب الاسود * بالسيف ضربا عن بنى محمّد\r\n2 - اذب عنهم باللسان و اليد * أرجو به الجنة يوم المورد \r\n1 - يعنى كفار ضرب دست غلام سياه را چگونه مىبينند كه با شمشير براى فرزندان حضرت محمّد صلّى اللَّه عليه و آله و سلّم مىزند 2 - من با زبان و دست از فرزندان حضرت محمّد دفاع ميكنم . اميدوارم كه در روز ورود بصحراى محشر داخل بهشت شوم .\r\nسپس جهاد كرد تا شهيد شد و امام حسين عليه السلام ببالين او آمد و فرمود :\r\nبار خدايا ! صورت وى را سفيد و بوى او را نيكو و وى را با ابرار محشور بفرما و\r\n\r\n","description":"","footnote":" ( 1 ) مقرم در كتاب مقتل الحسين مينويسد : اين نام را حوى و جوين هم نوشته‌اند - مترجم . ","page_name":" 37 ","page_number":37},
  {"content":"\r\n\r\nشناسائى را بين او و محمّد و آل محمّد صلّى اللَّه عليهم اجمعين برقرار بفرما ! امام محمّد باقر از حضرت امام زين العابدين عليهما السلام روايت مىكند كه فرمود :\r\nهنگامى كه گروهى در ميدان جنگ آمدند تا اجساد شهيدان آل محمّد را دفن نمايند جسد اين غلام يعنى جون را بعد از ده روز در حالى يافتند كه بوى مشك از آن ميوزيد . رضوان اللَّه عليه ! صاحب كتاب مناقب مينگارد : جون رجزى را ميخواند كه مطلع آن اين است :\r\n 1 - كيف يرى الفجار ضرب الاسود * بالمشرفى القاطع المهند \r\n1 - يعنى اين مردم تبه كار ضربت غلام سياه را چگونه مىبينند كه با شمشير برندهء مشرفى و هندى به كار مىبرد 2 - با شمشيرى برنده براى فرزندان محمّد صلّى اللَّه عليه و آله مىجنگم . با زبان و دست از ايشان دفاع مينمايم 3 - اميدوارم اين عمل در روز ورود بمحشر از طرف خداى يگانه باعث رستگارى من شود - زيرا شفيعى نظير احمد صلّى اللَّه عليه و آله نزد خدا نيست .\r\nسيد بن طاوس ميگويد : پس از جون عمرو بن خالد صيداوى بحضور امام حسين آمد و گفت : يا ابا عبد اللَّه ! من تصميم گرفته‌ام به ياران خود ملحق شوم . من دوست ندارم زنده بمانم و تو را تنها و شهيد بنگرم . امام عليه السلام به او فرمود : قيام كن ، ما نيز در همين ساعت به تو ملحق خواهيم شد . وى جلو رفت و بقدرى جهاد كرد تا شهيد شد .\r\nسپس حنظلة بن سعد شبامى آمد و در مقابل امام حسين عليه السلام ايستاد و تير و نيزه و شمشيرها را بوسيلهء صورت و گلوى خود از امام حسين دفع مينمود و اين آيات را تلاوت ميكرد :\r\n     يا قَوْم إِنِّي أَخاف عَلَيْكُم مِثْل يَوْم الْأَحْزاب . مِثْل دَأْب قَوْم نُوح وَ عادٍ ، وَ ثَمُودَ وَ الَّذِين مِن بَعْدِهِم وَ مَا اللَّه يُرِيدُ ظُلْماً لِلْعِبادِ . وَ يا قَوْم إِنِّي أَخاف عَلَيْكُم يَوْم التَّنادِ . يَوْم تُوَلُّون مُدْبِرِين ما لَكُم مِن اللَّه مِن عاصِم      .\r\nاى گروه ! امام حسين را شهيد نكنيد كه دچار عذاب خدا خواهيد شد و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nكسى كه افتراء بزند نااميد خواهد شد .\r\nدر كتاب مناقب مينگارد : امام حسين عليه السلام به او فرمود : اى پسر سعد در آن هنگامى كه تو اين گروه را بسوى حق دعوت كردى و نپذيرفتند و به تو و يارانت دشنام دادند مستوجب عذاب شدند . پس اكنون چگونه خواهند بود كه ياران نيكوكار تو را كشته‌اند . سعد گفت : فداى تو شوم راست گفتى . آيا ما بسوى پروردگار خود نميرويم كه به برادران خود ملحق شويم ؟ امام حسين فرمود : بجانب چيزى برو كه از دنيا و آنچه در آن است براى تو بهتر خواهد بود ، برو به طرف سلطنت و مقامى كه از دست نخواهد رفت .\r\nسعد گفت : السّلام عليك يا بن رسول اللَّه ! صلّى اللَّه عليك و على اهلبيتك ، خدا ما و شما را در بهشت جمع كند . امام عليه السلام فرمود : آمين ! آمين ! سپس سعد آمد و جنگ شديدى كرد تا اينكه بر او حمله كردند و وى را شهيد نمودند . رضوان اللَّه عليه ! سيد بن طاوس ميگويد : بعد از سعد سويد بن عمرو بن ابى مطاع كه شخصى شريف و كثير الصلاة بود براى جهاد قيام كرد و نظير شيرى ژيان جهاد نمود .\r\nاو در مقابل صدمات سختى كه دچارش ميشد كاملا صبر كرد تا اينكه در ميان شهيدان سقوط نمود . بدن وى بوسيلهء زخمها داغ شده بود . او همچنان افتاده بود و قدرت حركتى نداشت تا اينكه شنيد لشكر ابن سعد گفتند : حسين شهيد شد ! سپس با كوشش و زحمت چاقوئى از كفش خود خارج كرد و همچنان جنگيد تا شهيد شد . صاحب كتاب : مناقب ميگويد : پس از سويد يحيى بن سليم مازنى براى جهاد در راه خدا قيام نمود و اين رجز را خواند :\r\n 1 - لا ضربن القوم ضربا فيصلا * ضربا شديدا في العداة معجلا\r\n2 - لا عاجزا فيها و لا مولولا * و لا اخاف اليوم موتا مقبلا\r\nلكننى كالليث احمى اشبلا \r\n1 - يعنى من حتما اين گروه را با ضربتى ميزنم كه جداكننده باشد . يك ضربت شديدى كه به تعجيل در ميان دشمنان به كار خواهد رفت 2 - من در ميان\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nآنان عاجز نيستم و وا ويلا نميگويم . امروز از اين مرگى كه متوجه من شده خوفى ندارم . ولى من نظير شيرى هستم كه از شير بچگان دفاع كند . سپس حمله و قتال شديدى كرد تا شهيد شد . رحمت اللَّه عليه . بعد از يحيى بن سليم قرة بن ابى قرة غفارى براى مبارزه خارج شد و رجزى را خواند كه مطلع آن اين است :\r\n 1 - قد علمت حقا بنى غفار * و خندق بعد بنى نزار \r\n1 - يعنى حقا كه بنى غفار و بنى خندف و بنى نزار ميدانند 2 - آنان ميدانند كه من شيرى غيرتمند هستم و گروه فجار و نابكار را حتما خواهم زد .\r\n3 - اينان را با هر شمشيرى كه از فولاد و برنده باشد ميزنم . ضربت دردناكى براى فرزندان خوبان خواهم زد . كه فرزندان پيامبر و بزرگان خوبان ميباشند سپس حمله كرد و بقدرى جهاد نمود تا شهيد شد . رحمت خدا بر او باد . پس از قرة بن - ابى قره مالك بن انس مالكى براى جهاد خروج كرد و رجزى را خواند كه مطلع آن اين است :\r\n 1 - قد علمت مالكها و الدودان * و الخندفيون و قيس عيلان \r\n1 - يعنى قبيلهء مالك و دودان و خندف و قيس عيلان ميدانند 2 - كه قبيلهء من در موقع كارزار آفت همانندان و بزرگ سواران ميباشند 3 - قبيلهء من بوسيلهء نيزهء تيز مباشر و متصدى مرگ هستند . ما اين طور نيستيم كه در مقابل نيزه‌ها عاجز باشيم 4 - آل على تابع خدا و آل زياد تابع شيطانند .\r\nسپس حمله و جهاد كرد تا شهيد شد . رحمت خدا بر او باد . ابن نما ميگويد :\r\nنام اين شهيد انس بن حارث كاهلى بود . در كتاب مناقب مينگارد : بعد از مالك عمرو بن مطاع جعفى براى مبارزه قيام كرد و رجزى را ميخواند كه مطلع آن اين است :\r\n 1 - انا بن جعف و ابى مطاع * و في يمينى مرهف قطاع \r\n1 - يعنى من از قبيلهء جعف هستم و پدرم مطاع است . در دست راست من شمشير قاطعى 2 - و نيزه‌اى است كه سر آن ميدرخشد و از نور آن شعاعى ديده\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمىشود 3 - امروز براى ما نيكو است كه براى امام حسين زد و خورد نمائيم 4 - اين جهاد باعث رستگارى ما و دفاع از دوزخ است در آن روزى كه نفع و فائده‌اى براى كسى نخواهد بود . سپس حمله كرد تا شهيد گرديد رحمت خدا بر او باد . پس از عمرو بن مطاع حجاج بن مسروق كه مؤذن امام حسين بود خروج كرد و اين رجزى را خواند كه اول آن اين است :\r\n 1 - اقدم حسين هاديا مهديا * اليوم نلقى جدك النبيا \r\n1 - يعنى اى حسين در حالى كه هادى و مهدى هستى اقدام كن . امروز جد تو را كه پيامبر است ملاقات خواهيم كرد 2 - سپس پدرت على را كه صاحب بذل و بخشش است و همان شخصى است كه ما او را وصى شناخته‌ايم ديدار مينمائيم 3 - و امام حسن را كه نيكو و پسنديده و ولى است با جعفر طيار كه جوانمردى شجاع بود و حضرت حمزه كه شير خدا و از شهدائى محسوب مىشود كه زنده‌اند ملاقات ميكنيم . سپس حمله و كارزار كرد تا شهيد گرديد - رحمت خدا بر او باد ! بعد از حجاج زهير بن قين براى كارزار قيام نمود و رجزى را خواند كه مطلع آن اين است :\r\n 1 - انا زهير و انا بن القين * اذ ودكم بالسيف عن حسين \r\n1 - يعنى من زهيرم كه پر قين ميباشم و شما را بوسيلهء شمشير از امام حسين دور ميكنم 2 - حقا كه حسين يكى از دو سبط امت و از عترت نيكو و با تقوا و شايسته است 3 - اين رسول خدا است بدون دروغ . من شما را با شمشير ميزنم و هيچ عيبى نمىبينم . اى كاش جان من دو قسمت شده بود . محمّد بن ابو طالب ميگويد :\r\nزهير قتال كرد تا تعداد يك صد و بيست نفر از دشمنان را كشت . سپس كثير بن عبد اللَّه شعبى و مهاجر بن اوس تميمى بر او حمله كردند و شهيدش نمودند . امام حسين فرمود : زهير از پاى در آمد ! زهير از رحمت خدا دور مباد ! خدا قاتل تو را لعنت كند . خدا آن افرادى را كه به صورت بوزينه و خوك در آمد لعنت كند .\r\nبعد از زهير سعيد بن عبد اللَّه حنفى براى كار زار خروج كرد و رجزى را خواند\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nكه مطلع آن اين است :\r\n 1 - اقدم حسين اليوم تلقى احمدا * و شيخك الحبر عليا ذا الندى \r\n1 - يعنى اى حسين براى جهاد اقدام كن ، امروز احمد صلّى اللَّه عليه و آله و سلّم را خواهى ديد و پدر بزرگوارت على را كه صاحب بذل و بخشش است ملاقات ميكنى 2 - حسن را كه چون ماه و به حد كامل با سعادت است و عموى خود را كه مردى پر همت و ارشد است ديدار مينمائى 3 - حمزه كه شير خدا است و اسد خوانده مىشود و جعفر طيار كه داراى دو بال است و در مكان شايسته‌اى جايگزين شده‌اند ملاقات ميكنى ، در بهشت فردوس كه مقام عالى است رفته‌اند . در كتاب مناقب ميگويد :\r\nگويندهء اين اشعار سويد بن عمرو بن ابى مطاع بود . سپس جهاد كرد تا شهيد شد پس از سعيد بن عبد اللَّه حبيب بن مظاهر اسدى براى مبارزه قيام كرد و رجزى را ميخواند كه اول آن اين است :\r\n 1 - انا حبيب و ابى مظهر * فارس هيجاء و حرب تسعر \r\n1 - يعنى من حبيبم و پدرم مظهر مىباشد . من شهسوار كار زارى هستم كه آتش آن شعله‌ور شود 2 - شما از نظر تعداد بيشتريد ولى ما از لحاظ حجت و دليل عاليتر و ظاهر تريم 3 - شما در موقع وفادارى بىوفائيد ولى ما با وفا و براى حق صبورتريم . من از شما بالاتر و عذر ما براى جنگ مواجه‌تر است . سپس جنگ سختى كرد و نيز اين رجز را خواند :\r\n اقسم لو كنا لكم اعدادا * او شطركم وليتم الأكتادا\r\n3 - يا شر قوم حسبا و آدا * و شرهم قد علموا اندادا \r\n1 - يعنى قسم ميخورم كه اگر تعداد ما به قدر تعداد شما يا به قدر يك قسمت تعداد شما بود شما رو بفرار مىنهاديد 2 - اى گروهى كه از لحاظ حسب و نسب و قدرت بدترين مردم هستيد ، شما بدتر از آن افرادى هستيد كه براى خدا شريك قائل شدند .\r\nسپس مردى از بنى تميم بر او حمله كرد و نيزه‌اى به وى زد ، وقتى خواست برخيزد حصين بن نمير لعنة اللَّه با شمشير ضربتى بر سرش زد و او را از پاى درآورد ،\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nآنگاه آن مرد تميمى پياده شد و سر مباركش را از تن جدا نمود . شهادت او امام حسين را در هم شكست ! امام عليه السلام فرمود : ثواب اين گونه مصائب خود و يارانم را از خدا ميخواهم . گفته شده : او را بديل بن صريم ( بضم باء و صاد ) كشت و سر او را بريد و بر گردن اسب خود آويزان نمود . هنگامى كه داخل مكه شد و پسر حبيب كه نابالغ بود او را ديد برجست و او را كشت و سرش را بريد . محمّد بن ابى طالب ميگويد : حبيب بن مظاهر تعداد - 32 - نفر از لشكر كفر را بدرك اسفل نازل كرد .\r\nسپس حصين بن نمير ( بضم حاء و نون ) او را شهيد كرد و سر مباركش را به گردن اسب خود آويزان نمود . بعد از حبيب هلال بن نافع بجلى براى مبارزه قيام نمود و اين رجز را خواند :\r\n 1 - ارى بها معلمة افواقها * و النفس لا ينفعها اشفاقها\r\n2 - مسمومة تجرى بها اخفاقها * ليملان ارضها رشاقها \r\n1 - يعنى من اين تيرهائى را كه نوك آنها خونين است به طرف دشمن پرتاب ميكنم . ترسيدن نفس برايش ثمرى ندارد 2 - آن تيرها مسموم هستند و صداى آنها با آنها جارى مىشود تا زمين و ميدان تير اندازى را با يك ديگر پر كنند .\r\nوى همچنان آن گروه خونخوار را تير باران ميكرد تا اينكه تيرهايش خاتمه يافتند . بعد از آن دست بشمشير زد و شروع به كار زار نمود و اين رجز را خواند :\r\n 1 - انا الغلام اليمنى البجليّ * دينى على دين حسين و على\r\n2 - ان اقتل اليوم فهذا املى * فذاك رأيى و الاقى عملى \r\n1 - يعنى من جوانى يمنى و از قبيلهء بجلى هستم . دين من از دين حسين و على است 2 - اگر امروز شهيد گردم آرزوى من مىباشد . اين رأى من است و جزاى عمل خود را خواهم ديد .\r\nاو تعداد - 13 - نفر مرد را از لشكر كفر بدوزخ روانه كرد بعد از اين شجاعت بازوهاى وى را كوبيدند و اسيرش كردند . سپس شمر برخاست و گردن او را زد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبعد از هلال بن نافع جوانى براى جهاد در راه خدا خروج كرد كه پدرش در ميدان كارزار شهيد شده بود و مادرش همراهش بود . مادرش به وى گفت : اى پسرك عزيزم ! برخيز و در جلو روى پسر پيغمبر صلّى اللَّه عليه و آله جهاد كن ! هنگامى كه قيام كرد امام حسين عليه السلام فرمود : اين جوانى است كه پدرش كشته شده ، شايد مادرش راضى نباشد او خروج كند . آن جوان گفت : مادرم اين دستور را به من داده است آن جوان رجزى خواند كه مطلع آن اين است :\r\n 1 - اميرى حسين و نعم الامير * سرور فؤاد البشير النذير \r\n1 - يعنى امير من امام حسين است كه خوب اميرى مىباشد حسين سرور قلب پيغمبر خدا است كه بشارت دهنده به بهشت و ترساننده از جهنم است 2 - على و فاطمه پدر و مادر امام حسينند . آيا نظير حسين كسى را داريد 3 - حسين داراى طلعتى است مثل آفتاب درخشان و داراى پيشانى است نظير ماه منير .\r\nسپس بقدرى جهاد كرد تا شهيد شد و سرش را بريدند و بسوى لشكر امام حسين عليه السلام انداختند مادرش سر او را برداشت و گفت : اى پسر عزيزم احسنت ! اى سرور قلب من ! اى نور چشم من ! آنگاه آن سر را به طرف لشكر ابن سعد انداخت . آن سر به مردى اصابت كرد و او را كشت . آن زن عمود خيمهء وى را بر گرفت و در حالى به لشكر دشمن حمله كرد كه اين رجز را ميخواند :\r\n 1 - انا عجوز سيدى ضعيفة * خاوية بالية نحيفة\r\n2 - اضربكم بضربة عنيفة * دون بنى فاطمة الشريفة \r\n1 - يعنى اى آقاى من ! من پيرزنى ضعيف و خميده و پوسيده و نحيف ميباشم 2 - من شما را بوسيلهء ضربتى سخت براى يارى كردن فرزندان فاطمهء شريفه ميزنم . در كتاب : مناقب مينويسد : بعد از آن جوان جنادة بن حارث انصارى براى مبارزه خروج نمود و اين رجز را ميخواند :\r\n 1 - انا جناد و انا بن الحارث * لست بخوار و لا بناكث\r\n2 - عن بيعتى حتى يرثنى وارث * اليوم شلوى في الصعيد ماكث \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n1 - يعنى من جناده‌ام . من پسر حارث هستم . من سست و خائف و پيمان شكن نيستم 2 - من از بيعت خود دست بر نمىدارم تا شهيد شوم و وارثى از من ارث ببرد .\r\nامروز كالبد و جنازهء من روى زمين خواهد بود . سپس همچنان جهاد نمود تا شهيد شد - رحمت اللَّه عليه . پس از جناده فرزندش عمرو براى مبارزه قيام كرد و رجزى را خواند كه مطلع آن اين است :\r\n اضق الخناق من ابن هند و ارمه * من عامه بفوارس الانصار \r\n1 - يعنى غضب و كار را بر پسر هند يعنى يزيد سخت و او را در همين سال بوسيلهء سواران انصار تير باران كن 2 - و بواسطهء مهاجرينى كه نيزه‌هاى خود را در ميان گرد و غبار بوسيلهء خون كفار خضاب و رنگين نمودند 3 - آن نيزه‌ها در عهد حضرت محمّد صلّى اللَّه عليه و آله خضاب شدند . ولى امروز از خون تبه‌كاران خضاب خواهند شد . 4 - امروز آن نيزه‌ها از خون اراذل كه قرآن را براى نصرت اشرار پشت سر انداختند خضاب ميشوند 5 - در جنگ بدر با شمشيرهاى برنده و نيزه‌هاى مرگ بار براى خونخواهى آمده بودند . 6 - به خدا كه پروردگار من است من دائما بوسيله شمشير تيز و مرگ آور ضربت بمردم فاسق ميزنم 7 - اين فداكارى بر من كه از قبيلهء ازد هستم در هر روزى كه زد و خورد در كار باشد واجب و لازم است . پس از عمرو - بن جناده عبد الرحمن بن عروه براى جهاد قيام كرد و رجزى خواند كه مطلع آن اين است :\r\n 1 - قد علمت حقا بنو غفار * و خندف بعد بنى نزار \r\n1 - يعنى حقا كه قبيلهء غفار و قبيله خندف و بنى نزار ميدانند 2 - كه من حتما گروه نابكاران را بوسيلهء هر شمشير بران و مرگ بارى خواهم زد 3 - اى گروه ! بوسيلهء شمشير تيز و نيزه مرگ آور از فرزندان افراد خوب دفاع كنيد ! سپس بقدرى جهاد كرد تا شهيد شد . رحمت خدا بر او باد ! محمّد بن ابى طالب ميگويد : عابس بن ابى شبيب شاكرى با شوذب كه غلام شاكر بود آمد و گفت : اى شوذب ، تو چه كار خواهى كرد ؟ گفت : چه كار كنم ، آيا\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nصلاح است جهاد كنم تا كشته شوم ؟ گفت : اين احتمال در بارهء تو هست . بحضور امام حسين مشرف شو ، تا تو را در رديف فدائيان خود بشمار آورد . چنان كه ديگران را آورد . زيرا امروز روزى است كه سزاوار است ما هر قدرى كه مقدور باشد طلب اجر كنيم ، چه آنكه بعد از امروز عملى براى ما نخواهد بود ؟ امروز روز حساب است .\r\nشوذب نزد امام حسين آمد و پس از اينكه سلام كرد گفت : يا ابا عبد اللَّه ! به خدا قسم در روى زمين احدى از خويشاوندان من و بيگانگان نيست كه نزد من از تو محبوب‌تر و عزيزتر باشد . اگر براى من مقدور بود ظلم و كشته شدن را به چيزى كه از جان و خونم عزيزتر باشد از تو دفع نمايم دريغ نداشتم . السّلام عليك يا ابا عبد اللَّه . من شهادت مىدهم كه بدين تو و دين پدرت ميباشم . سپس با شمشير متوجه دشمن شد .\r\nربيع بن تميم ميگويد : وقتى من او را ديدم مىآمد ، وى را شناختم من او را در ميدان‌هاى جنگ ديده بودم . وى شجاع‌ترين مردم بود . لذا گفتم : ايها الناس اين شخص شير شيران است ! اين پسر ابى شبيب مىباشد ! مبادا احدى از شما بميدان او قدم بگذارد ! شوذب همچنان فرياد ميزد آيا مردى هست ، آيا مردى هست ! ؟\r\nعمر بن سعد گفت : او را از همه طرف سنگباران نمائيد . وقتى شوذب با اين منظره مواجه شد زره و كلاه‌خود خود را بدور انداخت و به آن لشكر ستمكيش حمله كرد . به خدا قسم ديدم بيشتر از دويست نفر از جلو خود فرار ميداد . سپس آن لشكر خونخوار از همه طرف او را محاصره و شهيد نمودند .\r\nمن سر او را در دست مردانى دلير ديدم كه هر كدام ميگفتند : من او را كشتم و ديگرى ميگفت : من وى را كشته‌ام . ابن سعد گفت : راجع به اين موضوع نزاع نكنيد ، زيرا او را يكنفر نكشته است . او بدين سخن نزاع آنان را خاتمه داد .\r\nبعد از شوذب عبد اللَّه غفارى و عبد الرحمن غفارى نزد امام حسين عليه السلام\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nآمدند و گفتند : يا ابا عبد اللَّه سلام بر تو باد ! ما آمده‌ايم در مقابل تو شهيد شويم و از تو دفاع نمائيم . امام عليه السلام فرمود : خوش آمديد ، نزديك بيائيد ، آنان در حالى كه گريان بودند نزديك آن حضرت رفتند آن بزرگوار به ايشان فرمود :\r\nاى برادرزادگان من براى چه گريان هستيد . به خدا قسم من اميدوارم چشم شما بعد از يك ساعت ديگر روشن شود .\r\nآنان گفتند : فداى تو شويم ما براى خويشتن گريان نيستيم . بلكه براى تو گريانيم كه مىبينيم محاصره‌شده‌اى و ما نمىتوانيم از تو دفاع كنيم . امام حسين فرمود : اى برادرزادگان من ! خدا براى اين محبت و جان نثارى و مواساتى كه شما نسبت به من داريد بهترين جزاى پرهيزگاران را بشما عطا فرمايد . سپس آنان متوجه كارزار شدند و گفتند : السلام عليك يا بن رسول اللَّه : فرمود :\r\nو عليكما السلام و رحمت اللَّه و بركاته\r\n. آنگاه بقدرى مبارزه كردند تا شهيد شدند . بعد از عبد اللَّه و عبد الرحمن غلام ترك آن حضرت كه قارى قرآن بود براى مبارزه خروج كرد و اين رجز را خواند :\r\n 1 - البحر من طعنى و ضربى يصطلى * و الجو من سهمى و نبلى يمتلى\r\n2 - اذا حسامى في يمينى ينجلى * ينشق قلب الحاسد المبجل \r\n1 - يعنى دريا از نيزه و ضربت من داغ مىشود و فضا از تير اندازى من مملو و پر ميگردد 2 - تا اين شمشير در دست راست من برق مىزند قلب شخصى كه حسود و دلاور باشد شكافته خواهد شد . وى گروهى از دشمن را كشت و سپس از پاى درآمد و سقوط كرد . امام حسين عليه السلام ببالين او آمد و پس از اينكه گريان شد صورت مبارك خود را به صورت وى نهاد . هنگامى كه او چشم خود را باز كرد و امام حسين را ديد لبخندى زد و شهيد شد .\r\nسپس يزيد بن زياد بن شعثاء تعداد هشت تير به طرف آنان انداخت كه پنج عدد آنها خطا نكرد . هر تيرى كه وى مىانداخت امام حسين عليه السلام در حق او دعا ميكرد و مىفرمود : بار خدايا ! تير اندازى او را محكم بگردان و جزاى وى را\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبهشت قرار بده ! بعد از اين جريان حمله كردند و او را شهيد نمودند .\r\nابن نما از مهران نقل مىكند كه گفت : من با امام حسين در كربلا بودم مردى را ديدم كه بشدت كارزار ميكرد و به هيچ گروهى حمله نميكرد مگر اينكه آنان را دچار هزيمت مينمود . سپس بسوى حسين عليه السلام باز ميگشت و اين رجز را ميخواند :\r\n ابشر هديت الرشد تلقى احمدا * في جنة الفردوس تعلو صعدا \r\nيعنى بشارت باد تو را به راه رستگارى ، هدايت شوى ، تو حضرت محمّد صلّى اللَّه عليه و آله را ملاقات خواهى كرد . در بهشت فردوس مقامى عالى خواهى داشت .\r\nمن گفتم : اين شخص كيست ؟ گفتند : ابو عمر و نهشلى و گفته شده : خثعمى است . عامر بن نهشل كه از قبيلهء بنى اللات و ثعلبه بود بر او حمله كرد و سر از بدنش جدا كرد . اين ابو عمرو مردى بود كه نماز شب ميخواند و كثير الصلاة بود .\r\nبعد از ابو عمرو يزيد بن مهاجر براى جهاد في سبيل اللَّه خروج كرد و تعداد پنج نفر از لشكر كفار را بوسيلهء پيكان بسوى دوزخ روانه كرد . سپس نزد امام حسين آمد و اين رجز را ميخواند :\r\n 1 - انا يزيد و ابى المهاجر * كاننى ليث بغيل خادر\r\n2 - يا رب انى للحسين ناصر * و لابن سعد تارك و هاجر \r\n1 - يعنى من يزيدم و پدرم مهاجر است . گويا : من شير بيشه‌اى هستم كه كمين كرده باشد 2 - اى پروردگار من ! من حتما حسين را نصرت مىدهم و از ابن سعد دورى و بيزارى ميجويم . كنيهء اين يزيد بن مهاجر : ابو شعثاء و از قبيلهء : بهدله و كنده بود .\r\nپس از اين جريان مردى آمد و گفت : حسين كجاست ؟ امام حسين فرمود :\r\nمن حسينم . او گفت : بشارت باد تو را به آتش كه اكنون داخل آن خواهى شد .\r\nامام عليه السلام در جوابش فرمود : بلكه بشارت باد مرا به پروردگار مهربان و شفيعى كه شفاعتش قبول مىشود ، تو كيستى ؟ گفت : من محمّد بن اشعث هستم .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nامام حسين عليه السلام در حق او نفرين كرد و فرمود : پروردگارا ! اگر اين شخص دروغگو مىباشد او را داخل جهنم كن . وى را امروز وسيلهء عبرت يارانش قرار بده ! طولى نكشيد كه عنان اسب وى بازگشت و او را از پشت خود پرتاب نمود ولى پايش در حلقهء ركاب ماند . آن اسب وى را همچنان ميزد تا اينكه قطعه قطعه شد و آلت رجوليت او روى زمين افتاد . به خدا قسم من از اين سرعت استجابت دعاى آن حضرت دچار تعجب شدم ! سپس مرد ديگرى آمد و گفت : حسين كجا است ! امام عليه السلام فرمود : من حسينم . گفت : بشارت باد تو را به آتش ! امام حسين فرمود : من بپروردگار مهربان و شفيعى كه شفاعتش قبول است مژده داده ميشوم . تو كيستى ! ؟ گفت :\r\nمن شمر بن ذى الجوشن هستم .\r\nامام حسين عليه السلام فرمود : اللَّه اكبر ! پيغمبر خدا فرمود : در عالم خواب ديدم سگ ابلغى خون اهل بيت مرا مىليسد ! امام حسين عليه السلام هم فرمود : من در عالم خواب ديدم گويا : سگهائى مرا ميگزند و گويا : در ميان آنها سگى است ابلغ كه از همه بيشتر به من حمله مىكند ! و آن سگ ابلغ تو هستى ! بدن شمر بن - ذى الجوشن ابرص يعنى لك و پيس بود .\r\nاز ترمذى نقل شده كه گفت : به حضرت صادق عليه السلام گفته شد : تعبير خواب تا چه مدّتى تأخير خواهد افتاد ؟ آن بزرگوار خوابى را كه پيغمبر خدا صلّى اللَّه عليه و آله ديده بود نقل كرد كه تعبير آن پس از شصت سال معلوم شد .\r\nسپس سيف بن ابو حارث جابرى و مالك بن عبد اللَّه جابرى بحضور امام حسين آمدند و پس از ملاقات گفتند : السلام عليك يا بن رسول اللَّه . امام در جوابشان فرمود :\r\nو عليكما السلام\r\n. آنان جهاد كردند تا شهيد شدند .\r\nمحمّد بن ابى طالب و ديگران مينگارند : سپس ياران امام حسين عليه السلام هر كدام پس از ديگرى مىآمدند و ميگفتند : السلام عليك يا بن رسول اللَّه و امام جواب آنان را ميداد و ميفرمود :\r\nو عليك السلام\r\nما هم بعد از تو ميائيم . سپس اين آيه را تلاوت ميكرد :\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n فَمِنْهُم مَن قَضى نَحْبَه وَ مِنْهُم مَن يَنْتَظِرُ  يعنى گروهى از آنان بوظيفهء خود عمل كردند و برخى از ايشان در انتظار انجام وظيفه هستند . تا اينكه آخرين نفر آنان شهيد شدند . رحمت خدا بر آنان باد ! و كسى غير از اهل بيت امام حسين با آن حضرت نبود .\r\nآرى ، مؤمن دين خود را به دنيا و شهادت در راه خدا را بزندگى خود مقدم ميدارد . حق را يارى مىكند و لو اينكه شهيد شود . لذا خداى مهربان ( در سورهء آل عمران ، آيهء - 169 ) ميفرمايد :\r\nمبادا افرادى را كه در راه خدا شهيد شده‌اند در رديف اموات بياوريد بلكه آنان زنده‌اند و نزد پروردگار خود رزق و روزى داده ميشوند .\r\nهنگامى كه پيغمبر خدا صلّى اللَّه عليه و آله بالاى جنازهء شهيدان احد كه حضرت حمزه نيز در ميان ايشان بود آمد و فرمود : من ( فرداى قيامت ) بر اين گروه شاهد خواهم بود . آنان را با همين بدنهاى خون آلوده دفن كنيد . زيرا ايشان فرداى قيامت در حالى محشور ميشوند كه خون از رگهاى گردنشان جستن مىكند . رنگ رنگ خون است ولى بوى بوى مشك خواهد بود .\r\n\r\nمبارزه بنى هاشم عليهم السلام\r\nهنگامى كه اصحاب امام حسين عليه السلام شهيد شدند و احدى غير از اهل بيت آن حضرت كه عبارت بودند از : فرزندان حضرت امير ، فرزندان جعفر ، فرزندان عقيل ، فرزندان امام حسن و فرزندان خود حسين عليهم السلام باقى نماند جمع شدند و يك ديگر را وداع نمودند . سپس براى جهاد در راه خدا عازم شدند .\r\nاول كسى كه از اهل بيت امام حسين عليه السلام براى مبارزه قيام كرد عبد اللَّه بن مسلم بن عقيل بن ابى طالب عليه السلام بود . وى اين رجز را ميخواند :\r\n 1 - اليوم القى مسلما و هوايى * و فتية بادوا على دين النبى\r\n2 - ليسوا بقوم عرفوا بالكذب * لكن خيار و كرام النسب\r\nمن هاشم السادات اهل الحسب \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n1 - يعنى امروز پدرم مسلم را با جوانانى كه در دين نبيى مردند ملاقات ميكنم 2 - آنان گروهى نيستند كه بدروغگوئى معروف شده باشند ولى از خوبان و بزرگوارانند . از نسل حضرت هاشم عليه السلام ميباشند و حسب و نسب عالى و بزرگى دارند .\r\nمحمّد بن ابى طالب ميگويد : عبد اللَّه بن مسلم كارزار كرد تا تعداد - 98 - مرد را در سه حمله از لشكر ابن سعد كشت . سپس عمرو بن صبيح صيداوى و اسد بن مالك او را شهيد نمودند .\r\nابو الفرج ميگويد : مادر اين عبد اللَّه بن مسلم رقيه دختر حضرت على بن - ابى طالب عليه السلام بود . اين محمّد را عمرو بن صبيح كشت . وى ميگويد : عبد اللَّه بن مسلم دست خود را به شقيقهء خود نهاده بود كه تيرى آمد دست و شقيقهء او را به يك ديگر دوخت . مادر محمّد بن مسلم بن عقيل ام ولد يعنى كنيز زر خريد بود . اين محمّد بن - مسلم را ابو جرهم ازدى و لقيط بن اياس جهنى كشتند . محمّد بن ابى طالب و ديگران نوشته‌اند : بعد از محمّد بن مسلم بن عقيل جعفر بن عقيل براى مبارزه قيام كرد و اين رجز را خواند :\r\n 1 - انا الغلام الابطحى الطالبى * من معشر في هاشم و غالب\r\n2 - و نحن حقا سادة الذوائب * هذا حسين اطيب الاطائب\r\nمن عترة البر التقى العاقب \r\n1 - يعنى من جوان ابطحى و طالبى ميباشم و غالب هستم 2 - حقا كه ما افرادى بزرگواريم . اين حسين است كه خوبترين خوبان مىباشد و از عترت شخصى نيكوكار و با تقوا و شريف يعنى حضرت على است .\r\nوى تعداد پانزده سوار از دشمن را كشت . ابن شهر آشوب ميگويد : دو نفر مرد را كشت : سپس بشر ( بكسر باء ) ابن سوط همدانى ( به سكون ميم ) او را شهيد نمود . ابو الفرج مينويسد : مادر اين جعفر : ام الثغر دختر عامر عامرى بود . وى را عروة بن عبد اللَّه خثعمى شهيد كرد . بعد از جعفر برادرش عبد الرحمن بن عقيل\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبراى جهاد در راه خدا اقدام كرد و اين رجز را خواند :\r\n 1 - ابى عقيل فاعرفوا مكانى * من هاشم و هاشم اخوانى\r\n2 - كهول صدق سادة الاقران * هذا حسين شامخ البنيان\r\nو سيد الشيب مع الشبان \r\n1 - يعنى پدر من عقيل است . مقام و منزلت مرا كه از نسل هاشم هستم بشناسيد و بنى هاشم برادران منند 2 - كه بزرگان صدق و سادات همانندان خود ميباشند . اين حسين است كه داراى حسب و نسب شامخى مىباشد و بزرگ پيران و جوانان است . عبد الرحمن تعداد هفده نفر سوار از دشمن را كشت . سپس عثمان بن خالد جهنى وى را شهيد نمود .\r\nابو الفرج مىنگارد : مادر عبد اللَّه بن عقيل بن ابى طالب ام ولد بود . او را عثمان بن خالد بن اشيم جهنى و بشر بن حوط قابضى شهيد كردند . مادر عبد اللَّه اكبر بن عقيل نيز ام ولد بود . وى را عثمان بن خالد جهنى و مردى از قبيلهء همدان ( به سكون ميم ) شهيد كردند .\r\nمحمّد بن ابى سعيد بن عقيل بن ابى طالب را كه احول و مادرش ام ولد بود لقيط - ابن ياسر جهنى هدف تير قرار داد . محمّد بن على بن حمزة ميگويد : جعفر بن محمّد بن عقيل با ابو سعيد كشته شد و نيز گفته : شنيده شده : وى در جنگ حره كشته شد .\r\nابو الفرج ميگويد : در كتب انساب نديدم كه محمّد بن على بن عقيل پسرى داشته باشد بنام : جعفر . نيز محمّد بن على بن حمزه گفته : على بن عقيل كه مادرش ام ولد بود در روز عاشورا شهيد شد . بعد از عبد الرحمن محمّد بن عبد اللَّه بن جعفر ابن ابى طالب براى جهاد خروج كرد و اين رجز را ميخواند :\r\n 1 - نشكو الى اللَّه من العدوان * قتال قوم في الردى عميان\r\n2 - قد تركوا معالم القرآن * و محكم التنزيل و التبيان\r\nو اظهروا الكفر مع الطغيان \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n1 - يعنى ما از دست دشمنان به خدا شكايت مىكنيم . با گروهى كارزار مىنمايم كه كوركورانه در راه پست مىروند 2 - آنان دستورات قرآن و بيان آن را ترك كرده‌اند و آيات محكمهء قرآن و بيان آن را از دست داده‌اند .\r\nكفر را با طغيان و سركشى ظاهر نموده‌اند . سپس جنگيد تا تعداد ده نفر از لشكر دشمن را كشت و عامر بن نهشل تميمى او را شهيد نمود .\r\nبعد از محمّد بن عبد اللَّه عون بن عبد اللَّه بن جعفر عليه السلام براى جهاد در راه خدا خروج كرد و اين رجز را خواند :\r\n 1 - ان تنكرونى فأنا بن جعفر * شهيد صدق في الجنان ازهر\r\n2 - يطير فيها بجناح اخضر * كفى بهذا شرفا في المحشر \r\n1 - يعنى اگر مرا نمىشناسيد من از نسل جعفر هستم كه شهيد صداقت و راستى شد و در بهشت با دو بال سبز پرواز مىكند و يك چنين افتخار در محشر براى ما كافى خواهد بود . وى همچنان كارزار كرد تا تعداد سه سوار و - 18 - نفر پياده را از لشكر كفر به دوزخ روانه كرد . سپس عبد اللَّه بن بطهء طائى او را شهيد كرد .\r\nابو الفرج ميگويد : عبد اللَّه بن قطنهء تيهانى عون را كشت . عبيد اللَّه بن - عبد اللَّه بن جعفر بن ابى طالب هم در كربلا با امام حسين شهيد شد .\r\nبعد از عون بن عبد اللَّه عبد اللَّه بن حسن بن على بن ابى طالب عليه السلام براى جهاد در راه خدا قيام نمود . ولى در بيشتر روايات مىنويسند : وى قاسم بن حسن عليه السلام بود . او كودك صغيرى بود كه بالغ شده بود . هنگامى كه امام حسين عليه السلام به او نگاه كرد و ديد براى مبارزه قيام نموده است با وى معانقه كرد و هر دو بقدرى گريستند كه غش نمودند . سپس از امام حسين عليه السلام اجازهء جهاد خواست . ولى آن بزرگوار اجازه نداد . آن كودك همچنان دستها و پاهاى امام عليه السلام را ميبوسيد تا اينكه به او اجازه داد . وى در حالى كه اشكهايش به صورتش ميريخت متوجه كارزار شد و اين رجز را ميخواند :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n 1 - ان تنكرونى فأنا ابن الحسن * سبط النبى المصطفى و المؤتمن\r\n2 - هذا الحسين كالاسير المرتهن * بين اناس لا سقوا صوب المزن \r\n1 - يعنى اگر مرا نمىشناسيد من پسر حسن هستم كه او سبط پيامبر بر - گزيده و امين است 2 - اين حسين است كه نظير شخصى اسير در بين اين مردم مىباشد . خدا كند اين مردم از باران رحمت خدا سيراب نشوند .\r\nصورت مبارك وى نظير قرص ماه بود . او جنگ شديدى كرد و با اينكه كودكى بود تعداد - 35 - نفر از لشكر دشمن را به دوزخ روانه كرد . حميد ميگويد : من در ميان لشكر ابن سعد بودم و به اين كودك نظر مىكردم . او داراى يك پيراهن و يك شلوار و نعلين‌هائى بود كه بند يكى از آنها گمان ميكنم بند نعلين چپ او بود قطع شده بود .\r\nعمرو بن سعد ازدى ( به سكون زاء ) گفت : به خدا قسم من به اين كودك حمله مىكنم . من گفتم : سبحان اللَّه ! منظور تو از اين عمل چيست ! ؟ به خدا قسم اگر اين كودك مرا بزند من دست بسوى او دراز نخواهم كرد . اين افرادى كه ميبينى او را محاصره كرده‌اند برايش كافى خواهند بود . ولى وى گفت :\r\nبه خدا قسم من اين كار را خواهم كرد . سر انجام وى به آن كودك حمله كرد . او هنوز بر نگشته بود كه با شمشير بر فرق او نواخت و آن كودك به صورت در افتاد و فرياد زد :\r\nيا عماه ! امام حسين عليه السلام نظير باز شكارى بسوى او شتافت و صفوف لشكر را پراكنده نمود و مثل شير جنگنده شمشيرى به عمرو كه قاتل قاسم بود نواخت . عمرو دست خود را جلو شمشير آن حضرت گرفت . دست او از آرنج قطع شد . وى فريادى زد و از حضرت قاسم دور شد ! لشكر كوفه حمله كردند تا قاتل قاسم را از دست امام حسين نجات دهند . ولى اسبها بوسيلهء سينه و سم خود بقدرى عمرو بن - سعد را پايمال نمودند كه بجهنم و اصل شد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nهنگامى كه گرد و غبار بر طرف شد ديدند امام حسين عليه السلام بالاى سر قاسم است و آن كودك مظلوم پاى خود را به زمين ميسائيد . امام حسين فرمود :\r\nيعز و اللَّه على عمك ان تدعوه فلا يجيبك او يعنيك\r\nيعنى به خدا قسم براى عموى تو ناگوار است كه تو از او استغاثه كنى و او جواب تو را ندهد و بفرياد تو نرسد . و تو را نجات ندهد . از رحمت خدا دور باد آن گروهى كه تو را شهيد نمودند .\r\nراوى ميگويد : سپس امام حسين عليه السلام آن كودك را به طرف خيمه‌ها حركت داد . گويا : ميبينم پاهاى آن حضرت روى زمين كشيده مىشوند و امام عليه السلام سينهء خود را بسينهء وى نهاده بود . من با خودم ميگفتم : آيا امام حسين چكار مىكند ؟ ناگاه ديدم آن حضرت آمد و جنازهء قاسم را در ميان جنازهء شهيدان اهل بيت خود نهاد . سپس در حق آن گروه نفرين كرد و فرمود :\r\nاللهم احصهم عددا ، و اقتلهم بددا ، و لا تغادر منهم احدا ، و لا تغفر لهم ابدا\r\nيعنى بار خدايا ! ايشان را دچار قهر و غضب خود قرار بده ، آنان را در حالى نابود كن كه پراكنده شوند ، احدى از ايشان را باقى مگذار ، آنان را هرگز نيامرز . سپس فرمود : اى عموزادگان من صبور باشيد ! اى اهل بيت من شكيبا باشيد . بعد از امروز هرگز ذلّت و خوارى نخواهيد ديد .\r\nبعد از قاسم عبد اللَّه بن حسن كه قبل از اين نام آن را ذكر نموديم خروج نمود و اين رجز را خواند :\r\n ان تنكرونى فأنا بن حيدرة * ضرغام آجام و ليث قسورة\r\nعلى الاعادى مثل ريح صرصرة \r\nيعنى اگر مرا نمىشناسيد من پسر حيدر كرار هستم كه شير بيشه و شير ژيان و براى دشمنان نظير باد صرصر بود . وى تعداد چهارده نفر مرد از دشمنان را بجهنم فرستاد . سپس هانى بن ثبيت ( بضم ثاء و فتح باء ) او را شهيد نمود و صورت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآن ستمكيش سياه شد .\r\nابو الفرج مىگويد : حضرت امام محمّد باقر عليه السلام مىفرمود : حرملة بن كاهل اسدى او را شهيد كرد . از هانى بن ثبيت ( بضم ثاء ) حضرمى روايت شده كه گفته :\r\nمردى از ايشان وى را شهيد نمود .\r\nسپس مىگويد : ابو بكر بن الحسن بن على بن ابى طالب را كه مادرش ام ولد يعنى كنيز زر خريد بود عقبهء غنوى شهيد كرد .\r\nبعد از او برادران امام حسين عليه السلام براى فدائى شدن امام عليه السلام عازم شدند .\r\nاولين نفر آنان ابو بكر بن على كه نامش : عبيد اللَّه و مادرش : ليلى دختر مسعود ابن خالد بن ربعى تميمى بود براى مبارزه قيام كرد و اين رجز را خواند :\r\n 1 - شيخى على ذو الفخار الاطول * من هاشم الصدق الكريم المفضل\r\n2 - هذا حسين بن النبى المرسل * عنه نحامى بالحسام المصقل\r\nتفديه نفسى من اخ مبجل \r\n1 - يعنى پدر بزرگوار من حضرت على است كه داراى افتخار فراوانى مىباشد . افتخار او از طرف حضرت هاشم است كه شخصى راستگو و كريم و بزرگوار بود 2 - اين حسين عليه السلام پسر پيامبرى است كه مرسل مىباشد . ما به وسيلهء شمشير آبدار و برنده از او حمايت خواهيم كرد . جان من بفداى يك چنين برادر بزرگوارى باد .\r\nاو همچنان مشغول كارزار بود تا اينكه زحر بن بدر نخعى و گفته شده :\r\nعبيد اللَّه بن عقبهء غنوى او را شهيد كرد . ابو الفرج ميگويد : نام وى معلوم نيست .\r\nحضرت امام محمّد باقر عليه السلام ميفرمايد : مردى از قبيلهء همدان ( به سكون ميم ) او را شهيد نمود . مدائنى ميگويد : جسد او را در مسير آب پيدا شد ولى معلوم نشد كه وى را چه كسى كشت .\r\nپس از ابو بكر بن على برادرش : عمر بن على به منظور جهاد در راه خدا قيام كرد و اين رجز را ميخواند :\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n 1 - اضربكم و لا ارى فيكم زحر * ذاك الشقى بالنبى قد كفر\r\n2 - يا زحر يا زحر تدان من عمر * لعلك اليوم تبوء من سقر\r\n3 - شر مكان في حريق و سعر * لانك الجاحد يا شر البشر \r\n1 - يعنى من شما را مىزنم و زحر را در ميان شما نمىبينم . آن زحرى كه شقى است و به رسول خدا كافر شده است 2 - اى زحر ، اى زحر ، نزديك من بيا ، شايد امروز جايگاه تو در جهنم باشد 3 - دوزخ كه از لحاظ سوزندگى و شعله‌ورى بدترين مكان است . زيرا تو اى بدترين مردم منكر حق و حقيقت مىباشى .\r\nسپس به زحر كه قاتل برادرش بود حمله كرد و او را كشت و پس از اينكه متوجه آن گروه سفاك گرديد بوسيلهء شمشيرش بشدت مشغول كارزار شد و اين رجز را خواند :\r\n 1 - خلو اعداة اللَّه خلوا عن عمر * خلوا عن الليث العبوس المكفهر\r\n2 - يضربكم بسيفه و لا يفر * و ليس فيها كالجبان المنجحر \r\n1 - يعنى اى دشمنان خدا ! عمر را واگذاريد و فرار كنيد شير خشمناك را واگذاريد 2 - او با شمشير غضبناك خود شما را مىزند و فرار نمىكند . عمر بن - على در ميدان جنگ خائف و فرارى نيست . وى همچنان جهاد كرد تا شهيد شد .\r\nپس از عمر بن على برادرش : عثمان بن على كه مادرش ام البنين دختر حزام بن - خالد و از قبيلهء بنى كلاب بود براى مبارزه قيام نمود و رجزى را ميخواند كه مطلع آن اين بود :\r\n 1 - انى انا عثمان ذو المفاخر * شيخى على ذو الفعال الظاهر \r\n1 - يعنى من همان عثمانى هستم كه صاحب فخريه و مباهات ميباشم و پدر بزرگوارم حضرت على است كه كارهاى پسنديده‌اش ظاهر و هويدا مىباشد 2 - پدرم پسر عموى پيغمبر صلّى اللَّه عليه و آله و سلّم است كه شخصى طيب و طاهر مىباشد . برادرم امام حسين\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاست كه خوبترين خوبان مىباشد 3 - امام حسين عليه السلام بعد از پيامبر خدا و وصى آن حضرت كه يارىكننده بود بزرگ افراد كبير و صغير است .\r\nپس از اين جريان خولى ( بفتح خاء ) ابن يزيد اصبحى تيرى به پيشانى مباركش زد كه از بالاى اسب خود سقوط كرد و مردى از قبيلهء بنى ابان بن حازم سر مقدسش را جدا نمود . ابو الفرج ميگويد : عثمان بن على در سن بيست و يك سالگى شهيد شد . ضحاك ميگويد : خولى بن يزيد اصبحى عثمان بن على را هدف تير قرار داد و او را از پاى در آورد . سپس مردى از قبيله بنى ابان دارم بر جست و سر مبارك وى را جدا كرد .\r\nاز حضرت على بن ابى طالب روايت شده كه فرمود : من اين فرزندم را به نام برادرم عثمان بن مظعون ناميدم . مؤلف گويد : ابو الفرج اين عثمان بن على را در رديف شهداى روز عاشورا ذكر ننموده است .\r\nپس از عثمان بن على برادرش جعفر بن على عليه السلام كه مادرش ام البنين بود براى جهاد در راه خدا خروج كرد و اين رجز را خواند :\r\n 1 - انى انا جعفر ذو المعالى * ابن على الخير ذو النوال\r\n2 - حسبى بعمى شرفا و خالى * احمى حسينا ذى الندى المفضال \r\n1 - يعنى من همان جعفرم كه صاحب مقام و منزلت عالى ميباشم و پسر على هستم كه مردى شايسته و صاحب بذل و بخشش بود 2 - شرافتى كه از طرف عمو و دائى دارم مرا كافى است . من اين حسينى را كه صاحب بذل و بخشش و فضيلت مىباشد حمايت مىنمايم . وى همچنان جهاد مىكرد تا اينكه خولى بن يزيد تيرى به طرف او انداخت و در شقيقه يا چشمان مباركش فرو رفت .\r\nبعد از جعفر بن على برادرش : عبد اللَّه بن على براى كارزار قيام نمود و اين رجز را خواند :\r\n 1 - انا بن ذى النجدة و الافضال * ذاك على الخير ذو الفعال\r\n2 - سيف رسول اللَّه ذو النكال * في كل قوم ظاهر الاهوال \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n1 - يعنى من پسر شخصى بزرگوار و با فضيلت ميباشم . او حضرت على است كه مردى شايسته و صاحب كارهاى نيكوئى بود 2 - على شمشير رسول خدا صلّى اللَّه عليه و آله و منتقم بود . هول و ترس آن حضرت در دل هر گروهى جاى گرفته است . سپس هانى - ابن ثبيت ( بضم ثاء ) حضرمى او را شهيد كرد .\r\nابو الفرج ميگويد : عبد اللَّه بن على بن ابى طالب عليه السلام در حالى شهيد شد كه ( 25 ) ساله بود . وى فرزندى بجاى ننهاد . جعفر بن على عليه السلام در حالى شهيد شد كه ( 29 ) ساله بود .\r\nحضرت عباس بن على به عبد الله بن على كه برادر پدر و مادرى او بود فرمود :\r\nبرو و در جلو من كارزار كن تا شهيد شوى ، تا من مصيبت تو را براى رضاى خدا تحمل كنم . زيرا تو فرزندى ندارى ( كه بعد از تو چشم من به او روشن شود ) وقتى عبد اللَّه بن على براى جهاد قيام كرد هانى بن ثبيت ( بضم ثاء و فتح باء ) بر او حمله كرد و وى را شهيد نمود .\r\nنيز حضرت عباس عليه السلام برادر خود : جعفر بن على را براى كارزار در جلو خويش روانه كرد و هانى بن ثبيت كه عبد اللَّه بن على را شهيد كرده بود نيز او را شهيد نمود . نصر بن مزاحم ميگويد : خولى ( بفتح خاء ) ابن يزيد اصبحى جعفر بن - على را شهيد كرد و محمّد اصغر بن على بن ابى طالب را كه مادرش ام ولد يعنى كنيز زر خريد بود مردى از قبيلهء تميم از طايفهء بنى ابان بن دارم شهيد نمود . رضوان اللَّه عليه .\r\nمحمّد بن على بن حمزه ميگويد : ابراهيم بن على بن ابى طالب كه مادرش ام ولد يعنى كنيز زر خريد بود در روز عاشورا كشته شد . ولى من در كتب انساب ذكرى از ابراهيم بن على نيافتم . يحيى بن حسن ميگويد : عبيد اللَّه بن على عليه السلام با امام حسين شهيد شد . ولى اين موضوع درست نيست . زيرا اين عبيد اللَّه بن على در جنگ مذار ( كه شهرى است بين واسط و بصره ) شهيد شد . ياران مختار او را كشتند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكنيهء حضرت عباس بن على بن ابى طالب عليه السلام ابا الفضل و مادرش ام البنين بود .\r\nحضرت عباس عليه السلام بزرگترين فرزند ام البنين بود كه بعد از برادران پدر و مادرى خود شهيد گرديد . حضرت عباس ارث برادران خود را برد و سپس شهيد شد .\r\nبعد از آن بزرگوار عبيد اللَّه بن عباس ارث پدر و عموهاى خود را برد . عموى عبيد اللَّه كه عمر بن على بود راجع به ارث آنان با عبيد اللَّه منازعه نمود و به يك مقدار مال با يك ديگر صلح و سازش نمودند . « 1 » \r\nحضرت عباس رجلى نيك صورت و زيبا بود . هنگامى كه سوار اسب بسيار عالى و تنه‌مند ميشد پاهاى مباركش به زمين كشيده ميشد . به او قمر بنى هاشم گفته ميشد . پرچم امام حسين عليه السلام با آن بزرگوار بود .\r\nحضرت امام جعفر صادق عليه السلام ميفرمايد : موقعى كه امام حسين عليه السلام لشكر خود را براى جهاد در راه خدا مهيا كرد پرچم را بدست حضرت قمر بنى هاشم داد .\r\nحضرت امام محمّد باقر عليه السلام ميفرمايد : زيد بن رقاد و حكيم بن طفيل طائى حضرت عباس را شهيد كردند .\r\nام البنين كه مادر اين چهار جوان بود بعد از شهيد شدن ايشان متوجه بقيع ميشد و با جانگدازترين صدا براى آنان ناله و ندبه ميكرد . مردم در اطراف او جمع مىشدند و نالهء وى را ميشنيدند و گريه ميكردند . اين موضوع از امام جعفر صادق عليه السلام نقل شده است .\r\nحضرت عباس عليه السلام سقاء و قمر بنى هاشم و پرچمدار امام حسين و بزرگترين برادران خود بود . وقتى عباس عليه السلام رفت آب بياورد لشكر دشمن به آن بزرگوار حمله كردند و او نيز به آن گروه حمله‌ور شد و اين رجز را خواند :\r\n 1 - لا ارهب الموت اذا الموت رقا * حتى اوارى في المصاليت لقى \r\n\r\n","description":"","footnote":" ( 1 ) در جلد - 15 - ستارگان درخشان ، صفحهء - 77 - راجع به نادرستى اينكه حضرت عباس برادران خود را جلوتر بجنگ فرستاد تا ارث آنان را ببرد - 10 - جواب نگاشته‌ايم .\r\nكه مراجعه به آنها لازم است - مترجم . ","page_name":" 60 ","page_number":60},
  {"content":"\r\n\r\n 2 - نفسى لنفس المصطفى الطهر وقا * انى انا العباس اغدو بالسقا\r\nو لا اخاف الشر يوم الملتقى \r\n1 - يعنى هنگامى كه مرگ با من روبرو شود باكى از آن ندارم تا اينكه در ميان دلاوران داخل شوم 2 - جان من بفداى جان مصطفى طيب و طاهر باد . من همان عباس هستم كه آب براى فرزندان امام حسين ميبرم . و در روز جنگ از شرّ دشمن خوفى ندارم .\r\nحضرت عباس آن لشكر را پراكنده نمود . زيد بن ورقا در پشت درخت خرمائى كمين نمود و حكيم بن طفيل سنبسى او را امداد كرد تا دست راست آن حضرت را جدا كرد . آن بزرگوار شمشير را بدست چپ گرفت و پس از اينكه بدشمن حمله نمود اين رجز را خواند :\r\n 1 - و اللَّه ان قطعتموا يمينى * انى احامى ابدا عن دينى\r\n2 - و عن امام صادق اليقين * نجل النبى الطاهر الامين \r\n1 - يعنى به خدا قسم اگر دست راستم را قطع كنيد من دائما از دين خويشتن حمايت مينمايم 2 - و از امامى كه صدق او يقين است و نسل پيامبر پاك و امين مىباشد .\r\nدفاع ميكنم . سپس آن بزرگمرد وفادار بقدرى كار زار كرد كه ناتوان شد . حكيم - ابن طفيل در پشت نخله‌اى كمين نمود و دست چپ آن حضرت را قطع كرد و آن شير بيشهء شجاعت اين رجز را خواند :\r\n 1 - يا نفس لا تخشى من الكفار * و ابشرى برحمة الجبار\r\n2 - مع النبى السيد المختار * قد قطعوا ببغيهم يسارى\r\nفاصلهم يا رب حر النار \r\n1 - يعنى اى جان من از كفار ترسان مباش ! بشارت باد تو را برحمت خدا 2 - تو با آن پيغمبرى هستى كه بزرگ و برگزيده است . دشمنان بظلم دست چپ مرا قطع كردند . پروردگارا ! حرارت آتش دوزخ را به آنان برسان ! ناگاه شخص ملعونى با عمود آهنين به آن حضرت زد و او را شهيد كرد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nهنگامى كه امام حسين عليه السلام عباس را ديد كه در كنار فرات افتاده است گريان شد و مرثيه‌اى را خواند كه مطلع آن اين است :\r\n 1 - تعديتم يا شر قوم ببغيكم * و خالفتم دين النبى محمد \r\n1 - يعنى اى بدترين گروه ! شما بوسيلهء ظلم و ستم خود دشمنى كرديد و با دين پيامبر يعنى حضرت محمّد صلّى اللَّه عليه و آله مخالفت نموديد 2 - آيا نه چنين است كه بهترين پيغمبران در بارهء ما توصيه و سفارش كرده است ؟ آيا ما از نسل پيامبرى كه درستكار و بزرگوار است نيستم ؟ 3 - آيا مادر من فاطمهء زهراء نيست ! ؟ آيا حضرت محمّد صلّى اللَّه عليه و آله بهترين مردم نيست 4 - شما به واسطهء اين جنايتى كه مرتكب شديد ملعون و رسوا شديد .\r\nمؤلف گويد : در بعضى از تأليفات علماى شيعه نقل شده : هنگامى كه عباس عليه السلام تنهائى حضرت ابى عبد اللَّه الحسين را ديد بحضور آن حضرت آمد و گفت : يا أخاه ! آيا رخصت جهاد به من مىدهى ؟ امام حسين عليه السلام بعد از اينكه گريهء شديدى كرد فرمود :\r\nيا اخى ! انت صاحب لوائى ، و اذا مضيت تفرق عسكرى\r\nيعنى اى برادر ! تو پرچمدار من هستى ، هنگامى كه شهيد شوى لشكر من متفرق خواهند شد . عباس عليه السلام گفت : سينه‌ام تنگ شده و از زندگى خسته شده‌ام .\r\nميخواهم از اين گروه ستمكيش خونخواهى كنم .\r\nامام حسين عليه السلام فرمود : مقدارى آب از براى اين كودكان طلب كن .\r\nابا الفضل رفت و آن مردم گمراه را موعظه نمود و از اين جنايت بر حذر داشت ، ولى اثرى نكرد . عباس بسوى امام حسين مراجعت و آن حضرت را آگاه نمود . ناگاه شنيد كه كودكان فرياد ميزنند :\r\nالعطش ! العطش ! حضرت عباس عليه السلام بر اسب خود سوار شد و نيزه و مشك را برداشت و متوجه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nفرات گرديد . تعداد چهار هزار نفر كه موكل آب فرات بودند آن بزرگمرد را محاصره و تير باران كردند . ولى او لشكر را شكافت و بنا به آنچه كه روايت شده تعداد هشتاد نفر از دشمن را كشت تا بر سر آب رسيد .\r\nوقتى خواست مشتى آب بياشامد به ياد تشنگى امام حسين و اهل بيت آن حضرت آمد و آب را ريخت . پس از اينكه مشك را پر از آب كرد و بدوش راست خود انداخت متوجه خيمه‌ها گرديد . دشمنان سر راه بر آن حضرت گرفتند و از هر طرفى او را محاصره نمودند . حضرت عباس عليه السلام با آنان كارزار كرد تا اينكه نوفل بن ازرق دست راست آن حضرت را قطع كرد . آن بزرگوار مشك را بدوش چپ انداخت و نوفل دست چپ وى را هم از بند جدا كرد .\r\nحضرت عباس عليه السلام بناچار مشك را به دندان گرفت . ناگاه تيرى به طرف آن بزرگمرد آمد و به مشك آب اصابت نموده آب روى زمين ريخت . سپس تير ديگرى آمد و بر سينهء مباركش جاى گرفت ! پس از اين جريان بود كه از بالاى اسب خود به زمين سقوط كرد و فرياد زد : يا اخا ادركنى . وقتى امام حسين عليه السلام آمد و آن حضرت را ديد كه از پاى در آمده است گريان شد و عباس را بخيمه برد « 1 »  هنگامى كه حضرت قمر بنى هاشم شهيد شد امام حسين فرمود :\r\nالان انكسر ظهرى و قلت حيلتى\r\nيعنى الان پشتم شكست و راه چاره‌ام قليل و اندك شد ابن شهر آشوب ميگويد : بعد از حضرت عباس قاسم بن الحسن در حالى براى مبارزه در راه خدا قيام كرد كه اين رجز را ميخواند :\r\n 1 - ان تنكرونى فأنا ابن حيدرة * ضرغام آجام و ليث قسورة \r\n\r\n","description":"","footnote":" ( 1 ) چون راوى و آن كتابى اين موضوع از آن نقل شده است هر دو مجهول هستند لذا غريب به نظر ميرسد . مخصوصا اينكه ميگويد : امام حسين نعش عباس را بخيمه برد . زيرا ترديدى نيست كه امام حسين جنازهء آن حضرت را به خيمه نبرد و اكنون قبر آن بزرگوار تا خيمه‌گاه خيلى فاصله دارد . مترجم ","page_name":" 63 ","page_number":63},
  {"content":"\r\n\r\n 2 - على الاعادى مثل ريح صرصرة * أكيلكم بالسيف كيل السندرة \r\n1 - يعنى اگر مرا نمىشناسيد من پسر حيدر كرار هستم كه شير بيشه و شير ژيان و براى دشمنان نظير باد صرصر بود . 2 - من بر عليه دشمنان نظير باد صرصرى هستم ( كه آنان را نابود كند ) من شما را مثل شير ژيان از دم شمشير ميگذرانم .\r\nذكر اين موضوع بعد از اينكه قاسم بن الحسن را سابقا ذكر نموديم غريب و بعيد است .\r\nگفته‌اند : سپس على بن الحسين عليه السلام جلو آمد . محمّد بن ابى طالب و ابو الفرج نوشته‌اند كه مادر على بن الحسين : ليلى دختر ابو مرة بن عروة بن مسعود ثقفى بود .\r\nوى در آن روز جوانى هجده ساله بود . ابن شهر آشوب ميگويد : جوانى بيست و پنج ساله بود . گفته‌اند : امام حسين عليه السلام انگشت سبابه و بقولى محاسن شريف خود را به طرف آسمان بلند كرد و فرمود :\r\nاللهم اشهد على هؤلاء القوم ، فقد برز إليهم غلام اشبه الناس خلقا و خلقا و منطقا برسولك\r\nيعنى بار خدايا ! بر اين گروه شاهد باش ، زيرا جوانى براى مبارزهء ايشان قيام كرد كه از لحاظ خلقت و اخلاق شبيه‌ترين مردم است به رسول تو .\r\nهر گاه ما مشتاق ديدار پيامبر تو ميشديم به جمال اكبر نظر مىكرديم . پروردگارا ! ايشان را از بركات زمين محروم كن ! و آنان را بنحو مخصوصى پراكنده نما و پردهء اسرار ايشان را پاره كن ، آنان را دچار اختلاف و راه‌هاى مختلف نما ، واليان امر را از ايشان راضى مفرما . زيرا اينان ما را دعوت كردند كه يار و ناصر ما باشند ولى بر عكس با ما قتال مينمايند . پس از اين جريان امام حسين عليه السلام به ابن سعد فرياد زد و فرمود :\r\nما لك قطع اللَّه رحمك ! و لا بارك اللَّه لك في امرك و سلط عليك من يذبحك بعدى على فراشك !\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nيعنى تو را چه شده ! خدا رحم تو را قطع كند و امر تو را مبارك ننمايد و شخصى را بر تو مسلط نمايد كه تو را بعد از من در ميان رختخوابت ذبح كند ! همچنان كه تو رحم مرا قطع كردى و قرابتى را كه با پيغمبر خدا دارم مراعات نكردى . سپس امام عليه السلام اين آيه را با صداى بلند تلاوت كرد !                                 إِن اللَّه اصْطَفى آدَم وَ نُوحاً وَ آل إِبْراهِيم وَ آل عِمْران عَلَى الْعالَمِين . ذُرِّيَّةً بَعْضُها مِن بَعْض وَ اللَّه سَمِيع عَلِيم                                 « 1 »  .\r\nيعنى حقا كه خدا حضرت آدم و نوح و آل ابراهيم و آل عمران را بر مردم عالم برگزيد . ذريه‌اى هستند كه بعضى از آنان از بعض ديگرند . و خدا شنونده و دانا است .\r\nسپس حضرت على بن الحسين بر آن گروه حمله كرد . رجزى را ميخواند كه مطلع آن اين است :\r\n 1 - انا على بن الحسين بن على * من عصبة جد ابيهم النبى \r\n1 - يعنى من على بن الحسين بن على ميباشم . من از گروهى هستم كه جد پدرشان پيامبر اسلام است .\r\n2 - به خدا قسم كه پسر زنا زاده در ميان ما حكومت نخواهد كرد . من شما را با اين نيزه بقدرى ميزنم كه نوك آن بر گردد .\r\n3 - من شما را با شمشير ميزنم و از پدر خويشتن حمايت ميكنم . من شما را نظير جوان هاشمى و علوى ميزنم .\r\nوى همچنان قتال ميكرد تا اينكه مردم به علت كثرت نفراتى كه از آنان كشته ميشد دچار ضجه شدند . روايت شده آن بزرگوار با اينكه عطشان بود تعداد يك صد و بيست نفر مرد را از لشكر يزيد كشت . سپس در حالى نزد پدرش امام حسين مراجعت نمود كه زخمهاى فراوانى برداشته بود . او به امام حسين گفت :\r\n\r\n","description":"","footnote":" ( 1 ) سورهء آل عمران آيهء ، - 33 و 34 ","page_name":" 65 ","page_number":65},
  {"content":"\r\n\r\nيا ابه ! العطش قد قتلنى ، و ثقل الحديد اجهدنى .\r\nيعنى پدر جان ! عطش مرا كشت و سنگينى آهن مرا دچار رنج نموده است آيا براى بدست آوردن يك جرعهء آب راهى هست كه من بوسيلهء آشاميدن آن قوى شوم و بر دشمنان مسلط شوم ؟ امام حسين پس از اينكه گريه كرد فرمود : اى پسر عزيزم بر محمّد و على بن ابى طالب و من ناگوار است كه تو ايشان را به يارى خود بخوانى و جواب تو را ندهند . تو استغاثه كنى و بداد تو نرسند . اى پسر عزيزم\r\nهات لسانك\r\nيعنى زبان خود را بياور ! سپس زبان وى را مكيد و انگشتر خود را به او داد و فرمود : آن را در دهان خود بگذار و متوجه قتال با دشمن خود شو . زيرا من اميدوارم امروز را شب نكنى تا اينكه جدت پيامبر خدا صلّى اللَّه عليه و آله تو را با جرعهء كاملى سيراب كند كه بعد از آن تشنه نشوى . حضرت على اكبر عليه السلام برگشت براى قتال با دشمنان و اين رجز را خواند :\r\n 1 - الحرب قد بانت لها الحقائق * و ظهرت من بعدها مصادق\r\n2 - و اللَّه رب العرش لا نفارق * جمعوكم او تغمد البوارق \r\n1 - يعنى حقا كه حقايق حرب واضح شد و نمونه‌هائى براى حقايق قتال ظاهر گرديد .\r\n2 - به آن خدائى كه پروردگار عرش است ما از شما مفارقت نمىكنيم مگر اينكه شمشيرهاى درخشنده را غلاف كنيد .\r\nوى همچنان مشغول قتال بود تا تعداد دويست نفر را بقتل رسانيد . سپس منقذ بن مرّهء عبدى ضربتى بر فرق مباركش زد كه وى را از پاى در آورد و ما بقى لشكر نيز آن حضرت را هدف شمشيرهاى خود قرار دادند . پس از اين جريان دست به گردن اسب خود در آورد و اسبش او را به طرف لشكر دشمن برد و دشمنان بدن وى را قطعه قطعه كردند . هنگامى كه روح مباركش به حلق مقدسش رسيد با صداى بلند فرمود :\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nيا ابتاه ! هذا جدى رسول اللَّه صلّى اللَّه عليه و آله قد سقانى بكأسه الاوفى شربة لا اظمأ بعدها ابدا .\r\nيعنى پدر جان ! اين جدم پيامبر خدا است كه مرا با جام آبى سيراب نمود كه بعد از آن ابدا تشنه نخواهم شد . جدم رسول خدا ميفرمايد : العجل العجل ! زيرا يك جام آب براى تو ذخيره شده است كه الساعه آن را خواهى آشاميد . امام حسين عليه السلام پس از اينكه صيحه‌اى كشيد فرمود : خدا بكشد آن گروهى را كه تو را شهيد كردند . چه چيزى اين جرات را به آنان داد كه بر عليه خدا و رسول قيام نمودند و نسبت به پيغمبر خدا هتك حرمت كردند ! ؟\r\nبعد از تو دنيا نابود شود .\r\nحميد ( بضم حاء و فتح ميم ) ابن مسلم ميگويد : گويا : من نظر ميكنم بزنى كه چون خورشيد درخشان بود با سرعت از خيمه خارج شد و صدا به وا ويلا بلند كرد و گفت : اى حبيب من ! اى ميوهء قلب من ! اى نور چشم من ! من جويا شدم : اين زن كيست ؟ گفته شد : زينب دختر على عليه السلام است . آن بانو آمد و خود را روى نعش على اكبر انداخت . امام آمد و دست او را گرفته بجانب خيمه باز گردانيد . سپس امام عليه السلام متوجه جوانان خود شد و فرمود : برادر خود را بسوى خيمه حمل كنيد . ايشان جنازهء على اكبر را از محل شهادتش آوردند و نزد آن خيمه‌اى نهادند كه در جلو آن قتال ميكردند .\r\nشيخ مفيد و ابن نما مينگارند : پس از اين جريان مردى از لشكر ابن سعد كه او را عمرو بن صبيح ميگفتند عبد اللَّه بن مسلم بن عقيل را هدف تير قرار داد ، عبد اللَّه دست خود را به پيشانى خويش نهاد تا از تير جلوگيرى كند ، ولى تير كف دستش را سوراخ و در پيشانى مباركش نفوذ كرد و دست او را به نحوى به پيشانيش دوخت كه نتوانست دست خود را حركت دهد . سپس شخص ديگرى آمد و به نحوى نيزهء خود را در قلب آن كودك فرو برد كه وى را شهيد نمود .\r\nعبد اللَّه بن قطبهء طائى حمله كرد و عون بن عبد اللَّه بن جعفر بن ابى طالب را\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nشهيد نمود . عامر بن نهشل تميمى حمله كرد محمّد بن عبد اللَّه بن جعفر بن ابى طالب را كشت . عثمان بن خالد همدانى ( به سكون ميم ) بر جست و عبد الرحمن بن عقيل - ابن ابى طالب را شهيد كرد .\r\nابو الفرج در كتاب : مقاتل از قول سعيد بن ثابت مينويسد : هنگامى كه على بن الحسين عليه السلام بسوى مبارزه با دشمنان رفت امام عليه السلام چشمان خود را پر از اشك و گريه كرد و فرمود : بار خدايا تو بر اين مردم شاهد باش ، زيرا جوانى براى مبارزهء با آنان رفت كه شبيه ترين مردم است برسول تو صلّى اللَّه عليه و آله و سلّم حضرت على اكبر عليه السلام بر آن گروه حمله ميكرد و به طرف پدر بزرگوارش بر ميگشت و ميگفت :\r\nپدر جان ! العطش ! امام حسين به او ميفرمود : اى حبيب من صبر كن ، زيرا تو امروز را شام نميكنى تا جدت پيغمبر خدا تو را با جام خود سيراب نمايد . حضرت على اكبر كرّة بعد كرّة مشغول جهاد ميشد تا اينكه تيرى به حلق مباركش فرو رفت و آن را سوراخ نمود . آن بزرگوار در حالى كه به خون خود غلطان بود صدا زد : پدر جان ! سلام بر تو باد . اين جدم پيامبر خدا است كه تو را سلام مىرساند و ميفرمايد : تعجيل كن و نزد ما بيا . سپس ناله‌اى كرد و شهيد شد .\r\nابو الفرج مينگارد : اين على بن الحسين على اكبر بود و فرزندى بجاى نگذاشت . كنيهء وى ابو الحسن بود . مادرش : ليلى دختر مرة بن عروة بن مسعود ثقفى بود . او اول كسى بود كه در جنگ شهيد شد . منظور معاويه همين على است كه گفت :\r\nچه كسى در ميان مردم بمقام خلافت سزاوارتر است ؟ گفتند : تو . گفت : نه ، بلكه سزاوارترين مردم براى اين مقام على بن الحسين بن على است كه جدش رسول خدا مىباشد و شجاعت بنى هاشم و بخشش بنى اميه و جمال بنى ثقيف در وجود او است .\r\nيحيى بن حسن علوى ميگويد : طالبيون گفته‌اند : مادر آن على بن الحسينى كه شهيد شد ام ولد بود . و آن كه مادرش ليلى بود جد آنان بوده است و در زمان خلافت عثمان متولد شده بود .\r\nگفته‌اند : سپس غلامى يعنى كودكى خارج شد كه عمودى بدست و دو گوشوارهء لؤلؤ\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبه گوش داشت . او در حالى كه خائف بود متوجه يمين و يسار خود بود . گوشواره‌هايش در حركت بودند ناگاه هانى بن ثبيت بر آن كودك حمله كرد و او را شهيد نمود .\r\nشهربانو همچنان به او نظر ميكرد و نظير شخص مدهوش تكلم نميكرد .\r\nپس از اين جريان امام حسين متوجه يمين و يسار خود شد و كسى را نديد .\r\nحضرت على بن الحسين عليه السلام يعنى زين العابدين كه مريض بود خارج شد ، آن حضرت قادر نبود كه شمشير بكشد ، ام كلثوم بدنبال آن حضرت فرياد ميزد : فرزندم برگرد . فرمود : اى عمه ! بگذار تا در جلو پسر پيغمبر خدا جهاد نمايم . امام حسين به‌ام كلثوم فرمود : وى را بگير كه زمين از نسل آل محمّد صلّى اللَّه عليه و آله و سلّم خالى نماند .\r\nهنگامى كه امام حسين دچار مصيبت اهل بيت و فرزندان خود گرديد و غير از آن حضرت و زنان و كودكان كسى باقى نماند آن حضرت فرمود :\r\nهل من ذاب يذب عن حرم رسول اللَّه ؟ هل من موحد يخاف اللَّه فينا ؟\r\nهل من مغيث يرجو اللَّه في اغاثتنا ؟\r\nيعنى آيا دفاع‌كننده‌اى هست كه از زنان و بچگان پيامبر خدا دفاع نمايد ؟\r\nآيا يكتاپرستى هست كه در بارهء ما از خدا خوف داشته باشد ؟ آيا فريادرسى هست كه براى فريادرسى ما به خدا اميدوار باشد ؟ ناگاه صداى زنان به وا ويلا بلند شد ! امام حسين عليه السلام متوجه خيمه‌ها شد و فرمود : كودك مرا كه على نام دارد بياوريد تا او را وداع نمايم . آنان آن كودك را به آن حضرت دادند .\r\nشيخ مفيد مينويسد : امام حسين پسرش عبد اللَّه را خواست . همانطور كه آن كودك را مىبوسيد ميفرمود : واى بر اين گروه در آن موقعى كه جدت پيغمبر خدا خصم آنان باشد ! همانطور كه آن كودك در كنار امام حسين بود حرملة بن كاهل اسدى او را هدف تير قرار داد و در كنار پدرش شهيدش كرد ! امام حسين عليه السلام خون گلوى آن كودك را ميگرفت و به طرف آسمان مىپاشيد .\r\nسيد بن طاوس ميگويد : امام حسين فرمود : چون اين مصيبت مرا خدا مىبيند\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبرايم قابل تحمل است . امام محمّد باقر عليه السلام ميفرمايد : يك قطره از آن خون به زمين بازنگشت .\r\nگفته‌اند : امام حسين به آن كودك فرمود : تو از بچه ناقهء صالح كمتر نيستى ! پروردگارا ! اگر يارى كردن را از ما گرفته‌اى پس اين عمل را براى ما خير و صلاح قرار بده .\r\nمؤلف گويد : در بعضى از كتب مينگارند : هنگامى كه امام حسين عليه السلام ديد تعداد - 72 - نفر مرد از اهل بيتش شهيد شده‌اند متوجه خيمه‌ها شد و فرمود :\r\nيا سكينة ، يا فاطمة ، يا زينب ، يا ام كلثوم عليكن منى السلام !\r\nيعنى اى سكينه ، اى فاطمه ، اى زينب ، اى ام كلثوم من هم رفتم خدا حافظ .\r\nسكينه فرياد زد : پدر جان ! آيا تو نيز تسليم موت شده‌اى ! فرمود : چگونه تسليم موت نشود كسى كه يار و معينى ندارد ؟ گفت : پدر جان ! پس ما را بسوى حرم جدمان پيامبر خدا باز گردان . فرمود : هيهات اگر مرغ قطا را گذاشته بودند كه ميخوابيد . ناگاه زنان صدا بگريه و ناله بلند كردند و امام حسين ايشان را ساكت كرد و بر آن گروه ستمكار حمله‌ور شد .\r\nابو الفرج ميگويد : مادر عبد اللَّه بن الحسين رباب دختر امرى القيس است كه امام حسين در باره‌اش ميفرمايد :\r\n 1 - لعمرك اننى لاحب دارا * تكون بها سكينة و الرباب\r\n2 - احبهما و ابذل جل مالى * و ليس لعاتب عند عتاب \r\n1 - يعنى بجان تو قسم من آن خانه‌اى را دوست دارم كه سكينه و رباب در آن باشند 2 - من ايشان را دوست دارم و بيشتر مال خود را براى آنان بذل و بخشش ميكنم و كسى نمىتواند مرا مورد عتاب قرار دهد .\r\nاين سكينه‌اى كه امام حسين ذكر نموده از رباب است . نام اين سكينه :\r\nامينه بود . كلمهء : سكينه كه غالبا به آن بانو گفته ميشد تام او نبوده است . عبد اللَّه در آن\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nروزى كه شهيد شد كوچك بود همانطور كه عبد اللَّه در كنار پدرش بود تيرى آمد و او را ذبح كرد .\r\nحميد بن مسلم ميگويد : امام حسين كودكى را خواست و او را در كنار خود جاى داد و عقبة بن بشر تيرى رها كرد و او را ذبح نمود . و نيز از شخصى كه ناظر به مصائب امام حسين بود نقل مىكند كه گفت : تيرى به گلوى كودك كوچكى كه با امام حسين بود اصابت كرد و او را شهيد نمود و امام حسين عليه السلام خونها را از گلوى او ميگرفت و به طرف آسمان ميپاشيد و قطره‌اى از آن‌ها باز نمىگشت . امام حسين ميفرمود : پروردگارا اين كودك من از بچهء ناقهء صالح نزد تو كمتر نيست . سپس امام حسين عليه السلام بر اسب خود سوار و متوجه قتال گرديد ،\r\nآن حضرت اشعارى را ميخواند كه مطلع آن‌ها اين است :\r\n 1 - كفر القوم قدما رغبوا * عن ثواب اللَّه رب الثقلين \r\n1 - يعنى اين گروه كافر شدند و از قديم الايام از ثواب خدائى كه پروردگار ثقلين است بيزارند . الى آخره .\r\nسپس آن امام مظلوم در حالى در مقابل آن گروه ايستاد كه شمشيرش در دستش و از زندگى مأيوس و عازم موت بود . آن حضرت اشعارى را ميخواند كه مطلع آنها اين است :\r\n 1 - انا بن على الطهر من آل هاشم * كفانى بهذا مفخرا حين افخر \r\n1 - يعنى من پسر على هستم كه طيب و طاهر و از آل هاشم است . همين موضوع در موقع فخريه كردن براى من كافى خواهد بود . 2 - جد من رسول خدا صلّى اللَّه عليه و آله است كه بهترين گذشتگان مىباشد ما چراغ‌هاى خدائيم كه در ميان مردم ميدرخشيم 3 - فاطمه كه سلالهء احمد است مادر من است . عموى من جعفر مىباشد كه ذو الجناحين يعنى داراى دو بال خوانده مىشود 4 - قرآن خدا بنحو صداقت در ميان ما خاندان نازل شده است . هدايت و وحى خير در بارهء ما ذكر مىشود 5 - ما براى كليهء مردم امان خدائيم ما در ميان مردم بدين وسيله مسرور و آشكاريم\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n6 - ما واليان حوض كوثريم كه دوستان خود را بوسيلهء جام رسول خدا صلّى اللَّه عليه و آله كه ناشناخته نيست سيراب مينمائيم 7 - شيعيان ما در ميان مردم گرامىترين شيعه ميباشند و افرادى كه بغض ما را دارند فرداى قيامت دچار خسران و زيان خواهند بود .\r\nمؤلف گويد : در كتاب احتجاج مينگارد : موقعى كه امام حسين عليه السلام تنها ماند و كسى غير از على بن الحسين و كودك ديگرى كه شير خوار و نامش : عبد اللَّه بود باقى نمانده بود امام عليه السلام آن كودك را گرفت كه او را وداع نمايد ناگاه تيرى آمد و بگلوى وى اصابت نمود و او را شهيد كرد . امام حسين از اسب خود پياده شد و با غلاف شمشير قبرى كند و آن كودك را با همان خونها به خاك سپرد . سپس برخاست و اشعار سابق الذكر را خواند .\r\nمحمّد بن ابى طالب ميگويد : ابو على سلامى در تاريخ خود مينويسد : اين اشعار را خود حسين عليه السلام انشاء كرد . و احدى نظير اين اشعار را نسروده است :\r\n 1 - فان تكن دنيا تعد نفيسة * فان ثواب اللَّه اعلى و انبل\r\n2 - و ان تكن الابدان للموت انشأت * فقتل امرء بالسيف في اللَّه افضل\r\n3 - و ان تكن الارزاق قسما مقدرا * فقلة حرص المرء في الكسب اجمل\r\n4 - و ان تكن الاموال للترك جمعها * فما بال متروك به المرء يبخل \r\n1 - يعنى اگر اين طور باشد كه دنيا نفيس بشمار برود پس ثواب خدا اعلى و نيكوتر است 2 - اگر بدنها براى موت آفريده شده باشند پس كشته شدن مرد در راه خدا افضل خواهد بود .\r\n3 - اگر رزق و روزىها تقسيم شده و مقدر باشند پس قلت حرص مرد در كسب نيكوتر است .\r\n4 - اگر جميع اموال براى نهادن و رفتن است پس چرا بايد انسان نسبت به چيزى كه آن را ميگذارد و ميرود بخل نمايد ؟\r\nسپس حضرت ابى عبد اللَّه آن گروه را براى مبارزه دعوت كرد و همچنان هر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nكسى را كه از بزرگان لشكر كفر نزد خود ميديد بدرك اسفل ميفرستاد تا اينكه قتال بسيار بزرگى كرد و بعد از آن به ميمنهء لشكر حمله نمود و فرمود :\r\nالموت خير من ركوب العار\r\nيعنى مردن بهتر است از اينكه انسان مرتكب عمل عيب و عار شود . پس از اين عمل در حالى بر ميسرهء لشكر حمله كرد كه اين اشعار را ميخواند :\r\n 1 - انا الحسين بن على * آليت ان لا انثنى\r\n2 - احمى عيالات ابى * امضى على دين النبى \r\n1 - يعنى من حسين بن على هستم . قسم خورده‌ام كه از جهاد با كفار و گردان نشوم .\r\n2 - من از اهل و عيال پدرم حمايت ميكنم . من بدين پيامبر اسلام صلّى اللَّه عليه و آله شهيد ميشوم .\r\nشيخ مفيد و سيد بن طاوس و ابن نما فرموده‌اند : هنگامى كه عطش امام حسين عليه السلام شديد شد سوار بر اسبى شد كه آن را : مسناة ميگفتند و در حالى متوجه فرات شد كه حضرت ابا الفضل در جلو آن بزرگوار بود . لشكر ابن سعد متعرض آن حضرت شدند و مردى از بنى دارم تيرى بجانب آن امام مظلوم انداخت كه به زير چانهء مقدسش اصابت نمود . امام عليه السلام آن تير را بيرون آورد و دست مبارك خود را زير گلوى شريف خود گرفت ، وقتى دو كف مقدسش پر از خون شدند خونها را بدور ريخت و فرمود :\r\nاللهم انى اشكو اليك ما يفعل بابن بنت نبيك !\r\nيعنى بار خدا ! من از اين عملى كه با پسر دختر پيغمبر تو انجام ميدهند به تو شكايت ميكنم . سپس آن گروه تبه‌كار بين حضرت عباس و امام حسين جدائى انداختند و از هر طرفى حضرت عباس را احاطه كردند تا او را شهيد نمودند .\r\nزيد بن ورقاء حنفى و حكيم بن طفيل سنبسى متصدى قتل قمر بنى هاشم شدند . و امام حسين براى شهيد شدن وى بشدت گريان شد !\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nسيد بن طاوس ميگويد : امام حسين پس از اين مصيبت دشمنان را براى مبارزه دعوت كرد و هر كسى كه به آن حضرت نزديك ميشد او را ميكشت تا اينكه قتال عظيمى كرد و در آن حال اين شعر را ميخواند :\r\n القتل اولى من ركوب العار * و العار اولى من دخول النار \r\nيعنى كشته شدن بر مرتكب شدن عار مقدم است و عار بر داخل شدن آتش جهنم حق تقدم دارد .\r\nبعضى از راويان گفته : به خدا قسم من هرگز شخص مغلوبى را نديده بودم كه فرزندان و اهل بيت و يارانش كشته شده باشند و او از امام حسين براى جهاد قوىتر و شجاع‌تر باشد . هر گاه مردانى شجاع به آن حضرت حمله ميكردند و آن يادگار حيدر كرار بر آنان حمله ميكرد . آنان نظير بزى كه گرگ بر او حمله‌ور شود فرار ميكردند . تعداد آن گروه نابكار هزار نفر بود كه امام عليه السلام بر آنان حمله ميكرد و ايشان نظير ملخ از جلو آن بزرگوار ميگريختند ! سپس بجايگاه خود باز ميگشت و ميفرمود :\r\nلا حول و لا قوة الا باللَّه العلى العظيم !\r\nابن شهر آشوب و محمّد بن ابى طالب مينويسند : امام حسين عليه السلام همچنان مشغول كارزار بود تا اينكه غير از مجروحين تعداد - 1950 - نفر از لشكر كفر را به دوزخ فرستاد ! عمر بن سعد كه با اين منظره مواجه شد بلشكر خود گفت : واى بر شما ! آيا ميدانيد با چه كسى مقاتله ميكنيد ! هذا ابن الانزع البطين ، هذا ابن قتال العرب ! يعنى اين بزرگ مرد فرزند دلاور انزع البطين ( يعنى حضرت امير المؤمنين على بن ابى طالب ) است . اين بزرگمرد پسر كشندهء عرب مىباشد . پس بايد از هر طرف بر او حمله كنيد ! تيراندازان كه تعداد آنان چهار هزار نفر بود آن امام مظلوم را هدف تير قرار دادند تا اينكه بين او و بين خيمه‌هايش جدائى انداختند .\r\nمحمّد بن ابى طالب و صاحب كتاب مناقب و سيد بن طاوس مينگارند : امام حسين عليه السلام\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبر آن گروه خونخوار فرياد زد و فرمود :\r\nو يحكم يا شيعة آل ابى سفيان ! ان لم يكن لكم دين و كنتم لا تخافون المعاد فكونوا احرارا في دنياكم و ارجعوا الى احسابكم ، اذ كنتم اعرابا .\r\nيعنى واى بر شما ، اى شيعيان آل ابى سفيان ! اگر دين نداريد و از روز محشر خائف نيستيد پس در دنياى خود آزاد مرد باشيد و بحسب و نسب خود مراجعه كنيد ، زيرا شما عرب هستيد . شمر بن ذى الجوشن در جواب آن حضرت گفت : چه ميگوئى يا ابن فاطمه ! امام حسين عليه السلام فرمود :\r\nانا الذى اقاتلكم و تقاتلونى ، و النساء ليس عليهن جناح .\r\nيعنى من آن كسى هستم كه با شما قتال ميكنم و شما با من قتال ميكنيد ولى زنان كه گناهى ندارند . شما از مردان سركش خود جلوگيرى كنيد ، مبادا تا من زنده هستم متعرض اهل حرم من شوند .\r\nشمر گفت : مانعى ندارد . سپس شمر صدا زد و بلشكر كفر گفت : مبادا متعرض اهل حرم اين مرد شويد . بلكه خود حسين را در نظر بگيريد بجان خودم قسم كه وى همانندى است گرامى . آن گروه متوجه امام شدند و آن بزرگوار در آن موقع طلب يك شربت آب ميكرد . هر چه اسب خود را به طرف فرات سوق ميداد آن گروه از خدا بىخبر به آن حضرت حمله ميكردند و او را از فرات دور مينمودند .\r\nابن شهر آشوب از جلودى نقل مىكند كه امام حسين عليه السلام بر اعور سلمى و عمرو بن حجاج زبيدى كه با تعداد چهار هزار نفر مرد موكل شريعه بودند حمله كرد و اسب خود را بفرات رسانيد هنگامى كه اسب سر خود را خم كرد كه آب بياشامد امام حسين عليه السلام فرمود : تو عطشان و من هم عطشانم ، به خدا قسم من آب نمىآشامم تا تو آب بياشامى . وقتى آن اسب سخن امام را شنيد سر خود را بلند كرد و آب نياشاميد . گويا : كلام امام را فهميد . امام حسين فرمود : من آب مىآشامم . وقتى دست خود را دراز كرد و مشتى آب برداشت ناگاه سوارى گفت :\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nيا ابا عبد اللَّه ! تو از آشاميدن آب لذت ميبرى در صورتى كه اهل حرم تو دچار هتك حرمت شدند ! امام حسين عليه السلام آب را ريخت و بر آن گروه حمله نمود ، وقتى بخيمه‌ها رسيد ديد خيمه‌ها سالمند .\r\nابو الفرج ميگويد : امام حسين عليه السلام طلب آب ميكرد و شمر به آن حضرت ميگفت : به خدا قسم وارد شريعه نخواهى شد تا اينكه داخل جهنم شوى . مرد ديگرى به آن امام مظلوم گفت : يا حسين آيا نمىبينى كه آب فرات نظير شكم ماهىها ميدرخشد ، به خدا قسم تو از آن نخواهى چشيد تا از عطش بميرى ! امام عليه السلام فرمود :\r\nبار خدايا ! اين مرد را بوسيلهء عطش بميران ! راوى ميگويد : به خدا قسم آن مرد همچنان ميگفت : آبم بدهيد ، آبم بدهيد ! آب مياوردند ، او بقدرى مىآشاميد تا آب از دهانش خارج ميشد . باز هم ميگفت : آبم بدهيد ، عطش مرا كشت ! وى در همين حال بود تا اينكه بدرك اسفل رفت .\r\nپس از اين جريان مردى كه كنيهء او ابو الحتوف جعفى بود تيرى به طرف امام حسين انداخت و آن تير به پيشانى نورانى امام عليه السلام فرو رفت ، وقتى امام آن را بيرون آورد خون‌ها بر پيشانى و محاسن مباركش جارى شدند . سپس آن بزرگوار فرمود : پروردگارا ! تو حال مرا مىبينى كه از دست اين مردم معصيت‌كار چه ميكشم ! بار خدايا ! اينان را نابود كن ، اينان را هلاك نما ، احدى از ايشان را بر روى زمين مگذار و هرگز آنان را مورد آمرزش قرار مده ! سپس نظير شيرى خشمناك بر آن گروه سفاك حمله كرد ، احدى از آن ستمكيشان نزد آن ثانى حيدر كرار نزديك نمىشد مگر اينكه او را با شمشير پاره ميكرد و بدوزخ ميفرستاد . تير دشمنان از هر طرف بسر آن حضرت فرو ميريخت و آن بزرگوار آنها را بوسيلهء گلو و سينهء مبارك خود دور ميكرد و ميفرمود : اى امت نابكار بعد از حضرت محمّد صلّى اللَّه عليه و آله چقدر با عترت او بد رفتارى كرديد ! ؟\r\nآيا نه چنين است كه بعد از كشتن من هرگز از كشتن بنده‌اى از بندگان\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nخدا باكى نخواهيد داشت ، بلكه پس از كشتن من آدم كشتن براى شما سهل خواهد شد . به خدا قسم من اميدوارم كه پروردگارم مرا بوسيلهء شهادت گرامى بدارد و انتقام مرا از شما از طريقى كه ندانيد بگيرد .\r\nحصين ( بضم حاء و فتح صاد ) ابن مالك سكونى فرياد زد و گفت : يا بن فاطمه خدا چگونه انتقام تو را از ما خواهد گرفت ؟ فرمود : شر خود شما را دامنگير خود شما مىكند و خون شما را مىريزد ، سپس عذاب دردناك را بر شما مسلط مينمايد . امام حسين پس از اين جريان بقدرى قتال نمود كه زخم و جراحات بزرگى بر او وارد شد .\r\nصاحب كتاب : مناقب و سيد بن طاوس فرموده‌اند : تعداد - 72 - زخم بر بدن آن حضرت وارد شد . ابن شهر آشوب از امام جعفر صادق روايت كرده كه فرمود : تعداد - 33 - زخم نيزه و - 34 - ضربه بر بدن امام حسين عليه السلام يافت شد . امام محمّد باقر عليه السلام ميفرمايد : تعداد - 320 - و چند ضربت نيزه و شمشير و تير بر بدن مقدس امام حسين عليه السلام اصابت كرد . روايت شده : تعداد - 360 - جراحت بر بدن مبارك امام حسين وارد شد . بنا بقولى تعداد - 33 - ضربه غير از تيرها به بدن مباركش وارد شد . گفته شده : تعداد - 1900 - زخم بر بدن مقدسش وارد گرديد . تيرهائى كه به زره امام حسين فرو رفته بودند نظير خارهائى بود كه در پوست خارپشت وجود دارد ! روايت شده : كليهء آن ضربه‌ها بر جلو بدن امام حسين وارد شده بود . ( زيرا امام عليه السلام نظير پدرش حضرت امير هرگز پشت بدشمن نميكرد و فرارى نميشد ) امام عليه السلام ساعتى توقف كرد تا استراحت نمايد ، زيرا از جهاد ضعيف شده بود .\r\nدر آن هنگامى كه ايستاده بود ناگاه سنگى آمد و بر پيشانى مباركش اصابت كرد .\r\nوقتى خواست خونهاى صورت مبارك خود را با گوشهء لباس بگيرد ناگاه تيرى كه تيز و مسموم و سه شاخه بود آمد و بر سينه و بنا بقولى بر قلب مقدسش فرو\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nرفت ! امام حسين فرمود :\r\nبسم اللَّه و باللَّه و على ملة رسول اللَّه\r\nسپس سر مبارك خود را به طرف آسمان بلند كرد و فرمود : اى خداى من ! تو ميدانى اين مردم شخصى را ميكشند كه در همهء روى زمين پسر پيغمبرى غير از او وجود ندارد . امام حسين آن تير را از پشت مبارك خود خارج نمود و خون نظير ناودان جارى شد ، آن امام مظلوم دست خود را روى زخم نهاد ، وقتى پر از خون ميشد خونها را به طرف آسمان ميپاشيد ، و قطره‌اى از آن خونها بر نمىگشت ! در آسمان قرمزى ديده نشده بود تا آن هنگامى كه امام حسين عليه السلام خون خود را به طرف آسمان پاشيد - سپس براى دومين بار دست مبارك خود را در موضع تير نهاد . وقتى پر از خون شد آن را به سر و محاسن خويشتن ماليد و فرمود : من همين طور خواهم بود تا جدم پيامبر خدا را ملاقات نمايم و بگويم :\r\nيا رسول اللَّه ! فلان و فلان مرا شهيد كردند .\r\nامام پس از اين جريان از قتال ناتوان شد و توقف كرد هر مردى كه نزديك آن بزرگوار مىآمد از آن حضرت صرف نظر ميكرد تا اينكه مردى از قبيلهء كنده كه او را : مالك بن يسر ميگفتند : به امام حسين ناسزا گفت و شمشيرى بر فرق آن حضرت زد كه كلاه او پر از خون شد ! امام عليه السلام به او فرمود : با اين دست غذا نخورى و آب نياشامى و خدا تو را با ظالمين محشور نمايد . سپس آن بزرگوار كلاه خود را بدور انداخت و كلاه ديگرى بر سر نهاد و در حالى كه خسته بود عمامه بر روى آن بست . آن شخص كندى آمد و كلاه امام را كه از خز بود برداشت ، وى پس از واقعهء كربلا نزد زن خود آمد و خون آن كلاه را شستشو داد . زن او گفت : آيا چيزى را كه از پسر پيغمبر غارت كرده‌اى داخل خانهء من ميكنى ؟ از نزد من خارج شو ، خدا قبر تو را پر از آتش كند ! آن مرد خبيث پس از اين جنايت دچار بدترين فقر گرديد و دستهايش خشك\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nشد . در فصل زمستان از دستهايش خون ميريخت و در فصل تابستان نظير دو چوب خشك بودند .\r\nشيخ مفيد و سيد بن طاوس مينگارند : لشكر كفر چند لحظه‌اى مكث كردند و بسوى امام حسين باز گشتند و آن حضرت را احاطه نمودند . در اين موقع بود كه عبد اللَّه بن حسن بن على عليهم السلام كه كودكى بود و زنان خيمه او را نگاه داشته بودند خارج شد و در جنب امام حسين توقف كرد زينب دختر على عليه السلام خود را به عبد اللَّه رسانيد كه او را نگاه دارد . امام عليه السلام به وى فرمود : يا زينب او را نگاه دار .\r\nولى عبد اللَّه قبول نكرد و بشدت امتناع نمود و گفت : نه به خدا ، من از عموى خود مفارقت نخواهم كرد .\r\nابجر بن كعب و بقولى حرملة بن كاهل شمشيرى حوالهء امام حسين كرد .\r\nعبد اللَّه به او گفت : واى بر تو ! اى پسر زن خبيثه آيا عموى مرا ميكشى ؟ وى شمشير را حوالهء عبد اللَّه كرد . عبد اللَّه دست خود را سپر آن شمشير قرار داد . دستش به نحوى قطع شد كه به پوست آويزان گرديد . ناگاه آن كودك فرياد زد :\r\nيا اماه ! امام حسين او را گرفت و به خود چسبانيد و فرمود : اى پسر برادرم ! در مقابل اين مصيبتى كه دچار تو شد صبر كن و جزاى آن را خير بدان ، زيرا خدا تو را بپدران نيكو كارت ملحق خواهد كرد . سيد بن طاوس مينويسد : حرملة بن كاهل تيرى انداخت و او را در حالى كه در كنار عمويش حسين بود ذبح كرد .\r\nپس از اين جريان شمر بن ذى الجوشن به خيمهء امام حسين حمله كرد و آن را هدف نيزه قرار داد و گفت : آتش بياوريد تا من اين خيمه را با هر كسى كه در آن است بسوزانم ! امام حسين عليه السلام بشمر فرمود : اى پسر ذى الجوشن ! تو آتش ميطلبى كه اهل و عيال مرا بسوزانى ؟ خدا تو را به آتش بسوزاند . شبث ربعى آمد و شمر بن ذى الجوشن را از اين عمل ملامت كرد و شمر بازگشت .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nامام عليه السلام فرمود : يك پيراهن براى من بياوريد كه احدى در آن رغبت نكند . من آن پيراهن را زير لباسهايم قرار دهم كه ( پس از شهيد شدن ) بدنم برهنه نماند . يك پيراهن تنگ براى آن حضرت آوردند . فرمود : منظور من اين نيست ، اين لباس آن كسى است كه دچار ذلت شده باشد . سپس آن بزرگوار يك لباس كهنه گرفت و آن را سوراخ سوراخ كرد و در زير لباسهاى خود پوشيد .\r\nهنگامى كه آن حضرت شهيد شد آن پيراهن را هم از بدنش بغارت بردند . بعدا يك شلوار خواست و آن را سوراخ سوراخ نمود و پوشيد . بدين لحاظ آن را سوراخ سوراخ كرد كه آن را به يغما نبردند . ولى هنگامى كه شهيد شد آن را ابجر بن كعب بغارت برد و بدن آن حضرت را برهنه نهاد .\r\nدست‌هاى ابجر پس از اين عمل ناپسند در فصل تابستان نظير دو چوب خشك شدند و در فصل زمستان چرك و خون از آنها جريان داشت تا اينكه خداى توانا او را هلاك نمود .\r\nهنگامى كه بدن مبارك امام حسين بوسيلهء زخم و جراحات داغ شد و تيرها نظير خار خارپشت بر بدن مقدسش فرو رفتند صالح بن وهب مزنى با نيزه به نحوى بر تهيگاه آن حضرت زد كه آن امام مظلوم از اسب خود سقوط كرد و با طرف راست صورت خود روى زمين قرار گرفت و پس از آن برخاست . بعد از اين منظره بود كه زينب كبرا در حالى از خيمه خارج شد كه ميفرمود :\r\nوا اخاه ! وا سيداه ! وا اهل بيتاه ! ليت السماء اطبقت على الارض و ليت الجبال تدكدكت على السهل ! يعنى اى برادر من ، اى سيد و بزرگ من ، اى بزرگ اهل بيت من ، اى كاش آسمان به روى زمين فرو ميريخت ، اى كاش كوها متلاشى ميشدند و به روى زمين ميريختند .\r\nناگاه شمر فرياد زد : در بارهء اين مرد چه انتظارى ميبريد ؟ آن لشكر سفاك از هر طرف بر پسر پيغمبر خدا حمله كردند . زرعة بن شريك ضربتى بر او\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nزد كه او را از پاى در آورد . ناگاه شخص ديگرى به نحوى با شمشير بدوش مبارك آن حضرت زد كه با صورت به روى زمين افتاد . در آن موقع ناتوان شده بود ، ولى به زحمت و مشقت بر ميخواست و مىافتاد .\r\nپس از اين جريان بود كه سنان بن انس نخعى نيزه‌اى بگلوى مباركش زد و نيزه را خارج نموده آن را به استخوانهاى سينه مقدسش فرو برد . سپس سنان بن انس ملعون نيز تيرى بجانب آن حضرت انداخت كه بگلوى مباركش فرو نشست . آن بزرگوار سقوط كرد و نشست . امام حسين عليه السلام آن تير را از گلوى خود بيرون كشيد و دو كف دست خود را زير گلوى مبارك خود آورد .\r\nوقتى پر از خون ميشدند سر و محاسن مبارك خود را بوسيلهء آن خضاب ميكرد و ميفرمود : من با همين قيافه خدا را ملاقات ميكنم كه با خون خود خضاب كرده‌ام و حقم غصب شده است .\r\nعمر بن سعد به مردى كه در طرف راست او بود گفت : واى بر تو پياده شو و حسين را راحت كن ! خولى ( بفتح خاء ) ابن يزيد اصبحى بر آن مرد پيشدستى كرد كه سر مبارك امام حسين را جدا كند ولى بدنش دچار لرزه شد و نتوانست بعد از وى سنان بن انس نخعى پياده شد و با شمشير ضربه‌اى به حلق مبارك آن امام مظلوم زد و گفت : به خدا قسم من سر تو را جدا ميكنم ، در صورتى كه ميدانم پسر پيغمبر خدائى و از لحاظ پدر و مادر بهترين مردم ميباشى سپس سر مقدس آن حضرت را جدا كرد .\r\nروايت شده : اين سنان را مختار گرفت و انگشت‌هايش را يكى يكى قطع كرد . بعد از آن دست و پاهايش را بريد ، سپس ديگى را كه پر از روغن زيتون بود داغ نمود و او را در ميان آن انداخت . او همچنان بود تا بجهنم نازل شد .\r\nصاحب كتاب : مناقب و محمّد بن ابى طالب ميگويند : هنگامى كه امام حسين عليه السلام از جهاد ناتوان شد شمر بن ذى الجوشن بلشگر كفر فرياد زد : چرا مانده‌ايد ، در بارهء اين مرد چه انتظارى ميبريد ؟ در صورتى كه زخم و تيرها بدن\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاو را داغ كرده‌اند . بر او حمله كنيد ، مادرانتان در عزاى شما گريان شوند ! آن گروه ستمكيش از هر طرف به آن حضرت حمله‌ور شدند . حصين ( بضم حاء و فتح صاد ) ابن تميم تيرى به دهان مقدس او زد ! ابو ايوب غنوى تيرى به حلق مباركش زد ! زرعهء شريك تميمى ضربه‌اى به كتف وى زد . سنان بن انس نيزه‌اى به سينه مباركش زد . صالح بن وهب مزنى نيزه‌اى به پهلوى مباركش زد و آن حضرت از طرف راست صورت به روى زمين افتاد . پس از آن نشست و تير را از حلق خود بيرون آورد و عمر بن سعد نزديك آن حضرت آمد .\r\nحميد ( بضم حاء و فتح ميم ) ميگويد : زينب دختر على عليه السلام در حالى خارج شد كه گوشواره‌هايش متحرك بودند و ميگفت : اى كاش آسمان بر روى زمين خراب ميشد ، اى عمر سعد ! أ يقتل ابو عبد اللَّه و انت تنظر اليه ! ؟\r\nيعنى آيا جا دارد كه امام حسين كشته شود و تو به او نظر كنى ؟ اشكهاى ابن سعد به صورت و محاسن نحسش ميريخت ، ولى صورت خود را از زينب بر ميگردانيد . امام حسين عليه السلام در حالى نشسته بود كه جبهء خز پوشيده بود و لشكر از كشتن آن حضرت خوددارى مينمودند . شمر بن ذى الجوشن فرياد زد و گفت :\r\nواى بر شما ، راجع به حسين چه انتظارى داريد ؟ او را شهيد كنيد ، مادرانتان در عزاى شما گريه كنند . زرية بن شريك ضربه‌اى به كتف چپ آن حضرت زد و آن را جدا كرد ، سپس ضربه بدوش مباركش زد و از اطراف آن بزرگوار پراكنده شدند . امام حسين گاهى به صورت روى زمين افتاد و گاهى بر ميخواست .\r\nدر اين هنگام سنان نيزه‌اى به آن حضرت زد كه از پاى در آمد و به خولى گفت : سر حسين را جدا كن ! ولى دست او دچار رعشه شد و نتوانست . سنان به خولى گفت خدا بازوى تو را خورد و دست تو را جدا نمايد ! پس از اين جريان شمر لعين كه بدنش لك و پيس بود پياده شد و با پاى نحسش لگدى به آن مظلوم\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nزد كه او را بقفا انداخت و محاسن مقدس او را گرفت . امام حسين عليه السلام بشمر فرمود : تو همان لك و پيسه‌اى هستى كه من در عالم خواب ديدم . شمر گفت :\r\nآيا مرا به سگ‌ها تشبيه ميكنى ؟ در حالى كه با شمشير به حلق مبارك امام حسين ميزد ميگفت :\r\n 1 - اقتلك اليوم و نفسى تعلم * علما يقينا ليس فيه مزعم\r\n2 - و لا مجال لا و لا تكتم * ان اباك خير من تكلم \r\n1 - يعنى من امروز تو را ميكشم و نفس من يك نوع يقينى دارد كه شكى در آن نيست .\r\n2 - حتى مجال گفتن : نه در كار نيست و پوشيده نيست كه پدرت بهترين كسى است كه تكلم كرد .\r\nدر كتاب : مناقب از محمّد بن عمرو نقل مىكند كه گفت : ما با امام حسين در نهر كربلا بوديم . آن حضرت نظرى به شمر بن ذى الجوشن كه بدنش لك و پيس بود كرد و فرمود : اللَّه اكبر ! اللَّه اكبر ! خدا و رسول راست گفته‌اند . زيرا رسول خدا فرمود : گويا : من نظر ميكنم به سگ پيسه‌اى كه خون اهل بيت مرا مىليسد ! عمر بن سعد در غضب شد و بشخصى كه در طرف راستش بود گفت : واى بر تو ! پياده شو و حسين را راحت كن . سپس خولى بن يزيد اصبحى پياده شد و سر از بدن مبارك امام حسين عليه السلام برداشت . گفته شده : شمر و سنا بن انس در آن هنگامى كه امام حسين آخرين رمق را داشت و زبان خود را از تشنگى ميجويد و طلب آب ميكرد آمدند . شمر لعين با لگد به سينه آن بزرگوار زد و گفت : اى پسر ابو تراب ! آيا نه چنين است كه تو گمان ميكنى : پدرت لب حوض كوثر است و هر كسى را كه دوست دارد سيراب مينمايد ؟ پس تو نيز صبر كن تا از دست وى آب بگيرى . سپس به سنان گفت تا سر مبارك آن حضرت را\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاز قفا ببرد ولى سنان نپذيرفت و گفت : به خدا قسم من اين جنايت را نميكنم ، زيرا جدش حضرت محمّد صلّى اللَّه عليه و آله خصم من خواهد بود .\r\nشمر ملعون در غضب شد و پس از اينكه روى سينهء امام حسين نشست و محاسن شريف آن حضرت را گرفت تصميم گرفت آن حضرت را شهيد نمايد . امام عليه السلام پس از اينكه خنديد بشمر فرمود : مرا ميكشى و نميدانى چه كسى هستم ؟\r\nشمر گفت : من تو را كاملا ميشناسم . مادر تو فاطمهء زهراء ، پدرت على مرتضى جد تو محمّد مصطفى صلّى اللَّه عليه و آله و سلّم و دشمن تو على اعلى است ولى من با اين اوصاف تو را ميكشم و هيچ باكى ندارم . سپس آن جنايت كار تعداد دوازده ضربت به آن حضرت زد و سر مباركش را جدا كرد ! ابن شهر آشوب مينگارد : هنگامى كه امام حسين افتاده بود اسبش از آن بزرگوار حمايت ميكرد و بر سوارها حمله مينمود و آنان را از بالاى زمين به زير مىانداخت و ميكشت تا اينكه تعداد چهل نفر مرد را بدين كيفيت كشت . سپس خود را به خون امام حسين رنگين كرد و متوجه خيمه‌ها شد . آن حيوان در حالى آمد كه شيهه ميكرد و دست خود را به زمين ميكوبيد .\r\nسيد بن طاوس مينويسد : هنگامى كه امام حسين شهيد شد گرد و غبار شديد و تاريكى بجانب آسمان بلند شد كه با باد قرمزى همراه بود . آن گرد و غبار بقدرى شديد بود كه چشم و اثرى در آن ديده نميشد ! حتى آن گروه گمان كردند كه عذاب بر آنان نازل شده است ! لذا ساعتى مكث نمودند تا هوا روشن شد .\r\nهلال بن نافع ميگويد : من با اصحاب ابن سعد ايستاده بودم كه ناگاه شنيدم شخصى فرياد زد و گفت : ايها الامير ! اين شمر است كه حسين را كشته است .\r\nراوى ميگويد : من در ميان دو لشكر ايستاده بودم و امام حسين را ميديدم كه در حال جان دادن بود . به خدا قسم هرگز قتيلى را نديدم كه آغشته به خون خود باشد\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو از حسين عليه السلام نيكوتر و از نظر صورت نورانىتر باشد . نور صورت مبارك و زيبائى هيئت آن بزرگوار مرا از فكر شهيدشدنش منصرف كرده بود و در آن حال طلب آب ميكرد .\r\nشنيدم مردى به حسين ميگفت : تو آب نخواهى آشاميد تا اينكه وارد جهنم شوى و از آب جوش آن بياشامى ! امام حسين عليه السلام در جوابش فرمود : آيا من داخل جهنم ميشوم و از آب جوش آن مىآشامم ؟ ( نه اين طور نيست كه تو ميگوئى ) بلكه من بر جدم پيامبر خدا وارد ميشوم و با آن حضرت در خانه‌اش كه جايگاه صدق و نزد خداى مقتدر است ساكن ميشوم و از آبى مىآشامم كه هيچ گونه تغييرى ننموده است . بعدا از اين عملى كه شما نسبت به من مرتكب شديد و اين كارى كه با من انجام داديد به آن حضرت شكايت مينمايم .\r\nراوى ميگويد : كليهء آن گروه از اين سخن خشمناك شدند و گويا : خدا در قلب احدى از آنان رحمى قرار نداده باشد و در حالى سر مبارك امام حسين را جدا كردند كه با آنان تكلم ميكرد و من از قلت رحم آنان تعجب كردم ! ! به ايشان گفتم : به خدا قسم كه من هرگز بر هيچ امرى با شما اجتماع نخواهم كرد .\r\nسپس آن گروه سفاك آمدند و لباسهاى حسين را به يغما بردند . پيراهن آن حضرت را اسحاق بن حويهء حضرمى برد . هنگامى كه آن را پوشيد بدنش لك و پيس شد و موى بدنش ريخت . روايت شده : تعداد يك صد و ده و اندى سوراخ تير و نيزه و ضربه به پيراهن امام حسين عليه السلام يافت شد . شلوار آن بزرگوار را ابجر بن كعب تميمى بغارت برد . روايت شده كه وى به علت فلج شدن پاهايش زمين گير شد . عمامهء آن مظلوم را اخنس بن مرثد بن علقمهء حضرمى به يغما برد و گفته شده : جابر بن يزيد اودى آن را ربود ، هنگامى كه عمامهء آن بزرگوار را بسر بست ديوانه شد و بنا بر روايت غير سيد بن طاوس دچار مرض خوره گرديد .\r\nزره آن حضرت را مالك بن بشير كندى برد و ديوانه شد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nسيد بن طاوس مينويسد : نعلين‌هاى امام حسين را اسود بن خالد بغارت برد .\r\nانگشتر آن حضرت را بجدل بن سليم كلبى برد . وى انگشت آن بزرگوار را با انگشتر قطع كرد ! همين بجدل بود كه مختار او را گرفت و دست و پايش را قطع نمود . سپس او را همچنان گذاشت تا به خون خود غلطيد و مرد . قطيفهء خز امام حسين را قيس بن اشعث برد . زرهء كوتاه آن بزرگوار را عمر بن سعد برد .\r\nهنگامى كه عمر بن سعد كشته شد مختار آن زره را بقاتل عمر كه ابو عمره بود داد . شمشير آن حضرت را جميع ( بضم جيم و فتح ميم ) ابن خلق ازدى و گفته شده :\r\nآن را مردى از بنى تميم برد كه او را اسود بن حنظله ميگفتند . در روايت ابن سعد ميگويد : شمشير حسين عليه السلام را قلافس نهشلى برد . محمّد بن زكريا اضافه كرده كه آن شمشير بعدا بدست دختر حبيب بن بديل افتاد . اين شمشيرى كه به يغما رفت ذو الفقار نبود . زيرا ذو الفقار با ما بقى ذخيره‌هاى نبوت و امامت ميباشند . راويان آنچه را كه ما گفتيم تصديق كرده‌اند ! راوى ميگويد : كنيزكى از طرف خيمه‌هاى امام عليه السلام آمد و مردى به او گفت : اى كنيز آقاى تو يعنى امام حسين كشته شد . آن كنيز ميگويد : من در حالى كه صيحه ميزدم بسرعت نزد بانوى خودم بازگشتم . آنان در مقابل من برخاستند و فرياد زدند . راوى ميگويد : آن گروه غارتگر در غارت كردن خيمه‌هاى آل رسول صلّى اللَّه عليه و آله مسابقه نهادند . كار غارتگرى آنان به جائى رسيد كه چادر زنان را از سر آنان بغارت مىبردند . دختران پيغمبر خدا شروع بگريه و زارى كردند و براى فراق ياوران و عزيزان خود شروع بناله و ندبه نمودند .\r\nحميد بن مسلم ميگويد : زنى را از قبيلهء : بكر بن وائل ديدم كه با شوهرش در ميان لشكر ابن سعد بودند . هنگامى كه آن گروه نابكار بطور ناگهانى داخل خيمه‌هاى زنان امام حسين شدند و مشغول غارت اموال گرديدند شمشيرى بدست گرفت و متوجه خيمه‌ها گرديد و فرياد زد : اى آل بكر بن وائل ! آيا جا دارد هستى دختران پيغمبر خدا به يغما برود ؟ فرمانروائى نيست مگر براى خدا ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاى خونخواهان پيغمبر اسلام ! شوهرش آن زن را گرفت و به طرف جايگاه خود بازگردانند .\r\nراوى ميگويد : سپس آن گروه نابكار زنان را از خيمه خارج كردند و خيمه‌ها را طعمهء آتش قرار دادند . دختران پيغمبر خدا در حالى خارج شدند كه برهنه ، لباس ماتم پوشيده ، پا برهنه ، گريان و در حال اسيرى و ذلت بودند ، ميگفتند : شما را به خدا ما را به قتلگاه حسين ببريد . وقتى زنان به اجساد شهيدان نظر كردند صيحه مىزدند و به صورت خود ميزدند .\r\nراوى مىگويد : به خدا قسم زينب دختر على عليه السلام را ديدم براى حسين ناله و ندبه ميكرد و با صدائى حزين و قلبى اندوهناك فرياد ميزد :\r\nوا محمداه صلى عليك مليك السماء ، هذا حسين مرمل بالدماء ، مقطع - الاعضاء و بناتك سبايا .\r\nيعنى اى جد بزرگوار صلوات پادشاه آسمان بر تو باد . اين حسين تو مىباشد كه آغشته بخونها است . اعضايش قطعه قطعه شده است . و دختران تو اسير شده‌اند ، شكايت كردن به خدا و محمّد مصطفى و على مرتضى و حمزهء سيد الشهداء وظيفهء ما است . وا محمّداه اين حسين تو مىباشد كه عريان است و باد صبا بر جسدش ميوزد و قتيل زنازادگان شده است . آه از حزن و غم و اندوه من ! امروز جدم پيغمبر خدا از دنيا رفته ، اى اصحاب محمّد ! اينان فرزندان مصطفى هستند كه نظير اسيران رانده ميشوند .\r\nدر بعضى از روايات مينگارند كه آن بانو فرمود : يا محمّد صلّى اللَّه عليه و آله دختران تو اسير شده‌اند : فرزندانت شهيد گرديده‌اند . باد صبا بر اجسادشان ميوزد ، اين حسين تو است كه سرش از قفا جدا شده ، عمامه و ردايش بغارت رفته است .\r\nپدرم بفداى آن كسى كه لشكرش در روز دو شنبه به تاراج رفت . پدرم بفداى آن شخصى كه ريسمان خيمه‌اش پاره پاره شد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبابى من لا هو غائب فيرتجى ، و لا جريج فيداوى ! بابى من نفسى له الفداء ، بابى المهموم حتى قضى ، بابى العطشان حتى مضى ؟ بابى من شيبته تقطر بالدماء .\r\nيعنى پدرم بفداى آن شخص غائبى كه اميد بازگشت او در كار نيست .\r\nآن مجروحى كه زخمهايش مداوا نميشود . پدرم بفداى آن كسى كه جان من فداى او است . پدرم بفداى آن شهيدى كه از محاسن شريفش خون مىچكيد .\r\nپدرم بفداى آن كسى كه جد او رسول خداى آسمان است . پدرم بفداى آن شهيدى كه سبط پيامبر هدايت است . پدرم بفداى محمّد مرتضى باد ، پدرم بفداى خديجهء كبرا باد . پدرم بفداى على مرتضى باد . پدرم بفداى فاطمهء زهرا باد كه بزرگ كليهء زنان است . پدرم بفداى آن كسى باد كه آفتاب از برايش بازگشت تا نماز خواند .\r\nراوى ميگويد : به خدا قسم كه زينب كليهء دشمن و دوست را گريان نمود بعدا سكينه جسد امام حسين را در بر گرفت . سپس گروهى از اعراب اجتماع كردند و او را از جسد مقدس پدرش جدا نمودند .\r\nپس از اين جريان ابن سعد ياران خود را صدا زد : كيست كه برود و پشت حسين را پايمال سم ستور نمايد . تعداد ده نفر از آن گروه سفاك براى اين كار داوطلب شدند كه نام آنان بدين شرح است :\r\n1 - اسحاق بن حويه ( بضم حاء و فتح واو ) همان كسى است كه پيراهن امام حسين را بتاراج برد .\r\n2 - اخنس بن مرثد 3 - حكيم بن طفيل سنبسى .\r\n4 - عمرو بن صبيح ( بضم صاد و فتح باء ) صيداوى .\r\n5 - رجاء بن منقذ عبدى 6 - سالم بن خيثمهء جعفى 7 - واحظ بن ناعم 8 - صالح بن وهب جعفى 9 - هانى بن ثبيت ( بضم ثاء و فتح باء ) حضرمى .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n10 - اسيد ( بضم همزه و فتح سين ) بن مالك . اينان جسد مقدس امام حسين عليه السلام را به نحوى پايمال سم ستور نمودند كه پشت و سينهء مباركش را كوفتند و ريز ريز كردند . آنان پس از اين عمل نزد ابن زياد آمدند و اسيد كه يكى از آن ده نفر بود اين شعر را خواند .\r\n نحن رضضنا الظهر بعد الصدر * بكل يعبوب شديد الاسر \r\nيعنى مائيم كه سينهء حسين را بعد از پشتش بوسيلهء اسبان تنومند و سريع - السير ريز ريز نموديم . ابن زياد گفت : شما كيانيد ؟ گفتند : ما همان افرادى هستيم كه پشت حسين را بوسيلهء اسبان خود به نحوى كوفتيم كه استخوانهاى سينه‌اش را در هم شكستيم . ابن زياد جايزهء مختصرى به آنان داد .\r\nابو عمرو زاهد ميگويد : هنگامى كه بحسب و نسب اين ده نفر بررسى كرديم ديديم كليهء آنان زنا زاده بودند . اينان همان افرادى بودند كه مختار آنان را گرفت و ميخ آهنين روى دست و پاهاشان كوبيد . سپس بدنشان را به نحوى پايمال سم اسبها نمود كه بدرك اسفل نازل شدند .\r\nمؤلف گويد : آنچه در اين باره مورد اعتماد من است اين است : بعدا از روايت كتاب كافى معلوم مىشود كه آنان نتوانستند بدن آن حضرت را پايمال سم اسب نمايند .\r\nصاحب كتاب : مناقب و محمّد بن ابى طالب مينويسند : به اتفاق روايات امام حسين عليه السلام در روز عاشورا دهم ماه محرم سنهء - 61 - قمرى در سن پنجاه و چهار سال و شش ماه نيم شهيد شد و اسب آن حضرت از ميان لشكر ابن سعد دويد كه دستگير نشود و آمد پيشانى خود را بخوان آن بزرگوار رنگين نمود . سپس بسرعت متوجه خيمه‌ها شد . وقتى نزد خيمه آمد همچنان بانگ ميزد و سر خود را به زمين مىكوبيد تا مرد .\r\nموقعى كه نظر خواهران و دختران و اهل و عيال امام حسين عليه السلام به آن اسب\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nافتاد و ديدند راكب ندارد صدا بگريه و وا ويلا بلند كردند . ام كلثوم دست خود را بالاى سر خويش نهاد و فرياد زد : وا محمّداه ، وا جداه ، وا نبياه ، وا ابا القاسماه ، وا علياه ، وا جعفراه ، وا حمزتاه ، وا حسناه ! ! اين حسين است كه برهنه و عريان در كربلا افتاده است . سرش از قفا جدا شده . عمامه و ردايش بتاراج رفته است سپس آن بانو غش كرد و افتاد .\r\nپس از اين جريان دشمنان خدا آمدند و در اطراف خيمه جمع شدند شمر نيز با آنان بود . شمر گفت : داخل خيمه شويد و لباس زنان را بغارت ببريد آن قوم نابكار داخل خيمه شدند و آنچه كه در خيمه بود تاراج كردند ، تا اينكه گوشوارهء ام كلثوم خواهر امام حسين را ربودند و گوش وى را پاره كردند كار غارتگرى آن گروه به جائى رسيده بود كه زنان لباس و چادر خود را با فعاليت شديد بر سر خود نگاه ميداشتند تا بر آن تاراجگران غالب ميشدند .\r\nقيس بن اشعث قطيفهء امام حسين را ربود - و بعدا او را قيس القطيفه ميناميدند .\r\nنعلين‌هاى آن حضرت را شخصى از بنى اود برد كه او را اسود ميگفتند . سپس آن تاراجگران لباس و زر و زيور و حله‌ها و شتران را به يغما بردند .\r\nمؤلف گويد : در بعضى از كتب ديد كه فاطمهء صغرا ميگويد : من بر در خيمه ايستاده بودم و به پدرم و اصحاب او نگاه ميكردم كه با بدن‌هاى بىسر نظير قربانيها بر روى رمل افتاده‌اند و اسبان بر فراز اجسادشان جولان ميزدند . من با خودم فكر ميكردم كه آيا بعد از پدرم از دست بنى اميه چه بر سر ما خواهد آمد ! ؟ آيا ما را بقتل ميرسانند ، يا اسير ميكنند ؟\r\nناگاه ديدم مردمى كه بر اسب خود سوار است زنان را با كعب نيزهء خود ميراند و آن زنان به يك ديگر پناهنده ميشدند . كليهء چادر و دستبند زنان را ربوده بودند . آن زنان فرياد ميزدند : وا جداه ، وا ابتاه ، وا عليا ، وا قلة ناصراه ، وا حسناه ! ! آيا فريادرسى نيست كه بفرياد ما برسد ، آيا كسى نيست كه از ما\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nدفاع نمايد ! ؟ قلب من از اين منظرهء دلخراش دچار خفقان شد و اعضايم بلرزه افتادند . لذا از خوف اينكه مبادا آن مرد نزد من بيايد از طرف راست و چپ خود را به عمه‌ام ام كلثوم ميرساندم .\r\nمن در همين حال بودم كه ناگاه ديدم آن مرد متوجه من گرديد . من از او فرار كردم - گمان ميكردم كه از دست او سالم خواهم بود . ناگاه ديدم وى مرا دنبال كرد و من از خوف او از خود بى خود شدم ، ناگاه ديدم كعب نيزه در ميان كتف من قرار گرفته است ! من به صورت به روى زمين سقوط كردم و او گوشم را پاره كرد و گوشواره و مقنعهء مرا غارت كرد و خونها همچنان به صورت و سر من فرو ميريختند و آفتاب سرم را ميگداخت .\r\nسپس آن مرد بسوى خيمه‌ها برگشت و من همچنان غش كرده بودم .\r\nناگاه ديدم عمه‌ام نزد من آمد و در حالى كه گريه مىكند ميگويد برخيز تا برويم ، من نميدانم بر سر دختران و برادر عليل تو چه آمده است ، من برخاستم و گفتم :\r\nاى عمه ؟ آيا پارچه‌اى هست كه من سر خود را از نظر بينندگان بوسيلهء آن بپوشانم ؟ فرمود : دختر جان ! عمه‌ات مثل تو مىباشد ! من نگاه كردم و سر او را نيز باز ديدم ، پشت او بوسيلهء ضربه سياه شده بود . وقتى ما بسوى خيمه باز گشتيم ديدم هستى آن را بتاراج برده‌اند و برادرم على بن الحسين بر او در افتاده است ! از كثرت تشنگى و گرسنگى و مرض طاقت نشستن ندارد - ما براى او و او براى ما گريه ميكرديم .\r\nشيخ مفيد از حميد بن مسلم نقل مىكند كه گفت : ما رفتيم تا به على بن الحسين رسيديم كه روى فرشى افتاده بود . و بشدت مريض بود . گروهى از رجاله كه با شمر بودند به او گفتند : اين شخص عليل را نمىكشى ! ؟ من گفتم : سبحان اللَّه آيا جا دارد كه كودكان هم كشته شوند ؟ اين شخص كودك است . همين بيمارى كه دارد او را كافى خواهد بود من همچنان دفاع ميكردم تا شمر را از كشتن وى منصرف نمودم . وقتى عمر بن سعد آمد زنان به صورت او فرياد زدند و گريه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nكردند ! عمر به ياران خود گفت : مبادا احدى از شما داخل خيمه‌هاى اين زنان شويد و متعرض جوان مريض شويد . زنان از عمر بن سعد خواستند : آنچه را كه بتاراج برده‌اند مسترد نمايند تا بدن خود را بوسيلهء آنها بپوشانند . عمر گفت :\r\nهر كس هر چه از ايشان بغارت برده است به ايشان باز گرداند . به خدا قسم احدى از آنان چيزى باز نگردانيد سپس ابن سعد چند نفر از آن افرادى را كه همراه خود داشت .\r\nموكل خيمه‌هاى زنان و على بن الحسين عليهما السلام قرار داد و گفت : مواظب باشيد كه احدى از آنان خارج نشود و كسى ايشان را آزار ندهد .\r\nمحمّد بن ابى طالب مينويسد : سپس عمر بن سعد سر مبارك امام حسين عليه السلام را روز عاشورا بوسيلهء خولى ( بفتح خاء ) ابن يزيد اصبحى و حميد بن مسلم براى ابن زياد فرستاد . سپس دستور داد تا سر ما بقى ياران آن حضرت را قطع كردند و آنها را بوسيلهء شمر بن ذى الجوشن بجانب كوفه فرستاد . ابن سعد آن روز را تا فردا ظهر در كربلا توقف نمود . مقتولين لشكر خود را جمع كرد و بر جنازهء آنان نماز خواند و اجسادشان را به خاك سپرد . ولى جسد مقدس امام حسين و اصحاب آن مظلوم همچنان برهنه و عريان افتاده بودند .\r\nهنگامى كه لشكر بسوى كوفه رفتند اهل غاضريه كه از بنى اسد بودند آمدند بر اجساد مقدس شهيدان كربلا نماز خواندند و آنان را دفن كردند .\r\nابن شهر آشوب مينويسد : براى اكثر شهداى كربلا قبرهائى يافت ميشد و پرندگان سفيدى را مىديدند .\r\nمحمّد بن ابى طالب مينگارد : روايت شده كه تعداد رأس امام حسين و يارانش - 87 - رأس بود . قبيله‌هاى دشمن آن سرها را بين خود تقسيم كرده بودند تا بدين وسيله نزد ابن زياد و يزيد مقرب و محبوب شوند . قبيلهء كنده تعداد سيزده سر آوردند كه صاحب آنان قيس بن اشعث بود . قبيلهء هوازن كه صاحب آنان شمر بود دوازده سر و بروايت ابن شهر آشوب تعداد بيست سر آوردند . قبيلهء تميم\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nتعداد هفده سر و بنا بروايت ابن شهر آشوب تعداد نوزده سر آوردند . قبيلهء بنى اسد تعداد شانزده سر و بروايت ابن شهر آشوب تعداد - 9 - سر آوردند . قبيلهء مذحج تعداد هفت سر آوردند . ما بقى مردم تعداد سيزده سر آوردند . ابن شهر آشوب مينويسد : ما بقى لشكر تعداد - 9 - سر آوردند ولى او نامى از قبيلهء مذحج نبرده است . سپس ميگويد : تعداد كليهء سرها به هفتاد رأس ميرسد . بعد از اين ميگويد : اهل حرم امام حسين عليه السلام را به اسيرى بردند غير از شهر بانو - زيرا آن بانو خود را در فرات تلف كرد .\r\nابن شهر آشوب و محمّد بن ابى طالب مىنويسند : در بارهء تعداد مقتولين اهل بيت اختلاف است . اكثر نويسندگان مىگويند : تعداد آنان - 27 - نفر بودند بدين شرح : هفت نفر از بنى عقيل كه نام آنان بدين قرار است :\r\n1 - مسلم كه در كوفه شهيد شد . 2 - و 3 - جعفر و عبد الرحمن كه پسران عقيل بودند 4 - و 5 - محمّد بن مسلم و عبد اللَّه بن مسلم 6 - جعفر بن محمّد بن عقيل 7 - محمّد بن ابو سعيد بن عقيل . ابن شهر آشوب عون و محمّد را كه فرزندان عقيل بودند و سه نفر از فرزندان جعفر بن ابى طالب را بر آنان اضافه نموده كه نامشان : محمّد بن عبد اللَّه بن جعفر و عون اكبر بن عبد اللَّه و عبيد اللَّه بن عبد اللَّه بود .\r\nتعداد - 9 - نفر از فرزندان حضرت على بن ابى طالب عليه السلام بودند بدين شرح :\r\n1 - امام حسين 2 - عباس و گفته شده : پسرش محمّد بن عباس 3 - عمر بن على 4 - عثمان بن على 5 - جعفر بن على 6 - ابراهيم بن على 7 - عبد اللَّه بن على كه اصغر بود . 8 - محمّد بن على كه اصغر بود . 9 - ابو بكر كه در كشته شدن وى شك و ترديد است .\r\nتعداد چهار نفر از فرزندان امام حسن بودند بدين شرح :\r\n1 - ابو بكر 2 - عبد اللَّه 3 - قاسم و گفتهء شده : بشر 4 - گفته شده :\r\nعمر كه صغير بود .\r\nتعداد شش نفر از فرزندان امام حسين بودند ولى در تعداد آنان اختلاف است\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبدين شرح : 1 - على اكبر 2 - ابراهيم 3 - عبد اللَّه 4 - محمّد 5 - حمزه 6 - على 7 - جعفر 8 - عمر 9 - زيد . عبد اللَّه همان بود كه در كنار امام حسين ذبح شد .\r\nصاحب كتاب : مناقب غير از على و عبد اللَّه را ذكر نكرده است . او حمزه و ابراهيم و زيد را كه پسران ابو طالب بودند ذكر نكرده است .\r\nابن شهر آشوب ميگويد : گفته شده : على اصغر ابن على عليه السلام براى اينكه مريض بود كشته نشد . و گفته شده : مردى از بنى دارم تيرى به او زد و او را كشت ابو الفرج مينويسد : تعداد كليهء افرادى كه در كربلا از فرزندان ابى طالب شهيد شدند غير از آن افرادى كه در بارهء آنان اختلاف است بيست و دو نفر مرد بودند . ابن نما مينگارد : راويان گفته‌اند : هر گاه نزد امام محمّد باقر عليه السلام از قتل امام حسين عليه السلام سخنى بميان مياورديم آن بزرگوار ميفرمود : تعداد هفده نفر از آنان را كشتند . كه كليهء ايشان از بطن فاطمه بودند يعنى فاطمه بنت اسد كه مادر حضرت امير بود .\r\n3 - مؤلف گويد : شيخ در كتاب : مصباح از عبد اللَّه بن سنان نقل مىكند كه گفت : من در روز عاشورا بحضور حضرت امام جعفر صادق عليه السلام مشرف شدم و آن بزرگوار را ديدم كه رنگش تغيير نموده و اشكهايش نظير لؤلؤ از چشمان مقدسش فرو ميريزد ، من گفتم : يا بن رسول اللَّه براى چه گريانى ؟ خدا چشمان تو را گريان نكند ! در جوابم فرمود : مگر تو غافلى ، آيا نميدانى كه حسين بن على عليه السلام در يك چنين روزى دچار مصيبت گرديد . گفتم : اى آقاى من ، روزه گرفتن روز عاشورا چه صورت دارد ؟ فرمود : روزه بگير ، ولى شب نيت آن را نكن . افطار كن ولى نه از روى شماتت . يك روز كامل را روزه نگير : بلكه يك ساعت ابعد از نماز ظهر يك شربت آب بياشام ، زيرا در يك چنين وقت بود كه جنگ و جدال از آل رسول دست برداشت و ابتلاء آنان خاتمه يافت . در صورتى كه تعداد سى جنازه از مردان ايشان روى زمين افتاده بود و اين مصيبت براى پيامبر خدا صلّى اللَّه عليه و آله خيلى\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nناگوار بود . اگر آن روز رسول خدا در دنيا زنده مىبود شخصا در عزاى آنان مىنشست .\r\nراوى ميگويد : امام جعفر صادق عليه السلام بقدرى گريه كرد كه محاسن شريفش بوسيلهء اشگهايش تر شد . سپس فرمود : خداى سبحان نور را در روز جمعه در اولين روز ماه رمضان آفريد و ظلمت را در روز چهارشنبه كه روز عاشورا بود خلق كرد ، يعنى روز دهم ماه محرم الحرام . و براى هر كدام طريقى قرار داد الى آخره .\r\nصاحب كتاب : مناقب از حسن بصرى روايت مىكند كه گفت : تعداد شانزده نفر از مردان اهل بيت امام حسين با آن حضرت كشته شدند كه در روى زمين نظيرى نداشتند . بنا بروايت ديگرى تعداد هفده نفر از آنان كشته شد .\r\nابن شهر آشوب مىگويد : افرادى كه در حملهء اولى از ياران امام حسين كشته شدند عبارت بودند از : نعيم ( بضم نون ) ابن عجلان ، عمران بن كعب بن حارث اشجعى ، حنظلة بن عمرو شيبانى ، قاسط بن زهير كنانة بن عتيق ، عمرو ابن مشيعه ، ضرغامة بن مالك ، عامر بن مسلم ، سيف بن مالك نميرى ، عبد الرحمن ارحبى ، مجمع عائذى ، حباب بن حارث ، عمرو جندعى ، جلاس بن عمرو راسبى ، سواد بن ابى حمير فهمى ، عمار بن ابى سلامهء دالانى ، نعمان بن عمر راسبى ، زاهر بن عمرو مولاى ابن حمق ، جبلة بن على ، مسعود بن حجاج ، عبد اللَّه بن عروهء غفارى زهير بن بشير خثعمى ، عمار بن حسان ، عبد اللَّه بن عمير ، مسلم بن كثير ، زهير بن سليم ، عبد اللَّه و عبيد اللَّه پسران زيد بكرى ، تعداد ده نفر از غلامان امام حسين ، و دو نفر از غلامان حضرت على بن ابى طالب عليه السلام .\r\nمؤلف گويد : اكنون آن زيارت نامه‌اى را كه سيد در كتاب : اقبال نوشته و حاوى نام و قسمتى از شرح حال شهيدان است ذكر ميكنيم .\r\nدر كتاب سابق الذكر مينگارد : در سال - 252 - قمرى توقيعى از ناحيهء مقدسهء ( امام زمان عجل اللَّه فرجه عليه السلام ) بدست شيخ محمّد بن غالب اصفهانى رسيد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nدر آن موقع پدر من وفات يافت و من نوجوانى بودم . من نوشتم و اجازهء زيارت امام حسين و زيارت ساير شهداء را خواستم ، از طرف او در جوابم اين طور خارج شد :\r\nبسم اللَّه الرحمن الرحيم\r\nهر گاه خواستى شهيدان كربلا را زيارت كنى پائين قبر امام حسين عليه السلام كه قبر على اكبر است توقف كن و صورت خود را مقابل قبله قرار بده ، زيرا حومهء شهداء رضوان اللَّه عليهم آنجا است . سپس به حضرت على بن الحسين عليه السلام اشاره كن و بگو :\r\nالسلام عليك يا اول قتيل من نسل خير سليل ، من سلالة إبراهيم الخليل ، صلى اللَّه عليك و على أبيك ، إذ قال فيك : قتل اللَّه قوما قتلوك يا بنى ! ما اجرأهم على الرحمن ، و على انتهاك حرمة الرسول على الدنيا بعدك العفا ، كأنى بك بين يديك ماثلا ، و للكافرين قاتلا قائلا :\r\n أنا على بن الحسين بن على * نحن و بيت اللَّه أولى بالنبى\r\nأطعنكم بالرمح حتى ينثنى * أضربكم بالسيف أحمى عن أبى\r\nضرب غلام هاشمى عربى * و اللَّه لا يحكم فينا ابن الدعى \r\nحتى قضيت نحبك ، و لقيت ربك ، أشهد أنك أولى بالله و برسوله ، و إنك ابن رسوله ، و حجته و أمينه و ابن حجته و أمينه حكم اللَّه على قاتلك مرة بن منقذ بن النعمان العبدى - لعنة اللَّه و أخزاه و من شركه في قتلك ، و كانوا عليك ظهيرا ، أصلاهم اللَّه جهنم\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو ساءت مصيرا ، و جعلنا اللَّه من ملاقيك ، و مرافقى جدك و ابيك و عمك و اخيك ، و امك المظلومة ، و أبرأ الى اللَّه من اعدائك اولى الجحود ، و السلام عليك و رحمة اللَّه و بركاته .\r\nالسّلام على عبد اللَّه بن الحسين ، الطفل الرضيع ، المرمى الصريع المتشحّط دما ، المصعّد دمه في السّماء ، المذبوح بالسّهم في حجر أبيه لعن اللَّه راميه حرملة بن كاهل الأسدى و ذويه .\r\nالسّلام على عبد اللَّه بن أمير المؤمنين ، مبلى البلاء ، و المنادى بالولاء . في عرصة كربلا ، المضروب مقبلا و مدبرا ، لعن اللَّه قاتله هانئ بن ثبيت الحضرمىّ .\r\nالسّلام على أبى الفضل العباس بن أمير المؤمنين ، المواسى أخاه بنفسه . الاخذ لغده من أمسه ، الفادى له ، الواقى السّاعى إليه بهائه المقطوعة يداه - لعن اللَّه قاتله يزيد بن الرّقاد الجهنىّ ، و حكيم بن الطفيل الطائيّ .\r\nالسّلام على جعفر بن أمير المؤمنين ، الصّابر بنفسه محتسبا ، و النّائى عن الأوطان مغتربا ، المستسلم للقتال ، المستقدم للنّزال ، المكثور بالرّجال ، لعن اللَّه قاتله هانئ بن ثبيت الحضرمىّ .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nالسلام على عثمان بن أمير المؤمنين ، سمى عثمان بن مظعون ، لعن اللَّه راميه بالسّهم خولىّ بن يزيد الأصبحىّ الايادىّ ، و الأبانىّ الدّارىّ « 1 »  .\r\nالسّلام على محمّد بن أمير المؤمنين ، قتيل الأبانىّ الدّارىّ « 2 »  لعنه اللَّه ، و ضاعف عليه العذاب الاليم ، و صلى اللَّه عليك يا محمّد و على أهل بيتك الصّابرين .\r\nالسّلام على أبى بكر بن الحسن بن علىّ الزّكيّ الولىّ ، المرمىّ بالسّهم الرّدى ، لعن اللَّه قاتله عبد اللَّه بن عقبة الغنوى .\r\nالسّلام على عبد اللَّه بن الحسن الزّكى ، لعن اللَّه قاتله و راميه حرملة بن كاهل الأسدىّ .\r\nالسّلام على القاسم بن الحسن بن على ، المضروب [ على 
  ] هامته المسلوب لامته ، حين نادى الحسين عمّه ، فجلّى عليه عمّه كالصّقر ، و هو يفحص برجليه التّراب ، و الحسين يقول : « بعدا لقوم قتلوك ، و من خصمهم يوم القيامة جدّك و أبوك » .\r\nثم قال : « عزّ و اللَّه على عمّك أن تدعوه فلا يجيبك ، أو أن يجيبك و أنت قتيل جديل فلا ينفعك ، هذا و اللَّه يوم كثر واتره\r\n\r\n","description":"","footnote":" ( 1 ) يريد رجلا من بنى أبان بن دارم .  ( 2 ) يريد رجلا من بنى أبان بن دارم . ","page_name":" 98 ","page_number":98},
  {"content":"\r\n\r\nو قل ناصره . جعلنى اللَّه معكما يوم جمعكما ، و بوّأنى مبوّأ كما ، و لعن اللَّه قاتلك عمر بن سعد بن [ عروة بن 
  ] نفيل الازدى ، و أصلاه جحيما ، و أعدّ له عذابا أليما .\r\nالسّلام على عون بن عبد اللَّه بن جعفر الطّيّار في الجنان ، حليف الايمان ، و منازل الأقران ، النّاصح للرّحمن ، التّالى للمثانى و القرآن لعن اللَّه قاتله عبد اللَّه بن قطبة النبهانىّ .\r\nالسّلام على محمّد بن عبد اللَّه بن جعفر ، الشاهد مكان أبيه ، و التّالى لأخيه ، و واقيه ببدنه ، لعن اللَّه قاتله عامر بن نهشل التّميمىّ .\r\nالسّلام على جعفر بن عقيل ، لعن اللَّه قاتله و راميه بشر بن حوط الهمدانىّ .\r\nالسّلام على عبد الرحمن بن عقيل ، لعن اللَّه قاتله و راميه عثمان بن خالد بن أشيم الجهنى « 1 »  .\r\nالسّلام على القتيل بن القتيل : عبد اللَّه بن مسلم بن عقيل ، و لعن اللَّه قاتله عامر بن صعصعة [ و قيل أسد بن مالك 
  ] .\r\nالسّلام على أبى عبيد اللَّه بن مسلم بن عقيل ، و لعن اللَّه قاتله و راميه عمرو بن صبيح الصّيداويّ .\r\n\r\n","description":"","footnote":" ( 1 ) في بعض النسخ : عمر بن خالد بن أسد ، و هو تصحيف . ","page_name":" 99 ","page_number":99},
  {"content":"\r\n\r\nالسّلام على محمّد بن أبى سعيد بن عقيل ، و لعن اللَّه قاتله لقيط ابن ناشر « 1 »  الجهنىّ .\r\nالسّلام على سليمان مولى الحسين بن أمير المؤمنين ، و لعن اللَّه قاتله سليمان بن عوف الحضرمىّ .\r\nالسّلام على قارب مولى الحسين بن علىّ .\r\nالسّلام على منجح مولى الحسين بن علىّ .\r\nالسّلام على مسلم بن عوسجة الاسدىّ ، القائل للحسين و قد أذن له في الانصراف : أ نحن نخلّى عنك ؟ و بم نعتذر عند اللَّه من أداء حقّك ، لا و اللَّه حتّى أكسر في صدورهم رمحى هذا ، و أضر بهم بسيفى ما ثبت قائمه في يدى ، و لا أفارقك ، و لو لم بكن معى سلاح أقاتلهم به لقذفتهم بالحجارة ، و لم أفارقك حتى أموت معك .\r\nو كنت أوّل من شرى نفسه ، و أوّل شهيد شهد للَّه و قضى نحبه ففزت و رب الكعبة ، شكّر اللَّه استقدامك و مواساتك إمامك ، إذ مشى إليك و أنت صريع ، فقال : يرحمك اللَّه يا مسلم بن عوسجة و قرأ : «  فَمِنْهُم مَن قَضى نَحْبَه وَ مِنْهُم مَن يَنْتَظِرُ وَ ما بَدَّلُوا تَبْدِيلًا  » لعن اللَّه المشتركين في قتلك : عبد اللَّه الضّبابى ، و عبد اللَّه بن خشكارة\r\n\r\n","description":"","footnote":" ( 1 ) لقيط بن ياسر خ ل . ","page_name":" 100 ","page_number":100},
  {"content":"\r\n\r\nالبجليّ ، و مسلم بن عبد اللَّه الضّبابىّ .\r\nالسّلام على سعد بن عبد اللَّه الحنفى ، القائل للحسين و قد أذن له في الانصراف : لا و اللَّه لا نخلّيك حتى يعلم اللَّه أنا قد حفظنا غيبة رسول اللَّه صلّى اللَّه عليه و آله فيك ، و اللَّه لو أعلم أنّى أقتل ثم أحيا ثم أحرق ثم أذرى و يفعل بى ذلك سبعين مرّة ما فارقتك ، حتّى ألقى حمامى دونك و كيف أفعل ذلك و إنّما هى موتة أو قتلة واحدة ، ثم هى بعدها الكرامة الّتى لا انقضاء لها أبدا .\r\nفقد لقيت حمامك ، و واسيت إمامك ، و لقيت من اللَّه الكرامة في دار المقامة ، حشرنا اللَّه معكم في المستشهدين ، و رزقنا مرافقتكم في أعلى علّيّين .\r\nالسّلام على بشر بن عمر الحضرمىّ ، شكّر اللَّه لك قولك للحسين و قد أذن لك في الانصراف : أكلتنى إذن السّباع حيّا إن فارقتك و أسأل عنك الرّكبان ، و أخذ لك مع قلّة الأعوان ، لا يكون هذا أبدا .\r\nالسّلام على يزيد بن حصين الهمدانّى المشرقىّ القارى ، المجدّل بالمشرفىّ . السّلام على عمر بن كعب الأنصارى .\r\nالسّلام على نعيم بن عجلان الأنصارى .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nالسّلام على زهير بن القين البجليّ ، القائل للحسين و قد أذن له في الانصراف : لا و اللَّه لا يكون ذلك أبدا ، أترك ابن رسول اللَّه أسيرا في يد الأعداء ، و أنجو ؟ لا أرانى اللَّه ذلك اليوم .\r\nالسّلام على عمرو بن قرظة الأنصارىّ . السّلام على حبيب بن مظاهر الاسدىّ . السّلام على الحرّ بن يزيد الرّياحىّ .\r\nالسّلام على عبد اللَّه بن عمير الكلىّ .\r\nالسّلام على نافع بن هلال بن نافع البجليّ « 1 »  المرادىّ .\r\nالسّلام على أنس بن كاهل الأسدىّ .\r\nالسّلام على قيس بن مسهر الصيداوى .\r\nالسلام على عبد اللَّه و عبد الرحمن ابنى عروة بن حراق الغفاريّين .\r\nالسّلام على جون بن حوىّ مولى أبى ذرّ الغفارىّ .\r\nالسّلام على شبيب بن عبد اللَّه النهشلىّ . السّلام على الحجاج بن زيد السّعدىّ . السّلام على قاسط و كرش « 2 »  ابنى ظهير التّغلبيّين .\r\nالسّلام على كنانة بن عتيق . السّلام على ضرغامة بن مالك .\r\n\r\n","description":"","footnote":" ( 1 ) هو في الطبرى ج 6 ص 253 و كامل ابن الاثير ج 4 ص 29 و البداية ج 8 ص 184 « الجملى » نسبة الى جمل بن كنانة .  ( 2 ) كردوس خ ل . ","page_name":" 102 ","page_number":102},
  {"content":"\r\n\r\nالسّلام على حوىّ بن مالك الضبعىّ . السّلام على عمرو بن ضبيعة [ الضّبعىّ 
  ] . السّلام على زيد بن ثبيت القيسىّ .\r\nالسّلام على عبد اللَّه و عبيد اللَّه ابنى يزيد بن ثبيت القيسى .\r\nالسّلام على عامر بن مسلم . السّلام على قعنب بن عمرو التّمرىّ .\r\nالسّلام على سالم مولى عامر بن مسلم . السّلام على سيف بن مالك .\r\nالسّلام على زهير بن بشر الخثعمىّ . السّلام على زيد بن معقل الجعفىّ .\r\nالسّلام على الحجاج بن مسروق الجعفىّ .\r\nالسّلام على مسعود بن الحجاج و ابنه . السّلام على مجمع بن عبد اللَّه العائذىّ . السّلام على عمّار بن حسّان بن شريح الطّائىّ .\r\nالسّلام على حباب بن الحارث السّلمانىّ الازدىّ .\r\nالسّلام على جندب بن حجر الخولانىّ . السّلام على عمر بن خالد الصيداوىّ . السّلام على سعيد مولاه . السّلام على يزيد بن زياد بن مهاصر الكندىّ . السّلام على زاهد مولى عمرو بن الحمق الخزاعىّ . السّلام على جبلة بن علىّ الشيبانىّ .\r\nالسّلام على سالم مولى بنى المدنيّة الكلبىّ . السّلام على أسلم ابن كثير الأزدى الأعرج . السّلام على زهير بن سليم الأزدى .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nالسّلام على قاسم بن حبيب الأزدىّ . السّلام على عمر بن جندب الحضرمىّ . السّلام على أبى ثمامة عمر بن عبد اللَّه الصّائدىّ .\r\nالسّلام على حنظلة بن سعد الشّبامىّ . السّلام على عبد الرّحمن ابن عبد اللَّه بن الكدر الأرحبىّ . السّلام على عمّار بن أبى سلامة الهمدانىّ . السّلام على عابس « 1 »  بن أبى شبيب الشّاكرىّ .\r\nالسّلام على شوذب مولى شاكر . السّلام على شبيب بن الحارث ابن سريع . السّلام على مالك بن عبد بن سريع .\r\nالسّلام على الجريح المأسور سوار ابن أبى حمير الفهمى الهمدانى .\r\nالسّلام على المرتّب معه عمرو بن عبد اللَّه الجندعىّ .\r\nالسّلام عليكم يا خير أنصار . السّلام عليكم بما صبرتم فنعم عقبى الدّار ، بوّأكم اللَّه مبوّأ الأبرار ، أشهد لقد كشف اللَّه لكم الغطاء ، و مهّد لكم الوطاء ، و أجزل لكم العطاء ، و كنتم عن الحق غير بطاء . و أنتم لنا فرطاء ، و نحن لكم خلطاء في دار البقاء .\r\nو السّلام عليكم و رحمة اللَّه و بركاته\r\n\r\n","description":"","footnote":" ( 1 ) في الاصل : عائش . ","page_name":" 104 ","page_number":104},
  {"content":"\r\n\r\n4 - مسعودى در كتاب : مروج الذهب مينويسد : امام حسين عليه السّلام با تعداد هزار سوار از اهل بيت و اصحاب خود و تعداد صد نفر پياده وارد كربلا شد . آن حضرت همچنان جهاد ميكرد تا اينكه مردى از قبيلهء مذحج متصدى قتل آن بزرگوار شد . آن حضرت در سن - 55 - سالگى شهيد شد ، گفته شده : در سن - 59 - سالگى كشته شد اقوال ديگرى نيز هست . در آن روز كه آن بزرگوار شهيد گرديد جاى تعداد - 33 - نيزه و - 34 - ضربه در بدن مباركش يافت شد . زرعة بن شريك تميمى لعين ضربه‌اى به كتف چپ آن حضرت زد . سنان بن انس نخعى لعنة اللَّه عليه نيزه‌اى به آن امام معصوم زد و پس از اينكه پياده شد سر مباركش را جدا كرد فقط اهل كوفه متصدى قتل آن حضرت شدند و اهل شام در اين امر حضور نداشتند تعداد افرادى كه با امام حسين كشته شدند 87 - نفر بود . تعداد نفراتى كه از ابن سعد در جنگ با حسين كشته شدند - 88 - نفر بود .\r\n5 - در كتاب : غيبت نعمانى از امام محمّد باقر عليه السّلام روايت مىكند كه فرمود :\r\nمؤمنين در دنيا مبتلا ميشوند . سپس خداى عليم آنان را نزد خود امتيازى ميدهد خدا مؤمنين را از بلاء و تلخىهاى دنيوى امان نداده است ، ولى آنان را از كورى و شقاوت عالم آخرت امان داده است . سپس فرمود : امام حسين عليه السّلام جنازهء بعضى از شهيدان را روى يك ديگر مىنهاد و ميفرمود : شهيدان ما شهيدان پيامبران و آل ايشان مىباشند .\r\n6 - در كتاب : خرائج از امام محمّد باقر عليه السلام روايت مىكند كه فرمود : امام حسين قبل از اينكه كشته شود به اصحاب خود ميفرمود : پيغمبر خدا صلّى اللَّه عليه و آله و سلّم به من فرمود : اى پسر عزيزم ! تو به زودى بسوى عراق رانده خواهى شد . زمين عراق همان زمينى است كه پيامبران و اوصياى آنان در آن با يك ديگر ملاقات كردند .\r\nآن زمين را عمور ميخوانند . تو در آن زمين شهيد خواهى شد و گروهى هم با تو شهيد مىشوند كه درد نيزه و شمشير را احساس نمىكنند . سپس اين آيه را تلاوت كرد :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n قُلْنا يا نارُ كُونِي بَرْداً وَ سَلاماً عَلى إِبْراهِيم  « 1 »  جنگ براى تو و يارانت سرد و سلامت خواهد شد . سپس امام حسين به اصحاب خود فرمود : مژده باد شما را ، گر چه دشمنان ما را مىكشند ولى ما بر پيامبر خود صلّى اللَّه عليه و آله وارد خواهيم شد . سپس من بقدرى كه خدا بخواهد مكث خواهم نمود ! بعدا اول كسى كه زمين برايش شكافته و او خارج مىشود من خواهم بود .\r\nمن با حضرت امير عليه السلام و قيام حضرت قائم و زنده بودن پيامبر خدا صلّى اللَّه عليه و آله خارج خواهم شد . سپس افرادى از آسمان از طرف خدا نزد من مىآيند كه هرگز در زمين نازل نشده‌اند .\r\nجبرئيل ، ميكائيل ، اسرافيل ، گروهى از ملائكه بر من نازل خواهند شد حضرت محمّد و على و من و برادرم و جميع آن افرادى كه خدا بر آنان منت نهاده بوسيلهء شترانى از نور كه احدى از مخلوقين بر آنها سوار نشده فرود ميائيم . پس از اين جريان حضرت محمّد صلى اللَّه عليه و آله پرچم خود را به اهتزاز مياورد و آن را با شمشير خود بقائم ما ميدهد .\r\nسپس ما آنچه را كه خدا بخواهد مكث مينمائيم . بعدا خداى توانا چشمه‌اى از روغن و چشمه‌اى از آب و چشمه‌اى از شير در مسجد كوفه خارج مىكند . پس از اين جريان امير المؤمنين شمشير پيغمبر خدا را به من ميدهد و مرا بسوى مشرق و مغرب زمين ميفرستد ، من به هيچ يك بر نميخورم مگر اينكه خون او را ميريزم هيچ بتى را نمىبينم مگر اينكه آن را مىسوزانم ، تا اينكه به هند ميرسم و آن را فتح مىنمايم ! دانيال و يوشع خارج ميشوند و به حضرت امير مىگويند : خدا و رسول راست گفته‌اند . سپس ايشان با تعداد هفتاد مرد بسوى بصره ميروند و دشمنان خود را مىكشند . گروهى بجانب روم اعزام مىشوند و خداى توانا پيروزى را\r\n\r\n","description":"","footnote":" ( 1 ) سوره : انبياء ، آيه - 69 - يعنى ما به آتش گفتيم سرد و سلامت باش براى آن حضرت ابراهيم - مترجم . ","page_name":" 106 ","page_number":106},
  {"content":"\r\n\r\nنصيب آنان مينمايد .\r\nبعدا من هر حيوانى را كه خدا گوشت آن را حرام كرده مىكشم تا اينكه در روى زمين غير از گوشت طيب و طاهر چيزى نباشد . من بر يهود و نصارا و سائر ملل اسلام شمشير را عرضه مىكنم و آنان را بين اسلام و شمشير مخير مىنمايم هر كسى از آنان اسلام بياورد منت بر او ميگذارم و هر كسى كه از اسلام بيزار باشد خدا خون او را خواهد ريخت .\r\nهيچ مردى از شيعيان ما روى زمين نيست مگر اينكه خدا ملكى ميفرستد تا خاك را از روى او پاك نمايد . زنان و مقام و منزلت او را در بهشت به وى معرفى نمايد - در روى زمين شخص كور و زمين‌گير و مبتلائى نخواهد بود مگر اينكه خدا بوسيلهء ما اهل بيت بلا را از او بر طرف مىكند . بقدرى بركت از آسمان به زمين نازل مىشود كه شاخهء درخت از زيادى ميوه مىشكند ! ميوهء زمستانى در تابستان و ميوه تابستانى در زمستان خورده مىشود . همين است معناى قول خداوند سبحان كه مىفرمايد :\r\n وَ لَوْ أَن أَهْل الْقُرى آمَنُوا وَ اتَّقَوْا لَفَتَحْنا عَلَيْهِم بَرَكات مِن السَّماءِ وَ الْأَرْض وَ لكِن كَذَّبُوا فَأَخَذْناهُم بِما كانُوا يَكْسِبُون  « 1 »  سپس خداى رؤف كرامتى به شيعيان ما عطا مىكند كه چيزى در زمين بر آنان پنهان نخواهد بود . حتى اينكه مردى از ايشان تصميم مىگيرد كه علم اهل بيت خود را بداند آنان را از آنچه را مىدانند آگاه مينمايد .\r\n7 - در كتاب : امالى صدوق از امام محمّد باقر عليه السّلام روايتى را نقل مىكند كه در اثناء روايت دوم همين باب گذشت .\r\n8 - در كتاب امالى شيخ نيز روايتى را نقل مىكند كه در اثناء روايت دوم\r\n\r\n","description":"","footnote":" ( 1 ) سورهء اعراف ، آيهء - 96 - يعنى اگر اهل كتاب ايمان مياوردند و با تقوا ميشدند ما بركاتى از آسمان و زمين براى آنان ميداديم . ولى ايشان تكذيب نمودند و ما آنان را بواسطهء اعمال ناپسندشان مؤاخذه كرديم - مترجم . ","page_name":" 107 ","page_number":107},
  {"content":"\r\n\r\nگذشت .\r\n9 - صدوق در كتاب : امالى از فاطمه بنت الحسين روايت مىكند كه گفت : لشكر ابن سعد در خيمه‌هاى ما ريختند . من در آن موقع دختر كوچكى بودم و يك جفت خلخال طلا در پايم بود . ناگاه ديدم مردى در حالى كه گريه مىكند آن خلخال‌ها را از پاى من بيرون مىآورد ! من به او گفتم : اى دشمن خدا ! پس چرا گريه مىكنى ! ؟ گفت : چگونه گريه نكنم در صورتى كه دارم خلخال‌هاى دختر پيغمبر را غارت مىكنم . گفتم : پس چرا غارت مىكنى ! ؟ گفت : ميترسم ديگرى بيايد و اين خلخال را ببرد ! ! فاطمه مىگويد : غارتگران يزيد آنچه را كه در خيمه‌هاى ما بود بتاراج بردند . حتى چادرها را از سرما مىبردند .\r\n10 - در كتاب احتجاج مينگارد : هنگامى كه لشكر كفر امام حسين را محاصره نمودند آن بزرگوار بر اسب خود سوار شد و پس از اينكه مردم را ساكت نمود و حمد و ثناى خداى را بجاى آورد فرمود : اى گروه نابكار مرده و نابود شويد هلاك و سرنگون گرديد ! در آن موقعى كه از ما يارى خواستيد ما شما را بسرعت يارى كرديم . اكنون شما آن شمشيرى را كه در دست ما بود تيز كرده برخ خود ما مىكشيد . شما آتشى را براى ما روشن مىكنيد كه ما آن را براى دشمنان شما و دشمنان خودمان شعله‌ور نموديم . شما اكنون براى دشمنى با دوستان خود اجتماع كرديد و دستى شديد براى دشمنان خود شديد . بدون عدالتى كه در ميان شما افشاء كنند يا آرزوئى كه از شما بر آورند ، يا گناهى كه ما نسبت بشما كرده باشيم .\r\nچرا وا ويلاها نصيب شما نشود ! زيرا شما بما خوش نداريد . شمشير در غلاف ، يا كشيده است ، قلب آرام است ، رأى محكم نيست . ولى شما نظير ملخ‌هاى كوچك براى بيعت با ما سرعت كرديد و مثل پروانه‌اى كه دور شمع بگردد براى بيعت ما آمديد . ولى سپس به علت سفاهت و گمراهى بيعت ما را شكستيد . هلاك و نابود شويد بت‌ها يعنى يزيدهاى اين امت و بقعهء احزاب ، و آن افرادى كه قرآن را پشت سر انداختند ، سنت‌هاى پيامبر خدا را خاموش و تعطيل نمودند . همان\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nافرادى كه با استهزاكنندگان برادرى كردند ، آن گروهى كه قرآن را افسانه و بهتان قرار دادند ، معصيت‌كاران امت‌ها ، همان افرادى كه از زنا بوجود آمدند و خود را به حسب و نسبى پيوستند . حتما بد است آنچه را كه براى خود پيشاپيش فرستادند ، سخط و غضب خدا بر آنان خواهد بود و هميشه در عذاب خواهند بود .\r\nآيا شما از اين گونه افراد پشتيبانى ميكنيد و ما را تنها ميگذاريد ؟ آرى و اللَّه بىوفائى در ميان شما معروف است ، اصل و ريشهء شما از بىوفائى روئيده شده و عروق شما بوسيلهء آن پرورش يافته ، شما براى شخص ناظر خبيث‌ترين درخت و براى شخص غاصب خبيث‌ترين لقمه مىباشيد . آگاه باشيد كه لعنت خداى بر ظالمين باد ، همان ظالمينى كه عهد و قسم خود را پس از تأكيد مىشكنند در صورتى كه شما خدا را براى خود كفيل قرار داديد .\r\nآگاه باشيد زنازاده كه پسر زنازاده است مرا بين شمشير كشيدن و ذلت قرار داده است . هيهات است براى او ! هيهات كه من ذلت را بپذيرم !\r\nابى اللَّه ذلك ، و رسوله و المؤمنون ، و جدود طهرت ، و حجور طابت لم نؤثر طاعة اللئام على مصارع الكرام !\r\nيعنى خدا : رسول ، مؤمنين ، آباء و اجدادى كه طيب و طاهر بودند ، دامن مادرانى كه پاك و پاكيزه بودند اين موضوع را نمىپذيرند كه ما طاعت افراد ناكس و لئيم را بر قتلگاه‌هاى مردان گرامى مقدم بداريم . آگاه باشيد كه من با اين عدهء قليل و دشمنان كثيرى كه دارم و بىياور مىباشم اين طريق را خواهم رفت . سپس به اين شعر متمثل شد و فرمود :\r\n فان نهزم فهزامون قدما * و ان نهزم فغير مهزمينا \r\nيعنى اگر ما دشمن را شكست دهيم از قديم الايام اين افتخار را داشته‌ايم .\r\nو اگر شكست بخوريم فرار نخواهيم كرد .\r\n11 - در تفسير : على بن ابراهيم از امام جعفر صادق عليه السلام روايت مىكند\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكه فرمود : منهال بن عمرو با امام زين العابدين عليه السلام ملاقات كرد و به آن حضرت گفت : يا بن رسول اللَّه ! حال شما چگونه است ؟ فرمود : واى بر تو ! آيا براى تو معلوم نيست كه حال من چگونه است ؟ حال ما در ميان اين گروه نظير حال بنى اسرائيل است كه در ميان آل فرعون بودند . اينان پسران و مردان ما را سر مىبرند و زنان ما را زنده ميگذارند حضرت على را كه بعد از حضرت محمّد بهترين مردم است بر فراز منبرها لعنت مىكنند ! بدشمنان ما مال و شرافت عطا مىشود . ولى كسى كه دوست ما باشد حقير و حق او پايمال مىشود . مؤمنين دائما اين طور بوده‌اند .\r\nعجم هميشه حق عرب را اين طور مىشناخت كه حضرت محمّد صلّى اللَّه عليه و آله و سلّم از عرب است . قريش بر عرب فخريه مىكرد كه حضرت محمّد از اين قبيله است . عرب به عجم فخريه مىكرد كه حضرت محمّد از ملت عرب است . ولى حال ما آل محمّد اين است كه حقى براى ما شناخته نمىشود . آرى حال ما اين طور است .\r\n12 - در كتاب : ثواب الاعمال از عمرو بن قيس مشرقى روايت مىكند كه گفت : من و پسر عمويم در قصر بنى مقاتل بحضور حضرت امام حسين مشرف شديم و سلام كرديم . پسر عمويم به آن بزرگوار گفت : يا ابن رسول اللَّه ! اين رنگى كه به محاسن شريف تو مىنگرم و رنگ خضاب يا رنگ طبيعى آن است ؟\r\nفرمود : رنگ خضاب مىباشد پيرى بما بنى هاشم زود اثر مينمايد . سپس متوجه ما شد و فرمود : آيا براى يارى من آمده‌ايد ؟ من گفتم : من مردى هستم مسن و مقروض و عيالوار . امانت‌هائى از مردم در دست من مىباشد و نمىدانم حال من چگونه خواهد شد . دوست ندارم امانت مردم ضايع شود . عمويم نيز همين جواب را داد امام حسين عليه السلام بما فرمود : پس از اين سرزمين خارج شويد كه صداى استغاثهء مرا نشنويد و سواد لشكر مرا ننگريد . زيرا كسى كه صداى استغاثه ما را بشنوند ، يا سياهى لشكر ما را بنگرد و جواب ما را نگويد و بفرياد ما نرسد بر خدا لازم مىشود\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاو را برو در آتش جهنم بيندازد .\r\n13 - در كتاب : بصائر الدرجات از همزة بن حمران روايت مىكند كه گفت :\r\nما نزد امام جعفر صادق عليه السلام سخنى از خروج امام حسين و تخلف محمّد بن حنفيه بميان آورديم . امام صادق عليه السلام فرمود : اى حمزه ! من در اين باره مطلبى را براى تو ميگويم كه بعد از اين مجلس راجع به اين موضوع پرسشى نكنى وقتى امام حسين متوجه سفر شد كاغذى خواست و در آن نوشت :\r\nبسم اللَّه الرّحمن الرّحيم از طرف حسين بن على بسوى بنى هاشم ، اما بعد : كسى كه از شما به من ملحق شود كشته خواهد شد . و كسى كه تخلف كند فاتح نخواهد شد و السلام .\r\n14 - در كتاب : كافى از امام جعفر صادق عليه السلام روايت مىكند كه فرمود : امام حسين يك روز قبل از روز ترويه « 1 »  از مكه متوجه عراق شد . در صورتى كه مشغول عمره بود .\r\n15 - نيز در همان كتاب از امام جعفر صادق روايت مىكند كه فرمود :\r\nكسى كه عمرهء تمتع بجا مىآورد با حج مرتبط است . شخصى كه عمره بجا مياورد هر گاه از عمره فراغت حاصل كند هر جا كه بخواهد ميتواند برود . زيرا امام حسين عليه السلام در ماه ذى حجة عمره بجاى آورد و در روز ترويه متوجه عراق شد در صورتى كه مردم متوجه منا شده بودند . عمره در ماه ذى حجه براى كسى كه قصد حج را ندارد مانعى نخواهد داشت .\r\n16 - در كتاب : كامل الزياره از ابو سعيد روايت مىكند كه گفت : در آن موقعى كه عبد اللَّه بن زبير با امام حسين در خلوت تكلم نمود و سخن آنان طولانى شد امام حسين متوجه مردم گرديد و به آنان فرمود : اين مرد يعنى ابن زبير\r\n\r\n","description":"","footnote":" ( 1 ) روز ترويه روز هشتم ماه ذى حجه است - مترجم . ","page_name":" 111 ","page_number":111},
  {"content":"\r\n\r\nبه من مىگويد : تو نظير يكى از كبوتران حرم باش . در صورتى كه اگر من در فاصلهء يك ذراع از حرم كشته شوم براى من محبوبتر است از اينكه در يك وجب فاصلهء با آن شهيد شوم . اگر در كربلا كشته شوم برايم محبوبتر است از اينكه در مكه شهيد گردم .\r\n17 - نيز در همان كتاب از امام جعفر صادق عليه السلام روايت مىكند كه فرمود :\r\nعبد اللَّه بن زبير به امام حسين گفت : اگر تو وارد مكه شوى در حرم امن خدا خواهى بود . امام عليه السلام در جوابش فرمود : ما احترام حرم خدا را از بين نميبريم و اين عمل را انجام نميدهم كه بوسيلهء ما حرمت آن ضايع شود . اگر من بر فراز تپهء سرخ كشته شوم برايم محبوب‌تر است كه در حرم خدا شهيد شوم .\r\n18 - در كتاب : كامل الزياره از امام محمّد باقر عليه السلام روايت مىكند كه فرمود :\r\nامام حسين يك روز قبل از روز ترويه ( كه معناى آن را قبلا نگاشتيم ) از مكهء معظمه خارج شد و عبد اللَّه بن زبير بدنبال آن حضرت رفت و گفت : يا ابا عبد اللَّه موسم حج فرا رسيده تو حج را رها ميكنى و به طرف عراق ميروى ! فرمود : اى پسر زبير اگر من در كنار فرات كشته شوم برايم محبوب‌تر است از اينكه در آستانهء كعبه شهيد گردم .\r\n19 - نيز در كتاب سابق الذكر از صادق آل محمّد صلّى اللَّه عليه و آله و سلّم روايت مىكند كه فرمود : امام حسين در آن روزى كه دچار مصيبت شده بود به اصحاب خود فرمود :\r\nبراى كشته شدن شما اجازه داده شده است . پس با تقوا و صابر باشيد .\r\n20 - نيز در همان كتاب از امام صادق نقل مىكند كه فرمود : امام حسين نماز صبح را با يارانش خواند و به آنان فرمود : خدا در بارهء كشته شدن شما اجازه داده است پس لازم است كه صبر كنيد .\r\n21 - نيز در كتاب : كامل الزيارة از حسين بن ابو العلاء نقل مىكند كه گفت : قسم به حق آن كسى كه عرش را رفعت داده است پدرت برايم گفت :\r\nتعداد اصحاب امام حسين نه يكى كم و نه يكى زياد مىشود . اين امت در حق آنان\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nظلم مىكنند همانطور كه بنى اسرائيل ظلم كردند . امام حسين در روز شنبه كه عاشورا بود شهيد شد - 22 - نيز در همان كتاب نظير روايت - 19 - را كه گذشت روايت كرده است .\r\n23 - نيز در كتاب سابق الذكر نظير روايت - 13 - را ذكر مىكند كه قبلا گذشت .\r\n24 - در كتاب : كامل الزياره از امام جعفر صادق عليه السلام روايت مىكند كه فرمود : هنگامى كه امام حسين از عقبة البطن بالا رفت به اصحاب خود فرمود :\r\nمن خودم را مقتول مىبينم . گفتند : براى چه يا ابا عبد اللَّه ! فرمود : براى اين خوابى كه ديده‌ام . گفتند : چه خوابى ؟ فرمود : سگهائى را ديدم كه مرا مىگزيدند بيشتر از همه سگى بود كه ابلق بود .\r\n25 - نيز در همان كتاب از حضرت امام حسين عليه السلام روايت مىكند كه فرمود : قسم به حق آن خدائى كه جان حسين بن على در دست قدرت او است سلطنت براى بنى اميه گوارا نخواهد شد مگر اينكه مرا بكشند - آنان قاتل منند ، اگر مرا بقتل برسانند با يك ديگر نماز نمىخوانند ، و عطاء را در راه خدا نميگيرند حقا كه اولين قتيل اين امت من و اهل بيتم هستيم . قسم به حق آن خدائى كه جان حسين بدست قدرت او است تا چشم شخصى از بنى هاشم در روى زمين باز باشد قيامت قيام نخواهد كرد .\r\n26 - در كتاب : كامل الزياره از محمّد بن على عليه السلام روايت مىكند كه گفت :\r\nوقتى امام حسين تصميم گرفت وارد مدينه شود ( يا از آن خارج شود ) « 1 »  زنان بنى عبد المطلب آمدند و شروع به نوحه و ندبه كردند . وقتى امام حسين عليه السلام از\r\n\r\n","description":"","footnote":" ( 1 ) عبارت عربى اين است :\r\nلما هم الحسين بالشخوص الى المدينه :\r\nاگر كلمهء :\r\nشخوص به كلمهء من يا عن متعدى شود به معناى خروج از مكانى است . ولى اگر به الى متعدى شود به معناى ورود در مكانى است . شايد در اينجا بجاى كلمهء الى كلمهء من يا كلمهء عن بوده است و اللَّه العالم مترجم ","page_name":" 113 ","page_number":113},
  {"content":"\r\n\r\nاز ميان آنان عبور كرد به ايشان فرمود : من شما را به خدا قسم مىدهم كه اين امر را ظاهر نمائيد . زيرا معصيت خدا و رسول است . آنان گفتند : پس ما گريه و زارى خود را براى چه كسى نگاه داريم ؟ اين روز براى ما نظير آن روزى است كه پيغمبر خدا ، على مرتضى ، فاطمهء زهراء ، رقيه ، زينب و ام كلثوم عليهم السلام از دنيا رفتند . تو را به خدا قسم مىدهم از موت . خدا ما را فداى تو كند ! اى حبيب نيكوكارانى كه فعلا از اهل قبور بشمار ميروند .\r\nيكى از عمه‌هاى امام حسين در حالى كه گريان بود آمد و گفت : يا حسين شاهد باش من شنيدم كه جن‌ها براى تو نوحه مىكردند و ميگفتند :\r\n 1 - و ان قتيل الطف من آل هاشم * اذل رقابا من قريش فذلت\r\n2 - حبيب رسول لم يك فاحشا * ابانت مصيبتك الا نوف و جلت \r\n1 - يعنى حقا شهيد كربلا كه از آل هاشم است گردن‌هاى قريش را ( بوسيلهء شهيد شدن خود ) ذليل كرد و آنان ذليل شدند .\r\n2 - حسين كه حبيب رسول خدا است بد زبان نبود . مصيبت تو شخصيت بزرگ را جدا كرد و بزرگ شد .\r\n27 - در كتاب : خرائج مينگارد : از جمله معجزات امام حسين عليه السلام اين است : هنگامى كه آن بزرگوار تصميم گرفت به طرف عراق برود ام سلمه به آن حضرت گفت : مرو به طرف عراق ، زيرا من از پيامبر اسلام صلى اللَّه عليه و آله شنيدم مىفرمود : پسرم حسين در زمين عراق كشته خواهد شد . و آن تربتى را كه رسول خدا به من داده در يك شيشه‌اى جاى داده‌ام .\r\nامام حسين در جوابش فرمود : به خدا قسم من كشته خواهم شد . اگر به طرف عراق نروم نيز مرا خواهند كشت . اگر دوست دارى قتلگاه خود و يارانم را به تو نشان دهم . سپس آن حضرت دستى به صورت ام سلمه كشيد و خدا جلو چشم وى را بقدرى باز كرد كه كليهء آنها را ديد . بعدا امام حسين تربتى برداشت و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبه‌ام سلمه داد كه از همان تربت بود . آن را در ميان شيشه ديگرى نهاد و به‌ام سلمه فرمود : هر گاه ديدى اين تربت به خون تبديل شد بدان كه من شهيد شده‌ام .\r\nام سلمه ميگويد : وقتى روز عاشورا فرا رسيد و من بعد از ظهر به آن دو شيشه نظر كردم ديدم پر از خون شده‌اند ! من از اين منظره شروع بصيحه كردم .\r\nدر آن روز هيچ سنگ و ريگى را بلند نمىكردند مگر اينكه خون تازه در زير آن يافت ميشد ! نيز از جمله معجزات امام حسين عليه السلام اين است كه امام زين العابدين عليه السلام ميفرمايد : در آن شبى كه پدرم صبح آن شهيد شد آن حضرت در ميان اصحاب خود برخاست و فرمود : اين گروه مرا ميخواهند ، نه شما را ، اگر مرا بكشند بشما كارى ندارند .\r\nپس شما خود را نجات دهيد ! من بيعت خود را از گردن شما برداشتم .\r\nزيرا اگر شما فردا صبح با من باشيد عموما كشته خواهيد شد . ايشان گفتند :\r\nما تو را رها نخواهيم كرد . بعد از تو زندگى نمىخواهيم . امام فرمود : كليهء شما كشته خواهيد شد و از شما احدى نجات پيدا نمىكند . و همانطور شد كه آن حضرت خبر داده بود .\r\n28 - در كتاب : ارشاد از حضرت على بن الحسين روايت مىكند كه فرمود :\r\nما با امام حسين خارج شديم . آن حضرت در هر منزلى كه پياده ميشد و از هر منزلى كه حركت ميكرد حضرت يحيى بن زكريا و شهادت او را ياد آور ميشد .\r\nيك روز آن بزرگوار فرمود : يكى از موضوعاتى كه بىارزشى دنيا را ثابت مىكند اين است كه سر مبارك يحيى بن زكريا بعنوان هديه براى زنى از زنان بد عمل بنى اسرائيل فرستاده شد ؟ ! امام حسين عليه السلام در روز شنبه ، دهم محرم الحرام سنهء - 61 - قمرى ، بعد از نماز ظهر در حالى از دنيا رفت كه شهيد ، مظلوم ، تشنه ، صابر و در انتظار ثواب پروردگار بود . سن امام حسين در آن روز - 57 - سال بود . مدت هفت سال\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nسال با جد بزرگوارش حضرت محمّد بود . مدت سى سال با پدرش بود . مدت ده سال با برادرش امام حسن بود . مدت امامت و خلافتش بعد از امام حسن يازده سال بود .\r\nامام حسين با حناء و وسمه خضاب ميكرد . آن بزرگوار در حالى شهيد شد كه رنگ خضاب از دو طرف صورتش خارج شده بود .\r\n29 - در تفسير : امام حسن عسكرى عليه السلام ميفرمايد : هنگامى كه امام عليه السلام با آن افرادى كه در لشكرش بودند آن اشخاصى را كه آن حضرت را كشتند و سر مباركش را حمل كردند امتحان كرد بلشكر خود فرمود : من بيعت خود را از شما برداشتم . به قبيله و دوستان خويشتن ملحق شويد . نيز به اهل بيت خود فرمود : من بيعت خود را از شما هم برداشتم ، شما حق داريد كه از من مفارقت نمائيد . زيرا شما براى اينكه تعداد و قواى لشكر كفر زياد است طاقت مبارزهء آنان را نداريد مقصود اين گروه غير از من نيست ، شما مرا با ايشان واگذاريد . زيرا خداى توانا مرا يارى مىكند ، مرا از نظر نيكوى خود واگذار نمىكند . همچنان كه اين عادت را نسبت به نياكان ما داشته است .\r\nلشكر امام عليه السلام از آن حضرت مفارقت كردند . ولى اهل بيت و اقرباء آن بزرگوار نپذيرفتند ، بلكه گفتند : ما از تو جدا نخواهيم شد تا اينكه آنچه تو را محزون مىكند ما را هم محزون كند . هر مصيبتى دچار تو مىشود دچار ما هم بشود اگر ما با تو باشيم خيلى به خدا نزديك تريم .\r\nامام حسين فرمود : اگر شما هم اين طور خويشتن را آماده كرده‌ايد كه من كرده‌ام پس بدانيد كه خداى رؤف منزل و مقام‌هاى شريفى به بندگانى عطا مىكند كه ناملايمات و مشكلات دنيوى را تحمل مىكنند . خداى سبحان به من و به نياكان من كه من باقيمانده آنان ميباشم كرامات مخصوصى عطا كرده است كه با وجود آنها تحمل مشكلات براى من سهل و آسان است . براى شما هم قسمتى از اين كرامات خدا خواهد بود . بدانيد كه دنيا چه شيرين و چه تلخ نظير خوابى است كه انسان ببيند . آگاه شدن در آخرت است . كسى رستگار است كه در آخرت رستگار و كسى شقى است كه در آخرت شقى باشد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n30 - على بن اسباط در كتاب : نوادر خود از حضرت امام محمّد باقر عليه السلام روايت مىكند كه فرمود : پدر بزرگوارم در آن روزى كه پدرش امام حسين عليه السلام شهيد شد دچار درد شكم بود و در ميان خيمه بود من ميديدم كه دوستان ما چگونه با او آمد و رفت ميكردند . آب بدنبالش مىبردند او گاهى بر ميمنهء لشكر و گاهى بر ميسرهء و گاهى بر قلب آن حمله مينمود . آن حضرت را به نحوى كشتند كه رسول خدا نهى كرده بود حتى سگها را بدين نحو بكشند زيرا آن مظلوم بوسيلهء شمشير و نيزه و سنگ و چوب و عصا شهيد شد و بعدا بدن مباركش را پايمال سم ستور نمودند .\r\n31 - در كتاب : مناقب از ام سلمه نقل مىكند كه گفت : امام حسن و امام حسين عليهما السلام در آن هنگامى كه در اطراف جبرئيل مىگرديدند و او را به دحيهء كلبى تشبيه مينمودند جبرئيل نظير كسى كه بخواهد چيزى را بگيرد بدست خود اشاره ميكرد ناگاه ديدند يك سيب و يك گلابى و يك انار در دست او است . جبرئيل آن ميوه‌ها را به حضرت حسنين داد و صورت مبارك ايشان درخشيد . آنان بحضور رسول خدا صلّى اللَّه عليه و آله دويدند . پيغمبر خدا پس از اينكه آن ميوه‌ها را گرفت و بوئيد به ايشان فرمود : با اين ميوه‌ها نزد مادرتان برويد . اگر ابتداء نزد پدرتان برويد نيكوتر است . آنان امر پيامبر خدا را اجرا كردند . ولى از آن ميوه‌ها نخوردند تا حضرت رسول آمد و با يك ديگر خوردند - هر گاه ايشان از آن ميوه‌ها ميخوردند چيزى از آنها كم نميشد تا آن موقعى كه پيغمبر خدا صلّى اللَّه عليه و آله قبض روح شد - امام حسين عليه السلام ميفرمايد : تا فاطمهء زهراء زنده بود چيزى از آن ميوه‌ها كم نشد ، هنگامى كه آن بانو از دنيا رفت انار مفقود شد . ولى تا پدرم زنده بود سيب و گلابى باقى بودند . وقتى حضرت امير شهيد شد گلابى مفقود گرديد و سيب به همان حالت نزد امام حسن عليه السلام بود وقتى حسن مسموما از دنيا رفت آن سيب نزد من بود تا آن موقعى كه آب فرات را به روى من\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبستند . وقتى من آن سيب را مىبوئيدم عطش و تشنگى من آرام ميگرفت . هنگامى كه عطش من شديد شد و از آن سيب گاز زدم يقين كردم كه شهيد خواهم شد .\r\nحضرت على بن الحسين عليه السلام ميفرمايد : شنيدم پدرم اين موضوع را يك ساعت قبل از شهيدشدنش مىفرمود . وقتى آن حضرت شهيد شد بوى آن سيب از قتلگاهش يافت ميشد . من بدنبال آن سيب رفتم ولى اثرى از آن يافت نشد . بوى آن سيب بعد از امام حسين همچنان باقى بود . وقتى من قبر آن حضرت را زيارت كردم بوى آن از قبر مباركش ميوزيد . هر كسى از زوار شيعيان ما كه بخواهد از بوى آن سيب بهره‌مند شود بايد در وقت سحر در صدد زيارت بر آيد ! زيرا اگر با اخلاص باشد از بوى آن برخوردار خواهد شد .\r\n32 - در كتاب : مناقب مينويسد : امام حسين عليه السلام در موقع جهاد اضافه بر اشعار قبلى اشعار ديگرى بر آنها اضافه كرد كه مطلع آنها اين است :\r\n فاطم امى الزهراء و ابى * وارث الرسل و مولى الثقلين \r\nيعنى فاطمهء زهراء مادر من است . و پدرم وارث پيامبران و مولاى جن و انس است .\r\n33 - كشى در كتاب : رجال از فضيل بن زبير نقل مىكند كه گفت : ميثم تمار در حالى كه بر اسب خود سوار بود در آنجائى كه بنى اسد جلوس كرده بودند به استقبال حبيب بن مظاهر اسدى آمد . آنان با يك ديگر سخن گفتند تا اينكه گردن‌هاى اسب ايشان محاذى يك ديگر قرار گرفت .\r\nسپس حبيب گفت : گويا : شخص بزرگى را مينگرم كه جلو سرش مو ندارد و شكم بزرگى دارد و نزد : دار الرزق خربزه ميفروشد . گويا : مىبينم او را بجرم دوستى اهل بيت پيامبر بدار زده‌اند و شكم او را با چوب پاره كرده‌اند ! ميثم در جواب حبيب گفت : من مردى را مىشناسم كه دو گيسوى بافته دارد .\r\nاو براى نصرت پسر دختر پيغمبر خود خروج مىكند . وى كشته مىشود و سرش\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nدر كوفه جولان خواهد زد . اين بگفتند و از يك ديگر جدا شدند .\r\nاهل آن مجلس گفتند : ما دروغگوتر از اين دو نفر نديده بوديم ! ! راوى ميگويد : هنوز اهل مجلس پراكنده نشده بودند كه رشيد ( بضم راء و فتح شين ) هجرى ( بفتح هاء و جيم ) آمد و ايشان را طلبيد و از اهل مجلس سراغ ايشان را گرفت . آنان گفتند : ايشان از يك ديگر جدا شدند و ما شنيديم چنين و چنان ميگفتند . رشيد گفت : خدا ميثم را رحمت كند ، او فراموش كرده بگويد : به آن كسى كه سر حبيب را ميبرد مبلغ صد درهم بيشتر عطا خواهد شد .\r\nوقتى رشيد رفت آن گروه گفتند : به خدا اين شخص از همه دروغگوتر است ، پس از اين جريان آن گروه گفتند : به خدا قسم چند شب و روزى بيش نگذشت كه ديديم ميثم تمار بر در خانهء عمرو بن حريث بالاى دار است ! ! و سر حبيب بن مظاهر را هم آوردند . آنچه را كه آنان گفته بودند همان شد .\r\nحبيب بن مظاهر از آن هفتاد نفرى بود كه امام حسين را يارى كردند و كوه‌هاى آهن را ديدند و نيزه‌ها را بوسيلهء سينه‌هاى خود و شمشيرها را با صورتهاى خود استقبال نمودند . آنان همان افرادى بودند كه امان و اموال بر آنان عرضه ميشد ولى نمىپذيرفتند و ميگفتند : ما نزد پيغمبر خدا عذرى نداريم اگر امام حسين كشته شود و چشمى از ما باز باشد . آنان بالاخره در اطراف حسين كشته شدند .\r\nحبيب بن مظاهر اسدى مزاح ميكرد و يزيد بن حصين همدانى ( به سكون ميم ) كه او را سيد الفقراء ميگفتند ميگفت : اى برادر ! اكنون وقت خنده نيست ! حبيب ميگفت :\r\nچه موضعى از اين موضع براى مسرت سزاوارتر است ؟ به خدا قسم چيزى مانع ما نيست غير از اينكه اين گروه ستمكار ما را با شمشيرهاى خود شهيد كنند و بعدا ما با حور العين معانقه نمائيم . كشى ميگويد : اين كلمه از كتاب : مفاخرهء كوفه و بصره استخراج شده است .\r\n34 - در كتاب : كافى نقل مىكند : مردى كه ارادهء كربلا را داشت در\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nثعلبيه با امام حسين ملاقات و پس از ورود به آن حضرت سلام كرد ، امام حسين به وى فرمود : از مردم كجائى ؟ گفت : اهل كوفه هستم . فرمود : اى برادر كوفى اگر من در مدينه با تو ملاقات ميكردم جاى جبرئيل را در خانهء خود كه براى جدم رسول خدا وحى مياورد به تو نشان ميدادم . اى برادر كوفى آيا مىشود مردم از چشمهء علم ما سيراب شوند و خود ما جاهل باشيم ! ؟ ابدا اين مطلب چنين نيست .\r\n35 - نيز در همان كتاب از امام جعفر صادق روايت مىكند كه فرمود :\r\nامام حسين در موقع شهادت جبهء خز پوشيده بود .\r\n36 - 37 - 38 نظير اين سه روايت قبلا نگاشته شد .\r\n39 - نيز در كتاب : كافى از برادر جعفر بن عيسى روايت مىكند كه گفت :\r\nمن از حضرت رضا عليه السلام راجع به روزه گرفتن روز عاشورا و آنچه را كه مردم در بارهء آن مىگويند جويا شد . فرمود : راجع به روزه گرفتن پسر مرجانه از من جويا مىشوى ؟ عاشورا روزى است كه زنازادگان آل زياد آن را براى اين روزه گرفتند كه امام حسين عليه السلام را كشته بودند . عاشورا روزى است كه آل محمّد آن را شوم ميدانند نبايد روزه گرفت و به آن تبرك جست . روز دوشنبه روزى نحسى است كه خدا در آن پيامبر خود را قبض روح كرد . آل محمّد صلّى اللَّه عليه و آله دچار مصيبت نشدند مگر در روز دوشنبه . لذا ما آن را شوم مىدانيم . ولى دشمنان ما به آن تبرك ميجويند .\r\nروز عاشورا كه امام حسين در آن كشته شد پسر مرجانه به آن تبرك ميجويد ولى آل محمد آن را شوم مىدانند . كسى كه اين دو روز ( يعنى دوشنبه و عاشورا ) را روزه بگيرد ، يا به آنها تبرك بجويد خدا را در حالى ملاقات مىكند كه قلبش مسخ شده باشد . و با افرادى محشور مىشود كه روزه گرفتن و تبرك به اين دو روز را سنت قرار دادند .\r\n40 - نيز در همان كتاب از عبد الملك روايت مىكند كه گفت : از امام جعفر صادق عليه السلام راجع به روزه گرفتن روز تاسوعا و عاشوراى محرم جويا شدم . فرمود :\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nتاسوعا روزى است كه امام حسين عليه السلام و يارانش در كربلا محاصره شدند و اهل شام در اطراف آنان اجتماع نمودند . ابن مرجانه و ابن سعد از كثرت لشكر خود خوشحال شدند و امام حسين و ياران او را در آن روز ضعيف شمردند يقين كردند كه براى حسين عليه السلام ياورى نخواهد آمد و اهل عراق آن حضرت را امداد نخواهند كرد . پدرم بفداى آن حسينى كه ضعيف شمرده شد و غريب بود ! ! سپس امام عليه السلام فرمود : اما روز عاشورا : اين روزى است كه امام حسين دچار مصيبت شد و در ميان ياران خود افتاد و اصحاب آن حضرت هم با اجساد برهنه در اطراف آن بزرگوار افتادند . آيا يك چنين روزى را ميتوان روزه گرفت نه بخداى بيت الحرام يعنى كعبه ، اين روز روز روزه گرفتن نيست . بلكه روز حزن و مصيبت است كه دچار اهل آسمان و زمين و جميع مؤمنين شده است .\r\nروز عاشورا روز فرح و سرور است براى ابن مرجانه و آل زياد و اهل شام . خشم خدا بر آنان و ذرياتشان باد عاشورا همان روزى است كه جميع بقعه‌هاى زمين گريان شدند غير از بقعهء شام . كسى كه اين روز را روزه بگيرد ، يا به آن تبرك بجويد خدا او را در حالى با آل زياد . محشور مىكند كه قلبش مسخ شده باشد و مورد سخط خدا قرار گرفته باشد . كسى كه در اين روز چيزى را ببرد و در منزل خود ذخيره كند خدا نفاقى را دچار قلبش مىكند تا آن روزى كه او را ملاقات نمايد و بركت را از او و اهل بيت و فرزندانش خواهد گرفت شيطان را با او در كليهء آنها شريك قرار ميدهد .\r\n41 - در كتاب : امالى شيخ از پدر حسين بن ابى غندر روايت مىكند كه گفت : از امام جعفر صادق عليه السلام راجع به روزه گرفتن روز عاشورا جويا شدم . فرمود :\r\nروز عاشورا روز قتل امام حسين است . اگر ميخواهى بحسين شماتت كنى در روز عاشورا روزه بگير .\r\nسپس فرمود : بنى اميه لعنة اللَّه عليهم و آن افرادى از اهل شام كه آنان را\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدر قتل حسين اعانت نمودند نذر كردند : اگر حسين كشته شود و اشخاصى كه از آنان بر حسين عليه السلام خروج كرده‌اند سالم بمانند و مقام خلافت نصيب آل ابو سفيان شود روز عاشورا را براى خود عيد قرار دهند و آن روز را براى شكرگزارى روزه بگيرند . لذا اين موضوع تا امروز بين مردم سنت و معمول شد و مردم عموما به آنان اقتدا كردند . بدين علت است كه روز عاشورا را روزه ميگيرند و در اين روز اهل و عيال خود را مسرور ميكنند .\r\n42 - در كتاب : كافى از امام صادق عليه السلام روايت مىكند كه فرمود : اشعث ابن قيس در ريختن خون امير المؤمنين شركت داشت . دخترش جعده ( بفتح جيم ) امام حسن را مسموم كرد . پسرش محمد در ريختن خون امام حسين سهيم بود .\r\nتبصره سيد مرتضى در كتاب : تنزيه الأنبياء مينويسد : اگر گفته شود : فلسفهء اينكه امام حسين عليه السلام با اهل و عيال خود از مكهء معظمه به طرف عراق خارج شد چيست ، در صورتى كه دشمنان آن حضرت بر كوفه مستولى بودند . و آن كسى كه از طرف يزيد در آنجا مأموريت داشت بر امر و نهى مسلط بود . از طرفى هم امام حسين ديد كه مردم كوفه با پدر و برادرش چه بيوفائىها كردند ، زيرا آنان پيمان شكن و خيانت كار بودند . چگونه مظنهء امام حسين با مظنهء كليهء افرادى كه آن حضرت را از خروج مانع شدند مخالف بود . و در حال آنكه ابن عباس به آن حضرت اشاره كرد كه از خارج شدن صرف نظر نمايد . و در آن سفر قطع به هلاكت داشت . نيز ابن عمر در آن موقعى كه با امام حسين وداع كرد گفت : من تو را كه كشته ميشوى به خدا مىسپارم . الى غير ذلك از افرادى كه در اين باره سخن گفتند .\r\nسپس هنگامى كه از قتل مسلم بن عقيل كه او را بعنوان ديدبان خويشتن فرستاده بود آگاه شد پس چرا باز نگشت ؟ در صورتى كه از فريب آن گروه آگاه\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبود و حيله و مكر آنان را استنباط ميكرد .\r\nبا صرف نظر از اين چگونه جايز ميدانست با آن عدهء قليلى كه داشت با جمعيت‌هاى زيادى كه پشتيبان‌هاى فراوانى داشتند بجنگند ؟ از اين گذشته پس موقعى كه ابن زياد امان را به آن حضرت عرضه كرد و گفت : بيا با يزيد بيعت كن چرا قبول نكرد ، تا بدين وسيله خون خود و خون اهل بيت و شيعيان و دوستان خود را كه با او بودند حفظ نمايد ؟ چرا خود را بدست خود دچار هلاكت نمود . در صورتى كه برادرش امام حسن بدون خوف مقام خلافت را به معاويه تسليم نمود . چگونه مىتوان بين عمل ايشان را توافق داد ! ؟ جواب ما جواب ميگوئيم : ميدانيم كه هر گاه مظنهء امام غلبه پيدا كند كه اگر بهر نحوى قيام كند به حق خود ميرسد واجب است قيام نمايد . و لو اينكه دچار مشقتى شود كه بتواند آن را تحمل نمايد ، آقاى ما امام حسين عليه السلام متوجه كوفه نشد مگر بعد از اينكه وثوق و اطمينانى و عهد و پيمانى از آن مردم برايش حاصل شد . آن حضرت وقتى به طرف كوفه حركت كرد كه آنان مكاتبه كردند : ما مطيع تو هستيم ، از آمدن تو كراهتى نداريم و آنان بودند كه ابتداء بنامه نگارى كردند .\r\nآن مكاتبه‌ها از بزرگان و اشراف و قراء اهل كوفه بودند كه در ايام معاويه و بعد از صلح امام حسن با معاويه براى امام حسين شده بود ، ولى آن حضرت نپذيرفت و در جواب فرمود : واجب نيست سپس بعد از وفات امام حسن كه معاويه باقى بود راجع به اين موضوع با آن حضرت مكاتبه كردند ، آن بزرگوار به آنان وعده داد و ايشان را اميدوار كرد . ولى در ايام معاويه يك چنين عملى دشوار بود و نميشد كه به آن طمع كرد .\r\nهنگامى كه معاويه در گذشت و كوفيان مكاتبه را براى آن حضرت اعاده\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nكردند و اظهار اطاعت و رغبت نمودند و امام حسين ديد آنان بر والى يزيد مسلط هستند و او ضعيف شده است مظنهء قوى پيدا كرد كه رفتن بسوى آنان واجب و لازم است كه براى فعاليت برود . آن حضرت اين حساب را نميكرد كه شايد بعضى از مردم بىوفائى كنند و اهل حق از يارى نمودن او ناتوان گردند و آن امور غريبه اتفاق بيفتد . زيرا هنگامى كه مسلم بن عقيل وارد كوفه شد از اكثر اهل آن بيعت گرفت .\r\nموقعى كه ابن زياد وارد كوفه گرديد و با خبر شد كه حضرت مسلم داخل كوفه و وارد خانهء هانى بن عروهء مرادى شده چنان كه در تواريخ مسطور است و نيز شريك بن اعور داخل خانهء هانى گرديده است ابن زياد براى عيادت وى آمد .\r\nشريك با مسلم موافقت كرده بود كه هر گاه ابن زياد براى عيادت شريك بيايد حضرت مسلم ابن زياد را بكشد . شريك وسائل كشتن ابن زياد را براى مسلم ممكن و ميسر كرده بود . ولى حضرت مسلم عذر آورد به اينكه كسى را بناگاه كشتن روش جوانمردان نيست . زيرا پيغمبر خدا صلّى اللَّه عليه و آله و سلّم فرمود :\r\nان الايمان قيد الفتك\r\nيعنى ايمان مانع مىشود از اينكه انسان كسى را بطور ناگهانى بكشد اگر حضرت مسلم ابن زياد را مىكشت و شريك با او موافق ميگرديد قدرت دشمنان حسين باطل و نابود مىشد و امام حسين عليه السلام بدون هيچ گونه دفاعى وارد كوفه ميگرديد و هر كسى براى يارى امام حسين پرده از روى كار بر مىداشت و هر كسى كه قلبا ميخواست حسين را يارى كند به آن حضرت مىپيوست و او را در مقابل دشمنان تقويت مينمود .\r\nدر آن هنگامى كه ابن زياد هانى را زندانى كرده بود حضرت مسلم با گروهى از اهل كوفه متوجه ابن زياد شد و قصر او را محاصره كرد . ابن زياد درهاى قصر را از خوف به روى مسلم بست بعدا گروهى را در ميان مردم فرستاد تا مردم را بيزيد راغب و در عين حال بترسانند و ايشان را از يارى مسلم بن عقيل بر كنار نمايند ،\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاكثر مردم متقاعد شدند تا اينكه مسلم روز را با گروه قليلى شب كرد و كار آن بزرگوار رسيد به آنجا كه رسيد .\r\nمنظور ما از ذكر اين جمله اين بود كه اسباب پيروزى بر دشمنان معلوم است ( يعنى بايد يار و ياور باشد تا انسان بتواند بطور عادى بر دشمن غالب شود ) ولى قضيهء امام حسين بر عكس اتفاق افتاد تا اينكه آن همه صبر كرد و با قلت ناصر به حق چه حق دينى و چه حمايتى رجوع كرد . گروهى از ياران آن حضرت اين عمل را انجام دادند تا اينكه در مقابلش شهيد شدند . به نظير اين گونه پيش آمد ميتوان طمع كرد و در موقع ناچارى انتظار آن را برد ( يعنى موقعى كه انسان دچار يك چنين پيش آمدهائى بشود چاره‌اى جز از دست دادن جان ندارد . و نميتوان گفت : انسان در يك چنين مواقع خود را دچار هلاكت نموده است ) .\r\nاما توافق دادن بين عمل امام حسين و عملى كه برادرش امام حسن انجام داد :\r\nاين توافق واضح و صريح است ، زيرا امام حسن براى اين تسليم شد كه از فتنه و آشوب و ريختن خون اهل بيت جلوگيرى نمايد . از طرفى هم احساس بىوفائى را از ياران خود مىكرد .\r\nامام حسين عليه السلام هم وقتى مظنهء قوى پيدا كرد : آن افرادى كه برايش نوشتند و اطمينان دادند ما تو را يارى ميكنيم و آن حضرت ياران حق را قوى و ياران باطل را ضعيف ديد بر خود لازم دانست براى حق قيام و خروج كند ، هنگامى كه آن بزرگوار قضيه را بر عكس ديد و نمونه‌هاى بىوفائى و سوء اتفاق را مشاهده كرد تصميم گرفت از جنگ خوددارى نمايد و تسليم شود همانطور كه برادرش حسن عليه السلام تسليم شد ، ولى ممنوع شدن بين آن بزرگوار و اين منظور حائل قرار گرفت . پس بنا بر اين : حال امام حسن و امام حسين متفق بود . تفاوتى كه بود اين بود كه در موقع ظهور علائم خوف تسليم و خوددارى نمودن را از آن بزرگوار قبول نكردند ، صلح و سازش را از او نپذيرفتند . آنان خواستند خون آن حضرت را\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبر يزيد و آن بزرگمرد هم جهاد كرد تا اينكه با يك دنيا بزرگوارى شهيد و داخل بهشت گرديد . اين موضوع براى شخصى كه دقت كند واضح است .\r\nمؤلف گويد : در كتاب امامت و فتن اخبار فراوانى گذشت كه هر يك از امامان عليهم السلام مأموريت خاصى داشتند كه در نامه‌هاى آسمانى كه بر حضرت رسول صلى اللَّه عليه و آله نازل شدند مرقوم بود و ايشان طبق آن مأموريت‌ها رفتار ميكردند وظايف و دستوراتى را كه امامان داشتند نمىتوان بوظيفه‌هاى ما قياس كرد .\r\nبعد از اطلاع به احوال پيامبران عليهم السلام كه اكثر آنان به تنهائى بر هزار افراد كافر مبعوث مىشدند ، خدايان آنان را تكذيب ميكردند ، آنان را بدين خود دعوت مىنمودند . از مضروب شدن و زندانى شدن و كشته شدن و در آتش افتادن آنان و غير ذلك جا ندارد كه به امامان دين و مذهب در اين گونه امور اعتراض نمود از طرفى هم معصوم بودن آنان با دليل و برهان‌ها و اخبار متواتر ثابت شده است مجال اعتراض بر آنان نيست . بلكه بايد در بارهء هر عملى كه انجام ميدهند تسليم آنان بود .\r\nعلاوه بر آنچه گفته شد اگر آن طور كه بايد و شايد تأمل كنى خواهى دانست كه امام حسين جان خود را فداى دين جد خود كرد . پايه‌هاى دول بنى اميه متزلزل نشد مگر بعد از شهادت امام حسين . كفر و گمراهى بنى اميه ثابت نشد مگر بعد از شهيد شدن امام حسين ، اگر آن بزرگمرد با بنى اميه صلح و سازش ميكرد سلطنت آنان را تقويت مينمود و مردم راجع بكفر بنى اميه دچار اشتباه مىشدند . در نتيجه بعد از مدتى پرچمهاى دين محو و آثار آن مندرس ميگرديد .\r\nاضافه بر اينها از اخبار گذشته ثابت شد كه امام حسين عليه السلام از خوف شهيد شدن متوجه مكه گرديد . نيز از خوف قتل از مكه خارج شد ، چون كه گمان قوى داشت ميخواهند او را بطور ناگهانى بكشند . جان پدر و مادر و فرزندانم بفدايت باد ! حتى برايش مقدور نشد كه حج خود را تمام كند لذا از لباس\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاحرام بيرون آمد و از مكه با خوف خارج گرديد . بنى اميه لعنهم اللَّه كليهء اقطار را بر آن حضرت تنگ كرده بودند . موضعى را براى فرار كردن آن بزرگوار نگذاشته بودند .\r\nدر بعضى از كتب معتبره ديدم كه يزيد عمرو بن سعيد بن عاص را با لشكر بزرگى در موقع حج متصدى امر حج كرد و او را امير الامراء كليهء حجاج قرار داد .\r\nيزيد به عمرو بن سعيد دستور داده بود : امام حسين را مخفيانه بگيرد و اگر نتوانست آن حضرت را بناگهانى شهيد كند . سپس از طرفى هم تعداد سى نفر از بنى اميه را در آن سال بعنوان جاسوس فرستاد و ايشان را بقتل امام حسين مأمور كرد و گفت :\r\nبه هر نحوى كه بشود آن حضرت را بكشيد وقتى امام حسين از اين جريان آگاه شد از لباس احرام حج خارج شد و حج خود را بعمرهء مفرده تبديل كرد .\r\nروايت شده : وقتى محمّد بن حنفيه مانع شد كه امام حسين متوجه كوفه شود آن حضرت در جوابش فرمود : اى برادر به خدا قسم اگر من در سوراخ جانوران زمين باشم اينان مرا خارج مىكنند و مىكشند .\r\nبلكه مىتوان گفت : اگر امام حسين با بنى اميه صلح و بيعت هم ميكرد او را براى آن شدت دشمنى و وقاحتى كه داشتند رها نمىكردند . بلكه به هر مكر و حيله‌اى كه بود او را بناگهانى نابود مىكردند . و به هر نحوى كه بود در مقابلش دفاع مينمودند . در ابتداى امر بيعت را به اين جهت به آن حضرت عرضه كردند كه ميدانستند او بيعت نخواهد كرد .\r\nآيا نمىبينى مروان حكم لعنة اللَّه عليه قبل از اينكه بيعت را به امام حسين عرضه كنند بوالى مدينه دستور داد تا امام حسين را بقتل برسانند : نيز ابن زياد لعين مىگفت : امر ما را به او ابلاغ كنيد ، ما هر نظرى كه داشته باشم در بارهء وى اجراء خواهيم كرد از طرفى آيا نه چنين است كه به حضرت مسلم امان دادند و سپس او را كشتند .\r\nمعاويهء ملعون با آن شدت عداوت و بغضى كه با اهل بيت عليهم السلام داشت .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبه جهت آن زيركى و حيله‌گرى و آزمودگى كه داشت با ايشان مدارا ميكرد .\r\nزيرا مىدانست اگر آنان را علنا بكشد مردم از او بر ميگردند ، سلطنت وى نابود مىشود و مردم به او خروج خواهند كرد . لذا در هر حال با آنان مدارا مينمود بدين لحاظ بود كه با امام حسن صلح نمود ! ولى متعرض امام حسين نشد . براى همين جهت بود كه به پسرش يزيد سفارش ميكرد : متعرض حسين نشود ، چون ميدانست مزاحم حسين شدن موجب نابودى دولت او خواهد بود ، سپس مؤلف ميگويد :\r\nاللهم العن كل من ظلم اهل بيت نبيك و قتلهم و اعان عليهم و رضى بما جرى عليهم من الظلم و الجور لعنا وبيلا و عذبهم عذابا اليما و اجعلنا من خيار شيعة آل على و انصارهم و الطالبين بثارهم مع قائمهم صلوات اللَّه عليهم .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nبخش سى و هشتم در بارهء شهادت طفلان مسلم عليه السلام\r\n1 - صدوق در كتاب : امالى از شيخى از اهل كوفه نقل مىكند كه گفت :\r\nهنگامى كه امام حسين عليه السلام شهيد شد دو كودك صغير از لشكر آن حضرت اسير شدند و آنان را نزد ابن زياد آوردند . ابن زياد زندانبان خود را خواست و گفت : اين دو كودك را زندانى كن . ولى مبادا غذاى خوب و آب خنك به آنان بدهى ! ايشان را در يك زندان تنگ زندانى كن . آن دو كودك روزها را روزه بودند . وقتى شب ميشد دو قرص نان جو و يك كوزهء آب براى آنان مىآوردند .\r\nهنگامى كه زندانى بودن آن دو كودك به طول انجاميد و مدت يك سال شد يكى از آنان به ديگرى گفت : اى برادر زندانى بودن ما طولانى شده و نزديك است كه عمر ما فانى شود و بدن ما بپوسد . موقعى كه اين زندانبان آمد او را از مقام خود آگاه كن و بوسيلهء قرابتى كه با حضرت محمّد دارى خود را نزد او معرفى نما ، شايد وى در غذاى ما توسعه دهد و آب بيشترى در اختيار ما بگذارد .\r\nوقتى شب فرا رسيد و زندانبان به عادت همه شب دو قرص نان جو و يك كوزهء آب براى آنان آورد آن كودك كوچكتر بزندانبان گفت : يا شيخ ! آيا حضرت محمّد صلّى اللَّه عليه و آله و سلّم را ميشناسى ؟ گفت : چگونه نشناسم در صورتى كه او پيامبر من است .\r\nگفت : آيا جعفر بن ابى طالب را هم ميشناسى ؟ گفت : چگونه جعفر را نشناسم و حال اينكه خدا دو بال به او عطا كرده و با ملائكه در هر جايى كه بخواهد پرواز مينمايد .\r\nگفت : آيا على بن ابى طالب را مىشناسى ! زندانبان گفت : چگونه على بن ابى طالب را\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنشناسم در صورتى كه او پسر عمو و برادر پيغمبر من مىباشد . گفت : اى شيخ ما از عترت پيغمبر تو ميباشيم ، ما فرزندان مسلم بن عقيل هستيم كه در دست تو اسيريم ، ما از تو غذاى خوب ميخواهيم آب خنك تقاضا ميكنيم ولى تو بداد ما نميرسى . ما را در اين زندان تنگ و تاريك جاى داده‌اى ! ناگاه زندانبان بپاى ايشان افتاد و پس از اينكه پاى آنان را بوسيد گفت :\r\nجان من بفداى شما باد . من خودم را سپر بلاى شما قرار مىدهم ، اى عترت پيغمبر خدا ! اين در زندان است كه باز مىباشد . از هر راهى كه ميخواهيد برويد .\r\nوقتى شب فرا رسيد زندانبان دو قرص نان و يك كوزهء آب براى آنان آورد و ايشان را راهنمائى كرده گفت : شبها راه برويد و روزها پنهان شويد تا خداى توانا راه و فرجى بشما مرحمت كند آن دو كودك اين عمل را انجام دادند .\r\nهنگامى كه شب آنان را فرا گرفت بر در خانه‌اى آمدند كه پيرزنى ايستاده بود . به او گفتند : اى پير زن ! ما دو كودك صغير هستيم كه غريب و نورس ميباشيم ، ما راه را از چاه نميدانيم . يك امشب ما را مهمان كن تا وقتى صبح شد راه را پيدا كنيم و برويم .\r\nآن پير زن گفت : اى عزيزان من ! شما كيستيد كه من كليهء بوها را بوئيده‌ام ولى بوئى از بدن شما خوب‌تر نبوئيده‌ام ! ؟ گفتند : ما از عترت پيامبر تو ميباشيم كه از زندان ابن زياد و قتل فرار كرده‌ايم ، پير زن گفت : اى عزيزان من ! من دامادى دارم كه فاسق و در وقعهء كربلا در ركاب ابن زياد جنگ كرده است . ميترسم دامادم شما را پيدا كند و بقتل برساند . آنان گفتند : ما فقط يك شب مهمان هستيم .\r\nوقتى صبح شد ميرويم . پير زن گفت : پس صبر كنيد تا غذا و آب براى شما بياورم .\r\nغذا و آب آورد . ايشان غذا خوردند و آب آشاميدند .\r\nوقتى آنان داخل رختخواب شدند برادر كوچك ببرادر بزرگ گفت : ما اميدواريم امشب در امان باشيم . قبل از اينكه موت بين ما جدائى افكند . بيا من دست به گردن تو در آورم تو نيز دست به گردن من در آورى . من تو را ببويم و تو\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمرا ببوئى . آن دو كودك اين عمل را انجام دادند و خوابيدند . هنگامى كه قسمتى از شب گذشت داماد آن پيرزن آمد و دق الباب كرد ، پيرزن گفت : كيست ؟ گفت :\r\nمن فلانم . پير زن گفت : براى چه اين موقع دق الباب ميكنى ، در صورتى كه فعلا وقت آمدن تو نيست ! دامادش گفت : واى بر تو ! قبل از اينكه عقل من پرواز كند و زهره‌ام پاره شود در را باز كن ، بلاى سختى دچار من شده است ! گفت : مگر چه رخ داده است ؟ گفت : دو كودك كوچك از لشكر ابن زياد فرار كرده‌اند . امير در ميان لشكرگاه فرياد زد : هر كس سر يكى از اين دو كودك را بياورد هزار درهم جايزه دارد و هر كسى سر هر دو كودك را بياورد دو هزار درهم جايزه خواهد داشت .\r\nمن خويشتن را خسته كرده‌ام و چيزى بدست نياورده‌ام .\r\nپيرزن گفت : اى دامادم ! بترس از اينكه حضرت محمّد صلّى اللَّه عليه و آله فرداى قيامت خصم تو باشد ! گفت : واى بر تو ! دنيا قابل رغبت و اهميت است . گفت : دنيائى را كه آخرت نداشته باشد براى چه ميخواهى ؟ دامادش گفت : گويا : تو از آنان حمايت ميكنى .\r\nگمان ميكنم از ايشان با اطلاع باشى . برخيز كه امير تو را ميخواهد .\r\nپير زن گفت : امير مرا براى چه ميخواهد در صورتى كه من يك پير زنى بيش نيستم . گفت : من در طلب اين دو كودك هستم ، در را باز كن تا من استراحت نمايم . سپس فردا اول وقت در هر راهى كه ميخواهم بدنبال ايشان بروم ، پيرزن در را گشود ، غذا و آب آورد و او خورد و آشاميد .\r\nوقتى قسمتى از شب گذشت و داماد آن زن خر خر آن دو كودك را از ميان اطاق شنيد نظير شتر مست به هيجان آمد و مثل گاو صدا كرد و دست خود را به ديوار خانه ماليد تا اينكه دستش به كودك كوچكتر اصابت نمود . آن كودك گفت : تو كيستى ؟ گفت : من صاحب خانه‌ام ، شما كيستيد ؟ برادر كوچكتر برادر بزرگتر را بيدار كرد و گفت : اى حبيب من برخيز ، به خدا قسم دچار آن بليه‌اى شديم كه از آن بر حذر بوديم .\r\nداماد آن زن به ايشان گفت : شما كيستيد ؟ گفتند : اى شيخ ! اگر ما راست\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبگوئيم در امان خواهيم بود ؟ گفت : آرى گفتند : همان امانى كه خدا و رسول فرموده‌اند ؟ گفت : آرى . گفتند : حضرت محمّد بن عبد اللَّه صلّى اللَّه عليه و آله بر اين امان شاهد باشد ؟ گفت : آرى . گفتند : خدا به آنچه را كه ما مىگوئيم وكيل و شاهد باشد ؟\r\nگفت : آرى . گفتند : اى شيخ ما از عترت حضرت محمّد هستيم كه از زندان ابن زياد و خوف قتل فرار كرده‌ايم . آن مرد بىانصاف گفت : عجب ! از مرگ بسوى مرگ فرارى شده‌ايد ! ؟ سپاس مخصوص آن خدائى است كه مرا بشما ظفر داد . بعدا برخاست و دو كتف آن دو كودك را بست و آن دو كودك آن شب را با دست بسته صبح كردند .\r\nهنگامى كه سپيدهء صبح بالا آمد غلام خود را كه سياه چهره و نامش فليح بود خواست و به او گفت : اين دو كودك را بگير و پس از اينكه بر لب شط فرات بردى گردنشان را بزن و سرشان را براى من بياور تا براى ابن زياد ببرم و مبلغ دو هزار درهم جايزه بگيرم .\r\nآن غلام شمشير را گرفت و جلو آن دو كودك روبراه شد . چند قدمى بيش نرفته بود كه يكى از آن دو كودك به وى گفت : اى غلام سياه ! سياهى تو خيلى به سياهى بلال ( بكسر باء ) مؤذن پيغمبر خدا صلّى اللَّه عليه و آله شباهت دارد ! غلام گفت : مولاى من مرا بقتل شما مأمور كرده ، شما كيستيد ؟ گفتند : اى سياه چهره ! ما از عترت پيامبر تو ميباشيم كه از زندان ابن زياد و كشته شدن فرار كرده‌ايم و اين پيرزن ما را مهمان نموده است . ولى مولاى تو تصميم گرفته ما را شهيد نمايد ! آن غلام بپاى آنان افتاد و ايشان را بوسيد و گفت : اى عترت پيغمبر خدا ! جان من بفداى شما باد . من خودم را براى شما سپر بلاء قرار مىدهم . به خدا قسم حضرت محمّد فرداى قيامت خصم من نخواهد بود . سپس فرار كرد و شمشير را بدست خود بدور و خويشتن را بفرات انداخت و از آن طرف خارج شد . مولايش فرياد زد :\r\nاى غلام چرا امر مرا اجراء نكردى ! ؟ گفت : اى مولاى من من تا موقعى مطيع تو بودم كه معصيت خدا را نكرده بودى . ولى اكنون كه خدا را معصيت ميكنى من\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدر دنيا و آخرت از تو بيزارم ! سپس آن مرد خبيث پسر خود را خواست و گفت : پسر جان ! من مال حلال و حرام دنيا را فقط براى تو جمع ميكنم ، دنيا چيزى است خواستنى . اين دو كودك را بگير و در كنار فرات ببر و سر آنان را جدا كن و نزد من بياور تا نزد ابن زياد ببرم و مبلغ دو هزار درهم جايزه بگيرم . آن پسر شمشير را گرفت و در جلو آن دو كودك به راه افتاد . چند قدمى بيش نرفته بودند كه يكى از آن دو كودك به آن پسر گفت : اى جوان ! آيا از اين جوانى خويشتن و آتش جهنم خوف ندارى ! ؟\r\nاو گفت : اى حبيب من مگر شما كيستيد ؟ گفتند : ما از عترت پيامبر تو هستيم كه پدرت كمر بقتل ما بسته است . آن پسر با سعادت بقدم‌هاى ايشان افتاد و پاى آنان را بوسيد و سخن غلام سياه چهره را اعاده نمود . سپس شمشير را به يكطرف و خويشتن را بفرات انداخت و از آب عبور نمود . پدرش به وى فرياد زد : چرا امر مرا اجراء ننمودى ؟ گفت : از خدا اطاعت و از تو نافرمانى كنم برايم بهتر است از اينكه از تو فرمانبردارى و از خدا نافرمانى نمايم .\r\nآن مرد به آن دو كودك گفت : كسى غير از من مرتكب قتل شما نخواهد شد .\r\nبعدا شمشير را گرفت و جلو آن دو كودك افتاد . هنگامى كه در كنار فرات رسيد و شمشير را از غلاف كشيد و نظر آن دو كودك به آن شمشير كشيده افتاد چشمانشان پر از اشك شد و به آن مرد گفتند : ما را ببازار ببر و به فروش و از قيمت ما بهره‌مند شو ، كارى مكن كه فرداى قيامت حضرت محمّد صلّى اللَّه عليه و آله دشمن تو باشد ! وى گفت : نه ، من شما را ببازار نخواهم برد . بلكه شما را ميكشم و سر شما را نزد ابن زياد مىبرم كه جايزهء دو هزار تومانى را بگيرم . گفتند : اى شيخ آيا قرابت ما را با پيغمبر اسلام صلّى اللَّه عليه و آله مراعات نمىكنى ؟ گفت : شما با پيغمبر خدا قرابتى نداريد .\r\nكودكان : ما را زنده نزد ابن زياد ببر تا او در بارهء ما قضاوت نمايد . آن مرد : چاره‌اى نيست جز اينكه بوسيلهء ريختن خون شما به ابن زياد تقرب بجويم .\r\nكودكان : آيا بكوچكى ما ترحم نميكنى ؟ آن مرد : خدا هيچ گونه ترحمى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدر بارهء شما در قلب من جاى نداده است . كودكان : اكنون كه از كشتن ما دست بر نمىدارى پس اجازه بده تا چند ركعت نماز بخوانيم . سپس چشمان خود را به طرف آسمان بلند كردند و گفتند :\r\nيا حى يا حليم ، يا احكم الحاكمين ، احكم بيننا و بينه بالحق .\r\nيعنى اى خدائى كه زنده و بردبار هستى ، اى خدائى كه بهترين حكم‌كنندگانى ، بين ما و اين شخص به حق داورى كن . آن مرد خونخوار متوجه برادر بزرگتر شد و پس از اينكه گردن او را زد سرش را در ميان توبره نهاد . ناگاه برادر كوچك آمد و بدن خود را به خون برادر آغشته نمود و گفت : من پيغمبر خدا را در حالى ملاقات ميكنم كه با خون برادرم خضاب كرده باشم . آن مرد گفت : اكنون تو را هم ببرادرت ملحق ميكنم . سپس متوجه آن كودك صغير شد و پس از اينكه گردنش را زد سرش را در ميان توبره نهاد . جسد ايشان را در حالى كه خون از آنها ميچكيد ميان آب انداخت ! آن مرد پس از اين جنايت سر آن دو كودك را نزد ابن زياد كه بالاى تخت نشسته بود و چوب خيزرانى در دست داشت آورد و در مقابل او نهاد . وقتى چشم ابن زياد بسر بريدهء آن دو كودك افتاد سه مرتبه برخاست و نشست . سپس به آن مرد خونخوار گفت : واى بر تو ، چگونه به ايشان ظفر يافتى ! ؟\r\nقاتل : يك پير زن از ما ايشان را مهمان كرده بود .\r\nابن زياد : آيا تو حق مهمان بودن اينان را مراعات نكردى ؟\r\nقاتل بد اختر : نه .\r\nابن زياد : ايشان به تو چه گفتند ؟\r\nقاتل : گفتند : ما را زنده ببازار ببر و به فروش و از پول ما بهره‌مند شو . مبادا كارى بكنى كه حضرت محمّد صلّى اللَّه عليه و آله فرداى قيامت خصم تو باشد ! ! ابن زياد : تو در جواب ايشان چه گفتى ؟\r\nقاتل تبه كار : گفتم : ابدا اين تقاضا را نمىپذيرم ، بلكه شما را ميكشم . سر\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nشما را نزد ابن زياد ميبرم كه جايزهء دو هزار تومانى را بگيرم .\r\nابن زياد : آنان چه گفتند ؟\r\nقاتل : ما را زنده نزد ابن زياد ببر تا در بارهء ما داورى نمايد .\r\nابن زياد : تو در جوابشان چه گفتى ؟\r\nقاتل : گفتم : هيچ راه و چاره‌اى نيست جز اينكه من بوسيلهء ريختن خون شما به عبيد اللَّه بن زياد تقرب بجويم .\r\nابن زياد : پس چرا ايشان را زنده نزد من نياوردى ؟ تا اينكه جايزهء تو را چهار هزار درهم عطا كنم .\r\nقاتل : چاره‌اى نديدم جز اينكه با ريختن خون آنان به تو تقرب بجويم .\r\nابن زياد : بعدا به تو چه گفتند ؟\r\nقاتل : به من گفتند : اى شيخ آن قرابتى كه ما با رسول خدا صلّى اللَّه عليه و آله داريم مراعات كن .\r\nابن زياد : تو چه گفتى ؟\r\nقاتل : گفتم : شما با پيغمبر خدا قرابتى نداريد .\r\nابن زياد : واى بر تو ! بعد از اين چه گفتند ؟\r\nقاتل : گفتند : اى شيخ بيا و بكوچكى ما ترحم كن .\r\nابن زياد : آيا به آنان ترحم نكردى ؟\r\nقاتل : گفتم : خدا هيچ گونه ترحمى راجع بشما در دل من قرار نداده است .\r\nابن زياد : سپس چه گفتند ؟\r\nقاتل : گفتند : پس آنقدر بما مهلت بده تا چند ركعت نماز بخوانيم . من گفتم :\r\nاگر نماز براى شما ثمرى دارد هر چه ميخواهيد بخوانيد . آن دو كودك چهار ركعت نماز خواندند .\r\nابن زياد : در آخر نمازشان چه گفتند ؟\r\nقاتل : چشمان خود را به طرف آسمان بلند كردند و گفتند : يا حى يا حليم ،\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nيا احكم الحاكمين ، احكم بيننا و بينه بالحق : ابن زياد : حقا كه احكم الحاكمين بين شما قضاوت كرده است سپس گفت :\r\nكيست كه اين مرد فاسق و جنايت كار را بدرك اسفل روانه كند ؟ مردى از اهل شام برخاست و گفت : من وى را بجزاى خويش ميرسانم . ابن زياد گفت : اين مرد را در همان موضعى كه آن دو كودك را شهيد كرده ببر و گردنش را بزن ، مبادا بگذارى خون وى با خون آنان مخلوط شود ! و بعد فورا سر او را نزد من بياور . آن مرد اين عمل را انجام داد و سر نحس او را آورد و بر فراز نيزه‌اى نصب كرد . كودكان آن سر را هدف تير و سنگ قرار ميدادند و ميگفتند : اين شخص قاتل ذريهء پيغمبر خدا است .\r\nمؤلف گويد : اين داستان با مختصر تفاوتى در كتاب مناقب قديم نقل شده بدين شرح : هنگامى كه امام حسين در كربلا شهيد شد اين دو كودك كه نام يكى از آنان ابراهيم و نام ديگرى محمّد بود و از فرزندان جعفر طيار بودند « 1 »  از لشكر ابن زياد فرار كردند . ناگاه مواجه شدند با زنى كه بدنبال آب آمده بود . و چشم آن زن به آن دو كودك و زيبائى آنان افتاد به ايشان گفت : شما كيستيد ؟ گفتند :\r\nما از فرزندان جعفر طيار هستيم كه در بهشت است ما از لشكر ابن زياد گريخته‌ايم .\r\nآن زن گفت : شوهر من در لشكر ابن زياد است . اگر من از اينكه مبادا شوهرم امشب بيايد خائف نبودم شما را مهمان ميكردم و به طرز نيكوئى از شما پذيرائى مينمودم .\r\nآنان گفتند : اى زن تو ما را ببر ، اميدواريم كه امشب شوهر تو نيايد ، آن زن ايشان را برد و غذا براى آنان آورد . ولى ايشان گفتند : ما احتياجى به غذا نداريم .\r\nجا نماز براى ما بياور تا نماز قضا بخوانيم . وقتى نماز خواندند و داخل رختخواب شدند برادر كوچكتر ببرادر بزرگتر گفت : اى برادر ! اى پسر مادرم مرا در بر بگير\r\n\r\n","description":"","footnote":" ( 1 ) بعضى از مورّخين فرموده‌اند : اگر اين قصه صحيح باشد آن دو كودك از نسل جعفر طيار بوده‌اند - زيرا جعفر طيار در سنهء هشتم هجرى شهيد شد و از زمان شهادت وى تا شهادت امام حسين پنجاه و دو سال است . مترجم . ","page_name":" 136 ","page_number":136},
  {"content":"\r\n\r\nو ببوى ، زيرا گمان ميكنم امشب آخر عمر من است ، ما فردا را نخواهيم ديد و . . .\r\nتا آنجا كه ميگويد : سپس آن مرد شمشير كشيد و گردن برادر بزرگتر را زد و بدنش را در فرات انداخت . برادر كوچكتر گفت : تو را به خدا قسم مىدهم آنقدر به من مهلت بده تا بدن خود را به خون برادرم آغشته نمايم .\r\nقاتل گفت : اين عمل براى تو چه فايده‌اى دارد ؟ گفت : من اين عمل را دوست دارم . وقتى آن كودك خويشتن را به خون برادر آغشته كرد . آن مرد گفت : برخيز ! اما او بر نخواست . آخر الامر سر او را از قفا جدا كرد و بدنش را بفرات انداخت .\r\nبدن برادر بزرگتر همچنان روى آب فرات ايستاده بود . وقتى بدن برادر كوچكتر را بفرات انداخت آن بدن همچنان آب را شكافت تا آمد به بدن برادر بزرگتر پيوست و شروع به حركت نمودند . آن جنايتكار صدائى از آن دو بدن شنيد كه در ميان آب ميگفتند : پروردگارا ! تو ميدانى اين مرد ملعون با ما چه عملى انجام داد ! روز قيامت حق ما را از او بگير ! سپس ابن زياد غلام خود را كه سياه چهره و نامش : نادر بود خواست و به او گفت : اين شخص قاتل را ببر در همان مكانى كه اين دو كودك را كشته است .\r\nگردن او را بزن . هر چه از او بماند مال تو باشد . و مبلغ ده هزار درهم من به تو مىدهم و تو را در راه خدا آزاد نمودم . آن غلام آن مرد خبيث را در همان مكانى كه گردن آن دو كودك بىگناه را زده بود آورد . وى گفت : اى نادر ! تو حتما مرا بقتل ميرسانى ! ؟ وقتى نادر گردن او را زد و جسدش را بفرات انداخت آب بدن وى را قبول نكرد و آن را بكنار انداخت . ابن زياد دستور داد تا آن بدن را به آتش سوزانيدند و دچار عذاب خدا گرديد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nبخش سى و نهم راجع به جريان بعد از شهادت امام حسين عليه السلام و رجوع اهل بيت بمدينه و بعضى از معجزات\r\nسيد بن طاوس و شيخ ابن نما مينويسند : ابن سعد سر مبارك امام حسين عليه السلام را روز عاشورا بوسيلهء خولى ( بفتح خاء ) ابن يزيد اصبحى و حميد ( بضم حاء ) ابن مسلم ازدى ( به سكون زاء ) نزد ابن زياد فرستاد . سپس دستور داد تا سر ما بقى اصحاب و اهل بيت امام حسين را نظيف كردند و آنها را بوسيلهء شمر بن ذى الجوشن و قيس ابن اشعث و عمرو بن حجاج بسوى كوفه فرستاد . ابن سعد ما بقى روز عاشورا و روز بعد را تا ظهر در كربلا ماند . سپس اهل و عيالى را كه از امام حسين باقى مانده بودند حركت داد . زنان را بر شتران بىجهاز سوار كرد . زنان در ميان دشمنان با صورت‌هاى باز بودند ، در صورتى كه آنان امانت‌هاى بهترين پيامبران بودند . ايشان را به نحوى ميبردند كه اسيران ترك و روم را به اسيرى و غم و اندوه مىبرند . شاعر چه خوب گفته است :\r\n يصلى على المبعوث من آل هاشم * و يغزى بنوه ان ذا لعجيب \r\nيعنى بر آن كسى كه از آل هاشم مبعوث شد ( يعنى حضرت محمّد ) صلوات و درود فرستاده مىشود . ولى با فرزندانش جنگ و جدال مىشود و اين دو عمل ( كه ضد يك ديگرند ) خيلى عجيب و غريب هستند ! راوى ميگويد : هنگامى كه ابن سعد از كربلا فاصله گرفت گروهى از بنى اسد آمدند و بر آن بدنهاى پاك و غرقه به خون نماز خواندند و آنان را\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر همين جايى كه فعلا معروف و موجود است دفن كردند .\r\nشيخ مفيد مينويسد : امام حسين عليه السلام را در همين مكانى دفن نمودند كه قبرش مىباشد . و پسرش على بن الحسين را كه اصغر بود « 1 »  پايين پاى آن بزرگمرد به خاك سپردند ، براى ما بقى شهيدان اهل بيت و اصحاب آن حضرت كه در اطرافش افتاده بودند گودالى پايين پاى آن بزرگوار كندند و آنان را در آن گودال دفن نمودند و حضرت عباس بن على را در همان موضعى كه در طريق غاضريه بود دفن كردند و فعلا قبر مباركش معلوم است .\r\nسيد بن طاوس مينگارد : ابن سعد اسيران را حركت داد هنگامى كه نزديك كوفه رسيدند اهل كوفه براى تماشاى اسيران اجتماع كردند . يكى از زنان كوفه از بالاى بام متوجه اسيران شد و گفت :\r\nمن اى الاسارى انتن ؟ فقلن نحن اسارى آل محمد يعنى شما از كدام اسيران هستيد ؟ گفتند : ما اسيران آل محمّديم . آن زن كوفى از بالاى بام فرود آمد . چادر و شلوار و مقنعه‌هائى آورد و به اسيران داد . اسيران آنها را پوشيدند . حضرت على بن الحسين عليه السلام كه به علت بيمارى ناتوان شده بود با زنان بود . حسن بن حسن مثنى كه با عمو و امام خود يعنى حضرت حسين عليه السلام در مقابل نيزه‌ها صبر و تحمل كرده بود نيز در ميان اسيران بود . او از كثرت زخم و جراحات بدنش داغ شده و از پاى در آمده بود . زيد و عمرو كه فرزندان امام حسن مجتبى عليه السلام بودند نيز با اسيران بودند .\r\nاهل كوفه براى مصيبت اسيران نوحه و گريه ميكردند . حضرت على بن - الحسين عليه السلام به ايشان ميفرمود : آيا شما براى مصائب ما گريه ميكنيد ! ؟ پس چه كسى مردان ما را كشت ! ! بشير بن خزيم اسدى ميگويد : من در آن روز بزينب\r\n\r\n","description":"","footnote":" ( 1 ) آنچه مشهور است پايين پاى امام حسين قبر على اكبر است . شايد منظور شيخ مفيد كه فرموده : اصغر اين باشد : اين على كه پايين پاى امام حسين دفن شده نسبت به حضرت امام زين العابدين اصغر و كوچكتر است - مترجم . ","page_name":" 139 ","page_number":139},
  {"content":"\r\n\r\nدختر على عليه السلام نظر كردم . به خدا قسم زنى باحياتر و سخنورتر از آن بانو نديدم ! گويا : به زبان على بن ابى طالب سخن ميگويد . آن بانوى معظمه يك اشاره بمردم كرد و فرمود : ساكت شويد ! ! ناگاه نفس‌ها قطع شد و زنگ شتران از صدا افتاد ! آن بانوى داغ ديده فرمود : سپاس مخصوص خداست . صلوات بر پدرم حضرت محمّد صلّى اللَّه عليه و آله و آل طيب و نيكوى او باد .\r\nاما بعد : اى اهل كوفه ، اى اهل خدعه و بىوفائى ! آيا گريه ميكنيد ! ؟ هرگز اشك چشم شما خشك و ناله‌هاى شما آرام مباد . جز اين نيست كه شما نظير آن زنى هستيد كه رشتهء خود را پس از اينكه آن را ميتابد و محكم مينمايد پاره پاره مىكند و باز مينمايد . سوگندهاى شما در ميان شما مكر و فريب است . آگاه باشيد آيا غير از لاف زدن ، فريفتن ، نظير كنيزان تملق گفتن و طعنه زدن بر دشمنان چيزى داريد ؟ شما نظير گياهى هستيد كه از مدفوع حيوانات برويد ، نقره‌اى هستيد كه قبرستان را به آن تزيين كرده باشند . آگاه باشيد آنچه پيشاپيش براى خويشتن فرستاديد بسيار بد است ، زيرا دچار سخط خدا و هميشه در عذاب خواهيد بود ! آيا گريه و ناله ميكنيد ، آرى به خدا قسم بايد زياد گريه كنيد و اندكى بخنديد ! زيرا عيب و عار شما به نحوى دائمى شد كه بعدا هرگز نميتوانيد آنها را از خود دور نمائيد . چگونه خود را از كشتن سليل خاتم انبياء تبرئه ميكنيد كه :\r\nبزرگ جوانان اهل بهشت ، پناگاه اخيار شما ، فريادرس مصيبت‌زدگان شما ، محل روشنائى حجت و دليل شما و محل ريزش سنت دين شما بود ! آگاه باشيد ! بد گناهى را بدوش گرفتيد ، نابود و هلاك شويد ! با نااميدى مواجه شويد ، دستهاى شما بريده و شكسته باد ! تجارت آخرت شما دچار زيان گرديد ، دچار غضب خدا خواهيد شد ، ذلت و تهيدستى نصيب شما شد .\r\nاى اهل كوفه واى بر شما ! آيا ميدانيد كدام جگر گوشهء پيغمبر اسلام را پاره پاره كرديد ، و كدام پرده‌نشينان او را خارج نموديد ، و چه خونى از او ريختيد ،\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nچه حرمتى را از او پايمال كرديد « 1 »  آيا اگر آسمان خون ببارد تعجب ميكنيد در صورتى كه رسوائى عذاب آخرت شما بيشتر است ، و شما يارى كرده نخواهيد شد مبادا اين فريب را بخوريد كه خدا شما را مهلت داده است ، زيرا مبادرت شما به اين جنايت بزرگ خدا را از گرفتن انتقام عاجز نخواهد كرد و موقعيت خونخواهى فوت نخواهد شد ، حتما خداى شما مواظب شما خواهد بود .\r\nراوى ميگويد : به خدا قسم من آن روز مردم را همچنان متحير و گريان ميديدم ، همه دستهاى خود را بر دهانهاى خويش نهاده بودند . شخصى را پهلوى خودم ديدم بقدرى گريان بود كه ريشش تر شده بود . آن شيخ ميگفت : پدر و مادرم بفداى شما باد ، پيران شما خاندان بهترين پيران ، جوانان شما بهترين جوانان ، زنان شما ( از نظر عفت و عصمت ) بهترين زنان و نسل شما بهترين نسل است كه رسوا و مغلوب نخواهيد شد .\r\nزيد بن موسى روايت كرده : پس از اينكه فاطمهء صغرا سخنرانى مفصّلى كرد « 2 »  فرمود : اى اهل كوفه ، اى اهل مكر و غدر و خود پسند ! ما اهل بيتى هستيم كه خدا ماها را بوسيلهء شما امتحان و شما را هم بوسيلهء ما آزمايش نمود .\r\nامتحان ما را نيكو قرار داد ، علم خود و فهم آن را بما عطا فرمود . سينهء ما صندوق علم خدا و ظرف فهم و حكمت آن است . در زمين ما حجت خدائيم براى بلاد و عباد او ! خدا ما را بكرم خود گرامى داشته است . خدا ما را بوسيلهء پيغمبرش حضرت محمّد صلّى اللَّه عليه و آله بر بيشتر خلق روشنى و فضيلت و برترى عطا فرموده است ولى شما ما را تكذيب و تكفير نموديد . كشتن ما و غارت كردن اموال ما را حلال دانستيد ، گويا : ما از فرزندان ترك يا كابل بوديم . همانطور كه جد ما را ديروز\r\n\r\n","description":"","footnote":" ( 1 ) ترجمهء : اين چند جمله صلاح نبود : و لقد جئتم بهم صلعاء ، عنقاء ، سواء ، فقماء ، خرقاعا ، شوهاء ، كطلاع الارض و ملاء السماء . مترجم .  ( 2 ) چند سطر از اول اين خطبه احتياجى بترجمه نداشت - مترجم . ","page_name":" 141 ","page_number":141},
  {"content":"\r\n\r\nشهيد نموديد ، از شمشيرهاى شما خون ما اهل بيت به علت حسودىهاى قبلى ميچكد چشم شما براى اين جناياتى كه مرتكب شديد روشن و قلب‌هاى شما خوشحال گرديد ! خوشحالى شما افترائى است كه به خدا ميزنيد و مكرى است كه به كار برديد ولى خدا بهترين چاره‌جويان است .\r\nمبادا نفس شما شما را براى اين خونهائى كه از ما ريختيد و اموالى كه از ما به يغما برديد بخوشحالى دعوت كند زيرا اين مصيبت‌هاى جليل و بزرگى كه بما نصيب گرديده قبلا در نامهء اعمال ما براى ما مقدر شده است . اين عمل براى خدا سهل و آسان است . ناراحت نباشيد و براى آنچه كه بشما داده شده فرحمند نشويد خدا هر كسى را كه خود پسند و فخريه‌كننده باشد دوست ندارد .\r\nمردن بر شما باد ، در انتظار لعنت و عذاب خدا باشيد كه گويا : بر شما نازل شده باشد . عذاب و نكبت‌هائى از آسمان بطور تواتر بر شما نازل مىشود و شما را به علت اعمال زشتى كه داريد ريشه كن خواهد كرد ، و اذيت و آزار بعضى از شما را بر بعضى ديگر نصيب مينمايد . سپس روز قيامت به علت ظلمى كه بما كرديد دچار عذابى دردناك و دائمى خواهيد گرديد . آگاه باشيد كه لعنت خدا بر افراد ستمكار خواهد بود .\r\nواى بر شما ! آيا ميدانيد چه دستى از شما بر ما نيزه زد ؟ و چه شخصى بجنگ ما آمد ؟ با چه پائى بسوى ما آمديد و حرب با ما را برگزيديد ؟ قلب‌هاى شما قسى و كبدهاى شما سفت شده است ، دل‌هاى شما مهر خورده‌اند : گوش شما نميشنود و چشم شما نمىبيند . شيطان اعمال زشت شما را بنظرتان جلوه داده و پرده جلو چشم شما كشيده است . لذا شما هدايت نخواهيد شد .\r\nاى اهل كوفه هلاك و نابود شويد ! چه بسيار خونهائى كه از رسول خدا صلّى اللَّه عليه و آله به گردن شما است و چه كينه‌هائى كه از او نزد شما مىباشد . چه عنادهائى كه با برادرش : على بن ابى طالب كه جد من است و فرزندان وى كه عترت اخيار پيامبرند\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nورزيديد ؟ و شخصى از شما فخريه كرده و اين شعر را گفته است :\r\n 1 - نحن قتلنا عليا و بنى على * بسيوف هندية و رماح\r\n2 - و سبينا نسائهم سبى ترك * و نطحنا هم فاى نطاح \r\n1 - يعنى ما على و فرزندان او را با شمشيرهاى هندى و نيزه‌ها شهيد كرديم .\r\n2 - و زنان آنان را مثل اسيران ترك اسير كرديم و آنان را پايمال كرديم چه پايمال كردنى .\r\nاى گوينده اين شعر ! خاك و سنگريزه بر دهانت باد ! تو بكشتن گروهى كه خدا آنان را پاك و پاكيزه قرار داده و پليدى را از ايشان بر طرف نموده افتخار ميكنى ! ؟ خشم خود را فرو ببر و نظير سگ بر سر دم خود بنشين آن طور كه پدرت نشست . جز اين نيست كه براى هر مردى همان جزائى است كه پيشاپيش بدست خود فرستاده است . واى بر شما ! شما با ما راجع به اين فضيلت و برترى كه خدا بما عطا كرده حسودى كرديد سپس به اين شعر متمثل شد :\r\n فما ذنبنا ان جاش بحورنا * و بحرك ساج لا يوارى الدعامصا \r\nيعنى ما چه گناهى داريم كه درياى فضائل و مناقب ما بتلاطم آمده و درياى تو بقدرى بىآب و ساكن مانده است كه دعموص‌ها را « 1 »  نمىپوشاند . اين يك فضيلتى است كه خدا به هر كسى بخواهد عطاء مىكند ، خدا است كه صاحب فضل بزرگ مىباشد كسى كه خدا برايش نورى قرار ندهد نورى نخواهد داشت راوى ميگويد : صداها بگريه بلند شد و مردم گفتند : اى دختر بهترين پيامبران و امامان همين مقدار سخنرانى كافى است ، زيرا قلب‌هاى ما را آتش زدى ، گلوى ما را بوسيلهء غصه سوزاندى ، آتش ندامت را در باطن‌هاى ما روشن كردى\r\n\r\n","description":"","footnote":" ( 1 ) دعموص بضم دال و ميم و سكون عين است . دعموص يك نوع حيوان و كوچكى است كه در آب زندگى مىكند . شكل آن نظير قاشق مىباشد - مترجم ","page_name":" 143 ","page_number":143},
  {"content":"\r\n\r\nسپس آن بانوى مصيبت زده آرام شد .\r\nسيد بن طاوس ميگويد : ام كلثوم دختر حضرت امير در آن روز از پشت پردهء خود در حالى كه گريان بود شروع بسخنرانى كرد و فرمود : اى اهل كوفه اف بر شما ، براى چه حسين را تنها نهاديد ، او را شهيد كرديد ، اموال وى را به تاراج برديد و وارث او شديد ، زنان او را اسير و خود او را اذيت و آزار كرديد ! ؟\r\nهلاك و نابودى بشما نصيب شود ! ! واى بر شما آيا ميدانيد دچار چه داهيه‌اى شده‌ايد ؟ چه روز و وبالى بدوش گرفته‌ايد ؟ چه خونهائى را ريخته‌ايد ؟ چه زنان پرده‌نشينى را خارج و اسير كرده‌ايد ؟ چه دخترانى را به اسارت آورده‌ايد ؟ چه اموالى را به يغما برده‌ايد ؟\r\nبهترين مردان بعد از پيغمبر را كشتيد ! رحم و مروت از قلوب شما گرفته شده است ! آگاه باشيد كه حزب خدا رستگارند و حزب شيطان زيانكار خواهند بود سپس اشعارى را خواند كه مطلع آنها اين است .\r\n 1 - قتلتم اخى صبرا فويل لامكم * ستجزون نارا حرها يتوقد \r\n1 - يعنى شما برادر مرا كشتيد ، من صبر ميكنم ، واى بر مادران شما ! به زودى دچار آتشى ميشويد كه حرارت و شعلهء آن افروخته خواهد بود .\r\n2 - شما خونهائى را ريختيد كه خدا و قرآن و محمّد صلّى اللَّه عليه و آله و سلّم ريختن آنها را حرام كرده‌اند .\r\n3 - آگاه باشيد ، مژده باد شما را به آتش جهنم ، حتما شما فرداى قيامت در دوزخ بطور دائمى خواهيد بود .\r\n4 - و من تا زنده باشم در عزاى برادرم گريه ميكنم همان برادرى كه بعد از پيامبر خدا بهترين شخص بود .\r\n5 - يك نوع اشگى مىريزم كه بر گونهء صورتم ميريزد و خشك نميشود راوى ميگويد : صداى مردم بگريه و ناله بلند شد ، زنان همه موى سر خود را پريشان كردند و خاك مصيبت بسر ريختند : صورت خود را خراشيدند . لطمه\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبه صورت خويش زدند ، صداى به وا ويلا بلند كردند . مردان نيز شروع بگريه نمودند . زنان و مردان گريانى بيش از آن روز ديده نشد ! پس از ام كلثوم حضرت زين العابدين عليه السلام بمردم اشاره كرد و فرمود :\r\nساكت شويد ! پس از سكوت مردم آن حضرت برخاست و بعد از اينكه حمد و ثناى خداى را بجاى آورد و درود بر پيغمبر اعظم اسلام صلّى اللَّه عليه و آله فرستاد فرمود : ايها الناس كسى كه مرا ميشناسند كه ميشناسد . كسى كه مرا نمىشناسد من على بن الحسين ابن على بن ابى طالب هستم . من پسر آن كسى هستم كه در كنار فرات بدون گناه شهيد شد . من پسر آن شخصى ميباشم كه نسبت به وى هتك حرمت شد . اموال او را بتاراج بردند . اهل و عيال وى را اسير كردند . من فرزند آن شخصيتى هستم كه در راه خدا صبر كرد و شهيد شد و يك چنين فخريه‌اى براى من كافى است .\r\nايها الناس شما را به خدا قسم مىدهم آيا ميدانيد كه براى پدرم نامه نوشتيد و او را فريب داديد و با او عهد و پيمان بستيد ، سپس با آن حضرت مقاتله كرديد و او را تنها نهاديد ، نابود باد آنچه را كه پيشاپيش براى خود فرستاديد ! چه رأى و نظريهء بدى داريد ! با چه چشمى به پيغمبر خدا نظر ميكنيد در آن موقعى كه بشما بفرمايد : عترت مرا كشتيد ؟ نسبت به من هتك حرمت نموديد ؟ شما از امت من نيستيد ! ! صداى ضجهء مردم از هر طرف بلند شد . بعضى از مردم به يك ديگر ميگفتند ؟\r\nهلاك شديد ولى نميدانيد ! ! سپس حضرت سجاد عليه السلام فرمود : خدا رحمت كند آن مردى را كه نصيحت مرا بپذيرد . پند و اندرز مرا براى خدا و رسول و اهل بيت او حفظ نمايد ، زيرا ما به پيامبر خدا تأسى نموديم .\r\nمردم گفتند : يا بن رسول اللَّه ما عموما مطيع و فرمانبردار تو ميباشيم ، ما تو را از دست نميدهيم و به تو راغب هستيم : بما دستور بده تا اجرا كنيم ، خدا تو را رحمت نمايد ، زيرا ما با كسى كه تو بجنگى ميجنگيم و با هر كسى كه مسالمت\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nكنى مسالمت مينمائيم ما حتما از يزيد مؤاخذه ميكنيم و از هر كسى كه در بارهء تو ظلم كرده باشد بيزارى ميجوئيم .\r\nامام سجاد فرمود : هيهات ! هيهات ! اى مردمان بىوفا و مكار ، بين شما و بين هواى و هوسها نفسانى شما فاصلهء زيادى است . آيا ميخواهيد به آن نحوى با من رفتار كنيد كه قبلا با پدران من رفتار نموديد ! ؟ نه بخداى زمين‌ها . زيرا هنوز زخم آن فريبى كه از شما خورديم التيام نيافته است . ديروز بود كه پدرم با اهل بيتش كشته شدند . هنوز مصيبت پيغمبر خدا و پدرم و فرزندانش را فراموش ننموده‌ام ، صداى غم و اندوه او را در گوش دارم . تلخى آن مصيبت را در حلق و غصهء آن را در سينه دارم . خواستهء من از شما اين است كه : نه بر له و نه بر عليه ما باشيد . سپس فرمود :\r\n 1 - لا غرو ان قتل الحسين و شيخه * قد كان خيرا من حسين و اكرما \r\n1 - يعنى مانعى ندارد اگر حسين شهيد شده باشد ، زيرا پدرش حضرت امير كه كشته شد از حسين بهتر و گرامىتر بود .\r\n2 - اى اهل كوفه ! از اين مصيبتى كه بحسين وارد آورديد خوشحال نباشيد زيرا اين مصيبت اعظم مصائب است 3 - جان من بفداى شهيدى باد كه در كنار فرات افتاد . جزاى آن كسى كه او را كشت آتش جهنم خواهد بود و . . .\r\nمؤلف گويد : در بعضى از كتب معتبره ديدم از مسلم گچكار نقل شده كه گفت : ابن زياد مرا خواست تا دار الامارهء كوفه را تعمير نمايم . در آن حينى كه من درها را گچكارى ميكردم ناگاه شنيدم فريادهائى از اطراف كوفه بلند شد . من متوجه خادم خود شدم و گفتم : چه شده كه كوفه دچار ضجه گرديده است ! ؟\r\nگفت : الساعه سر يكى از خارجىها را كه بر يزيد خروج كرده است آورده‌اند .\r\nگفتم : آن خارجى كيست ! ؟ گفت : حسين بن على عليهما السلام است . من صبر كردم تا خادم خارج شد و آنچنان طپانچه به صورت خود زدم كه ترسيدم چشمم نابود شود ،\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nسپس گچها را از دست خود شستم و از پشت قصر فرود آمدم و وارد كناسهء كوفه شدم .\r\nدر آن حينى كه من ايستاده بودم و مردم در انتظار ورود اسيران و سر شهيدان بودند ناگاه ديدم تعداد چهل هودج بر پشت چهل شتر نصب شده كه زنان و دختران فاطمهء زهراء در ميان آنها جاى دارند . ناگاه حضرت على بن الحسين عليه السلام را ديدم كه سوار بر شتر عريان و خون از رگهاى گردنش روان بود و آن بزرگوار در حالى كه گريان بود اشعارى را ميفرمود كه مطلع آنها اين بود :\r\n 1 - يا امة السوء لا سقيا لربعكم * يا امة لم تراع جدنا فينا \r\n1 - يعنى اى امت بد رفتار خدا شما را از باران رحمت خود سيراب نكند اى امتى كه احترام جد ما را در بارهء ما مراعات نكرديد .\r\n2 - اگر روز قيامت پيغمبر خدا صلّى اللَّه عليه و آله و سلّم ما را جمع كند شما در جواب ما چه خواهيد گفت ! ! 3 - شما ما را بر پشت شتران بىجهاز ميگردانيد . گويا : ما آن افرادى نيستيم كه پايه دين را براى شما محكم كرده باشيم ! 4 - اى گروه بنى اميه ! اين چه توقفى است كه شما در بارهء مصائب ما ميكنيد و جواب ما را نميدهيد .\r\n5 - شما براى خوشحالى كه داريد بر عليه ما كف ميزنيد و در زمين بما ناسزا ميگوئيد ! 6 - واى بر شما ! آيا جد من پيامبر خدا نيست كه بشر را از طريق گمراهى بشاه راه هدايت راهنمائى كرد ؟\r\n7 - اى وقعهء كربلا حقا كه تو غم و اندوه را به ارث به من دادى . خدا پردهء افرادى را كه با ما بد رفتارى نمودند پاره خواهد كرد .\r\nاهل كوفه بكودكانى كه در ميان محمل‌ها بودند خرما و نان و گردو\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nميدادند . ولى ام كلثوم بر آنان فرياد زد و فرمود :\r\nيا اهل الكوفة ان الصدقة علينا حرام يعنى اى اهل كوفه صدقه بر ما حرام است . بعدا آن بانو آن نان و خرماها را از دست و دهان كودكان ميگرفت و به روى زمين ميريخت . اهل كوفه با اين جناياتى كه در بارهء آنان كرده بودند براى مصيبت ايشان گريه ميكردند .\r\nسپس ام كلثوم سر خود را از محمل خارج كرد و به اهل كوفه گفت : اى اهل كوفه ! آرام باشيد . مردان شما ما را ميكشند و زنان شما براى ما گريه ميكنند ! ؟ خدا در روز قيامت بين ما و شما داورى خواهد كرد . در آن حينى كه آن بانو آنان را مخاطب قرار داده بود ناگاه صداى ضجه بلند شد و سر شهيدان را كه سر امام حسين در جلو آنان بود آوردند .\r\nو هو رأس زهرى قمرى اشبه الخلق برسول اللَّه .\r\nيعنى سرى بود نورانى ، نظير ماه ، شبيهترين مردم بود برسول خدا صلّى اللَّه عليه و آله محاسن شريف امام حسين نظير شبه مشكى و رنگ خضاب از آن رفته بود . صورت آن حضرت مثل ماه تابان و گرد بود . نيزه سر و محاسن آن امام مظلوم را به طرف راست و چپ حركت ميداد . هنگامى كه زينب عليها السلام متوجه سر مبارك امام حسين شد .\r\nفنطحت جبينها بمقدم المحمل .\r\nيعنى پيشانى خود را به نحوى بجلو محمل زد كه ديدم خون از زير مقنعهء آن بانو خارج شد . سپس با يك قطعه پارچه به سر امام حسين اشاره كرد و اشعارى را خواند كه مطلع آنها اين است :\r\n 1 - يا هلالا لما استتم كمالا * غاله خسفه فابدا غروبا \r\nيعنى اى ماه شب اول ، اكنون كه بسر حد كمال رسيد خسوف او را بناگهانى ربود و غروب او را ظاهر نمود .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n2 - اى پارهء قلبم ! من گمان نميكردم كه اين مصيبت عظما مقدر و نوشته شده باشد .\r\n3 - اى برادر من با فاطمهء صغيره تكلم كن . زيرا نزديك است كه قلبش آب شود .\r\n4 - اى برادرم ! آن قلب تو كه بر ما مهربان بود اكنون چه شده كه بما قسى و سفت گرديده است ! 5 - اى برادر ! كاش على بن الحسين را ميديدى كه اسير شده و به علت غم يتيمى طاقت خوددارى ندارد .\r\n6 - آنچه كه وى را بوسيلهء ضربه اذيت و آزار مينمايند در حالى تو را صدا مىزند كه ذليل و اشگش ريزان است .\r\n7 - اى برادرم ! على بن الحسين را در بر بگير و به خود نزديك كن و قلب وى را كه دچار ترس شده تسكين بده .\r\n8 - يتيم چقدر ذليل است در آن موقعى كه پدر خود را صدا مىزند ولى جواب نمىشنود ! ! سيد بن طاوس ميگويد : ابن زياد براى ملاقات مردم در قصر دار الإمارة جلوس كرد و بعموم مردم اجازهء ورود داد . سر مبارك امام حسين را آورده و در مقابل ابن زياد نهاده شد . بعدا زنان و كودكان امام حسين را نزد ابن زياد آوردند . زينب دختر على عليه السلام بطور ناشناس نشست . ابن زياد جويا شد : اين زن كيست ؟ گفته شد :\r\nزينب دختر على است . ابن زياد متوجه آن بانو شد و گفت :\r\nالحمد للَّه الذى فضحكم و اكذب احدوثتكم .\r\nيعنى سپاس مخصوص آن خدائى است كه شما را افتضاح و سخنان شما را تكذيب كرد . زينب عليها السلام فرمود : جز اين نيست كه شخص فاسق افتضاح و شخص فاجر تكذيب مىشود و آن شخص غير از ما است . ابن زياد گفت : ديدى خدا با برادر و اهل بيت تو چه كار كرد ! ؟ آن بانوى معظمه فرمود : من غير از نيكرفتارى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاز خدا چيزى نديدم . شهيدان ما گروهى هستند كه خدا قتال را بر آنان واجب كرده است . آنان به خوابگاه خود رفتند . طولى نميكشد كه خدا تو و ايشان را در يك مكان جمع مىكند و تو مورد محاجه و مخاصمه قرار خواهى گرفت . آن روز نظر كن و بنگر چه كسى فلج خواهد بود . اى پسر مرجانه ! مادرت در عزايت گريان شود ! ابن زياد خشمناك شد .\r\nو كانه هم بها يعنى گويا : تصميم گرفت زينب را اذيت نمايد . ولى عمرو بن حريث ( بضم حاء ) به ابن زياد گفت :\r\nانها امرأة و المرأة لا تؤخذ بشىء من منطقها يعنى اين زن است و زن راجع بمنطق و سخن خود مورد مؤاخذه قرار نخواهد گرفت . ابن زياد بزينب گفت : حقا كه خدا قلب مرا از دست حسين تو كه سركش بود و افراد معصيت كارى كه از اهل بيت تو بودند شفا داد ! زينب كبرى فرمود :\r\nلعمرى لقد قتلت كهلى ، و قطعت فرعى و اجتثثت اصلى .\r\nيعنى بجان خودم قسم كه تو بزرگ و سالار مرا كشتى ، شاخهء مرا قطع نمودى ، ريشه مرا از بيخ و بن درآوردى . اگر اين جنايات موجب شفاى قلب تو باشد پس شفا يافتى ، ابن زياد گفت : اين زن به سجع و قافيه سخن ميگويد . بجان خودم كه پدرت على هم به سجع و قافيه سخن ميگفت و شاعر بود زينب فرمود : اى پسر زياد ! زن را با سجع و قافيه چه كار ؟ ابن نما مينويسد : زينب كبرى فرمود :\r\nمن از سجع و قافيه بيزارم . ولى از كسى تعجب ميكنم كه امامان خود را ميكشد ! در صورتى كه ميداند آنان در آخرت از او انتقام خواهند كشيد .\r\nشيخ مفيد مينگارد : ابن زياد سر مبارك امام حسين را در مقابل خويش نهاد و به آن نگاه كرد و لبخند زد . سپس با چوب دستى خود بدندانهاى ثناى آن حضرت\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nميزد . زيد بن ارقم كه از صحابهء پيامبر خدا و پيرمردى بشمار ميرفت جنب ابن زياد بود . هنگامى كه ديد ابن زياد با چوب دستى خود بدندانهاى ثناياى امام حسين ميزد به او گفت : ارفع قضيبك عن هاتين الشفتين .\r\nيعنى چوب خود را از اين دو لب مقدس بردار ! به حق آن خدائى كه غير از او خدائى نيست من بقدرى ديدم پيغمبر خدا اين دو لب حسين عليه السلام را ميبوسيد كه نميتوانم آن دفعات را شماره كنم . سپس بشدت گريان شد .\r\nابن زياد به زيد بن ارقم گفت : خدا چشمان تو را گريان كند ، آيا براى اينكه خدا پيروزى را بما نصيب كرده گريه ميكنى ؟ به خدا قسم اگر نه اين بود كه تو پيرمردى هستى خرف و عقل خود را از دست داده‌اى گردن تو را ميزدم . زيد برخاست و از نزد ابن زياد متوجه منزل خويشتن شد .\r\nمحمّد بن ابى طالب ميگويد : زيد بن ارقم صدا به گريه بلند كرد و گفت :\r\nغلام زر خريد مالك يك آزاد مرد شده است ! اى گروه عرب ، بدانيد كه شما بعد از اين جريان غلام زرد خريد خواهيد بود . زيرا پسر فاطمه را كشتيد و ابن زياد را امير قرار داديد تا اخيار شما را بكشد و اشرار شما را به بندگى وادار نمايد شما بذلت راضى شديد .\r\nشيخ مفيد مينگارد : هنگامى كه اهل و عيال امام حسين را نزد ابن زياد بردند زينب خواهر امام حسين در حالى كه لباسهاى كهنه خود را پوشيده بود بطور ناشناس وارد شد و در ناحيه‌اى نشست و كنيزانش در اطرافش جمع شدند . ابن زياد گفت : اين زن كه كناره‌گيرى كرد و با كنيزان خود در يك گوشه‌اى نشست كيست ؟ زينب كبرا جوابى به او نداد . ابن زياد تا سه مرتبه سخن خود را تكرار كرد . يكى از كنيزان حضرت زينب گفت : اين بانو زينب كبرا دختر فاطمه زهراء است . ابن زياد متوجه زينب شد و گفت :\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nسپاس مخصوص آن خدائى است كه شما را رسوا كرد و مردان شما را كشت و سخنان شما را تكذيب نمود . زينب كبرا در جواب وى گفت : سپاس مخصوص آن خدائى است كه ما را بوسيلهء حضرت محمّد گرامى داشت و ما را از پليدى پاكيزه نمود . الى آخره .\r\nسيد بن طاوس و ابن نما مينويسند : سپس ابن زياد متوجه حضرت على بن الحسين شد و گفت : اين مرد كيست ؟ گفته شد : على بن الحسين است : گفت : مگر نه چنين است كه خدا على بن الحسين را كشت ! ؟ حضرت سجاد فرمود : من برادرى داشتم كه نامش على بن الحسين بود و مردم او را شهيد كردند . ابن زياد گفت : بلكه خدا او را كشت .\r\nحضرت سجاد فرمود : خدا مردم را در موقع موت مىميراند و آن افرادى را كه در خواب نمرده‌اند نيز مىميراند . ابن زياد گفت : تو اين جرات را دارى كه جواب مرا بدهى ! ؟ ببريد گردن او را بزنيد ! راوى ميگويد : شنيدم عمه‌اش زينب گفت : اى پسر زياد ! تو احدى را براى ما باقى نگذاشتى اگر تصميم قتل وى را دارى پس مرا نيز با او بكش .\r\nشيخ مفيد و ابن نما مينگارند : زينب حضرت سجاد را در بر گرفت و فرمود : اى پسر زياد ! آن مقدارى كه از خونهاى ما ريختن براى تو كافى است .\r\nسپس حضرت سجاد را در آغوش گرفت و فرمود : به خدا قسم من از اين على بن الحسين جدا نمىشوم كه اگر بخواهى او را بكشى مرا هم با وى بكش . ابن زياد پس از اينكه ساعتى به حضرت زينب و حضرت سجاد نگاه كرد گفت : تعجب ميكنم از صلهء رحم كردن اين زن ! به خدا قسم من اين طور گمان ميكنم اين زن دوست دارد من او را با اين مرد بكشم ! ! اين مرد را رها كنيد ، همين بيمارى كه دارد برايش كافى خواهد بود .\r\nسيد بن طاوس مينويسد : حضرت سجاد به حضرت زينب فرمود : عمه ! آرام\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nباش تا من با ابن زياد تكلم كنم . سپس آن حضرت متوجه ابن زياد شد و فرمود :\r\nابا القتل تهددنى يا ابن زياد ، اما علمت ان القتل لنا عادة و كرامتنا الشهادة ؟\r\nيعنى اى پسر زياد ! آيا مرا بقتل تهديد ميكنى ، آيا نمىدانى شهيد شدن عادت ما مىباشد و بزرگوارى ما بوسيلهء شهادت است ! ؟ سپس ابن زياد دستور داد تا حضرت على بن الحسين را با زنان وارد خانه‌اى كردند كه جنب مسجد اعظم بود . حضرت زينب فرمود : هيچ زن عربى غير از ام ولد و مملوك نزد ما نيايد ، زيرا آنان اسيرند و ما هم اسير هستيم .\r\nابن نما مينگارد : روايت شده كه انس بن مالك گفت : من در موقعى نزد ابن زياد رفتم كه با چوب دستى بدندانهاى امام حسين عليه السلام ميزد و ميگفت :\r\nانه كان حسن الثغر ! يعنى امام حسين عجب دندانهاى نيكوئى دارد ! من گفتم : آرى و اللَّه ، من اين عمل تو را قبيح ميدانم ، زيرا ديدم پيغمبر خدا صلّى اللَّه عليه و آله همين موضع دهان حسين را كه تو چوب ميزنى مىبوسيد .\r\nسعيد بن معاذ و عمرو بن سهل ميگويند : ما نزد ابن زياد رفتيم و ديديم با چوبدستى خود به بينى و چشمان و دهان مبارك امام حسين مىزند - زيد بن ارقم به ابن زياد گفت : چوب خود را بردار ! زيرا من ديدم پيامبر خدا صلّى اللَّه عليه و آله لب‌هاى خود را در اين موضعى كه تو چوب ميزنى ميگذاشت . سپس بشدت گريان شد ! ابن زياد به زيد بن ارقم گفت : خدا چشمان تو را گريان كند ، اى دشمن خدا ! اگر تو پيرمردى نبودى كه خرف‌شده‌اى و عقل خود را از دست داده‌اى گردن تو را ميزدم ! زيد بن ارقم گفت : من يك موضوعى را براى تو ميگويم كه براى تو از اين كه گفتم ناگوارتر باشد . من پيغمبر اسلام را ديدم كه امام حسن را روى\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nزانوى راست و امام حسين را روى زانوى چپ خود جاى داده بود ، دست مبارك خود را روى سر هر يك از ايشان مىنهاد و ميفرمود : پروردگارا من اين دو كودك را با مؤمنين نيكوكار به تو مىسپارم . اكنون بنگر تو با امانت پيغمبر اعظم صلّى اللَّه عليه و آله و سلّم چه ميكنى ! ؟ هنگامى كه بعد از شهادت امام حسين عمر بن سعد و ابن زياد با يك ديگر ملاقات كردند ابن زياد به ابن سعد گفت : آن نامه‌اى را كه من در بارهء قتل حسين و مبارزهء با او براى تو نوشتم به من بازگردان . ابن سعد گفت : آن نامه مفقود شده است . ابن زياد گفت : بايد حتما آن را به من مسترد نمائى . آيا در نظر دارى كه آن نامه را در مقابل پير زنان قريش براى خود عذر و بهانه‌اى قرار دهى ( و بگوئى : من بموجب اين نامه امام حسين را كشته‌ام ؟ ) ابن سعد گفت : به خدا قسم من تو را در بارهء حسين نصيحتى كردم كه اگر پدرم راجع به آن با من مشورت ميكرد حق مشورت را اداء كرده بودم . عثمان بن زياد كه برادر عبيد اللَّه بود گفت : به خدا قسم كه راست ميگويد . من دوست داشتم از فرزندان زياد احدى نباشد مگر اينكه دماغش تا روز قيامت بسوزد و حسين شهيد نشده باشد ! ابن سعد گفت : به خدا قسم احدى بدتر از من مراجعت نكرده است . زيرا من عبيد اللَّه را اطاعت و خدا را معصيت و قطع رحم نمودم .\r\nسيد بن طاوس ميگويد : سپس ابن زياد دستور داد تا سر امام حسين را در ميان كوچه‌هاى كوفه گردانيدند . من مناسب ميدانم به اين ابيات كه بعضى از افراد عاقل در بارهء قتيل آل رسول سروده است متمثل شوم .\r\n 1 - رأس ابن بنت محمد و وصيه * للناظرين على قناة يرفع \r\n1 - يعنى سر پسر دختر پيغمبر و وصيه او براى بينندگان بر سر نيزه بلند شده است .\r\n2 - در صورتى كه مسلمانان ميديدند و مىشنيدند و از اين جنايت جلوگيرى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nنميكردند و اندوهناك نميشدند .\r\n3 - دشمنان بوسيلهء ديدن سر تو سرمهء كورى به چشم كشيدند . و مصيبت تو به هر گوشى كه برسد آن را كر مىكند .\r\n4 - هيچ بقعه‌اى نيست مگر اينكه آرزو دارد محل قبر تو و براى خط قبر تو خوابگاهى باشد .\r\n5 - چشم‌هائى را دچار بىخوابى كردى كه زنده بودن تو وسيلهء خواب آنها بود و چشم‌هائى را با خواب آشنا كردى كه از خوف تو خواب نداشتند .\r\nسپس ابن زياد بعد از اينكه بر فراز منبر رفت و حمد و ثناى خدا را بجاى آورد گفت : سپاس مخصوص آن خدائى است كه حق و اهل آن را ظاهر نمود .\r\nامير المؤمنين يعنى يزيد و پيروان او را يارى كرد و كذاب پسر كذاب يعنى امام حسين را كشت ! وى چيزى به اين سخن اضافه نكرده بود كه عبد اللَّه بن عفيف ازدى ( به سكون زاء ) در مقابل ابن زياد قيام و پرخاش كرد . اين عبد اللَّه از نيكان و زهاد شيعه محسوب ميشد . او چشم چپ خود را در جنگ جمل و چشم راست خود را در جنگ صفين از دست داده بود ، وى هميشه ملازم مسجد اعظم كوفه و تا شب مشغول نماز بود . او به ابن زياد گفت : اى پسر مرجانه ! كذاب پسر كذاب تو و پدرت و آن كسى كه تو را گماشته است هستيد . اى دشمن خدا : آيا جا دارد كه فرزندان پيامبر آن را بكشيد و يك چنين مقاله‌هائى را بر فراز منبر مؤمنين بگوئيد ! ؟\r\nابن زياد پس از اينكه در غضب شد گفت : اين گوينده كيست ! ؟ عبد اللَّه گفت :\r\nمنم . اى دشمن خدا ! تو آن ذريه پاكى را بقتل ميرسانى كه خدا پليدى را از آنان دور نموده است و با اين حال گمان ميكنى در دين اسلام هستى ! ؟ وا غوثاه فرزندان مهاجرين و انصار كجايند ؟ چرا از امير تو يعنى يزيد كه قلدر و سركش و به زبان حضرت محمّد صلّى اللَّه عليه و آله لعنت شده انتقام نميگيرند ؟\r\nخشم ابن زياد بقدرى زياد شد كه رگهاى گردنش پر شد و گفت : عبد اللَّه بن\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nعفيف را نزد من بياوريد ! پاسبانان او را از هر طرف محاصره نمودند تا دستگيرش نمايند . ولى گروهى از اشراف كه از قبيلهء ازد و عموزادگان ابن عفيف بودند او را از دست پاسبانان نجات داده وى را از در مسجد خارج كردند و بمنزلش رسانيدند .\r\nابن زياد گفت : بدنبال اين كور كه از قبيلهء ازد مىباشد برويد . خدا قلب او را كور كند همانطور كه چشمش را كور نموده است . او را نزد من بياوريد ! وقتى مأمورين ابن زياد بدنبال ابن عفيف رفتند و قبيلهء ازد از اين موضوع آگاه شدند با قبائلى از يمن اجتماع كردند كه عبد اللَّه عفيف را نجات دهند .\r\nهنگامى كه اين موضوع به گوش ابن زياد رسيد قبيله‌هاى مضر ( بضم ميم و فتح ضاد ) را جمع كرد و به امداد محمّد بن اشعث فرستاد و دستور داد تا با قبيلهء ازد كار زار نمايند . آنان قتال شديدى كردند تا در نتيجه ياران ابن زياد بخانهء ابن عفيف نزديك شدند . در خانه را شكستند و ابن عفيف را محاصره نمودند .\r\nدختر عبد اللَّه عفيف فرياد زد : پدر جان ! دشمن بر تو هجوم آور شد ! ! ابن عفيف گفت : ترسان مباش ! شمشير مرا بياور . وقتى شمشير را بدست پدر داد ابن عفيف در حالى كه از خود دفاع ميكرد اين رجز را ميخواند :\r\n 1 - انا ابن ذى الفضل عفيف الطاهر * عفيف شيخى و ابن ام عامر\r\n2 - كم دارع من جمعكم و حاسر * و بطل جد لته مغادر \r\n1 - يعنى من پسر شخصى صاحب فضيلت هستم كه عفيف و پاك است . عفيف پدر من و پسر ام عامر است .\r\n2 - چه افراد زره پوش و دلاورى را كه من پس از مجادله از پاى در آوردم .\r\nدختر ابن عفيف ميگفت : پدر جان ! كاش من مرد بودم تا امروز در جلو تو با اين گروه نابكار كه كشندگان عترت نيكوكار پيامبرند مخاصمه ميكردم آن گروه ستمكار از همه طرف ابن عفيف را محاصره نمودند و او همچنان از خويشتن دفاع ميكرد و احدى دست بر او نمىيافت . از هر طرفى كه دشمن متوجه وى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nميشد دخترش ميگفت : پدر جان ! از فلان طرف آمدند . خلاصه كار به جائى رسيد كه آنان با آن كثرتى كه داشتند او را احاطه نمودند . دخترش فرياد ميزد :\r\nو اذلاه ! پدرم را محاصره كردند و ياورى ندارد كه بفريادش برسد ! ابن عفيف همچنان شمشير خود را ميگردانيد و ميگفت :\r\n اقسم لو يفسح لى عن بصرى * ضاق عليكم موردى و مصدرى . \r\nيعنى قسم ميخورم اگر جلو چشم من باز بود راه را بر وارد شدن شما و خارج نمودن من تنگ ميكردم . آن گروه خونخوار همچنان مشغول فعاليت بودند تا ابن عفيف را گرفتند و نزد ابن زياد بردند . وقتى چشم ابن زياد به او افتاد گفت : سپاس مخصوص آن خدائى است كه تو را رسوا كرد . ابن عفيف گفت : اى دشمن خدا براى چه خدا مرا رسوا كرد .\r\nبه خدا قسم اگر جلو چشم من باز بود راه وارد و خارج شدن من نزد تو تنگ ميگرديد .\r\nابن زياد گفت : اى دشمن خدا ! تو در بارهء عثمان چه ميگوئى ؟ ابن عفيف پس از اينكه به ابن زياد فحاشى كرد گفت : اى غلام زر خريد بنى علاج و اى پسر مرجانه تو را با عثمان چه كار ؟ اگر عثمان بد كرده باشد يا خوب ، اصلاح كرده باشد يا فساد خدا اختيار خلق خود را دارد كه به عدالت و حق بين مردم و عثمان داورى نمايد . اى پسر مرجانه ! تو در بارهء پدرت و خودت و يزيد و پدرش از من جويا شو ، ابن زياد گفت : به خدا قسم من پرسشى از تو نخواهم كرد تا شربت مرگ را بياشامى .\r\nابن عفيف گفت : الحمد للَّه رب العالمين . آيا نه چنين است كه من قبل از اينكه مادرت تو را بزايد از خدا خواسته‌ام شهادت مرا بدست ملعون و مبغوض ترين خلق خود قرار دهد . موقعى كه چشمان خود را از دست دادم از شهادت در راه خدا مأيوس شدم . اكنون حمد ميكنم آن خدائى را كه پس از مأيوس شدن\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nشهادت را به من نصيب كرد و به من نشان داد كه دعاهاى قديم الايام مرا مستجاب نموده است .\r\nابن زياد گفت : گردن او را بزنيد . آنان پس از اينكه گردن ابن عفيف را زدند جسد مباركش را بدار زدند .\r\nشيخ مفيد مينويسد : هنگامى كه پاسبانان عبد اللَّه بن عفيف را جلب كردند او شعار قبيلهء ازد را ميخواند ، تعداد هفتصد نفر از قبيلهء ازد اجتماع كردند و ابن عفيف را از دست مأمورين ابن زياد نجات دادند . اما وقتى شب فرا رسيد ابن زياد فرستاد تا ابن عفيف را از خانه‌اش خارج كردند و پس از اينكه گردنش را زدند جسد مقدسش را در كناسهء كوفه بدار زدند .\r\nابن نما مينگارد : سپس ابن زياد جندب ( بضم جيم و سكون نون و فتح دال ) ابن عبد اللَّه ازدى را كه پيرمردى بزرگوار بود خواست و به او گفت : اى دشمن خدا ! آيا نه چنين است كه تو از ياوران ابو تراب يعنى حضرت امير هستى ؟\r\nگفت : چرا ، من از اين موضوع بىزار نيستم . ابن زياد گفت : من نظرى ندارم جز اينكه خون تو را قربتا الى اللَّه بريزم . او در جواب ابن زياد گفت : اين عمل تو را به خدا نزديك نميكند ، بلكه دور مىكند . ابن زياد گفت : اين شخص پير مردى است كه عقل خود را از دست داده است و او را آزاد نمود .\r\nشيخ مفيد مينويسد : هنگامى كه صبح شد ابن زياد دستور داد : سر مبارك امام حسين را در ميان كوچه‌هاى كوفه و قبائل آن گردانيدند . از زيد بن ارقم روايت شده كه گفت : سر امام حسين عليه السلام بر فراز نيزه بود و من در ميان اطاق خودم بودم هنگامى كه آن سر مبارك محاذى من آمد اين آيهء شريفه را خواند :\r\n أَم حَسِبْت أَن أَصْحاب الْكَهْف وَ الرَّقِيم كانُوا مِن آياتِنا عَجَباً  يعنى آيا اين طور حساب ميكنى داستان اصحاب كهف و رقيم كه از علائم قدرت ما است تعجب آور است . به خدا قسم كه موى بدنم راست شده و گفتم : يا بن رسول اللَّه ! به خدا قسم كه داستان سر مبارك تو اعجب است ! !\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nسيد بن طاوس مينويسد : ابن زياد جريان شهادت و اهل بيت امام حسين را براى يزيد بن معاويه نوشت و اين موضوع را نيز براى عمرو بن سعيد كه امير مدينه بود نوشت .\r\nشيخ مفيد مينگارد : موقعى كه ابن زياد سر مقدس امام حسين را براى يزيد فرستاد نزد عبد الملك بن حارث سلمى آمد و گفت : نزد عمرو بن سعيد كه در مدينه است برو و او را از قتل امام حسين بشارت بده . عبد الملك ميگويد : من براحلهء خود سوار و متوجه مدينه و با مردى از قريش مصادف شدم . وى به من گفت : چه خبر ؟ گفتم : خبر نزد امير است كه خواهى شنيد . او گفت :\r\n إِنَّا لِلَّه وَ إِنَّا إِلَيْه راجِعُون  به خدا قسم كه امام حسين شهيد شده است ؟ هنگامى كه من بر عمرو بن سعيد وارد شدم گفت : چه خبر ؟ من خوشحالى امير را از شهادت امام برايش گفتم .\r\nعمرو بن سعيد به من گفت : خارج شو و شهيد شدن حسين را بمردم بگو . موقعى كه من نداى شهادت امام حسين را در دادم شيونى كه از زنان بنى هاشم در خانه‌هاى خود براى قتل امام حسين شنيدم نشنيده بودم . سپس من نزد عمرو بن سعيد مراجعت كردم . وقتى چشم او به من افتاد تبسم كرد و خنديد . بعدا متمثل بشعر عمرو بن معدى كرب شد كه ميگويد :\r\n عجت نساء بنى زياد عجة * كعجيج نسوتنا غداة الارنب . \r\nيعنى زنان بنى زياد در صبح جنگ ارنب شيونى كردند كه نظير شيون زنان ما بود . سپس عمرو بن سعيد گفت : اين در عوض شيون عثمان است . پس از اين سخن بر فراز منبر رفت و مردم را از شهيد شدن امام حسين عليه السلام آگاه و در حق يزيد دعا كرد و از منبر فرود آمد .\r\nصاحب كتاب مناقب ميگويد : عمرو بن سعيد در سخنرانى خود گفت : اين سيلى و صدمه در مقابل آن سيلى و صدمه‌اى است ( كه ما خورديم ) چه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nسخنرانىهائى كه شد ، چه موعظه‌هائى كه ما كرديم ، چه سخنان حكمت آميزى كه گفتيم و اثرى نداشت .\r\nبه خدا قسم من دوست داشتم : سر حسين در بدنش و روحش در جسدش باشد مدتها بود كه حسين بما فحش ميگفت و ما مدح او را ميگفتيم . او قطع رحم ولى ما صلهء رحم ميكرديم ، ما نظير عادت خود و او نظير عادت خود رفتار خواهيم كرد . كاش اين پيش آمد براى حسين نميكرد . ولى ما چه كنيم با كسى كه براى كشتن ما شمشير ميكشيد و ما از خود دفاع ميكرديم .\r\nعبد اللَّه بن سائب برخاست و گفت : اگر فاطمهء زهراء زنده بود و سر حسين عليه السلام را ميديد گريه ميكرد . عمرو بن سعيد بر پيشانى او زد و گفت : ما از تو بفاطمه سزاوارتريم پدر فاطمه عموى ما و شوهرش برادر ما و پسرش پسر ما مىباشد . اگر فاطمه زنده بود چشمش گريان و جگرش داغدار ميشد . ولى كسى را كه حسين او را كشت و از خود دفاع نمود ملامت نميكرد .\r\nشيخ مفيد مينويسد : يكى از غلامان عبد اللَّه بن جعفر بن ابى طالب نزد عبد اللَّه آمد و خبر مرگ دو پسر او را به وى داد . عبد اللَّه گفت :  إِنَّا لِلَّه وَ إِنَّا إِلَيْه راجِعُون  ابو السلال غلام عبد اللَّه گفت : اين مصيبت از طرف حسين بن على دچار ما شد عبد اللَّه او را با نعلين زد و از خود دور كرد و گفت : اى پسر زن لخناء ! ( يكنوع فحشى بوده ) آيا جا دارد تو در بارهء امام حسين اين طور بگوئى ! ؟ به خدا قسم اگر من با حسين بودم دوست داشتم از آن حضرت مفارقت نميكردم تا با او كشته شوم به خدا قسم چيزى كه از طرف پسرانم مرا خوشحال مىكند و دلدارى ميدهد اين است كه ايشان در ركاب برادر و پسر عمويم حسين شهيد شدند . از خود گذشتند و حسين را يارى كردند و صبر نمودند .\r\nسپس متوجه اهل مجلس خود شد و گفت : خداى را شكر كه مصيبت حسين را بر من ناگوار كرد . اگر من خودم امام حسين را يارى نكردم فرزندانم آن\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nحضرت را يارى كردند . وقتى ام لقمان دختر عقيل بن ابى طالب خبر شهيد شدن امام حسين را شنيد در حالى كه سر و صورتش باز بود با خواهران خود : ام هانى و اسماء و رمله و زينب دختران عقيل خارج شدند و بر شهيدان كربلا گريه كردند . ام لقمان ميگفت :\r\n 1 - ما ذا تقولون اذ قال النبى لكم * ما ذا فعلتم و انتم آخر الامم\r\n2 - بعترتى و باهلى بعد مفتقدى * منهم اسارى و قتلى ضرجوا بدم\r\n3 - ما كان هذا جزائى اذ نصحت لكم * ان تخلفونى بسوء في ذوى رحم \r\n1 - يعنى چه خواهيد گفت : آن موقعى كه پيغمبر خدا بشما بگويد :\r\nشما كه آخرين امت بوديد چه عملى انجام داديد ؟\r\n2 - با عترت و اهل بيت من بعد از اينكه مرا از دست داديد . بعضى از آنان اسير و بعضى از ايشان شهيد و غرقه به خون شدند .\r\n3 - اين جزاى آن نصيحت‌هائى نبود كه براى شما كردم ، جا نداشت كه بعد از من با اهل بيت من بد رفتارى نمائيد .\r\nوقتى شب آن روزى كه عمرو بن سعيد در مدينه راجع بكشته شدن امام حسين سخنرانى كرد فرا رسيد نيمه شب مردم صداى گوينده‌اى را كه خود او را نميديدند شنيدند ميگفت :\r\n 1 - ايها القاتلون جهلا حسينا * ابشروا بالعذاب و التنكيل\r\n2 - كل اهل السماء يدعو عليكم * من نبى و مرسل و قبيل\r\n3 - قد لعنتم على لسان داود * و موسى و صاحب الانجيل \r\n1 - يعنى اى كشندگانى كه حسين را از روى جهالت كشتيد . مژده باد شما را به عذاب و شكنجه .\r\n2 - كليهء اهل آسمان بر عليه شما دعا ميكنند ، از قبيل : نبى و پيامبر مرسل و ديگران 3 - حقا كه شما به زبان حضرت داود و موسى و صاحب انجيل عليه السلام مورد لعن قرار گرفتيد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nابن نما مينگارد : روايت شده : يزيد بن معاويه محرزين حريث بن مسعود كلبى را كه از قبيلهء : بنى عدى بن حباب بود با مردى از يهرا كه از فضلاء اهل شام بودند براى انتشار شهيد شدن امام حسين بسوى مدينه طيبهء فرستاد . وقتى آنان وارد مدينه شدند زنى از دختران عبد المطلب كه گفته شده : زينب دختر عقيل بود با سر و صورت باز و در حالى كه آستين خود را بالاى سر خود نهاده بود ايشان را ملاقات كرد و با حال گريه آن اشعارى را خواند كه قبلا نگاشته شد .\r\nشهر بن حوشب ميگويد : در آن هنگامى كه من نزد ام سلمه بودم ناگاه شخصى وارد شد و فرياد زد : حسين كشته شد . ام سلمه گفت : حسين را كشتند .\r\nخدا قبرهاى آنان را پر از آتش كند ! از تاريخ بلاذرى نقل شده : موقعى كه سر امام حسين وارد مدينه شد از هر طرفى صداى شيون شنيده شد و مروان بن حكم اين شعر را خواند :\r\n ضربت دو سر فيهم ضربة * اثبتت اوتاد ملك فاستقر \r\nيعنى سر مردان ( برجسته بنى هاشم ) زده شد و پايه‌هاى سلطنت ( بنى اميه ) مستقر و ثابت گرديد . سپس با چوب دستى به صورت آن حضرت ميزد و ميگفت :\r\n 1 - يا حبذا بردك في اليدين * و لونك الاحمر في الخدين\r\n2 - كانه بات بمجسد * شفيت منك النفس يا حسين \r\n1 - يعنى چقدر نيكو است قوت و تسكينى كه در دستهاى تو مىباشد و رنگ دو گونه‌هاى صورت تو كه قرمز است .\r\n2 - گويا : با پيراهنى كه بجسد او چسبيده باشد . يا حسين من انتقام خود را از تو گرفتم .\r\nاز جمله موضوعاتى كه فقط نطنزى در كتاب : خصائص از ابى ربيعه از ابى قبيل نقل كرده اين است كه در مدينهء طيبه از هواء شنيده شد : گوينده‌اى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاشعارى را ميخواند كه مطلع آنها اين است :\r\n 1 - يا من يقول بفضل آل محمد * بلغ رسالتنا به غير توالى \r\n1 - يعنى اى كسى كه بفضيلت و برترى آل محمّد صلى اللَّه عليه و آله قائل هستى ! پيغام ما را بدون سستى ببر و بگو :\r\n2 - اشرار بنى اميه سيدى را كشتند كه بهترين مردم و بزرگوار و داراى شأن بزرگى بود .\r\n3 - كسى را كشتند كه در آسمان و زمين فرزند شخصى با فضيلت بود . سبط آن پيامبرى بود كه نابودكنندهء بت بود .\r\n4 - مشرق و مغرب بعد از آنكه مردم به هر زبانى براى امام حسين گريه كردند گريان شدند .\r\nسيد بن طاوس مينگارد : موقعى كه نامهء ابن زياد به يزيد رسيد و يزيد از آن آگاه شد براى ابن زياد نوشت : سر مبارك امام حسين را با سر يارانش و اموال و زنان و عيال آن حضرت را براى يزيد بفرستد . بابن زياد مخفر بن ثعلبهء عائذى را خواست و سرها و زنان امام حسين را به وى تسليم نمود . وى ايشان را به نحوى بسوى شام حركت داد كه اسيران كفار را حركت دهند و صورت آنان را اهل اقطار بنگرند .\r\nشيخ مفيد مينويسد : ابن زياد سر مقدس امام حسين عليه السلام و سر يارانش را به زحر بن قيس داد و او را بسوى يزيد بن معاويه اعزام كرد . ابو بردة بن عوف ازدى و طارق بن ابو ظبيان را با گروهى از اهل كوفه با او به طرف دمشق روانه كرد .\r\nصاحب كتاب : مناقب از ابن ابى قبيل نقل مىكند كه گفت : هنگامى كه حسين بن على عليه السلام شهيد شد و سر مقدسش براى يزيد فرستاده شد . حاملين آن سر مبارك در اولين مرتبه پياده شدند و شروع به ميگسارى كردند . در اطراف آن سر جمع شدند و اظهار خوشحالى نمودند . ناگاه دستى از ديوار ظاهر گرديد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nو با قلم آهن چند سطرى را با خون نوشت كه مطلع آنها اين است :\r\n أ ترجو امة قتلت حسينا * شفاعة جده يوم الحساب . \r\nيعنى آيا جا دارد امتى كه حسين را شهيد نمودند در روز قيامت اميد شفاعت به جدش پيغمبر خدا داشته باشند ! ؟\r\nابو مخنف مينگارد : وقتى ابن سعد سر مقدس امام حسين عليه السلام را به خولى ( بفتح خاء ) اصبحى داد كه آن را براى ابن زياد ببرد خولى موقعى وارد كوفه شد كه در دار الاماره بسته بود . وى سر مبارك امام حسين را بخانهء خود آورد .\r\nخولى داراى دو زن بود : يكى از قبيله بنى اسد و ديگرى از قبيلهء حضرمى كه او را نوار ميگفتند ، وقتى خولى داخل رختخواب خود شد نوار به او گفت : چه خبر ؟ گفت : من طلا براى تو آورده‌ام ، اين سر حسين است كه در خانهء تو مىباشد آن زن گفت : واى بر تو ! مردم ميروند طلا و نقره مياورند . تو رفتى سر پسر پيغمبر خدا را آورده‌اى . به خدا قسم كه هرگز سر من و تو در يك متكا نهاده نخواهد شد ! زن خولى ميگويد : من از رختخواب خود خارج و داخل صحن خانه شدم . آن زن اسديه را هم خواست و نزد او داخل نمود . به خدا قسم وقتى نظر كردم نورى را ميديد كه دائما نظير يك ستون از آن ظرف رختشوئى كه سر مبارك امام حسين عليه السلام زير آن بود به طرف آسمان بالا ميرفت . مرغان سفيدى را ميديدم كه در اطراف آن ظرف رختشوئى و سر مقدس امام حسين پر و بال ميزدند .\r\nصاحب كتاب : مناقب و سيد بن طاوس مينويسند : ابن لهيعه و غيره حديثى را نقل كرده‌اند كه ما موضع حاجت خود را از آن نقل ميكنيم ، راوى ميگويد :\r\nمن مشغول طواف كعبهء مكرمه بودم . ناگاه شنيدم مردى ميگويد : بار خدايا مرا بيامرز ، گر چه ميدانم نمىآمرزى . من به وى گفتم : اى بندهء خدا از خدا بترس و يك چنين مقاله‌اى را مگوى . زيرا اگر گناهان تو بشمارهء قطرات بارانها\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nو برگ درختان باشد و از خدا طلب آمرزش كنى گناهان تو را مىآمرزد ، زيرا خدا آمرزنده و مهربان است .\r\nوى در جوابم گفت : بيا تا داستان خود را براى تو بگويم . وقتى من نزد او رفتم گفت : بدان كه ما تعداد پنجاه نفر بوديم كه سر مبارك امام حسين را به طرف شام مىبرديم . هنگامى كه شب ميشد سر مقدس آن حضرت را در ميان صندوقى مينهاديم و در اطراف آن مشغول شرب خمر ميشديم . يك شب رفقاى من شرب خمر كردند و مست شدند . ولى من از آشاميدن خمر خوددارى نمودم . وقتى تاريكى شب جهان را فرا گرفت ناگهان ديدم رعد و برقى بوجود آمد . درهاى آسمان باز شد . حضرت آدم ، نوح ، ابراهيم ، اسماعيل ، اسحاق ، پيغمبر ما حضرت محمّد صلّى اللَّه عليه و آله و سلّم ، جبرئيل و گروهى از ملائكه نازل شدند .\r\nجبرئيل نزديك صندوق آمد . آن سر مبارك را خارج كرد و به خود چسبانيد و آن را بوسيد سپس كليهء پيغامبران همين عمل را انجام دادند : پيغمبر خدا صلّى اللَّه عليه و آله بالاى سر حسين گريه كرد و ما بقى پيغمبران به آن حضرت تعزيت گفتند . جبرئيل گفت :\r\nيا محمّد خداى توانا مرا مأمور كرده كه در بارهء امت تو مطيع تو باشم . اگر تو دستور دهى زمين را دچار زلزله و آن را زير و زبر كنم ، همچنان كه در بارهء قوم لوط كردم پيامبر خدا صلّى اللَّه عليه و آله فرمود : نه يا جبرئيل ، زيرا فرداى قيامت آنان با من نزد خداى توانا مخاصمه و موقتى خواهيم داشت .\r\nسپس آن بزرگواران بر سر امام حسين صلوات و درود فرستادند . پس از اين جريان بود كه گروهى از ملائكه آمدند و گفتند : خداى تعالى ما را مأمور كرده كه اين پنجاه نفر را بقتل برسانيم . پيامبر خدا فرمود : هر عملى كه ميخواهيد با آنان انجام دهيد . ملائكه ايشان را با حربه‌هائى زدند . بعدا يكى از آن ملائكه با حربه‌اى بر من حمله كرد كه مرا بزند . من گفتم :\r\nالامان ! الامان ! يا رسول اللَّه !\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nپيغمبر خدا فرمود : برو ، خدا تو را نيامرزد . وقتى صبح شد ديدم ياران من عموما از پاى در آمده و خاكستر شده‌اند ! ! و . . .\r\nمؤلف گويد : در بعضى از كتب مينويسند : موقعى كه حاملين سر امام حسين عليه السلام نزديك بعلبك رسيدند نامه‌اى براى صاحب بعلبك نوشتند ( و او را از ورود خود آگاه نمودند ) او دستور داد تا پرچم‌ها را بر سر پا كردند و كودكان بفاصلهء شش ميل براى ملاقات آنان خارج شدند . ام كلثوم فرمود : خدا كثرت شما را نابود كند و شخصى را بر شما مسلط كند كه شما را بقتل برساند . سپس حضرت على بن الحسين گريان شد و اشعارى را خواند كه مطلع آنها اين است :\r\n 1 - و هو الزمان فلا تفنى عجائبه * من الكرام و ما تهدى مصائبه \r\n1 - يعنى عجائب و غرائب روزگار فانى نخواهند شد ، و دست از مردمان بزرگوار بر نخواهند داشت و بپايان نخواهند رسيد .\r\n2 - اى كاش ميدانستم كه مصائب روزگار ما را تا چه موقع جذب خواهد كرد . و تو مىبينى كه ما آن مصائب را جذب نميكنيم .\r\n3 - ما را بر فراز شتران بىجهاز ميگردانند . و رانندهء شتران نجيب از شترى كه غائب مىشود بىخبر است .\r\n4 - گويا : ما از اسيران روم هستيم كه در ميان ايشان ميباشيم . گويا :\r\nآن توصيه‌هائى كه احمد مختار صلّى اللَّه عليه و آله در بارهء ما كرده دروغ گفته باشد .\r\n5 - واى بر شما كه برسول خدا كافر شديد ، شما نظير كسى هستيد كه گمراه شده باشد .\r\nسيد بن طاوس مينويسد : آن گروه سر مقدس امام حسين و زنان و مردان اسير آن حضرت را حركت دادند . وقتى نزديك دمشق رسيدند ام كلثوم بشمر كه از آن گروه بود فرمود :\r\nلى اليك حاجة يعنى من به تو يك حاجت دارم . شمر گفت : چه حاجتى ؟ فرمود : ما را از آن\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدرى داخل شهر دمشق بكن كه تماشاچيان كمتر باشند . دستور بده : اين سرهاى بريده را از ميان محمل‌هاى ما جلوتر ببرند و آنها را از ما دور بدارند .\r\nفقد خزينا من كثرة النظر الينا يعنى حقا كه ما از كثرت نظر تماشاچيان رسوا شديم ، زيرا در يك چنين وضعى قرار گرفته‌ايم . ولى شمر به علت آن ظلم و كفرى كه داشت دستور داد تا سرها را بر فراز نيزه‌ها زدند و در ميان محمل‌ها تقسيم نمودند و ايشان را با آن وضع مخصوصا از ميان تماشاچيان عبور دادند . وقتى بر در دروازهء دمشق رسيدند اسيران بر در مسجد جامع آنجا كه جايگاه اسيران بود توقف كردند .\r\nصاحب كتاب : مناقب از سهل بن سعد نقل مىكند كه گفت : من بعزم بيت المقدس وارد شهر شام شدم . ديدم آن شهر : شهرى است داراى جوىهاى بسيار ، داراى اشجار فراوان ، پرده‌هاى ديبا را آويزان كرده‌اند ، همه خوشحال و فرحمند ، زنانى نزد آنان مشغول نواختن دايره و دنبك بودند ! ! من با خويشتن گفتم : اهل شام عيدى ندارند كه ما آن را ندانيم . گروهى را ديدم كه با يك ديگر گفتگو ميكردند . من به آنان گفتم : آيا شما عيدى داريد كه ما آن را نميدانيم ؟\r\nآنان گفتند : اى شيخ ! گويا : تو اعرابى باشى ؟ گفتم : من سهل بن سعد هستم كه پيغمبر خدا را ديده‌ام . گفتند : اى سهل ! تعجب نميكنى كه چرا آسمان خون نمىبارد ، چرا زمين اهل خود را فرو نميبرد ؟ گفتم : براى چه ؟ گفتند : اين سر امام حسين است كه عترت پيغمبر خدا صلّى اللَّه عليه و آله و سلّم مىباشد و از عراق بعنوان هديه فرستاده شده است .\r\nگفتم : وا عجباه ! سر امام حسين بعنوان هديه برده مىشود و مردم اظهار فرح مينمايند ! ؟ گفتم : از كدام در شهر داخل مىشود ؟ اشاره بدروازه‌اى كردند كه آن را دروازهء ساعات ميگفتند .\r\nمن در همين حال بودم كه ديدم پرچم‌ها هر كدام پس از ديگرى ميايند بعدا سوارى را ديدم كه نيزه‌اى در دست داشت . بر فراز آن نيزه سرى بود كه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاز لحاظ صورت شبيه‌ترين مردم بود به پيامبر خدا صلّى اللَّه عليه و آله : پس از آن سوار زنانى را ديدم كه بر شتران بىجهاز سوار بودند .\r\nمن به آن زنى كه جلوتر از همه بود نزديك شدم و به وى گفتم : تو كيستى ؟\r\nگفت : من سكينه دختر حسينم . من گفتم : آيا به من حاجتى دارى ؟ من سهل بن سعد هستم كه جد بزرگوار تو را زيارت كردم و حديث از آن حضرت شنيدم . فرمود :\r\nاى سعد ! به اين نيزه‌دار بگو : اين سر بريده را جلوتر ببرد تا مردم مشغول ديدن آن شوند و بحرم رسول خدا صلّى اللَّه عليه و آله نظر نكنند .\r\nسهل ميگويد : من نزديك آن نيزه‌دار رفتم و گفتم : ممكن است كه حاجت مرا روا كنى و مبلغ چهار صد دينار بگيرى ؟ گفت : چه حاجتى دارى ؟ گفتم :\r\nسر مبارك امام حسين را جلوتر از حرم آن حضرت ببرى . او اين پيشنهاد را پذيرفت و من به وعدهء خود وفا كردم .\r\nسر مقدس امام حسين را در ميان يك حقه نهاده و بريزيد وارد شدند . من نيز با آنان وارد شدم ، يزيد بر فراز تخت نشسته بود . بر سر يزيد تاجى بود كه بدر و ياقوت مكلل بود . گروه كثيرى از بزرگان قريش در اطراف او بودند .\r\nنيزه دارى كه حامل سر مبارك حسين بود در حالى وارد شد كه اين اشعار را ميخواند :\r\n 1 - اوقر ركابى فضة و ذهبا * انا قتلت السيد المحجبا\r\n2 - قتلت خير الناس اما و ابا * و خيرهم اذ ينسبون نسبا \r\n1 - يعنى تا ركاب من نقره و طلا بريز . منم كه سيد بىگناه را كشتم .\r\n2 - من شخصيتى را كشتم كه از لحاظ مادر و پدر بهترين مردم بود و در موقع تعيين نسب بهترين مردم بشمار ميرود .\r\nيزيد گفت : اگر ميدانستى او بهترين مردم بود پس چرا وى را كشتى ؟\r\nگفت : اميدوار بودم از تو جائزه بگيرم . يزيد دستور داد تا گردن او را زدند .\r\nو سر از بدنش برداشتند . سپس سر مقدس امام حسين عليه السلام در ميان طشت طلا نهاده\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nشد و يزيد ميگفت : يا حسين روزگار را چگونه ديدى ! ؟ سيد بن طاوس مينگارد : روايت شده : موقعى كه بعضى از فضلاء تابعين « 1 »  سر مبارك امام حسين را در شام ديد مدت يك ماه خويشتن را از نظر كليهء ياران خود مخفى كرد . وقتى او را يافتند و از سبب پنهان‌شدنش جويا شدند گفت : آيا نمىبينيد چه مصيبتى دچار ما شده است . سپس اشعارى را سرود كه مطلع آنها اين است :\r\n 1 - جاءوا برأسك يا ابن بنت محمد * قتلوا جهارا عامدين رسولا \r\n1 - يعنى اى پسر دختر محمّد صلّى اللَّه عليه و آله سر تو را آوردند ( گويا : ) علنا و عمدا رسول خدا را كشته باشند .\r\n2 - تو را در حالى كه عطشان بودى كشتند و در بارهء كشتن تو مراعات تأويل و معناى قرآن را نكردند .\r\n3 - براى اينكه تو را كشته‌اند تكبير ميگويند ، در صورتى كه بوسيلهء كشتن تو تكبير و تهليل را كشته‌اند « 2 »  راوى ميگويد : پير مردى نزد زنان و عيال امام حسين كه بر در مسجد ايستاده بودند آمد و گفت : سپاس مخصوص آن خدائى است كه شما را كشت و هلاك كرد و شهرها را از دست مردان شما راحت و يزيد را بر شما مسلط كرد . حضرت على بن الحسين عليه السلام فرمود : اى پيرمرد آيا قرآن خوانده‌اى ؟ گفت : آرى .\r\nفرمود : اين آيه را ميدانى كه خدا ميفرمايد :\r\n قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى  « 3 » \r\n\r\n","description":"","footnote":" ( 1 ) تابعين آن افرادى بودند كه حضرت رسول ( ص ) را نديده بودند ، ولى صحابهء آن حضرت را ديده بودند - مترجم .  ( 2 ) تكبير گفتن : اللَّه اكبر و تهليل گفتن : لا إله الا اللَّه است - مترجم .  ( 3 ) سورهء شورا - آيهء - 33 - يعنى يا محمّد به امت خود بگو : من در عوض پيامبرى چيزى از شما نمىخواهم مگر دوست داشتن فرزندان و نزديكان من - مترجم . ","page_name":" 169 ","page_number":169},
  {"content":"\r\n\r\nپيرمرد گفت : آرى من اين آيه را خوانده‌ام . فرمود : ما همان ذوى القربى پيامبريم . اى پيرمرد آيا اين آيه را خوانده‌اى :\r\n وَ اعْلَمُوا أَنَّما غَنِمْتُم مِن شَيْءٍ فَأَن لِلَّه خُمُسَه وَ لِلرَّسُول وَ لِذِي الْقُرْبى  « 1 »  گفت : آرى . حضرت سجاد فرمود : اين آيه را خوانده‌اى كه ميفرمايد :\r\n إِنَّما يُرِيدُ اللَّه لِيُذْهِب عَنْكُم الرِّجْس أَهْل الْبَيْت وَ يُطَهِّرَكُم تَطْهِيراً  « 2 »  گفت : آرى ، من اين آيه را خوانده‌ام . فرمود : اى پيرمرد ! ما همان اهل بيتى هستيم كه خدا اين آيهء تطهير را بما اختصاص داده است . آن پيرمرد همچنان ساكت و از گفتهء خود نادم شد و گفت : به خدا قسم كه شما همان افراد ميباشيد ؟ حضرت سجاد فرمود : به خدا قسم كه ما بدون شك همان اشخاص هستيم به حق جدم رسول خدا صلّى اللَّه عليه و آله ما همان افراد ميباشيم .\r\nآن پيرمرد پس از اينكه گريان شد عمامهء خود را از سر افكند و بعدا دستهاى خود را به طرف آسمان بلند كرد و گفت : بار خدايا من از جن و انسى كه دشمن آل محمّد باشند بيزارم ، سپس به حضرت سجاد گفت : آيا توبهء من قبول است ؟ فرمود :\r\nآرى ، اگر توبه كنى خدا مىپذيرد و با ما خواهى بود . پيرمرد گفت : توبه كردم ، وقتى اين موضوع به گوش يزيد رسيد دستور داد تا آن پيرمرد را شهيد كردند .\r\nشيخ مفيد و ابن نما از عبد اللَّه بن ربيعهء حميرى ( بكسر حاء و سكون ميم و فتح ياء ) نقل كرده‌اند كه گفت : من در دمشق نزد يزيد بن معاويه بودم .\r\nناگاه ديدم زحر بن قيس بر يزيد وارد شد . يزيد به وى گفت : واى بر تو ، چه\r\n\r\n","description":"","footnote":" ( 1 ) سورهء احزاب ، آيهء - 33 - يعنى بدانيد از هر چيزى كه غنيمت ببريد يك پنجم آن مال خدا و رسول و فرزندان رسول است - مترجم .  ( 2 ) سورهء انفال ، آيه - 41 - يعنى جز اين نيست كه خدا ميخواهد پليدى را از شما خاندان دور كند و شما را پاكيزه نمايد يكنوع پاكيزه نمودن مخصوصى - مترجم . ","page_name":" 170 ","page_number":170},
  {"content":"\r\n\r\nخبر دارى و چه خبر آورده‌اى ؟ او گفت : يا امير المؤمنين مژده باد تو را كه فتح و نصرت خدا نصيب ما شده است . حسين بن على با تعداد هجده نفر از اهل بيت و شصت نفر از شيعيان خود بر ما وارد شدند . ما متوجه آنان شديم و گفتيم : يا تسليم و مطيع امير : عبيد اللَّه بن زياد شويد ، يا آمادهء جنگ باشيد . ايشان كارزار را برگزيدند . ما از موقع طلوع آفتاب بر آنان حمله كرديم و ايشان را از هر طرفى احاطه نموديم تا اينكه شمشيرهاى ما بر فرق آنان وارد شد . ايشان به جائى پناهنده ميشدند كه پناهگاه نبود . از دست ما به نحوى به نيزارها و گودال‌ها پناهنده ميشدند كه كبوتر از باز شكارى به جائى پناهنده شود . يا امير المؤمنين به خدا قسم بيشتر از اينكه شترى را نحر كنند ، يا شخصى خواب قيلوله كند نگذشت كه ما آخرين نفر آنان را كشتيم . اكنون اجساد ايشان برهنه ، لباسشان غرقه به خون ، صورتشان روى خاك ، آفتاب بر جسد آنان ميتابد ، باد بر بدنشان ميوزد . زوار ايشان : كركس و عقاب‌ها ميباشند .\r\nيزيد پس از اينكه چند لحظه سر خود را به زير انداخت سر بلند كرد و گفت :\r\nاگر حسين را نمىكشتيد من از فرمانبردارى شما راضى بودم ، آيا نه چنين است كه اگر من در مقابل حسين ميبودم او را عفو ميكردم .\r\nعبيد اللَّه بن زياد پس از اينكه سر مقدس امام حسين را براى يزيد فرستاد دستور داد تا پسران و كودكان و زنان آن حضرت را براى شام آماده نمودند ، سپس دستور داد : غل و زنجير به گردن مبارك حضرت سجاد عليه السلام نهادند . بعدا اسيران را با محفر بن ثعلبهء عائذى و شمر بن ذى الجوشن بدنبال سرهاى بريده روانه كرد ، آنان اسيران را بردند تا بگروهى كه سرها را حمل ميكردند رسيدند . حضرت على بن الحسين عليهما السلام در طول راه با احدى از آن گروه يك كلمه سخن نميگفت تا به مقصد رسيدند .\r\nهنگامى كه بر در خانهء يزيد رسيدند محفر بن ثعلبه با صداى بلند گفت : اين\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمحفر بن ثعلبه است كه افراد لئيم را نزد امير المؤمنين آورده است . حضرت سجاد در جوابش فرمود : هيچ مادرى فرزندى نزائيده كه از محفر شريرتر و لئيم‌تر باشد .\r\nدر كتاب : مناقب اضافه كرده كه فرمود : ولى خدا پسر مرجانه را زشت كند عبد الرحمن بن حكم ( بفتح حاء و كاف ) كه در مجلس يزيد بود گفت :\r\n 1 - لهام بجنب الطف ادنى قرابة * من ابن زياد العبد ذى النسب الوغل\r\n2 - سمية امسى نسلها عدد الحصا * و بنت رسول اللَّه ليست بذى نسل \r\n1 - يعنى سرى كه در كنار فرات جدا شد از لحاظ قرابت نزديك‌تر است از ابن زياد كه غلامى است داراى حسب و نسب پست .\r\n2 - تعداد نسل سميه ( بضم سين و فتح ميم ) بشمارهء ريگها رسيده است .\r\nولى دختر پيغمبر خدا نسلى ندارد .\r\nيزيد گفت : آرى ، خدا پسر مرجانه را لعنت كند كه يك چنين اقدامى را بر عليه حسين پسر فاطمه كرد . اگر من با حسين روبرو ميبودم هيچ چيزى را از من نميخواست مگر اينكه به او ميدادم . من او را بقدرى كه مقدورم بود از شهيد شدن نجات ميدادم . و لو اينكه بعضى از فرزندانم در اين باره هلاك ميشدند .\r\nولى خدا در بارهء امرى قضاوت كرد كه چاره‌اى نبود .\r\nدر روايت ديگرى ميگويد : يزيد آهسته به گوش عبد الرحمن گفت :\r\nسبحان اللَّه ! آيا در يك چنين موضعى نبايد سكوت كنى ! ؟\r\nشيخ مفيد مينويسد : هنگامى كه سر شهيدان كربلا كه سر مبارك امام حسين هم در ميان آنها بود نزد يزيد نهاده شدند يزيد گفت :\r\n نفلِّق هاما من اناس اعزة * علينا و هم كانوا اعق و نظلما \r\nيعنى سر افراد مقتدرى را كه بر ما تكبر ميكردند و نسبت بما عاق و ظالم بودند ميشكافيم . يحيى بن حكم ( بفتح حاء و كاف ) همان سخنى را گفت كه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nقبلا نگاشته شد . يزيد با دست به سينهء يحيى زد و گفت : ساكت باش ! ! سپس يزيد متوجه اهل مجلس خود شد و گفت : اين حسين بر من فخريه ميكرد و ميگفت : پدر من از پدر يزيد و مادرم از مادر او و جدم از جد او بهتر بودند و من هم از يزيد بهترم . همين موضوع بود كه باعث قتل حسين شد .\r\nجواب اينكه حسين ميگفت : پدر من از پدر يزيد بهتر بود اين است كه پدر من با پدر حسين مخالفت كرد و خدا بر له پدر من و بر عليه پدر حسين رفتار نمود .\r\nاما جواب اينكه حسين ميگفت : مادر من از مادر يزيد بهتر است اين است : بجان خودم كه حسين راست ميگويد . زيرا فاطمه دختر پيامبر خدا و از مادر من بهتر است .\r\nاما اينكه حسين ميگفت : جد او از جد من بهتر بود : كسى نيست كه به خدا و روز قيامت ايمان داشته باشد و بگويد : محمّد از من بهتر است .\r\nجواب اينكه حسين ميگفت : من از يزيد بهترم اين است كه حسين اين آيه را نخوانده بود كه خدا ميفرمايد :  قُل اللَّهُم مالِك الْمُلْك  . و . . .\r\nسيد بن طاوس مينويسد : هنگامى كه زنان و بازماندگان حسين عليه السلام در حالى كه بريسمان‌ها بسته شده بودند نزد يزيد وارد شدند و با همان حال در مقابل يزيد قرار گرفتند حضرت زين العابدين عليه السلام فرمود :\r\nانشدك اللَّه يا يزيد ! ما ظنك برسول اللَّه لو رآنا على هذه الحالة ! ؟\r\nيعنى اى يزيد ! تو را به خدا قسم مىدهم تو در بارهء پيامبر خدا چه گمانى ميكنى اگر ما را به اين حالت بنگرد ! ؟ يزيد دستور داد تا آن ريسمانها را قطع كردند . سپس سر مقدس امام حسين را در مقابل خود نهاد و زنان را پشت سر خويش جاى داد كه به سر مبارك امام حسين نظر نكنند . وقتى چشم حضرت امام زين العابدين به آن سر مقدس افتاد بعد از آن ديگر از گوشت كلهء گوسفند\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو امثال آن نخورد .\r\nابن نما مينويسد : حضرت امام زين العابدين عليه السلام فرمود : ما تعداد دوازده نفر مرد بوديم كه در زير غل و زنجير بوديم و بر يزيد وارد شديم . وقتى در مقابل يزيد قرار گرفتيم من به يزيد گفتم : تو را قسم به خدا مىدهم تو در بارهء پيغمبر خدا چه گمان ميكنى ، اگر ما را بدين حالت ببيند ؟ فاطمه دختر امام حسين هم فرمود : اى يزيد ! آيا جا دارد دختران رسول خدا اين طور اسير باشند ؟\r\nناگاه عموم مردم و اهل خانهء يزيد به نحوى گريان شدند كه صداى آنان بگريه بلند شد . حضرت سجاد ميفرمايد : من در حالى كه زير غل و زنجير بودم به يزيد گفتم : آيا اجازه ميدهى من سخن بگويم ؟ گفت : بگو . ولى هذيان نگوئى فرمود : من در يك موضعى ايستاده‌ام كه براى شخصى مثل من سزاوار نيست هذيان بگويم : من به يزيد گفتم : تو در بارهء پيامبر خدا چه گمانى دارى اگر ما را زير غل و زنجير بنگرد ! يزيد به افرادى كه در اطرافش بودند دستور داد : او را از زير غل آزاد كنند .\r\nعبد الملك بن مروان نقل كرده : هنگامى كه سر حسين نزد يزيد آمد يزيد به آن سر گفت : اگر بين تو و پسر مرجانه يعنى ابن زياد قرابتى بود آنچه را كه ميخواستى به تو ميداد . و . . .\r\nحضرت على بن الحسين عليه السلام ( آيهء - 22 - سورهء حديد را ) تلاوت كرد كه ميفرمايد : هيچ مصيبتى در زمين و جان‌ها ايجاد نميكرد مگر اينكه در لوح محفوظ خواهد بود قبل از اينكه جان شما را بيافرينيم و اين موضوع براى خدا سهل و آسان است .\r\nسپس گفتند : وقتى چشم زينب بسر مبارك امام حسين افتاد دست بر دو گريبان خود را پاره كرد و با صدائى حزين و دلخراش فرياد زد :\r\nيا حسيناه ! يا حبيب رسول اللَّه ! يا بن مكة و منا ! يا ابن فاطمة الزهراء\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nسيدة النساء ! يا ابن بنت المصطفى ! به خدا قسم زينب كليهء آن افرادى را كه در آن مجلس بودند گريان نمود و يزيد همچنان ساكت بود . بعدا يكى از زنان بنى هاشم كه در خانهء يزيد بود براى حسين عليه السلام ناله و ندبه ميكرد و ميگفت :\r\nوا حبيباه ! يا سيد اهل بيتاه ! يا ابن محمّداه ! يا ربيع الارامل و اليتاما ! يا قتيل اولاد الادعياء ! يعنى اى حبيب من ! اى بزرگ اهل بيت من ! اى پسر محمّد ! صلّى اللَّه عليه و آله اى فريادرس بيوه زنان و يتيمان ! اى قتيل فرزندان زنا ! هر كسى اين ناله و ندبه را شنيد گريان شد .\r\nيزيد پس از اين جريان چوب خيزران خواست و با آن به دندانهاى ثناياى امام حسين زد . ابو برزهء اسلمى متوجه يزيد شد و گفت : اى يزيد ! واى بر تو ! آيا با چوب بدندانهاى حسين بن فاطمه ميزنى ! من شهادت مىدهم كه ديدم پيامبر خدا صلّى اللَّه عليه و آله دندانهاى اين حسين و برادرش حسن را ميمكيد و ميبوسيد و به ايشان ميفرمود :\r\nانتما سيد الشباب اهل الجنة\r\nيعنى شما دو بزرگ جوانان اهل بهشت ميباشيد ، خدا قاتل شما را بكشد و او را لعنت كند و جهنم را كه بد جايگاهى است براى او مهيا كند يزيد خشمناك شد و دستور داد : او را خارج نمايند . وى را كشيدند و از مجلس خارج كردند سپس يزيد بن معاويه به ابيات ابن زبعرى « 1 »  متمثل شد و گفت :\r\n\r\n","description":"","footnote":" ( 1 ) كلمهء زبعرى بكسر زاء و فتح باء و سكون عين است . نام ابن زبعرى : عبد اللَّه بود . وى يكى از شعراى قريش بود كه مسلمانان و پيغمبر خدا صلّى اللَّه عليه و آله را هجو مىكرد . او در روز فتح مكه فرار كرد . سپس برگشت و از رسول خدا پوزش طلبيد . ما شرح حال وى را در جلد اول كتاب : كنى و القاب محدث قمى ترجمه كرده‌ايم - مترجم ","page_name":" 175 ","page_number":175},
  {"content":"\r\n\r\n 1 - ليت اشياخى ببدر شهدوا * جزع الخزرج من وقع الاسل\r\n2 - فأهلّوا و استهلوا فرحا * ثم قالوا يا يزيد لا تشل . \r\n1 - يعنى اى كاش بزرگان من كه در جنگ بدر جزع و فزع قبيلهء : خزرج را از آن زد و خوردها مشاهده نمودند مىبودند ( و ميديدند كه من چگونه از حسين انتقام آنان را گرفتم ) .\r\n2 - پس براى اين عملى كه من انجام دادم اظهار فرح و خوشحالى ميكردند و مىگفتند : اى يزيد دستت بريده و شل مباد ، محمّد بن ابى طالب اضافه كرده كه يزيد گفت :\r\n لست من خندف ان لم انتقم * من بنى احمد ما كان فعل . \r\nيعنى من از نسل خندف نيستم اگر انتقام نگيرم از فرزندان پيغمبر از آن اعمالى كه انجام داد .\r\nدر كتاب : مناقب بجاى كلمهء : خندف كلمهء : عتبه نوشته شده است .\r\nسيد بن طاوس و ديگران نوشته‌اند : زينب دختر على بن ابى طالب عليه السلام قيام كرد و فرمود : الحمد للَّه رب العالمين و صلّى اللَّه على رسوله و آله اجمعين خدا راست ميگويد كه فرموده است : سپس عاقبت آن افرادى كه بد رفتارى كردند اين شد كه آيات خدا را تكذيب و مسخره نمودند . اى يزيد ! تو گمان كردى : چون راه قطرهاى زمين و افق‌هاى آسمان را بر ما بسته‌اى و ما نظير اسيران سوق داده ميشويم ما نزد خدا خوار هستيم و تو نزد او گرامى خواهى بود . و اين موضوع نشان ميدهد كه تو نزد خدا اهميت دارى ! ؟ لذا با حالت بزرگ منشى به اطراف خود نظر ميكنى ، فوق العاده مسرورى از اينكه دنيا به تو رو كرده ، امور تو منظم و مرتب شده ، مقام سلطنت ما براى تو با صفا شده ، آرام باش ! آرام باش ! آيا قول خداى سبحان را فراموش كرده‌اى كه ميفرمايد :\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n وَ لا يَحْسَبَن الَّذِين كَفَرُوا أَنَّما نُمْلِي لَهُم خَيْرٌ لِأَنْفُسِهِم ، إِنَّما نُمْلِي لَهُم لِيَزْدادُوا إِثْماً وَ لَهُم عَذاب مُهِين  « 1 »  يعنى افرادى كه كافر شدند هرگز گمان نكنند : اين مهلتى كه ما به آنان ميدهيم براى آنان خير باشد ، جز اين نيست كه ما به ايشان مهلت ميدهيم تا گناهان خود را زياد كنند و عذاب دردناكى براى آنان خواهد بود . سپس فرمود :\r\nامن العدل يا بن الطلقاء تخديرك حرائرك و امائك و سوقك بناة رسول اللَّه سبايا .\r\nيعنى اى پسر آزادشدگان « 2 »  آيا از عدالت تو است كه زنان و كنيزان خود را پشت پرده جاى دهى و دختران پيامبر اسلام را به اسيرى ببرى و سوق دهى ؟\r\nتو چادرهاى ايشان را برداشتى ، صورتهاى آنان را باز نمودى ، دشمنان ايشان را با ذلت و خوارى شهر به شهر مىبرند ، مردم به تماشاى آنان ميايند ، اشخاص از نزديك و دور ، ناكس و شريف متوجه صورت ايشان ميشوند . از مردان دوستى با آنان نيست ، احدى از طرفداران آنان نيست كه از آنان دفاع نمايد ، چگونه ميتوان چشم اميد به كسى داشت كه جگرهاى مردان با زكاوت را از دهان خود خارج نمود و گوشت وى از خون شهيدان روئيده باشد ، چگونه از بغض ما اهل بيت خوددارى مىكند كسى كه با چشم دشمنى و طعنه زدن و كينه و ستيزه بما نگاه كند سپس بدون اينكه اين مقاله را گناه و عمل بزرگى بدانى ميگوئى : و اهلو و استهلوا الى آخره .\r\nتو ميكوشى كه در حضور اهل مجلس خود چوب بدندانهاى ابى عبد اللَّه كه بزرگ جوانان اهل بهشت است بزنى ، چرا تو يك چنين شعرى را نخوانى در صورتى كه\r\n\r\n","description":"","footnote":" ( 1 ) سورهء آل عمران ، آيهء - 178 -  ( 2 ) منظور از آزادشدگان : جد يزيد ابو سفيان است . زيرا پيغمبر خدا صلّى اللَّه عليه و آله در روز فتح مكه ابو سفيان را آزاد كرد و از خون او در گذشت - مترجم . ","page_name":" 177 ","page_number":177},
  {"content":"\r\n\r\nنيشتر به دمل زدى و رگ و ريشه را قطع نمودى . تو اين عمل را بوسيلهء ريختن خون ذريهء حضرت محمّد صلّى اللَّه عليه و آله و سلّم و ستارگان زمين كه از آل عبد المطلب ميباشند انجام دادى . اكنون بزرگان و گذشتگان خود را صدا ميزنى . طولى نميكشد كه تو نيز در جايگاه آنان وارد خواهى شد . در آن موقع حتما دوست خواهى داشت كه كاش شل و لال بودى و آنچه را كه گفته بودى نميگفتى و اين اعمالى را كه انجام داده‌اى انجام نميدادى .\r\nپروردگارا ! تو حق ما را بگير ! بار خدايا ! تو از افرادى كه در حق ما ظلم كردند انتقام بكش ! غضب خود را بر آن اشخاصى كه خون ما را ريختند و ياوران ما را كشتند نصيب فرما .\r\nاى يزيد ! به خدا قسم تو نبريدى مگر پوست خود را ، قطع نكردى مگر گوشت خويشتن را . به زودى در حالى كه بر پيغمبر خدا صلّى اللَّه عليه و آله وارد ميشوى كه متحمل ريختن خون ذريهء او شده باشى و نسبت به عترت و پارهء بدن آن حضرت هتك حرمت كردى . خداى توانا پراكندگى آنان را به اجتماع مبدل مىكند و حق ايشان را خواهد گرفت .\r\nاى يزيد ! هرگز گمان نكنى آن افرادى كه در راه خدا كشته شدند نظير مردگان باشند ، بلكه زنده‌اند ، يكنوع زنده‌اى كه نزد پروردگار خود رزق داده ميشوند اى يزيد ! براى تو همين كافى كه خدا بر تو حاكم و حضرت على خصم تو باشد و جبرئيل ما را ياورى نمايد . آن افرادى كه دستيار تو شدند و تو را بر گردن مسلمانان مسلط كردند به زودى خواهيد دانست كه كدام يك از شما داراى بدترين مكان و ضعيفترين لشكر خواهيد بود .\r\nگرچه با تو سخن گفتن موجب بلا و محنت من مىشود ، ولى در عين حال من قدر و قابليت تو را كوچك ميشمارم و سركوبى و توبيخ تو را بزرگ و لازم ميدانم . ولى چه بايد كرد كه چشم‌ها گريان و سينه و جگرها سوخته است ! آگاه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nباش : العجب كل العجب كه حزب شيطان و آزادشدگان حزب خدا را كه نجيب بودند كشتند ! ! اين دست‌ها است كه پر از خون ما و اين دهانها است كه از گوشت ما تغذى مينمايند ! آن جثه‌هاى پاكيزه است كه گرگهاى بيابانى آنها را بنوبت زيارت ميكنند و بچه‌هاى كفتارها آنها را به خاك ميمالند .\r\nگرچه تو ما را از راه ظلم به غنيمت گرفتى ولى طولى نميكشد در آن موقعى كه جز آنچه را پيش پيش فرستاده باشى نخواهى يافت ضامن غرامت ما خواهى بود . و پروردگار تو در حق بندگانش ظلم نخواهد كرد . ما به خدا شكايت ميكنيم و به او اعتماد مينمائيم . پس تو مكر و حيلهء خود را به كار ببر ، سعى و كوشش خود را انجام بده ، جد و جهد خويشتن را بپايان برسان .\r\nبه خدا قسم كه تو ذكر و شخصيت ما را محو نخواهى كرد . وحى ما را نابود و از بين نخواهى برد . تو بفرجام او نخواهى رسيد . تو از اين ننگ و عار تبرئه نخواهى شد . رأى تو ضعيف و روزگار حكمفرمائى تو قليل و جمعيت تو پراكنده است . در آن روزى كه منادى ندا مىكند و ميگويد : آگاه باشيد كه لعنت خدا بر ستمكاران باد .\r\nحمد و سپاس مخصوص آن خدائى است كه سعادت را نصيب افراد اول ما و شهادت و رحمت را نصيب آخرين افراد ما نمود . ما از خداى مهربان مسألت مينمائيم كه ثواب فراوان و كاملى به آنان عطا و خلافت ما را نيكو فرمايد . زيرا خدا مهربان و دوستدار ما است . خداست كه براى ما كافى و بهترين وكيل مىباشد يزيد پس از اين سخنان گفت :\r\n يا صيحة تحمد من صوائح * ما اهون الموت على النوائح \r\nيعنى ناله و زارى از زنان ناله‌دار پسنديده مىباشد . مرگ چقدر بر زنان نوحه‌كننده سهل و آسان است .\r\nسيد بن طاوس مينويسد : يزيد با اهل شام راجع به اينكه با اسيران آل محمّد صلّى اللَّه عليه و آله و سلّم چه عملى انجام دهد مشورت كرد . آنان گفتند : لا تتخذ من كلب سوء\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nجروا . نعمان بن بشير به يزيد گفت : ببين پيغمبر خدا با ايشان چه عملى انجام ميداد ، تو نيز همان عمل را با آنان انجام بده .\r\nشيخ مفيد مينگارد : يزيد متوجه امام زين العابدين عليه السلام شد و گفت : اى پسر حسين ! چون پدرت با من قطع رحم كرد و حق مرا مراعات نكرد ، با من در بارهء مقام سلطنت منازعه نمود ، لذا خدا اين عملى را با تو انجام داد كه ديدى . حضرت سجاد فرمود : ( خدا در قرآن ، سورهء حديد ، آيهء - 22 ميفرمايد : ) هيچ مصيبتى در زمين و جان شما وارد نخواهد شد مگر اينكه در لوح محفوظ است ، قبل از اينكه ما آن را بيافرينيم ، اين موضوع براى خدا سهل و آسان است .\r\nيزيد به پسر خود كه خالد نام داشت گفت : جواب زين العابدين را بگو اما خالد نتوانست جوابى بگويد . يزيد به خالد گفت : در جوابش بگو : آن مصيبتى كه دچار شما شد نتيجه رفتار شما است و خدا از بيشتر گناهان عفو مىكند .\r\nدر كتاب : مناقب مينگارد : حضرت سجاد پس از اين جريان فرمود : اى پسر معاويه و هند و صخر ! مقام نبوت و امارت قبل از اينكه تو متولد شوى دائما از پدران و اجداد من بوده است . پرچم پيغمبر اسلام صلّى اللَّه عليه و آله در جنگ بدر و احد و احزاب در دست جدم حضرت على بن ابى طالب عليه السلام بود ، ولى پرچم كفار بدست پدر و جد تو بود . سپس امام سجاد اين اشعار را خواند :\r\n1 - چه خواهيد گفت : آن هنگامى كه پيامبر خدا بشما بگويد : چه عملى انجام داديد در صورتى كه شما آخرين امت بوديد . 2 - با عترت و اهل بيت من بعد از اينكه مرا از دست داديد . بعضى از آنان اسير و بعضى غرقه به خون شدند .\r\nبعدا حضرت سجاد به يزيد فرمود : واى بر تو ! اگر تو ميدانستى چه كار خطرناكى انجام داده‌اى و چه جنايتى نسبت به پدر و اهل بيت و برادر و عموهاى من مرتكب‌شده‌اى به طرف كوه‌ها فرار ميكردى ، خاكستر را فرش خود قرار\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nميدادى صدا به وا ويلا بلند ميكردى . ( آيا جا دارد : ) سر پدر من حسين كه پسر فاطمه و على مىباشد بر فراز دروازهء شهر شما نصب شود ، در صورتى كه او در ميان شما امانتى است از پيامبر اسلام ! ؟ اى يزيد مژده باد تو را به رسوائى و پشيمانى در روز قيامت كه مردم عموما اجتماع خواهند كرد .\r\nشيخ مفيد مينويسد : سپس يزيد زنان و كودكان امام حسين عليه السلام را خواست و آنان در مقابل يزيد نشستند وقتى چشم يزيد به آن هيئت و منظرهء ناپسند افتاد گفت :\r\nخدا پسر مرجانه را زشت كند . اگر بين شما و ابن مرجانه قرابت و خويشاوندى بود اين عمل را با شما انجام نميداد و شما را به اين كيفيت نميفرستاد .\r\nفاطمه دختر امام حسين عليه السلام ميفرمايد : هنگامى كه ما نزد يزيد نشستيم قلب او بما رقت نمود . مردى از اهل شام كه چهرهء سرخى داشت برخاست و به يزيد گفت : يا امير المؤمنين ! اين دختر را به من ببخش . منظور آن مرد من بودم .\r\nمن كه دخترى زيبا و خوش صورت بودم به خود لرزيدم و گمان كردم : اين موضوع براى زنان جائز است لذا دامن لباسهاى عمه‌ام زينب را گرفتم . ولى عمه‌ام ميدانست كه اين موضوع امكان پذير نبود . بنا بروايت سيد بن طاوس من به عمه‌ام گفتم :\r\nاوتمت ، ثم استخدمت ؟\r\nيعنى من كه يتيم شده‌ام آيا جا دارد كه مستخدم هم باشم ! ؟ عمه‌ام به آن مرد شامى فرمود : به خدا قسم كه دروغ گفتى . قسم به خدا اگر تو بميرى اين پيشنهاد براى تو و يزيد ممكن نخواهد شد . يزيد در غضب شد و به حضرت زينب گفت : به خدا قسم كه دروغ گفتى ، من اين حق را دارم ، اگر بخواهم ميتوانم اين كار را انجام دهم . زينب قهرمان در جوابش فرمود : ابدا ! به خدا قسم كه خدا اين اختيار را به تو نداده است مگر اينكه از ملت و دين ما خارج شوى و دين ديگرى را برگزينى . يزيد از شدت غضب از جاى برجست و گفت : آيا تو در مقابل من يك چنين سخنى را مىگوئى ؟ جز اين نيست كه پدرت و برادرت از دين خارج شدند .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nزينب كبرا فرمود : تو و پدرت و جدت بوسيلهء دين پدر و برادر من هدايت شديد ، اگر تو مسلمان باشى . ( ولى از كجا معلوم كه تو مسلمان باشى ) يزيد گفت : اى دشمن خدا دروغ ميگوئى . حضرت زينب فرمود : تو اميرى هستى كه بوسيلهء ظلم و ستم فحاشى ميكنى و بوسيلهء قدرتى كه دارى خشم و غضب ميكنى يزيد خجل و ساكت شد ! آن مرد شامى سخن خود را براى دومين بار تكرار كرد و به يزيد گفت : اين دختر را به من ببخش . يزيد به او گفت : دور شو ! خدا مرگى به تو بدهد ! در بعضى از كتب مينويسند : ام كلثوم به آن مرد شامى فرمود :\r\nاسكت يا لكع الرجال ! قطع اللَّه لسانك و اعمى عينيك و ايبس يديك و جعل النار مثواك ! يعنى اى مرد ناكس ساكت باش ! خدا زبان تو را قطع و چشمان تو را كور و دستهاى تو را خشك كند و جاى تو را در جهنم قرار دهد ! يقينا كه فرزندان پيامبران مستخدم فرزندان زنازادگان نخواهند شد . راوى ميگويد : به خدا قسم هنوز سخن آن بانو تمام نشده بود كه خداى توانا نفرين او را در حق آن مرد شامى درگير نمود ! ام كلثوم پس از اين نفرين فرمود : سپاس مخصوص آن خدائى است كه تو را قبل از آخرت در دنيا مورد عقوبت قرار داد . اين جزاى آن كسى است كه متعرض حرم پيامبر خدا مىشود ! سيد بن طاوس مينگارد : آن مرد شامى گفت : اين دختر كيست ؟ يزيد گفت : اين فاطمه دختر حسين است . اين زن زينب دختر على بن ابى طالب مىباشد آن مرد شامى گفت : آن حسين كه پسر فاطمه است و آن على كه پسر ابى طالب مىباشد ؟ يزيد گفت : آرى . شامى گفت : اى يزيد ! خدا تو را لعنت كند ، تو عترت پيغمبر خود را ميكشى و فرزندان او را اسير مينمائى . به خدا قسم من گمان نميكردم مگر اينكه ايشان اسيران روم هستند ! يزيد گفت : به خدا قسم من تو را نيز به آنان ملحق ميكنم . سپس دستور داد تا گردنش را زدند !\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nسيد بن طاوس مينويسد : يزيد خطيب را دستور داد تا بر فراز منبر رود ، امام حسين و پدرش را مذمت نمايد . آن خطيب نابكار بر فراز منبر رفت و راجع بمذمت حضرت على بن ابى طالب و امام حسين و مدح معاويه و يزيد مبالغه كرد حضرت امام زين العابدين عليه السلام به او فرياد زد و فرمود : اى خطيب ، واى بر تو ! رضايت مخلوق را بوسيلهء سخط و غضب خالق خريدى . جايگاه تو پر از آتش خواهد شد . حقا كه ابن سنان خفاجى در وصف حضرت امير المؤمنين على عليه السلام نيكو سروده و گفته :\r\n اعلى المنابر تعلنون بسبه * و بسيفه نصبت لكم اعوادها \r\nيعنى آيا جا دارد كه بر فراز منبرها علنا بعلى ناسزا بگوئيد ، در صورتى كه چوب‌هاى اين منبرها بوسيلهء شمشير على براى شما نصب شده است .\r\nصاحب كتاب : مناقب و غيره مينويسند : روايت شده : يزيد ملعون منبر و خطيبى را خواست تا بدرفتارى امام حسين و حضرت امير را با كارهائى كه كردند براى مردم شرح دهد . خطيب پس از اينكه بر فراز منبر رفت و حمد و ثناى خداى را بجاى آورد فوق العاده از حضرت امير و امام حسين غيبت و بدگوئى كرد و نسبت به بزرگداشت معاويه و يزيد سخن طولانى گفت و ايشان را به هر عمل نيكوئى نسبت داد .\r\nحضرت على بن الحسين بر آن خطيب فرياد زد و فرمود : اى خطيب ، واى بر تو ! رضايت مخلوق را بوسيلهء غضب خالق خريدى . جايگاه تو پر از آتش خواهد شد .\r\nسپس حضرت سجاد فرمود : اى يزيد . به من اجازه بده تا بالاى اين منبر بروم و سخنانى بگويم كه خدا راضى و براى اهل اين مجلس اجر و ثوابى داشته باشد يزيد اين پيشنهاد را نپذيرفت . مردم بيزيد گفتند : يا امير المؤمنين ! به وى اجازه بده تا بر فراز منبر رود ، شايد مطلبى را از او بشنويم ؟ يزيد گفت : اگر\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاين مرد بر فراز منبر رود تا من و آل ابو سفيان را افتضاح نكند فرود نخواهد آمد به يزيد گفته شد : سخنرانى او هر چند خوب باشد چندان قدرت و قابليتى ندارد . يزيد گفت : اين شخص از اهل بيتى است كه علم را از شيرخوارگى بنحو مخصوصى آموخته‌اند . مردم همچنان از يزيد اين تقاضا را ميكردند تا اجازه داد .\r\nحضرت سجاد عليه السلام پس از اينكه بر فراز منبر رفت و حمد و ثناى خدا را بجاى آورد يكنوع سخنرانى نمود كه چشم عموم مردم گريان و قلب آنان ترسان شد . سپس فرمود : ايها الناس ! بما شش خصلت عطا شده و هفت خصلت موجب فضيلت و برترى ما گرديده است . آن شش خصلت عبارتند از : علم ، حلم ، شخصيت ، فصاحت ، شجاعت و محبوب القلوب مؤمنين بودن .\r\nآن هفت خصلتى كه باعث برترى ما هستند عبارتند از : اينكه محمّد مختار صلّى اللَّه عليه و آله ، صديق يعنى حضرت امير ، طيار ، حمزه و دو سبط اين امت از ما ميباشند ، هر كسى مرا ميشناسد كه ميشناسد و هر كسى مرا نمىشناسد من او را از حسب و نسب خودم آگاه مينمايم : ايها الناس ! من پسر مكه و منا هستم ، من پسر زمزم و صفا ميباشم الى آخره تا اينكه صداى مردم به ضجه و گريه بلند شد . چون يزيد ترسيد مبادا فتنه به پا شود لذا دستور داد تا مؤذن شروع به اذان كرد و سخن امام سجاد را قطع نمود وقتى مؤذن گفت :\r\nاللَّه اكبر ، اللَّه اكبر حضرت سجاد فرمود : چيزى از خدا بزرگتر نيست . هنگامى مؤذن گفت :\r\nاشهد ان لا إله الا اللَّه على بن الحسين فرمود : مو ، پوست ، گوشت و خون من به يگانگى خدا شهادت ميدهند . موقعى كه گفت :\r\nاشهد ان محمدا رسول اللَّه امام سجاد از بالاى منبر متوجه يزيد شد و فرمود : اى يزيد ، اين محمّد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nجد من است يا جد تو ! ؟ اگر گمان كنى كه اين محمّد جد تو است دروغ ميگوئى و كافرشده‌اى . اگر گمان كنى كه جد من است پس چرا عترت او را كشتى راوى ميگويد : وقتى مؤذن از اذان و اقامه فراغت حاصل كرد يزيد جلو آمد و نماز ظهر را خواند .\r\nروايت شده : يكى از دانشمندان يهود كه در آن مجلس حضور داشت به يزيد گفت : اين جوان كيست ؟ گفت : على بن الحسين است . يهودى گفت : حسين كيست ؟ گفت : پسر على بن ابى طالب مىباشد . گفت : مادر حسين كيست ؟ يزيد گفت : فاطمه دختر محمّد .\r\nيهودى گفت : سبحان اللَّه ! ! اين حسين پسر دختر پيامبر شما است و مع ذلك او را با اين سرعت كشتيد . چه بد با ذريهء پيامبر خدا رفتار كرديد ! ! به خدا قسم اگر حضرت موسى يك سبط ( يعنى نوه ) از صلب خود در ميان ما يهوديان بيادگار مينهاد ما او را پرستش ميكرديم ، ولى شما كه ديروز پيغمبر خود را از دست داده‌ايد امروز برجستيد و پسر او را شهيد كرديد ؟ اف بر شما ، چه بد امتى هستيد ! حلق آن يهودى سه مرتبه مورد ضربه قرار گرفت . آن يهودى برخاست و گفت :\r\nاگر ميخواهيد مرا بزنيد بزنيد ، ميخواهيد بكشيد بكشيد ، رها ميكنيد رها كنيد .\r\nدر هر صورت من در تورات مينگرم كه ميگويد : هر كسى ذريهء پيامبرى را بكشد تا زنده باشد هميشه ملعون خواهد بود و هنگامى كه بميرد دچار آتش جهنم خواهد شد .\r\nصدوق در كتاب : امالى از فاطمه دختر امام حسين عليه السلام نقل مىكند كه فرمود :\r\nيزيد دستور داد تا زنان امام حسين و على بن الحسين را در يك مجلسى زندانى كردند كه از گرما و سرما جلوگير نبود تا اينكه پوست صورت آنان از شدت گرما سوخت و بلند شد .\r\nهيچ سنگى از سنگهاى بيت المقدس را بلند نميكردند مگر اينكه خون تازه در زير آن يافت ميشد . مردم ميديدند : آفتاب كه بديوارها تابيده بقدرى قرمز است كه گويا : چادر رنگين مىباشد ، تا آن موقعى كه حضرت على بن الحسين با زنان\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاز زندان خارج شدند و سر مبارك امام حسين بسوى كربلا مسترد گرديد .\r\nابن نما مينگارد : سكينه در دمشق در عالم خواب ديد : گويا : پنج شتر از نور آمدند و بر هر يك از آنها شخص بزرگوارى سوار بود و ملائكه در اطراف آنان گرد آمده بودند . با هر يك از آنان يك خدمتگزار بود . وقتى آن شتران رفتند آن خدمتگزار نزديك من آمد و گفت : اى سكينه ! جدت به تو سلام مىرساند . من گفتم : سلام برسول خدا باد . تو كيستى ؟ گفت : من يكى از خدمتگزاران بهشت ميباشم .\r\nگفتم : اين بزرگمردانى كه بر اين شتران سوارند كيانند ؟ گفت : شخص يكم : آدم صفى اللَّه . دوم : ابراهيم خليل اللَّه . سوم : موسى كليم اللَّه . چهارم :\r\nعيسى روح اللَّه . پنجم : جد تو رسول اللَّه صلّى اللَّه عليه و آله گفتم : ايشان قصد كجا را دارند ؟\r\nگفت : نزد پدرت حسين ميروند : من بسرعت بدنبال جدم پيغمبر خدا رفتم تا او را از آن ستمى كه ظالمين بعد از آن حضرت بما كردند آگاه نمايم .\r\nدر همين حال بودم كه ديدم تعداد پنج هودج كه از نور بودند آمدند .\r\nدر ميان هر هودجى يك زن بود . من گفتم : اين زنانى كه مىآيند كيانند ؟ گفت :\r\nاولى آنان : حوا مادر بشر است . دومى : آسيه دختر مزاحم . سومى : مريم دختر عمران . چهارمى : خديجه دختر خويلد است . من گفتم : پنجمين زن كيست كه دست خود را بر سر خويش نهاده است . گاهى سقوط مىكند و گاهى برميخيزد ؟\r\nگفت : جدهء تو فاطمه دختر حضرت محمّد مادر پدرت مىباشد . من گفتم : به خدا قسم من جده‌ام را از اين ظلم و ستمهائى كه شده آگاه مينمايم . من خود را به حضرت زهراء رساندم و پس از اينكه در مقابلش قرار گرفتم شروع بگريه نمودم و گفتم :\r\nاى مادر ! به خدا قسم حق ما را انكار كردند ، به خدا قسم جمعيت ما را پراكنده نمودند ، به خدا قسم هتك حرمت ما را مباح دانستند . به خدا قسم حسين پدر ما را شهيد كردند . جده‌ام زهراء فرمود : اى سكينه ! از گفتن اين مصائب خود\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nدارى كن !\r\nفقد احرقت كبدى ، و قطعت نياط قلبى . هذا قميص ابيك الحسين معى ، لا يفارقنى حتى القى اللَّه به .\r\nيعنى جگرم را آتش زدى ، رگ قلب مرا قطع كردى اين پيراهن پدرت حسين است كه با من مىباشد ، از من مفارقت نميكند تا خدا را با آن ملاقات نمايم .\r\nسپس بيدار شدم و تصميم گرفتم اين خواب را پنهان كنم . اما وقتى آن را براى قوم و خويشاوندان خود نقل كردم در بين مردم شيوع پيدا نمود و . . .\r\nسيد بن طاوس و ابن نما مينويسند : محمّد بن عبد الرحمن گفت : به خدا قسم بين من و حضرت داود هفتاد پشت است . هر گاه قوم يهود مرا ملاقات ميكنند مرا بزرگ مىشمارند . ولى بين شما و پسر پيغمبرتان يعنى امام حسين بيشتر از يك پشت ( يعنى حضرت زهراء ) نيست و مع ذلك او را كشتيد ! ! از حضرت امام زين العابدين روايت شده كه فرمود : وقتى سر مقدس امام نزد يزيد آورده شد يزيد مجلس شراب ترتيب ميداد و سر مبارك حسين عليه السلام را مياورد و در مقابل خويشتن مينهاد و شروع بشرب خمر ميكرد ! در يكى از روزها سفير پادشاه روم در مجلس يزيد حضور داشت . او كه از اشراف و بزرگان روم بشمار ميرفت به يزيد گفت : اى پادشاه عرب ! اين سر كيست يزيد گفت : تو را با اين سر چه كار ؟ گفت : چون هنگامى كه من بسوى پادشاه خود باز گردم وى از آنچه كه من ديده‌ام جويا خواهد شد لذا دوست دارم او را از جريان اين سر و صاحب وى آگاه نمايم تا او نيز با فرح و سرور تو شركت كند .\r\nيزيد گفت : اين سر حسين بن على بن ابى طالب است . نصرانى گفت : مادر او كيست ؟ يزيد گفت : فاطمه دختر پيامبر خدا است . نصرانى گفت : اف بر تو و دين تو ؟ من دينى دارم كه از دين تو نيكوتر است . پدر من از نسل حضرت داود است . بين من و حضرت داود چند پشت فاصله مىباشد . مع ذلك ملت نصارا مرا بزرگ\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمىشمارند . خاك زير پاى مرا به جهت اينكه پدرم از نسل حضرت داود است براى تبرك مىبرند . ولى شما پسر دختر پيغمبر خود را ميكشيد . در صورتى كه بين او و پيامبر خدا بيشتر از يك مادر فاصله نيست . اين دين شما چه دينى است ! ؟ اى يزيد ! آيا داستان كنيسه حافر را شنيده‌اى ؟ يزيد گفت : بگو تا بشنوم .\r\nگفت : ما بين عمان و چين دريائى است كه مسير آن به قدر يك سال راه است .\r\nدر ميان آن دريا شهرى و عمرانى وجود ندارد جز يك شهرى كه وسط آن است و طول آن هشتاد فرسخ در هشتاد فرسخ مىباشد . شهرى بزرگتر از آن بر روى دريا وجود ندارد . كافور و ياقوت از آن شهر حمل مىشود . اشجار آنان از عود و عنبر است . آن شهر در تصرف نصارا است و احدى از پادشاهان مالك آن نيست . در آن شهر كليساهاى متعددى وجود دارد كه بزرگتر از همهء آنها : كليساى حافر مىباشد . در ميان محراب اين كليسا يك حقهء طلا آويزان است كه داراى اثر سم الاغ مىباشد . ميگويند : آن اثر جاى سم الاغ حضرت عيسى است كه حضرت عيسى بر آن سوار ميشده است ، اطراف آن حقه را بوسيلهء طلا و ديبا تزيين كرده‌اند .\r\nملت نصارا همه ساله متوجه آن حقه ميشوند و در اطراف آن طواف ميكنند آن را مىبوسند و حاجات خود را از خداى توانا ميخواهند . اين دأب و رسم ايشان است در بارهء اثر سم الاغى كه گمان ميكنند : حضرت عيسى پيغمبر آنان بر آن سوار ميشده است . ولى شما پسر دختر پيامبر خود را ميكشيد ! ! خدا بشما و دين شما بركت ندهد .\r\nيزيد دستور داد : اين نصرانى را بكشيد كه مرا در شهرهاى خود افتضاح نكند . هنگامى كه آن نصرانى احساس كشته شدن كرد به يزيد گفت : تصميم دارى مرا بكشى ؟ گفت : آرى . نصرانى گفت : بدان كه من در شب گذشته پيغمبر شما را در عالم خواب ديدم كه به من فرمود : اى نصرانى ! تو اهل بهشت هستى .\r\nمن از سخن آن حضرت تعجب كردم ! ! من به وحدانيت خدا و پيامبرى حضرت\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمحمّد صلّى اللَّه عليه و آله شهادت مىدهم . سپس بر جست و سر مبارك امام حسين را به سينهء خود چسبانيد و شروع ببوسيدن آن سر كرد و گريه كرد تا شهيدش كردند .\r\nدر كتاب : مناقب و غيره مينگارند : يزيد دستور داد تا سر مقدس امام حسين را بر در خانه‌اش بر فراز دار زدند زنان اهل بيت داخل خانهء يزيد شدند عموم آل معاويهء و آل ابو سفيان در حالى به استقبال آنان آمدند كه براى حسين مشغول گريه و صيحه و نوحه بودند . آنان لباس زر و زيورهاى خود را بدور انداختند و مدت سه روز براى امام حسين ماتم به پا كردند .\r\nهند دختر عبد اللَّه بن عامر بن كريز كه زن يزيد و قبلا زن امام حسين بود با سر و پاى برهنه خارج شد و بر يزيد كه در مجلس عمومى بود پرخاش كرد و گفت : اى يزيد ! آيا جا دارد : سر پسر فاطمه بر در خانهء من بر فراز دار باشد ؟ يزيد برجست و بدن هند را پوشانيد سپس به هند گفت : آرى براى حسين صدا بگريه بلند كن . گريه كن بر پسر دختر پيغمبر خدا و آن كسى كه قريش برايش ناله كردند . ابن زياد تعجيل كرد و او را شهيد نمود . خدا او را بكشد . يزيد پس از اين جريان اسيران آل محمّد را در خانهء خصوصى خود جاى داد . تا حضرت على بن الحسين حاضر نميشد يزيد صبحانه و شام نمىخورد .\r\nسيد بن طاوس و ديگران مينويسند : يك روز حضرت امام زين العابدين عليه السلام در بازارهاى دمشق ميرفت . منهال بن عمرو به استقبال آن حضرت آمد و گفت :\r\nيا ابن رسول اللَّه امروز را چگونه شام كردى ؟ فرمود :\r\nامسينا كمثل بنى اسرائيل في آل فرعون يذبحون ابنائهم و يستحيون نسائهم .\r\nيعنى ما آل محمّد صلّى اللَّه عليه و آله آن طور روز را شب كرديم كه بنى اسرائيل در ميان آل فرعون بودند . زيرا كه فرعونيان پسران بنى اسرائيل را سر ميبريدند و زنان آنان را زنده مىنهادند .\r\nاى منهال ! عرب بر عجم فخر ميكرد كه حضرت محمّد صلّى اللَّه عليه و آله از عرب بود . قبيلهء\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nقريش بر ساير عرب فخريه ميكرد كه حضرت محمّد از قريش است . ولى ما كه اهل بيت حضرت محمّديم مغصوب الحق و مقتول و تبعيدشده‌ايم . اى منهال  إِنَّا لِلَّه وَ إِنَّا إِلَيْه راجِعُون  از اين مصيبتى كه دچار ما شده است ! مهيار چه خوب سروده و گفته :\r\n 1 - يعظمون له اعواد منبره * و تحت ارجلهم اولاده وضعوا\r\n2 - باى حكم بنوه يتبعونكم * و فخركم انكم صحب له تبع \r\n1 - يعنى اين امت چوبهاى منبر پيامبر خدا را بزرگ ميشمارند . ولى فرزندان پيغمبر را پايمال مينمايند 2 - فرزندان پيغمبر طبق چه حكمى تابع شما شوند ، در صورتى كه شما فخريه ميكنيد از اصحاب پيغمبر و تابعين آنان هستيد .\r\nيك روز يزيد حضرت على بن الحسين عليه السلام را با عمرو بن الحسن كه كوچك بود و گفته شده : يازده ساله بوده است خواست . يزيد به عمرو گفت : با اين خالد ( كه پسر يزيد بود ) كشتى ميگيرى ؟ عمرو گفت : نه ، ولى يك چاقو دست من و يك چاقو هم دست خالد بده تا من با او مقاتله نمايم . يزيد گفت :\r\n شنشنة أعرفها من اخزم * هل تلد الحية الا الحية \r\nيعنى اين طبيعتى است كه من آن را در وجود قبيلهء اخزم ميشناسم . آيا مار غير از مار ميزايد ؟\r\nيزيد متوجه حضرت امام زين العابدين شد و گفت : آن سه حاجتى را كه من وعده داده‌ام روا كنم بگو ! حضرت سجاد فرمود :\r\n1 - سر سيد و پدر و مولايم امام حسين را به من نشان بده تا از زيارت آن زاد و توشه بردارم . به او نگاه كنم و وى را وداع نمايم 2 - آنچه را كه از ما بتاراج برده‌اند بما مسترد كنى 3 - اگر عزم قتل مرا دارى شخصى را با اين زنان روانه كنى تا ايشان را بحرم جدشان باز گرداند .\r\nيزيد خونخوار گفت : روى پدرت را هرگز نخواهى ديد . از كشتن تو در - گذشتم . اين زنان را غير از تو كسى بمدينه باز نميگرداند . آنچه را كه از شما\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبه يغما رفته است من قيمت آنها را دو برابر بشما خواهم داد .\r\nحضرت سجاد فرمود : ما چشمى بمال تو باز نكرده‌ايم . مال تو براى تو فراوان باد ، فقط آنچه را كه از ما بغارت برده‌اند مطلوب ما است . زيرا رشته و گردن‌بند و مقنعه و پيراهن فاطمه دختر حضرت محمّد صلّى اللَّه عليه و آله در ميان آنها است .\r\nيزيد دستور داد تا غارت گرانش آنها را مسترد نمودند و مبلغ دويست درهم نيز به آنها اضافه كرد . امام سجاد عليه السلام آنها را گرفت و در ميان فقراء و بينوايان تقسيم كرد . سپس يزيد دستور داد تا اسيران فاطمهء زهراء را بسوى وطن و مدينهء پيامبر مسترد نمودند .\r\n\r\nاختلاف در بارهء سر امام حسين عليه السلام\r\nابن نما مينويسد : مورّخين در بارهء سر مبارك امام حسين اختلاف دارند . بعضى نوشته‌اند : عمرو بن سعيد سر امام حسين را در مدينه دفن كرد .\r\nمنصور بن جمهور ميگويد : يكوقت من داخل خزانهء يزيد بن معاويه شدم .\r\nوقتى در خزانه را باز كرد با يك جامه‌دان قرمز مواجه شد . او بغلام خود كه سليم نام داشت گفت : اين جامه‌دان را نگاه دار . زيرا كه يكى از گنجهاى بنى اميه است .\r\nموقعى كه در آن را باز كرد ناگاه ديدم سر مقدس امام حسين در ميان آن است و با وسمه خضاب شده . وى بغلام خود گفت : يك لباس براى من بياور . وقتى لباس آورد آن سر مبارك را در ميان آن لباس پيچيد و در دمشق نزد در : فراديس جنب برج سوم در طرف شرقى آن دفن نمود .\r\nگروهى از اهل مصر براى من نقل كردند : محل سر مبارك امام حسين عليه السلام در مصر است . نام آن محل را : مشهد الكريم ميگويند و طلاى فراوانى در آنجا است .\r\nاهل مصر در موسم زيارت متوجه آن محل ميشوند و آن را زيارت ميكنند . گمان ميكنند سر امام حسين در آنجا دفن شده است . در ميان اين اقوال به آن قولى ميتوان اعتماد كرد كه ميگويد : پس از اينكه آن سر مقدس را در شهرها گردانيدند بسوى جسد مبارك امام حسين بازگشت و با آن جسد دفن گرديد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nسيد بن طاوس مينويسد : روايت شده : سر مبارك امام حسين بكربلا باز گشت و با جسد مقدسش دفن شد . نظريه و عمل علماى شيعه همين معنا را دارد . اخبار فراوانى بر خلاف اينكه ما نوشتيم نقل شده ولى ما آنها را براى اينكه شرط كرديم اين كتاب مختصر باشد ذكر ننموديم .\r\nدر كتاب مناقب ميگويد : ابو العلا حافظ نقل كرده : هنگامى كه سر مقدس امام حسين بر يزيد بن معاويه وارد شد يزيد آن سر مبارك را با عده‌اى از دوستان بنى هاشم و گروهى از دوستان ابو سفيان به طرف مدينهء طيبه فرستاد . سپس اثاث و اهل و عيال امام حسين را در حالى كه همه چيز را براى آنان مجهز و كليهء احتياجات آنان را بر طرف كرده بود به طرف مدينه فرستاد . سر مقدس امام حسين را براى عمرو بن سعيد كه در مدينه گماشتهء وى بود فرستاد . عمرو بن سعيد گفت : من دوست داشتم كه اين سر نزد من فرستاده نشود . سپس دستور داد تا آن سر را در بقيع نزد مادرش فاطمه دفن نمودند .\r\nغير او نيز روايت كرده است : سليمان بن عبد الملك بن مروان در عالم خواب ديد گويا : پيامبر خدا او را مورد نوازش و لطف قرار داده است . سليمان حسن بصرى را خواست و راجع به تعبير آن خواب جويا شد . حسن گفت : شايد تو نسبت به اهل و عيال پيامبر خدا كار نيكى كرده باشى ؟ سليمان گفت : من سر امام حسين عليه السلام را در خزانهء يزيد بن معاويه يافتم . تعداد پنج قطعه پارچهء ديبا به آن سر مبارك پوشاندم و با گروهى از اصحاب خود بر آن نماز خواندم و آن را دفن نمودم . حسن گفت :\r\nپيغمبر براى اين عمل از دست تو راضى شده است . سليمان حسن را تحسين نمود و دستور داد تا به او جائزه دادند .\r\nنيز غير از اين دو نفر روايت كرده‌اند كه سر مقدس امام حسين مدت سه روز در دمشق بر فراز دار بود . بعدا در خزانه بنى اميه بود تا آن موقعى كه سليمان بن عبد الملك متصدى مقام خلافت شد . وى آن سر مقدس را خواست . سر را نزد او حاضر نمودند . سرى بود عظيم و سفيد . او سر مبارك امام حسين را در يك جامه‌دان نهاد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو آن را معطر نمود پس از اينكه بر آن نماز خواند آن را در قبرستان مسلمين دفن كرد .\r\nهنگامى كه عمر بن عبد العزيز بر جايگاه خلافت جلوس كرد شخصى را براى طلب سر مبارك امام حسين در آن مكان فرستاد . وقتى از جريان آن سر و آن موضعى كه در آن دفن شده بود آگاه شد دستور داد تا آن موضع را شكافتند و آن سر مقدس را بيرون آوردند . خدا بهتر ميداند كه بعدا آن سر را كجا بردند . ظاهرا آن سر مبارك را بكربلا فرستاده تا با جسد دفن شده باشد .\r\nمؤلف گويد : اين اقوالى كه نقل شد از اهل تسنن بود . ولى مشهور بين علماى شيعهء اماميه اين است كه سر مبارك امام حسين با جسد مقدسش دفن شده .\r\nآن سر را على بن الحسين مسترد كرده است . اخبار فراوانى وارد شده كه سر مقدس امام حسين نزد قبر امير المؤمنين دفن گرديده كه بعضى از آنها خواهد آمد . خدا بهتر ميداند .\r\nشيخ مفيد و صاحب مناقب مينگارند : روايت شده : يزيد به اهل بيت حسين عليه السلام پيشنهاد داد كه در دمشق بمانند . ولى آنان نپذيرفتند و گفتند : ما را بسوى مدينه باز گردان ، زيرا محل هجرت جد ما صلّى اللَّه عليه و آله و سلّم مىباشد .\r\nيزيد به نعمان بن بشير كه از صحابهء رسول خدا بود گفت : آنچه كه براى اين زنان صلاح است مجهز كن و مرد امين و نيكوكارى را از اهل شام با ايشان روانه كن . سواران و ياورانى را با ايشان بفرست . سپس يزيد لباسهائى به اهل بيت داد ، به آنان بذل و بخشش كرد ، زاد و توشهء راه براى آنان مهيا نمود .\r\nبعدا يزيد امام زين العابدين را خواست و گفت : خدا پسر مرجانه را لعنت كند ، به خدا قسم اگر من با حسين مصاحب ميبودم هر خواهشى كه از من ميكرد ميپذيرفتم و او را تا حدودى كه مقدورم بود از شهيد شدن نجات ميدادم . و لو اينكه به قيمت جان بعضى از فرزندانم تمام ميشد . ولى خدا آن طور كه ديدى قضاوت كرد .\r\nهر حاجتى كه دارى از من بخواه ، سپس سفارش اهل بيت را به مأمورى كه ميخواست\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nايشان را ببرد كرد .\r\nآن مأمور در حالى كه خودش جلو بود ايشان را حركت داد . هر گاه ايشان پياده ميشدند او از ايشان دور ميشد و ياورانش نيز دور ميشدند . و نظير نگهبانان آنان را محافظت مينمودند . هر گاه يكى از ايشان ميخواست وضو بگيرد او را پياده ميكرد . محل قضاء حاجت را عرضه مينمود . و با ايشان خوشرفتارى ميكرد تا اينكه وارد مدينه شدند .\r\nحارث بن كعب ميگويد : فاطمه دختر على به من گفت : من بخواهرم زينب گفتم : اين مرد براى اين نيكرفتارىهائى كه با ما كرده حقى به گردن ما دارد . آيا چيزى دارى كه به او جايزه دهى ؟ فرمود : به خدا قسم ما چيزى نداريم به او جائزه دهيم جز اينكه زر و زيور خود را به او بدهيم . من دستبند خود و دستبند خواهرم را گرفتم و آنها را براى او فرستاديم و از كم بودن آنها از وى عذر خواهى نموديم و گفتيم : مختصر جزائى است كه ما براى نيكرفتارى كه تو با ما كردى به تو داديم .\r\nاو گفت : اگر منظور من از اين خدمتى كه انجام دادم دنيا بود به كمتر از اين هم راضى ميشدم . ولى به خدا قسم اين خدمت را جز براى خدا و قرابت شما به پيامبر صلّى اللَّه عليه و آله انجام نداده‌ام .\r\n\r\nجريان اربعين امام حسين عليه السلام\r\nسيد بن طاوس مينويسد : هنگامى كه زنان و فرزندان حسين از شام برگشتند و بعراق رسيدند براهنما گفتند : ما را از طريق كربلا ببر . وقتى بموضع قتلگاه رسيدند جابر بن عبد اللَّه انصارى را با گروهى از بنى هاشم و مردى از آل رسول اللَّه يافتند كه براى زيارت امام حسين عليه السلام وارد شده بودند . همه در يك وقت وارد شدند و با يك ديگر شروع بگريه و حزن كردند و لطمه به صورت زدند . ماتمى به پا كردند كه فوق العاده دلخراش و جگر سوز بود . زنان آن ديار نيز به ايشان پيوستند و عموما چند روزى عزادارى كردند .\r\nابو حباب كلبى ميگويد : گچكارها گفتند : ما پس از قتل امام حسين عليه السلام\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nشبانه بر سر قبر امام حسين ( كه در آن موقع بيابان بود ) ميرفتيم ، ميشنيديم كه جن براى آن حضرت نوحه‌سرائى ميكردند و ميگفتند :\r\nمسح الرسول جبينه فله بريق في الخدود ابواه من عليا قريش و جده خير الجدود يعنى پيغمبر خدا دست مهربانى به پيشانى حسين ميكشيد و گونه‌هاى صورت حسين درخشنده بود . پدر و مادر حسين از بزرگواران قبيلهء قريش بودند و جد بزرگوارش بهترين جد بود .\r\n\r\n[ رجوع اهل بيت به مدينه 
  ]\r\nسپس اسراء از كربلا فاصله گرفتند و متوجه مدينه شدند . بشير بن حذلم ( بفتح حاء و لام و سكون ذال ) ميگويد : وقتى نزديك مدينه رسيديم حضرت - زين العابدين عليه السلام پياده شد و پس از اينكه خيمه‌هاى خود را بر سر پا كرد زنان را پياده نمود . بعدا به بشير فرمود : خدا پدر تو را كه شاعر بود رحمت كند . آيا تو بر گفتن شعر قادرى ؟ گفتم : آرى . يا ابن رسول اللَّه ، من نيز شاعرم . فرمود : وارد مدينه شو و خبر شهيد شدن امام حسين را بده .\r\nمن بر اسب خود سوار شدم و آن را راندم تا وارد مدينه گرديدم . هنگامى كه بر در مسجد پيغمبر خدا رسيدم صدا بگريه بلند كردم و اين شعر را سرودم :\r\n 1 - يا اهل يثرب لا مقام لكم بها * قتل الحسين فادمعى مدرار\r\n2 - الجسم منه بكربلاء مضرج * و الرأس منه على القتاة يدار \r\n1 - يعنى اى اهل مدينه ( نام مدينه قبلا : يثرب بوده است ) جا ندارد كه شما در مدينه بمانيد . حسين مقتول شد ! اين اشگهاى من است كه فرو ميريزند 2 - جسم مقدس امام حسين در كربلا غرقه به خون است و سر مباركش بر فراز نيزه دور مىزند ! بشير ميگويد : سپس گفتم : اين على بن الحسين است كه با عمه‌ها و خواهرانش نزديك شما بر در دروازهء مدينه وارد شده‌اند . من فرستادهء آن حضرت ميباشم ، آمدم تا شما را از مكان آن بزرگوار آگاه نمايم .\r\nهيچ زن پرده‌نشين و محجوبه‌اى نبود مگر اينكه از مكان خود خارج شد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nزنان در حالى بيرون آمدند كه سر و پاى برهنه بودند ، صورت‌هاشان خراشيده بود ، لطمه به صورت خود ميزدند و صدا به وا ويلا بلند ميكردند ، هيچ روزى به قدر آن روز گريه‌كننده نبود ، هيچ روزى نظير آن روز به مسلمانان تلخ نگذشت . شنيدم دخترى براى امام حسين ناله ميكرد و ميگفت :\r\n 1 - نعى سيدى ناع نعاه فاوجعا * و امرضنى ناع نعاه فافجعا \r\n1 - يعنى يك كسى خبر مرگ سيد مرا ( يعنى امام حسين ) آورد كه خبر او دل مرا به درد آورد . آن خبر مرگ مرا مريض و دردمند كرد . 2 - اى چشمان من ! اشك بريزيد 3 - بر آن حسينى گريه كنيد كه عرش خداى جليل را مصيبت زده كرد و اين مجد و دين را به علت شهيد شدن خود ناقص نمود 4 - بر پسر پيغمبر خدا و پسر وصى او گريه كنيد كه خود و قبرش از ما دور افتاده است .\r\nسپس آن دختر گفت : اى كسى كه خبر مرگ آوردى ! تو بوسيلهء خبر مرگ حسين عليه السلام غم و اندوه ما را تجديد كردى و زخم‌هائى را خراش دادى كه التيام يافته بودند . تو كيستى ؟ خدا تو را رحمت كند .\r\nگفتم : من بشير بن حذلم هستم كه مولايم : على بن الحسين عليه السلام مرا بمدينه فرستاده است و آن حضرت با اهل و عيال امام حسين در فلان مكان پياده شده است . بشير ميگويد : عموم مردم بر من سبقت گرفتند و متوجه حضرت سجاد شدند .\r\nمن نيز اسب خود را به تعجيل راندم و بسوى آن مردم باز گشتم .\r\nديدم آن مردم راه و جاده‌ها را فرا گرفته‌اند . من از اسب خود فرود آمدم و روى دوش مردم راه ميرفتم تا خود را نزديك در آن خيمه‌اى رساندم كه حضرت على بن الحسين در ميان آن بود . حضرت سجاد پارچه‌اى بدست داشت كه اشگهاى خود را بوسيلهء آن خشك ميكرد .\r\nيك خادمى پشت سر حضرت سجاد بود كه صندلى همراه خود داشت . وى آن صندلى را نهاد و امام سجاد در حالى بر فراز آن نشست كه نميتوانست از گريه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nخوددارى نمايد ! صداى مردم بگريه بلند شد . ناله و فرياد دختران و زنان بلند شد .\r\nمردم از هر طرف به حضرت سجاد تسليت و تعزيت ميگفتند . كار به جائى رسيد كه آن بقعه يك پارچه ضجه و گريه شد ! ! امام سجاد بدست خود به مردم اشاره كرد : ساكت شويد ! وقتى مردم آرام شدند آن حضرت فرمود :\r\n    الْحَمْدُ لِلَّه رَب الْعالَمِين ، الرَّحْمن الرَّحِيم ، مالِك يَوْم الدِّين     ، بارئ الخلائق اجمعين ، الذى بعد فارتفع في السموات العلى ، و قرب فشهد النجوى و . . .\r\nايها الناس ! آن خدائى كه حمد مخصوص او است ما را بمصيبت‌هاى جليل و بزرگ و رخنهء بزرگى در اسلام مبتلا كرد . زيرا امام حسين عليه السلام با عترتش شهيد شدند ، زنان و كودكانش اسير گرديدند ، سر مباركش را بر فراز نيزه در شهرها گردانيدند . و اين مصيبتى است كه نظيرى نخواهد داشت .\r\nايها الناس ! كدام يك از شما بعد از شهادت امام حسين مسرور و خوشحال خواهد شد ؟ كدام چشم است از شما كه از ريختن اشك خوددارى و مضايقه نمايد .\r\nدر صورتى كه آسمانهاى هفتگانه براى شهادت امام حسين گريان شدند ، درياها بوسيلهء امواج خود ، آسمانها بواسطهء اركان خود ، زمين بوسيلهء اطراف و نواحى خود ، درختان با شاخه‌هاى خود ، ماهيان و عمق دريا ، ملائكه مقربين و جميع اهل آسمانها براى قتل امام حسين گريه كردند .\r\nايها الناس ! كدام قلب است كه براى شهيد شدن حسين شكافته نشود . كدام قلب است كه بحسين علاقه نداشته باشد . كدام گوش است كه اين مصيبت اسلام را بشنود و ناراحت نشود .\r\nايها الناس ! مائيم كه رانده و پراكنده و تبعيد شديم . گويا ما از فرزندان ترك و كابل هستيم . بدون هيچ جرمى كه مرتكب شده باشيم و هيچ عمل ناپسندى كه انجام داده باشيم و رخنه‌اى كه در اسلام ايجاد كرده باشيم . ما يك چنين جنايتى را در زمان آباء و اجدادمان نشنيده‌ايم . اين اولين جنايت و بدعتى است كه مرتكب شدند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبه خدا قسم اگر پيامبر خدا آن طور كه به اين مردم در بارهء ما سفارش كرده راجع بكشتن ما توصيه ميكرد اينان بيشتر از اين بما ظلم نميكردند و ما را نمىكشتند .\r\n إِنَّا لِلَّه وَ إِنَّا إِلَيْه راجِعُون  چه مصيبتى است كه دچار ما شد . دردناكترين ، سوزنده‌ترين ، گرانبار - ترين ، غليظترين ، تلخترين و گزنده‌ترين مصيبت‌ها است . اجر و ثواب اين مصائب و مظلوميت‌ها را از خدا ميخواهم زيرا خدا مقتدر و گيرندهء انتقام است .\r\nسپس صوحان بن صعصعة بن صوحان كه مردى زمين گير بود برخاست و در بارهء زمين گير بودن خود كه در مقابل حضرت سجاد نشسته بود از آن حضرت عذر خواهى كرد و امام سجاد عذر او را پذيرفت ، حسن ظن در بارهء او پيدا كرد از او تشكر و براى پدرش طلب رحمت كرد .\r\nنيز سيد بن طاوس مينگارد : از امام جعفر صادق عليه السلام روايت شده : حضرت امام زين العابدين عليه السلام مدت چهل سال در حالى كه صائم النهار و قائم الليل بود در عزاى امام حسين گريه كرد .\r\nهنگامى كه وقت افطار فرا ميرسيد غلام آن بزرگوار خوراكى و آشاميدنى آن حضرت را حاضر ميكرد و در مقابل آن بزرگوار مىنهاد و ميگفت : اى مولاى من افطار كن . حضرت سجاد ميفرمود :\r\nقتل ابن رسول اللَّه جائعا ، قتل ابن رسول اللَّه عطشانا .\r\nيعنى پسر پيامبر خدا گرسنه كشته شد ! پسر پيغمبر خدا با لب تشنه شهيد شد ! آن بزرگوار همچنان اين سخنان را ميگفت و گريه ميكرد تا اينكه غذاى آن حضرت بوسيلهء اشك چشمش تر ميشد و آب آشاميدنى آن بزرگوار با اشك چشمش ممزوج ميگرديد . حضرت سجاد عليه السلام هميشه اين حال را داشت تا بلطف خدا پيوست و از دنيا رحلت كرد . يكى از غلامان حضرت امام زين العابدين ميگويد :\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nيك روز حضرت سجاد متوجه صحراء شد . وقتى من بدنبال آن حضرت رفتم ديدم آن بزرگوار روى سنگ خشنى سجده كرده است . شنيدم كه تعداد هزار مرتبه آن امام مظلوم در حالى كه ضجه و گريه ميكرد فرمود :\r\nلا إله الا اللَّه حقا حقا ، لا إله الا اللَّه تعبدا و رقا لا إله الا اللَّه ايمانا و تصديقا .\r\nسپس سر مبارك خود را در حالى از سجده بلند كرد كه محاسن و صورت مباركش بوسيلهء اشك چشمش تر شده بود . من گفتم : اى آقاى من ! آيا هنوز وقت غم و اندوه تو منقضى نشده است ؟ آيا وقتى كه گريهء تو تقليل يابد فرا نرسيده است .\r\nامام سجاد به من فرمود : واى بر تو ، يعقوب بن اسحاق بن ابراهيم عليه السلام پيغمبر و پسر پيغمبر و داراى دوازده پسر بود . خداى توانا يكى از فرزندان يعقوب را ناپديد كرد و موى سر آن حضرت از غم و اندوه سفيد شد و پشت آن بزرگوار بوسيلهء غم خميده شد . چشمان خود را از كثرت گريه از دست داد . در صورتى كه پسرش در دار دنيا زنده بود . ولى من مظلوم پدر و برادر و تعداد هفده نفر از اهل بيت خود را از دست دادم و آنان را مصروع و مقتول ديدم . پس چگونه حزن من منقضى و گريهء من تقليل پيدا كند ! ؟ 2 - در كتاب : اقبال از حضرت امام محمّد باقر عليه السلام روايت مىكند كه فرمود :\r\nمن از پدرم على بن الحسين راجع به اينكه يزيد او را چگونه اسير كرد جويا شدم . فرمود : مرا بر شترى كه بدون جهاز بود سوار كرد و سر مبارك امام حسين هم بر فراز نيزه بود . زنان ما بدنبال ما بر استرهاى بدون زين سوار بودند .\r\nدشمنان با نيزه‌ها بدنبال و اطراف ما بودند ! هر گاه چشم يكى از ما گريان ميشد با نيزه بر سر او ميزدند ! وقتى با اين كيفيت داخل دمشق شديم شخصى فرياد زد : اى اهل شام ! اينان اسيران اهل بيت هستند .\r\n3 - در كتاب : امالى از حاجب ابن زياد نقل مىكند كه گفت : هنگامى كه سر\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمبارك امام حسين را براى ابن زياد آوردند آن را در ميان يك طشت طلا در مقابل او نهادند . وى با آن چوب دستى كه در دست داشت بدندانهاى ثناياى امام حسين عليه السلام ميزد و ميگفت :\r\nلقد اسرع الشيب اليك يا ابا عبد اللَّه ! يعنى يا ابا عبد اللَّه حقا كه پيرى بسوى تو سرعت كرد . مردى از آن گروه به ابن زياد گفت : آرام باشد ! زيرا من پيامبر خدا را ديدم اين موضعى را كه تو چوب ميزنى ميبوسيد و ميمكيد . ابن زياد گفت : امروز در مقابل جنگ بدر است . سپس دستور داد تا غل و زنجير بر گردن حضرت امام زين العابدين نهادند و او را با زنان و اسيران بسوى زندان بردند . من نيز با ايشان بودم . به هيچ كوچه و محلى عبور نمىكرديم مگر اينكه پر از مرد و زنانى بودند كه بسر و صورت خود ميزدند و گريه ميكردند . اهل بيت را وارد زندان كردند و در را به روى آنان بستند .\r\nسپس ابن زياد ملعون حضرت على بن الحسين و زنان را كه حضرت زينب نيز در ميان آنان بود با سر مقدس امام حسين عليه السلام خواست . ابن زياد گفت :\r\nسپاس مخصوص آن خدائى است كه شما را افتضاح كرد و كشت و سخنان شما را تكذيب نمود ! زينب قهرمان فرمود : سپاس مخصوص آن خدائى است كه ما را بوسيلهء حضرت محمّد گرامى داشت و ما را بنحو مخصوصى پاك و پاكيزه نمود . جز اين نيست كه شخص فاسق رسوا و شخص فاجر تكذيب خواهد شد . ابن زياد گفت : ديدى خدا چگونه با شما اهل بيت رفتار كرد ! ؟ فرمود : خدا مقام شهادت را به آنان نصيب كرد و ايشان به آرامگاه خود رفتند . طولى نميكشد كه خدا تو را با آنان جمع مىكند و نزد خدا محاكمه خواهيد نمود .\r\nابن زياد در غضب شد و تصميم گرفت زينب را اذيت كند . ولى عمرو بن\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nحريث او را آرام كرد . زينب قهرمان گفت : يا بن زياد اين جناياتى كه در بارهء ما مرتكب شدى براى تو كافى است . تو مردان ما را شهيد نمودى . اصل و ريشهء ما را قطع كردى هتك حرمت ما را مباح نمودى ، زنان و فرزندان ما را اسير كردى . اگر دل تو با اين جنايات شفا يابد حقا كه شفا يافت . ابن زياد دستور داد تا آنان را براى دومين بار بزندان بردند . و گروهى را براى انتشار قتل امام حسين به اطراف و نواحى فرستاد .\r\nسپس ابن زياد امر كرد تا اسيران و سر مقدس امام حسين عليه السلام را بجانب شام روانه كردند . گروهى كه با آن اسيران بودند نقل كردند : از سر شب تا صبح ناله و ندبهء جن را ميشنيدند ، آن گروه ميگويند : وقتى ما وارد دمشق شديم زنان و اسيران آل محمّد را در بين ما با صورت‌هاى باز وارد دمشق كردند . اهل شام كه جفا - كار بودند ميگفتند : ما اسيرانى زيباتر از اين اسيران نديده‌ايم ! شما از كدام اسيران هستيد ؟ سكينه دختر امام حسين فرمود :\r\nنحن سبايا آل محمد يعنى ما اسيران آل محمد صلّى اللَّه عليه و آله هستيم . ايشان را بر پلكان مسجد در آن مكانى كه معمولا اسيران را نگاه ميداشتند متوقف نمودند . على بن الحسين عليهما السلام كه جوانى بود نيز در ميان ايشان حضور داشت . ناگاه پيرمردى از اهل شام نزد آنان آمد و گفت :\r\nالحمد للَّه الذى قتلكم و اهلككم و قطع قرن الفتنة .\r\nيعنى سپاس مخصوص آن خدائى است كه شما را كشت و هلاك نمود و فتنه را خاموش نمود . هر چه توانست به اسيران ناسزا گفت ! وقتى سخنش خاتمه يافت حضرت على بن الحسين عليه السلام به او فرمود : آيا قرآن خدا را تلاوت ميكنى ؟ گفت :\r\nآرى . فرمود : اين آيه را نخواندى كه خدا ميفرمايد :\r\n قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى  « 1 » \r\n\r\n","description":"","footnote":" ( 1 ) سورهء شورا ، آيهء - 23 - يعنى يا محمد به امت خود بگو : من در مقابل زحمت‌هائى كه براى شما كشيدم چيزى نمىخواهم مگر دوست داشتن اهل بيتم - مترجم ","page_name":" 201 ","page_number":201},
  {"content":"\r\n\r\nپيرمرد گفت : چرا حضرت سجاد فرمود : ما همان اهل بيت هستيم . سپس فرمود : آيا اين آيه را نخواندى كه ميفرمايد :\r\n وَ آت ذَا الْقُرْبى حَقَّه  « 1 »  گفت : چرا . فرمود : ما همان افراد هستيم . آيا اين آيه را نخواندى كه ميفرمايد :\r\n إِنَّما يُرِيدُ اللَّه لِيُذْهِب عَنْكُم الرِّجْس أَهْل الْبَيْت وَ يُطَهِّرَكُم تَطْهِيراً  « 2 »  گفت : چرا . فرمود : ما همان اهل بيتى هستيم كه قرآن ميفرمايد . آن پيرمرد شامى دست خود را به طرف آسمان بلند كرد و گفت : پروردگارا ! من توبه كردم و سه مرتبه گفت : بار خدايا ! من از دشمنان آل محمّد صلّى اللَّه عليه و آله و قاتلين آنان بيزارى ميجويم . من قبل از اين قرآن را ميخواندم ولى قبل از امروز به معنى اين آيات پى نبرده بودم ! ! سپس وقتى زنان امام حسين را نزد يزيد بن معاويه وارد كردند زنان آل - يزيد و دختران و اهل بيت معاويه صدا بشيون و ولوله بلند و ماتم به پا كردند .\r\nسر مبارك امام حسين را در مقابل يزيد نهادند . سكينه دختر امام حسين ميگويد :\r\nمن شخصى را از يزيد سنگدل‌تر ، كافر و مشركى را شريرتر و جفاكارتر از يزيد نديدم ! يزيد همچنان بسر مبارك امام حسين نظر ميكرد و ميگفت : ليت اشياخى ببدر شهدوا الى آخره . يزيد پس از اين ظلم و ستم‌ها دستور داد تا سر - مبارك امام حسين را بر در مسجد دمشق نصب كردند .\r\nاز فاطمه دختر امام حسين نقل شده كه گفت : وقتى ما نزد يزيد بن معاويه نشستيم دل يزيد به حال ما سوخت و ما را مورد نوازش قرار داد . سپس مرد سرخ چهره‌اى از اهل شام برخاست و بيزيد گفت : اين دختر را به من ببخش ( الى آخره .\r\n\r\n","description":"","footnote":" ( 1 ) يعنى حق آن را به ذوى القرباء يعنى اهل بيت خود عطا كن  ( 2 ) يعنى جز اين نيست كه خدا در نظر دارد : پليدىها را از شما دور كند و شما را پاك و پاكيزه نمايد يكنوع پاكيزه نمودن مخصوصى . مترجم ","page_name":" 202 ","page_number":202},
  {"content":"\r\n\r\nچنان كه در ذيل روايت يكم نوشتيم ) 4 - مؤلف گويد : ابن ابى الحديد در شرح نهج البلاغه ( موضوعى را در بارهء اين شعر كه يزيد گفت ليت اشياخى ببدر شهدوا شرح داده كه ترجمهء آن لزومى ندارد ) 5 - در كتاب : احتجاج از شيخ صدوق ( عين آن روايتى را نقل مىكند كه در ضمن روايت يكم همين بخش از سيد بن طاوس و غيره نقل شده . بنا بر اين ترجمة آن تحصيل حاصل است ) 6 - نيز در همان كتاب : مينگارد : هنگامى كه حضرت امام زين العابدين عليه السلام با فرزندان اسير امام حسين نزد يزيد بن معاويه وارد شدند يزيد به امام سجاد گفت :\r\nسپاس مخصوص آن خدائى است كه پدرت را كشت . حضرت سجاد فرمود : مردم پدر مرا كشتند . يزيد گفت : حمد مخصوص آن خدائى كه پدرت را كشت و مرا از دست او نجات داد . امام سجاد فرمود : لعنت خدا بر آن كسى باد كه پدرم را كشت .\r\nيزيد به امام سجاد گفت : بر فراز منبر برو ، مردم را از جريان اين فتنه و اين پيروزى كه خدا نصيب امير المؤمنين يزيد كرد آگاه كن . امام سجاد فرمود :\r\nمن نميدانم منظور تو چيست . وقتى آن حضرت بر فراز منبر رفت پس از حمد و ثناى پروردگار و درود بر پيغمبر خدا فرمود :\r\nايها الناس ! هر كه مرا ميشناسد چه بهتر . هر كه مرا نمىشناسد من خويشتن را معرفى مينمايم : من فرزند مكه و منى ، پسر مروه و صفا ، پسر محمّد مصطفى هستم ، من فرزند آن كسى كه مخفى نيست ميباشم ، من پسر آن شخصيتى هستم كه بمقام عالى رسيد و از سدرة المنتهى گذشت و نزد پروردگار خود به :  قاب قَوْسَيْن أَوْ أَدْنى  رسيد .\r\n( الى آخره چنان كه در روايت يكم همين بخش ترجمه شد ) .\r\n7 - 8 - در كتاب : احتجاج و كتاب : مجالس مفيد و كتاب : امالى شيخ ( همان روايتى را نقل ميكنند كه در اول همين بخش از سيد بن طاوس نقل و ترجمه شد ) .\r\n9 - در كتاب : احتجاج ( همان موضوعى را نقل مىكند كه در ضمن روايت\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nسوم همين بخش ترجمه شد ) .\r\n10 - در كتاب : امالى شيخ از جد حكم ( بفتح حاء و كاف ) ابن محمّد نقل مىكند كه گفت : موقعى كه سر مقدس امام حسين عليه السلام را حاضر كردند ابن زياد آمد و با چوب دستى بدندانهاى ثناياى آن امام مظلوم ميزد و ميگفت : حقا كه دندانهاى نيكوئى داشته است ! زيد بن ارقم به ابن زياد گفت :\r\nارفع قضيبك ، فطال ما رئيت رسول اللَّه يلثم موضعه يعنى چوب خود را بردار ! زيرا مدت طولانى بود كه من ميديدم پيامبر خدا صلّى اللَّه عليه و آله اين موضع چوب تو را ( يعنى لب و دندانهاى امام حسين را ) مىمكيد . ابن زياد به او گفت : تو پير مردى خرف‌شده‌اى . زيد در حالى برخاست كه لباسهاى خود را ميكشيد .\r\nسپس وقتى اسيران را بر ابن زياد عرضه كردند او دستور داد تا گردن حضرت امام زين العابدين را بزنند زين العابدين به وى فرمود : اگر بين تو و اين زنان اسير خويشاوندى برقرار است يك شخصى را مأمور كن تا ايشان را به وطن برساند . ابن زياد گفت : خود تو اينان را به وطن خواهى رسانيد . گويا : ابن زياد خجل شد و خدا بدين وسيله امام سجاد را از قتل نجات داد .\r\nراوى ميگويد : من هرگز منظره‌اى دلخراش‌تر از اين نديدم كه سر مبارك امام حسين مقابل ابن زياد بود و او بر آن سر مقدس چوب ميزد ! 11 - نيز در همان كتاب از ابو اسحاق سبيعى نقل مىكند كه گفت : زيد بن - ارقم آن روز از نزد ابن زياد خارج شد و گفت : به خدا قسم از پيغمبر خدا صلّى اللَّه عليه و آله شنيدم ميفرمود : بار خدايا ! من اين حسين را با مؤمنين نيكوكار به تو مىسپارم . پس اين چگونه عملى است كه شما با امانت پيامبر خدا انجام ميدهيد ! ؟ 12 - در تفسير : على بن ابراهيم ( در ذيل آيهء - 6 - سورهء حج كه ميفرمايد : )  ذلِك وَ مَن عاقَب بِمِثْل ما عُوقِب بِه ثُم بُغِيَ عَلَيْه لَيَنْصُرَنَّه اللَّه  ميگويد : منظور از اين آيه حضرت محمّد صلّى اللَّه عليه و آله و سلّم است كه قريش او را از مكه خارج كردند و آن حضرت از آنان\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nفرارى و متوجه غار شد . قريش آن بزرگوار را تعقيب كردند كه بكشند و خدا آنان را مورد عقاب قرار داد و در جنگ بدر : عتبه ( بضم عين و سكون تاء ) شيبه ، وليد ، ابو جهل ، حنظلهء بن ابو سفيان و عير هم كشته شدند .\r\nهنگامى كه پيامبر اعظم اسلام از دنيا رحلت كرد آنان خون‌هاى كشتگان جنگ بدر را طلب كردند و امام حسين و آل محمّد را بظلم و ستم شهيد نمودند . منظور يزيد همين بود كه به اين شعر تمثل جست و گفت :\r\n1 - ليت اشياخى ببدر شهدوا ( تا آنجا كه ميگويد : )\r\n 3 - و كذاك الشيخ اوصانى به * فاتبعت الشيخ فيما قد سئل\r\n4 - قد قتلنا القوم من ساداتهم * و عدلناه ببدر فاعتدل \r\n3 - يعنى شيخ ( شايد منظور او معاويه باشد ) به من سفارش كرد از آل محمّد صلّى اللَّه عليه و آله و سلّم انتقام بگيرم ، من هم از شيخ تبعيت كردم و خواستهء او را انجام دادم .\r\n4 - ما بزرگان گروه بنى هاشم را كشتيم و اين عمل را در مقابل جنگ بدر انجام داديم . شاعر ديگرى نظير اين شعر را گفته است :\r\n 9 - يقول و الرأس مطروح يقلبه * يا ليت اشياخنا الماضين بالحضر\r\n2 - حتى يقيسوا قياسا لا يقاس به * ايام بدر و كان الوزن بالقدر \r\n1 - يعنى يزيد سر مقدس امام حسين را زيرورو ميكرد و ميگفت : اى كاش پدر بزرگهاى ما حاضر بودند 2 - تا قياسى را قياس كنند كه قابل قياس نيست . جنگ بدر را قياس كنند كه به قدر كافى تلافى شد .\r\nمنظور خدا كه ميفرمايد :  وَ مَن عاقَب  حضرت محمّد صلّى اللَّه عليه و آله است و منظور از جملهء :\r\n بِمِثْل ما عُوقِب بِه  آن موقعى است كه كفار قريش ميخواستند حضرت رسول را بكشند و مقصود از جملهء :  ثُم بُغِيَ عَلَيْه لَيَنْصُرَنَّه اللَّه  حضرت قائم مىباشد كه از فرزندان پيامبر است .\r\n13 - نيز در همان تفسير از امام جعفر صادق عليه السلام روايت مىكند كه فرمود : وقتى حضرت على بن الحسين بر يزيد وارد شد و يزيد نظرى به آن بزرگوار كرد و اين آيه را خواند و گفت : يا على بن الحسين ! اين مصيبتى كه دچار شما شد نتيجهء رفتار خودتان بود . امام\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nسجاد فرمود : ابدا اين آيه در شأن ما نازل نشده است . بلكه اين آيه در بارهء ما نازل شده كه ميفرمايد : هيچ مصيبتى در زمين و جان شما وارد نميشود مگر اينكه در لوح محفوظ است قبل از اينكه ما آن را بيافرينيم و اين موضوع براى خدا آسان است ، تا در بارهء آنچه كه از شما فوت شده باشد تأسف نخوريد و راجع به آنچه به شما عطا كرده فرحمند و خوشحال نشويد . ما خاندانيم كه در بارهء امور فوت‌شدهء دنيوى تأسف نميخوريم و نسبت بماديات دنيوى فرحمند نمىشويم .\r\n14 - نيز در همان : تفسير از امام جعفر صادق عليه السلام ( قسمتى از ذيل روايت دهم و قسمتى از ذيل روايت سيزدهم همين بخش را نقل مىكند كه نگاشته و ترجمه شدند ) .\r\n15 - در كتاب : قرب الاسناد از صادق آل محمّد صلّى اللَّه عليه و آله ( قسمتى از ذيل روايت سوم همين بخش را نقل كرده است ) .\r\n16 - كشى روايت مىكند كه على بن حمزه به حضرت امام رضا عليه السلام گفت : از پدران بزرگوارت براى ما روايت شده كه فرمودند : غير از امام كسى نميتواند متصدى غسل و كفن امام شود .\r\nحضرت رضا فرمود : بگو بدانم : آيا امام حسين امام بود يا نه ؟ گفت : چرا .\r\nفرمود : چه كسى متصدى غسل و كفن او شد ؟ گفت : على بن الحسين . فرمود : على بن - الحسين در آن هنگام كجا بود ؟ على بن الحسين نزد ابن زياد زندانى بود زين العابدين براى دفن پدر خود خارج شده ولى آنان ملتفت نشدند سپس آن بزرگوار مراجعت نمود .\r\nحضرت رضا عليه السلام فرمود : آن خدائى كه اين قدرت را به على بن الحسين داد تا وارد كربلا و متصدى دفن پدر خود شود ميتواند به صاحب اين امر قدرت دهد كه وارد بغداد و متصدى دفن پدر خود گردد .\r\n17 - در كتاب : كافى از ادريس بن عبد اللَّه اودى روايت مىكند كه گفت :\r\nهنگامى كه امام حسين شهيد شد و آن گروه تصميم گرفتند جسد مباركش را پايمال سم ستور نمايند فضه به حضرت زينب گفت : وقتى كشتى سفينه ( غلام حضرت رسول صلّى اللَّه عليه و آله )\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nشكست و او داخل جزيره‌اى گرديد و ناگاه با شيرى مواجه شد گفت : اى شير ! من غلام پيغمبر اسلام صلّى اللَّه عليه و آله ميباشم . آن شير در مقابل او همهمه كرد تا اينكه راه را به وى نشان داد و خود آن شير در يك طرف ايستاد .\r\nتو به من اجازه بده تا بروم آن شير را از اين منظورى كه اين گروه براى فردا دارند آگاه نمايم . فضه نزد آن شير رفت و گفت : اى ابا الحارث ! وقتى آن شير سر خود را بلند كرد فضه گفت : آيا ميدانى اين گروه فردا ميخواهند چه عملى با جسد امام حسين انجام دهند ؟ تصميم دارند : پشت مبارك او را پايمال سم ستور نمايند .\r\nآن شير آمد و دستهاى خود را روى جسد مقدس امام حسين نهاد . وقتى آن گروه آمدند و با اين منظره مواجه شدند ابن سعد گفت : اين يكنوع فتنه‌اى است ، مبادا آن را بر انگيزيد بر گرديد ! آن گروه برگشتند .\r\n18 - نيز در همان كتاب از مصقلة بن طحان روايت مىكند كه گفت : از امام جعفر صادق عليه السلام شنيدم ميفرمود : وقتى امام حسين شهيد شد زوجهء كلبيهء آن حضرت برايش عزادارى كرد : ما بقى زنان و خدمتگزاران بقدرى گريه كردند كه اشك چشمشان خشك و خلاص شد .\r\nولى آن زوجهء كلبيه ديد چشم يكى از كنيزانش اشك ميريزد او را صدا زد و گفت :\r\nچه شده كه فقط چشم تو در ميان ما اشك دارد ؟ گفت : وقتى ناتوان شدم مقدارى قاووت خوردم ، آن بانوى كلبيه پس از اين جريان دستور داد تا غذا و قاووت بمصيبت‌زدگان دادند ، گفت : ما اين عمل را براى اين انجام ميدهيم تا براى گريستن به امام حسين تقويت شويم .\r\nراوى ميگويد : يك ظرف عطر براى زوجهء كلبيهء امام حسين عليه السلام بعنوان هديه فرستاده شد تا بوسيلهء آن در عزاى امام حسين استعانت كند . وقتى چشم آن بانو بظرف عطر افتاد فرمود : اين چيست ؟ گفتند : هديه‌اى است كه فلانى فرستاده تا تو بوسيلهء آن در عزاى امام حسين استعانت نمائى . گفت : ما كه مشغول\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nعروسى نيستيم . اين عطر به درد ما نميخورد . سپس آن بانو دستور داد تا آن زنان از خانه خارج شدند ، وقتى از خانه خارج شدند اثرى از آنان احساس نشد . گويا :\r\nدر ميان آسمان و زمين پرواز كردند و هنگامى كه از خانه خارج شدند اثرى بجاى ننهادند .\r\n19 - در كتاب : مناقب قديم از حضرت على ابن الحسين روايت مىكند كه فرمود : موقعى كه امام حسين شهيد شد كلاغ سياهى آمد و خود را به خون حسين رنگين نمود ، بعدا پرواز كرد و رفت در مدينهء طيبه بر سر ديوار خانهء فاطمهء صغرا دختر امام حسين نشست . وقتى فاطمه سر بلند كرد و چشمش به آن كلاغ سياه افتاد شديدا شروع بگريه نمود و اين اشعار را انشاد كرد :\r\n 1 - نعب الغراب فقلت من تنعاه ويلك يا غراب * قال الامام فقلت من ؟ قال الموفق للصواب\r\n2 - ان الحسين بكربلا بين الاسنة و الضراب * فابكى الحسين بعبرة ترجى الا له مع الثواب\r\n3 - قلت الحسين ؟ فقال لى حقا لقد سكن التراب * ثم استقل به الجناح قلم يطق ردّ الجواب\r\nفبكيت مما حل بى بعد الدعاء المستجاب . \r\n1 - يعنى كلاغ سياه خبر مرگ آورد . من گفتم : اى كلاغ واى بر تو ! خبر مرگ كه را آورده‌اى ؟ گفت : خبر مرگ امام آورده‌ام ، گفتم : كدام امام ؟ گفت :\r\nآن امامى كه در نيكرفتارى موفق بود .\r\n2 - همان حسينى كه در كربلا بين نيزه و شمشير شهيد شد . براى حسين گريه كن و يكنوع اشگى بريز كه اميد ثواب از خدا داشته باشى .\r\n3 - گفتم : حسين ! ؟ به من گفت : حقا كه خاك ساكن شد . سپس آن كلاغ برخاست و نتوانست جواب بگويد . و من از اين مصيبتى كه ديدم بعد از دعائى كه مستجاب شد گريه كردم .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n20 - نيز در همان كتاب ميگويد : روايت شده هنگامى كه سر مقدس امام حسين را بسوى شام حركت دادند شب بر آنان فرا رسيد . ايشان نزد مرد يهودى پياده شدند . وقتى ميگسارى كردند و مست شدند گفتند : سر حسين عليه السلام نزد ما مىباشد . آن يهودى گفت : آن سر را به من نشان دهيد ، آنان سر مبارك امام حسين را به او نشان دادند . آن سر مقدس در ميان صندوق بود و نور از آن به طرف آسمان ساطع بود . آن يهودى از اين منظره تعجب كرد و آن سر مبارك را از ايشان بعنوان امانت گرفت و گفت : نزد جد خود براى من شفاعت كن خداى توانا آن سر را بسخن آورد و فرمود :\r\nانما شفاعتى للمحمديين و لست بمحمدى .\r\nيعنى شفاعت من براى افرادى است كه متدين بدين محمّد صلّى اللَّه عليه و آله و سلّم باشند ولى تو بدين حضرت محمّد نيستى . آن يهودى پس از اينكه خويشاوندان خود را جمع كرد آن سر مبارك را در ميان طشت نهاد . گلاب ، كافور ، مشك و عنبر در ميان آن طشت ريخت و بفرزندان و خويشاوندان خود گفت : اين سر پسر دختر حضرت محمد صلّى اللَّه عليه و آله مىباشد .\r\nسپس آن يهودى گفت : افسوس كه جدت حضرت محمّد را درك نكردم تا بدست وى اسلام اختيار نمايم ! افسوس كه تو را درك ننمودم تا بدست تو اسلام بياورم و در ركاب تو قتال كنم . اگر الان مسلمان شوم آيا تو فرداى قيامت شفيع من ميشوى ؟\r\nخداى توانا آن سر را بسخن آورد و سه مرتبه با زبان فصيح فرمود : اگر اسلام بياورى من شفيع تو خواهم بود . آن مرد با خويشاوندان خود اسلام آوردند .\r\nمؤلف گويد : شايد اين يهودى همان راهب قنسرين باشد . زيرا كه او بسبب سر مقدس امام حسين عليه السلام اسلام آورد . نام او در اشعار برده شده و جوهرى جرجانى وى را در مرثيهء امام حسين ياد آور گرديده است .\r\n21 - در كتاب : كامل الزياره از صادق آل محمّد صلّى اللَّه عليه و آله روايت مىكند كه فرمود :\r\nوقتى امام حسين عليه السلام شهيد شد اهل بيت ما شنيدند كه گوينده‌اى در مدينه ميگفت : امروز بلا به اين امت نازل شد . اى امت خوشحالى را نخواهيد ديد تا قائم شما قيام كند و\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nسينه‌هاى شما را شفا دهد ( يعنى بفرياد شما برسد ) و دشمنان شما را بقتل برساند و تقاص خونها را بكند . مردم از شنيدن اين سخن جزع و فزع كردند و گفتند :\r\nاين سخن تازه‌اى است كه ما آن را نشنيده‌ايم .\r\nپس از اين جريان بود كه خبر قتل امام حسين بمردم مدينه رسيد . وقتى حساب كردند ديدند همان شبى كه آن گوينده اين سخن را گفته بود حضرت امام حسين عليه السلام شهيد شده بود .\r\nراوى ميگويد : به حضرت امام جعفر صادق عليه السلام گفتم : فدايت شوم تا چه موقع شما و ما دچار يك چنين قتل و خوف و شدت باشيم ! ؟ فرمود : تا آن موقعى كه هفتاد جوجه‌اى كه برادران يك پدرند بميرند و وقت هفتاد فرا رسد . موقعى كه هفتاد رسيد علامت‌هائى پى در پى مينمايند كه گويا : نظام هستند . چشم آن كسى كه آن زمان را درك نمايد روشن خواهد شد .\r\nهنگامى كه امام حسين عليه السلام شهيد شد شخصى در لشكرگاه آن گروه آمد و فرياد زد . وقتى از فرياد زدن او جلوگيرى شد به آنان گفت : چگونه فرياد نزنم در صورتى كه پيامبر اسلام ايستاده و گاهى به زمين نگاه مىكند و گاهى به جنگيدن شما نظر مينمايد . من خائفم از اينكه پيغمبر خدا بر اهل زمين نفرين كند و آنان هلاك شوند . بعضى از آن گروه به ديگرى ميگفت : اين شخص انسانى است مجنون .\r\nگروه توابين ميگفتند : به خدا قسم ما عمل نيكوئى با خويشتن انجام نداديم .\r\nزيرا ما بزرگ جوانان اهل بهشت را براى خاطر پسر سميه ( يعنى ابن زياد ) شهيد كرديم . لذا بر ابن زياد خروج كردند و كار آنان آن طور شد كه شد .\r\nراوى ميگويد : به امام صادق گفتم : فدايت شوم آن شخصى كه فرياد زد كه بود ؟ فرمود : ما او را غير از جبرئيل نمىبينيم . آيا نه چنين است كه اگر به او اجازه داده ميشد صيحه‌اى بر آنان ميزد كه روح ايشان از بدن‌هاشان گرفته و داخل جهنم ميشد . ولى بدين جهت به ايشان مهلت داده شد كه گناه آنان زياد شود و دچار\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nعذابى دردناك گردند .\r\nگفتم : فدايت شوم در بارهء كسى كه زيارت امام حسين را ترك كند در صورتى كه قادر بر آن است چه ميفرمائى ؟ فرمود : وى در حق پيغمبر خدا و ما جفا كرده و امرى را كه بر له او بوده سبك شمرده است . كسى كه امام حسين را زيارت نمايد خدا حوائج او را روا خواهد كرد و امور مهم دنيوى وى را كفايت مينمايد . زيارت امام حسين عليه السلام رزق و روزى انسان را جلب مىكند ، آنچه را كه در راه زيارت مصرف كرده باشد ذخيرهء آخرت مينمايد ، گناه پنجاه سالهء انسان را مىآمرزد .\r\nوى در حالى بسوى اهل و عيال خود باز ميگردد كه گناه و خطيئه او از نامهء عملش محو مىشود . اگر در مسافرت بميرد ملائكه نازل ميشوند و جنازه‌اش را غسل ميدهند و درى از بهشت به روى او باز خواهد شد . روح و ريحان بهشت نصيب او مىشود تا آن روزى كه محشور گردد . اگر بسلامت باز گردد در رزق و روزى به روى وى باز خواهد شد . در عوض هر يك درهمى كه در راه زيارت امام حسين مصرف كند مبلغ ده هزار درهم برايش داده مىشود و آنها ذخيرهء وى قرار داده ميشوند . هنگامى كه محشور شود به او گفته مىشود : در عوض هر يك درهم ده هزار درهم به تو عطا شده است . خداى مهربان نظر مرحمت به تو افكنده و اين پول‌ها را برايت ذخيره نموده است .\r\n22 - در كتاب : مناقب ( همان روايتى را نقل مىكند كه در اواسط روايت يكم همين بخش ترجمه شد ) .\r\nدر كتاب : نسب مينگارد : يزيد بن معاويه به حضرت على بن الحسين گفت :\r\nتعجب ميكنم از پدرت كه اين همه نام فرزندان خود را على ميگذارد ! ؟ حضرت سجاد فرمود : چون پدرم حسين پدرش على را خيلى دوست داشت لذا نام او را تكرار نموده است و . . .\r\nروايت شده : يزيد به حضرت زينب كبرا گفت : سخن بگو ! فرمود : سخن گفتن وظيفهء على بن الحسين است . امام سجاد اين شعر را انشاد كرد :\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n 1 - لا تطمعوا ان تهينونا فنكرمكم * و ان نكف الاذى عنكم و تؤذونا\r\n3 - و اللَّه يعلم انا لا نحبكم * و لا نلومكم ان لا تحبونا \r\n1 - يعنى شما اين طمع را نداشته باشيد كه بما اهانت كنيد و ما شما را گرامى بداريم . و لو اينكه ما از اذيت شما خوددارى كنيم و شما ما را اذيت كنيد .\r\n2 - خدا ميداند كه ما شما را دوست نداريم . و شما را بدين جهت كه ما را دوست نداريد ملامت نمىكنيم .\r\nيزيد گفت : اى جوان راست ميگوئى . ولى پدر و جد تو تصميم گرفتند كه امير و خليفه باشند . سپاس مخصوص آن خدائى است كه آنان را كشت و خونشان را ريخت ! امام سجاد فرمود : مقام نبوت و امارت قبل از اينكه تو متولد شوى از پدران و اجداد من بوده است .\r\nمدائنى مينويسد : وقتى حضرت سجاد حسب و نسب خود را به پيغمبر اسلام رسانيد يزيد بپاسبان خود گفت : اين جوان را در ميان اين بستان ببر ، او را بقتل برسان و در اين بستان دفن كن . آن پاسبان حضرت سجاد را داخل آن بستان نمود و مشغول كندن قبر شد ! حضرت سجاد هم مشغول نماز گرديد . هنگامى كه آن پاسبان تصميم گرفت آن حضرت را شهيد كند دستى از هوا او را مورد ضربه قرار داد و از طرف صورت به روى زمين افتاد ، سپس صدائى كرد و مدهوش گرديد ! وقتى خالد پسر يزيد با اين منظره مواجه شد نزد پدرش يزيد رفت و جريان را شرح داد . يزيد دستور داد تا آن پاسبان را در همان قبر دفن كردند . آن موضعى كه زين العابدين را زندانى كرده بودند اكنون مسجد است .\r\n23 - در كتاب : عيون اخبار رضا از فضل روايت مىكند كه گفت : از حضرت رضا عليه السلام شنيدم ميفرمود : هنگامى كه سر مقدس امام حسين بشام رفت يزيد ملعون دستور داد آن سر را در ميان مجلس نهادند و بساط ميگسارى را برقرار كردند . سپس يزيد و اصحابش بر سر آن بساط نشستند و شروع به ميگسارى نمودند . وقتى از شرب خمر فراغت حاصل ميكردند سر مبارك امام حسين را در\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nميان يك طشت و در زير تخت يزيد مينهادند . بعدا بساط شطرنج را مىچيدند .\r\nيزيد مىنشست و شطرنج بازى ميكرد . نام حسين و پدر و جد او را بميان مياورد و نام آنان را مسخره ميكرد . وقتى با رفيق خود قمار ميكرد سه مرتبه فقاع يعنى آب جو مىآشاميد و اضافهء آن را جنب طشت روى زمين ميريخت .\r\nپس كسى كه خود را از شيعيان ما بداند بايد از آشاميدن فقاع و شطرنج بازى بر حذر باشد . كسى كه نظرش به فقاع و شطرنج بيفتد بايد امام حسين را ياد كند .\r\nيزيد و آل زياد را لعنت نمايد . خداى مهربان براى اين عمل گناهان او را مىآمرزد و لو اينكه بشمارهء ستارگان باشد .\r\n24 - نيز در همان كتاب از هروى روايت مىكند كه گفت : از حضرت رضا عليه السلام شنيدم ميفرمود : اول كسى كه در اسلام آبجو در شام آشاميد يزيد بن معاويهء ملعون بود . آبجو را وقتى نزد يزيد آوردند كه بر سر سفره بود . آن بساط را نزد سر مقدس امام حسين نصب كرده بود . يزيد آبجو مىآشاميد و به اصحاب خود نيز ميداد و ميگفت : بياشاميد . زيرا كه اين شرابى است مبارك . از جمله بركات آن اين است كه ما اولين كسى هستيم كه آن را تناول ميكنيم و سر دشمن ما مقابل ما قرار دارد . بساط ميگسارى ما نزد سر او نصب شده است . ما با خيال راحت و دل آرام شراب ميخوريم .\r\nپس كسى كه خويشتن را از شيعيان ما بداند بايد از آشاميدن آبجو بر حذر باشد . زيرا آبجو شراب دشمنان ما مىباشد ! 25 - در كتاب : بصائر الدرجات از محمّد حلبى روايت مىكند كه گفت : از امام جعفر صادق عليه السلام شنيدم ميفرمود : موقعى كه حضرت على بن الحسين و آن افرادى را كه با آن حضرت بودند نزد يزيد بن معاويه عليهما لعائن اللَّه آوردند و آن حضرت را در يك خانه‌اى جاى دادند كه ( سقف آن در شرف خراب شدن بود ) بعضى از اسيران گفتند : ما را در اين خانه جاى دادند كه سقف آن بر سر ما خراب شود و ما را بقتل برساند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nپاسبانان به زبان رومى با يك ديگر مىگفتند : اين اسيران را بنگريد كه ميترسند اين خانه بر سرشان خراب شود . در صورتى كه فردا خارج و كشته خواهند شد ! ! حضرت سجاد فرمود : در ميان ما كسى نبود كه زبان رومى را بداند .\r\n26 - نيز در همان كتاب نظير روايت - 25 - را روايت كرده است .\r\n27 - در كتاب : امالى شيخ از امام جعفر صادق عليه السلام روايت مىكند كه فرمود : هنگامى امام حسين شهيد شد و على بن الحسين عليه السلام آمد ابراهيم بن طلحة - ابن عبيد اللَّه از آن بزرگوار استقبال كرد و به حضرت سجاد كه در ميان محمل بود گفت : يا على بن الحسين ! چه كسى غالب شد ؟ امام سجاد به او فرمود : هر گاه خواستى بفهمى چه كسى غالب و فاتح شد در موقع نماز اذان و اقامه بگو ! 28 - در كتاب : كامل الزياره از يزيد بن عمرو بن طلحه روايت مىكند كه گفت : حضرت صادق عليه السلام در حيره به من فرمود : ميخواهى به زيارت قبر حضرت على - ابن ابى طالب به روى ؟ گفتم : آرى . حضرت صادق با اسماعيل سوار شدند . من نيز سوار شدم . وقتى امام صادق از ثويه ( بضم ثاء و فتح واو ) كه بين حيره و نجف اشرف است گذشت نزديك سنگهاى سفيدى پياده شد . اسماعيل هم پياده شد ، من نيز با آنان پياده شدم . حضرت صادق نماز خواند . اسماعيل نيز نماز خواند . من هم نماز خواندم .\r\nامام جعفر صادق به اسماعيل فرمود : برخيز و بر جدت حسين سلام كن . من گفتم : فدايت شوم آيا نه چنين است كه امام حسين در كربلاء است ؟ فرمود : چرا ، ولى موقعى كه سر مبارك حسين را بشام بردند يكى از دوستان ما آن را ربود و در جنب حضرت امير المؤمنين عليه السلام دفن كرد .\r\n29 - نيز در همان كتاب از امام جعفر صادق عليه السلام روايت مىكند كه فرمود :\r\nهنگامى كه ابن زياد ملعون سر مقدس امام حسين را بسوى شام فرستاد و بجانب كوفه مسترد شد ابن زياد گفت : اين سر را از كوفه خارج نمائيد تا اهل كوفه دچار فتنه و آشوب نشوند . خداى توانا آن سر مبارك را نزد امير المؤمنين : على قرار داد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nسر با جسد و جسد با سر است .\r\n30 - نيز در كتاب : كامل الزياره از پدر قدامة بن زائده روايت مىكند كه گفت : حضرت على بن الحسين به من فرمود : اى زائده ! اين طور به من رسيده كه گاه گاهى قبر حضرت ابى عبد اللَّه الحسين عليه السلام را زيارت ميكنى ؟ گفتم : همين طور است كه شنيده‌اى . فرمود : چرا اين عمل را انجام ميدهى ، در صورتى كه پيش سلطان خود منزلت و مقامى دارى ! ؟ همان سلطان تو كه احدى را بر محبت و فضيلت و ذكر فضائل ما و آن حقى كه از ما بر اين امت واجب است وادار نميكند .\r\nگفتم : به خدا قسم منظور من از زيارت امام حسين غير از خدا و رسول چيزى نيست و باكى از سخطى ندارم هر امر ناپسندى بدين جهت دچار من شود در نظرم بزرگ نيست . آن حضرت سه مرتبه فرمود : آرى همين طور است من هم سه مرتبه گفتم : آرى همين طور است . سپس آن بزرگوار سه مرتبه فرمود : مژده باد تو را اكنون من به تو خبرى مىدهم كه نزد من است :\r\nهنگامى كه ما در كربلا دچار آن مصائب شديم و پدرم و آن افرادى كه از قبيل : فرزندان و برادران و ساير اهل بيتش شهيد شدند و زنان و اهل و عيالش را بر شتران سوار كردند و ما را به طرف كوفه حركت دادند من نظر كردم و اجساد آنان را روى زمين ديدم كه به خاك سپرده نشده‌اند اين موضوع بنظرم خيلى بزرگ آمد و آرام از جانم براى اين جنايتى كه آنان كرده بودند بريد ، نزديك بود جان از بدنم خارج شود ، وقتى عمه‌ام زينب كبرا از اين موضوع آگاه شد فرمود :\r\nما لى اراك تجود بنفسك يا بقية جدى و ابى و اخوتى ! يعنى براى چيست كه مىبينم ميخواهد روح از بدنت خارج شود ، اى باقيماندهء جد و پدر و برادرانم ! گفتم : چگونه جزع و فزع نكنم در صورتى كه جسد پدر بزرگوارم ، برادرانم ، عموهايم ، عموزادگانم و اهل بيتم غرقه به خون خود شده‌اند ، اجسادشان برهنه ، لباسشان بتاراج رفته ، بدنشان كفن نشده و به خاك سپرده نشده‌اند ، احدى متوجه ايشان نمىشود ، بشرى نزديك آنان نميرود . گويا : ايشان\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاز اهل ديلم و خزر باشند ! ؟ زينب قهرمان فرمود : مبادا اين منظرهء دلخراش تو را دچار جزع و فزع نمايد ! به خدا قسم اين پيش آمد يك عهد و پيمانى است از پيامبر خدا با جد و پدر و عموى تو . خدا تعهدى از گروهى از اين امت گرفته كه ستمكاران و قلدران زمين آنان را نمىشناسند . ولى ايشان نزد اهل آسمانها معروفند . آنان هستند كه اين اعضاء پراكنده را جمع ميكنند و اين اجساد غرقه به خون را به خاك مىسپارند .\r\nو ينصبون لهذا الطف علما لقبر ابيك سيد الشهداء ، لا يدرس اثره و لا يعفو رسمه على كرور الليالى و الايام ، ليجتهدن ائمة الكفر و اشياع الضلالة في محوه و تطميسه فلا يزداد اثره الا ظهورا و امره الا علوا .\r\nيعنى در اين كنار فرات پرچمى براى قبر مقدس پدرت سيد الشهداء نصب ميكنند كه تا شب و روز برقرار باشند اثر آن كهنه و رسم آن محو نخواهد شد .\r\nحتما پيشوايان كفر و تابعين ضلالت فعاليت‌هائى ميكنند كه اثر و ساختمان قبر پدرت را محو و نابود كنند . ولى جز بر ظهور و علو اثر و امر آن چيزى افزوده نخواهد شد .\r\nمن بعمه‌ام گفتم : آن تعهد و آن خبر چيست ؟ فرمود : ام ايمن براى من گفت : يك روز پيغمبر خدا صلّى اللَّه عليه و آله به منزل فاطمهء زهراء عليها السلام رفت . فاطمهء اطهر براى پيامبر خدا حريره درست كرد . حضرت امير هم يك طبق خرما آورد .\r\nام ايمن ميگويد : من هم يك قدح شير و كره براى آنان بردم . پيغمبر خدا ، على ، فاطمه ، حسن و حسين عليهم السلام از آن حريره و شير و كره و خرما خوردند و آشاميدند . سپس حضرت امير آب بدست رسول خدا صلّى اللَّه عليه و آله ريخت و آن حضرت دست خود را شست .\r\nهنگامى كه پيغمبر خدا از شستن دست مبارك خود فراغت حاصل كرد دست خود را به صورت مبارك خويش ماليد و نظرى به حضرت امير و فاطمه و حسن و حسين عليهم السلام كرد كه ما اثر خوشحالى را در صورت مقدسش ديديم . سپس آن حضرت چند لحظه‌اى چشم خود را متوجه آسمان نمود . بعدا صورت مبارك خود را بسوى قبله\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبرگردانيد ، دستهاى خود را گشود و پس از اينكه دعا كرد مشغول سجده شد . گريه آن بزرگوار به طول انجاميد ، ناله‌اش بلند و اشكهايش نظير باران فرو ميريخت و به زمين نگاه مىكرد .\r\nوقتى حضرت فاطمه و على و حسن و حسين عليهم السلام با اين منظره روبرو شدند محزون گرديدند و من نيز محزون شدم . هنگامى كه اين حالت را از پيامبر خدا مشاهده كرديم ترسيديم از علت آن جويا شويم . موقعى كه اين منظره به طول انجاميد حضرت امير و فاطمه برسول خدا گفتند : يا رسول اللَّه ! چه باعث گريه شما شده ؟ خدا چشم‌هاى تو را گريان نكند . اين حالتى كه ما از تو مشاهده ميكنيم قلب‌هاى ما را جريحه‌دار مىكند .\r\nپيغمبر اعظم صلّى اللَّه عليه و آله و سلّم به ايشان فرمود : اى دو محبوب من ! من اكنون به نحوى از ديدن شما مسرور شدم كه تا كنون هرگز مسرور نشده بودم . من بشما نظر كردم و خدا را براى نعمت وجود شما سپاسگزار شدم . ناگاه ديدم جبرئيل نازل شد و گفت : يا محمّد خداى عليم از نيت تو آگاه شد . از خوشحالى تو براى وجود برادرت على و دخترت و دو سبط عزيزت مستحضر شد . خدا نعمت را براى تو كامل نموده و در بارهء اين عطيه كه ايشان ، فرزندان ايشان ، دوستان آنان و شيعيانشان را با تو در بهشت قرار داده است تهنيت مىگويد . بين تو و ايشان جدائى نخواهد افتاد . آنان نظير تو زندگى مىكنند . مثل تو عطا مىكنند : تو راجع به آن بليه‌هائى كه در دنيا به ايشان ميرسد راضى شوى و در بارهء آن رفتارهاى ناپسندى كه بدست آن مردمى كه اسلام را به خود مىبندند و گمان مىكنند از امت تو ميباشند با ايشان مىشود راضى باشى .\r\nآن افراد از خدا و تو بيزارند . ايشان فرزندان تو را شديدا ميزنند و بشدت ميكشند . قتلگاه آنان پراكنده و قبورشان از يك ديگر دور خواهد بود .\r\nخدا اين سرنوشت را براى آنان و تو انتخاب كرده است . تو خدا را\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبراى اين سرنوشت سپاسگزار و بقضاوت او راضى باش . لذا من حمد خداى را بجا آوردم و در بارهء آن سرنوشتى كه براى شما اختيار كرده راضى شدم .\r\nسپس جبرئيل گفت : يا محمّد ! برادرت : على بعد از تو مورد قهر دشمنان و مغلوب امت تو و دچار رنج و تعب دشمنان تو مىشود و بعد از تو شهيد خواهد شد .\r\nاو را شريرترين و شقىترين خلق كه نظير پىكنندهء ناقهء صالح است خواهد كشت وى در شهرى شهيد مىشود كه بسوى آن هجرت مىكند . آن شهر محل نشو و نماى شيعيان او و شيعيان فرزندانش خواهد بود . در آن شهر على كل حال بليهء آنان زياد و مصيبت ايشان بزرگ خواهد بود .\r\nاين سبط تو : حسين عليه السلام در ميان گروهى از فرزندان و اهل بيت و افراد نيكرفتارى از امت تو در كنار فرات در زمينى كه آن را كربلاء مىنامند شهيد خواهد شد . براى خاطر آن زمين در آن روزى كه غم و اندوه و حسرت آن منقضى و فانى نخواهد شد كرب و بلاء فراوانى دامنگير دشمنان تو و دشمنان ذريهء تو خواهد شد .\r\nزمين كربلاء طيب و طاهرترين و با حرمت‌ترين بقعه‌هاى زمين بشمار ميرود . آن زمين از بطحاء بهشت است .\r\nوقتى آن روزى كه سبط تو و اهل بيت او در آن شهيد مىشوند فرا رسد و تاراج‌گران اهل كفر و ملعون بر آنان احاطه پيدا كنند قطرهاى زمين و كوه‌ها متحرك و اضطراب آنها زياد خواهد شد ، درياها بوسيلهء امواج خود دچار اضطراب مىشوند ، آسمانها به وسيلهء اهل خود موج خواهند زد . يا محمّد ! آنها همه براى تو و ذريهء تو و بخاطر هتك حرمت بزرگ تو و به جهت شرى كه دچار فرزندان تو مىشود غضب ميكنند . چيزى از آنها باقى نخواهد ماند مگر اينكه راجع به نصرت اهل بيت ضعيف و مظلوم تو كه بعد از تو بر خلق حجت خدايند از خدا اجازه ميخواهند .\r\nپس از اين جريان : خدا به آسمان‌ها و زمين و كوه‌ها و درياها و اشخاصى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكه در آنها وجود دارند خطاب مىكند و ميفرمايد : من همان خدائى هستم كه پادشاهى قادر ميباشم ، همان خدائى كه هيچ فراركننده‌اى از دست قدرت او نميتواند فرار كند ، هيچ شخص قلدرى نميتواند او را عاجز نمايد . من اين قدرت را دارم كه يارى كنم و انتقام بگيرم . بعزت و جلال خودم من آن كسى را كه خون فرزندان پيامبر صفى مرا بريزد ، حرمت وى را هتك نمايد ، عترت او را شهيد كند ، و عهد او را پشت سر بيندازد و در حق اهل بيت وى ظلم نمايد به نحوى عذاب ميكنم كه احدى از اهل عالمين را عذاب نكرده باشم .\r\nدر همين موقع است كه هر چيزى كه در آسمانها و زمين‌ها است ضجه ميكنند و هر كسى را كه در بارهء عترت تو ظلم كرده باشد و احترام تو را از بين برده باشد لعنت مىكنند .\r\nهنگامى كه اين گروه با سعادت متوجه خوابگاه خويشتن گرديدند خداى مهربان بدست قدرت خود متصدى قبض روح آنان خواهد شد . گروهى از ملائكهء آسمان هفتم به زمين نزول مىكنند كه ظرفهاى ياقوت و زمرد با خود داشته باشند آن ظرفها پر از آب حيات مىباشند . حله‌هائى از حله‌هاى بهشتى و عطرى از عطرهاى بهشت مىآورند . سپس جثه‌هاى مقدس شهيدان كربلا را بوسيلهء آن آب غسل ميدهند و از آن حله‌ها به آنها مىپوشانند و با آن عطرها حنوط مىكنند و هر صف ملائكه پس از ديگرى بر بدن آنان نماز ميخوانند .\r\nسپس خداى توانا گروهى از امت تو را كه كفار آنان را نمىشناسند و راجع بريختن آن خونها به زبان و عمل و نيت شركت نكرده‌اند مبعوث و مأمور مىكند تا اجساد مقدس ايشان را به خاك بسپارند و رسما بر سر قبر سيد الشهداء كه در آن گودى قرار دارد اقامت مينمايند . آن قبر يك پناهگاهى است براى اهل حق و وسيله‌اى است براى رستگارى مؤمنين .\r\nدر هر شب و روزى از هر آسمانى تعداد صد هزار ملك در اطراف قبر امام\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nحسين خواهند بود كه بر آن حضرت درود ميفرستند خدا را نزد قبر آن حضرت تسبيح ميگويند . براى زوارش طلب مغفرت مينمايند . نام‌هاى افرادى از امت تو را كه قربتا الى اللَّه و اليك به زيارت او مىآيند و نام‌هاى پدران و خويشاوندان و شهرهاى ايشان را مينويسند . بوسيلهء نور عرش خدا يك علامت در صورت‌هاى آنان مىگذارند بدين مضمون :\r\nهذا زائر قبر خير الشهداء و ابن خير الأنبياء\r\nيعنى اين شخص زائر قبر بهترين شهيدان و پسر بهترين پيامبران است .\r\nوقتى روز قيامت فرا ميرسد يك نورى از صورتهاى آنان ساطع مىشود كه چشم‌ها را خيره و مردم را بر آنان راهنمائى مىكند و بواسطهء آن نور معروف و شناخته مىشوند .\r\nيا محمّد ! گويا : در آن روز تو و من و ميكائيل ايستاده‌ايم و على در جلو ما مىباشد و بقدرى از ملائكه پروردگار با ما خواهند بود كه عدد آنان قابل شماره نخواهد بود . ما آن افرادى را كه آن علامت در صورتشان باشد از بين خلائق مىربائيم ، تا خدا ايشان را از هول و سختىهاى آن روز نجات دهد . اين حكم و عطاء پروردگار نصيب كسى مىشود كه : قبر تو ، يا قبر برادرت على ، يا قبر دو سبط تو را زيارت كند . و منظور او از اين زيارت غير از خداى سبحان چيزى نباشد .\r\nبه زودى گروهى از آن مردمى كه خدا لعنت و سخط را براى آنان لازم دانسته است فعاليت مىكنند تا اثر آن قبر را محو نمايند . ولى خداى توانا براى اين عمل راهى براى آنان باز نخواهد كرد .\r\nپيغمبر خدا فرمود : اين موضوع است كه مرا گريان و محزون نموده است .\r\nزينب كبرا ميفرمود : هنگامى كه ابن ملجم بر فرق پدرم ضربت زد و من اثر موت را بر آن حضرت مشاهده نمودم به آن بزرگوار گفتم : ام ايمن براى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمن چنين و چنان گفت : من دوست دارم گفته‌هاى ام ايمن را از تو بشنوم فرمود : اى دختر من ! حديثى كه‌ام ايمن براى تو گفته صحيح است .\r\nگويا : من تو و دختران اهل بيت تو را در اين شهر كوفه اسير و ذليل و خاشع مىبينم . شما ميترسيد از اينكه مبادا مردم شما را بربايند . صبر كنيد صبر كنيد ! به حق آن خدائى كه حبه را ميشكافد و بشر را مىآفريند در آن روز غير از شما و دوستان و شيعيان شما دوستى در روى زمين براى خدا نخواهد بود .\r\nآن موقعى كه پيغمبر خدا صلّى اللَّه عليه و آله و سلّم اين خبر را بما ميداد ميفرمود : شيطان در آن روز براى خوشحالى كه دارد پرواز مىكند و در كليهء زمين جولان مىزند و به شياطين خود مىگويد : اى گروه شياطين ! ما مطلوب خود را از فرزندان آدم دريافت نموديم و هلاكت آنان را بنهايت رسانديم . ما وارث آتش شديم ( كه فرزندان آدم را دچار آن كنيم ) مگر آن افرادى كه به اين گروه يعنى آل محمّد متوسل شوند شما مشغول اين موضوع شويد كه ايشان مشكوك مردم واقع شوند . مردم را بر دشمنى آنان وارد كنيد ، مردم را با ايشان و دوستانشان دشمن نمائيد تا پايهء گمراهى خلق و كفرشان مستحكم شود و احدى از آنان نجات پيدا نكند شيطان كه دروغگو است سخن خود را به ايشان راست نشان داد و گفت : با دشمنى شما عمل صالح نفعى نخواهد داشت و يا محبت و دوستى شما غير از گناهان كبيره ضررى نخواهد داشت .\r\nزائده ميگويد : وقتى حضرت على بن الحسين اين حديث را براى من نقل كرد به من فرمود : اين حديث را از دست مده . آيا نه چنين است كه اگر يك سال بر شتر سوار شوى و بدنبال آن به روى قليل و اندك است .\r\n\r\n[ بيان وقوع برخى از معجزات پس از شهادت امام حسين ( ع ) 
  ]\r\n31 - در كتاب : خرائج از سليمان بن مهران نقل مىكند كه گفت : در آن هنگامى كه من در ماه ذى حجه مشغول طواف بودم متوجه شدم كه مردى دعا مىكند و ميگويد . پروردگارا ! مرا بيامرز ، گر چه ميدانم كه نخواهى آمرزيد . بدن\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمن دچار لرزه شد و نزديك او رفته به وى گفتم : اى فلان ! تو در ميان حرم خدا و رسولى . و اين ايام محترم و اين ماه بزرگ است ، پس چگونه از مغفرت خدا مأيوس هستى ! ؟\r\nدر جوابم گفت : اى فلانى ! گناه من خيلى بزرگ است . گفتم : يعنى از كوه تهامه هم بزرگتر است ؟ گفت : آرى - اگر بخواهى برايت بگويم ؟ گفتم :\r\nبگو . گفت : بيا تا از حرم خارج شويم وقتى از حرم خارج شديم گفت : من يكى از آن افرادى هستم كه در موقع قتل امام حسين در لشكر شوم ابن سعد بودم . من يكى از آن چهل نفرى بودم كه سر حسين را از كوفه براى يزيد حمل مىكرديم . موقعى كه متوجه شام شديم در دير نصارا پياده گرديديم .\r\nسر حسين با ما و بر فراز نيزه بود . پاسبانان مواظب آن سر بودند . ما غذا آورديم و نشستيم كه غذا بخوريم . ناگاه ديديم يك دست خارج شد و به ديوار آن دير اين شعر را نوشت :\r\n أ ترجو امة قتلت حسينا * شفاعة جده يوم الحساب \r\nيعنى آيا جا دارد امتى كه حسين را كشتند در روز قيامت به شفاعت جد او اميدوار باشند ؟ ما شديدا دچار جزع و فزع شديم ! بعضى از همسفران ما رفت كه آن دست را بگيرد ولى غائب شد . سپس وقتى ياران من آمدند كه غذا بخورند ناگاه آن دست آمد و اين شعر را نوشت :\r\n فلا و اللَّه ليس لهم شفيع * و هم يوم القيامة في العذاب \r\nيعنى به خدا قسم شفيعى براى آنان نخواهد بود و ايشان در روز قيامت معذب خواهند بود . وقتى ياران ما براى گرفتن آن دست قيام كردند او غائب شد موقعى كه براى خوردن غذا برگشتند آن دست ظاهر شد و اين شعر را نوشت :\r\n و قد قتلوا الحسين به حكم جور * و خالف حكمهم حكم الكتاب \r\nيعنى امام حسين را : به حكم جور كشتند و حكم آنان با حكم قرآن مخالف\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاست . من از خوردن غذا خوددارى نمودم ، چون كه خوردن آن برايم گوارا نبود .\r\nسپس راهبى از آن دير متوجه ما شد و نورى را ديد كه از بالاى آن سر مبارك ساطع است . باز توجهى نمود و لشكرى را ديد و بپاسبانان گفت : شما از كجا ميائيد ؟ گفتند : از عراق ، ما با حسين محاربه كرديم .\r\nراهب گفت : آن حسينى كه پسر فاطمه دختر پيغمبر شما و پسر پسر عموى پيامبر شما بود ؟ گفتند : آرى . راهب گفت : نابود شويد ! به خدا قسم اگر عيسى ابن مريم پسرى مىداشت ما او را در ميان چشمان خود جاى ميداديم ، ولى من بشما يك حاجتى دارم . گفتند : چه حاجتى ؟ گفت : به رئيس خود بگوئيد : من مبلغ ده هزار ( 000 / 10 ) درهم دارم كه از پدرانم بعنوان ارث به من رسيده است . وى اين مبلغ را از من بگيرد و اين سر مقدس را تا هنگام كوچ كردن نزد من بگذارد وقتى خواست حركت كند من اين سر را مسترد خواهم كرد . موقعى كه آنان اين موضوع را به ابن سعد گفتند « 1 »  گفت : مانعى ندارد ، پول‌ها را از او بگيريد و سر حسين را تا وقت حركت نزد او بگذاريد .\r\nآنان نزد راهب آمدند و به وى گفتند : آن پول را بياور تا ما سر حسين را به تو تحويل دهيم . آن راهب دو عدد انبان آورد كه هر كدام حاوى پنج هزار درهم بودند ابن سعد تحويلدار خود را خواست تا آن پول‌ها را شماره كرد و تحويل گرفت ، سپس آنها را به صندوق‌دار خود سپرد و دستور داد تا سر مقدس حسين را به آن راهب دادند .\r\nراهب آن سر مبارك را گرفت ، آن را شستشو داد و نظيف كرد ، سپس آن سر را با مشك و كافورى كه نزد خود داشت معطر نمود و در ميان حرير جاى داد و در كنار خود نهاد . آن راهب همچنان مشغول نوحه و گريه بود تا اينكه آن سر را از او مطالبه كردند . راهب گفت : اى سر مقدس ! به خدا قسم من مالك بيشتر از خودم\r\n\r\n","description":"","footnote":" ( 1 ) بعضى از فضلاء فرموده‌اند : ابن سعد در آن موقع با آن گروه نبوده است - مترجم ","page_name":" 223 ","page_number":223},
  {"content":"\r\n\r\nنيستم . وقتى فرداى قيامت شود نزد جدت حضرت محمّد شهادت بده كه : انى اشهد ان لا إله الا اللَّه و ان محمدا عبده و رسوله من بدست تو مسلمان شدم ، من غلام تو هستم . سپس به آن لشكر گفت : من در نظر دارم يك كلمه با رئيس شما صحبت كنم و اين سر را به او تحويل دهم . وى نزد ابن سعد آمد و گفت : تو را به حق خدا و حضرت محمّد قسم مىدهم كه آن رفتارهاى قبل را با اين سر انجام ندهى و اين سر را از صندوق خارج ننمائى راهب آن سر مبارك را به ابن سعد داد . بعدا از آن از دير فرود آمد و متوجه بعضى از كوه‌ها و مشغول عبادت خدا شد . ولى عمر بن سعد پس از اينكه حركت كرد همان اعمال قبل را با آن سر مقدس انجام داد .\r\nهنگامى كه ابن سعد نزديك دمشق رسيد بياران خود گفت : پياده شويد ، پس از پياده شدن آن دو انبان پول را از صندوقدار خود خواست . وقتى آنها را حاضر كرد و ابن سعد نظر به مهر آنها نمود دستور داد تا در آنها را باز كردند .\r\nناگاه ديدند آن پول‌ها به سفال يعنى گل پخته مبدل شده‌اند . موقعى كه به سكهء آنها نظر كردند ديدند در يك طرف آنها نوشته شده :\r\n لا تَحْسَبَن اللَّه غافِلًا عَمَّا يَعْمَل الظَّالِمُون  يعنى هرگز حساب نكنيد كه خدا از عملى كه ستمكيشان انجام ميدهند غافل است ! در يكطرف ديگر آنها نوشته شده بود :\r\n وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  يعنى آن اشخاصى كه ظلم كردند به زودى ميدانند در چه جايگاهى جاى گزين خواهند شد ! ابن سعد گفت :\r\n إِنَّا لِلَّه وَ إِنَّا إِلَيْه راجِعُون  يعنى حقا كه ما مخلوق خدائيم و بسوى او باز خواهيم گشت . من در دنيا و آخرت دچار خسران و زيان گرديدم . سپس بغلامان خود گفت : اين پول‌ها را در ميان نهر بريزيد . آنها را در ميان نهر ريختند و عمر فرداى آن روز متوجه دمشق\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nگرديد و سر مقدس امام حسين را نزد يزيد وارد كرد . قاتل امام حسين عليه السلام بسوى يزيد سبقت گرفت و گفت :\r\n املاء ركابى فضة و ذهبا * انى قتلت الملك المحجبا\r\nقتلت خير الناس اما و ابا \r\nيعنى ركاب مرا از نقره و طلا پر كن . زيرا منم كه پادشاه بىگناه و محجوب را شهيد نمودم . من آن كسى را كشتم كه از لحاظ مادر و پدر بهترين مردم است . يزيد دستور داد تا او را بدرك بفرستند و گفت : اگر تو ميدانستى حسين از نظر مادر و پدر بهترين مردم است پس چرا او را شهيد كردى ؟ ! بعدا سر مبارك امام حسين عليه السلام در ميان طشت قرار گرفت . يزيد بدندانهاى مقدس امام عليه السلام نظر ميكرد و همان اشعارى را ميخواند كه قبلا ترجمه شدند و مطلع آنها اين است : ليت اشياخى ببدر شهد و الى آخره . و . . .\r\nسپس يزيد دستور داد : سر مقدس امام حسين عليه السلام را وارد آن قبه‌اى كردند كه مقابل قبهء ميگسارى يزيد بود . راوى ميگويد : ما موكل و نگهبان آن سر مبارك شديم . كليهء اين جنايات در قلب من اثر نهاده بود . لذا در آن قبه خواب نميرفتم . وقتى شب فرا رسيد ما نيز نگهبان آن سر بوديم . هنگامى كه مختصرى از شب گذشت من صدائى از طرف آسمان شنيدم .\r\nناگاه شنيدم منادى ندا مىكند : يا آدم فرود بيا ، آدم أبو البشر در حالى فرود آمد كه گروه فراوانى از ملائكه با او بودند . نيز شنيدم منادى ميگفت :\r\nيا ابراهيم هبوط كن ، حضرت ابراهيم با گروه كثيرى از ملائكه نازل شد . بعدا شنيدم منادى ميگفت : يا موسى نازل شود ، حضرت موسى هم با گروه فراوانى از ملائكه فرود آمد . سپس شنيدم منادى ندا در داد : يا عيسى ! هبوط كن ، حضرت عيسى نيز با گروهى از ملائكه هبوط نمود . نيز صداى بزرگ و منادى را شنيدم كه ندا كرد :\r\nيا محمّد ! فرود بيا ، حضرت محمّد صلّى اللَّه عليه و آله هم با گروه كثيرى از ملائكه فرود آمدند و ملائكه در اطراف آن قبه حلقه زدند .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nسپس حضرت محمّد داخل آن قبه شد و سر مبارك امام حسين را برگرفت .\r\nدر روايت ديگرى ميگويد : حضرت محمّد پاى نيزه نشست و آن نيزه بقدرى منحنى شد كه سر مبارك امام حسين در كنار پيامبر خدا قرار گرفت . پيامبر اكرم اسلام آن سر را برگرفت و نزد حضرت آدم آورد و فرمود : ببين امت من بعد از من با فرزندم چه عملى انجام داده‌اند . بدن من از اين منظره دچار لرزه شد .\r\nبعدا جبرئيل برخاست و گفت : يا محمّد من صاحب زلزله‌ها هستم . به من اجازه بده تا زمين را دچار زلزله نمايم و يك صيحه بزنم كه همه هلاك شوند پيغمبر اعظم صلّى اللَّه عليه و آله و سلّم فرمود : نه . جبرئيل گفت : يا محمّد ! اين چهل نفر را كه موكل سر امام حسين هستند به من واگذار كن . فرمود : مانعى ندارد . جبرئيل به هر يك از آنان دميد تا نوبت به من رسيد جبرئيل نزديك من آمد و گفت : ميشنوى و مىبينى ؟ پيغمبر خدا فرمود : او را رها كنيد ، خدا او را نيامرزد . مرا واگذار نمودند و سر را گرفتند و رفتند . از آن شب ببعد آن سر مقدس ناپديد شد و خبرى از آن بدست نيامد .\r\nعمر بن سعد متوجه شهر رى شد و بسلطان خود ملحق نشد و خدا بركت را از عمر او گرفت و در راه كفر هلاك شد .\r\nسليمان اعمش ميگويد : به آن مرد گفتم : از من دور شو ، مرا به آتش خود مسوزان . من از آن مرد فاصله گرفتم و بعد از اين جريان خبرى از او ندارم .\r\n32 - نيز در همان كتاب از منهال بن عمرو روايت مىكند كه گفت :\r\nبه خدا قسم من در دمشق بودم كه ديدم سر حضرت امام حسين عليه السلام را ميبردند . مردى جلو سر مقدس آن بزرگوار بود كه سورهء مباركهء كهف را قرائت ميكرد تا رسيد به سر اين آيه كه ميفرمايد :\r\n أَم حَسِبْت أَن أَصْحاب الْكَهْف وَ الرَّقِيم كانُوا مِن آياتِنا عَجَباً  « 1 »  .\r\nخداى توانا آن سر را به نحوى بسخن درآورد كه به زبان فصيح فرمود : با تعجب‌تر\r\n\r\n","description":"","footnote":" ( 1 ) سورهء كهف ، آيهء - 9 - يعنى آيا حساب ميكنى كه اصحاب كهف و رقيم از آيات و علامات ما عجب است . مترجم ","page_name":" 226 ","page_number":226},
  {"content":"\r\n\r\nاز جريان اصحاب كهف شهيد كردن من و بردن من است .\r\n33 - در كتاب : محاسن از عمر بن على بن الحسين روايت مىكند كه گفت :\r\nوقتى حسين بن على كشته شد زنان بنى هاشم لباس مشكى پوشيدند . از گرما و سرما شكايتى نداشتند . حضرت على بن الحسين عليه السلام به علت اينكه آنان ماتم زده بودند براى ايشان غذا درست ميكرد .\r\n34 - در كتاب : مجالس مفيد از عبد اللَّه بن عامر روايت مىكند كه گفت :\r\nهنگامى كه خبر شهيد شدن امام حسين بمدينه رسيد اسماء دختر عقيل بن ابى طالب با گروهى از زنان قبيلهء خود خارج شد و آمد تا بقبر پيغمبر خدا رسيد و به آن پناهنده شد . بعدا متوجه مهاجرين و انصار گرديد و اشعارى را خواند كه مطلع آنها اين است .\r\nما ذا تقولون اذ قال النبى لكم : الى آخره .\r\n35 - در كتاب : تهذيب از حضرت امام محمّد باقر عليه السلام روايت مىكند كه فرمود : چهار مسجد در كوفه براى اينكه امام حسين را شهيد كردند تجديد شدند بدين شرح :\r\nمسجد اشعث . مسجد جرير مسجد سماك . مسجد شبث بن ربعى .\r\n36 - مؤلف گويد : در بعضى از كتب علماى شيعه روايت شده كه نصرانى از طرف پادشاه روم نزد يزيد بن معاويه آمد يزيد سر مقدس امام حسين را در آن مجلسى كه نصرانى حضور داشت آورد . وقتى چشم آن نصرانى بسر مقدس امام حسين افتاد بقدرى گريه و صيحه و نوحه كرد كه محاسنش بوسيلهء اشك تر شد . سپس گفت :\r\nاى يزيد بدان : من در زمان زنده بودن پيامبر اسلام به منظور تجارت وارد شهر مدينه شدم . من در نظر داشتم براى پيغمبر خدا هديه‌اى ببرم . از اصحاب آن حضرت جويا شدم : پيغمبر خدا چه هديه‌اى را بيشتر دوست دارد ؟ گفتند : عطر از هر چيزى نزد آن بزرگوار محبوبتر است زيرا كه رغبت كاملى به عطر دارد .\r\nمن دو نافهء آهو و مقدارى ، عنبر براى آن حضرت كه در خانهء ام سلمه رضى اللَّه عنها بود بردم . وقتى جمال مباركش را مشاهده نمودم از ديدن او نور بيشترى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدر چشمم ساطع شد ، سرور من زيادتر شد ، محبت او در قلبم جاى گرفت . لذا به آن حضرت سلام كردم و آن عطرها را در حضورش نهادم . فرمود : اينها چيست ؟\r\nگفتم : مختصر هديه‌اى است كه براى شما تقديم كرده‌ام . فرمود : نام تو چيست :\r\nگفتم : عبد الشمس . فرمود : نام خود را تغيير بده . من نام تو را عبد الوهاب نهادم .\r\nاگر تو اسلام را از من قبول كنى من هم هديهء تو را مىپذيرم .\r\nوقتى من كاملا آن حضرت را نظر كردم و تأمل نمودم دانستم پيامبر است .\r\nوى همان پيغمبرى است كه حضرت عيسى عليه السلام از او خبر داده و فرموده : من در بارهء رسولى كه بعد از من مىآيد بشما بشارت مىدهم .\r\nمن بسخن آن حضرت معتقد شدم و در همان ساعت بدست مبارك او اسلام اختيار نمودم و بسوى روم مراجعت كردم . ولى اسلام خود را پنهان مينمودم . چند سال بود كه من با پنج پسر و چهار دختر خود مسلمان بوديم . من فعلا وزير پادشاه روم ميباشم و احدى از نصار از حال ما اطلاعى ندارد .\r\nاى يزيد ! بدان آن روزى كه من در حضور پيامبر اسلام بودم و او در حجرهء ام سلمه بود اين حسين عزيزى را كه سر مقدسش اين طور خوار و حقير در مقابل تو قرار دارد ديدم از در حجره وارد شد . پيغمبر اعظم اسلام صلّى اللَّه عليه و آله بغل گشود و حسين را در بغل گرفت و فرمود : خوش آمدى اى حبيب من . سپس او را در كنار خود نشانيد ، لب و دندانهاى وى را ميبوسيد و مىمكيد . ميفرمود : از رحمت خدا دور باد آن كسى كه تو را ميكشد . اى حسين ! خدا لعنت كند آن شخصى را كه تو را شهيد و بر قتل تو اعانت مينمايد . پيغمبر خدا در حينى كه اين سخنان را ميفرمود گريه هم ميكرد .\r\nوقتى روز دوم فرا رسيد من با پيامبر خدا در مسجد آن حضرت بودم كه ديدم حسين با برادرش آمد و گفت : يا جدا ! من با برادرم حسن كشتى گرفتم ، هيچ يك از ما بر ديگرى غالب نشد . منظور ما از اين عمل اين بود كه بدانيم كداميك از ما قوت و قدرت بيشترى داريم .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nپيغمبر اكرم اسلام به آنان فرمود : اى دو محبوب و قوت قلب من ! كشتى گرفتن لايق شما نيست . برويد و در نوشتن خط مسابقه بگذاريد . هر يك از شما كه خطش نيكوتر باشد قوت او بيشتر خواهد بود .\r\nحضرت حسنين رفتند و هر كدام خطى نوشتند و نزد پيغمبر خدا آمدند و لوح خط خود را به آن حضرت دادند تا آن بزرگوار داورى نمايد . پيامبر معظم اسلام صلّى اللَّه عليه و آله ساعتى به آنان نظر كرد . چون راضى نبود كه دل يكى از ايشان را بشكند لذا به آنان فرمود : اى دو محبوب من ! من پيامبرى هستم امى ( يعنى درس نخوانده ) و در شناختن خط تخصص ندارم . نزد پدرتان برويد تا بين شما داورى نمايد و بنگرد خط كدام يك از شما نيكوتر است .\r\nوقتى آنان متوجه حضرت امير شدند پيغمبر خدا هم با ايشان برخاست و جميعا وارد خانهء فاطمه زهراء عليها السلام شدند . بيشتر از يك ساعت نشد كه پيامبر اعظم اسلام با سلمان فارسى آمدند . چون بين من و سلمان صداقت و دوستى بود لذا از او جويا شدم : پدر حسنين چگونه داورى كرد و خط كدام يك از آنان نيكوتر بود ؟\r\nسلمان گفت : حضرت محمّد جوابى به ايشان نداد . زيرا آن حضرت در بارهء امر حسنين تأملى نمود و فرمود : اگر بگويم : خط حسن احسن است حسين اندوهگين مىشود و اگر بگويم : خط حسين نيكوتر است حسن مغموم خواهد شد . لذا آنان را متوجه پدرشان نمود .\r\nمن به سلمان گفتم : تو را به حق آن صداقت و برادرى كه بين من و تو مىباشد و به حق دين اسلام قسم مىدهم كه مرا از اينكه پدرشان چگونه ما بين ايشان قضاوت كرد آگاه نمائى ؟ سلمان گفت : وقتى حسنين عليهما السلام نزد پدرشان آمدند و آن حضرت در بارهء ايشان تأمل كرد نسبت به آنان مهربانى نمود . حضرت امير راضى نشد قلب هيچ يك از آنان را بشكند سپس به ايشان فرمود : نزد مادرتان برويد تا وى بين شما داورى نمايد - حضرت حسنين نزد مادرشان آمدند و آن لوحى را كه خط بر آن نوشته بودند به آن بانو عرضه كردند .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nسپس حسنين عليهما السلام بمادر خود گفتند : جدمان بما دستور داده خط بنويسيد هر كسى كه خطش نيكوتر باشد قوت او بيشتر خواهد بود . ما مكاتبه كرديم و بحضور پيغمبر خدا رفتيم . آن حضرت ما را نزد پدرمان فرستاد پدر ما در بين ما داورى ننمود و ما را نزد تو روانه كرده است .\r\nفاطمهء زهراء با خود انديشيد كه جد و پدر حسنين عليهم السلام نخواسته‌اند : دل ايشان را بشكنند . پس من چه كنم ؟ و چگونه بين ايشان داورى نمايم ؟ خلاصه : به آنان فرمود : اى نور دو چشمانم ؟ من نخ كردن بند خود را بالاى سر شما قطع ميكنم هر كدام از شما بيشتر از مرواريدهاى آن را برگرفت خط وى نيكوتر و قوت او بيشتر است .\r\nفاطمهء اطهر برخاست و نخ گردن بند خود را كه داراى هفت عدد مرواريد بود بر سر آنان قطع كرد . امام حسن سه عدد و امام حسين نيز سه عدد مرواريد برگرفتند . يكى از مرواريدها باقى مانده بود كه هر يك از آنان براى ربودن آن فعاليت مىكردند . خداى مهربان بجبرئيل دستور داد تا به زمين آمد و آن مرواريد را بوسيله بال خود دو نصف نمود و هر يك از ايشان يك نصف آن را برگرفت .\r\nاى يزيد ! ببين پيغمبر خدا چگونه راضى نشد دل يكى از آنان را بوسيلهء ترجيح خط نوشتن دردناك كند و بشكند . نيز حضرت امير و فاطمه عليهما السلام اين عمل را انجام ندادند . نيز خداى سبحان راضى نشد كه قلب يكى از ايشان بشكند ، بلكه دستور داد : آن مرواريد را دو نصف كردند تا قلب آنان آرام باشد . آيا جا دارد : تو اين گونه با پسر دختر پيغمبر خدا رفتار نمائى ! ؟\r\nاف لك و لدينك يا يزيد ! يعنى اف به تو و دين تو ، اى يزيد ! سپس آن نصرانى برخاست و سر مبارك امام حسين را برگرفت و در حالى كه گريان بود آن سر را مىبوسيد و ميگفت :\r\nيا حسين نزد جدت : محمّد مصطفى و پدرت : على مرتضى و مادرت : فاطمهء زهراء براى من شهادت بده .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاز طريق اهل بيت حضرت محمّد صلّى اللَّه عليه و آله و سلّم روايت شده : هنگامى كه امام حسين شهيد شد . جسد مقدسش در كربلا افتاده و خون مباركش روى زمين ريخته بود .\r\nناگاه پرندهء سفيدى آمد و خود را به خون مقدس امام حسين عليه السلام رنگين نمود .\r\nبعدا در حالى كه خون از پرهايش ميچكيد آمد و مرغانى را ديد كه زير سايه بر فراز شاخهء درختان جاى دارند و هر يك از آنها سخن از دانه و علف و آب ميگويد آن مرغ غرقه به خون به آنها گفت : واى بر شما ! آيا جا دارد كه شما مشغول لهو و لعب و به ياد دنيا باشيد ، ولى حسين عليه السلام در زمين كربلاء در ميان آن حرارت‌ها روى خاكهاى داغ ذبح و خون مقدسش ريخته شده باشد ؟\r\nپس از اين مقاله كليه آن پرندگان متوجه كربلا شدند . پس از ورود ديدند : جثهء مبارك امام حسين عليه السلام بدون سر و غسل و كفن روى زمين افتاده است .\r\nبادها گرد و غبارها را بر بدن مقدسش ريخته‌اند . جسد مباركش بوسيلهء سم اسب دشمنان كوفته شده است . زوار آن حضرت وحشىهاى بيابان‌ها هستند . جنيان صحرا و كوه‌ها برايش ناله و ندبه ميكنند زمين از انوار آن بزرگوار نورانى و هوا از درخشندگى او درخشنده شده است .\r\nوقتى چشم آن پرندگان بجسد مقدس حسين افتاد صيحه زدند و صدا به گريه و وا ويلا بلند كردند . در ميان خون مباركش نشستند و پر و بال خود را بوسيلهء آن خون رنگين نمودند . سپس هر يك از آنها به طرفى رو نمود تا اهل آنجا را از شهادت حضرت حسين عليه السلام آگاه نمايد .\r\nاز قضا يكى از آن پرندگان متوجه مدينهء پيامبر اسلام صلّى اللَّه عليه و آله شد آن پرنده در حالى آمد كه خون از پر و بالش مىچكيد . آن پرنده در اطراف قبر مقدس حضرت محمّد گردش ميكرد و اين سخن را ميگفت :\r\nالا قتل الحسين بكربلاء ، الا ذبح الحسين بكربلاء .\r\nيعنى آگاه باشيد كه حسين در كربلا كشته شد ، آگاه باشيد كه حسين در كربلاء ذبح گرديد . پرندگان در اطراف آن پرنده اجتماع نمودند و براى امام حسين گريه و نوحه كردند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاهل مدينه ناله و ندبهء آن پرندگان را شنيدند و آن خونهائى را كه از پر و بال آنها ميچكيد ديدند . اما نميدانستند چه خبر است تا اينكه مدتى از اين جريان گذشت و خبر شهادت امام حسين عليه السلام آمد دريافتند كه آن پرنده پيغمبر اسلام صلّى اللَّه عليه و آله را از قتل حضرت ابى عبد اللَّه عليه السلام آگاه ميكرده است ! نقل شده : در آن روزى كه آن مرغ وارد مدينه شد يك يهودى در مدينه بود . او داراى يك دختر بود كه : كور ، زمين گير ، كر ، شل و بدنش دچار مرض : جذام يعنى خوره بود . آن پرنده آمد و در حالى كه خون از پر و بالش ميچكيد بر فراز درختى نشست و آن شب را همچنان تا صبح گريان بود .\r\nآن يهودى دختر مريضهء خود را خارج از مدينه در ميان همان باغى برده بود كه آن پرنده جاى گرفته بود . از قضا آن يهودى در مدينه كارى داشت و بدنبال كار خود رفت . وى نتوانست آن شب بسراغ دختر عليل خود برود . وقتى آن دختر متوجه شد كه پدرش نيامده بخواب نرفت . زيرا پدرش برايش سخن ميگفت تا خوابش ميرفت .\r\nوقتى آن دختر در هنگام سحر گريه و نالهء آن مرغ را شنيد خود را همچنان روى زمين مىكشيد تا آمد زير آن درختى كه آن پرنده بر فراز آن بود آن دختر همچنان با آن پرنده هم آه و ناله شد . در همان حالى كه آن دختر ناله ميكرد يك قطره از خون امام حسين كه به پر و بال آن پرنده بود بچشمش چكيد و چشمش شفا يافت ! سپس قطرهء ديگرى به چشم ديگرش چكيد و آن نيز شفا گرفت : بعدا وقتى يك قطره بدستهايش چكيد شفا يافتند ! بعد از آن يك قطره به پاهايش چكيد آنها نيز شفا گرفتند ، سپس هر قطره خونى كه به بدن آن دختر ميچكيد آن را به بدن خود ميماليد تا اينكه كليهء بدنش از بركت خون مقدس امام حسين عليه السلام شفا يافت .\r\nهنگامى كه صبح شد و پدر آن دختر در آن باغ رفت دخترى را ديد كه گردش\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمىكند ولى ندانست كه او دختر خودش مىباشد . لذا از او جويا شد : من دختر عليلى در اين باغ داشتم كه قادر بر حركت نبود آن دختر گفت : به خدا قسم من همان دختر هستم ! وقتى وى اين سخن را شنيد افتاد و غش كرد . هنگامى كه به هوش آمد و برخاست دخترش او را نزديك آن پرنده آورد . يهودى ديد آن پرنده بر فراز آن درخت با قلبى حزين و دلى سوخته به علت مصيبت و شهادت حسين عليه السلام ناله و ندبه مىكند .\r\nيهودى به آن پرنده گفت : تو را به حق آن كسى كه تو را آفريده قسم مىدهم با من بقدرت خدا سخن بگوئى ! ناگاه آن پرنده با حالت گريه گفت : من موقع ظهر با گروهى از پرندگان بر فراز بعضى از اشجار بوديم . ناگاه ديدم پرنده‌اى بر ما وارد شد و گفت : اى پرندگان آيا جا دارد : شما از نعمتهاى خدا بخوريد و حسين در زمين كربلا با شدت گرما لب تشنه روى خاكهاى داغ افتاده باشد ؟\r\nسر مقدسش بريده و بر فراز نيزه و زنانش اسير و لباسشان بتاراج رفته باشد ! هنگامى كه پرندگان اين مقالهء را شنيدند بسوى كربلاء پرواز كردند و ما امام حسين را ديديم كه در آن وادى افتاده است . آب غسل آن حضرت خون بدنش و كفنش آن ريگهائى بود كه باد روى جنازه‌اش ريخته بود ! ما روى جسد شريفش افتاديم و شروع بنوحه و زارى نموديم . بدنهاى خود را به خون شريف حسين رنگين كرديم . سپس هر يك به طرفى پرواز نموديم و من در اين مكان آمده‌ام .\r\nموقعى كه آن يهودى اين مقاله را شنيد تعجب كرد و گفت : اگر حسين نزد خدا مقام عالى نميداشت خون مقدسش شفاى هر دردى نميبود . سپس آن يهودى و دخترش با تعداد پانصد نفر از خويشاوندانش بدين اسلام مشرف شدند .\r\nاز شخص اسدى نقل شده كه گفت : هنگامى كه لشكر بنى اميه از كربلا رفتند من در كنار نهر علقمه مشغول زراعت بودم . من عجائب و غرائبى ديدم كه جز مختصرى از آنها را نميتوانم نقل نمايم .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاز جمله اينكه هر گاه بادها بر من ميوزيدند يك بوى مشك و عنبرى بدماغ من ميرسيد . وقتى بادها ساكن ميشدند ستارگانى را ميديدم كه از آسمان به زمين نزول و نظير آنها از زمين به آسمان صعود مينمايند . فقط من و اهل و عيالم در آنجا بوديم ، شخص ديگرى را نديديم تا از وى در بارهء آن منظره جويا شويم .\r\nهنگام غروب آفتاب يك شبرى از طرف قبله مىآمد و من پشت به او كرده متوجه منزل خود ميشدم . موقعى كه صبح ميشد و آفتاب طلوع ميكرد و من از منزل خارج ميشدم ميديدم آن شير بسوى قبله ميرود . با خودم ميگفتم : اين افرادى كه كشته شدند از خوارج بودند و به عبيد اللَّه بن زياد خروج كردند و ابن زياد دستور قتل ايشان را صادر نموده بود . پس چرا معجزاتى را از اين كشتگان مىبينم كه از ديگران نمىبينم ! به خدا قسم بايد امشب را بيدار باشم تا بنگرم آيا اين شير از اين بدنها مىخورد يا نه ؟\r\nوقتى آفتاب غروب كرد ديدم آن شير آمد . موقعى كه متوجه آن شير شدم ديدم فوق العاده خوفناك است ، لذا بدنم از ديدن وى دچار لرزه شد . اين طور فكر كردم : اگر منظور اين شير خوردن گوشت بنى آدم باشد پس بايد بسراغ من بيايد . من در همين فكر بودم كه ديدم آن شير در ميان كشتگان رفت و روى جسدى كه نظير آفتاب بود ايستاد و خود را روى آن انداخت . من با خودم ميگفتم :\r\nاز گوشت آن بدن مىخورد ؟ ولى ديدم صورت خود را به خون آن جسد رنگين مىكند و همهمه مينمايد و با خود سخن ميگويد .\r\nمن گفتم : اللَّه اكبر ! ؟ اين چه منظرهء تعجب آورى است . من همچنان مواظب آن شير بودم تا اينكه تاريكى شب جهان را فرا گرفت ديدم شمع و چراغ‌هائى آويزان بود كه گويا : زمين را پر كرده باشند . سپس صداى گريه و ناله و لطمه‌هاى جانگدازى شنيدم و بدنبال آنها رفتم . ناگاه ديدم آن ناله و گريه‌ها از زير زمين است ، شنيدم شخصى ميگفت :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nوا حسيناه ! وا اماماه ! پوست بدن من دچار لرزه شد و نزديك آن شخص گريان رفتم و او را به حق خدا و رسول قسم دادم و گفتم : تو كيستى ؟ گفت : ما زنان جنيان هستيم . گفتم : براى چه گريانيد ! ؟ گفتند : ما هر روز و شب براى حسين كه شهيد شده و تشنه بود عزادارى مىكنيم .\r\nگفتم : همين حسينى كه اين شير نزد جسدش مىنشينيد ؟ گفتند : آرى .\r\nآيا اين شير را ميشناسى ؟ گفتم : نه گفتند : اين شير پدرش على بن ابى طالب است .\r\nمن در حالى مراجعت نمودم كه اشگهايى بصورتم ميچكيد .\r\n37 - نقل شده : سكينه دختر امام حسين عليه السلام فرمود : اى يزيد ! من شب گذشته خوابى ديده‌ام كه اگر گوش كنى براى تو بگويم . يزيد گفت : چه خوابى ؟\r\nفرمود : در آن حينى كه من بيدار بودم و از گريه خسته شده بودم نماز خواندم و دعاء كردم .\r\nهنگامى كه چشمم بخواب رفت ديدم درهاى آسمان باز شده‌اند و نورى از آسمان به طرف زمين ساطع شده . بعدا خادم‌هائى از خادم‌هاى بهشت بنظرم رسيد . سپس باغى را ديدم كه سبز بود و قصرى در آن باغ وجود داشت .\r\nناگاه ديدم پنج نفر از مردان بزرگ داخل شدند و يك خادم نزد ايشان بود .\r\nمن به آن خادم گفتم : اين قصر از كيست ؟ گفت : اين قصر از پدرت حسين مىباشد كه خدا در عوض آن صبرى كه كرد به او عطا فرموده است . گفتم : اين مردان بزرگ كيانند ؟ گفت :\r\nآن شخص اول : حضرت آدم ابو البشر است . دوم : نوح نبى اللَّه مىباشد سوم : ابراهيم خليل الرحمن چهارم : موسى كليم اللَّه . گفتم : آن شخص پنجمى كه مىبينم محاسن خود را بدست گرفته و گريان و حزين مىباشد كيست ؟ گفت : اى سكينه ! آيا او را نمىشناسى ؟ گفتم : نه ، گفت : اين جدت پيامبر اسلام صلّى اللَّه عليه و آله است ، گفتم : ايشان بكجا ميروند ؟ گفت : نزد پدرت حسين . گفتم : به خدا قسم الساعه\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nخود را بجدم ميرسانم و او را از اين مصائبى كه دچار ما شده آگاه مينمايم . ولى آن حضرت سبقت گرفت و من به وى نرسيدم .\r\nدر همان حالى كه متفكر بودم ناگاه ديدم على بن ابى طالب عليه السلام در حالى كه شمشيرى بدست دارد ايستاده است . من به آن حضرت گفتم : يا جدا ! به خدا قسم پسرت بعد از تو شهيد شد ! وى پس از اينكه گريان شد مرا به سينهء خود چسبانيد و فرمود : اى دختر عزيزم صبر كن . خدا يارى خواهد كرد . سپس متوجه نشدم كه آن بزرگوار بكجا رفت . من همچنان متعجب ماندم كه چرا ندانستم او كجا رفت در همين حال بودم كه ديدم درى از آسمان باز شد و ملائكه نزد سر مقدس پدرم صعود و نزول ميكردند .\r\nوقتى يزيد اين سخنان را شنيد لطمه به صورت خود زد و گريان شد و گفت :\r\nمرا با شهيد كردن حسين چه كار ! در روايت ديگرى مينويسد : حضرت سكينه به يزيد فرمود : سپس مردى نزد من آمد كه رنگش نظير درّ و صورتش مثل ماه و دل شكسته بود . من به آن خادم گفتم : اين مرد كيست ؟ گفت : اين جدت پيغمبر خدا صلّى اللَّه عليه و آله مىباشد ، من نزديك آن حضرت رفتم و به وى گفتم :\r\nيا جداه ! قتلت و اللَّه رجالنا و سفكت و اللَّه دمائنا ، و هتكت و اللَّه حريمنا ! يعنى يا جداه به خدا قسم مردان ما شهيد و خونهاى ما ريخته شدند و نسبت بما هتك حرمت شد . ما را بر شتران بىجهاز سوار كردند و بسوى يزيد راندند .\r\nپيغمبر خدا صلّى اللَّه عليه و آله مرا به سينهء خود چسبانيد . بعدا متوجه : حضرت آدم و نوح و ابراهيم و موسى عليهم السلام شد و به آنان فرمود : بنگريد اين امت من بعد از من با فرزندم چه عملى انجام دادند ؟ سپس آن خادم به من گفت : اى سكينه صداى خود را آهسته كن . زيرا پيغمبر خدا را گريان كردى .\r\nپس از اين جريان آن خادم دست مرا گرفت و مرا داخل آن قصر نمود .\r\nناگاه با پنج نفر زن مواجه شدم كه خداى توانا خلقت آنان را با عظمت و نور آنان را\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nزياد كرده بود . در ميان ايشان زنى بود عظيم الخلقت كه موى سر خود را باز كرده و لباسهاى سياه پوشيده بود . وى پيراهن غرقه بخونى در دست داشت - هر گاه او برميخواست زنان ديگر هم برميخواستند و هر گاه مىنشست آنان نيز مىنشستند .\r\nمن به آن خادم گفتم : اين زنان كه خدا خلقت آنان را بزرگ نموده كيستند ؟\r\nگفت : اى سكينه ! اين حواء مادر بشر است . اين مريم دختر عمران مىباشد . اين خديجه دختر خويلد ( بضم خاء و فتح واو ) است : اين هاجر مىباشد . اين ساره است و اين بانوئى كه پيراهن غرقه به خون در دست دارد و هر گاه مىايستد زنان ديگر هم با وى مىايستند و هر گاه مىنشيند آنان نيز با او مىنشيند جده‌ات فاطمهء زهراء است . من نزديك جده‌ام رفتم و گفتم :\r\nقتل و اللَّه ابى و اوتمت على صغر سنى ! يعنى به خدا قسم پدرم شهيد شد و من در كودكى يتيم شدم ! آن بانو مرا بسينهء خود چسبانيد و گريهء شديدى كرد . كليهء آن زنان هم گريان شدند و به حضرت زهراء گفتند : يا فاطمه ! خدا بين تو و يزيد در روز قيامت داورى خواهد كرد . سپس يزيد سكينه را رها كرد و توجهى بسخن وى ننمود .\r\nاز هند كه زوجهء يزيد بود نقل شده كه گفت : من وارد رختخواب خود شدم و در عالم خواب ديدم يكى از درهاى آسمان باز شد و ملائكه دسته دسته بسوى سر مبارك امام حسين فرود مىآيند و ميگويند :\r\nالسلام عليك يا ابا عبد اللَّه ! السلام عليك يا بن رسول اللَّه ! من در همين حال بودم كه ديدم قطعه ابرى از آسمان به زمين نازل شد و مردان فراوانى در ميان آن بودند در ميان ايشان مردى بود كه رنگش مثل رنگ درّ و صورتش نظير ماه بود . وى آمد تا خود را روى دندانهاى ثناياى امام حسين انداخت و در حالى كه آنها را مىبوسيد ميفرمود :\r\nيا ولدى قتلوك ! اتراهم ما عرفوك ! و من شرب الماء منعوك !\r\nيعنى اى پسر عزيزم تو را كشتند ! آيا ديدى كه قدر تو را نشناختند ! و تو را\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاز آشاميدن آب منع كردند ! اى پسرم من جدت رسول خدا ميباشم . اين پدرت على مرتضى است . اين برادرت حسن مىباشد . اين عموهايت جعفر و عقيل هستند .\r\nاينان حمزه و عباس ميباشند . سپس آن حضرت اهل بيت خود را هر كدام پس از ديگرى شماره ميكرد .\r\nهند ميگويد : من در حالى از خواب بيدار شدم كه دچار جزع و ترس شده بودم . ناگاه ديدم نورى بالاى سر مبارك امام حسين منتشر گرديده است ! من بدنبال يزيد رفتم و او را در ميان خانه‌اى تاريك يافتم . وى صورت خود را متوجه ديوار كرده بود و ميگفت :\r\nما لى و للحسين ! ! يعنى مرا با حسين چه كار ! ! يزيد دچار انواع و اقسام غم و اندوه شده بود من خواب خود را برايش نقل كردم و او همچنان سر خود را به زير انداخته بود ! راوى ميگويد : هنگامى كه صبح شد يزيد حرم و اهل بيت رسول خدا صلّى اللَّه عليه و آله را خواست و به ايشان گفت : دوست داريد نزد من بمانيد يا بجانب مدينه مراجعت نمائيد ؟ من جايزهء فراوانى بشما خواهم داد . آنان گفتند : ما اولا دوست داريم براى امام حسين نوحه و عزادارى كنيم . يزيد گفت : هر چه در نظر داريد انجام دهيد . سپس حجره‌هائى در دمشق براى آنان تخليه شد و مشغول عزادارى شدند و . . . الى آخر آنچه كه قبل از اين در اثناء روايت يكم همين بخش ترجمه شد .\r\n38 - در كتاب : طرائف از سهل نقل مىكند كه گفت : وقتى خبر شهادت امام حسين عليه السلام بمدينه رسيد ام سلمه زوجه پيامبر خدا صلّى اللَّه عليه و آله و سلّم گفت : لعنت بر اهل عراق باد ! حسين را كشتند . خدا آنان را بكشد ! حسين را فريب دادند و ذليل كردند ! ؟\r\nخدا ايشان را لعنت كند . من ديدم فاطمهء زهراء يك شب يك طبق غذا و حلوائى آورد و در حضور پيغمبر خدا صلّى اللَّه عليه و آله نهاد .\r\nپيامبر خدا بفاطمهء اطهر فرمود : پسر عمويت على كجاست ؟ فرمود : در ميان خانه بود . رسول خدا فرمود : برو او را با دو فرزندش نزد من بياور . حضرت زهراء\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nدر حالى آمد كه دست حسنين را گرفته بود و حضرت امير هم بدنبال آن بانو بود .\r\nايشان نزد پيغمبر خدا آمدند و آن بزرگوار حسنين را در كنار خود نشانيد .\r\nحضرت امير طرف راست و فاطمهء اطهر سمت چپ پيامبر اعظم اسلام نشستند .\r\nام سلمه ميگويد : پيغمبر اكرم صلّى اللَّه عليه و آله يك كساء خيبرى را كه زير پاى من و فرش ما بود بر گرفت و آن را به خود و آنان پيچيد . بعدا دو طرف آن كساء را بدست گرفت و پس از اينكه دست خود را به طرف آسمان بلند كرد فرمود :\r\nاللهم هؤلاء اهل بيتى فاذهب عنهم الرجس و طهرهم تطهيرا .\r\nيعنى پروردگارا ! اينان اهل بيت منند پليدى را از ايشان بر طرف كن و آنان را بنحو مخصوصى پاكيزه بگردان : من گفتم : يا رسول اللَّه ! آيا من از اهل بيت تو نيستم ؟ فرمود : چرا . سپس آن بزرگوار پس از اينكه در حق پسر عمويش على و دخترش فاطمه و حضرت حسنين دعاء كرده بود مرا نيز داخل كساء نمود .\r\n39 - مؤلف گويد : شارح ديوان حضرت امير عليه السلام از عمرو بن ابى المقدام نقل مىكند : هنگامى كه امام حسين شهيد شده بود شنيدند هاتفى از آسمان ( آن اشعارى را ميخواند كه در ذيل روايت يكم همين بخش ترجمه شدند و مطلع آنها اين است : ايها القاتلون الى آخره ) .\r\n40 - مؤلف گويد : خط بعضى از فضلاء را يافتم كه از خط شهيد ثانى نقل مىكند : موقعى كه سر مقدس شهيدان و اسيران آل محمّد صلّى اللَّه عليه و آله و سلّم را نزد يزيد بردند يزيد اين اشعار را انشاد كرد :\r\n 1 - لما بدت تلك الرءوس و اشرقت * تلك الشموس على ربى جيرون\r\n2 - صاح الغراب فقلت صح اولا تصح * فلقد قضيت من النبى ديونى \r\n1 - يعنى هنگامى كه آن سرها ظاهر شدند و آن خورشيدهاى درخشنده بر بالاى دروازهء جيرون ( كه يكى از دروازه‌هاى دمشق بوده ) درخشيدند 2 - كلاغ فرياد زد . من گفتم : چه فرياد بزنى و چه فرياد نزنى حقا كه من حق خود را از پيامبر اسلام گرفتم .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n41 - در كتاب : دعوات راوندى روايت مىكند هنگامى كه حضرت على بن - الحسين عليهم السلام را نزد يزيد ملعون بردند يزيد تصميم گرفت گردن حضرت سجاد را بزند لذا آن امام مظلوم را در مقابل خود نگاه داشت و شروع بسخن كرد .\r\nمنظور يزيد اين بود كه با آن حضرت مكالمه نمايد و آن بزرگوار سخنى بگويد كه يزيد آن را بهانه كند و او را شهيد نمايد . ولى حضرت سجاد جواب او را مطابق با سؤالش ميفرمود .\r\nحضرت سجاد يك سبحهء كوچكى در دست داشت كه آن را با انگشت‌هاى خود ميگردانيد . و تكلم ميكرد . يزيد گفت : من با تو سخن ميگويم و تو جواب مرا در حالى ميدهى كه سبحه را بدست خود ميگردانى ! چگونه اين موضوع جائز است ؟ امام سجاد فرمود : پدرم از جدم برايم نقل كرد كه هر گاه نماز صبح را ميخواند با كسى سخن نميگفت تا اينكه سبحه را بر ميداشت و ميفرمود :\r\nاللهم انى اصبحت اسبحك و امجدك و احمدك و اهللك بعدد ما ادير به سبحتى .\r\nسپس آن حضرت آن سبحه را بر ميداشت و بدون اينكه تسبيح بگويد هر چه ميخواست سخن ميگفت و سبحه را ميگردانيد . ميفرمود : همين گردانيدن سبحه برايش ثواب داشت و يك حرزى بود تا آن موقعى كه در رختخواب خود وارد ميشد . هنگامى كه وارد رختخواب خود ميشد نيز همين عمل را انجام ميداد و سبحهء خود را زير سر خويش مىنهاد و ثواب آن سبحه از اين وقت تا وقت بعدى برايش حساب ميشد . من بجدم اقتداء كردم و من اين عمل را انجام دادم يزيد گفت : من با هيچ كدام از شما ( آل محمّد ) تكلم نكردم مگر اينكه جوابى به من داد كه به آن پناهنده شد ! ! سپس حضرت سجاد را عفو كرد ، جايزه‌اى به آن بزرگوار داد و آزادش نمود .\r\n42 - على بن اسباط : در كتاب : نوادر از اصحاب خود نقل مىكند كه وقتى مصعب بن زبير متوجه عبد الملك بن مروان شد تا با او قتال نمايد و به حائر\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nامام حسين عليه السلام رسيد بر سر قبر ابى عبد اللَّه الحسين توقف نمود گفت : يا ابا عبد اللَّه ! به خدا قسم گر چه در بارهء نفس خود غضب كردى ولى راجع بدين خود غضب ننمودى . سپس در حالى بازگشت كه اين شعر را ميخواند :\r\n و ان الاولى بالطف من آل هاشم * تأسوا فسنوا للكرام التأسيا \r\nيعنى اين شهيدان كربلا كه از آل هاشم ميباشند به نياكان خود تأسى كردن را براى مردان بزرگوار سنت و سر مشق قرار دادند .\r\nنيز در همان كتاب روايت مىكند : وقتى خبر شهادت امام حسين در شهرها منتشر شد تعداد صد هزار ( 000 ، 100 ) نفر زن نازا براى زيارت امام حسين آمدند و همه بچه‌دار شدند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nبخش چهلم راجع بگريهء آسمان و زمين براى امام حسين عليه السلام\r\n1 - در تفسير على بن ابراهيم از حضرت على بن ابى طالب عليه السلام روايت مىكند كه فرمود : مردى كه دشمن خدا و رسول بود به وى مرور كرد حضرت امير اين آيه را خواند :\r\n فَما بَكَت عَلَيْهِم السَّماءُ وَ الْأَرْض وَ ما كانُوا مُنْظَرِين  « 1 »  پس از آن مرد حضرت حسين عليه السلام از نزد حضرت امير عبور كرد و حضرت امير فرمود : ولى آسمان و زمين براى اين حسين گريان خواهند شد . سپس فرمود : آسمان و زمين جز براى يحيى بن زكريا و حسين بن على عليهم السلام براى كسى گريان نشدند .\r\n2 - در كتاب : قرب الاسناد از امام جعفر صادق عليه السلام روايت مىكند كه فرمود : امام حسين را زيارت كنيد و در حق او جفا منمائيد . زيرا حسين بزرگ جوانان شهيد ، يا بزرگ جوانان اهل بهشت است . حسين شبيه يحيى بن زكريا مىباشد . آسمان و زمين براى ايشان گريان شدند .\r\n3 - در كتاب : امالى شيخ از حسين بن ابى فاخته نقل مىكند كه گفت :\r\n\r\n","description":"","footnote":" ( 1 ) سورهء دخان ، آيهء 19 - يعنى آسمان و زمين براى آنان گريان نشدند و مهلتى به ايشان داده نشد - مترجم ","page_name":" 242 ","page_number":242},
  {"content":"\r\n\r\nمن و ابو سلمهء سراج و يونس بن يعقوب و فضيل بن يسار در حضور امام جعفر صادق عليه السلام مشرف بوديم ، من به آن حضرت گفتم : فدايت شوم هر گاه من در مجالس اين گروه حاضر شوم و شما را در قلب خود ياد كنم چه بگويم ؟ فرمود : هر وقت وارد مجالس اين گروه شدى بگو : پروردگارا ! راحتى و خوشنودى بما عطا كن زيرا تو هر عملى را كه بخواهى انجام ميدهى .\r\nگفتم : فدايت شوم هر گاه حضرت حسين بن على را يادآور ميشوم چه بگويم فرمود : سه مرتبه بگو :\r\nصلى اللَّه عليك يا ابا عبد اللَّه !\r\nسپس امام صادق متوجه ما شد و فرمود : وقتى امام حسين شهيد شد آسمانهاى هفتگانه ، موجوداتى كه در ميان آنها و ما بين آنها بودند . افرادى كه در بهشت و جهنم بودند ، آنچه كه ديده مىشود و آنچه ديده نمىشود عموما براى امام حسين عليه السلام گريه كردند فقط سه چيز براى امام حسين گريان نشدند .\r\nگفتم : فدايت شوم آن سه چيز كدامند كه براى امام حسين گريه نكردند ؟\r\nفرمود : بصره و دمشق و آل حكم ( بفتح حاء و كاف ) ابن ابى العاص .\r\n4 - صدوق در كتاب : امالى و علل الشرائع از جبلهء مكيه از ميثم تمار روايت مىكند كه گفت : به خدا قسم اين امت پسر دختر پيغمبر خود را در روز دهم ماه محرم ميكشند بعدا دشمنان خدا روز شهادت حسين را روز خير و بركت ميدانند . اين موضوع عملى خواهد شد . زيرا در علم خداى عليم اين طور سبقت گرفته است .\r\nمن اين خبر را از آن عهدى كه مولاى من على بن ابى طالب با من كرد ميدانم . امير المؤمنين : على به من خبر داد كه هر چيزى براى مظلوميت حسين گريه خواهد كرد ، حتى : وحشيان صحراها ، ماهيان درياها ، پرندگان آسمان آفتاب ، ماهتاب ، ستارگان ، آسمان ، زمين ، مؤمنين انس و جن ، جميع ملائكه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآسمانها و زمين‌ها ، رضوان ، مالك و حاملين عرش . آسمان خون و خاكستر مىبارد .\r\nسپس فرمود : لعنت خدا بر قاتلين حسين واجب شد همانطور كه بر مشركينى كه براى خدا شريك قرار دادند واجب گرديد و همانطور كه لعن خدا بر يهود و نصارا و مجوس لازم شد .\r\nجبله ميگويد : به ميثم گفتم : چگونه مردم آن روزى را كه امام حسين در آن شهيد مىشود روز خير و بركت قرار مىدهند ؟ ميثم پس از اينكه گريان شد گفت : به جهت آن حديث ساختگى كه ميگويند : خدا در يك چنين روزى توبهء حضرت آدم را قبول كرد . نيز مىپندارند : خدا توبهء حضرت داود را در يك چنين روزى قبول نمود . در صورتى كه خدا توبهء حضرت داود را در ماه ذيحجه پذيرفت .\r\nآنان گمان ميكنند : آن روز همان روزى است كه خدا حضرت يونس را از شكم ماهى خارج كرده است . در صورتى كه خدا تعالى حضرت يونس را در ماه ذى حجة از شكم ماهى اخراج نمود . ايشان گمان ميكنند : روز شهادت حسين همان روزى است كه كشتى نوح بر فراز جودى قرار گرفت . در صورتى كه كشتى نوح در روز هيجدهم ماه ذى حجه بر فراز جودى قرار گرفت . آنان گمان مينمايند : آن روز روزى است كه خدا دريا را براى بنى اسرائيل شكافت .\r\nدر صورتى كه اين موضوع در ماه ربيع الاول واقع شد .\r\nبعدا ميثم گفت : اى جبله ! بدان كه حسين عليه السلام روز قيامت بزرگ شهيدان است و اصحاب حسين را بر ساير شهيدان درجهء رفيعه‌اى مىباشد . اى جبله ! هر گاه ديدى قرمزى آفتاب نظير خون تازه گرديد بدان كه امام حسين شهيد شده است .\r\nجبله ميگويد : يك روز من خارج شدم و آفتاب را ديدم كه نظير چادرهاى قرمزى كه به خون تازه رنگين شده باشند بر ديوارها تابيده است .\r\nمن فرياد زدم و گريان شدم و گفتم : به خدا قسم كه مولاى ما امام حسين\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكشته شده است ! 5 - در كتاب : كامل الزياره از امام جعفر صادق عليه السلام روايت مىكند كه فرمود : هشام بن عبد الملك نزد پدرم فرستادم و آن حضرت را بسوى شام برد وقتى پدرم نزد هشام وارد شد هشام به آن بزرگوار گفت : ما تو را خواسته‌ايم تا راجع به مسأله‌اى از تو جويا شويم كه صلاح نبود شخصى غير از من آن را پرسش نمايد من در زمين شخصى را نمىبينم كه اين مسأله را بداند يا دانسته باشد . آن شخص غير از يكنفر وجود ندارد :\r\nپدرم فرمود : آنچه را دوست دارى جويا شو . اگر من بدانم جواب ميگويم اگر ندانم ميگويم : نميدانم . زيرا راست گفتن براى من سزاوارتر است .\r\nهشام گفت : مرا از آن شبى كه على بن ابى طالب در آن كشته شد آگاه كن و بگو : شخصى كه در شهر كوفه نبوده است چگونه ميتواند براى مقتول شدن على دليل بياورد . چه علامتى براى قتل على براى مردم در كار بوده است ؟\r\nاگر تو اين موضوع را ميدانى و صلاح ميدانى مرا از آن آگاه كن . آيا آن علامتى كه براى قتل على بن ابى طالب بوده براى ديگرى هم بوده است يا نه ؟\r\nپدرم فرمود : آن شبى كه امير المؤمنين : على بن ابى طالب عليه السلام در آن شهيد شد در آن شب تا طلوع فجر هر سنگى از روى زمين برداشته ميشد خون تازه در زير آن سنگ يافت ميگرديد .\r\nآن شبى كه هارون برادر موسى شهيد شد همين طور بود . نيز آن شبى كه يوشع بن نون كشته شد همين طور بود . آن شبى كه حضرت عيسى عليه السلام به طرف آسمان بالا رفت همين منظره رخ داد . نيز آن شبى كه شمعون بن حمون الصفا شهيد شد همين جريان بود ، آن شبى كه حضرت حسين بن على عليهما السلام شهيد شد همين علائم رخ دادند .\r\nرنگ از صورت هشام پريد و رنگش ديگرگون شد و تصميم گرفت كه بر پدرم پرخاش نمايد ! پدرم به او فرمود : بر مردم واجب است كه از امام خود\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاطاعت نمايند و نسبت به او نصيحت صادقانه كنند . آنچه مرا وادار نمود كه جواب سؤال امير المؤمنين را بگويم معرفت من بود . زيرا بر من لازم است مطيع امير المؤمنين باشم . امير المؤمنين هم بايد به من خوشبين باشد .\r\nهشام بپدرم گفت : هر وقت ميخواهى بسوى اهل بيت خود برگرد ! پدرم از مجلس خارج شد و هشام به وى گفت : با من تعهد كن تا من زنده باشم اين حديث را براى احدى نقل نكنى ! پدرم با وى اين تعهد را كرد و او را راضى نمود . الى آخره .\r\n6 - نيز در همان كتاب از ابو نضره از مردى از اهل بيت المقدس نقل مىكند كه گفت : به خدا قسم ما اهل بيت المقدس و اطراف آن . شب شهادت امام حسين را شناختيم . ابو نضره گفت : چگونه آن شب را شناختيد ؟ گفت : هيچ سنگ و ريگى را بلند نمىكرديم مگر اينكه خون تازه از زير آن ميجوشيد . ديوارها نظير خون بسته قرمز شدند . آسمان مدت سه روز خون تازه مىباريد . شنيديم منادى در نيمه‌هاى شب ندا ميكرد و شعرى را ميخواند كه مطلع آن اين است :\r\n 1 - أ ترجو امة قتلت حسينا * شفاعة جده يوم الحساب \r\n1 - يعنى آيا جا دارد اين امتى كه حسين را كشتند روز قيامت بشفاعت جدش اميدوار باشند ! ؟ 2 - معاذ اللَّه شما بطور يقين بشفاعت احمد و ابو تراب نائل نخواهيد شد 3 - شما بهترين شهسوار و بهترين پيران و بهترين جوانان را كشتيد .\r\nآفتاب مدت سه روز گرفت و بعدا باز شد . اوضاع ستارگان ديگرگون شد .\r\nوقتى صبح شد ما راجع بقتل آن حضرت گفتگو كرديم . چند صباحى بيش نگذشت كه خبر شهادت امام حسين عليه السلام آمد .\r\n7 - نيز در كتاب : كامل الزياره از زهرى نقل مىكند كه گفت : وقتى امام حسين شهيد شد هيچ سنگريزه‌اى در بيت المقدس باقى نماند مگر اينكه خون تازه در زير آن يافت ميشد .\r\n8 - نيز در كتاب : سابق الذكر از امام محمّد باقر عليه السلام روايت مىكند كه فرمود :\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nانس ، جن ، پرندگان و وحوش براى حسين بن على به نحوى گريه كردند كه اشگشان جارى شد .\r\n9 - نيز در همان كتاب از حضرت امير عليه السلام روايت مىكند كه فرمود : پدر و مادرم بفداى اين حسينى كه در پشت كوفه ( يعنى كربلا ) شهيد خواهد شد . به خدا قسم گويا : مىبينم كه انواع و اقسام حيوانات وحشى گردنهاى خود را روى قبر حسين نهاده و شب تا صبح براى حسين گريه ميكنند و مرثيه ميخوانند . وقتى آن زمان آمد از جفا كارى بر حذر باشيد ! 10 - نيز در كتاب : كامل الزياره از امام جعفر صادق عليه السلام روايت سوم همين بخش را نقل مىكند كه ترجمه شد .\r\n11 - نيز در همان كتاب قسمت اخير روايت سوم همين بخش را نقل مىكند . ولى بجاى آل حكم بن ابى العاص آل عثمان را فرموده است .\r\n12 - نيز در كتاب سابق الذكر قسمت اخير روايت سوم همين بخش را مينگارد .\r\n13 - در كتاب : كامل الزياره از زراره از امام جعفر صادق عليه السلام روايت مىكند كه فرمود : اى زراره ! آسمان مدت چهل روز براى امام حسين خون گريه كرد . زمين مدت چهل روز براى امام حسين گريه كرد . گريهء زمين اين بود كه سياه چهره شد آفتاب مدت چهل روز براى حسين عليه السلام گريهء كرد . گريهء آفتاب اين بود كه گرفت و قرمز شد . كوه‌ها قطعه قطعه و پراكنده شدند . درياها بتلاطم آمدند . ملائكه مدت چهل روز براى امام حسين گريه كردند .\r\nهيچ زنى از ما خضاب نكرد : روغن به بدن خود نماليد ، سرمه به چشم نكرد .\r\nموى سر شانه ننمود تا آن موقعى كه سر عبيد اللَّه بن زياد ملعون نزد ما آمد . و بعد از آن دائما اشك ما جارى بود .\r\nهر گاه جدم به ياد امام حسين مىآمد بقدرى گريه ميكرد كه اشك چشمش ريش مباركش را تر مينمود . هر كسى گريهء جدم را ميديد به حال آن حضرت گريان ميشد . آن ملائكه‌اى كه نزد قبر امام حسين هستند گريه ميكنند و كليهء ملائكهء\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nهواء و آسمان براى گريهء آنان گريان ميشوند . موقعى كه امام حسين عليه السلام جان سپرد جهنم به نحوى فرياد زد كه نزديك بود زمين شكافته شود .\r\nهنگامى كه عبيد اللَّه بن زياد و يزيد بن معاويه لعنهم اللَّه مردند دوزخ يك نعره‌اى زد كه اگر خداى توانا آن را بوسيلهء موكلين آن آرام نميكرد فورا هر كسى را كه روى زمين بود ميسوزانيد . اگر بدوزخ اجازه داده ميشد هيچ چيزى نبود مگر اينكه آن را مىبلعيد . ولى دوزخ مأمور و مهار شده است . چند مرتبه بر موكلين خود سركشى نمود تا اينكه جبرئيل آمد و آن را بوسيلهء بال خود ساكن كرد .\r\nدوزخ براى امام حسين گريه و ندبه مىكند .\r\nدوزخ براى قاتل امام حسين زبانه ميكشد . اگر حجت‌هاى خدا روى زمين نبودند زمين در هم شكسته ميشد . و آنچه را كه بر پشت خود داشت فرو ميريخت . زلزله زياد نميشود مگر در موقعى كه قيامت نزديك شود .\r\nهيچ چيزى از چشمى كه براى حسين گريه كند و اشكى كه براى امام حسين بريزد نزد خدا محبوب‌تر نخواهد بود . هيچ كسى براى امام حسين گريه نمىكند مگر اينكه بفاطمه و به پيغمبر خدا خواهد رسيد و حق ما را ادا خواهد كرد . . هر بنده‌اى فرداى قيامت محشور شود چشمانش گريانند مگر آن چشم كه براى جدم حسين گريان باشد . زيرا او در حالى محشور مىشود كه چشمش ( بجمال محمّد و آل اطهرش ) روشن است . بشارتى به او داده مىشود و آثار سرور در صورتش مىباشد .\r\nمردم در آن روز دچار جزع و فزع هستند غير از گريه‌كنندگان بر امام حسين كه در امان خواهند بود . مردم در آن روز براى حساب عرضه ميشوند . ولى آنان در زير سايهء عرش با امام حسين عليه السلام گفتگو ميكنند و از بدى حساب خوفى ندارند . به ايشان گفته مىشود : داخل بهشت شويد ، ولى نمىپذيرند ، بلكه مجلس سخن گفتن با امام حسين را انتخاب مىكنند .\r\nحور العين نزد آنان فرستاده ميشوند و به ايشان ميگويند : ما و اين غلمان\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبهشتى مشتاق شما ميباشيم . ولى آنان براى آن سرور و كرامتى كه در مجلس امام حسين مىبينند سر بسوى حور العين بلند نمىكنند . ولى گروهى از دشمنان ايشان با صورت دچار آتش جهنم هستند و گروه ديگرى ميگويند : ما شفيع و دوست مهربانى نداريم .\r\nآنان منزل و مأواى ايشان را مىبينند ولى قدرت ندارند كه به ايشان نزديك شوند و به ايشان برسند ملائكه از طرف زنان و خدام ايشان خبر مياورند كه داراى چه كرامت‌هائى ميباشند . ايشان ميگويند : بعدا نزد شما خواهيم آمد . وقتى ملائكه برميگردند و جواب ايشان را براى زنانشان مىبرند شوق زنانشان به ايشان بيشتر خواهد شد ، زيرا ملائكه بزنانشان خبر ميدهند كه ايشان نزد امام حسين گرامى هستند ، آنان ميگويند : سپاس مخصوص آن خدائى است كه ما را از فزع و هول بزرگ روز قيامت نجات داد .\r\nسپس مركب و اسب‌هاى نجيبى براى آنان مياورند و آنان مشغول حمد و ثناء خدا و صلوات بر پيامبر خدا صلّى اللَّه عليه و آله ميباشند تا بمنزل‌هاى خود وارد ميشوند .\r\n14 - نيز در كتاب سابق الذكر از ابو بصير روايت مىكند كه گفت : من در حضور حضرت امام جعفر صادق عليه السلام مشغول گفتگو بودم كه پسرش نزد آن حضرت وارد شد . امام صادق او را در بر گرفت و بوسيد و فرمود : خدا حقير كند آن كسى را كه شما را حقير كند و انتقام بگيرد از آن كسى كه در حق شما ستم كند .\r\nواگذار نمايد آن كسى را كه شما را تنها ميگذارد . لعنت كند آن افرادى را كه شما را بقتل ميرسانند .\r\nخدا براى شما : ولى و حافظ و ناصر است ، گريهء زنان ، پيامبران ، صديقين ، شهيدان و ملائكهء آسمان طولانى شد .\r\nسپس حضرت صادق گريان شد و فرمود : اى ابو بصير ! هر گاه مىبينم يكى از فرزندان امام حسين نزد من مىآيد من براى آن مصيبتى كه دچار پدرشان و خودشان شد نمىتوانم خوددارى نمايم . اى ابو بصير ! فاطمهء اطهر براى حسين گريه و فرياد مىكند .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nجهنم براى مظلوميت حسين يك نعره‌اى مىزند كه كاش موكلين صداى آن را نميشنيدند در صورتى كه براى آن آماده شده‌اند . از خوف اينكه گردنى از آن خارج شود يا دود آن خارج گردد و اهل زمين بسوزند . ملائكه جهنم را مادامى كه گريان است لگام ميكنند و آن را زجر ميدهند و درهاى آن را به علت خوف اهل زمين استوار مينمايند جهنم مادامى كه صوت فاطمه آرام نشود آرام نخواهد شد .\r\nنزديك مىشود كه درياها شكافته و داخل يك ديگر شوند . هيچ قطره‌اى از آب درياها نيست مگر اينكه يك ملك به آن موكل است هنگامى كه آن ملك صوت دريا را مىشنود هيجان آن را بوسيلهء بال‌هاى خود آرام مىكند و بعضى را بر بعض ديگر حبس مينمايد . اين عمل را براى خوف دنيا و هر كسى كه در آن و در روى زمين است انجام ميدهد .\r\nملائكه دائما مهربانى ميكنند و به علت گريهء فاطمهء اطهر گريه مينمايند .\r\nدعا ميكنند و بسوى خدا تضرع و زارى ميكنند . اهل عرش و اطراف آن نيز همين عمل را انجام ميدهند . صداهائى از ملائكه به علت خوف اهل زمين براى تقديس خدا بلند مىشود . اگر يكى از صداهاى آنان به زمين برسد اهل زمين بىهوش ميگردند و كوه‌ها از جاى خود كنده ميشوند و زمين بوسيلهء زلزله اهل خود را فرو خواهد برد .\r\nگفتم : فدايت شوم اين امر بزرگى است . غير اين امر از اين بزرگتر است مادامى كه آن را نشنيده باشى . حضرت صادق عليه السلام به من فرمود : اى ابو بصير ! آيا دوست دارى از افرادى باشى كه فاطمه را يارى ميكنند ؟ وقتى اين سخن را فرمود : من به نحوى گريان شدم كه قدرت سخن گفتن و كلام خود را نداشتم .\r\nسپس آن حضرت برخاست و سر سجادهء عبادت رفت و من در همان حال از حضورش مرخص شدم . بعد از غذا و خواب استفاده نكردم . روزه گرفتم و ترسان شدم تا اينكه نزد آن بزرگوار رفتم هنگامى كه ديدم او آرام شده من نيز آرام گرديدم و خدا را سپاس گفتم . چون كه دچار عقوبتى نشدم .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n15 - در كتاب : كامل الزياره ( قسمتى از روايت يكم همين بخش را از حضرت على بن ابى طالب نقل مىكند كه ترجمه شد ) 16 - نيز در همان كتاب ( مشابه روايت يكم همين بخش را روايت مىكند ) 17 - نيز در كتاب سابق الذكر ( طبق شماره‌گذارى اين كتاب از روايات - 18 - تا روايت - 21 - موضوعاتى را نقل مىكند كه نظير موضوعات قبلى مىباشد ) .\r\n22 - نيز در همان كتاب از عبد الخالق روايت مىكند كه گفت : از امام جعفر صادق عليه السلام شنيدم ( در تفسير آيهء - 7 - سورهء مريم ) ميفرمود : حسين نام قبل از امام حسين و يحيى نام قبل از حضرت يحيى بن زكريا نبوده است .\r\nآسمان جز براى ايشان مدت چهل روز گريه نكرده است . من گفتم : گريهء آسمان چگونه بود . فرمود : آفتاب در حالى كه قرمز بود طلوع و غروب ميكرد .\r\n23 - نيز در كتاب سابق الذكر ( از روايت - 23 - تا - 32 - طبق شماره‌گذارى اين كتاب رواياتى را نقل مىكند كه مقارب روايات سابق همين بخش است ) .\r\n33 - نيز در كتاب نام برده شده از داود بن فرقد روايت مىكند كه گفت :\r\nمن در خانهء حضرت صادق عليه السلام نشسته بودم و به كبوتر راعبى كه صدا ميكرد نظر ميكردم . حضرت صادق يك نظر طولانى به من كرد و فرمود : اى داود ، ميدانى اين پرنده چه ميگويد ؟ گفتم : نه به خدا ، فدايت شوم . فرمود : در حق قاتلان امام حسين عليه السلام نفرين مىكند . اين كبوتر را در منزل خود نگاه داريد . . .\r\n34 - نيز در همان كتاب از حسين بن ابى غندر روايت مىكند كه گفت :\r\nاز امام جعفر صادق عليه السلام شنيدم راجع به جغد ميفرمود : آيا احدى از شما جغد را در روز مىبينيد ؟ گفته شد : روز كمتر ظاهر مىشود و غير از شب ظاهر نميگردد .\r\nحضرت فرمود : آيا نه چنين است كه جغد دائما در مكانى كه آباد است جاى گزين ميشد . ولى موقعى كه امام حسين عليه السلام شهيد شد جغد قسم خورد كه ابدا در مكانهاى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nآباد منزل و مأوا نگيرد ! و جز در خرابه‌ها جاى گزين نشود . جغد در همهء روز روزه و محزون مىباشد تا شب فرا رسد . هنگامى كه شب مىشود همچنان براى امام حسين ناله ميكنند تا صبح شود .\r\n35 - ( مترجم گويد : از روايت - 35 - تا روايت 41 همين بخش رواياتى از اهل تسنن در باره گريهء موجودات براى امام حسين نقل مىكند كه نظير اخبار سابق الذكر است ) .\r\n42 - در كتاب : امالى از حضرت صادق عليه السلام روايت مىكند كه فرمود :\r\nهنگامى كه امام حسين بوسيلهء شمشير مضروب شد و قاتل آن حضرت سبقت گرفت كه سر مقدسش را جدا كند منادى از طرف پروردگار توانا از وسط عرش ندا در داد :\r\nاى امتى كه بعد از پيامبر خود ظلم و ستم كرديد ( و حسين را سر بريديد ) خدا شما را براى ادراك روز عيد قربان و عيد فطر موفق نكند .\r\nعلامهء مجلسى ميفرمايد : موفق نشدن آنان براى درك عيد قربان و عيد فطر چنان كه اكثر علماء فرموده‌اند اين است كه در اكثر اوقات هلال ماه ذى حجه و ماه رمضان بر آنان اشتباه مىشود . يا به علت اين است كه چون امام بر حق در ميان آنان نيست موفق نمىشوند : اين دو نماز را بطور كامل بخوانند . يا اصل آن را بجا بياورند . زيرا شرط آن حاضر بودن امام است . يا اينكه اين موضوع مختص به عامه مىباشد ، چنان كه ظاهر قول اخير نزد من ظاهرتر است .\r\n43 - در كتاب علل الشرائع نظير روايت - 42 - را نقل مىكند .\r\n44 - در كتاب : امالى روايت مىكند كه يك روز امام حسين نزد امام حسن رفت . وقتى به امام حسن نظر كرد گريان شد . امام حسن فرمود : يا حسين ! براى چه گريان شدى ؟ فرمود : براى آن ظلمى كه در حق تو خواهد شد . امام حسن عليه السلام فرمود : آنچه موجب قتل من مىشود يك زهرى است كه بوسيلهء دسيسه‌اى بخورد من داده خواهد شد .\r\nو لكن لا يوم كيومك يا ابا عبد اللَّه\r\n!\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nيعنى ولى هيچ روزى مثل روز ( عاشوراى ) تو نخواهد بود يا ابا عبد اللَّه ! زيرا تعداد سى هزار ( 000 ، 30 ) نفر مرد در اطراف تو اجتماع ميكنند كه گمان مىنمايند از امت جد ما خواهند بود و خود را بدين اسلام مىبندند . آنان براى كشتن ، ريختن خون ، هتك حرمت ، اسير كردن فرزندان و زنان و تاراج نمودن اموال تو ازدحام خواهند كرد ! در يك چنين موقع است كه لعنت خدا دامنگير بنى اميه مىشود . آسمان خاكستر و خون مىبارد . هر چيزى براى مظلوميت تو گريان مىشود ، حتى وحشيان صحرا و ماهيان درياها - 45 - 46 - در كتاب قصص الأنبياء ( نظير روات قبلى همين بخش را در بارهء گريهء آسمان و زمين نقل مىكند ) .\r\n47 - در كتاب : كامل الزياره از عروة بن زبير نقل مىكند كه گفت :\r\nدر آن روزى كه عثمان ابو ذر را از مدينه بسوى ربذه خارج و تبعيد كرد مردم به ابو ذر گفتند : مژده باد تو را ، زيرا اين مظلوميت تو در راه رضاى خدا قليل است گفت : آرى اين عمل خيلى سهل است . ولى شما چه خواهيد كرد در آن هنگامى كه حسين بن على كشته شود يا گفت : ذبح شود ! ؟\r\nبه خدا قسم بعد از قتل خليفه يعنى حضرت امير عليه السلام شهيدى از امام حسين بزرگتر نخواهد بود ! خدا شمشير قدرت خود را در ميان اين امت مىكشد و آن را هرگز غلاف نخواهد كرد .\r\nخداى توانا يك شخص منتقمى را از فرزندان حسين عليه السلام ميفرستد تا از مردم انتقام بگيرد .\r\nاگر شما بدانيد از شهيد شدن امام حسين چه بر سر : اهل درياها و ساكنين كوهها و بيشه‌ها و اهل آسمان‌ها چه خواهد آمد به خدا قسم بقدرى گريه مىكرديد كه روح از بدن شما خارج شود . هيچ آسمانى نيست كه روح امام\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبه آن بگذرد مگر اينكه تعداد هفتاد هزار ( 000 ، 70 ) ملك براى آن حضرت جزع و فزع ميكنند . آنان يك نوعى قيام مىكنند كه مفصل‌هاشان تا روز قيامت لرزان است .\r\nهيچ ابرى نيست كه عبور كند و رعد و برق بزند مگر اينكه قاتل حسين را لعنت خواهد كرد . هيچ روزى نيست مگر اينكه روح حسين را بر پيغمبر اعظم اسلام عرضه ميكنند . و ايشان با يك ديگر ملاقات مينمايند .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nبخش چهل و يكم در بارهء ضجهء ملائكه و پيامبران و فاطمهء اطهر براى امام حسين عليه السلام\r\n1 - مؤلف گويد : خبر ابن شبيب را در باب ثواب گريه براى امام حسين عليه السلام نگاشتيم .\r\n2 - در كتاب : امالى از امام جعفر صادق عليه السلام روايت مىكند كه فرمود : تعداد چهار هزار ملك به زمين هبوط كردند تا در ركاب حسين بن على عليهما السلام قتال كنند ولى چون آن حضرت اجازهء قتال به آنان نداد لذا ايشان مراجعت كردند و هنگامى به زمين هبوط نمودند كه امام حسين شهيد شده بود . آنان در حالى كه غبار آلوده‌اند تا روز قيامت نزد قبر امام حسين گريه ميكنند و نام رئيس ايشان منصور است .\r\n3 - در كتاب : امالى شيخ از امام جعفر صادق عليه السلام روايت مىكند كه فرمود :\r\nوقتى كار امام حسين تمام شد ملائكه بسوى خدا ضجه كردند و گفتند : پروردگارا آيا جا دارد : اين مصيبت دچار حسين شود كه صفى و پسر پيامبر تو است ؟ خداى توانا سايهء حضرت قائم عليه السلام را به آنان نشان داد و فرمود : من بوسيلهء وى از افرادى كه در حق حسين ظلم كردند انتقام خواهم كشيد .\r\n4 - صدوق در كتاب : علل الشرائع از ثمالى روايت مىكند كه گفت : به امام محمّد باقر گفتم : يا بن رسول اللَّه ! آيا كليهء شما قائم بر حق نيستيد ؟ فرمود : چرا .\r\nگفتم : پس چرا فقط امام دوازدهم داراى نام : قائم است ؟ فرمود : هنگامى كه جدم امام حسين عليه السلام شهيد شد ملائكه بسوى خدا ضجه و گريه و ناله كردند و گفتند :\r\nپروردگار ما ! آيا غفلت ميكنى از كسى كه برگزيده و پسر برگزيده تو را ميكشد ؟\r\nخداى سبحان وحى كرد : اى ملائكه من آرام بگيريد بعزت و جلال خودم\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nقسم من از آنان انتقام ميگيرم و لو اينكه بعد از مدتى باشد . سپس خداى توانا امامانى را كه از فرزندان حسين بوجود ميايند به ملائكه ارائه كرد و ايشان بدين جهت مسرور شدند . هر گاه يكى از آنان نماز ميخواند خداى سبحان ميفرمايد : بوسيلهء آن قائم از ايشان انتقام خواهم گرفت .\r\n5 - در كتاب : كامل الزياره از پيغمبر خدا صلّى اللَّه عليه و آله روايت مىكند كه فرمود :\r\nآن ملكى كه نزد پيامبر خدا آمد و آن حضرت را از قتل حسين بن على آگاه كرد ملك درياها بود . زيرا يكى از ملائكه فردوس روى دريا نازل شد و بالهاى خود را روى آن دريا گسترانيد . بعدا فرياد زد : اى اهل درياها ! لباس عزا بپوشيد ، زيرا فرزند رسول خدا شهيد شد ! سپس از خاك قبر حسين بوسيلهء بال‌هاى خود به آسمان‌ها برد . هيچ ملكى را ملاقات نكرد مگر اينكه آن تربت مقدس را مىبوئيد و يك اثر از آن نزد آن ملك باقى مىماند . آن ملك قاتل امام حسين را با تابعين و پيروان آنان لعنت ميكرد .\r\n6 - نيز در كتاب نام برده شده ( از روايت - 6 - همين بخش تا روايت - 17 - موضوعاتى را در بارهء نزول و گريه ملائكه براى امام حسين عليه السلام نقل مىكند كه در روايات قبلى ترجمه شدند ) .\r\n17 - در كتاب سابق الذكر از صادق آل محمّد صلّى اللَّه عليه و آله روايت مىكند كه فرمود :\r\nهر گاه امام حسين را زيارت ميكنيد زبان خود را جز از گفتن خير نگاه داريد .\r\nزيرا ملائكهء شبانه روزى كه حافظ مردم و موجودات هستند نزد آن ملائكه‌اى كه در حائر امام حسين ميباشند ميايند و با آنان مصافحه ميكنند . ولى ايشان از شدت گريه جوابشان را نميگويند .\r\nآنان در انتظار تكلم ايشان هستند تا زوال آفتاب و روشن شدن طلوع فجر .\r\nسپس راجع بموضوعى از امر آسمان جويا ميشوند . آنان ما بين زوال آفتاب و طلوع فجر سخن نميگويند و از گريه و دعا خسته نمىشوند و در آن دو وقت از ياران خود رو گردان نخواهند شد . زيرا هر وقت شما سخن بگوئيد متوجه شما هستند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nگفتم : فدايت شوم چه چيزى است كه در بارهء آن از ايشان جويا ميشوند ، كدام يك از آنان از ديگرى پرسش ميكنند ، آيا آن ملائكه‌اى كه حافظ بر - موجودات هستند سؤال مينمايند يا آنهائى كه موكل بحائر امام حسين ميباشند ؟\r\nفرمود : ملائكهء حائر حسين از آنان پرسش ميكنند . زيرا ملائكهء حائر از حائر دور نمىشوند . ولى ملائكه‌اى كه حافظ بر موجودات هستند نزول و صعود مينمايند .\r\nگفتم : چه موضوعى را از او جويا ميشوند ؟ فرمود : هر گاه آنان عروج ميكنند به اسماعيل كه ملك هواء است بر ميخورند و چه بسا مىشود كه : پيامبر خدا ، فاطمه ، حسن ، حسين ، و امامانى را كه گذشته‌اند نزد اسماعيل مىبينند . سپس آن بزرگواران از ملائكه راجع بموضوعاتى و از افرادى كه از شما به زيارت امام حسين حاضر شده‌ايد جويا ميشوند و ميفرمايند : آنان را بدعاى خود بشارت دهيد .\r\nملائكهء حافظين ميگويند : چگونه ما به ايشان بشارت دهيم در صورتى كه آنان سخن ما را نمىشنوند ! ميفرمايند : براى ايشان بركت بخواهيد و دعاى خير كنيد . اين بشارتى است كه از طرف ما براى ايشان است . هنگامى كه آنان بر ميگردند زوار امام حسين را بوسيله بال‌هاى خود محفوظ ميدارند تا مكان شما را احساس نمايند و ما آنان را بخدائى مىسپاريم كه امانت‌هاى او ضايع نميشوند .\r\nاگر مردم بدانند چه خيرى در زيارت امام حسين مىباشد با شمشير براى زيارت حسين با يك ديگر قتال ميكنند و اموال خود را براى تشرف به زيارت امام حسين ميفروشند .\r\nفاطمهء اطهر در حالى به زائران امام حسين نظر مىكند كه تعداد : هزار پيغمبر ، هزار صدّيق ، هزار شهيد و هزار هزار ملائكه كروبين با آن بانو هستند و او را در گريه كردن يارى مينمايند . فاطمهء زهراء ناله و فريادى مىزند كه كليهء ملائكهء آسمانها به علت نالهء آن بانو گريان ميشوند .\r\nحضرت زهراى اطهر آرام نمىشود تا اينكه پيامبر خدا مىآيد و به وى ميفرمايد : اى دخترم ! تو كليهء ملائكهء آسمانها را گريان نمودى و آنان را از تقديس\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nو تسبيح خدا بازداشتى . آرام باش تا آنان مشغول تقديس و تسبيح باشند . زيرا خدا امر خود را اجرا خواهد كرد .\r\nفاطمهء اطهر به آن افرادى كه از شما براى زيارت امام حسين حاضر شده‌اند نظر رحمت مىكند و هر خيرى را از خدا براى آنان ميخواهد . مبادا شما از زيارت قبر حسين كناره‌گيرى كنيد . زيرا زيارت امام حسين بقدرى خير دارد كه قابل شماره نيستند .\r\n18 - نيز در كتاب : كامل الزياره از حريز روايت مىكند كه گفت : بصادق آل محمّد صلّى اللَّه عليه و آله و سلّم گفتم : فدايت شوم بقاء شما اهل بيت چقدر اندك و اجل‌هاى شما چقدر نزديك است . در صورتى كه اين مردم اين همه احتياج بشما دارند ؟\r\nامام صادق فرمود : هر يك از ما داراى يك صحيفه و برنامه است . در آن صحيفه مطالبى است مورد احتياج كه بايد در مدت عمر به آن‌ها عمل شود . هنگامى كه مندرجات آن صحيفه خاتمه يافتند او ميداند كه اجلش نزديك شده است . سپس پيغمبر اكرم صلّى اللَّه عليه و آله نزد او مىآيد و خبر مرگ وى را ميدهد و او را از آنچه كه نزد خدا دارد آگاه مىكند .\r\nوقتى امام حسين عليه السلام صحيفهء خود را قرائت كرد ديد آنچه كه خواهد آمد و آنچه كه باقى مانده است برايش شرح داده شده است . چون چيزهائى باقى مانده بود كه عملى نشده بودند لذا متوجه قتال گرديد . آن امورى كه باقى مانده بودند عبارت بودند از اينكه ملائكه از خدا خواستند تا امام حسين را يارى نمايند .\r\nخدا به آنان اجازه داد . وقتى ملائكه خويشتن را براى قتال آماده كردند امام حسين عليه السلام شهيد شده بود . هنگامى كه ملائكه براى نصرت آن حضرت نازل شدند مدت آن بزرگوار منقضى و او شهيد شده بود .\r\nملائكه گفتند : پروردگارا ! تو بما اجازه دادى فرود آئيم و حسين را يارى نمائيم . اكنون كه فرود آمده‌ايم تو امام حسين را قبض روح كرده‌اى ! ؟ خداى حكيم وحى كرد : شما نزد قبر مقدس حسين باشيد تا او را بنگريد كه خروج\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nكرده است . وقتى خروج نمود او را يارى نمائيد . شما براى حسين و براى اينكه يارى كردن از دست شما رفت گريه كنيد . زيرا شما براى نصرت و گريه از براى حسين اختصاص داريد . لذا ملائكه قربتا الى اللَّه و براى فوت شدن نصرت خود از حسين گريان شدند . موقعى كه امام حسين خروج كند آنان انصار آن حضرت خواهند بود .\r\n19 - نيز در كتاب سابق الذكر و كتاب : مناقب و كتاب : كافى از روايت - 19 - اين بخش تا آخر بخش رواياتى را در بارهء گريه و نصرت ملائكه براى امام حسين عليه السلام نقل ميكنند كه مضمون آنها را قبل از اين در همين بخش ترجمه كرديم .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nبخش چهل و دوم راجع به خواب ام سلمه و غيره و خبر دادن پيامبر خدا از شهادت امام حسين عليه السلام\r\n1 - در كتاب مجالس مفيد از صادق آل محمّد صلّى اللَّه عليه و آله و سلّم روايت مىكند كه فرمود :\r\nيك روز صبح ديدند ام سلمه گريه مىكند . به وى گفته شد : براى چه گريه ميكنى ؟\r\nگفت : امشب پسرم حسين كشته شده است . زيرا من پيغمبر خدا را از موقعى كه از دنيا رحلت كرده در خواب نديدم . ولى ديشب آن حضرت را در حالى خواب ديدم كه رنگ مباركش تغيير كرده بود . و محزون بود . گفتم : يا رسول اللَّه چرا محزونى ؟ فرمود : شب گذشته براى حسين و اصحابش قبر ميكنده‌ام .\r\n2 - در كتاب : امالى شيخ از ابن عباس روايت مىكند كه فرمود : در آن بينى كه من در منزلم خواب بودم ناگاه صداى گريه و فريادى از خانهء ام سلمه زوجهء پيامبر خدا صلّى اللَّه عليه و آله شنيدم : من خارج شدم و راهنماى من مرا بسوى منزل ام سلمه برد و مرد و زن اهل مدينه هم متوجه منزل وى شدند .\r\nوقتى من به‌ام سلمه رسيدم به وى گفتم : يا ام المؤمنين ! تو را چه شده كه فرياد ميزنى و استغاثه ميكنى ! ؟ او جواب مرا نگفت . بعدا متوجه زنان بنى هاشم شد و گفت : اى دختران عبد المطلب ! بيائيد مرا در گريه كردن يارى كنيد به خدا قسم آقاى شما و بزرگ جوانان اهل بهشت شهيد شده . به خدا قسم كه سبط و ريحانهء پيامبر خدا : حسين كشته شده است .\r\nمن گفتم : يا ام المؤمنين ! تو اين موضوع را از كجا دانستى ؟ گفت : من الساعه پيغمبر خدا را در حالى در خواب ديدم كه ژوليده مو و هولناك بود . به آن حضرت\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nگفتم : اين چه حالى است ؟ فرمود : امروز پسرم حسين و اهل بيتش شهيد شدند . من الساعه از دفن آنان فراغت يافتم .\r\nام سلمه ميگويد : من برخاستم و با حالتى مجنون‌وار داخل خانه شدم . و به آن تربتى نظر كردم كه جبرئيل از كربلاء آورده بود و گفته بود : هر وقت اين تربت به خون تبديل شد بدان كه پسرت كشته شده است آن تربت را پيامبر اسلام صلّى اللَّه عليه و آله به من داد و فرمود : اين تربت را در ميان شيشه بگذار و نزد خود نگاه‌دار . هنگامى كه به خون تازه تبديل شد حسين شهيد شده است . اكنون من آن شيشه را ديدم كه خون تازه از آن ميجوشد ! ام سلمه از آن خون برداشت و به صورت خود ماليد . آن روز روز ماتم و نوحه شد براى امام حسين . وقتى خبر آوردند كه حسين شهيد شده معلوم شد در همان روز بوده است . و . . .\r\nابن عباس ميگويد : من شب بعد پيغمبر خدا را در عالم خواب ديدم كه غبار آلود و ژوليده مو بود . وقتى از اين حالت جويا شدم فرمود : آيا نميدانى من اكنون از دفن حسين و يارانش فراغت يافتم . و . . .\r\n3 - 4 - در بعضى از كتب : مناقب و كتاب : طرايف ( رواياتى را نقل ميكنند كه قريب بروايات قبلى است ) .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nبخش چهل و سوم در بارهء نوحهء جنيان براى امام حسين عليه السلام\r\nمؤلف گويد : در بعضى از كتب معتبره يافتم كه هند دختر : جون گفت :\r\nپيغمبر خدا صلّى اللَّه عليه و آله و سلّم با اصحابش داخل خيمهء خاله‌ام معبد شد . جريان آن گوسفند را كه در خيمه وى بود مردم كاملا ميدانند . پيامبر اعظم اسلام با يارانش بخواب رفتند تا هوا خنك شد . زيرا روزى بود بسيار گرم .\r\nهنگامى كه پيغمبر اكرم از خواب برخاست آب طلب كرد و دستهاى مقدس خود را شستشو داد . بعدا آب در دهان خود ريخت و مضمضه نمود و آب مضمضهء خود را سه مرتبه نزد درخت خارى كه جنب خيمهء خالهء من بود پاشيد .\r\nسپس سه مرتبه استنشاق كرد ( يعنى آب در ميان بينى خود ريخت ) و صورت و ساق دستهاى مبارك خود را شست و سر و پاهاى خود را مسح نمود . بعدا فرمود : اين درخت خار اهميتى خواهد داشت ! اصحاب رسول خدا صلّى اللَّه عليه و آله نيز اين اعمال را انجام دادند . پيامبر خدا بعد از اين اعمال برخاست و دو ركعت نماز خواند . من و دختران قبيله از رفتار آن حضرت تعجب ميكرديم . زيرا قبل از آن بزرگوار كسى را نديده بوديم كه نماز بخواند .\r\nوقتى فرداى آن روز از خواب بيدار شديم ديديم آن درخت خار سر بر فلك كشيده و از بزرگترين و بهترين درختان شده است . خدا خارهايش را فرو ريخته است . عروق آن محكم و شاخه‌هايش فراوان و ساق و برگش سبز شده‌اند . سپس\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nميوه‌اى داد كه از بزرگترين قارچ‌ها بزرگتر و داراى رنگ زعفرانى و بوى عنبر و طعم شهد و شكر بود .\r\nبه خدا قسم هيچ گرسنه‌اى از آن ميوه‌ها نمىخورد مگر اينكه سير ميشد .\r\nهيچ تشنه‌اى از آنها نمىخورد مگر اينكه سيراب ميگرديد ، هيچ مريضى از آنها نمىخورد مگر اينكه شفا مىيافت . هيچ حاجتمند و مستمندى از آن‌ها نمىخورد مگر اينكه بىنياز ميگرديد .\r\nهيچ شتر و ناقه و گوسفندى از برگ آن درخت نمىخورد مگر اينكه چاق ميشد و شير آن جريان پيدا ميكرد . از آن روزى كه پيغمبر خدا صلّى اللَّه عليه و آله در خيمهء ما نازل شد اموال ما رو بفراوانى و بركت نهاد . نعمت ارزانى نصيب ما شد ، زمين گوسفندان ما را سير ميكرد . ما آن درخت را :\r\nدرخت مبارك ميناميديم . باديه‌نشينانى كه در اطراف ما بودند پى در پى مىآمدند و در زير سايهء آن درخت مىنشستند . از برگهاى آن در مسافرت براى زاد و توشهء خود مىبردند و در موقع گرسنگى و تشنگى از آنها استفاده مىكردند .\r\nآن درخت دائما همين طور بود . ولى يك روز صبح كه برخاستيم ديديم ميوه‌هاى آن درخت سقوط كرده‌اند و برگهايش زرد شده‌اند ، ما از اين منظره محزون شديم . چند صباحى بيش نگذشته بود كه خبر رحلت پيامبر اعظم اسلام آمد . وقتى بررسى شد ديديم رسول خدا در همان روز از دنيا رحلت كرده بود .\r\nآن درخت پس از اين جريان ميوه ميداد . ولى ميوه‌اش از لحاظ بزرگى و طعم و بو به خوبى ميوه‌هاى قبلى آن نبود . آن درخت مدت 8 سال در همين حال بود .\r\nيك روز صبح برخاستيم و ديديم آن درخت از اول تا آخر خار آورده است و آن تر و تازگى چوبهايش از دست رفته و كليهء ميوه‌هايش سقوط كرده‌اند .\r\nچندان طولى نكشيد كه شهادت حضرت امير واقع شد و آن درخت از ميوه دادن\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nچه كم و چه زياد خوددارى كرد و ميوه نداد . بعدا ما و اشخاصى كه در اطراف ما بودند همچنان از برگ‌هاى آن درخت ميگرفتيم و مريض‌هاى خود را بوسيلهء آنها مداوا ميكرديم و بواسطهء آن امراض خود را معالجه مينموديم .\r\nآن درخت يك مدت طولانى در همين حال بود . سپس يك روز برخاستيم و ديديم كه خون تازه از ساق آن درخت جارى شده ! برگهايش پژمرده و خون از آنها ميچكد . ما گفتيم : نيز حادثهء بزرگى رخ داده است . آن شب را با حال خوف و غم و اندوه صبح كرديم و در انتظار پيش آمدى بزرگ بوديم . وقتى تاريكى شب جهان را فرا گرفت صداى گريه و وا ويلا و اضطراب و غوغاى عجيبى از زير آن درخت شنيديم نيز صداى گريه‌اى شنيديم كه ميگفت :\r\n أيا ابن النبى و ايا ابن الوصى * و يا من بقية ساداتنا الاكرمينا \r\nيعنى اى پسر پيغمبر ! اى پسر وصى پيامبر ! اى بازماندهء سادات بزرگوار .\r\nسپس ناله و صداهائى شنيديم ولى بيشتر سخنانى را كه ميگفتند نمىفهميديم . پس از اين جريان بود كه خبر قتل امام حسين بما رسيد و آن درخت خشك و بوسيلهء باد و بارانها شكسته و اثر آن بطور كلى محو شد ! ! عبد اللَّه بن محمّد انصارى ميگويد : من دعبل بن على خزائى را در مدينهء پيامبر خدا ملاقات كردم و اين حديث را براى وى نقل نمودم . او اين حديث را انكار نكرد و گفت : پدرم از جدم از مادرش : سعيده دختر مالك خزاعى نقل كرد كه گفت : سعيده آن درخت را درك نمود و در زمان حضرت على بن ابى طالب از ميوهء آن خورده است و در آن شب نوحهء جنيان را ( نظير آن شعرى كه ترجمه شد ) شنيده است .\r\nدعبل ميگويد : من در قصيدهء خود سروده‌ام :\r\n 1 - زر خير قبر بالعراق يزار * و اعص الحمار و من نهاك حمار\r\n2 - لم لا ازورك يا حسين لك الفدا * قومى و من عطفت عليه نزار\r\n3 - و لك المودة في قلوب ذوى النهى * و على عدوك مقتة و دمار\r\n4 - يا ابن الشهيد و يا شهيدا عمه * خير العمومة جعفر الطيار \r\n\r\n","description":"","footnote":"","page_name":" 264 ","page_number":264},
  {"content":"\r\n\r\n1 - يعنى بهترين قبرها را كه در عراق زيارت مىشود زيارت كن . حمار خود را به تعجيل بران و كسى كه تو را جلوگيرى نمايد حمار است 2 - چرا تو را زيارت نكنم ، اى حسين قوم و خويش من فداى تو باد . ما كسى را زيارت ميكنيم كه او را دوست داريم . 3 - اى حسين تو يك دوستى مخصوصى در دل‌هاى افراد عاقل دارى . دشمنى و نابودى دچار دشمنان تو خواهد شد . 4 - اى پسر شهيد و اى شهيدى كه عموى او يعنى جعفر طيار بهترين عموها بود .\r\n2 - ابن نما در كتاب : مثير الاحزان مينويسد : در آن هنگامى كه جن براى امام حسين عليه السلام نوحه و ضجه ميكردند گروهى از اصحاب پيامبر معظم اسلام صلّى اللَّه عليه و آله و سلّم كه يكى از آنان : ميسور بن مخرمهء بود نوحهء ايشان را ميشنيدند و گريه ميكردند .\r\nصاحب كتاب ذخيره از عكرمه روايت مىكند كه گفت : در شب قتل امام حسين در مدينهء طيبه منادى كه صداى او را ميشنيدند ولى خود او را نمىديدند .\r\nاشعارى را كه ميخواند كه اول آنها اين است : ايها القاتلون جهلا حسينا . و اين اشعار در اوائل بخش - 39 - و روايت - 39 - همان بخش ترجمه شدند . روايت شده :\r\nشب در بصره هاتفى اشعارى را خواند كه مطلع آنها اين است :\r\n 1 - ان الرماح الواردات صدورها * نحو الحسين تقاتل التنزيلا \r\n1 - يعنى سينهء آن نيزه‌هائى كه بر بدن امام حسين وارد ميشدند با قرآن قتال ميكردند 2 - آن گروه براى اينكه تو شهيد شدى لا إله الا اللَّه ميگفتند .\r\nدر صورتى كه معنى كشتن تو يعنى تعطيل كردن : اللَّه اكبر و لا إله الا اللَّه است .\r\n3 - پس گويا : پدرت حضرت محمّد صلّى اللَّه عليه و آله را يا جبرئيل را كشته باشند . و . . .\r\n3 - در كتاب : مناقب از دعبل خزاعى قسمتى از آن اشعارى را نقل مىكند كه در ذيل روايت دوم ترجمه شدند . در كتاب : ابانهء ابن بطه مينويسد : از جمله نوحه‌اى كه از جنيان براى امام حسين شنيده اين است :\r\n 1 - ايا عين جودى و لا تجمدى * وجودى على الهالك السيد \r\n\r\n","description":"","footnote":"","page_name":" 265 ","page_number":265},
  {"content":"\r\n\r\n 2 - فبالطف امسى صريعا فقد * رزئنا الغداة بامر بدى \r\n1 - يعنى اى چشم من اشك بريز و خشك مباش ، اشك بريز براى آن سيدى كه شهيد شد 2 - بدن او در كربلا افتاد . صبح آن روز ما دچار مصيبت عجيب و غريبى شديم .\r\nاز جمله نوحهء جنيان اين است :\r\n1 - زنان جنيان در حالى كه محزون و اندوهناك هستند گريه ميكنند و بوسيلهء نوحه‌گرى زنان هاشمى را يارى مينمايند 2 - ايشان براى امام حسين ناله و ندبه ميكنند و اين مصيبت بسيار بزرگ است . لطمه بصورتهائى ميزنند كه نظير طلا پاك و پاكيزه‌اند . بعد از آن لباسهاى زيبا لباسهاى سياه مىپوشند .\r\nاز جمله نوحهء جنيان اين است :\r\n1 - زمين از قتل امام حسين آنچنان قرمز شد كه خون بسته شده در موقع غروب آفتاب سبز مىشود 2 - واى بر قاتل او ! واى بر قاتل او ! زيرا كه در آتش جهنم خواهد سوخت . و . . .\r\n4 - در كتاب : كامل الزياره از عبد اللَّه بن حسان نقل مىكند كه گفت : جنيان براى امام حسين گريه كردند و اشعارى خواندند كه اول آنها اين است : ما ذا تقولون اذ قال النبى لكم الى آخره كه قبل از اين ترجمه شدند .\r\n5 - نيز در همان كتاب از حضرت رضا عليه السلام روايت مىكند كه فرمود : در آن موقعى كه امام حسين شبانه بسوى عراق ميرفت شنيد مردى اشعارى را ميخواند كه مطلع آنها اين است : يا ناقتى لا تذعرى . ( الى آخره كه در بخش توجه امام حسين بسوى كربلا ترجمه شدند ) .\r\nسپس امام حسين اين اشعار را در جواب او خواند :\r\nسأمضي و ما الموت عار على الفتى\r\n( كه نيز ترجمه شدند ) .\r\n6 - نيز در كتاب : كامل الزياره از عمرو بن عكرمه نقل مىكند : آن شبى كه امام حسين شهيد شد منادى در مدينه اين اشعار را خواند : ايها القاتلون جهلا حسينا\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n( الى آخره كه قبلا ترجمه شدند ) .\r\n7 - 8 - نيز در همان كتاب نوحه‌هائى را از جنيان براى امام حسين نقل مىكند كه مشابه گذشته‌ها است .\r\n9 - در كتاب : مجالس مفيد از شيخى از بنى تميم از پدرش نقل مىكند كه گفت :\r\nما خبر از شهادت امام حسين نداشتيم . تا اينكه من با يكى از مردان قبيلهء خود بالاى تپه نشسته بوديم . ناگاه شنيديم هاتفى اشعارى ميگفت كه مطلع آنها اين است :\r\n 1 - و اللَّه ما جئتكم حتى بصرت به * بالطف منعفر الخدين منحورا \r\n1 - يعنى به خدا قسم من نزد شما نيامدم تا اينكه حسين را در كربلا در حالى ديدم كه گونه‌هاى صورتش روى خاك و سر از بدنش جدا شده بود .\r\n2 - در اطراف حسين جوانانى بودند كه خون از گلوى آنان جارى بود . آن جوانان نظير چراغهائى بودند كه نور آنها تاريكى را بر طرف نمايد .\r\n3 - من شتر خود را راندم تا با امام حسين مصادف شوم . قبل از اينكه در وسط بهشت با حوريان ملاقات نمايد .\r\n4 - ولى قضا و قدر پروردگار كه خدا آن را عملى مىكند مرا رد كرد و امرى كه خدا در باره‌اش قضاوت كند انجام خواهد گرفت .\r\n5 - امام حسين چراغى بود كه از نور او استفاده ميشد . خدا ميداند كه من سخن باطل نميگويم . 6 - صلوات خدا بر آن جسمى باد كه قبر حسين كه خير محض است آن را در بر گرفته است . 7 - با رسول خدا و وصى او و جعفر طيار در حالى كه مسرورند در غرفه‌هائى مجاور هستند .\r\nما به آن هاتف گفتيم : كيستى خدا تو را رحمت كند ؟ گفت : من با آل خود از قبيلهء جن نصيبين ميباشيم . ما تصميم داشتيم با جان خود امام حسين را يارى كنيم .\r\nاما وقتى از حج مراجعت نموديم آن بزرگوار شهيد شده است ! 10 - نيز در همان كتاب ( روايتى را نقل مىكند كه نظير روايت - 9 - همين بخش است ) 11 - 12 - 13 - ( اين سه روايت نيز مشابه رواياتى است كه در بخش‌ها گذشته ترجمه شدند )\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nبخش چهل و چهارم راجع به مرثيه و اشعارى كه براى امام حسين عليه السلام سروده‌اند\r\nمترجم گويد : چون اشعار اين بخش بقدرى مفصل است كه اولا خواننده را خسته مىكند و ثانيا نظم و شعر عربى آن لطافت ادبيت خود را از دست ميدهد و نظير ترجمهء نثر عربى خواهد بود لذا ما از ترجمهء اشعار اين بخش خوددارى نموديم . افرادى كه ذوق شعر عربى و لطائف و ادبيات آن را دارند مىتوانند به متن عربى اين بخش مراجعه نمايند .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nبخش چهل و پنجم در بارهء اينكه چرا خدا عذاب قاتلين امام حسين عليه السلام را بتأخير انداخت\r\n1 - صدوق در كتاب : علل الشرائع از هروى روايت مىكند كه گفت :\r\nبه حضرت على بن موسى الرضا عليه السلام گفتم : يا ابن رسول اللَّه : چه ميفرمائيد در بارهء حديثى كه امام جعفر صادق عليه السلام فرموده است : هنگامى كه حضرت قائم عليه السلام خروج كند فرزندان قاتلين امام حسين را به علت جنايتى كه آباء و اجداد آنان انجام دادند بقتل مىرساند ؟\r\nحضرت رضا فرمود : همين طور است كه امام صادق فرموده است گفتم : پس قول خداى سبحان كه ميفرمايد :\r\n وَ لا تَزِرُ وازِرَةٌ وِزْرَ أُخْرى *  « 1 »  چيست ؟ فرمود : خدا در جميع سخنان خود راست ميگويد . ولى فرزندان قاتلين امام حسين به آن عملى كه پدران و اجدادشان انجام دادند راضى هستند و به آن اعمال فخريه ميكنند . و كسى كه به عملى راضى باشد نظير اين است كه آن را انجام داده باشد .\r\nاگر مردى در مشرق كشته شود و مردى در مغرب به اين عمل راضى باشد\r\n\r\n","description":"","footnote":" ( 1 ) سورهء انعام ، آيهء - 164 - يعنى هيچ كسى مسئوليت ديگرى را نخواهد داشت - مترجم ","page_name":" 269 ","page_number":269},
  {"content":"\r\n\r\nاو نيز نزد خدا با قاتل شريك خواهد بود . حضرت قائم عليه السلام موقعى كه خروج كند ايشان را براى رضايتى كه به عمل پدرانشان دارند خواهد كشت .\r\nگفتم : هنگامى كه قائم شما خروج كند در ابتدا از چه گروهى انتقام خواهد كشيد ؟ فرمود : از قبيلهء بنى شيبه . زيرا آنان سارقين خانهء خدايند .\r\n2 - در تفسير امام حسن عسكرى عليه السلام روايت مىكند كه يكوقت حضرت على بن الحسين عليه السلام حال آن گروهى را از بنى اسرائيل كه مسخ يعنى از شكل انسان خارج شدند شرح ميداد . وقتى به آخر داستان آنان رسيد فرمود : خدا آن گروه را به علت اينكه در روز شنبه ماهى صيد كردند مسخ كرد ( يعنى به صورت حيوان درآورد ) پس جنايت و حال آن افرادى كه فرزندان پيامبر خدا صلّى اللَّه عليه و آله را كشتند و نسبت به آن حضرت هتك حرمت نمودند چگونه خواهد بود ! ؟ گر چه خدا ايشان را در دنيا مسخ نكرد ، ولى آن عذابى كه خدا در عالم آخرت براى آنان آماده كرده است ده‌ها برابر از مسخ شدن سخت‌تر خواهد بود .\r\nبه حضرت سجاد گفته شد : يا ابن رسول اللَّه ! ما اين حديث را از شما شنيديم ولى بعضى از ناصبيها بما ميگويند : ( گروهى هستند كه به امامان شيعه و خود ايشان ناسزا ميگويند ) اگر قتل حسين خطا و باطل باشد پس بزرگتر است از صيد ماهى در روز شنبه . پس چرا خدا آن طور كه بر صياد ماهيان غضب كرد بر قاتلين امام حسين غضب ننمود ؟\r\nحضرت سجاد فرمود : در جواب آنان بگو : اگر نافرمانى شيطان از آن اشخاصى كه بوسيلهء اغواى شيطان كافر شدند بزرگتر باشد پس چرا خدا گروهى از آنان را از قبيل : قوم نوح و فرعون هلاك نمود ، ولى شيطان را هلاك نكرده ، در صورتى كه شيطان براى هلاكت سزاوارتر بود ، پس چرا خدا آن گروه را با اينكه كفر و نافرمانى ايشان به قدر شيطان نبود نابود كرد و ابليس را با اينكه براى كشف اعمال زشت فعاليت مىكند باقى نهاد . آيا خدا در تدبير و حكم خود كه بعضى را هلاك مينمايد و بعضى را زنده ميگذارد حكيم نيست ؟ پس آن صيادهاى ماهيان و كشندگان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nامام حسين نيز همين حال را خواهند داشت . خداى عليم در بارهء اين دو دسته مردم عملى انجام ميدهد كه عين صواب و حكمت است . خدا راجع بعملى كه انجام ميدهد مسئول نيست ولى بندگانش مسئوليت خواهند داشت .\r\nحضرت امام محمّد باقر عليه السلام ميفرمايد : هنگامى كه امام سجاد اين حديث را فرمود بعضى از آن افرادى كه در مجلس آن بزرگوار بودند گفتند : يا ابن رسول - اللَّه ! چگونه مىشود : خدا نسل آيندهء آن اشخاصى را كه اين اعمال شنيع را انجام داده‌اند مورد عتاب و توبيخ قرار دهد . در صورتى كه در قرآن ميفرمايد :\r\nهيچ كسى بار گناه ديگرى را بدوش نخواهد كشيد ؟\r\nامام سجاد در جوابش فرمود : چون قرآن به لغت عرب نازل شده لذا طبق زبان و اصطلاح خودشان با آنان سخن ميگويد . مثلا به زبان قبيلهء : تميم در موقع نكوهش به مردى كه قبيلهء او شهر را غارت و مردم آن را كشته باشند ميگويند :\r\nشما فلان شهر را بتاراج برديد . نيز عرب ميگويد : ما با قبيلهء فلان چنين كرديم و فلان شهر را خراب نموديم . منظور آنان از اين سخنان اين نيست كه خودشان شخصا اين اعمال را انجام داده باشند . بلكه منظورشان نكوهش ديگران است .\r\nو دسته ديگر منظورشان اين است كه به قبيلهء خود افتخار نمايند .\r\nمنظور خدا در اين آيه اين است كه گذشتگان آنان را مورد توبيخ و خودشان را در معرض نكوهش قرار داده باشد زيرا اين همان لغت و اصطلاحى است كه قرآن طبق آن نازل شده . از طرفى هم نسل آنان به رفتار آباء و اجداد خود راضى ميباشند و اعمال ايشان را تصويب مينمايند . پس جايز است كه به ايشان گفته شود : شما اين اعمال را انجام داده‌ايد زيرا شما برفتار زشت آنان راضى هستيد .\r\n3 - 4 - مترجم گويد : مضمون روايت - 3 - 4 - نظير روايت قبلى و روايات آينده است .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n5 - در كتاب : كامل الزياره از امام جعفر صادق عليه السلام روايت مىكند كه در بارهء تفسير آيهء : ( 1 - 3 سورهء اسراء كه ميفرمايد :  وَ قَضَيْنا إِلى بَنِي إِسْرائِيل  الى آخره ) فرمود : منظور قتل حضرت امير و نيزه خوردن امام حسن است . و منظور از :  وَ لَتَعْلُن عُلُوًّا كَبِيراً  قتل امام حسين مىباشد . منظور از :  فَإِذا جاءَ وَعْدُ  اوليهما نصرت يافتن امام حسين است .\r\nمقصود از :  بَعَثْنا عَلَيْكُم عِباداً  الى آخره گروهى هستند كه خدا آنان را قبل از قيام حضرت قائم عليه السلام ميفرستد تا تقاص خون آل محمّد صلّى اللَّه عليه و آله را بكنند و قائلين ايشان را بسوزانند . امر خدا حتما عملى و اجرا خواهد شد .\r\n6 - در همان كتاب شبيه بروايت قبلى را نقل مىكند .\r\n7 - نيز در كتاب سابق الذكر از امام جعفر صادق عليه السلام روايت مىكند كه در بارهء تفسير آيهء - 33 - سورهء اسرا كه ميفرمايد :  وَ مَن قُتِل مَظْلُوماً  الى آخره فرمود : منظور : قائم آل محمّد است كه خروج مىكند و گروهى را بجرم خون امام حسين ميكشد . اگر آن بزرگوار كليهء اهل زمين را بقتل برساند اسراف نيست و معناى قول خداى سبحان كه ميفرمايد :  فَلا يُسْرِف فِي الْقَتْل  اين است كه آن حضرت عملى انجام مىدهد كه اسراف نباشد .\r\nسپس امام جعفر صادق عليه السلام فرمود : به خدا قسم حضرت قائم ذريه‌هاى قاتلين امام حسين را به علت جنايت پدرانشان خواهد كشت .\r\n8 - 9 - نيز شبيه بروايات قبل و بعد را نقل مىنمايند .\r\n10 - در كتاب : مناقب از ابن عباس روايت مىكند كه گفت : خدا به حضرت محمّد صلّى اللَّه عليه و آله وحى كرد : من براى خون حضرت يحيى تعداد هفتاد هزار نفر از بنى اسرائيل را كشتم . ولى براى تقاص خون پسر دختر تو دو برابر آن تعداد را خواهم كشت و . . .\r\nحضرت على بن الحسين عليه السلام ميفرمايد : ما با امام حسين خارج شديم و آن حضرت وارد هيچ منزلى نميشد و از هيچ منزلى حركت نمىكرد مگر اينكه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nحضرت يحيى بن زكريا را ياد ميكرد . تا اينكه يك روز فرمود : يكى از بىارزشىهاى دنيا نزد خدا اين است كه سر مبارك حضرت يحيى بن زكريا براى يكى از زنان زناكار بنى اسرائيل بعنوان هديه برده شد .\r\nنيز حضرت سجاد از پدر بزرگوارش روايت مىكند كه فرمود : چون زن پادشاه بنى اسرائيل پير شده بود لذا در نظر گرفت دختر خود را ( كه از شوهر قبلى خود داشت ) براى پادشاه تزويج نمايد . پادشاه راجع به اين موضوع با حضرت يحيى بن زكريا مشورت كرد . حضرت يحيى فرمود : اين ازدواج مشروع نيست هنگامى كه زن پادشان اين موضوع را شنيد دختر خود را آرايش كرد و نزد پادشاه فرستاد آن دختر در مقابل پادشاه شروع ببازى نمود . پادشاه به او گفت : چه حاجتى دارى ؟ گفت : سر بريدهء حضرت يحيى بن زكريا را ميخواهم پادشاه گفت : اى دخترك من ! حاجت ديگرى را انتخاب كن . وى گفت : غير از اين حاجت حاجتى ندارم .\r\nدر آن زمان رسم اين بود كه اگر خليفه دروغ بگويد او را از سلطنت معزول ميكردند . پادشاه در بارهء از دست دادن مقام سلطنت و كشتن حضرت يحيى بر سر دو راهى ماند . آخر الامر كشتن حضرت يحيى را مقدم داشت و آن پيغمبر بىگناه را كشت . سپس سر مبارك او را در ميان طشت طلا نهاد و براى آن زن فرستاد . بعدا زمين از طرف خدا مأموريت پيدا كرد و آن زن نابكار را بلعيد .\r\nپس از اين جنايت بود كه خدا بخت النصر را بر بنى اسرائيل مسلط كرد .\r\nبخت النصر آن ملت را بوسيلهء منجنيق سنگباران مينمود ، ولى كارگر نميشد . تا اينكه پيرزنى از آن شهر خارج شد و به بخت النصر گفت : اين شهر پيامبران است .\r\nاين شهر فتح نميشود مگر بوسيلهء اين راهنمائى كه من ميكنم . بخت النصر گفت :\r\nاگر مرا راهنمائى كنى هر حاجتى كه داشته باشى روا ميكنم . آن عجوز گفت :\r\nاشياء خبيث و عذره را در اين شهر بريز تا فتح شود .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nوقتى بخت النصر طبق گفتهء آن عجوز عمل كرد ديوارهاى آن شهر خراب شد و بخت النصر بر آن دست يافت و پس از ورود گفت : چه حاجتى دارى ؟ گفت :\r\nدر اين شهر يك خونى است كه دائما ميجوشد . حاجت من اين است كه آنقدر از مردم اين شهر بكشى كه آن خون از جوشيدن بيفتد . بخت النصر تعداد هفتاد هزار نفر از بنى اسرائيل را كشت تا آن خون از جوشيدن افتاد .\r\nاى پسر عزيزم على ! به خدا قسم خون من از جوشيدن نخواهد افتاد تا خداى توانا حضرت مهدى را بفرستد و او تعداد هفتاد هزار نفر از منافقين و كافرين و فاسقين را بجرم خون من بقتل برساند .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nبخش چهل و ششم راجع به عذاب دنيوى قاتلين امام حسين عليه السلام\r\n1 - در كتاب : مناقب مينويسد : روايت شده كه امام حسين عليه السلام بعمر بن سعد فرمود : از جمله موضوعاتى كه چشم من به آن روشن مىشود اين است كه تو بعد از من جز اندكى از گندم عراق نخواهى خورد . عمر از باب تمسخر گفت : يا ابا - عبد اللَّه اگر گندم نباشد جو خواهد بود . ولى قضيه از همان قرار شد كه امام حسين فرموده بود : زيرا عمر بن سعد به شهر رى نرسيد و مختار او را كشت .\r\nسفيان بن عيينه از جدهء خود نقل مىكند كه گفت : مردى كه در موقع قتل امام حسين حاضر بود مقدارى : ورس ( گياهى است شبيه بزعفران كه در كشور يمن ميرويد ) همراه خود داشت . ورسى كه همراه داشت به خون تبديل شد . من آن گياه را در روز قتل امام حسين ديدم كه گويا : آتش در ميان آن بود .\r\nمحمّد بن حكم از مادر خود نقل مىكند كه گفت : مردم در روز عاشورا مقدارى ورس از لشكرگاه امام حسين بتاراج بردند . هيچ زنى آن ورس را استعمال نمىكرد مگر اينكه دچار برص يعنى لك و پيسى بدن ميشد .\r\nابن عيينه ميگويد : من دو نفر مرد از قاتلين امام حسين را درك نمودم اما يكى از آنان : فإنه طال ذكره حتى كان يلفه . و في رواية كان يحمله على عاتقه .\r\nاما نفر دومى : نزديك مشك آب مىآمد و كليهء آب آن را مىآشاميد . ولى سيراب نمىشد . علت سيراب نشدن وى اين بود : در آن حينى كه امام حسين عليه السلام آب را مقابل دهان مبارك خود برده بود و مىآشاميد آن شخص تيرى بسوى آن حضرت انداخت . امام حسين او را نفرين كرد و فرمود : خدا تو را در دنيا و آخرت سيراب نكند .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدر روايت ديگرى ميگويد : مردى از قبيلهء كلب تيرى به طرف امام حسين انداخت كه بگوشهء دهان مقدسش فرو رفت امام عليه السلام در حق او نفرين كرد و فرمود :\r\nخدا تو را در دنيا و آخرت سيراب منمايد ! ! آن مرد خبيث دچار تشنگى شد و خويشتن را در فرات انداخت . وى بقدرى آب آشاميد كه بدوزخ نازل شد ! 2 - نيز در همان كتاب مينگارد : مردى به امام حسين گفت : تو از آب فرات نخواهى آشاميد تا اينكه از تشنگى بميرى يا به حكم امير تسليم شوى ، امام عليه السلام در حق وى نفرين كرد و فرمود :\r\nاللهم اقتله عطشا و لا تغفر له ابدا\r\nيعنى پروردگارا ! او را بوسيلهء عطش بميران و هرگز او را نيامرز ، آن مرد بدبخت دچار عطش شد ! آب مىآشاميد و فرياد ميزد : وا عطشاه ! تا اينكه به جهنم نازل شد ! در تاريخ طبرى مينگارد : آن شخصى كه اين سخن را به امام حسين گفت عبد اللَّه بن حصين ( بضم حاء و فتح صاد ) ازدى ( بفتح همزه و سكون زاء ) بود .\r\nدر كتاب : فضائل العشره مينويسد : موقعى كه دارمى ( نام شخصى بوده است ) تيرى بجانب امام حسين انداخت و آن تير به زير گلوى آن مظلوم فرو رفت امام عليه السلام آن خون‌ها را ميگرفت و به طرف آسمان مىپاشيد .\r\nدارمى پس از اين ظلمى كه كرد دچار اين مرض شد : شكمش دائما ميسوخت و پشتش دائما يخ ميكرد . هميشه ميبايستى در جلو او بادبزن و يخ در پشت وى حرارت و آتش باشد . دائما فرياد ميزد : آبم بدهيد . يك مشت آب را مىآشاميد و باز هم ميگفت : آب به من برسانيد ! عطش مرا هلاك كرد ! بقدرى آب آشاميد كه شكمش تركيد و بجهنم نازل شد ! ابن بطه در كتاب : ابانه و ابن جرير در تاريخ خود مينگارند : ابن جوزه ( در آن وقتى كه امام حسين و يارانش در اطراف خيمه آتش افروخته بودند ) فرياد زد و گفت : يا حسين ! مژده باد تو را كه قبل از آخرت دچار آتش گرديدى ! امام حسين\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبه او فرمود : واى بر تو ! به من اين سخن را ميگوئى ! گفت : آرى . امام فرمود : من داراى پروردگارى مهربان و شفاعت پيامبرى كه امرش اطاعت مىشود ميباشم .\r\nسپس امام حسين در حق او نفرين كرد و فرمود :\r\nاللهم ان كان عندك كاذبا فجره الى النار\r\nيعنى پروردگارا ! اگر اين مرد نزد تو دروغگو است او را دچار آتش بفرما ! چندان طولى نكشيد كه وى عنان اسب خود را برگردانيد . اسب او رميد و وى را در حالى پرتاب كرد كه يك پاى او در حلقهء ركاب ماند . اسب وى رو بفرار نهاد و سر او را به هر سنگ و درختى ميزد تا اينكه بدوزخ نازل شد . بنا بروايت ديگرى در همان خندقى سقوط كرد كه آتش در آن افروخته بودند و امام حسين عليه السلام براى اين موضوع سجدهء شكر بجاى آورد .\r\nدر تاريخ طبرى مينگارد : در فصل زمستان از دستهاى ابجر بن كعب آب ترشح ميكرد و در فصل تابستان نظير دو چوب خشك ميشدند . بنا بروايتى در فصل زمستان خون از دستهايش ميچكيد . اين مرد خبيث لباسهاى امام حسين را بتاراج برده بود .\r\nروايت شده : عمامهء مبارك امام حسين را جابر بن زيد ازدى ( بفتح همزه و سكون زاء ) بغارت برد . وقتى آن را بسر خويشتن بست فورا ديوانه شد ! لباس امام حسين را جعوبة بن حويهء حضرمى ربود . هنگامى كه آن را پوشيد فورا رنگ صورتش ديگرگون شد و موى سرش ريخت و بدنش لك و پيس گرديد .\r\nشلوار فوقانى آن حضرت را بحير بن عمرو جرمى غارت كرد . هنگامى كه آن را پوشيد فورا زمين گير شد ! 3 - نيز در كتاب سابق الذكر مينويسد : مردى از قبيلهء كنده كه او را مالك بن يسر ميگفتند در آن موقعى كه امام حسين از كثرت زخم و جراحات ضعيف شده بود نزد آن بزرگوار آمد و با شمشير ضربتى بسر مقدس آن حضرت زد . آن موقع امام حسين يك كلاه خز بسر مبارك خود نهاده بود .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nامام عليه السلام وى را نفرين كرد و فرمود : اميدوارم با داشتن اين كلاه غذائى نخورى و آبى نياشامى . خدا تو را با ظالمين محشور فرمايد : وقتى آن كلاه از سر مبارك امام عليه السلام افتاد مالك بن يسر آن را برگرفت و نزد زوجهء خود آورد .\r\nزوجه‌اش به وى گفت : كلاه امام حسين را داخل خانهء من ميكنى ! ؟ هرگز سر من و تو در يك متكا نهاده نخواهد شد . وى همچنين فقير و بىنوا بود تا هلاك شد .\r\nدر احاديث ابن حاشر مينگارد : مردى نزد ما بود كه به امام حسين خروج كرده بود . او يك شتر و مقدارى زعفران از اموال امام حسين بغارت آورد .\r\nهر وقت آن زعفران را ميسائيدند به آتش مبدل ميشد . زن او از آن زعفران بدست خود ماليد و فورا لك و پيس شد ! وقتى آن شتر را نحر كردند و از گوشت آن با چاقو مىبريدند مبدل به آتش ميگرديد . هنگامى كه گوشت آن شتر را قطعه قطعه نمودند آتش از آن خارج ميشد . موقعى كه گوشت آن را طبخ نمودند از وسط ديگ آتش فوران ميكرد و ميجوشيد و . . .\r\nروايت شده كه امام حسين دعا كرد و فرمود : پروردگارا ! ما اهل بيت پيغمبر تو و ذريه و خويشاوندان آن بزرگوار ميباشيم ، نابود كن آن كسى را كه در حق ما ظلم مىكند و حق ما را غصب مينمايد ، زيرا تو شنونده و نزديك هستى .\r\nمحمّد بن اشعث به آن حضرت گفت : چه قرابتى بين تو و حضرت محمّد است ؟ امام حسين اين آيه را خواند كه ميفرمايد :  إِن اللَّه اصْطَفى آدَم وَ نُوحاً  الى آخره . سپس امام عليه السلام در حق او نفرين كرد و فرمود : بار خدايا ! در اين روز يك ذلت و خوارى فورى دچار اين مرد بكن كه من مشاهده نمايم . ابن اشعث براى قضاى حاجت رفت و عقرب ذكر او را به نحوى زد كه سقوط كرد و همچنان استغاثه مينمود و در ميان غائط خود مىغلطيد ! دائى قرة بن اعين ميگويد : من نزد ابو رجاء عطاردى بودم كه ميگفت : نام اهل بيت پيامبر خدا را جز به خير نبريد . در آن اثناء مردى از آن افرادى كه در كربلا حضور داشت وارد شد و به امام حسين دشنام و ناسزا گفت . ناگاه خداى توانا دو\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nتير شهاب فرستاد و چشمان وى كور گرديدند .\r\nوقتى از علت كور شدن عبد اللَّه بن رباح قاضى جويا شدند گفت : من از آن افرادى بودم كه در كربلا حاضر ( و جزء لشكر ابن سعد ) بودم ! ولى با امام حسين قتال ننمودم . يكوقت خواب بودم شخص هولناكى را ديدم كه به من گفت : پيغمبر خدا را اجابت كن ! گفتم : من اين طاقت را ندارم . او مرا كشانيد و نزد پيامبر خدا برد .\r\nمن پيغمبر خدا را ديدم كه محزون و به دستش حربه‌اى بود . يك سفرهء چرمى جلو آن بزرگوار گسترده بود . ملكى در جلو آن بزرگوار ايستاده بود كه شمشيرى از آتش در دست داشت ، آن ملك گردن قاتلين امام حسين را ميزد و اجسادشان را ميسوزانيد . دوباره آنان زنده ميشدند و آن ملك نيز ايشان را ميسوزانيد . اين عمل همچنان ادامه داشت .\r\nمن گفتم : السلام عليك يا رسول اللَّه ! به خدا قسم من ( در روز عاشورا ) شمشيرى ( بحسين و يارانش ) نزده‌ام و نيزه‌اى به كار نبرده‌ام و تيرى نينداخته‌ام . پيامبر اسلام صلّى اللَّه عليه و آله فرمود : آيا نه چنين است كه تو بسياهى لشكر ابن زياد افزوده‌اى ؟ سپس آن بزرگوار از خون آن طشتى كه در حضورش بود گرفت و بجاى سرمه به چشم من كشيد و چشمانم فورا سوختند . هنگامى كه بيدار شدم يافتم كه كور شده‌ام .\r\nدر كتاب : كنز المذكرين از شعبى نقل مىكند كه گفت : من مردى را ديدم كه پرده‌هاى كعبه را گرفته بود و ميگفت :\r\nاللهم اغفر لى ، و لا اراك تغفر لي .\r\nيعنى بار خدايا مرا بيامرز ، گرچه مرا نخواهى آمرزيد . وقتى من از گناه وى جويا شدم گفت : من از آن افرادى بودم كه بر سر حسين موكل بوديم و تعداد پنجاه مرد با من بودند . من ابر سفيدى از نور ديدم كه از آسمان نزد خيمهء ما نازل شد و گروه كثيرى در اطراف آن اجتماع كرده بودند . حضرت : آدم ، نوح ، ابراهيم ، موسى و عيسى عليهم السلام هم در ميان آن جمعيت بودند .\r\nسپس ابر سفيد ديگرى نازل شد كه پيامبر اسلام صلّى اللَّه عليه و آله و جبرئيل و ميكائيل\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nو ملك الموت در ميان آن بودند . پيغمبر اسلام صلّى اللَّه عليه و آله گريه كرد و آن افراد نيز گريان شدند . ملك الموت آمد و چهل و نه نفر از ما را قبض روح نمود . وقتى ملك الموت متوجه من شد من بر سر پاى خود برخاستم و گفتم : يا رسول اللَّه الامان ! الامان ! به خدا قسم من در قتل حسين مداخله نكردم و راضى هم نبودم . آن بزرگوار فرمود :\r\nواى بر تو ! آيا نه چنين است كه تو ناظر آن جنايات بودى ؟ گفتم : چرا . رسول خدا به ملك الموت فرمود : وى را قبض روح مكن . زيرا يك روزى خواهد مرد . وقتى ملك - الموت مرا رها كرد متوجه كعبه شدم و از گناهان خود توبه ميكنم .\r\nنطنزى در كتاب : خصائص مينويسد : هنگامى كه سر امام حسين عليه السلام را وارد قنسرين كردند و راهبى از صومعهء خود متوجه سر مقدس آن حضرت شد ديد نورى از دهان مبارك امام حسين خارج ميشد و به طرف آسمان صعود ميكرد .\r\nآن راهب مبلغ ده هزار ( 000 ، 10 ) درهم آورد و سر حسين شهيد را از آنان گرفت و داخل صومعهء خويش نمود . راهب صدائى شنيد ولى صاحب آن صدا را نديد آن گوينده براهب ميگفت : خوشا به حال تو ! و خوشا به حال آن كسى كه از حرمت اين حسين آگاه شد .\r\nراهب سر خود را بلند كرد و گفت : پروردگارا ! تو را به حق عيسى قسم مىدهم كه اين سر را مأمور كنى با من تكلم نمايد . آن سر تكلم كرد و گفت : اى راهب ! چه منظورى دارى ؟ راهب گفت : تو كيستى ؟ فرمود :\r\nانا بن محمّد المصطفى ، و انا بن على المرتضى . و انا بن فاطمة الزهراء ، انا المقتول بكربلاء ، انا المظلوم ، انا العطشان !\r\nبعدا آن سر مقدس ساكت شد . راهب صورت به صورت امام حسين نهاد و گفت : صورتم را از صورت تو بر نخواهم داشت تا اينكه بگوئى : من روز قيامت شفيع تو خواهم بود . آن سر مقدس بسخن آمد و فرمود : بدين جدم محمّد مصطفى صلّى اللَّه عليه و آله باز گرد .\r\nراهب گفت :\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاشهد ان لا إله الا اللَّه و اشهد ان محمدا رسول اللَّه .\r\nامام حسين قبول كرد كه شفيع وى شود . هنگامى كه صبح شد موكلين آن سر مبارك را با درهم‌ها از آن راهب گرفتند . وقتى به وادى رسيدند ديدند آن درهم‌ها به سنگ تبديل شده‌اند ! در روايتى از ابن عباس روايت مىكند كه گفت : ام كلثوم به دربان ابن زياد گفت : واى بر تو ! اين هزار درهم را بگير و سر مبارك امام حسين را در جلو ما ببر و ما را سوار شتران در عقب مردم قرار بده ، تا مردم از نظر كردن ما منصرف و متوجه سر بريدهء امام حسين شوند .\r\nآن دربان پول‌ها را گرفت و سر مقدس امام حسين را جلوتر برد . وقتى صبح شد و آن دربان بپول‌ها نگاه كرد ديد خدا همهء آنها را به سنگ تبديل نموده است ! در يكطرف آنها نوشته شده بود :\r\n وَ لا تَحْسَبَن اللَّه غافِلًا عَمَّا يَعْمَل الظَّالِمُون  و بر طرف ديگر آنها نوشته بود :\r\n وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  ابو مخنف از شعبى نقل مىكند كه گفت : هنگامى كه سر مبارك امام حسين عليه السلام را در كوفه در محل صرافها بدار زدند آن سر مقدس تنحنح كرد و سورهء كهف را تلاوت كرد ، تا آنجا كه ميفرمايد :  إِنَّهُم فِتْيَةٌ آمَنُوا بِرَبِّهِم  الى آخره .\r\nدر روايت ديگرى مينگارد : هنگامى كه سر مقدس امام حسين را بر فراز درخت زدند شنيدند كه ميفرمود :  وَ سَيَعْلَم الَّذِين ظَلَمُوا  الى آخره نيز در دمشق صوت آن حضرت را شنيدند ميفرمود :\r\nلا قوة الا باللَّه\r\nنيز شنيده شد كه ميفرمود :\r\n أَن أَصْحاب الْكَهْف وَ الرَّقِيم  الى آخره . زيد بن ارقم ميگفت : يا ابن رسول اللَّه ! تعجب سر بريدهء تو از همه بيشتر است .\r\nدر كتاب : ابن بطه و ترمذى و خصائص و نطنزى از عمارة بن عمير نقل ميكنند كه گفت : وقتى سر ابن زياد ملعون و سر اصحابش را نزد مسجد آوردند و من\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nنزد آن سرها رفتم ميشنيدم مردم ميگفتند : آمد ! آمد ! ناگاه ديدم مارى آمد و در ميان آن سرها گردش كرد و داخل سوراخ بينى ابن زياد شد و از سوراخ ديگر بينى وى خارج گرديد . سپس آنان گفتند :\r\nآمد ! آمد ! آن مار اين عمل را سه مرتبه انجام داد .\r\nابو مخنف در روايت ديگرى ميگويد : موقعى كه سر مبارك امام حسين را نزد يزيد پليد آوردند يك بوى خوشى از آن سر مقدس استشمام مىشد كه از هر بوئى بهتر بود . وقتى آن شترى كه سر امام به پشت آن حمل ميشد نحر گرديد گوشت آن از صبر ( عصارهء يكنوع گياهى است ) تلخ‌تر بود .\r\nهنگامى كه امام حسين شهيد شد آن زعفران يمنى به خون مبدل شد و آفتاب تا سه هفته گرفت . هيچ سنگى در زمين نبود مگر اينكه زير آن خون يافت ميشد جنيان تا يك سال روى قبر پيامبر خدا براى امام حسين عليه السلام نوحه و گريه و زارى ميكردند .\r\n4 - در كتاب : مناقب ( همان روايتى را نقل مىكند كه در اوايل بخش - 39 - گذشت و اين شعر را مينگارد : ( أ ترجو امة قتلت حسينا الى آخره ) مؤلف گويد : سيد بن طاوس و ابن شهر آشوب از عبد اللَّه بن رباح قاضى نقل ميكنند كه گفت : من شخص كورى را ديدم كه در موقع قتل امام حسين حضور داشته بود . وقتى از علت كور شدن وى جويا شدند گفت : من دهمين نفرى بودم كه در وقت قتل حسين حضور داشتم . ولى من نيزه‌اى به كار نبردم و شمشيرى نزدم و تيرى نينداختم .\r\nهنگامى كه امام حسين شهيد شد من بسوى خانهء خود مراجعت نمودم و پس از اينكه نماز عشاء را خواندم خوابيدم ، در عالم خواب شخصى نزد من آمد و گفت :\r\nپيغمبر خدا را اجابت كن ! گفتم : من كارى با پيامبر خدا ندارم ! او يقهء مرا گرفت و به طرف آن حضرت كشانيد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nناگاه ديدم پيامبر اعظم اسلام صلّى اللَّه عليه و آله در ميان صحرا نشسته و آستين‌هاى خود را بالا زده و حربه‌اى بدست گرفته و ملكى در حضور آن حضرت ايستاده است كه شمشيرى از آتش بدست دارد و آن نه نفر ياران مرا ميكشد . هر ضربتى كه ميزد آتشى بجان آنان مىافروخت من نزديك پيامبر خدا رفتم و بر روى دو زانوى خود نشستم و گفتم :\r\nالسلام عليك يا رسول اللَّه پيغمبر اعظم اسلام جواب مرا نفرمود . پس از اينكه مدتى طولانى مكث كرد سر مقدس خود را بلند نمود و به من فرمود : اى دشمن خدا ! تو نسبت به من هتك حرمت كردى ، عترت مرا بقتل رساندى ، حق مرا مراعات نكردى ، هر عملى كه خواستى انجام دادى ! گفتم : يا رسول اللَّه ! من شمشيرى نزده‌ام ، نيزه‌اى به كار نبرده‌ام ، تيرى نينداخته‌ام . فرمود : راست ميگوئى ، ولى آيا نه چنين است كه بر سياهى لشكر دشمن ما افزوده‌اى . نزديك من بيا ! وقتى نزديك آن بزرگوار رفتم ديدم يك طشت پر از خون در جلو آن حضرت بود . رسول اعظم صلّى اللَّه عليه و آله به من فرمود : اين خون فرزندم حسين است . پيغمبر خدا از آن خون به چشم من كشيد . از هنگامى كه بيدار شدم تاكنون چيزى را نمىبينم .\r\nابو الفرج در كتاب : مقاتل از قاسم بن اصبغ نباته نقل مىكند كه گفت :\r\nمن مردى از قبيلهء : بنى ابان بن دارم را ديدم كه صورتش سياه شده بود ، من او را قبلا با صورتى كاملا سفيد ديده بودم . من به وى گفتم : من تو را نمىشناسم . گفت :\r\nمن نوجوانى را كشتم كه موى ريش وى نروئيده بود و با حسين بود و اثر سجده در پيشانى او مشاهده ميشد . از آن شبى كه وى را كشته‌ام همه شب بخوابم مىآيد و يقه‌ام را ميگيرد و مرا به طرف جهنم ميبرد . مرا در جهنم پرتاب مىكند . من صيحه‌اى ميزنم كه كليهء افراد اين قبيله آن را مىشنوند .\r\nراوى ميگويد : آن جوان شهيد قمر بنى هاشم عليه السلام بود .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n6 - در كتاب : امالى شيخ از عموى محمّد بن سليمان نقل مىكند كه گفت :\r\nدر زمان حجاج كه ما از زيارت امام حسين خائف بوديم من با چند نفر از آشنايان بطور مخفيانه متوجه كربلا شديم . در كربلا مكانى نبود كه ما سكنا بگيريم ما يك آلونك در كنار فرات ساختيم .\r\nدر آن حينى كه ما ميان آن بوديم ناگاه مرد غريبى آمد و گفت : من مسافرم ، ميخواهم امشب با شما در ميان اين آلونك باشم ؟ ما پذيرفتيم و گفتيم : شخص غريبى است كه چاره‌اى ندارد .\r\nوقتى آفتاب غروب كرد و تاريكى شب جهان را فرا گرفت ما مشعل نفتى خود را روشن كرديم . سپس نشستيم و در بارهء جريان شهادت و مصيبت امام حسين و آن افرادى كه آن حضرت را دوست داشتند گفتگو كرديم . ما گفتيم : احدى از قاتلين امام حسين باقى نماند مگر اينكه خدا بدن او را دچار بلائى كرد ! آن مرد غريب گفت : من از آن گروهى هستم كه امام حسين را كشتند .\r\nبه خدا قسم كه هيچ گونه ناراحتى دچار من نشده ، اى گروه ! به خدا قسم كه شما دروغ ميگوئيد . ما چيزى به او نگفتيم ، تا اينكه روشنائى مشعل ما ضعيف شد . آن مرد برخاست تا فتيلهء مشعل را با انگشت خود درست كند . ناگاه كف دستش آتش گرفت . او برخاست و به طرف فرات فرار كرد و خويشتن را در آب فرات انداخت و از آب فرات استغاثه نمود .\r\nبه خدا قسم ما ميديديم او سر خود را زير آب ميكرد و آتش همچنان روى آب بود . هنگامى كه سر خود را از آب خارج ميكرد آتش به سرش سرايت مينمود و او را زير آب ميكرد . وقتى سر خود را از آب خارج ميكرد نيز آتش بسوى او حمله‌ور ميشد . وضع وى همچنان بود تا هلاك شد ! 7 - در كتاب : ثواب الاعمال نظير روايت ششم را از يعقوب بن سليمان نقل مىكند . و . . .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n8 - نيز در كتاب سابق الذكر ( داستان آن مار و سر ابن زياد را نقل مىكند كه در ذيل روايت سوم ترجمه شد ) .\r\n9 - نيز در كتاب : ثواب الاعمال از امام جعفر صادق عليه السلام روايت مىكند كه فرمود : آل ابو سفيان امام حسين را شهيد كردند و خدا مقام سلطنت را از آنان گرفت . هشام زيد بن على را كشت و خدا مقام سلطنت را از وى گرفت .\r\n10 - در كتاب : كامل الزياره از سليمان روايت مىكند كه گفت : هيچ ملكى در آسمانها نبود مگر اينكه بر پيغمبر نازل شد و در بارهء عزاى حسين به آن حضرت تعزيت گفت و آن بزرگوار را از آن ثوابى كه خدا برايش مهيا كرده است آگاه نمود و از آن تربتى كه امام حسين روى آن افتاد و ذبح و مقتول و متروك شد براى آن حضرت آورد .\r\nپيامبر خدا صلّى اللَّه عليه و آله در حق كشندگان امام حسين نفرين كرد و فرمود :\r\nبار خدايا ! واگذار كسى را كه حسين را واگذار مىكند ، بكش آن كسى را كه حسين را مىكشد ، ذبح كن كسى را كه حسين را ذبح مىكند و او را از مطلوب خود بهره‌مند مفرما ! عبد الرحمن ميگويد : به خدا قسم يزيد ملعون بعد از قتل امام حسين بتعجيل دچار عقوبت شد و بهره‌اى از دنيا نبرد . او به ناگهانى مؤاخذه شد و در حالى كه مست بود بدنش تغيير كرد و گويا : قار « 1 »  به بدنش ماليده شده بود بدرك اسفل رفت .\r\nيزيد با تأسف بدوزخ رفت و احدى از آن افرادى كه راجع بقتل امام حسين تابع يزيد بودند يا با حسين كارزار كردند باقى نماند مگر اينكه دچار جنون يا جذام ( مرض خوره ) يا لك و پيس شدن بدن گرديدند و اين امراض به ارث به نسل آنان رسيد .\r\n11 - مؤلف گويد : در بعضى از كتب مناقب كه معتبر است از دربان ابن زياد نقل مىكند كه گفت : من بدنبال ابن زياد ملعون داخل قصر شدم . ناگاه ديدم آتشى افروخته شد و صورت و آستين آن لعين را فرا گرفت . او به من گفت : اين آتش را ديدى ! ؟ گفتم : آرى . سپس مرا مأمور كرد كه اين موضوع را فاش نكنم .\r\n\r\n","description":"","footnote":" ( 1 ) يكنوع جسم سياهى است نظير قير كه بكشتى و خم و امثال آنها مىمالند - مترجم . ","page_name":" 285 ","page_number":285},
  {"content":"\r\n\r\nنيز عبد الملك ميگويد : يك روز حجاج گفت : هر كسى دچار بلائى شده برخيزد تا ما به او عطائى بكنيم مردى برخاست و گفت : به من عطائى بده . حجاج گفت : تو چه بلائى دارى ؟ گفت : من امام حسين را كشته‌ام . حجاج گفت : چگونه حسين را كشتى ؟ گفت : او را بنحو مخصوصى هدف نيزه قرار دادم و بدنش را با شمشير به طرز مخصوصى پاره پاره كردم و احدى را در كشتن امام حسين با خودم شريك نكردم . حجاج گفت : آيا نه چنين است كه تو و حسين در يك مكان جمع نخواهيد شد ؟ حجاج به آن مرد گفت : خارج شو ! وى خارج شد - حجاج به وى غذا داد ولى چيزى به او عطا نكرد .\r\nنيز از جميل بن مره نقل مىكند كه گفت : در آن روزى كه امام حسين شهيد شد لشكر كفر يك شتر از ياران آن حضرت بغارت بردند وقتى آن شتر را كشتند و گوشت آن را پختند آن گوشت نظير حنظل تلخ شد و نتوانستند از آن استفاده نمايند .\r\n12 - نيز داستان ( زعفران يمنى را كه قبل از اين ترجمه شد شرح ميدهد ) نيز در همان كتاب از فتح بن شخرف عابد نقل مىكند كه گفت : من همه روزه نان براى گنجشك‌ها خورد ميكردم و آنها ميخوردند . اما وقتى روز عاشورا فرا ميرسيد و من براى آنها نان خورد ميكردم نميخوردند . من دريافتم كه آن پرندگان به علت شهادت امام حسين نان نميخوردند . و . . .\r\nروايت شده : مردى كه دست و پا نداشت و كور بود مىگفت : پروردگارا ! مرا از آتش نجات بده ! بوى گفته شد : تو ( به علت اينكه دست و پا ندارى ) عقوبتى نخواهى داشت . با اين حال باز هم دعا ميكنى از آتش نجات پيدا كنى ! ؟\r\nاو گفت : من در كربلاء با آن افرادى بودم كه امام حسين را كشتند .\r\nموقعى كه امام حسين شهيد شد و مردم لباسهاى او را بتاراج بردند من يك شلوار و بند شلوار نيكوئى بپاى آن حضرت ديدم . تصميم گرفتم : بند شلوار آن بزرگوار را غارت كنم . ناگاه ديدم آن حضرت دست راست خود را بلند كرد و روى آن بند شلوار\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nنهاد ، چون من نتوانستم دست آن مظلوم را رد كنم لذا آن را قطع كردم و در نظر گرفتم آن بند شلوار را باز كنم . ناگاه ديدم دست چپ خود را روى آن نهاد . من نيز دست چپ وى را قطع نمودم . سپس تصميم گرفتم : آن بند شلوار را از شلوار سرقت كنم ، ناگاه صداى زلزله‌اى شنيدم و خائف شدم و آن را واگذار كردم .\r\nخدا خواب را بر من مسلط نمود و در ميان گشتگان خوابيدم . در عالم خواب ديدم : گويا : حضرت محمّد صلّى اللَّه عليه و آله و سلّم در حالى آمد كه حضرت على و فاطمه عليهما السلام با آن بزرگوار بودند . آنان سر مقدس امام حسين را برداشتند و فاطمهء اطهر آن را بوسيد و فرمود :\r\nيا ولدى قتلوك ، قتلهم اللَّه !\r\nيعنى اى پسر عزيزم ترا كشتند ، خدا آنان را بكشد ! چه كسى اين عمل را با تو انجام داده است ؟ امام حسين ميفرمود : شمر مرا شهيد نموده است . و اين شخصى كه خواب است دستهاى مرا قطع كرده است . و به من اشاره كرد . زهراى اطهر به من فرمود : خدا دستهاى تو را قطع كند و چشم تو را كور نمايد و تو را داخل جهنم كند .\r\nمن در حالى بيدار شدم كه چيزى را نميبينم و دست و پاهاى من سقوط كرده‌اند تنها نفرينى كه از حضرت زهراء باقى مانده اين است كه داخل جهنم گردم .\r\nمؤلف گويد : نعمانى در كتاب : تسلى از امام جعفر صادق عليه السلام روايت مىكند كه فرمود : موقعى كه وقت جان دادن شخص كافر ميرسد پيغمبر خدا و على مرتضى و جبرئيل و ملك الموت عليهم السلام نزد او مىآيند . امير المؤمنين على نزديك وى ميرود و ميگويد : يا رسول اللَّه ! اين شخص بغض ما اهل بيت را دارد ، تو نيز بغض او را داشته باش .\r\nپيامبر خدا صلّى اللَّه عليه و آله بجبرئيل ميفرمايد : اين شخص بغض خدا و رسول او و اهل بيت وى را دارد ، تو نيز بغض وى را داشته باش و با او بخشونت رفتار كن !\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nملك الموت نزديك او ميرود و ميگويد : اى بندهء خدا ! آيا برات آزادى خود را از آتش جهنم گرفته‌اى ؟ آيا امان نامهء برائت خود را از دوزخ گرفته‌اى ؟ آيا در دنيا بعصمت كبرا ( يعنى ولايت و محبت محمّد و آل محمّد صلّى اللَّه عليه و آله ) چنگ زده‌اى ؟ ميگويد :\r\nكدام عصمت كبرا ؟ ميگويد : ولايت و دوستى على بن ابى طالب .\r\nآن شخص كافر ميگويد : من آن را نميشناسم و به آن معتقد نيستم . جبرئيل ميگويد : اى دشمن خدا ! تو معتقد به آن نيستى ! ؟ اى دشمن خدا مژده باد ترا بسخط و عذاب دوزخ خدا ، آنچه را كه به آن توجه داشتى فوت شد . و آنچه كه از آن خائف بودى دچار تو شد .\r\nسپس او را با خشونت و سختى قبض روح مىكند و تعداد صد شيطان را بروج وى موكل مينمايد تا آب دهان به صورتش بيندازند و از بوى بد او متأذى و ناراحت شود . وقتى او را در قبر ميگذارند يكى از درهاى جهنم برويش باز مىشود و از شعلهء جهنم داخل قبر او خواهد شد .\r\nسپس روح او را بسوى كوه‌هاى برهوت مىبرند . و در آنجا از سنخ غضب‌شدگان خواهد بود تا قائم ما اهل بيت قيام نمايد . بعدا خدا او را مبعوث مىكند و گردنش را مىزند . همين است معناى اين آيهء شريفه كه ميفرمايد :\r\n رَبَّنا أَمَتَّنَا اثْنَتَيْن وَ أَحْيَيْتَنَا اثْنَتَيْن فَاعْتَرَفْنا بِذُنُوبِنا فَهَل إِلى خُرُوج مِن سَبِيل  « 1 »  به خدا قسم عمر بن سعد پس از اينكه كشته شده بود به صورت بوزينه‌اى آورده شد كه زنجير به گردن داشت . وى اهل خانه را مىشناخت ولى اهل خانه او را نمىشناختند . به خدا قسم چند روزى بيش نخواهد گذشت كه دشمنان ما مسخ يعنى از صورت انسان خارج خواهند شد . حتى مردى از آنان به صورت بوزينه يا\r\n\r\n","description":"","footnote":" ( 1 ) سورهء غافر ، آيهء - 11 - يعنى اى پروردگار ما ! ما را دو مرتبه مىميرانى و دو مرتبه زنده ميكنى ؟ ما بگناهان خود اعتراف كرده‌ايم ، آيا راهى براى خروج هست ! ؟ - مترجم . ","page_name":" 288 ","page_number":288},
  {"content":"\r\n\r\nخوك خواهد آمد و بعدا دچار عذابى سخت و داخل جهنم كه بد جايگاهى است خواهند شد .\r\n14 - در كتاب امالى شيخ از معاوية بن وهب روايت مىكند كه گفته : من در حضور امام جعفر صادق عليه السلام نشسته بودم كه پير مردى با كمر خميده بحضور آن حضرت مشرف شد و گفت : السلام عليك و رحمت اللَّه .\r\nامام صادق فرمود :\r\nعليك السلام و رحمت اللَّه\r\n. اى پيرمرد نزديك من بيا . وقتى نزد آن حضرت آمد دست آن بزرگوار را بوسيد و گريان شد حضرت صادق به او فرمود : اى پيرمرد چه چيزى تو را گريان كرد ؟ گفت :\r\nيا ابن رسول اللَّه ! من مدت صد سال است كه به اميد شما هستم ميگويم :\r\nدر اين سال ، در اين ماه ، در اين روز ( شما خروج خواهيد كرد ) ولى اثرى از آن معلوم نيست . شما مرا ملامت ميكنيد كه چرا گريه ميكنم ! امام جعفر صادق گريان شد و فرمود : اى پيرمرد ! اگر آرزوى تو بتأخير بيفتد با ما خواهى بود و اگر در بارهء آن تعجيل شود روز قيامت با عترت رسول خدا خواهى بود . پيرمرد گفت : هر چه بعد از اين از من فوت شود باكى نخواهم داشت . حضرت صادق عليه السلام فرمود : اى پيرمرد پيغمبر اسلام صلّى اللَّه عليه و آله فرمود :\r\nانى تارك فيكم الثقلين ، ما ان تمسكتم بهما لن تضلوا : كتاب اللَّه المنزل و عترتى : اهل بيتى .\r\nيعنى من دو چيز پر بهاء را در ميان شما ميگذارم كه اگر به آنها متمسك و متوسل شويد هرگز گمراه نخواهيد شد ! آن دو چيز عبارتند از : قرآن خدا كه نازل شده و عترت من كه اهل بيت من ميباشند . اى پيرمرد تو ميائى و در روز قيامت با ما خواهى بود .\r\nسپس امام صادق عليه السلام فرمود : اى پيرمرد گمان ميكنم كه اهل كوفه باشى ؟\r\nگفت : نه . فرمود : پس اهل كجائى ؟ گفت : فدايت شوم از اطراف كوفه ميباشم .\r\nفرمود : تا قبر جد مظلومم امام حسين چقدر فاصله دارى ، گفت : نزديك هستم\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nفرمود : چقدر به زيارت قبر امام حسين ميروى ؟ گفت : من زياد آن حضرت را زيارت ميكنم .\r\nحضرت صادق عليه السلام فرمود : خون امام حسين يك خونى است كه خدا آن را مطالبه خواهد كرد . هيچ مصيبتى مثل مصيبت حسين دچار فرزندان فاطمه نشده و نخواهد شد . امام حسين با هفده نفر از اهل بيت خود در حالى شهيد شدند كه براى خدا نصيحت و صبر كردند . خدا هم بهترين جزاء صابرين را به آنان عطا كرد .\r\nهنگامى كه روز قيامت فرا رسد پيامبر خدا با امام حسين در حالى ميايند كه دستش بالاى سرش خواهد بود و خون ميچكد . آن حضرت ميفرمايد : پروردگارا از امت من جويا شو : براى چه پسر مرا كشته‌اند ؟\r\nحضرت صادق عليه السلام فرمود : هر جزع و گريه‌اى مكروه است غير از جزع و گريه از براى امام حسين .\r\n15 - مؤلف گويد : در بعضى تأليفات علماء ما شيعيان از بعضى از صحابه نقل مىكند كه گفت : پيغمبر اعظم اسلام را ديدم كه لعاب دهان امام حسين را نظير شكر مىمكيد و ميفرمود :\r\nحسين منى و انا من حسين . احب اللَّه من احب حسينا ، و ابغض اللَّه من ابغض حسينا ، حسين سبط من الاسباط ، لعن اللَّه قاتله .\r\nيعنى حسين از من و من از حسينم . خدا آن كسى را دوست بدارد كه حسين را دوست داشته باشد . خدا بغض آن كسى را داشته باشد كه بغض حسين را دارد .\r\nحسين يكى از سبطها است خدا قاتل حسين را لعنت كند ! پس از اين جريان جبرئيل نازل شد و گفت : يا محمّد ! خدا براى شهيد شدن يحيى بن زكريا تعداد هفتاد هزار نفر از منافقين بنى اسرائيل را كشت . به زودى خدا براى شهيد شدن پسر دختر تو يعنى حسين تعداد دو برابر آن را از متجاوزين اين امت خواهد كشت . جاى قاتل حسين در تابوتى از آتش است و به قدر نصف عذاب اهل جهنم دچار او خواهد شد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nدست و پاى قاتل حسين بوسيلهء زنجيرهاى آتشين جهنم بسته خواهد شد و او با سر خود در دوزخ آويزان مىشود . يك بوى بدى از او ميوزد كه اهل جهنم از آن معذب و ناراحت خواهند شد . وى دائما در جهنم است . عذاب دردناك را مىچشد و از آن جدا نخواهد شد و از آب جوش جهنم سيراب ميگردد .\r\nدر بعضى از اخبار روايت شده : يكى از ملائكهء عالم بالا مشتاق ديدار پيغمبر اسلام صلّى اللَّه عليه و آله شد و از پروردگار خود اجازهء نزول به زمين را گرفت تا آن حضرت را ديدار نمايد . آن ملك از آن روزى كه آفريده شده بود بسوى زمين نزول نكرده بود . موقعى كه تصميم گرفت نازل شود خداى سبحان به او وحى كرد : ايها الملك ! به حضرت محمّد صلّى اللَّه عليه و آله خبر بده : مردى از امت او كه نامش يزيد است فرزند پاك وى را كه پسر دخترش زهراء مىباشد خواهد كشت همان زهرائى كه نظير مريم دختر عمران است .\r\nآن ملك ميگويد : من در حالى كه براى زيارت حضرت محمّد مسرور بودم بسوى زمين نازل شدم . به خدا گفتم : من چگونه اين خبر جان گداز را به حضرت محمّد صلّى اللَّه عليه و آله و سلّم بگويم . در صورتى كه من خجل ميشوم . پيامبر تو را بوسيلهء خبر قتل دچار آه و ناله كنم . اى كاش بسوى زمين نازل نشده بودم .\r\nراوى ميگويد : از بالاى سر آن ملك ندائى شد : مأموريت خود را انجام بده . آن ملك بحضور پيغمبر اكرم مشرف شد و بال‌هاى خود را گسترانيد و گفت :\r\nيا رسول اللَّه ! بدان كه من از پروردگار خود اجازه گرفتم و براى اشتياقى كه به زيارت تو داشتم به زمين نازل شدم . اى كاش پروردگار من بال‌هاى مرا شكسته بود و اين خبر را براى تو نمىآوردم . ولى بايد امر پروردگار من اجرا شود .\r\nبدان يا محمّد مردى از امت تو كه نامش : يزيد است خدا در دنيا و آخرت بر لعن او بيفزايد جوجهء تو را كه پاك و پاكيزه و پسر فاطمهء طاهره است خواهد كشت . قاتل حسين جز اندكى از دنيا بهره‌مند نخواهد شد و خدا به علت بد رفتارى يزيد از او تقاص خواهد كرد . او دائما در جهنم خواهد بود .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nپيامبر خدا بشدت گريان شد و فرمود : ايها الملك ! آيا امتى كه فرزند من و جوجهء دخترم را شهيد كند رستگار . خواهد شد ! ؟ گفت : نه يا محمّد ، بلكه خداى توانا در دار دنيا قلوب آنان را دچار اختلاف خواهد كرد و در آخرت عذاب دردناكى خواهند داشت .\r\nهنگامى كه كعب الاحبار در زمان عمر بن خطاب اسلام آورد مردم راجع به فتنه و آشوب‌هاى آخر الزمان از وى جويا ميشدند . كعب آنان را از انواع و اقسام فتنه و آشوب‌هائى كه در عالم آينده ظاهر ميشد آگاه ميكرد . سپس ميگفت : بزرگترين فتنه و شديدترين مصيبتى كه تا ابد فراموش‌شدنى نيست مصيبت امام حسين است . اين مصيبت همان است كه خداى عليم در قرآن مجيد ميفرمايد :\r\n ظَهَرَ الْفَسادُ فِي الْبَرِّ وَ الْبَحْرِ بِما كَسَبَت أَيْدِي النَّاس  « 1 »  فتنه و فساد بكشته شدن هابيل فرزند حضرت آدم افتتاح شد و بشهيد شدن امام حسين خاتمه يافت . آيا نميدانيد كه روز شهيد شدن امام درهاى آسمان باز ميشوند . به آسمان اجازهء گريه داده مىشود . آسمان خون گريه مىكند . هنگامى كه ديديد قرمزى در آسمان بلند شده است بدانيد كه آسمان براى امام حسين گريه مىكند .\r\nبه كعب گفته شد : پس چرا آسمان براى پيامبرانى كه از امام حسين افضل بودند گريه نكرد ؟ گفت : واى بر شما ! شهيد شدن امام حسين امر بزرگى است .\r\nزيرا حسين پسر سيد المرسلين مىباشد . امام حسين علنا شهيد مىشود . با آن حضرت مبارزه و دشمنى خواهد شد . وصيت جدش در بارهء وى مراعات و محفوظ نخواهد شد . در صورتى كه حسين پاره‌اى از گوشت پيغمبر خدا است .\r\nاين حسين در عرصهء كربلا ذبح خواهد شد . قسم به حق آن خدائى كه جان\r\n\r\n","description":"","footnote":" ( 1 ) سورهء روم . آيهء - 41 - يعنى فتنه و فساد بوسيلهء كارهائى كه بدست مردم انجام گرفت در صحرا و دريا ظاهر شد - مترجم . ","page_name":" 292 ","page_number":292},
  {"content":"\r\n\r\nكعب در دست قدرت او مىباشد زمره‌اى از ملائكه آسمانهاى هفتگانه براى مصيبت امام حسين گريه خواهند كرد و گريهء آنان براى حسين تا آخر دهر قطع نخواهد شد . آن بقعه‌اى كه امام حسين در آن شهيد مىشود بهترين بقعه‌ها است .\r\nهيچ پيغمبرى نيست مگر اينكه در آن بقعه يعنى كربلا ميرود و آن را زيارت مىكند و براى مصيبت امام حسين گريان مىشود . ملائكه و جن و انس همه روزه كربلا را زيارت مينمايند . وقتى شب جمعه فرا ميرسد تعداد نود ( 000 ، 90 ) هزار ملك در كربلا نازل و براى امام حسين گريان ميشوند و فضائل و مناقب حسين را ذكر ميكنند .\r\nامام حسين عليه السلام در آسمان به : حسين مذبوح يعنى ذبح شده و در زمين به : ابا عبد اللَّه مقتول و در درياها به : فرزند درخشندهء مظلوم ناميده مىشود . در روز قتل حسين آفتاب و ماهتاب خواهند گرفت و تاريكى تا مدت سه روز براى مردم ادامه خواهد داشت . آسمان خون مىبارد . كوه‌ها خراب و درياها دچار موج ميشوند .\r\nاگر فرزندانى و طايفه‌اى از شيعيان حسين كه خون آن حضرت را مطالبه ميكنند باقى نمىماندند خدا آتشى از آسمان بر سر آنان ميريخت كه زمين و اهل آن را ميسوزانيد .\r\nسپس كعب گفت : اى گروه ! گويا : شما تعجب ميكنيد از داستان امام حسين .\r\nدر صورتى كه خداى تعالى هيچ چيزى را كه از اول دهر بوده و خواهد بود فرو - گذار نكرده مگر اينكه آن را براى حضرت موسى تفسير و معلوم نموده است . و هيچ خلقى آفريده نشده مگر اينكه در عالم ذر به حضرت آدم عليه السلام عرضه شده است .\r\nاين امت مرحومه به حضرت آدم عرضه شد . آن بزرگوار به اين امت و اختلافات و حرصى كه بر سر دنياى بىارزش دارند نظر كرد و گفت : پروردگارا ! چرا اين امت پاكيزه كه بهترين امم مىباشد اين همه دچار بلاء مىشود ؟ خطاب آمد :\r\nيا آدم ! قلوب ايشان مختلف است . به زودى نظير قابيل كه هابيل را كشت فسادى در زمين ايجاد ميكنند . اين امت پسر حبيب من حضرت محمّد مصطفى صلّى اللَّه عليه و آله را خواهند\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nكشت .\r\nسپس قتلگاه و محل سقوط و حملهء امت جد حسين بر آن حضرت براى حضرت آدم مجسم و مشاهده شد . وقتى حضرت آدم به آنان نظر كرد و ديد صورت ايشان سياه است گفت : پروردگارا ! از اين گروه كه پسر پيامبر گرامى تو را ميكشند انتقام بگير ! نيز در همان كتاب از سعيد بن مسيب نقل مىكند كه گفت : هنگامى كه امام حسين شهيد شد و مردم در سال آينده براى اعمال حج رفتند . من بحضور حضرت على بن الحسين عليهما السلام مشرف شدم و به آن بزرگوار گفتم : اى مولاى من ! موسم حج نزديك شده . شما چه دستورى به من ميدهى ؟ امام سجاد فرمود : برو حج بجاى بياور .\r\nمن رفتم و مشغول اعمال حج شدم . در آن حينى كه مشغول طواف كعبه بودم ناگاه با مردى مواجه شدم كه دستهايش قطع و صورتش نظير شب تار بود . وى به پرده‌هاى كعبه آويزان شده بود و ميگفت :\r\nاى خدائى كه پروردگار كعبه‌اى مرا بيامرز ، گر چه ميدانم مرا نمىآمرزى ، و لو اينكه ساكنين آسمان‌ها و زمين تو و آنچه را كه آفريده‌اى براى من شفاعت نمايند ، زيرا جرم من خيلى بزرگ است .\r\nسعيد بن مسيب ميگويد : من و عموم مردم دست از طواف برداشتيم و در اطراف آن مرد اجتماع كرديم و به او گفتيم : واى بر تو ! اگر تو ابليس ميبودى جا نداشت كه از رحمت خدا مأيوس شوى . تو كيستى و گناه تو چيست ؟ و گريان شد و گفت : اى گروه ! من خود را با اين گناه و جنايتى كه انجام داده‌ام بهتر مىشناسم . ما گفتيم : گناه خود را براى ما بگو .\r\nگفت : در آن موقع كه امام حسين از مدينه خارج و متوجه عراق شد من ساربان آن حضرت بودم . وقتى امام حسين براى وضو گرفتن ميرفت شلوار خود را نزد من ميگذاشت . من بند شلوار آن حضرت را ديدم به قدرى ميدرخشيد كه چشمها را\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nخيره ميكرد . من اين تمنا را داشتم كه آن بند شلوار از من باشد . تا اينكه وارد كربلا شديم و آن حضرت شهيد شد و آن بند شلوار با آن بزرگوار بود .\r\nمن خود را در مكانى پنهان نمودم . وقتى شب فرا رسيد و از مخفيگاه خود خارج شدم و در آن صحنه نورى را بدون ظلمت و روزى را بدون شب ديدم و جسد كشتگان روى زمين افتاده بود . من به علت آن شقاوت و خباثتى كه داشتم به ياد آن بند شلوار آمدم و با خويشتن گفتم : به خدا قسم من بدنبال امام حسين ميروم ، شايد آن بند شلوار در شلوار او باشد و من آن را غارت كنم .\r\nمن همچنان به صورت كشتگان نگاه ميكردم تا اينكه با جسد حسين عليه السلام مصادف شدم و ديدم از ناحيهء صورت به روى زمين افتاده است . ولى جسد مقدسش سر ندارد . نور آن حضرت ميدرخشيد و بدنش غرقه به خون بود . بادها به بدن مباركش ميوزيد با خويشتن گفتم : به خدا قسم اين حسين است . وقتى بشلوار آن حضرت نگاه كردم ديدم همانطور است كه ديده بودم . نزديك آن بزرگوار رفتم و دست بردم تا آن بند شلوار را غارت نمايم . ولى ديدم آن حضرت چندين گروه به آن زده است .\r\nمن همچنان فعاليت ميكردم تا يك گره از آنها را باز كردم .\r\nناگاه ديدم آن بزرگوار دست راست خود را آورد و به نحوى آن بند شلوار را گرفت كه من نتوانستم دست مقدسش را رد كنم و بند شلوار را برگيرم و به آن دست يابم . نفس ملعون من مرا وادار نمود تا چيزى بدست آورم و دست‌هاى حسين را بوسيلهء آن قطع نمايم . لذا شمشير شكسته‌اى را كه بنظرم آمد برداشتم و دست راست مقدس آن حضرت را بوسيلهء آن از بند جدا كردم .\r\nسپس دست آن مظلوم را از بند شلوار دور نمودم و دست خود را بردم تا گره بند شلوار را باز كنم . ولى ديدم آن حضرت دست چپ خود را دراز كرد و آن را گرفت ، چون من نتوانستم آن بند شلوار را غارت كنم لذا آن شمشير شكسته را برداشتم و دست مبارك او را بريدم و از آن بند شلوار جدا نمودم . دست خود را دراز\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nكردم كه آن را برگيرم . ناگاه ديدم زمين دچار لرزه شد و آسمان باهتزاز آمد ناگاه شور و شين و گريه و صدائى بگوشم خورد كه ميگفت :\r\nوا ابناه ! وا مقتولاه ! وا ذبيحاه ! وا حسيناه ! وا غريباه ! يا بنى قتلوك و ما عرفوك ، و من شرب الماء منعوك\r\nوقتى من با اين منظره مواجه شدم بىهوش شدم و خود را در ميان كشتگان انداختم . پس از اين جريان سه نفر مرد و يك زن را ديدم كه خلائق در اطراف آنان ايستاده بودند و زمين از صورتهاى مردم و بالهاى ملائكه پر شده بود . ناگاه شنيدم يكى از ايشان ميگفت : اى پسرم ، اى حسين : جد ، پدر ، برادر و مادرت بفداى تو باد ناگاه ديدم امام حسين در حالى كه سرش به بدن مباركش پيوسته بود نشست و فرمود :\r\nلبيك يا جداه يا رسول اللَّه ، و يا ابتاه يا امير المؤمنين ، و يا اماه يا فاطمة الزهراء ، و يا اخاه المقتول بالسم ، عليكم منى السلام .\r\nسپس امام حسين عليه السلام گريان شد و فرمود :\r\nيا جداه قتلوا و اللَّه رجالنا ، يا جداه سلبوا و اللَّه نسائنا ، يا جداه نهبوا و اللَّه رحالنا ، يا جداه ذبحوا و اللَّه اطفالنا .\r\nيا جدا به خدا قسم بر تو ناگوار است كه حال ما را به اين نحو بنگرى و اين عملى را كه كفار انجام دادند مشاهده نمائى . ناگاه ديدم آنان در اطراف امام حسين نشسته و براى مصيبت آن حضرت گريه ميكردند حضرت زهراى اطهر ميفرمود : يا ابتاه ، يا رسول اللَّه آيا نمىبينى امت تو با فرزندان من چه عملى انجام داده‌اند ؟ آيا به من اجازه ميدهى من از خون محاسن حسينم بگيرم و پيشانى خود را بوسيلهء آن خضاب نمايم ؟ و خدا را در حالى ملاقات نمايم كه با خون فرزندم خضاب كرده باشم ؟\r\nپيغمبر اعظم اسلام صلّى اللَّه عليه و آله فرمود : تو از خون حسين بگير ، ما نيز خواهيم گرفت .\r\nمن ايشان را ديدم كه از خون محاسن امام حسين عليه السلام ميگرفتند و حضرت\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nزهراى اطهر آن خون را به پيشانى خود ميمالد . پيامبر خدا و حضرت امير و امام حسن عليهم السلام خون رنگين حسين را بگلو و سينه و دست‌هاى خود تا آرنج خود ميماليدند .\r\nشنيدم رسول خدا صلّى اللَّه عليه و آله ميفرمود : فداى تو گردم اى حسين به خدا قسم خيلى براى من ناگوار است ترا : با سر بريده ، دو جبين تو غرقه به خون ، گلوى تو خون آلود ، بقفا افتاده‌اى ، رمل و ريگ بدن ترا پوشانده‌اند ، تو مقتول‌شده‌اى و دو كف دست تو را مقطوع بنگرم . اى پسر عزيز چه كسى دست راست و چپ تو را بريده است ؟\r\nامام حسين فرمود : يا جدا يك ساربان از مدينه همراه من بود . وقتى من شلوار خود را براى وضو گرفتن در مكانى مىنهادم او مشاهده ميكرد و اين تمنا را داشت كه بند شلوار من از او باشد . چيزى مانع من نبود كه آن بند شلوار را بوى عطا كنم جز اينكه ميدانستم او اين جنايت را خواهد كرد .\r\nهنگامى كه من شهيد شدم وى خارج شد و مرا در ميان كشتگان جستجو نمود . تا اينكه بدن بىسر مرا يافت . وقتى شلوار مرا مورد بررسى قرار داد آن بند شلوار را ديد . من گره‌هاى زيادى به آن زده بودم . وقتى يكى از آن گره‌ها را با دست خود باز كرد من دست راست خود را دراز كردم و روى بند شلوار نهادم .\r\nوى در ميدان جنگ بجستجوى حربه پرداخت ، تا اينكه شمشير شكسته‌اى يافت و دست راست مرا قطع نمود . سپس يك گره ديگر را باز كرد و من دست چپ خود را روى آن بند شلوار نهادم كه آن را باز نكند و عورت مرا كشف ننمايد .\r\nاو دست چپ مرا بريد . موقعى كه تصميم گرفت : بند شلوار را باز كند ترا احساس نمود و خود را در ميان كشتگان انداخت .\r\nهنگامى كه پيغمبر خدا صلّى اللَّه عليه و آله و سلّم سخن امام حسين را شنيد پس از اينكه بشدت گريان شد در ميان كشتگان بسوى من آمد و نزد من ايستاد سپس به من فرمود : اى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nساربان مرا با تو چه كار ! ؟ تو آن دو دستى را قطع كردى كه جبرئيل و عموم ملائكه يك مدت طولانى آنها را مىبوسيدند و اهل آسمانها و زمين‌ها آنها را باعث خير و بركت ميدانستند .\r\nآيا براى تو كافى نبود كه اين ملعونها اين ذلت و خوارى را دچار حسين كردند زنان پرده‌نشين ويرا خارج نمودند . اى ساربان خدا روى ترا در دنيا و آخرت سياه كند ! دست و پاهاى ترا قطع نمايد و تو را در رديف آن گروهى قرار دهد كه خون ما را ريختند و در مقابل خدا جرات پيدا كردند .\r\nهنوز نفرين آن حضرت تمام نشده بود كه دستهاى من شل شدند و اين طور احساس نمودم كه صورت من نظير شب تاريك سياه شده است و به اين حالت باقى مانده‌ام . من نزد اين كعبه آمده‌ام كه شفيع من شود ، در صورتى كه ميدانم خدا هرگز مرا نخواهد آمرزيد ! ! راوى ميگويد : احدى در مكه باقى نبود مگر اينكه جنايت اين مرد را شنيد و بوسيلهء لعنت كردن او به خدا تقرب جست . هر يك از آن مردم به او ميگفتند : اى لعين ! همين جنايتى كه انجام دادى براى تو كافى خواهد بود .\r\n وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  .\r\nنيز ميگويد : از مرد آهنگر كوفى حكايت شده كه گفت : موقعى كه لشكر ( ابن زياد ) از كوفه براى جنگ با امام حسين خارج شدند من آن آهنهائى را كه داشتم جمع كردم و ابزار كار را برداشتم و با آنان حركت نمودم . هنگامى كه آنان به مقصد رسيدند و طناب خيمه‌ها را بستند من نيز براى خود خيمه‌اى بر سر پا كردم و ميخ‌هاى آهنى براى نصب خيمه‌ها و راه و جايگاه براى اسب‌ها و نوك نيزه‌ها ساختم . هر گاه نوك نيزه يا شمشير يا خنجر كج ميشد من آنها را اصلاح ميكردم .\r\nرزق و روزى من بدين لحاظ فراوان شد و نام من در ميان آنان شيوع پيدا كرد ، تا اينكه امام حسين با لشكر خود آمد و ما بسوى كربلا حركت نموديم\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو در كنار علقمه خيمه زديم و قتال در بين آنان شروع شد . آب را به روى حسين بستند و آن حضرت را با ياران و فرزندانش شهيد نمودند . مدت توقف و حركت ما نوزده روز بود . من در حالى كه غنى بودم بسوى منزل خود مراجعت كردم و اسيران با ما بودند . وقتى اسيران به ابن زياد عرضه شدند او دستور داد تا آنان را براى يزيد بجانب شام بفرستند .\r\nچند صباحى بيش نبود كه من در منزل خود بودم . يك شب در ميان رختخواب خود خوابيده بودم . ناگاه در عالم خواب ديدم كه گويا : قيامت بر پا شده و مردم نظير ملخ كه راهنماى خود را از دست داده روى زمين موج ميزدند و زبان عموم آنان از شدت تشنگى روى سينه‌هاشان قرار گرفته است . من اين طور مىپنداشتم كه : تشنگى هيچ كدام از ايشان از من شديدتر نبود . زيرا گوش و چشم من از شدت تشنگى از كار افتاده بودند . اضافه بر آن تشنگى مغز من از حرارت آفتاب ميجوشيد .\r\nزمين نظير قيرى ميجوشيد كه آتش زير آن روشن كرده باشند . من اين طور خيال ميكردم كه مچ پاهايم كنده شده است . بخداى بزرگ قسم اگر من مخيّر ميشدم بين تشنگى خود و بريدن گوشت خويشتن كه خون از آن جارى شود و من آن خون را بجاى آب بياشامم آشاميدن خون خود را از تشنگى كه داشتم بهتر ميدانستم .\r\nدر آن حينى كه ما دچار عذاب دردناك و بلاء عمومى بوديم ناگاه من مردى را ديدم كه نور صورتش صحراى محشر را فرا گرفته بود و عالم وجود براى مسرورى او مسرور بود . وى سوار اسبى بود و پير مردى به نظر ميرسيد . هزارها پيامبر ، وصى ، صدّيق ، شهيد و افراد نيكوكار در اطرافش گرد آمده بودند . او نظير باد يا گردش فلك عبور نمود . ساعتى گذشت كه ديدم سوارى كه بر اسب پيشانى سفيد سوار بود و صورتى نظير ماه داشت آمد .\r\nهزارها نفر زير فرمان او بودند كه اگر او دستورى ميداد آنان اجرا\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nميكردند و اگر زجر ميداد ايشان ميپذيرفتند . بدن‌ها از التفات او مىلرزيدند و گردن‌ها از خطر او دچار رعشه ميشدند . من بر شخص اول تأسف خوردم كه چرا راجع به خوف خود از او سؤال نكردم .\r\nناگاه ديدم او بر سر ركاب خود برخاست و به اصحاب خود اشاره كرد .\r\nشنيدم ميگفت : وى را بگيريد . يك وقت ديدم يكى از آنان با قهر بازوى مرا با آهنى كه از آتش خارج شده بود گرفت .\r\nمرا نزد آن بزرگوار برد . من اين طور خيال ميكردم كه شانه راستم كنده شد . من از وى تقاضاى تخفيف عذاب نمودم ، ولى او مرا عذاب سنگين‌ترى ميداد .\r\nبه وى گفتم : تو را به حق آن كسى قسم مىدهم كه تو را بر من مأمور كرده است تو كيستى ؟ گفت : من يكى از ملائكهء خداى جبار ميباشم گفتم : اين شخص كيست ؟\r\nگفت : على بن ابى طالب مىباشد . گفتم : آن شخص كه قبل از على بود كيست ؟ گفت :\r\nحضرت محمّد صلّى اللَّه عليه و آله بود . گفتم : آن افرادى كه در اطرافش بودند ؟ گفت : پيامبران ، صدّيقين ، شهيدان ، نيكوكاران و مؤمنين .\r\nگفتم : من چه عملى انجام داده‌ام كه او تو را بر من مأمور كرده است ؟ گفت :\r\nاختيار در دست او مىباشد . حال تو نظير حال اين گروه است وقتى كاملا نظر كردم ديدم آن گروه عبارت بودند از : عمر بن سعد كه امير لشكر بود و گروه ديگرى كه من آنان را نمىشناختم ، ناگاه ديدم زنجير آهنين به گردن او بود و آتش از چشم و گوش او خارج ميشد ، من يقين كردم كه هلاك خواهم شد ، ما بقى آن گروه نيز دچار غل و زنجير بودند ، بعضى از ايشان گرفتار قيد بودند . بازوى برخى را نظير من بقهر گرفته بودند .\r\nدر آن حينى كه ما حركت ميكرديم ديدم همان حضرت محمّدى كه آن ملك توصيف ميكرد بر فراز صندلى بلند پايه‌اى كه ميدرخشيد و من گمان ميكردم از لؤلؤ بود نشسته بود و دو مرد پير و آبرومند طرف راست آن حضرت بودند . من از آن ملك جويا شدم : اينان كيانند ؟ گفت ايشان حضرت نوح و ابراهيم عليهما السلام\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nميباشند .\r\nناگاه شنيدم پيغمبر خدا صلّى اللَّه عليه و آله و سلّم ميفرمود : يا على چه كار كردى ؟ على فرمود :\r\nاحدى از كشندگان حسين را واگذار ننمودم مگر اينكه او را آورده‌ام . من حمد خداى را بجاى آوردم كه از قاتلين امام حسين نبودم و عقلم بسوى من بازگشت نمود .\r\nناگاه شنيدم پيامبر اكرم ميفرمود : كشندگان حسين را جلو بياوريد .\r\nوقتى آنان را نزد آن حضرت آوردند پيغمبر خدا از ايشان استنطاق ميكرد و گريان ميشد . عموم افرادى كه در محشر بودند براى گريهء آن حضرت گريان ميشدند .\r\nزيرا حضرت رسول به مردى ميفرمود : تو در كربلا با فرزندم حسين چه عملى انجام دادى ؟ او ميگفت : يا رسول اللَّه من آب را به روى حسين بستم . ديگرى ميگفت :\r\nمن حسين را كشتم . شخص ثالثى ميگفت : من سينه حسين را باسم اسبم پايمال نمودم .\r\nشخص رابعى ميگفت : من فرزند بيمار حسين را ميزدم . ناگاه پيامبر خدا صلّى اللَّه عليه و آله فرياد زد و فرمود :\r\nوا ولداه ! وا قلة ناصراه ! وا حسيناه ! وا علياه !\r\nاى اهل بيت من ! آيا جا داشت بعد از من با شما اين چنين رفتار كنند ! ؟\r\nاى پدرم حضرت آدم و اى برادرم نوح نگاه كنيد : بعد از من با ذريهء من چگونه رفتار كرده‌اند ! آنان همه بقدرى گريه كردند كه اهل محشر مضطرب شدند .\r\nسپس پيغمبر اعظم اسلام دستور داد تا شعلهء آتش هر كدام را پس از ديگرى ربود .\r\nناگاه ديدم مردى را آوردند و پيامبر خدا او را نيز استنطاق كرد . وى گفت :\r\nمن عملى بر عليه حسين انجام نداده‌ام . رسول اكرم . فرمود : آيا تو نجار نبودى ! ؟\r\nگفت : اى آقاى من راست گفتى ، ولى من فقط ستون خيمهء حصين ( بضم حاء و فتح صاد ) ابن نمير را كه بوسيلهء باد شديدى شكسته بود وصل كردم پيغمبر اعظم صلّى اللَّه عليه و آله پس از اينكه گريان شد فرمود : تو بر عليه حسين من سياهى لشكر بودى . او را بدوزخ ببريد . سپس فرياد زدند و گفتند : فرمانفرمائى جز براى خدا و رسول و وصى او نخواهد بود .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nآن آهنگر ميگويد : من به هلاكت خويشتن يقين پيدا كردم . پيامبر خدا دستور داد تا مرا بحضور آن حضرت بردند . آن بزرگوار پس از پرسش‌هائى كه كرد و من جواب گفتم . رسول خدا دستور داد تا مرا بدوزخ ببرند هنوز مرا بسوى جهنم نكشيده بودند كه از خواب بيدار شدم و اين جريان را براى هر كسى كه او را ديدم نقل كردم .\r\nزبان او خشك و نصف آن مرده بود . هر كسى وى را دوست داشت از او بيزارى جست . او در حال فقر و تنگدستى مرد . خدايش نيامرزد .  وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  .\r\n16 - در كتاب : امالى شيخ ( همان جريان شتر و زعفران را نقل مىكند كه در ضمن روايت دوازدهم همين بخش ترجمه شد ) 17 - نيز در همان كتاب از ابن عطيه نقل مىكند كه گفت : در زمان خالد در بين راه از نزد مردى عبور ميكرديم كه نشسته و جسدش سفيد و صورتش سياه بود . مردم ميگفتند : اين شخص به امام حسين عليه السلام خروج كرده است .\r\nمترجم گويد : و للَّه الحمد كه ترجمهء بخش ( 46 ) اين كتاب در ارض اقدس و جوار حضرت رضوى عليه و على آبائه المعصومين و اولاده منتجبين آلاف التحية و الثناء پايان يافت .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nبخش چهل و هفتم در بارهء احوال خويشاوندان و اهل زمان امام حسين عليه السلام و اتمام حجت‌هائى كه با يزيد كردند\r\n1 - در بعضى از كتب مناقب قديم از شقيق بن سلمه نقل مىكند كه گفت :\r\nهنگامى كه حسين بن على بن ابى طالب عليهما السلام شهيد شد عبد اللَّه بن زبير نزد ابن عباس آمد و او را براى بيعت كردن با خود دعوت كرد . ولى ابن عباس اين پيشنهاد را نپذيرفت .\r\nيزيد بن معاويه عليهما اللعنة اين طور پنداشت كه ابن عباس بدين جهت با ابن زبير بيعت نكرده كه با يزيد بيعت نمايد . لذا يزيد براى ابن عباس نوشت :\r\nاما بعد : به من اين طور رسيده كه ابن زبير ملحد تو را براى بيعت با خود و دخول در اطاعت خويشتن دعوت نموده است تا تو براى تقويت باطل و شركت در گناه پشتيبان و شريك وى باشى .\r\nدر صورتى كه تو چنگ ببيعت ما زده‌اى و خدا را به جهت آن حقى كه از ما به تو معرفى كرده است اطاعت نموده‌اى . خدا بهترين جزائى را به تو عطا كند كه از خويشاوندى به خويشاوند ديگرى عطا مىكند و بعهد خود وفا مينمايند . من چيزهائى را فراموش نميكنم و نيكوئى را در بارهء تو فراموش نخواهم كرد .\r\nمن راجع باينكه تو با پيامبر خدا اهل بيت و قرابت دارى در پرداخت جايزهء تو تعجيل ميكنم .\r\nمتوجه باش هر كسى از آفاق نزد تو مىآيد و ابن زبير آنان را با زبان و سخنان\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nآراستهء خود در حق آنان سحر و جادو كرده ايشان را از نظريهء خود آگاه كن زيرا آنان سخن ترا بهتر ميشنوند و از تو بهتر اطاعت مينمايند تا از ابن زبير كه احترام حرم خدا را از بين ميبرد و از دين خارج شده است .\r\nابن عباس در جواب يزيد نوشت : اما بعد : نامهء تو به من رسيد . در اين نامه تذكر داده بودى : ابن زبير مرا براى بيعت با خود و فرمانبردارى خويشتن دعوت كرده است . اگر مطلب از اين قرار باشد كه تو ميگوئى به خدا قسم منظور من از اين عمل نيكوئى و ثناگوئى تو نخواهد بود . ولى خدا از نيت من آگاه است .\r\nتو اين طور گمان ميكنى كه نيكوئى مرا فراموش نميكنى و راجع بپرداخت جايزهء من تعجيل خواهى كرد اى انسان مكار ! از نيكوئى و صلهء من خوددارى كن . زيرا من از دوستى كردن با تو خوددارى مينمايم . بجان خودم قسم تو آن حقى كه ما به گردن تو داريم نميپردازى مگر اندكى و آن حق كامل ما را نخواهى پرداخت .\r\nاز من خواسته بودى كه مردم را بسوى تو بفرستم و ايشان را از اطراف ابن زبير پراكنده نمايم . بين من و تو همصحبتى و همنشينى و خوشحالى در كار نبوده است كه تو از من طلب يارى ميكنى و مرا بدوستى خود وادار مينمائى . در صورتى كه تو حسين و جوانان بنى هاشم را كه چراغهاى هدايت و ستارگانى راسخ و ثابت بودند شهيد كردى . لشكر تو آنان را بدستور تو در يك زمين انداختند .\r\nبدنشان غرقه به خون ، برهنه و عريان ، بدون كفن و تكيه‌گاه ماند . بادها بر جسد آنان ميوزيدند . گلهء كفتارها پى در پى به زيارت ايشان ميرفتند ، تا اينكه خداى توانا گروهى را كه در ريختن خون آنان شركت نكرده بودند براى كفن كردن و به خاك سپردن اجسادشان فرستاد و تو در همين مجلسى كه فعلا نشسته‌اى نشسته بودى ! از جمله موضوعاتى كه من آن را فراموش نميكنم اين است كه تو امام حسين را\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاز حرم پيامبر خدا صلّى اللَّه عليه و آله و سلّم تبعيد كردى و مردانى را فرستادى تا آن حضرت را در حرم خدا يعنى مكه معظمه شهيد نمايند . تو همچنان اين تصميم را داشتى تا امام حسين را از مكه بسوى عراق فرار دادى و آن حضرت در حالى كه خائف بود از مكه خارج گرديد .\r\nلشكر تو آن حضرت را مضطرب و ناراحت كرد . تو اين جنايت را به علت آن دشمنى كه با خدا و رسول و اهل بيت آن حضرت كه خدا پليدى را از ايشان دور كرده و آنان را بنحو مخصوصى پاك و پاكيزه نموده است داشتى انجام دادى .\r\nايشان نظير پدران تو نبودند كه جفا كار ( و خورندهء ) جگرهاى ستوران و خران بودند .\r\nامام حسين عليه السلام پيشنهاد صلح و سازش را با شما داد ، و از شما خواست كه از كربلا مراجعت نمايد . ولى شما از موقعيت قلت انصار و استيصال اهل بيت آن حضرت استفاده نموديد و بر عليه او قيام كرديد و معاون يك ديگر شديد و گويا :\r\nاهل بيت ترك را بقتل رسانديد .\r\nهيچ چيزى از اين بيشتر مرا دچار تعجب نميكند كه تو از من طلب دوستى ميكنى . در صورتى كه تو فرزندان پدرم را كشتى و خون من از شمشير تو ميچكد تو يكى از آن افرادى هستى كه من از تو خونخواهى خواهم كرد . ان شاء اللَّه آن خونى كه من پيش دارم از بين نخواهد رفت و تو در خونخواهى بر من سبقت نخواهى گرفت .\r\nتو در دنيا بر من سبقت گرفته‌اى ولى پيامبران و آل آنان كه قبل از اين كشته شدند خدا خون ايشان را مطالبه كرد . خدا كافى است براى اينكه مظلومين را يارى كند و از ظالمين انتقام بگيرد ! خوشحال مباش از اينكه امروز بر ما مسلطشده‌اى ، زيرا ما هم يك روزى بر تو مسلط خواهيم شد .\r\nاما اينكه وفادارى مرا و آن حقى را كه به گردن من دارى تذكر داده بودى : اگر اين مطلب اين طور باشد كه تو مىگوئى به خدا قسم من با تو و آن\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nافرادى كه قبل از تو بودند بيعت كردم . تو ميدانى من و فرزندان پدرم از تو بمقام خلافت احق و اولى ميباشم . ولى شما گروه قريش با ما مكابره نموديد تا اينكه ما را از حق خود بر كنار كرديد و شما متصدى اين امر شديد . نابود شود آن كسى كه تصميم گرفت و در حق ما ظلم كرد و افراد سفيه و گمراه را بر عليه ما وادار نمود ، همچنان كه ملت ثمود و قوم لوط و اصحاب مدين ( بفتح ميم و ياء و سكون دال ) نابود شدند .\r\nآگاه باش ! از عجيبترين ستمكيشى تو اين است كه دختران عبد المطلب و كودكان صغير و فرزندان وى را نظير اسيران بسوى شام جلب نمودى . تو بمردم اين طور وانمود ميكنى كه ما را مورد قهر و غلبه قرار داده‌اى و بر ما منت ميگذارى . در صورتى كه خدا بوسيلهء ما بر تو منت نهاد . به خدا قسم گرچه از ضربه و جراحت دست من در امان ماندى ، ولى من اميدوارم خدا تو را دچار بزرگترين زخم زبان و شكست دادن نمايد .\r\nبه خدا قسم من مأيوس نيستم از اينكه خدا تو را بعد از قتل فرزندان پيامبر اعظم اسلام بسخت‌ترين عقاب مؤاخذه كند و تو را در حالى كه مورد مذمت قرار گرفته باشى از دنيا اخراج نمايد . پدر و فريادرسى نباشد تو را . هر چه ميخواهى زندگى كن . به خدا قسم عذاب خود را چند برابر نزد خدا زياد كرده‌اى و مرتكب گناهانى شده‌اى !  وَ السَّلام عَلى مَن اتَّبَع الْهُدى  .\r\nيزيد ملعون براى محمّد بن حنفيه كه در مدينه بود نوشت : اما بعد : من از خدا خواهانم عمل صالحى را كه بوسيلهء آن از ما راضى باشد نصيب من و شما نمايد .\r\nمن امروز در ميان قبيلهء بنى هاشم مردى را نمىشناسم كه از نظر علم و حلم و فهم و حكم بر تو ترجيح و برترى داشته باشد و از هر سفاهت و آلودگى و كم عقلى بر كنار باشد . كسى كه خود را متخلق بخير و فضيلت را شعار خود قرار داده باشد نظير آن شخصى نيست كه خدا طينت او را با خير آفريده باشد ، ما اين صفت خوب را در زمان قديم و جديد ، شهودا و غيابا در وجود تو يافته‌ايم .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nچيزى كه هست من دوست دارم تو را زيارت نمايم و از ديدار تو بهره‌مند گردم . هنگامى كه اين نامهء مرا ديدى در حالى بسوى من بيا كه در امان و مطمئن باشى . خدا تو را به امر خود هدايت كند و تو را بيامرزد . و السلام عليك و رحمة اللَّه و بركاته .\r\nموقعى كه نامهء يزيد به محمّد بن على ( يعنى محمّد بن حنفيه ) رسيد و آن را خواند نزد دو فرزندان خود كه جعفر و عبد اللَّه كه ابو هاشم بود آمد و با آنان در اين باره مشورت كرد . پسرش عبد اللَّه به وى گفت : پدر جان ! راجع بجان خود از خدا بترس و نزد يزيد مرو ! زيرا من خائفم از اينكه يزيد تو را ببرادرت حسين ملحق نمايد و هيچ باكى نخواهد داشت .\r\nمحمّد گفت : اى پسر عزيزم من يك چنين باكى را از يزيد ندارم . پسرش جعفر به وى گفت : اى پدر ! يزيد تو را در نامهء خود مورد لطف قرار داده است . زيرا من گمان نمىكنم : يزيد براى احدى از قريش بنويسد : خدا تو را به امر خود هدايت نمايد و گناه تو را بيامرزد . من اميدوارم كه خدا تو را از شر يزيد محفوظ بدارد .\r\nمحمّد بن على ( يعنى محمّد بن حنفيه ) گفت : اى پسرم ! من به آن خدائى توكل ميكنم كه آسمان را از افتادن بر روى زمين نگاه ميدارد مگر با اذن خود . كافى است كه خدا وكيل من باشد .\r\nسپس محمّد بن على براى مسافرت آماده و از مدينه خارج شد و رفت تا در شام نزد يزيد بن معاويه وارد شد . هنگامى كه اجازهء ورود خواست يزيد به وى اجازه داد و او را نزد خويشتن بر فراز تخت خود جاى داد و به وى گفت : اى ابو القاسم خدا بما و تو در عوض شهيد شدن ابى عبد اللَّه الحسين بن على اجر عطا كند . به خدا قسم اگر مصيبت حسين تو را متأثر كرد مرا هم ناراحت نمود . اگر اين مصيبت تو را داغدار نمود مرا نيز داغدار كرد .\r\nاگر من متصدى جنگ با حسين بودم او را شهيد نميكردم . من وى را از كشته شدن نجات ميدادم و لو اينكه به قيمت قطع انگشتان و از دست دادن چشم\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمن تمام ميشد . گر چه حسين در حق من ظلم و قطع رحم و راجع به حق من با من منازعه نمود ولى در عين حال من آنچه را كه مالك بودم فداى او ميكردم .\r\nاما چه كنم كه ابن زياد نميدانست من در بارهء حسين چه نظريه‌اى دارم ، لذا عجله كرد و حسين را شهيد نمود و جبران ما فات را نكرد . از طرفى هم بر ما واجب نيست كه در حق خود به اين دنياى دنى راضى باشيم . و بر برادر تو نيز واجب نبود در بارهء مقامى كه خدا آن را مخصوص ما قرار داده بود با ما به نزاع بپردازد . اين مصيبتى كه دچار حسين شد براى من ناگوار بود . و السلام . اى ابو القاسم ! اكنون تو هر سخنى دارى بگو .\r\nمحمّد بن على پس از اينكه حمد و ثناى خدا را بجاى آورد فرمود : من سخن تو را شنيدم ، خدا خويشاوندى تو را وصل كند و بر امام حسين رحم و آن ثوابهائى كه از خدا به آن حضرت عطا شده و جاويدى طولانى كه در جوار خداى جليل مرحمت شده مبارك نمايد .\r\nما ميدانيم آنچه كه باعث ناقصى زندگى ما شده موجب نقص زندگى تو نيز گرديده است و هر خوشنودى و اندوهى كه دچار تو مىشود دچار ما هم خواهد شد .\r\nو اگر تو در موقع شهادت حسين حضور ميداشتى بهترين رأى و عمل را انتخاب مينمودى .\r\nو از كار بد و عمل شنيع اجتناب ميكردى . اكنون من از تو انتظار دارم سخنى را كه من در بارهء امام حسين دوست ندارم برايم نگوئى ! زيرا امام حسين برادر و پسر پدر من است . گرچه تو گمان ميكنى آن حضرت در حق تو ظلم كرد و دشمن تو بود ( در صورتى كه اين طور نبود ) .\r\nيزيد در جواب محمّد بن حنفيه گفت : تو از من چيزى جز خير نخواهى شنيد .\r\nولى بيا با من بيعت كن و آنچه قرض دارى بگو تا من ادا نمايم محمّد بن على فرمود : من با تو بيعت كردم . و قرض هم ندانم ، الحمد للَّه . من از طرف خدا داراى نعمت‌هاى فراوانى هستم كه نمىتوانم براى شكر آنها قيام نمايم .\r\nيزيد متوجه فرزندش خالد شد و گفت : اين پسر عموى تو از مكر و پستى و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nچرك معصيت و دروغ بر كنار است . زيرا اگر كسى غير از اين محمّد بود ميگفت :\r\nمن چنين و چنان قرض دارم تا بدين وسيلهء اموال ما را به غنيمت بگيرد . سپس يزيد متوجه محمّد بن على شد و گفت : اى ابو القاسم آيا با من بيعت ميكنى ؟ محمّد گفت آرى . يزيد گفت : من دستور داده‌ام مبلغ سيصد هزار ( 000 ، 300 ) درهم به تو بپردازند . شخصى را بفرست تا آن را دريافت كند . و هنگامى كه خواستى مراجعت نمائى ما جايزه‌اى به تو خواهيم داد .\r\nمحمّد بن على گفت : من احتياجى به اين مال ندارم و براى آن نيامده‌ام .\r\nيزيد گفت : چه مانعى دارد كه اين پول را بگيرى و در ميان خويشاوندان خود توزيع نمائى ؟ محمّد گفت : قبول كردم . يزيد دستور داد تا محمّد بن على را در يكى از منزل‌هاى خود جاى دادند . محمّد بن على هر صبح و عصر نزد يزيد ميرفت .\r\nپس از اين جريان گروهى از اهل مدينه نزد يزيد آمدند كه : منذر بن زبير و عبد اللَّه بن عمرو بن حفص بن مغيرهء مخزومى و عبد اللَّه بن حنظلة بن ابى عامر انصارى در ميان آنان بودند . ايشان چند روزى نزد يزيد اقامت كردند .\r\nيزيد به هر يك از آنان مبلغ پنجاه هزار ( 000 ، 50 ) درهم و به منذر بن زبير مبلغ صد هزار ( 000 ، 100 ) درهم جايزه داد . هنگامى كه آنان تصميم گرفتند بسوى مدينه مراجعت كنند محمّد بن على نزد يزيد آمد و اجازه خواست كه با آن گروه بجانب مدينه باز گردد . يزيد اجازه داد و مبلغ دويست هزار ( 000 ، 200 ) درهم و چيزهاى ديگرى كه قيمت آنها صد هزار درهم ميشد به وى جايزه داد .\r\nسپس يزيد به محمّد بن على گفت : من امروز در ميان خويشاوندان تو كسى را نمىبينم كه از تو بحلال و حرام عالمتر باشد . من دوست دارم تو از من فاصله نگيرى و مرا به آن راهى وادار كنى كه بهره‌مندى و رشد من در آن باشد .\r\nبه خدا قسم من دوست ندارم تو از من دور شوى و قسمتى از اخلاق مرا مورد مذمت قرار دهى .\r\nمحمّد بن على فرمود : آن ظلم و جنايتى كه تو در بارهء امام حسين عليه السلام كردى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nقابل تدارك نخواهد بود ، و فعلا از آن موقعى كه من نزد تو وارد شده‌ام جز خير چيزى از تو نديده‌ام . اگر من يك خصلت ناپسندى از تو ديده بودم نميتوانستم ساكت باشم و تو را از آن بر حذر ندارم و تو را از آن حقى كه خدا به گردن تو دارد آگاه ننمايم . زيرا خدا از علماء تعهد گرفته كه علم خود را براى مردم شرح دهند و آن را كتمان نكنند .\r\nمن در غياب تو جز نيكوئى تو را براى مردم نخواهم گفت . فقط تنها چيزى را كه من از تو جلوگيرى ميكنم اين ميگسارى است . زيرا اين عملى است پليد و از رفتار شيطان مىباشد . كسى كه متصدى امور اين امت باشد و او را در منابر و محافل و در حضور مردم خليفه ميخوانند نظير يك فرد عادى نيست . راجع به نفس خود از خدا بترس ! گناهان گذشتهء خود را جبران كن .\r\nيزيد از اين راهنمائى محمّد بن على فوق العاده مسرور شد و گفت : من اين دستور تو را قبول كردم . من دوست دارم تو در بارهء هر احتياجى ، يا جايزه‌اى كه لازم باشد با من مكاتبه نمائى و در اين باره كوتاهى نكنى . محمّد فرمود : ان شاء اللَّه من اين عمل را انجام مىدهم و آن طور خواهم بود كه تو دوست داشته باشى .\r\nسپس محمّد بن على با يزيد توديع و بسوى مدينه مراجعت كرد . پس از ورود بمدينه كليهء آن پول‌ها را در ميان اهل بيت خود و ساير بنى هاشم و قريش توزيع نمود .\r\nبه نحوى آن پول‌ها تقسيم كرد كه احدى از مردان و زنان بنى هاشم و قريش و فرزندان و غلامان آنان نبود مگر اينكه از آن پول بهره‌مند شدند .\r\nمحمّد بن على پس از اين جريان از مدينه خارج شد و متوجه مكهء معظمه گرديد .\r\nوى بعد از اينكه در مكه مجاور شد غير از روزه و نماز كارى نداشت . و صلى اللَّه على محمّد و آله الطاهرين .\r\nمؤلف گويد : علامه از بلاذرى نقل كرده كه گفت : وقتى امام حسين عليه السلام شهيد شد عبد اللَّه بن عمر براى يزيد بن معاويه نوشت : حقا كه مصيبتى بزرگ و حادثه‌اى عظيم در اسلام رخ داد و روزى مثل روز عاشوراى حسين نخواهد بود .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nيزيد در جواب ابن عمر نوشت : اى احمق ! ما وارد خانه‌هاى آراسته و فرشهاى آماده و بالش‌هاى فراوان‌شده‌ايم . ما براى اين گونه اموال قتال كرديم . اگر اينها حق ما باشند كه براى حق خود دفاع كرده‌ايم و اگر حق ديگران باشند پس پدرت عمر اول كسى بود كه اين عمل را انجام و رواج داد و حق را از صاحب حق غصب كرد .\r\nمؤلف گويد : در كتاب : فتن خبر طولانى از سعيد بن مسيب نقل كرديم كه گفته : وقتى خبر شهادت امام حسين عليه السلام و هجده نفر از اهل بيت و پنجاه و سه نفر از شيعيانش بمدينه رسيد و طفل شير خوارش در مقابلش بوسيلهء تير كشته و فرزندانش اسير شدند عبد اللَّه عمر در حالى كه جنايت يزيد را خيلى ناپسند ميدانست متوجه شام گرديد و سخنان خشن و زننده‌اى به يزيد گفت .\r\nيزيد عبد اللَّه بن عمر را در خلوت خواست و يك نامه طولانى از پدرش عمر كه براى معاويه نوشته بود به وى نشان داد مضمون آن اين بود كه او بر دين پدران بت پرست خود ثابت مانده است . و محمّد يك شخص ساحرى بوده كه بوسيلهء سحر بر مردم غلبه يافته است . وى به معاويه توصيه كرده بود : اهل بيت حضرت محمّد را بحسب ظاهر احترام كند ولى در واقع ايشان را از روى زمين براندازد و احدى از آنان را واگذار نكند .\r\nهنگامى كه ابن عمر اين نامه را خواند با رضايت از رفتار پدرش بمدينه مراجعت كرد و بمردم وانمود ميكرد كه يزيد راجع برفتار خود بر حق است و نسبت به جنايتى كه كرده است معذور مىباشد ! !\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nبخش چهل و هشتم راجع بتعداد فرزندان و زنان امام حسين عليه السلام\r\n1 - در كتاب : ارشاد مينگارد : امام حسين عليه السلام داراى شش فرزند بود بدين شرح :\r\n1 - على بن الحسين كه اكبر و كنيهء او : ابو محمّد و مادرش : شهربانو دختر كسرى يزدجرد بود 2 - على بن الحسين كه اصغر بود و در كربلا با پدرش حسين شهيد شد و قبل از اين شرح حال وى نگاشته شد . مادر او : ليلى دختر ابو مرة بن عروة بن - مسعود ثقفى بود 3 - جعفر بن الحسين كه فرزندى بجاى نگذاشت . مادر او : زنى از قبيلهء قضاعيه بود كه در زمان حيات امام حسين از دنيا رفت . 4 - عبد اللَّه بن الحسين كه با پدرش در حال كودكى شهيد شد . او در كنار پدر بزرگوارش بود كه تيرى آمد و ويرا ذبح كرد .\r\n5 - سكينه دختر امام حسين عليه السلام كه مادرش : رباب دختر امرء القيس بن عدى كلبى معدى بود . اين بانو مادر عبد اللَّه بن الحسين نيز بود 6 - فاطمه دختر امام حسين كه مادرش : ام اسحاق دختر طلحة بن عبيد اللَّه تيمى بود .\r\n2 - در كتاب : مناقب مىنويسد : نسل امام حسين عليه السلام از پسرش على اكبر ( يعنى امام زين العابدين ) كه بعد از پدرش زنده بود باقيماند . و آن على كه در كربلا شهيد شد ( نسبت به امام زين العابدين ) اصغر بود . اعتماد ما بر اين قول است . زيرا على بن الحسين ( يعنى امام زين العابدين ) كه در كربلا باقى ماند سى ساله بود و پسرش امام محمّد باقر عليه السلام در آن موقع پانزده ساله بود . و آن على اصغر كه در كربلا شهيد شد دوازده ساله بود .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nگروه زيديه ميگويند : نسل امام حسين از على اصغر بود كه در كربلا هشت ساله بود و بعضى گفته‌اند : چهار ساله بود و علماء علم نسبت اين قول را پذيرفته‌اند .\r\nدر كتاب : نسب از يحيى بن حسن نقل مىكند كه يزيد به حضرت على بن الحسين ( يعنى امام سجاد ) گفت : تعجب ميكنم از پدرت كه اين همه ( نام فرزندانش را ) على ميگذارد ! ؟ امام سجاد در جوابش فرمود : چون پدرم پدر بزرگوارش على را خيلى دوست ميداشت لذا ( فرزندان خود را بنام او ) نامگذارى ميكرد .\r\n3 - نيز در همان كتاب مىنويسد : هنگامى كه اسيران فارس در مدينهء طيبه وارد شدند عمر در نظر گرفت : زنان اسير را بفروشد و مردان اسير را غلام ملت عرب قرار دهد . نيز عمر تصميم گرفت : مردان اسير فارس افراد عليل و ضعيف و پير عرب را در موقع طواف بدوش بگيرند و طواف دهند . ولى حضرت على بن ابى طالب عليه السلام به او فرمود : پيامبر اعظم اسلام فرموده است :\r\nاكرموا كريم قوم و ان خالفوكم .\r\nيعنى افراد شريف هر گروهى را گرامى بداريد . و لو اينكه با شما مخالفت نمايند . اين افراد فارس مردمانى حكيم و گرامى هستند . زيرا بما سلام كردند و بدين مقدس اسلام رغبت پيدا نمودند .\r\nمن آن سهمى را كه خودم و بنى هاشم از اين اسيران داريم در راه خدا آزاد كردم . مهاجران و انصار گفتند : اى برادر رسول خدا ! ما نيز سهم خود را به تو بخشيديم : حضرت امير فرمود : پروردگارا ! اينان سهم خود را بخشيدند و منهم قبول كردم و اسيران را آزاد نمودم . عمر گفت : على بن ابى طالب در اين عمل سبقت گرفت و تصميمى را كه من در بارهء مردم عجم داشتم در هم شكست .\r\nگروهى از آن مردم راغب شدند كه با دختران پادشاهان كه اسير شده بودند ازدواج نمايند . و حضرت امير بعمر فرمود : اين دختران ملوك را براى ازدواج آزاد بگذار . آنان را مجبور نكن .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبزرگ آنان به شهر بانو دختر يزدجرد اشاره كرد . ولى او صورت خود را پوشانيد و نپذيرفت . به او گفته شد : اى بزرگ قوم خود ! تو كداميك از اين خواستگاران خود را انتخاب ميكنى ؟ آيا راضى هستى شوهر كنى ؟ وى سكوت اختيار كرد .\r\nحضرت امير عليه السلام فرمود : او راضى هست ولى بعدا شوهر انتخاب خواهد كرد . زيرا سكوت وى موجب رضايت اوست . وقتى براى دومين بار به او گفتند :\r\nچه كسى را انتخاب ميكنى ؟ گفت : اگر من در امر ازدواج آزاد باشم غير از حسين كه نوريست ساطع و شهابى است درخشنده كسى را انتخاب نميكنم .\r\nحضرت امير به شهر بانو فرمود : تو چه كسى را براى سرپرستى خود قبول دارى ؟\r\nگفت : تو را . امير المؤمنين : على به حذيفه دستور داد تا خطبه را بخواند . او خطبه را خواند و شهربانو با امام حسين ازدواج كرد .\r\nابن كلبى ميگويد : حضرت امير حريث بن جابر حنفى را بسوى مشرق فرستاد . او دختر يزدجرد شهريار بن كسرى را بجانب حضرت امير فرستاد . حضرت على شهربانو را به امام حسين عطا كرد . شهربانو حضرت امام زين العابدين را متولد كرد .\r\nشخصى ديگر غير از ابن كلبى گفته : حريث دو دختر از يزدجرد بسوى حضرت امير فرستاد . آن بزرگوار يكى از آنان را به امام حسين عطا فرمود و على بن الحسين متولد شد . دختر ديگر يزدجرد را به محمّد بن ابو بكر عطا كرد و قاسم بن محمّد متولد گرديد . پس بنا بر اين : امام زين العابدين و قاسم بن محمّد خاله‌زاده‌اند .\r\n4 - نيز در كتاب : مناقب مينويسد : پسران امام حسين عليه السلام عبارت بودند از : على اكبر شهيد كه مادرش : برّه دختر عروة بن مسعود ثقفى بود .\r\nعلى اوسط كه امام بود و على اصغر كه مادرشان شهربانو بود . محمّد و عبد اللَّه كه شهيد شد مادر آنان : رباب دختر امرء القيس بود . جعفر كه مادرش از قبيلهء :\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nقضائى بود .\r\nدختران امام حسين عبارت بودند از سكينه كه مادرش : رباب دختر امرء - القيس كندى بود . فاطمه كه مادرش : ام اسحاق دختر طلحة بن عبيد اللَّه بود . و زينب ( كه نامى از مادرش در اينجا نيست ) و . . .\r\n5 - در كتاب : كشف الغمه مينگارد : امام حسين عليه السلام داراى ده نفر فرزند ذكور و اناث بود كه شش تن از آنان پسر و چهار نفر دختر بودند . پسران آن حضرت عبارت بودند از 1 - 2 - على اكبر و على اوسط كه سيد عابدين بود 3 - 4 - 5 - 6 على اصغر و محمّد و عبد اللَّه و جعفر . على اكبر در جلو پدرش قتال كرد تا شهيد شد .\r\nعلى اصغر آن طفلى بود كه تيرى آمد و او را شهيد كرد . گفته شده : عبد اللَّه نيز با پدرش شهيد شد .\r\nدختران آن حضرت عبارت بودند از 1 - زينب 2 - سكينه 3 - فاطمه . اين قول مشهورى است . گفته شده : امام حسين داراى چهار پسر و دو دختر بود . ولى قول اول مشهورتر است . ذكر هميشگى و بناء برقرار در ميان فرزندان آن حضرت مخصوص به على اوسط امام زين العابدين عليه السلام بود ( يعنى نسل آن حضرت از زين العابدين بيادگار مانده ) نه از ما بقى فرزندانش و . . .\r\nابن خشاب مينويسد : تعداد شش نفر پسر و سه نفر دختر براى امام حسين متولد شد بدين شرح : 1 - على اكبر كه با پدرش شهيد شد 2 - على كه امام و سيد عابدين بود 3 - على اصغر 4 - محمّد 5 - عبد اللَّه كه با پدرش شهيد شد 6 - جعفر 7 - زينب 8 - سكينه 9 - فاطمه . و . . .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nبخش چهل و نهم در بارهء احوال مختار بن ابو عبيدهء ثقفى\r\n1 - در كتاب : امالى شيخ از منهال بن عمرو نقل مىكند كه گفت : وقتى من از مكه مراجعت نمودم بحضور حضرت امام زين العابدين عليه السلام مشرف شدم . آن بزرگوار به من فرمود : حرملة بن كاهل اسدى در چه حال است ؟ گفتم : من او را در كوفه زنده ديدم . حضرت سجاد عليه السلام دستهاى خود را بجانب آسمان بلند و در حق حرمله نفرين كرد و فرمود :\r\nاللهم اذقه حر الحديد ! اللهم اذقه حر الحديد ! اللهم اذقه حر النار !\r\nيعنى بار خدايا حرارت آهن را بحرمله بن كاهل بچشان ! پروردگارا ! حرارت آتش را بحرمله بچشان .\r\nمنهال ميگويد : وقتى من وارد كوفه شدم ديدم مختار بن ابو عبيد خروج كرده است . مختار با من دوست بود . من در منزل خود بودم تا اينكه اياب و ذهاب مردم تمام شد . وقتى من سوار و متوجه مختار شدم ديدم وى از خانهء خود خارج شده است .\r\nمختار به من گفت : چرا زير پرچم فرمانفرمائى ما نيامدى و بما تهنيت نگفتى و با ما شركت نكردى ؟ من او را آگاه كردم كه به مكه رفته بودم و اكنون نزد تو آمده‌ام . من با مختار حركت كردم و مشغول گفتگو بوديم تا اينكه وارد كناسهء كوفه شد . او يك نوعى متوقف شد كه گويا : در انتظار چيزى باشد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمختار از مكان حرملة بن كاهل مستحضر شده بود و مأمورين خود را در طلب وى فرستاده بود .\r\nچندان مكثى نكرده بود كه گروهى بتعجيل آمدند و گروهى هم به زحمت و سختى آمدند و گفتند : ايها الامير ! البشارة ، زيرا حرملة بن كاهل اسدى دستگير شد . چندان طولى نكشيد كه حرمله را آوردند . وقتى چشم مختار به حرمله افتاد گفت :\r\nالحمد للَّه الذى مكننى منك يعنى سپاس مخصوص آن خدائيست كه مرا بر تو مسلط كرد . سپس گفت :\r\nشتر كش ! شتر كش ! بياوريد . وقتى شتر كش را آوردند مختار به او گفت : دستهاى حرمله را قطع كن . هنگامى كه دو دست او قطع شدند مختار گفت : دو پاى او را هم قطع كن . موقعى كه دو پاى وى قطع گرديد مختار فرياد زد :\r\nالنار ! النار ! يعنى آتش بياوريد ، آتش بياوريد . يك مقدارى نى و آتش آوردند ، حرمله را در ميان آنها انداختند و آتش زدند . من گفتم : سبحان اللَّه ! مختار به من گفت :\r\nسبحان اللَّه گفتن نيكو است . تو براى چه تسبيح گفتى ؟\r\nگفتم : ايها الامير ، من در مراجعت از سفر مكه نزد امام زين العابدين رفتم آن حضرت به من فرمود : حرملة بن كاهل اسدى در چه حال است ؟ گفتم : من او را در كوفه زنده ديدم . آن بزرگوار دست‌هاى خود را بلند و در حق حرمله نفرين كرد و فرمود :\r\nاللهم اذقه حر الحديد ، اللهم اذقه حر الحديد اللهم اذقه حر النار .\r\nمختار به من گفت : آيا تو شنيدى كه امام زين العابدين اين سخن را فرمود ! ؟\r\nگفتم : به خدا قسم كه همين طور شنيدم . مختار از مال سوارى خود پياده شد و پس از اينكه دو ركعت نماز بجاى آورد سجدهء طولانى كرد . سپس برخاست و سوار شد .\r\nمن نيز با او سوار شدم و حرمله سوخته بود .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nما با يك ديگر آمديم تا بر در خانهء من رسيديم . من گفتم : ايها الامير ! اگر صلاح ميدانى پياده شو و مرا شرفياب و گرامى بدار و از غذايم بخور . مختار گفت :\r\nاى منهال ! تو به من ميگوئى : امام زين العابدين چهار دعا كرد كه خدا آنها را بدست من اجراء كرد . سپس به من ميگوئى : غذا بخورم ! ؟ امروز روز روزه گرفتن است كه من روزه بگيرم و خدا را براى اين توفيق سپاسگزار باشم . اين حرمله همان كسى بود كه سر مبارك امام حسين را آورده بود .\r\n2 - نيز در همان كتاب از مدائنى نقل مىكند كه گفت : مختار بن ابو عبيدهء ثقفى شب چهارشنبه كه چهارده شب از ماه ربيع الآخر سال ( 66 ) قمرى باقى مانده بود در كوفه خروج كرد . مردم طبق دستور . قرآن و سنت پيغمبر اعظم اسلام صلى اللَّه عليه و آله سلم و تقاص خون حضرت حسين بن على و اهل بيت آن حضرت عليهم السلام و دفاع از ضعفاء با مختار بيعت كردند . شاعر در اين باره گفته :\r\n1 -  و لما دعا المختار جئنا لنصره * على الخيل تردى من كميت و اشقرا\r\n2 - دعا : يا لثارات الحسين فاقبلت * تعادى بفرسان الصباح لتثأرا \r\n1 - يعنى هنگامى كه مختار دعوت كرد ما براى نصرت او در حالى كه بر اسبهاى راهوار و كميت و سرخ رنگ سوار شده بوديم آمديم 2 - دعوت كرد و گفت اى خونخواهان حسين ! سواران در موقع صبح بسرعت براى خونخواهى امام حسين متوجه وى گرديدند .\r\nمختار بر عبد اللَّه بن مطيع كه از طرف ابن زبير فرماندار كوفه بود خروج كرد و او را با يارانش در حالى كه شكست خورده بودند از كوفه اخراج نمود . سپس مختار تا ماه محرم سنهء ( 67 ) قمرى در كوفه اقامت كرد .\r\nسپس مختار به تهيهء لشكر شروع كرد و بسوى ابن زياد كه در ارض جزيره بود فرستاد . مختار ابو عبد اللَّه جدلى و ابو عمارهء كيسان را سرپرست ياران خود نمود . ابراهيم بن اشتر را دستور داد تا متوجه ابن زياد گردد و او را امير لشكر قرار داد .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nابراهيم روز شنبه ، هفتم ماه محرم سال ( 67 ) قمرى با تعداد دو هزار نفر از قبيلهء مذحج و اسد ، تعداد دو هزار نفر از قبيلهء تميم و همدان ( به سكون ميم ) تعداد هزار و پانصد نفر از قبائل مدينه ، تعداد هزار و پانصد نفر از قبيلهء كنده و ربيعه ، تعداد دو هزار نفر از حمراء يعنى مردم عجم كه در كوفه بودند خارج شد . بعضى گفته‌اند : ابن اشتر با چهار هزار نفر از ساير قبائل و هشت هزار نفر از حمراء حركت نمود .\r\nمختار با پاى پياده براى مشايعت ابن اشتر خارج شد . ابراهيم بمختار گفت :\r\nخدا ترا رحمت كند ، سوار شو ! مختار گفت : من اجر اين راه رفتن خود را با تو از خدا ميخواهم من دوست دارم پاهايم براى يارى كردن آل محمّد صلّى اللَّه عليه و آله خاك آلود شوند . سپس ابن اشتر را توديع كرد و بازگشت نمود .\r\nابن اشتر آمد تا وارد مدائن شد . بعدا . از مدائن حركت كرد و متوجه ابن زياد شد . هنگامى كه خبر حركت ابن اشتر از مدائن بمختار رسيد مختار از كوفه خارج و در مدائن وارد شد . وقتى كه ابن اشتر در موصل نزديك نهر : خازر پياده شد ابن زياد هم با لشكر خود آمد و در چهار فرسخى لشكر ابن اشتر پياده گرديد و با يك ديگر ملاقات نمودند .\r\nابن اشتر ياران خود را براى جنگ تحريك نمود و گفت : اى اهل حق و ياران دين و مذهب ! اين ابن زياد است كه قاتل امام حسين و اهل بيت آن حضرت مىباشد . خدا او را با حزب او كه حزب شيطانند نزد شما آورده است . پس با تصميم و صبر با آنان كارزار نمائيد . شايد خداى توانا او را بدست شما بكشد و سينه‌هاى شما را از بغض و كينهء آنان تسلى دهد .\r\nسپس آن دو لشكر بخروش آمدند ، اهل عراق فرياد زدند : اى خونخواهان حسين ( قيام كنيد ) وقتى ياران ابن اشتر جولانى زدند ابن اشتر ندا كرد : اى سربازان خدا ! الصبر ! الصبر ! لشكر ابن اشتر ( كه نزديك بود منهزم شوند ) مراجعت نمودند .\r\nعبد اللَّه بن بشار بن ابو عقب دئلى حديثى براى آنان گفت كه از دوست خودم\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n( حضرت امير ) شنيدم ميفرمود : ما با اهل شام نزديك نهرى كه آن را خازر ميگويند ملاقات خواهيم كرد و آنان ما را شكست ميدهند ، تا اينكه ما ميگوئيم : سرعت كن ! سرعت كن ! سپس بر آنان حمله ميكنيم و امير آنان را ميكشيم . پس مژده باد شما را صبر كنيد ، زيرا شما بر آنان غالب خواهيد شد .\r\nسپس ابن اشتر به طرف يمين لشكر ابن زياد حمله‌اى كرد و يمين لشكر را با قلب لشكر مخلوط نمود . اهل عراق اهل شام را شكست دادند و بر گردن آنان سوار شدند و ايشان را بقتل رسانيدند . موقعى كه گرد و غبار جنگ فرو نشست دريافتند كه : ابن زياد حصين بن نمير ( بضم حاء و نون و فتح صاد و ميم ) شرحبيل ( بضم شين و فتح راء ) ابن ذى الكلاع ، ابن حوشب ، غالب باهلى ، عبد اللَّه بن اياس سلمى ، ابو الاشرس كه حاكم خراسان بود و بزرگان اصحاب ابن زياد لعنة اللَّه عليهم عموما بدرك اسفل نازل شده‌اند .\r\nابن اشتر به ياران خود گفت : من بعد از اينكه آن مردم شكست خوردند گروهى را ديدم كه استقامت و قتال ميكردند . وقتى بر آنان تاختم مردى جلو من آمد كه جمعيتى همراهش بودند او بر استر سفيدى سوار بود و مردم را بجنگ سوق ميداد . احدى بر او نزديك نميشد مگر اينكه او را از پاى در مياورد .\r\nهنگامى كه آن مرد به من نزديك شد ضربتى بدست او زدم و آن را جدا نمودم وى در كنار نهر افتاد . من دستهاى او را قطع كردم . پاهايش متورم بودند .\r\nمن او را كشته‌ام . بوى مشك از او ميوزيد . من گمان ميكنم : ابن زياد باشد بدنبال او برويد .\r\nمردى از ياران ابن اشتر بسوى او شتافت . وقتى كفشهاى او را در آورد و دقت نمود ديد همانطور كه ابن اشتر گفته بود . او ابن زياد است . آن مرد سر ابن زياد را جدا كرد . بدن وى را طعمهء آتش قرار داد و آن شب را تا بصبح از روشنائى بدن آن ستمكار استفاده كردند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nوقتى چشم مهران كه غلام ابن زياد بود و فوق العاده ابن زياد را دوست ميداشت به اين منظره افتاد قسم خورد كه ابدا چربى نخورد ! ياران ابن اشتر پس از اينكه صبح شد غنيمت‌هاى لشكر دشمن را جمع كردند .\r\nيكى از غلامان ابن زياد بسوى شام فرار كرد . عبد الملك مروان به آن غلام گفت : چند روز است كه از ابن زياد خبرى ندارى ؟ غلام گفت : وقتى مردم جولان كردند ابن زياد جلو رفت و مشغول كارزار گرديد و به من گفت : يك ظرف آب برايم بياور . هنگامى كه آب برايش بردم مقدارى از آن را آشاميد و مقدارى بين زره و بدن خود پاشيد و مقدارى به پيشانى اسبش ريخت . سپس اسب خود را راند و داخل معركهء كارزار شد . اين آخرين ديدار منست از ابن زياد .\r\nابراهيم بن اشتر سر نحس ابن زياد را با سر بزرگانى كه همراه او بودند براى مختار فرستاد . آن سرها را موقعى نزد مختار آوردند كه او مشغول ناشتائى بود .\r\nوقتى آن سرها را نزد او نهادند گفت : الحمد للَّه رب العالمين . سر مبارك امام حسين را موقعى نزد ابن زياد نهادند كه مشغول ناشتائى بود . سر ابن زياد را هم موقعى بنزد من آوردند كه مشغول ناشتائى هستم ! پس از اين جريان يك مار سفيدى آمد و در ميان آن سرها گردش نمود تا داخل سوراخ بينى ابن زياد شد و از گوش نحسش خارج گرديد . براى دومين بار داخل گوش او شد و از سوراخ بينى وى بيرون آمد .\r\nهنگامى كه مختار از خوردن ناشتائى فراغت حاصل كرد برخاست و صورت ابن زياد را با نعلين خود پايمال كرد . سپس آن نعلين را نزد يكى از غلامان خود انداخت و گفت : آن را شستشو بده . زيرا من آن را به صورت نجس شخص كافر نهاده‌ام .\r\nمختار پس از اين جريان متوجه كوفه شد . سر ابن زياد و سر حصين بن نمير ( بضم حاء و نون ) و سر شرحبيل ( بضم شين و فتح راء ) ابن ذى الكلاع را بوسيلهء عبد الرحمن بن ابى عمير ثقفى و عبد اللَّه بن شداد جشمى ( بضم جيم و فتح شين )\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو سائب بن مالك اشعرى براى محمّد بن حنيفه كه در مكه بود فرستاد . حضرت على بن الحسين عليهما السلام هم در مكه بود .\r\nمختار يك نامه‌اى بوسيلهء فرستادگان خود براى محمّد بن حنيفه نوشت كه مضمون آن اين بود : من ياران و شيعيان ترا بسوى دشمنانت فرستادم تا خون برادر مظلوم و شهيد ترا مطالبه نمايند . آنان در حالى براى كارزار خارج شدند كه منظورشان ثواب بود و متأسف بودند .\r\nخونخواهان امام حسين نزديك نصيبين بلشكر ابن زياد برخوردند و پروردگار آنان را كشت . سپاس مخصوص آن خدائيست كه براى شما خونخواهى كرد .\r\nو رؤساى دشمنان شما را بدام انداخت . آنان را در هر رهگذر كه بودند كشت و در هر دريا كه بودند غرق كرد . بدين وسيله قلب و سينهء گروه مؤمنين خنك شد و شفا يافت و غيظ قلب آنان را بر طرف نمود .\r\nهنگامى كه مأمورين مختار نامه او را با سر كفار نزد محمّد بن حنفيه آوردند او سر ابن زياد را نزد حضرت امام زين العابدين عليه السلام فرستاد . سر ابن زياد هنگامى نزد امام سجاد وارد شد كه آن حضرت مشغول ناشتائى بود . حضرت سجاد عليه السلام فرمود : من موقعى نزد ابن زياد وارد شدم كه او ناشتائى ميكرد و سر پدر بزرگوارم در مقابل او بود .\r\nمن در همان وقت دعا كردم و گفتم : پروردگارا ! مرا از دنيا مبر تا سر ابن زياد را در آن موقعى كه من ناشتائى ميكنم ببينم . سپاس مخصوص آن خدائيست كه دعاى مرا مستجاب كرد . سپس دستور داد تا آن سر نحس را بيرون بردند .\r\nوقتى آن سر را نزد ابن زبير بردند او گفت تا آن را بر فراز نى زدند . ناگاه باد شديدى آمد و آن را به نحوى حركت داد كه سقوط كرد . يكوقت ديدند :\r\nمارى آمد و بينى ابن زياد را گزيد ! آن سر را براى دومين بار بر فراز نى زدند نيز باد وزيد و آن را روى زمين انداخت و همان مار خارج شد و بينى ابن زياد را گزيد .\r\nاين موضوع تا سه مرتبه عملى شد . ابن زبير دستور داد تا آن سر نحس را در بعضى از\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nكوهها و دره‌هاى مكه انداختند .\r\nاز مختار خواسته بودند كه عمر بن سعد ابى وقاص را امان دهد . او اين تقاضا را به اين شرط پذيرفت كه عمر از كوفه خارج نشود . اگر خارج گردد خونش هدر باشد . شخصى نزد عمر بن سعد آمد و گفت : من شنيدم مختار قسم مىخورد كه مردى را خواهد كشت . من گمان ميكنم كه تو باشى ! عمر بن سعد از كوفه خارج و وارد حمام شد ( كه موضعى بود خارج از كوفه ) به عمر گفته شد : تو گمان ميكنى اينجا از نظر مختار مخفى خواهد بود ؟ لذا عمر شبانه وارد خانهء خود گرديد .\r\nراوى ميگويد : وقتى صبح شد من نزد مختار رفتم . هشيم بن اسود هم آمد و نشست . بعدا حفص كه پسر عمر بن سعد بود آمد و به مختار گفت : پدرم ميگويد :\r\nپس آن عهد و پيمانى كه بين من و تو بود چه شد ؟ مختار به وى گفت :\r\nبنشين ! سپس مختار ابو عمره را خواست . ناگاه ديدند : مردى كوتاه قامت كه غرق سلاح بود آمد . مختار بغل گوش ابو عمره سخنى گفت و دو مرد ديگر را خواست و به آنان گفت : با ابو عمره برويد و ابو عمره رفت . به خدا قسم من گمان نميكردم ابو عمره بخانهء عمر بن سعد رسيده باشد كه ناگاه ديدم وى با سر بريدهء ابن سعد مراجعت نمود مختار به حفص كه پسر عمر بود گفت : اين سر را ميشناسى ؟ حفص گفت :\r\n إِنَّا لِلَّه وَ إِنَّا إِلَيْه راجِعُون  مختار به ابو عمره گفت : اين حفص را بپدرش ملحق كن ! وقتى حفص كشته شد مختار گفت : عمر در عوض امام حسين و حفص در عوض على بن الحسين .\r\nولى نه اينكه خون اينان با خون حسين و على بن الحسين برابرى كند .\r\nپس از كشته شدن ابن زياد كار مختار بقدرى بالا گرفت كه مردان نامدار را دچار خوف نمود . مختار ميگفت : خوراكى و آشاميدنى بر من گوارا نخواهد\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبود تا اينكه كشندگان حسين بن على و قاتلين اهل بيت آن حضرت را بقتل برسانم . دين به من اجازه نميدهد كه احدى از آنان را زنده بگذارم .\r\nمختار ميگفت : هر كسى را كه در ريختن خون حسين و يارانش شركت كرده باشد به من معرفى كنيد . هر مردى را كه نزد مختار مياوردند و ميگفتند : اين شخص از كشندگان امام حسين است او را بقتل ميرسانيد .\r\nبمختار اين طور رسيده بود كه شمر بن ذى الجوشن يكى از شتران امام حسين را گرفته و وارد كوفه كرده و پس از اينكه آن را كشته بود گوشت آن را تقسيم نموده بود . مختار دستور داد : هر خانه‌اى را كه از آن گوشت گرفته به من معرفى كنيد . وقتى آن خانه‌ها را معرفى كردند مختار صاحبان آن‌ها را كشت و آن خانه‌ها را در كوفه خراب كرد .\r\nهنگامى كه : عبد اللَّه بن اسيد جهنى ( بضم همزه ) و مالك بن هيثم بدانى كه از قبيلهء كنده بودند و حمل بن مالك محاربى را نزد مختار آوردند مختار به ايشان گفت : اى دشمنان خدا ، امام حسين چه شد ! ؟ آنان گفتند : ما مجبور شديم كه به آن حضرت خروج كرديم .\r\nمختار گفت : آيا جا نداشت : منتى بر او بگذاريد و سيرابش كنيد ؟ سپس به بدانى گفت : تو آن كسى هستى كه كلاه خود آن حضرت را غارت نمودى ؟ خدا ترا لعنت كند . گفت : نه ، مختار گفت : چرا . مختار دستور داد تا دست و پاهاى او را قطع كردند و او را رها كردند . وى همچنان ميغلطيد تا بجهنم نازل شد .\r\nسپس بدنش را قطعه قطعه كردند . و بعدا مختار دستور داد : آن دو نفر ديگر را گردن زدند .\r\nهنگامى كه : مراد بن مالك ، عمرو بن خالد ، عبد الرحمن بجلى و عبد اللَّه بن - قيس خولانى را نزد مختار آوردند مختار به آنان گفت : اى قاتلين مردان نيكوكار آيا نمىبينيد كه خدا از شما بيزار است ! ؟ همان زعفرانهاى يمنى كه از خيمه‌هاى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nحسين غارت كرديد شما را دچار يك چنين روزى نموده است . سپس دستور داد تا ايشان را بسوى بازار خارج كردند و بقتل رساندند .\r\nمختار معاذ ( بضم ميم ) ابن هانى كندى و ابو عمرهء كيسان را به طرف خانهء خولى ( بفتح خاء ) ابن يزيد اصبحى كه سر امام حسين را براى ابن زياد آورده بود فرستاد .\r\nوقتى آنان وارد خانهء خولى شدند خولى در ميان مستراح پنهان شد . وقتى مأمورين وارد مستراح شدند ديدند او زير سبد مخفى شده است . او را گرفتند و خارج كردند كه بسوى مختار ببرند . در بين راه به مختار برخوردند كه با گروهى مىآمد . خولى را بخانه‌اش باز گرداندند تا مختار او را كشت و جسدش را سوزانيد .\r\nهنگامى كه مختار شمر بن ذى الجوشن را تحت تعقيب قرار داد آن ملعون بجانب بيابان گريخت . ابو عمره با گروهى از ياران خود بدنبال شمر شتافتند . شمر با ايشان جنگ سختى كرد . آخر الامر زخم و جراحات آن لعين را ناتوان كرد ابو عمره او را اسير نمود و نزد مختار فرستاد .\r\nمختار پس از اينكه گردن شمر را زد دستور داد تا ديگى را پر از روغن كردند و آن را روى آتش نهاده جوش آوردند و جسد نحس شمر را در ميان آن انداختند و بدنش متلاشى گرديد سپس يكى از غلامان حارثة بن مضرب سر و صورت شمر را پايمال نمود .\r\nمختار همچنان قاتلين امام حسين و قاتل ياران آن حضرت را تعقيب ميكرد تا اينكه خلق كثيرى از آنان را كشت . آن گروهى كه فرار ميكردند خانه‌هاشان را خراب مينمود غلامان زر خريد مولاى خود را كه با امام حسين قتال كرده بودند ميكشتند و نزد مختار مىآمدند و مختار آنان را آزاد ميكرد .\r\n3 - در كتاب : بصائر الدرجات از على بن دراج روايت مىكند كه گفت مختار مرا براى كارى استخدام نمود . يكوقت مختار مرا گرفت و زندانى كرد و مالى را از من مطالبه نمود . در يكى از روزها مرا با بشر ( بكسر باء ) ابن غالب خواست و ما را تهديد بقتل كرد .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nبشر بن غالب كه قيافهء خود را تغيير داده بود به مختار گفت : به خدا قسم تو اين قدرت را ندارى كه ما را بكشى . مختار گفت : چرا نمىتوانم . مادرت برايت گريان شود ، در صورتى كه در دست من اسير هستيد ؟ گفت : زيرا در حديث اين طور بما رسيده تو در موقعى ما را ميكشى كه بر دمشق غالب شوى . تو ما را در ميان دمشق خواهى كشت . مختار گفت : راست گفتى يك چنين حديثى وارد شده است .\r\nهنگامى كه مختار كشته شد ايشان از زندان خارج شدند .\r\n4 - در كتاب : قصص الأنبياء از امام جعفر صادق عليه السلام روايت مىكند كه فرمود :\r\nهر گاه خدا بخواهد انتقام اولياء خود را بگيرد اين عمل را بوسيلهء بدترين مردم انجام ميدهد . ولى هر وقت بخواهد انتقام خود را بگيرد آن را بواسطهء اولياى خود انجام ميدهد زيرا انتقام يحيى بن زكريا را بوسيلهء بخت نصر گرفت .\r\n5 - در كتاب : سرائر از سماعه روايت مىكند كه گفت : از امام محمّد باقر عليه السلام شنيدم ميفرمود : موقعى كه روز قيامت فرا ميرسد پيامبر اسلام و امير المؤمنين و حسن و حسين صلى اللَّه عليهم اجمعين از نزديك جهنم عبور خواهند كرد . شخصى كه در جهنم است سه مرتبه فرياد مىزند : يا رسول اللَّه بفريادم برس ! ولى پيغمبر خدا جوابى به او نخواهد داد . سه مرتبه فرياد مىزند : يا امير المؤمنين بفريادم برس ! آن حضرت هم جوابى به او نخواهد داد .\r\nسپس سه مرتبه فرياد مىزند : يا حسين بفريادم برس ، من قاتل دشمنان تو ميباشم . پيامبر خدا به امام حسين ميفرمايد : وى بر تو اتمام حجت نمود . امام حسين عليه السلام پس از اين جريان نظير عقاب شكارى بفريادش ميرسد و او را از آتش نجات ميدهد .\r\nراوى ميگويد : من به امام صادق گفتم : فدايت شوم آن شخص كه در آتش است كيست ؟ فرمود : مختار است . گفتم : براى چه در آتش معذّب خواهد شد در صورتى كه قاتلين امام حسين را كشت ! ؟ فرمود : براى اينكه اندكى از محبت آن دو نفر را در قلب خود داشت . قسم به حق آن خدائى كه حضرت محمّد صلّى اللَّه عليه و آله و سلّم را به حق مبعوث\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nكرد اگر در قلب جبرئيل و ميكائيل هم چيزى از ( محبت آنان ) باشد خدا ايشان را از ناحيه صورت داخل آتش جهنم خواهد كرد ! 6 - در تفسير : امام حسن عسكرى عليه السلام از حضرت امير المؤمنين : على روايت مىكند كه فرمود : همانطور كه گروهى از بنى اسرائيل خدا را اطاعت كردند و گرامى شدند و گروهى از آنان معصيت كردند و معذب گرديدند شما نيز همانطور خواهيد بود . گفتند : يا امير المؤمنين معصيت‌كاران كيانند ؟\r\nفرمود : آن افرادى هستند كه راجع به بزرگداشت ما و حقوق ما مأمور شدند ولى خيانت و مخالفت كردند . حق ما را انكار نمودند و سبك شمردند . فرزندان ما و فرزندان پيامبر اعظم اسلام را كه موظف بودند ايشان را گرامى و محبوب بدارند كشتند . گفتند : يا امير المؤمنين آيا يك چنين موضوعى عملى خواهد شد ؟ فرمود :\r\nآرى . اين خبرى است حق و امرى است كه عملى خواهد شد . به زودى اين دو فرزندم حسن و حسين را خواهند كشت .\r\nسپس حضرت امير فرمود : به زودى در دنيا عذاب دردناكى بوسيلهء شمشيرهاى آن اشخاصى كه بر آنان مسلط مىشود دچار آن افرادى خواهد شد كه ظلم كردند تا انتقام آن فسق و فجورهائى را كه انجام دادند بگيرد ، همچنان كه بنى اسرائيل دچار يك چنين عذاب دردناكى شدند .\r\nگفته شد : يا امير المؤمنين چه عذابى و چه كسى ؟ فرمود : جوانى است از قبيلهء ثقيف كه او را مختار بن ابو عبيده ميگويند . بعد از زمانى كه مختار متولد شد حضرت على بن الحسين عليهما السلام نيز اين موضوع را از زبان حضرت امير خبر داد .\r\nهنگامى كه اين خبر از زبان امام زين العابدين عليه السلام به گوش حجاج بن يوسف ثقفى رسيد حجاج گفت : اين خبر را پيامبر خدا كه نداده است . من شك دارم كه آيا اين موضوع را على بن ابى طالب از قول پيغمبر خدا حكايت كرده يا نه ؟ على بن الحسين كه اين سخن را گفته كودك است و مغرور و سخنان باطلى ميگويد كه تابعين خود را فريب دهد\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nالساعه مختار را نزد من بياوريد ! وقتى مختار را نزد حجاج آوردند حجاج گفت : او را نزد سفرهء چرمى ببريد و گردنش را بزنيد ! سفرهء چرمى را آوردند و گسترانيدند و مختار را روى آن نگاه داشتند . غلامان حجاج اياب و ذهاب ميكردند ولى شمشير نمىآوردند . حجاج گفت : شما را چه شده ( كه شمشير نمىآوريد ! ؟ ) گفتند : كليد خزانه كه شمشيرها در ميان آن است مفقود شده است ! مختار به حجاج گفت : تو هرگز نمىتوانى مرا بكشى زيرا پيامبر اسلام صلّى اللَّه عليه و آله ( كه اين خبر را داده است ) هرگز دروغ نگفته است و بر فرض اينكه تو مرا بقتل برسانى خداى توانا حتما مرا زنده خواهد كرد تا تعداد سيصد و هشتاد و سه هزار ( 000 ، 383 ) نفر از شما را بقتل برسانم .\r\nحجاج به يكى از دربانهاى خود گفت : شمشير خود را به جلاد بده تا مختار را بكشد ! وقتى جلاد شمشير را گرفت و آمد كه مختار را بكشد و حجاج هم جلاد را تحريك مينمود ناگاه در حين حركت پاى جلاد به چيزى گرفت و همانطور كه به زمين خورد آن شمشير شكم وى را پاره و او را بدوزخ نازل كرد ! وقتى جلاد ديگرى آوردند و شمشير را بدست او داد تا مختار را بكشد و او دست خود را بلند نمود كه گردن مختار را بزند ناگاه عقربى وى را زد و او نيز در گذشت هنگامى كه چشم ايشان به آن عقرب افتاد آن را كشتند .\r\nمختار گفت : اى حجاج ! تو اين قدرت را ندارى كه مرا بقتل برسانى . اى حجاج واى بر تو ! آيا بخاطر ندارى در آن هنگامى كه شاپور ذو الأكتاف ملت عرب را ميكشت و آنان را ريشه كن ميكرد نزار بن معد ( بضم ميم و فتح عين ) ابن عدنان به شاپور چه گفت ؟ نزار بفرزندانش دستور داد تا او را در ميان زنبيل نهادند و بر سر راه شاپور گذاشتند .\r\nوقتى چشم شاپور به نزار افتاد گفت : تو كيستى ؟ گفت : من مردى از عرب ميباشم . ميخواهم از تو جويا گردم : چرا ملت عرب را ميكشى ، در صورتى كه آنان نسبت به تو گناهى نكردند و در صورتى كه گنه‌كاران و مفسدين را كشتى ؟\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nشاپور گفت : چون من در كتاب اين طور يافته‌ام كه مردى بنام : محمّد صلّى اللَّه عليه و آله و سلّم از عرب خارج مىشود كه ادعاى نبوت مىكند و دولت پادشاهان عجم را نابود و فانى خواهد كرد ، لذا من ملت عرب را ميكشم كه وى به وجود نيايد .\r\nنزار گفت : اگر اين مطلبى كه تو ميگوئى در كتاب دروغگويان باشد پس چه فائده از اينكه تو افراد بيگناه را بكشى . و اگر اين موضوع در كتاب راستگويان باشد خداى توانا اصل و ريشهء آن مرد ( يعنى حضرت محمّد صلّى اللَّه عليه و آله ) را نگاه خواهد داشت . تو اين قدرت را نخواهى داشت كه آن را از بين ببرى ( و اين نزار خود يكى از اجداد حضرت رسول بود ) قضا و امر پروردگار عملى و اجرا خواهند شد و لو اينكه از ملت عرب بيشتر از يك نفر باقى نماند . شاپور گفت : راست گفتى . نزار ( به فارسى يعنى لاغر و ناتوان ) دست از ملت عرب برداريد . بعدا دست از عرب برداشتند .\r\nاى حجاج ! خدا قضاوت كرده كه من تعداد سيصد و هشتاد و سه هزار ( 000 ، 383 ) نفر مرد را بكشم چه تو متصدى قتل من بشوى يا نشوى خداى توانا : يا اينكه تو را از كشتن من ممنوع مينمايد و يا پس از اينكه تو مرا كشتى مرا زنده خواهد كرد . زيرا قول پيامبر اسلام صلّى اللَّه عليه و آله و سلّم حق است و قابل شك و ترديد نيست .\r\nحجاج به جلاد گفت : بزن گردن مختار را ! مختار به حجاج گفت : او هرگز يك چنين قدرتى را نخواهد داشت . من دوست دارم اين عملى را كه بجلاد دستور ميدهى خودت آن را انجام دهى ، تا يك افعى بر تو مسلط شود آن طور كه به شخص قبل از تو عقرب مسلط شد ! وقتى جلاد تصميم گرفت گردن مختار را بزند ناگاه ديدند مردى از ياران خصوصى عبد الملك بن مروان وارد شد و بجلاد فرياد زد : مختار را رها كن ! وى نامه‌اى از عبد الملك آورده بود كه مضمون آن اين بود :\r\nبسم الله الرحمن الرحيم اى حجاج بن يوسف ! يك پرنده نامه‌اى براى ما آورده كه تو مختار بن - ابو عبيد را گرفته‌اى و در نظر دارى او را بكشى . تو اين طور گمان ميكنى كه پيغمبر\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nخدا در بارهء مختار فرموده : وى به زودى تعداد سيصد و هشتاد و سه هزار ( 000 ، 383 ) نفر مرد از انصار بنى اميه را خواهد كشت .\r\nموقعى كه اين نامه به تو رسيد مختار را آزاد كن و جز از طريق خير متعرض او مشو ! زيرا مختار شوهر زنى است كه فرزندم وليد را شير داده است . وليد راجع به اين موضوع با من گفتگو نموده است . اگر اين موضوعى كه از قول پيامبر خدا حكايت شده باطل و دروغ باشد معنا ندارد كه يك مرد مسلمان براى خبر دروغى كشته شود و اگر حق باشد تو هرگز اين قدرت را ندارى كه قول پيغمبر خدا را تكذيب نمائى .\r\nحجاج پس از اين جريان مختار را آزاد نمود . ولى مختار همچنان ميگفت :\r\nمن بعدا فلان عمل را انجام مىدهم . در فلان موقع خروج مىنمايم . فلان تعداد از مردم را خواهم كشت و گروه بنى اميه ناتوان خواهند شد ! ! هنگامى كه اين گونه سخنان به گوش حجاج رسيد مختار براى دومين بار جلب شد و دستور صادر شد : گردن او زده شود . مختار بحجاج گفت : تو اين قدرت را ندارى كه گردن مرا بزنى . اين عمل را انجام مده و دست رد بسينهء امر پروردگار مگذار ! در همين گفتگو بود كه ناگاه ديدند : پرنده‌اى وارد شد و نامه‌اى از عبد الملك آورد كه مضمون آن اين بود :\r\nبسم الله الرحمن الرحيم اى حجاج ! مبادا متعرض مختار شوى . زيرا او شوهر زنيست كه پسرم وليد را شير داده است . اگر آنچه كه از پيغمبر خدا به تو رسيده حق باشد تو از كشتن مختار ممنوع خواهى شد . همانطور كه دانيال از كشتن بخت النصر كه خدا مقدر كرده بود بنى اسرائيل را بكشد ممنوع شد . حجاج مختار را رها كرد و او را از اين گونه سخنان بر حذر داشت ! ! ولى مختار همچنان بسخنان قبلى خود ادامه ميداد . هنگامى كه سخنانش به گوش\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nحجاج رسيد و حجاج او را تحت تعقيب قرار داد مدتى پنهان گرديد . وقتى حجاج به او دست يافت و تصميم گرفت گردنش را بزند ناگاه نامهء عبد الملك براى حجاج و اصل شد . حجاج مختار را زندانى كرد و براى عبد الملك نوشت : تو چگونه اين دشمن آشكار را نگاهدارى ميكنى ، در صورتى كه او گمان مىكند چندين هزار نفر از انصار بنى اميه را خواهد كشت ؟ عبد الملك در جواب حجاج نوشت : تو مردى هستى نادان . زيرا اگر آن موضوعى كه در بارهء مختار گفته شده است دروغ باشد پس بر ما لازم است حق او را براى حق آن كسى كه بما خدمت كرده رعايت كنيم . و اگر آن موضوع حق باشد پس بايد ما او را پرورش دهيم تا بر ما مسلط شود . همانطور كه فرعون موسى را پرورش داد موسى بر او مسلط شد . حجاج پس از اين جريان مختار را رها كرد و كار مختار همانطور شد كه شد و كشت آن افراديرا كه بايد بكشد .\r\nياران حضرت على بن الحسين عليهما السلام به آن حضرت گفتند : آيا حضرت امير كه اين موضوع را در بارهء مختار فرموده است معلوم نكرده : مختار چه موقعى اين عمل را انجام ميدهد و چه افراديرا خواهد كشت ؟ حضرت سجاد فرمود : امير المؤمنين راست فرموده است . آيا مىخواهيد شما را از موقع اين عمل آگاه نمايم ؟ گفتند :\r\nآرى . فرمود : در فلان روز كه سه سال بعد خواهد آمد . در آن روز سر ابن زياد و سر شمر بن ذى الجوشن هنگامى نزد ما ميايند كه مشغول غذا خوردن خواهيم بود .\r\nهنگامى كه آن روز مذكور كه حضرت سجاد بياران خود خبر داده بود :\r\nمختار بنى اميه را خواهد كشت فرا رسيد حضرت سجاد با اصحاب خود سر سفره نشسته بودند . امام سجاد به اصحاب خود فرمود : دلشاد باشيد . زيرا شما مشغول خوردن غذا هستيد و سرهاى ستمكيشان بنى اميه از بدنشان جدا ميشوند . گفتند :\r\nدر چه موضع ؟ فرمود : مختار آنان را فعلا سر ميبرد و به زودى دو سر به اين نام و نشان\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nدر فلان روز نزد ما خواهند آمد .\r\nموقعى كه آن روز مزبور فرا رسيد و آن دو سر را آوردند حضرت سجاد از نماز فراغت حاصل كرده بود و مىخواست سر سفرهء غذا بنشيند . وقتى چشم امام سجاد به آن دو رأس افتاد فرمود : سپاس مخصوص آن خدائيست كه مرا از دنيا نبرد تا اينكه سر اين دو نفر را به من نشان داد . حضرت سجاد غذا مىخورد و به آن سرها نظر ميكرد .\r\nهنگامى كه وقت آوردن حلوا رسيد حلوا را نياوردند . زيرا آنان از درست كردن حلوا منصرف و متوجه جريان ديدن آن دو رأس شده بودند . ياران حضرت سجاد گفتند : پس چرا امروز حلوا درست نشد ؟ امام سجاد فرمود : هيچ حلوائى شيرين‌تر از اين نيست كه ما به اين دو رأس نظر كنيم . سپس حضرت سجاد سخن حضرت امير را اعاده كرد كه ميفرمايد : آن عذابهائى كه براى كفار خداست بزرگتر و كاملتر خواهد بود .\r\n7 - در كتاب : رجال كشى از امام محمّد باقر عليه السلام روايت مىكند كه فرمود :\r\nمختار را دشنام ندهيد . زيرا مختار : قاتلين ما خاندان را كشت ، براى ما خونخواهى كرد ، بيوه زنان ما را شوهر داد و در موقع عسرت و تنگدستى مال را در ميان ما تقسيم نمود .\r\n8 - نيز در همان كتاب از حضرت صادق عليه السلام روايت مىكند كه فرمود :\r\nمختار به حضرت على بن الحسين دروغ مىبست .\r\n9 - نيز در كتاب : سابق الذكر از عبد اللَّه بن شريك نقل مىكند كه گفت :\r\nروز عيد قربان ما بحضور امام محمّد باقر عليه السلام كه تكيه كرده بود مشرف شديم .\r\nحضرت باقر فرمود : يك حلّاق ( بفتح حاء و لام با تشديد ) يعنى شخصى را كه سر ميتراشد نزد من بياوريد . من در مقابل آن بزرگوار نشسته بودم كه ديدم پيرمردى از اهل كوفه بحضور آن حضرت آمد و دست امام باقر را گرفت كه ببوسد . ولى امام اجازه نداد . سپس حضرت باقر به او فرمود : تو كيستى ؟ گفت : من حكم ( بفتح\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nحاء و كاف ) ابن مختار بن ابو عبيده ثقفى هستم .\r\nامام باقر عليه السلام دست خود را كشيد و او را كه با آن حضرت فاصله داشت آورد و نزديك خود جاى داد . وى به حضرت باقر گفت : خدا امور ترا اصلاح نمايد مردم در بارهء پدرم قيل و قال‌هائى دارند . ولى به خدا قسم آنچه كه تو بفرمائى حق همان است . امام باقر فرمود : چه ميگويند ؟ گفت : ميگويند : مختار كذاب بود . ولى من هر چه شما بفرمائيد قبول دارم .\r\nامام محمّد باقر عليه السلام فرمود : سبحان اللَّه ! به خدا قسم پدرم به من خبر داد كه مهر مادرم از آن چيزهائى بود كه مختار فرستاد . آيا نه چنين است كه مختار خانه‌هاى ما را بنا كرد ؟ و دشمنان ما را كشت ؟ خونهاى ما را مطالبه نمود ؟ خدا او را رحمت كند . به خدا قسم پدرم به من خبر داد كه با فاطمه دختر حضرت امير شبانه سخن ميگفتند و پدرم رخت خواب براى فاطمه آماده ميكرد و متكا مياورد . پدرم اين حديث را از فاطمه شنيد . خدا پدرت را رحمت كند ! خدا پدرت را بيامرزد كه حق ما را نزد احدى نگذاشت . قاتلين ما را كشت و براى ما خون خواهى كرد .\r\n10 - نيز در كتاب : رجال كشى از امام محمّد باقر عليه السلام روايت مىكند كه فرمود : مختار نامه‌اى براى على بن الحسين نوشت و از عراق هدايائى تقديم نمود .\r\nهنگامى كه فرستادگان مختار بر در خانهء حضرت زين العابدين آمدند و شخصى رفت براى آنان اجازهء ورود بگيرد شخصى از طرف حضرت سجاد خارج شد و به آنان گفت :\r\nامام سجاد ميفرمايد : از در خانهء من دور شويد ، زيرا من هديه‌هاى دروغ‌گويان را نميپذيرم و نامه‌هاى آنان را نمىخوانم . آنان نام حضرت سجاد را محو كردند و در عوض نام محمّد بن حنفيه را نوشتند .\r\nامام محمّد باقر عليه السلام ميفرمايد : مختار در آن نامه چيزى براى امام سجاد ننوشته بود غير از اينكه نوشته بود : يا ابن خير من طشى و مشى . ابو بصير ميگويد :\r\nبه حضرت باقر گفتم : من معناى كلمهء مشى را ميدانم . معناى كلمهء طشى چيست ؟\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nفرمود : حيات و زندگى كردن .\r\n11 - در همان كتاب از اصبغ بن نباته ( بضم نون ) نقل مىكند كه گفت :\r\nمن مختار را ديدم روى زانوى امير المؤمنين على عليه السلام بود امير المؤمنين دست بسر مختار ميكشيد و ميفرمود : اى كيس ! اى كيس ! 12 - نيز در كتاب مزبور از امام محمّد باقر عليه السلام روايت مىكند كه :\r\nفرمود : هيچ زن هاشميه‌اى از ما خاندان شانه بسر نزد و خضاب نگرفت تا آن موقعى كه مختار سر قاتلين امام حسين را نزد ما فرستاد .\r\n13 - نيز در كتاب سابق الذكر روايت مىكند هنگامى كه سر ابن زياد و سر عمر ابن سعد را نزد حضرت على بن الحسين آوردند آن حضرت خداى را سجده كرد و فرمود : سپاس مخصوص آن خدائى است كه خون ما را از دشمنان طلب كرد . خدا بمختار جزاى خير عطا فرمايد .\r\n14 - نيز در همان كتاب نقل مىكند كه مختار مبلغ بيست هزار دينار براى امام زين العابدين فرستاد . آن بزرگوار آن پولها را قبول كرد و خانهء عقيل بن ابى طالب را كه خراب شده بود ساخت . بعدا كه مختار آن كلام خود را ظاهر كرد نيز مبلغ چهل هزار دينار براى امام سجاد فرستاد . ولى حضرت سجاد آن مبلغ را نپذيرفت .\r\nمختار مردم را بسوى محمّد بن حنفيه دعوت ميكرد . آنان كه مختاريه بودند به كيسانيه ناميده شدند . لقب مختار : كيسان بود . مختار بدين جهت به كيسان لقب يافت كه نام امير لشكرش يعنى ابو عمره كيسان بود . گفته شده : بدين لحاظ لقب كيسان را يافت كه كيسان نام يكى از غلامان حضرت امير بود .\r\nوى همان كسى بود كه مختار را براى طلب خون امام حسين وادار ميكرد و او را به مكان قاتلين امام حسين عليه السلام راهنمائى مينمود . او محرم اسرار مختار و بر امر او غالب بود . هيچ خبرى از دشمنان امام حسين به او نميرسيد كه در فلان خانه يا فلان\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nموضع است مگر اينكه وى متوجه آن شخص ميشد و همهء آن خانه را خراب ميكرد و هر ذى روحى را كه در آن خانه بود را ميكشت .\r\nهر خانه‌اى كه در كوفه خراب شده بود وى آن را خراب كرده بود . اهل كوفه اين ابو عمره را ضرب المثل قرار داده بودند . هر گاه شخصى فقير ميشد مىگفتند : ابو عمره داخل خانه‌اش شده است . كار او به جائى رسيده بود كه شاعر در باره‌اش گفته :\r\n ابليس بما فيه ، خير من ابى عمرة * يغويك و يطغيك ، و لا يعطيك كسرة \r\nيعنى شيطان با آن همه شيطنت‌هائى كه دارد باز هم از ابو عمره بهتر است شيطان ترا گمراه و سركش مىكند ولى تو را دچار شكست و خرابى نميكند .\r\n15 - در كتاب : كافى از امام جعفر صادق عليه السلام روايت مىكند كه فرمود :\r\nسرّ ما خاندان را پوشيده بداريد تا موقعى كه بدست فرزندان كيسان برسد . بعدا آن را در راه و قريه‌هاى كوفه گفتگو كنيد .\r\n16 - در كتاب . تهذيب از امام جعفر صادق عليه السلام روايتى نقل مىكند كه در ضمن شمارهء پنجم همين بخش ترجمه شد .\r\n17 - شيخ حسن بن سليمان در كتاب : مختصر ميگويد : گفته شده : مختار ابن ابو عبيد مبلغ صد هزار درهم براى حضرت امام زين العابدين فرستاد . چون امام عليه السلام دوست نداشت كه آن پول را قبول كند و خائف بود كه آن را برگرداند لذا آن را در يك خانه‌اى نهاد . وقتى مختار كشته شد امام سجاد جريان آن پول را براى عبد الملك مروان نوشت . عبد الملك در جواب آن بزرگوار نوشت : آن پول را تصاحب كن ، گوارا باشد . آن حضرت مختار را لعنت مىكرد و ميفرمود : اين مختار بر خدا و ما دروغ مىبست و گمان ميكرد : وحى بر او نازل مىشود .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nرسالهء شرح آثار ابن نما\r\nبسم اللَّه الرّحمن الرّحيم مترجم مىگويد : ابن نما عليه الرحمة و الرضوان در اول اين رسالهء شريفه خطبه‌اى خوانده كه مضمون آن : سپاس حضرت پروردگار و درود بر پيغمبر اكرم و آل اطهر آن حضرت صلّى اللَّه عليهم اجمعين و تبرئه مختار است از اين گونه سخنانى كه در باره‌اش گفته و شنيده ميشوند . بعد از اين خطبه ميفرمايد :\r\nمحمّد بن حنيفه از نظر سن از امام زين العابدين عليه السلام بزرگتر بود . او امام سجاد را از لحاظ وجوب و دين بر خويشتن مقدم ميدانست و بدون تصميم آن بزرگوار هيچ گونه عملى را انجام نميداد و سخنى نميگفت جز با رضايت او .\r\nو نسبت به آن حضرت نظير رعيتى بود كه از والى خود فرمانبردارى نمايد .\r\nوى امام زين العابدين را نظير خادمى كه مولاى خود را بر خود فضيلت دهد بر خويشتن فضيلت و برترى ميداد . اين قلادهء پر افتخار خونخواهى را محمّد بن حنفيه به گردن مختار انداخت و خاطر شريف حضرت سجاد را از تحمل سنگينىها و سختىهاى ارتحال شاد نمود .\r\nدليل بر اين موضوع همان روايتى است كه من آن را از ابو بجير عالم اهوازى نقل كرده‌ام . اين ابو بجير كه به امامت محمّد بن حنفيه معتقد بود ميگويد :\r\nمن حج بجاى آوردم و امام خودم يعنى محمّد بن حنفيه را ملاقات كردم . در يكى از روزها كه من نزد او بودم ديدم جوانى ( يعنى حضرت سجاد ) از نزد محمّد بن حنيفه عبور كرد . محمّد بر او سلام كرد و برخاست و ميان دو چشم او را بوسيد و او را سيد خطاب نمود . آن جوان رفت و محمّد بجاى خويشتن مراجعت كرد .\r\nمن به محمّد بن حنفيه گفتم : ثواب رنج و زحمت خود را از خدا ميخواهم .\r\nگفت : براى چه ! ؟ گفتم : ما معتقديم كه امام واجب الاطاعه تو هستى . تو\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبر ميخيزى و با اين جوان ( يعنى حضرت سجاد ) ملاقات ميكنى و به او ميگوئى : اى آقاى من ؟ محمّد گفت آرى به خدا قسم ، او امام من است . گفتم :\r\nآن جوان كيست ؟ گفت : على بن الحسين است .\r\nبدان كه من با او راجع به امر امامت منازعه كردم . وى به من فرمود :\r\nآيا راضى هستى حجر الاسود در بارهء من و تو قضاوت نمايد ؟ من گفتم : چگونه اين قضاوت را بعهدهء سنگى كه جماد است بگذاريم ؟ فرمود : آن امامى كه جماد با او تكلم نكند امام نيست . من از اين سخن خجل شدم و گفتم : مانعى ندارد كه حجر الاسود بين ما داورى كند . ما متوجه حجر الاسود شديم . او نماز خواند و من نيز نماز خواندم .\r\nسپس حضرت سجاد نزديك حجر الاسود رفت و به آن سنگ فرمود : تو را به حق آن خدائى قسم مىدهم كه عهد و پيمان بندگان را نزد تو امامت نهاده تا شهادت دهى : آنان بر سر عهد و پيمان خود ماندند بما خبر بده كدام يك از ما امام هستيم ؟\r\nبه خدا قسم كه حجر الاسود بسخن در آمد و به من گفت : اى محمّد ! امر امامت را به پسر برادرت تسليم كن . زيرا او از تو بر مقام امامت اولى و سزاوارتر است .\r\nاو امام تو خواهد بود . سپس حجر الاسود به نحوى متحرك شد كه من گمان كردم :\r\nالساعه سقوط خواهد كرد . پس از اين معجزه بود كه به امامت آن حضرت اعتراف كردم و معتقد شدم كه اطاعت آن بزرگوار واجب است .\r\nابو بجير ميگويد : من از نزد محمّد بن حنفيه در حالى مراجعت نمودم كه به امامت امام زين العابدين معتقد شدم و از عقيدهء گروه كيسانيه برگشتم .\r\nاز ابو بصير روايت شده كه گفت : از امام محمّد باقر عليه السلام شنيدم ميفرمود :\r\nابو خالد كابلى مدتى خادم محمّد بن حنفيه بود . وى شكى نداشت كه محمّد بن حنفيه امام است . تا اينكه يك روز ابو خالد نزد محمّد بن حنفيه آمد و گفت : فدايت شوم من داراى حرمت و مودتى هستم . تو را به حق رسول اللَّه و امير المؤمنين عليهما السلام قسم\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمىدهم آيا تو آن امامى هستى كه خدا اطاعت او را بر خلق خود واجب كرده باشد ؟ محمّد بن حنفيه گفت : اى ابو خالد ! تو مرا قسم بزرگى دادى . امام بر من و تو و هر مسلمانى پسر برادرم على ابن الحسين است .\r\nموقعى كه ابو خالد اين سخن را از محمّد بن حنفيه شنيد متوجه حضرت زين العابدين عليه السلام شد . اجازه گرفت و بحضور آن حضرت مشرف گرديد . امام سجاد به او فرمود : اى كنگر خوش آمدى . چرا قبل از اين نزد ما نمىآمدى ، مگر در بارهء ما چه چيزى براى تو هويدا شده است ؟\r\nوقتى ابو خالد اين مقاله را از امام سجاد شنيد خداى را سجده كرد و گفت :\r\nسپاس مخصوص آن خدائى است كه مرا از دنيا نبرد تا اينكه امام خود را شناختم .\r\nزين العابدين عليه السلام به او فرمود : چگونه امام خود را شناختى ؟ گفت : زيرا شما مرا به آن نامى صدا زدى كه غير از مادرم كسى آن را نميدانست . و تو از امر من اطلاعى نداشتى . من يك عمر خادم محمّد بن حنفيه بودم و شك نداشتم كه وى امام است .\r\nتا اينكه او را قسم دادم و او مرا بسوى تو راهنمائى كرد و گفت : على بن الحسين بر من و تو و هر مسلمانى امام است . سپس ابو خالد در حالى برگشت كه به امامت حضرت سجاد قائل بود .\r\nگروهى از خوارج به محمّد بن حنفيه گفتند : چرا حضرت امير تو را بجنگ‌هائى ميفرستد ، ولى حسن و حسين را نمىفرستد ؟ محمّد گفت : حسنين حكم دو چشم حضرت امير را دارند و من حكم دست راست او را دارم . لذا آن بزرگوار بوسيلهء دست راست خود از چشمان خويشتن دفاع مينمايد .\r\nابن عباس ميگويد : در يكى از روزهاى جنگ صفين حضرت امير محمّد بن - حنفيه را خواست و به او فرمود : به ميمنهء لشكر دشمن حمله كن ! محمّد با ياران خود حمله كرد و ميمنهء لشكر معاويه را شكست داد و در حالى برگشت كه مجروح شده بود . محمّد به حضرت امير گفت :\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nالعطش ! آن بزرگوار جرعهء آبى به وى داد و مقدارى آب بين زره و پوست بدن محمّد پاشيد . من خونهاى دلمه شده را ميديدم كه از حلقه زره او بيرون مىآمدند . حضرت امير پس از اينكه ساعتى به محمّد بن حنفيه مهلت داد به او فرمود : اكنون به ميسرهء لشكر دشمن حمله كن ! او با يارانش به ميسرهء لشكر معاويه حمله كرد و آن را شكست داد و در حالى مراجعت كرد كه بدنش مجروح بود و ميگفت :\r\nالماء ! الماء ! حضرت امير برخاست و همان عمل قبلى را با او انجام داد . سپس به وى فرمود : برخيز و بر قلب لشكر دشمن حمله كن ! محمّد بر قلب لشكر معاويه حمله كرد و آنان را شكست داد و در حالى برگشت كه دچار جراحات سنگينى شده بود و گريان بود . حضرت امير عليه السلام برخاست و ميان دو چشم محمّد را بوسيد و به او فرمود :\r\nپدرت بفدايت باد . به خدا قسم كه تو مرا خوشحال كردى . براى چه گريه ميكنى ، به جهت خوشحالى يا به علت جزع و فزع گريانى ! ؟\r\nمحمّد گفت : چرا گريان نباشم . در صورتى كه تو سه مرتبه مرا در معرض مرگ قرار دادى و خدا مرا به سلامت باز گردانيد . هر مرتبه‌اى كه من نزد تو مراجعت كردم تو مرا مهلت ندادى . ولى به دو برادرم حسن و حسين عليهما السلام هيچ گونه دستورى نميدهى ! ؟\r\nحضرت امير سر محمّد بن حنفيه را بوسيد و به او فرمود : اى فرزند عزيزم ! تو پسر من هستى . ولى ايشان پسران پيغمبر خدايند ، آيا نبايد من ايشان را نگاهدارى نمايم ؟ محمّد گفت : چرا پدر جان . خدا مرا فداى تو و فداى ايشان نمايد .\r\nاكنون كه عقيدهء محمّد بن حنفيه اين باشد كه گذشت پس چگونه از اطاعت حضرت سجاد سر پيچ مىبود و بوسيلهء مخالفت با آن حضرت دست از اسلام بر ميداشت .\r\nدر صورتى كه محمّد بن حنفيه يقين داشت حضرت زين العابدين عليه السلام خونخواه امام حسين بود و خون نيكوكاران را مطالبه ميكرد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nسپس مختار نظير يك پادشاه فرمانروا نهضت كرد و دست طولائى عليه دشمنان خدا از آستين بيرون آورد . استخوانهائى را شكست كه بوسيلهء فسق و فجور تغذى كرده بودند . اعضائى را قطع كرد كه بوسيلهء ميگسارى نشو و نماء نموده بودند .\r\nيك فضيلتى را بدست آورد كه شخصى از عرب و عجم به آن راه نيافت . داراى منقبتى شد كه هيچ شخص هاشمى بر آن سبقت نگرفته بود .\r\nابراهيم بن اشتر در اين اوضاع با مختار شريك بود و ادعاى او را تصديق مينمود . ابراهيم در بارهء دين خود شكى نداشت و از نظر اعتقاد و يقين گمراه نبود .\r\nمختار و ابراهيم يك حكم دارند . من اكنون نابود شدن فجار را بدست مختار شرح مىدهم . اين موضوع را به اختصار مينويسم . من نام اين كتاب را : ذوب النضار في شرح الثأر نهادم . من اين كتاب را روى چهار موضوع پايه‌گذارى نمودم .\r\nخدا توفيق صواب دهد . خدا جزاء دهندهء روز قيامت است .\r\n\r\nموضوع يكم در بارهء حسب و نسب و قسمتى از احوال مختار\r\nاو مختار بن ابو عبيد بن مسعود بن عمير ( بضم عين ) ثقفى است . مرزبانى گفته :\r\nابن عمير بن عقدة بن عنزه . كنيهء مختار : ابو اسحاق بود . پدر مختار در جستجوى زنى نجيبه بود . وقتى زنان قبيلهء خودش را به او عرضه كردند نپذيرفت . تا اينكه شخصى بخواب ابو عبيد آمد و به او گفت : با دومة الحسناء الحومة ازدواج كن . زيرا در بارهء وى ملامتى نخواهى شنيد . وقتى اين خواب را براى خويشاوندان خود نقل كرد گفتند : اكنون كه اين مأموريت را پيدا كردى با : دومه دختر وهب بن عمير - ابن معتب ( بضم ميم و فتح عين و تاء با تشديد ) ازدواج كن . هنگامى كه آن زن به مختار حامله شد گفت : در عالم خواب ديدم گوينده‌اى ميگفت :\r\n 1 - ابشرى بالولد * اشبه شىء بالاسد\r\n2 - اذا الرجال في كبد * تقاتلوا على بلد\r\nكان له الحظ الاشد \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n1 - يعنى مژده باد تو را به پسرى كه از هر چيزى بيشتر به شير ژيان شباهت دارد 2 - هنگامى كه مردان مشغول كارزار شوند آن فرزند داراى حظ شديدى خواهد بود .\r\nهنگامى كه مادر مختار وضع حمل كرد همان شخص در خوابش آمد و به او گفت : اين فرزند تو قبل از اينكه مدتى از عمرش بگذرد و قبل از اينكه مدتى از عمرش باقى باشد ترس او كم و تابعين وى زياد ميشوند و جزاى عمل خود را خواهد ديد . مادر مختار : مختار و جبر و ابو جبر و ابو الحكم و ابو اميه را براى ابو عبيد آورد .\r\nمختار در سال هجرت حضرت نبوى متولد شد مختار با پدرش در سن سيزده - سالگى در وقعهء : قس ناطف ( كه موضعى است نزديك كوفه ) حضور داشت . مختار فعاليت ميكرد كه مشغول كارزار شود . ولى عمويش : سعد بن مسعود از او جلوگيرى ميكرد . مختار در حالى نشو و نماء كرد كه : پيشرو و شجاع و نترس بود . كارهاى عالى انجام ميداد . رجلى بود وافر العقل و حاضر الجواب .\r\nداراى صداقتى بود مأثور ، نفسى فوق العاده با سخاوت ، فطرتى داشت كه اشياء را بفراست خود درك مينمود ، همتى داشت كه از لحاظ نفاست بر ستارگان برترى ميكرد ، حدسى صحيح داشت ، در جنگها دستى داشت رسا . و با تجربه‌ها مأنوس و ماهر بود ، امور بسيار مهمى را تهذيب و تسخير كرده بود .\r\nاز اصبغ بن نباته ( بضم نون ) روايت شده كه گفت : من مختار را روى زانوى حضرت على بن ابى طالب عليه السلام ديدم . حضرت امير دست بسر مختار ميكشيد و ميفرمود :\r\nيا كيس ! يا كيس !\r\nيعنى اى زيرك ! اى زيرك ! بدين جهت او به كيسان ناميده شد . گروه كيسانيه به مختار نسبت داده ميشوند . كما اينكه گروه واقفيه به حضرت موسى بن جعفر عليه السلام و گروه اسماعيليه ببرادر موسى بن جعفر كه اسماعيل نام داشت و فرقه‌هاى ديگرى منسوب ميباشند . و . . .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاز ابو حمزهء ثمالى روايت شده كه گفت : من هر سالى يك مرتبه در موسم حج امام زين العابدين را زيارت ميكردم . در يكى از سال‌ها كه بحضور آن حضرت مشرف شدم ديدم كودكى روى زانوى امام زين العابدين است . آن كودك برخاست و نزد آستانهء در افتاد و بدنش خون آمد .\r\nناگاه حضرت سجاد در حالى كه هروله ميكرد برجست و خونهاى بدن وى را خشك كرد و فرمود : من تو را به خدا پناه مىدهم كه در كناسه « 1 »  بر فراز دار باشى . من گفتم : پدر و مادرم بفدايت كدام كناسه ؟ فرمود : كناسهء كوفه . گفتم : آيا اين موضوع عملى خواهد شد ؟ فرمود : آرى به حق آن خدائى كه حضرت محمّد صلّى اللَّه عليه و آله و سلّم را مبعوث نموده است .\r\nاگر تو بعد از من زنده باشى حتما اين كودك را خواهى ديد كه در يكى از نواحى كوفه : مقتول ، مدفون ، منبوش . ( يعنى قبر او را ميشكافند ) جنازه‌اش را روى زمين ميكشانند و بدنش را در كناسه بالاى دار خواهند زد . سپس جنازه‌اش را از فراز دار فرود مياورند و ميسوزانند و خاكسترش در ميان صحرا بباد خواهد رفت .\r\nمن گفتم : فدايت شوم نام اين كودك چيست ؟ فرمود : نام اين پسرم زيد است سپس چشمان مباركش پر از اشك شدند و فرمود : من جريان اين پسرم را براى شما شرح مىدهم : در يكى از شبها كه من مشغول سجود و ركوع بودم ناگاه خوابم رفت . گويا : خواب ديدم در بهشت هستم و گويا : پيغمبر خدا ، على ، فاطمه ، حسن و حسين عليهم السلام حوريه‌اى را برايم تزويج كردند من با آن حوريه مواقعه نمودم و نزد سدرة المنتهى غسل كردم و باز گشتم . ناگاه هاتفى بگوشم گفت : زيد براى تو مبارك باشد ! من از خواب بيدار شدم . تطهير كردم و نماز صبح را بجاى آوردم . ناگاه ديدم مردى دق الباب مىكند وقتى بيرون رفتم ديدم يك كنيزك همراه اوست كه آستينهايش بسته و صورتش پوشيده است . من به آن مرد گفتم : چه حاجتى دارى ؟ گفت : على بن -\r\n\r\n","description":"","footnote":" ( 1 ) كناسه بضم كاف : مكانى است كه خاكروبه و امثال آن را در آنجا ميريزند - مترجم ","page_name":" 342 ","page_number":342},
  {"content":"\r\n\r\nالحسين را مىخواهم . گفتم : من على بن الحسينم .\r\nگفت : من فرستادهء مختار بن ابو عبيد ثقفى هستم . مختار ترا سلام مىرساند و ميگويد : اين كنيز در ناحيهء ما آمد و من او را به مبلغ ( 600 ) دينار خريده‌ام و اين مبلغ ( 600 ) دينار است . تو از اين پول استعانت كن . او نامه‌اى به من داد و جواب وى را نوشتم . هنگامى كه به آن كنيزك گفتم : نام تو چيست ؟ گفت : حوراء . او را مهيا نمودند و من با او مضاجعت كردم . بعدا اين كودك را برايم آورد و من نام او را زيد نهادم . تو بعدا آنچه را كه برايت گفتم خواهى ديد . ابو حمزهء ثمالى ميگويد :\r\nبه خدا قسم آنچه را كه حضرت سجاد در بارهء زيد فرموده بود ديدم .\r\nاز عمر بن على روايت شده كه گفت : مختار مبلغ بيست هزار دينار براى حضرت على بن الحسين فرستاد . امام سجاد آن مبلغ را پذيرفت و خانهء عقيل بن ابى طالب و خانه خودشان را كه خراب شده بود ساخت . مختار مردى : سخنور ، تيزگو ، مأمون از خطا ، اگر نثر ميگفت با سجع و قافيه بود . اگر نطق ميكرد كامل بود ، ثابت القلب ، شجاعت پيشه ، هيچ حدسى نميزد مگر اينكه درست بود ، هرگز فراستى به كار نميبرد كه محروم شود .\r\nاگر مختار اين طور نمىبود داراى آن همه وسائل فخريه‌ها نميشد و رئيس اميران و لشكرها نميگرديد . حضرت على بن ابى طالب عموى مختار را والى مدائن قرار داد و مختار هم با عمويش بود . هنگامى كه مغيرة بن شعبه از طرف معاويه والى كوفه شد مختار متوجه مدينه گرديد و با محمّد بن حنفيه مجالست ميكرد و از او اخذ حديث مينمود .\r\nموقعى كه مختار بسوى كوفه مراجعت كرد يك روز با مغيره سوار شد و از بازار عبور كردند . مغيره گفت : چه غارتگرىها كه در اين كوفه رخ خواهد داد و جمعيت‌ها كه در اين بازار جمع خواهند شد ! من يك كلمه‌اى ميدانم كه اگر گوينده‌اى آن را بگويد - گر چه كسى نيست كه آن را بگويد تابع وى خواهند شد . مخصوصا\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمردمان عجم كه هر چيزى به آنان عرضه شود آن را مىپذيرند .\r\nمختار گفت : اى عمو ! آن كلمه چيست ! ؟ مغيره گفت : از آل محمّد طرفدارى ميكنند . مختار از اين سخن خشمناك گرديد و دائما اين موضوع را در مد نظر داشت سپس مختار در بارهء فضيلت آل محمّد صلى اللَّه عليهم اجمعين سخن ميگفت . فضائل و مناقب حضرت على و حسن و حسين عليهم السلام را نشر ميداد و ميگفت : آنان بعد از پيامبر خدا صلّى اللَّه عليه و آله و سلّم از هر كسى براى مقام خلافت اولى و احق ميباشند . سپس به علت آن مصائبى كه بر آنان وارد شده بود جزع و فزع ميكرد .\r\nدر يكى از روزها معبد بن خالد جدلى با مختار ملاقات كرد و بمعبد گفت :\r\nاهل كتاب ميگويند : مردى از قبيلهء ثقيف افراد جبار و ستمكيش را خواهد كشت مظلومين را يارى خواهد كرد ، خون اشخاص ضعيف را مطالبه مينمايد . صفات او را شرح دادند . كليهء آن صفاتى كه براى آن مرد شرح داده‌اند در وجود من يافت مىشوند غير از دو صفت :\r\nيكى اينكه آن مرد جوان است . ولى عمر من از شصت سال تجاوز نموده است دوم اينكه چشم او كم ديد است ، ولى چشم من از چشم عقاب تيزبين‌تر است .\r\nمعبد گفت : شخص شصت و هفتاد ساله نزد مردم آن زمان جوان محسوب مىشد اما تيز بينى چشم تو : تو چه ميدانى خدا بعدا با چشم تو چه عملى انجام مىدهد .\r\nشايد بعدا چشم تو كم ديد شود .\r\nعيسى مىگويد : مختار همين طور بود تا اينكه معاويه مرد و پسرش : يزيد متصدى امر خلافت شد و امام حسين عليه السلام مسلم بن عقيل را بسوى كوفه اعزام كرد .\r\nمختار مسلم را وارد خانهء خود و با او بيعت نمود . هنگامى كه شهيد شد از مختار نزد ابن زياد بدگوئى كردند و ابن زياد او را احضار كرد و به وى گفت : اى پسر عبيد ! تو با دشمنان ما بيعت مىكنى ! عمرو بن حريث ( بضم حاء و فتح راء ) بر له مختار شهادت داد كه با مسلم بيعت نكرده است . ابن زياد گفت : اگر شهادت عمرو بن حريث نبود من ترا مىكشتم . سپس ابن زياد بمختار فحاشى كرد و با چوبدستى خود به صورت\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمختار زد و چشم او را كم ديد نمود . بعدا مختار را با عبد اللَّه بن حارث بن عبد المطلب زندانى كرد .\r\nميثم تمار نيز در آن زندان بود . عبد اللَّه بن حارث تيغى خواست كه موهاى بدن خود را بتراشد . او ميگفت : چون من از اينكه ابن زياد مرا خواهد كشت در امان نيستم . لذا موهاى بدن خود را تراشيدم . مختار به او گفت : به خدا قسم ابن زياد ترا و مرا نخواهد كشت . چند صباحى بيش بر تو نمىگذرد كه والى بصره خواهى شد .\r\nميثم تمار هم بمختار گفت : تو نيز براى خون خواهى امام حسين خروج خواهى كرد و ابن زياد را كه مىخواهد ما را بقتل برساند بقتل ميرسانى و صورت او را پايمال مىنمائى .\r\nاين موضوع هم چنان در قلب مختار خطور ميكرد تا اينكه امام حسين عليه السلام شهيد شد . بعدا مختار براى خواهرش : صفيه دختر ابو عبيد كه زوجهء عبد اللَّه بن عمر بود نوشت : از شوهرش عبد اللَّه بن عمر بخواهد كه نامه‌اى براى يزيد بنويسد و براى استخلاص مختار شفاعت نمايد .\r\nيزيد گفت : ما شفاعت ابن عمر را مىپذيريم . از طرفى هم هند دختر ابو سفيان كه خالهء عبد اللَّه بن حارث بود براى استخلاص عبد اللَّه نزد يزيد شفاعت نمود .\r\nيزيد براى ابن زياد نوشت : كه مختار و عبد اللَّه را از زندان آزاد كند .\r\nابن زياد آنان را آزاد كرد . مشروط بر اينكه مختار در ظرف سه روز از كوفه خارج شود ، و الا گردنش را بزند . مختار از كوفه خارج و متوجه حجاز شد .\r\nوقتى به : واقصه ( نام مكانى بوده است ) رسيد صقعب بن زهير ازدى ( بفتح همزه و سكون زاء ) را ملاقات كرد . او بمختار گفت : چرا چشمان ترا اين طور مىبينم ! ؟\r\nمختار گفت : اين كار را ابن زياد با من انجام داده . خدا مرا بكشد اگر ابن زياد را نكشم و اعضاى او را قطع ننمايم . من در عوض حسين مطابق تعداد آن افرادى كه براى حضرت يحيى بن زكريا كشته شد و تعداد آنان هفتاد هزار نفر بود از اين مردم را خواهم كشت .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nسپس مختار گفت : قسم به حق آن خدائى كه قرآن را نازل كرد ، فرقان را شرح داد ، اديان را تشريع نمود ، معصيت را ناپسند دانست من حتما معصيت‌كاران قبائل :\r\nازد عمان ، مذحج ، همدان ( به سكون ميم ) نهد ، خولان ، بكر ، هزّان ، ثعل ( بضم ثاء و فتح عين ) نبهان ، عبس ، ذبيان و قبائل قيس عيلان را به جهت خشمى كه براى پسر دخترت پيغمبر خدا صلّى اللَّه عليه و آله و سلّم دارم خواهم كشت .\r\nآرى اى صقعب به حق آن خدائى كه : شنونده ، دانا عليم ، عظيم ، عادل ، كريم ، عزيز ، حكيم ، رحمان و رحيم است من قبيلهء بنى كنده و سليم و اشراف تميم را نظير پوستى ( كه دباغى ميكنند ) پايمال خواهم كرد . اين بگفت و متوجه مكهء معظمه گرديد .\r\nابن العرق ميگويد : من مختار را در حالى ديدم كه چشمش آشفته بود . وقتى از آشفتگى چشمش جويا شدم گفت : ابن زياد اين عمل را با من انجام داده است .\r\nيا ابن العرق ! ابر فتنه و آشوب رعد و برق زده است . گويا : ميوه و برگ درختانش رسيده باشند . پاى خود را به زمين كوبيده و دشمنى خود را آشكار نموده است .\r\nدامن همت بكمر زده و در اطراف دجله صدا به وا ويلاه بلند كرده است .\r\nمختار هم چنان در همين حال بود تا اينكه يزيد در روز پنجشنبه چهاردهم ماه ربيع الاول سال ( 63 ) يا ( 64 ) قمرى به درك و اصل شد . . . در اين سال بود كه مردم حجاز با ابن زبير و مردم شام با مروان حكم و مردم بصره با ابن زياد بيعت كردند .\r\nولى اهل عراق به علت اينكه امام حسين عليه السلام را يارى نكرده بودند دچار سرگردانى و تأسف و ندامت شدند . از جمله عبيد اللَّه بن حر بن مجمع بن حريم جعفى بود كه از اشراف كوفه بود امام حسين عليه السلام براى خروج و جهاد در راه خدا دعوت كرد ولى او نپذيرفت . سپس او بقدرى دچار ندامت شد كه نزديك بود بميرد ! وى اشعارى را سرود كه مطلع آنها اينست :\r\n فيا لك حسرة ما دمت حيا * تردد بين حلقى و التراق \r\n\r\n","description":"","footnote":"","page_name":" 346 ","page_number":346},
  {"content":"\r\n\r\nيعنى اى روح من ! تا تو زنده هستى دچار حسرت خواهى بود . اى روح من ! تو بين حلق و چنبرهء گردن من در حال تردد ميباشى و . . .\r\nدر عراق كسى نبود كه براى كارزار شجاع و صاحب هيبت باشد غير از قبائل عرب كه در كوفه بودند .\r\nاول كسى كه براى قتال نهضت كرد سليمان بن صرد خزاعى بود كه از صحابهء پيامبر خدا و ياران على مرتضى عليهما السلام بود . مسيب بن نجبه ( بفتح نون و جيم ) فزارى كه از اصحاب حضرت امير بود . عبد اللَّه بن سعد بن نفيل ( بضم نون و فتح فاء ) ازدى ( به سكون زاء ) و رفاعة بن شداد بجلى و عبد اللَّه بن وأل تيمى از بنى تيم اللّات بن ثعلبه بودند . افراد مذكور با چند تن از شيعيان در خانهء سليمان اجتماع نمودند .\r\nسليمان شروع بسخن كرد و پس از اينكه حمد و ثناى خدا را بجاى آورد گفت : ما عمر طولانى كرديم و متعرض فتنه شديم . ما به خداى خود راغب و اميدواريم ما را از آن افرادى قرار ندهد كه در قرآن راجع به آنان فرموده : آيا بقدرى عمر بشما نداديم كه اگر كسى مىخواست متذكر شود ميتوانست و پيامبر بيم دهنده براى شما آمد . اكنون عذاب را بچشيد . افراد ظالم ياورى نخواهند داشت .\r\nحضرت على بن ابى طالب عليه السلام فرموده : مدت آن عمرى كه خدا عذر انسان را در آن ميپذيرد شصت سال است . عموم ما به اين مقدار عمر رسيده‌ايم . ما همه وقت براى تزكيهء نفس و مدح شيعيان خود كوشا بوديم . تا اينكه وقتى خداى عليم خوبان ما را مورد آزمايش قرار داد ما را اين طور يافت كه نسبت به يارى كردن پسر دختر پيغمبر خدا صلّى اللَّه عليه و آله و سلّم دروغگو در آمديم . اكنون كه در مقابل عمل انجام شده واقع‌شده‌ايم عذر موجهى نداريم جز اينكه قاتلين امام حسين را بكشيم . شايد پروردگار ما ما را عفو فرمايد .\r\nرفاعة بن شداد به سليمان گفت : خدا تو را هدايت كرد كه بهترين\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nسخن را گفتى . تو ما را بسوى خوبترين امرى كه جهاد با فاسقين و توبه كردن از گناه است دعوت كردى . دعوت تو مسموع و قابل اجابت و قول تو قابل قبول است .\r\nاكنون اگر رأى ميدهى ما اين رهبرى را به بزرگ شيعيان يعنى سليمان كه از صحابهء پيامبر اسلام است واگذار نمائيم ؟ مسيب بن نجبه گفت : به هدف رسيديد و موفق شديد . من اين نظريه را پذيرفتم . پس براى كارزار مهيا شويد .\r\nسليمان نامه‌اى براى شيعيان كوفه كه در مدائن بودند نوشت و آن را بوسيلهء عبد اللَّه بن مالك طائى براى سعد بن حذيفة بن سمان فرستاد و ايشان را براى خونخواهى امام حسين عليه السلام دعوت كرد . هنگامى كه آنان از مضمون آن نامه مستحضر شدند گفتند : رأى ما هم با رأى آنان يكى است و سعد بن حذيفه جواب ايشان را نوشت .\r\nسليمان نيز نامه‌اى به همين منظور براى مثنى بن مخرمهء عبدى نوشت و آن نامه را بوسيلهء ظبيان بن عمارهء تميمى كه از بنى سعد بود فرستاد مثنى در جوابش نوشت :\r\nمن نامهء تو را براى خودم و برادران دينى تو خواندم . ايشان نظريهء تو را مورد پسند قرار دادند و پذيرفتند . ما با تو مدتى كه تعين كرده‌اى موافق هستيم . و السلام عليك و . . .\r\nمحمّد بن جرير طبرى در تاريخ خود مينگارد : اولين اقدامى كه شيعه كرد در سال ( 61 ) قمرى بود كه امام حسين در آن شهيد شد . شيعيان همچنان در صدد تهيهء آلت جنگ و آمادهء كارزار بودند و يك ديگر را مخفيانه براى مطالبهء خون حسين عليه السلام دعوت ميكردند تا اينكه يزيد بن معاويه از دنيا در گذشت .\r\nمدت بين شهيد شدن حسين و هلاكت يزيد : سه سال و دو ماه و چهار روز بود . در آن موقع عبيد اللَّه بن زياد امير عراق بود . و عمرو بن حريث ( بضم حاء ) مخزومى در كوفه خليفهء ابن زياد بود . عبد اللَّه بن زبير قبل از موت يزيد مردم را براى\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nخونخواهى امام حسين و يارانش دعوت ميكرد و آنان را بر عليه يزيد وادار مينمود . ولى هنگامى كه يزيد هلاك شد ابن زبير از اين منظور اعراض كرد و معلوم شد كه وى خواهان سلطنت بود براى خود ، نه خونخواهى امام حسين ! ! مدائنى مينگارد : موقعى كه مختار نزد ابن زبير رفت و به منظور خود نرسيد پس از اينكه دو شعر خواند از مكه معظمه خارج و متوجه كوفه گرديد . او در بين راه به هانى ابن ابو حيهء وداعى برخورد كرد و از اوضاع اهل كوفه جويا شد . هانى گفت : اگر يك رجل باشد كه اهل كوفه را جمع آورى كند ميتواند زمين را بوسيلهء آنان تصاحب نمايد .\r\nمختار گفت : به خدا قسم منم كه آنان را براى احقاق حق جمع خواهم كرد و سوارانى را كه بر دين باطل هستند بوسيلهء ايشان از پاى در مياورم و به واسطهء آنان هر شخص جبار و با عنادى را به قتل ميرسانم ان شاء اللَّه ! و لا قوة الا باللَّه ! سپس مختار از هانى جويا شد آيا سليمان بن صرد متوجه قتال كفار شده است يا نه ؟ گفت : نه . ولى عازم اين عمل بودند . بعدا مختار حركت كرد تا در روز جمعه به شهر حيره رسيد . پياده شد ، غسل كرد ، لباسهاى خود را پوشيد ، شمشير خود را حمايل نمود ، بر اسب خود سوار و در بين روز وارد كوفه شد . به مسجد هر قبيله و مجالس و انجمن هر محله‌اى كه ميرسيد توقف و سلام ميكرد و ميگفت : مژده باد شما را بفرج و نجات . من آن طور نزد شما آمده‌ام كه دوست داريد . من بر فاسقين مسلط هستم . من خون اهل بيت پيغمبر خدا را مطالبه ميكنم .\r\nسپس مختار وارد مسجد جامع شد و نماز خواند و ديد كه مردم متوجه وى شده‌اند و به يك ديگر ميگويند : اين مرد مختار است كه براى امر مهمى آمده است .\r\nاميدواريم كه بوسيلهء او راه و فرجى نصيب ما شود . پس از اين جريان از مسجد خارج و وارد خانهء خود شد كه در قديم معروف بود به خانه سالم بن مسيب .\r\nبعدا بسراغ بزرگان شيعه فرستاد و به آنان گفت : من از طرف محمّد بن حنفيه براى خونخواهى اهل بيت آمده‌ام . اين يك امرى است كه شما را خوشحال و دشمنان\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nشما را نابود مينمايد . شيعيان در جواب مختار گفتند : آرى تو براى اين مقام اهليت دارى . ولى مردم با سليمان بن صرد خزاعى كه فعلا بزرگ شيعه مىباشد بيعت نموده‌اند . تو فعلا براى امر خود عجله منماى ! مختار سكوت اختيار كرد و در انتظار بود كه كار سليمان بن صرد بكجا خواهد كشيد .\r\nشيعيان در آن موقع تصميم خود را مخفى ميداشتند . زيرا از عبد الملك بن - مروان و عبد اللَّه بن زبير خائف بودند . خوف آنان از اهل كوفه بيشتر بود . زيرا بيشتر آنان از قاتلين امام حسين بودند .\r\nمختار مردم را از اطراف سليمان پراكنده و بسوى خود دعوت ميكرد . اول كسى كه با مختار بيعت نمود عبيد بن عمر و اسماعيل بن كثير بودند . عمر بن سعد و شبث ( بفتح شين و باء ) ابن ربعى ( بكسر راء و سكون باء ) بمردم كوفه ميگفتند :\r\nمختار براى شما دشمن سختى است . زيرا منظور سليمان بن صرد اين است كه خروج نمايد و با دشمنان شما كارزار كند . ولى منظور مختار اين است كه به شما تاخت و تاز نمايد . پس بايد بمختار حمله كنيد و او را غل و زنجير نموده براى هميشه زندانى نمائيد .\r\nمختار از اين توطئه مطلع نبود تا اينكه خانه‌اش را محاصره و او را خارج كردند . ابراهيم بن محمّد بن طلحه به عبد اللَّه بن يزيد گفت : دستهاى مختار را ببند و او را با پاى برهنه ببر . وى گفت : من اين عمل را با مردى كه اظهار دشمنى و جنگ با ما نكرده است انجام نخواهم داد . ما او را فقط براى بدبينى كه به وى داريم گرفتيم . سپس يك استر سياه رنگ آوردند و مختار سوار شد و او را وارد زندان كردند .\r\nيحيى بن ابو عيسى ميگويد : من با حميد ( بضم حاء و فتح ميم ) ابن مسلم ازدى ( بفتح همزه و سكون زاء ) نزد مختار رفتم . شنيدم مختار ميگفت : بخداى درياها ، نخل و اشجار ، قلل كوهها و صحراها . ملائكهء نيكوكار و برگزيدگان خوبان قسم كه من هر شخص جبار و ستمكارى را بوسيلهء نيزه‌هاى نازك و شمشير هندى در ميان\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nگروه‌هاى انصار خواهم كشت . همان انصارى كه عاجز و ستمكار و بدون تجربه و بد رفتار نيستند . من ستون دين را مستحكم و پراكندگى مسلمانان را به اتحاد تبديل خواهم كرد . من خونخواه پيامبرانم . زوال دنيا در نظر من چندان بزرگ نيست و از آمدن موت چندان باكى ندارم .\r\n\r\nموضوع دوم راجع بلشكر سليمان بن صرد و خروج او\r\nسليمان بر صرد در اول ماه ربيع الآخر سنهء ( 65 ) قمرى با لشكر خود از نخيله ( بضم نون ) كه آن را عباسيه ميگفتند قيام كرد . همان سالى بود كه مروان - ابن حكم به اهل شام دستور داده بود با پسرانش : عبد الملك و عبد العزيز براى بعد از خودش بيعت نمايند . وى ايشان را وليعهد خود قرار داده بود .\r\nدر همين سال مروان در دمشق در اول ماه رمضان از دنيا رفت و عمر مروان ( 81 ) سال و مدت خلافتش - 9 - ماه بود . آن موقع ابن زياد در عراق بود . ابن زياد حركت نمود تا وارد جزيره شد و خبر مرگ مروان را شنيد . وقتى سليمان بن - صرد تصميم گرفت خروج نمايد ديد لشكرش قليل هستند . لذا حكيم بن منقذ كندى و وليد بن حصين ( بضم حاء ) كنانى را با گروهى فرستاد و به آنان دستور داد : در كوفه صدا بزنند :\r\nيا آل ثأرات الحسين عليه السلام يعنى اى آل خونخواهان امام حسين ( قيام كنيد ) .\r\nوقتى اين ندا را مردى از قبيلهء ازد ( به سكون زاء ) كه نامش : عبد اللَّه بن حازم بود شنيد از جاى برجست . دختر و زوجه‌اش سهلة بن سيره كه زنى زيبا و نزد عبد اللَّه محبوبترين زنان بود در حضور او بودند . اين عبد اللَّه تا آن موقع جزء هيچ حزبى نبود . ولى پس از شنيدن آن نداء برجست و لباسهاى خود را پوشيد و متوجه سلاح و اسب خود گرديد .\r\nزوجه‌اش فرياد زد و به او گفت : آيا ديوانه‌شده‌اى ! ؟ گفت : نه بلكه من نداء\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nدعوت‌كنندهء خدا را شنيدم و آن را اجابت نمودم . من خون حسين را مطالبه ميكنم تا اينكه بميرم . زوجه‌اش گفت : پس اين خانه‌ات را به كه ميسپارى ؟ گفت : به خدا پروردگارا ! من فرزندان و اهل و عيالم را به تو ميسپارم . بار خدايا ! مرا در ميان آنان حفظ كن . خدايا در بارهء اين تفريطى كه من نسبت به يارى كردن پسر دختر پيامبرت كردم توبه‌ام را بپذير . سپس در مسجد جامع كه مردم مشغول خواندن نماز عشاء بودند ندا در دادند :\r\nيا آل ثأرات الحسين ! گروه كثيرى متوجه سليمان شدند . تعداد شانزده هزار - 000 ، 16 - نفر در دفتر سليمان نام نويسى كرده بودند . ولى بيشتر از چهار هزار نفر در صف كارزار حاضر نشده بودند . سليمان تصميم گرفت براى قتال با ابن زياد متوجه شام گردد .\r\nعبد اللَّه بن سعد به سليمان گفت : كليهء قاتلين امام حسين در كوفه‌اند . از قبيل عمر - ابن سعد و بزرگان و اشراف قبائل در شام غير از ابن زياد كسى نيست . ولى سليمان موافقت نكرد جز اينكه بسوى شام بروند .\r\nلشكر سليمان در شب جمعه ، پنجم ماه ربيع الاول خارج شدند و شب را در :\r\nدير اعور ماندند . سپس حركت كرد و در : اقساس بنى مالك كه در كنار فرات بود پياده شد . بعدا نزد قبر امام حسين عليه السلام رفتند و مدت يك شبانه روز مشغول نماز و استغفار شدند . سپس به نحوى شروع به ضجه و گريه و وا ويلا كردند كه هيچ روزى به آن مقدار گريه نكرده بودند . در موقع وداع با قبر آن حضرت بقدرى ازدحام شد كه براى حجر الاسود مىشود . در همان موقع وهب بن زمعهء جعفى در حالى كه گريان بود بر سر قبر حسين شهيد ايستاد و اشعار عبيد اللَّه بن حر جعفى را خواند كه مطلع آنها اين است : تبيت النشاوى الى آخره . و . . .\r\nسپس حركت كردند تا وارد : هيت شدند . از آنجا كوچ نمودند تا وارد :\r\nقرقيسا گرديدند . در آنجا شنيدند كه تعداد لشكر شام كثير است . از آنجا به سرعت حركت نمودند تا پس از يك شبانه روز وارد : عين الورده شدند .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nسپس سليمان برخاست و آن لشكر را موعظه و يادآور عالم آخرت نمود .\r\nو گفت : اگر من كشته شدم امير شما مسيب بن نجبه ( بفتح نون و جيم ) خواهد بود .\r\nاگر او نيز كشته شد امير لشكر شما عبد اللَّه بن سعد بن نفيل ( بضم نون ) مىباشد . اگر او هم كشته گرديد برادرش خالد بن سعد سر لشكر است . و اگر خالد هم كشته شود عبد اللَّه بن وأل امير است . اگر ابن وأل نيز كشته گردد رفاعة بن شداد امير باشد .\r\nپس از اين جريان سليمان مسيب بن صرد نجبه را با تعداد چهار هزار سوار بعنوان پيشاهنگ فرستاد و گفت : بلشكر شام شبيخون بزنند . حميد ( بضم حاء ) بن مسلم ميگويد : من نيز با آنان بودم . ما مدت يك شبانه روز راه رفتيم و موقع سحر پياده شديم . مختصرى خوابيديم و پس از اينكه نماز صبح را خوانديم و سوار شديم . لشكر پراكنده شدند و تعداد صد سوار با او باقى ماندند . او با اعرابى ملاقات كرد و گفت :\r\nمساحت بين ما و اين گروه چقدر است ؟ گفت : يك ميل .\r\nاين لشكر شراحيل بن ذى الكلاع است كه با چهار هزار نفر از طرف عبيد اللَّه ابن زياد آمده‌اند . پس از ايشان نيز حصين بن نمير ( بضم حاء و نون و فتح صاد ) با تعداد چهار هزار نفر خواهند آمد . بعد از آن صلت بن ناجيهء غلابى با چهار هزار نفر نيز مىآيند . كليهء لشكر با عبيد اللَّه در : رقه ميباشند .\r\nلشكر سليمان حركت كردند تا بر لشكر شام مشرف گرديدند . مسيب به ياران خود گفت : حمله كنيد بلشگر شام ! وقتى لشكر عراق حمله كردند لشكر شام دچار شكست گرديدند و گروه فراوانى از آنان كشته شدند . لشكر عراق غنيمت بزرگى از آنان بدست آوردند . سپس مسيب به آنان دستور مراجعت داد و آنان نزد سليمان برگشتند .\r\nموقعى كه اين خبر بابن زياد رسيد حصين بن نمير را بسوى لشكر عراق اعزام نمود و بقدرى لشكر بدنبال او فرستاد كه تعداد آنان به بيست هزار ( 000 ، 20 ) نفر رسيد . ولى تعداد لشكر عراق در آن روز فقط سه هزار و صد نفر بود .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nسپس دو لشكر آمادهء كارزار شدند . عبد اللَّه بن ضحاك بن قيس فهرى بر ميمنهء و مخارق بن ربيعهء غنوى بر ميسره و حصين بن نمير سكونى در قلب لشكر شام برقرار شدند . مسيب نجيهء فرازى بر ميمنه و عبد اللَّه بن سعد بن نفيل ( بضم نون ) ازدى ( به سكون زاء ) بر ميسره و رفاعة بن شداد بجلى بر جناح و سليمان بن صرد خزاعى بر قلب لشكر عراق مستقر گرديدند و دو لشكر متوقف شدند .\r\nپس از اين جريان اهل شام فرياد زدند : شما بايد مطيع عبد الملك مروان شويد اهل عراق فرياد زدند : شما بايد عبيد اللَّه بن زياد را به ما تسليم نمائيد و مردم بايد از اطاعت ابن مروان و آل زبير خارج شوند و امر خلافت به اهل بيت پيغمبر اسلام تسليم گردد . دو لشكر پيشنهاد يك ديگر را نپذيرفتند و به يك ديگر حمله كردند سليمان اهل عراق را براى قتال وادار ميكرد و آنان را بكرامت خدا بشارت ميداد .\r\nسپس نيام شمشير خود را شكست و متوجه اهل شام گرديد و . . .\r\nحميد ( بضم حاء ) ابن مسلم ميگويد : ميمنهء لشكر ما بر ميسرهء لشكر شام و ميسرهء ما بر ميمنهء آنان حمله كردند و سليمان بر قلب لشكر حمله‌ور شد و آنان را شكست داديم ، وقتى شب فرا رسيد فرداى آن با ايشان مقاتله نموديم و قتال تا سه روز ادامه داشت . سپس حصين بن نمير ( بضم حاء و نون ) به اهل شام دستور داد شروع به تير اندازى نمودند . تيرهاى آتش بار اهل شام بر سر اهل عراق ميريختند . در نتيجه سليمان بن صرد شهيد شد و جان عزيز خود را فداى خونخواهى امام حسين كرد و خدا توبهء وى را ( كه قبلا حسين را يارى نكرده بود ) پذيرفت و . . .\r\nسپس مسيب بن نجبه پرچم لشكر عراق را برافراشت و كارزارى كرد كه سرهائى را از دشمن به خاك هلاك افكند . او سه مرتبه آن لشكر كفر را تحت تأثير قرار داد وى از نظر كارزار بزرگترين شجاع و از لحاظ نابود كردن دشمنان بزرگترين حمله‌ور بود . و . . . او هم‌چنان بدشمنان حمله ميكرد و آنان فرارى مىشدند تا اينكه جمعيت كثيرى حمله كردند و او را شهيد نمودند .\r\nپس از مسيب بن نجبه عبد اللَّه بن سعد بن نفيل ( بضم نون ) پرچم اسلام را برداشت\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nو بر آن گروه نابكار حمله‌ور گرديد و آنان را هدف نيزه قرار داد و . . . او هم چنان قتال كرد تا شهيد شد .\r\nبعد از او برادرش : خالد بن سعد پرچم را بدست گرفت و اهل عراق را براى جنگ تحريك مىنمود و ايشان را به نيكى امر ترغيب ميكرد . شديدترين قتال را كرد و دشمن را نابود كرد تا شهيد شد .\r\nپس از خالد عبد اللَّه بن وأل پيشاهنگ شد و پرچم اسلام را بپاى داشت و جهاد كرد تا دست چپش قطع شد . سپس در حالى كه خون از دستش جستن مىكرد پشت بياران خود نمود و حمله بدشمن كرد و . . . او به قدرى جهاد كرد كه شهيد شد .\r\nدر آن حين كه آنان مشغول كارزار بودند ناگاه گروهى مددكار با مثنى ابن مخرمهء عبدى از بصره و گروهى از مدائن با كثير بن عمرو حنفى براى امداد اهل عراق وارد شدند . قلوب اهل عراق سخت بر اهل شام خشمناك و بر آنان حمله كردند سپس اجتماع نمودند و تكبير گفتند و جنگ به شدت درگير شد . بعدا رفاعة بن شداد بسوى صفهاى لشكر شام جلو رفت و رجزى را خواند كه مضمون آن توبه از ترك نصرت امام حسين بود .\r\nعبد اللَّه بن عوف ازدى ( به سكون زاء ) ميگويد : قتال شدت يافت و ضعف اهل عراق ظاهر گرديد . بعضى از آنان راجع به ترك قتال گفتگو كردند . گروهى موافق بودند و گروهى مىگفتند : اگر ما پشت بجنگ نمائيم شمشير دشمن بر ما مسلط مىشود . به قدر يك فرسخ فرار نخواهيم كرد مگر اينكه احدى از ما باقى نخواهد ماند . بلكه بايد تا شب جهاد كنيم ، وقتى شب فرا رسيد مىرويم .\r\nسپس عبد اللَّه بن عوف جلو آمد پرچم را بپاى داشت و شديدترين قتال را انجام دادند . گروهى از اهل عراق كشته شدند و جمعيت آنان پراكنده شد و مردم متفرق شدند لشكر عراق بازگشت نمودند تا از طرف صحرا به قرقيسا رسيدند . سعد بن حذيفه وارد :\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nهيت شد و گروهى از اعراب با او ملاقات نموده وى را از جريان لشكر عراق آگاه كردند .\r\nهر يك از اهل مدائن و بصره و كوفه بسوى شهر خود مراجعت نمودند .\r\nمختار كه در آن موقع زندانى بود به ياران خود ميگفت : براى غارت كردن بيشترى روز شمارى كنيد كه از ده روز كمتر و از يك ماه طولانىتر نخواهد شد سپس خبرى وحشتناك و ضربتى قاطع و كشتنى بىشمار و امرى مهم در انتظار دشمنان خواهد بود . چه كسى اين اعمال را انجام ميدهد ؟ من انجام مىدهم . تكذيب نكنيد ! من انجام مىدهم . مختار كارهاى خود را با رجز و فراست خدعه و سياستى نيكو انجام ميداد .\r\nمرزبانى در كتاب : شعراء ميگويد : مختار غلامى داشت كه نامش :\r\nجبرئيل بود . بارها ميگفت : جبرئيل به من خبر داده ، تا اينكه ميگفت : من بجبرئيل گفتم : اعراب و اهل باديه‌ها از اين عبارت اين طور ميفهميدند كه منظور او آن جبرئيل است كه بر رسول خدا نازل ميشد . مختار بدين نحو بر آن مردم مسلط شد تا اينكه امور او منظم گرديد و دين را عزيز و يارى كرد و باطل را شكست داد .\r\nهنگامى كه ياران سليمان بن صرد از شام مراجعت كردند مختار كه زندانى بود براى آنان نوشت : خدا اجر شما را بزرگ نمايد و گناه شما را بريزد . زيرا از افراد فاسق مفارقت و با كفار جهاد كرديد . شما هيچ پولى را خرج نميكنيد و از هيچ گردنه‌اى بالا نميرويد و هيچ گامى بر نميداريد مگر اينكه خدا بوسيلهء آنها درجه‌اى براى شما خواهد نوشت .\r\nمژده باد شما را : اگر من از زندان خارج شوم با خواست خدا دشمنان شما را بوسيلهء شمشير از ميان مشرق تا مغرب نابود خواهم كرد . من جنازهء آنان را نظير تپه‌اى قرار مىدهم . ايشان را تك تك و با يك ديگر خواهم كشت . خدا هر كسى را كه بلطف او نزديك شود و بخواهد هدايت گردد خوش بدارد و هر كسى را كه كه معصيت و نافرمانى مىكند از مرحمت خود دور بدارد . السلام عليكم يا اهل الهدى .\r\nموقعى كه نامه مختار آمد و رؤساى قبائل از آن آگاه شدند در جوابش نوشتند :\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nما نامهء تو را خوانديم . ما عملى انجام ميدهيم كه تو را مسرور نمايد . اگر مايل باشى ما بيائيم و تو را از زندان خارج نمائيم ، ميائيم . وقتى فرستادهء آنان اين موضوع را به مختار خبر داد او براى اينكه شيعيان خواهانش شده بودند خوشحال شد . ولى در جواب آنان گفت : اين عمل را انجام ندهيد زيرا من همين روزها خارج خواهم شد .\r\nمختار شخصى را نزد عبد اللَّه بن عمر بن خطاب فرستاد و گفت : من مظلوم و زندانى شده‌ام . متصديان امر بر من بى جا بدبين شده‌اند . خدا ترا رحمت كند براى دو نفر ظالم يعنى عبد اللَّه بن يزيد و ابراهيم بن محمّد نامه‌اى بنويس شايد مرا بلطف و منت خود از دست اينان خلاص كنى . و السلام عليك .\r\nعبد اللَّه بن عمر براى آنان نوشت : شما ميدانيد كه من با مختار نسبت دامادى دارم و از طرفى هم ميدانيد بين من و شما دوستى برقرار است . من شما را قسم مىدهم كه وى را پس از ورود نامهء من آزاد نمائيد . و السلام عليكم و رحمت اللَّه و بركاته .\r\nهنگامى كه آن دو نفر نامه ابن عمر را خواندند و از مختار كفيل خواستند گروهى از اشراف كوفه آمدند و كفالت دادند آنان ضمانت تعداد ده نفر از اهل كوفه را پذيرفتند . و مختار را قسم دادند كه بر آنان خروج نكند . اگر خروج كند تعداد هزار شتر بر در دروازهء كعبهء معظمه قربانى كند و كليهء غلامان زرخريد او آزاد باشند . مختار بدين وسيله خارج و داخل خانهء خويشتن گرديد .\r\nحميد ( بضم حاء ) ابن مسلم ميگويد : شنيدم مختار مىگفت : خدا آنان را بكشد ! چقدر جاهل و احمق هستند . زيرا آنان بايد بفهمند كه من بقسمى كه براى ايشان خوردم و عهدى كه كردم وفا خواهم نمود . اين قسمى كه من به خدا خوردم سزاوار است كه هر گاه من در بارهء امرى قسم بخورم ولى موضوعى را كه بر آن مقدم است پيش بيايد بايد آن را ترك و بموضوع بعدى عمل كنم و كفارهء قسم خود را بدهم و خارج شدن من از زندان مقدم بود بر زندانى بودنم .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاما قربانى كردن هزار شتر : براى من آسانتر است از اينكه آب دهان خود را بيرون افكنم . قيمت هزار شتر مرا ناراحت نميكند . اما آزاد شدن غلامان و كنيزان زر خريد من : به خدا قسم من دوست دارم بر خونخواهى امام حسين نائل شوم و ابدا يك غلام نداشته باشم .\r\nهنگامى كه مختار در خانهء خود مستقر شد شيعيان نزد او اياب و ذهاب و در اطرافش اجتماع نمودند ؟ عموما به رياست وى متفق شدند . موقعى كه مختار در زندان بود با او بيعت شده بود . امر و تعداد طرفداران مختار همچنان زياد و تقويت ميشد تا اينكه عبد اللَّه بن زبير دو نفر واليان خود را كه عبد اللَّه بن يزيد و ابراهيم ابن محمّد بن طلحهء سابق الذكر بودند معزول كرد و عبد اللَّه بن مطيع را والى كوفه و حارث بن عبد اللَّه بن ابى ربيعه را والى بصره قرار داد .\r\nوقتى ابن مطيع وارد كوفه شد مختار بدنبال ياران خود فرستاد و آنان را در خانهء خود در اطراف خويشتن جمع كرد و تصميم گرفت بر اهل كوفه خروج نمايد مردى از ياران مختار كه از قبيلهء شام و شخصى بزرگوار و نامش : عبد الرحمن ابن شريح بود با گروهى از اصحاب مختار ملاقات كرد كه از جملهء آنان : سعد بن - منقذ ، سعر بن ابى سعر حنفى . اسود كندى و قدامة بن مالك جشمى بودند كه انجمن كرده بودند . آنان به او گفتند : مختار در نظر دارد با ما خروج كند و خون امام حسين را مطالبه نمايد . ما با مختار بيعت كرده‌ايم . نميدانيم آيا مختار را محمّد بن حنفيه بسوى ما فرستاده يا نه ؟ برخيزيد تا نزد محمّد بن حنفيه برويم و او را از اوضاع مختار آگاه نمائيم . اگر محمّد بن حنفيه اجازه داد ما تابع مختار ميشويم و الا او را رها خواهيم كرد .\r\nآن گروه از كوفه خارج و نزد محمّد بن حنفيه وارد شدند . محمّد از اوضاع كوفه جويا شد و آنان وى را با خبر كردند . بعدا به او گفتند : ما به تو حاجتى داريم گفت : مخفيانه يا آشكار ؟ گفتيم : مخفيانه ، محمّد گفت : چند دقيقه‌اى صبر كنيد . سپس اندكى مكث كرد و از ما دور شد و ما را خواست . عبد الرحمن بن شريح شروع بسخن كرد و پس\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nاز اينكه حمد و ثناى خداى را بجاى آورد گفت : شما خاندانى هستيد كه خدا شما را به فضيلت اختصاص داده و شما را بوسيلهء مقام نبوت شرافت داده و حق شما را بر اين امت بزرگ نموده است . شما دچار مصيبت حسين عليه السلام شده‌ايد كه عموم مسلمانان هم شده‌اند .\r\nمختار نزد ما آمده و گمان مىكند از طرف شما آمده است . وى ما را طبق دستور كتاب خدا و سنت رسول او و خونخواهى خون اهل بيت دعوت كرده است . ما هم با اين شروط با وى بيعت كرده‌ايم . اكنون اگر تو ما را دستور دهى از او بيعت كنيم مىپذيريم و اگر ما را نهى ميكنى از او دورى و اجتناب خواهيم نمود .\r\nموقعى كه محمّد بن حنفيه سخن عبد الرحمن و ديگران را شنيد سپاس خداى را بجاى آورد و درود بر حضرت محمّد صلّى اللَّه عليه و آله و سلّم فرستاد و فرمود : آنچه را كه راجع به فضيلت ما خاندان گفتيد فضل و فضيلت از خدا است كه به هر كسى بخواهد عطا مىكند . خدا صاحب فضل بزرگى است و مصيبتى كه از طرف حسين دچار ما شد در قرآن حكيم است . راجع بخونخواهى ما برخيزيد تا نزد امام من و شما يعنى حضرت على بن الحسين عليه السلام برويم .\r\nهنگامى كه بحضور حضرت سجاد مشرف شدند و محمّد جريان آنان را براى آن بزرگوار شرح داد حضرت امام زين العابدين فرمود : اى عمو ! اگر يك غلام زنگى براى ما خاندان اعمال تعصب كند بر مردم واجب است او را تقويت نمايند . من تو را صاحب اختيار قرار دادم . هر عملى كه ميخواهى انجام بده . وقتى آن گروه سخن حضرت سجاد را شنيدند ميگفتند : زين العابدين و محمّد بن حنفيه بما اجازه دادند .\r\nمختار از رفتن آن گروه نزد محمّد بن حنفيه مستحضر بود . او در نظر داشت قبل از اينكه آنان از نزد محمّد مراجعت نمايند گروه شيعيان نهضتى كنند . وقتى منظور او عملى شد ميگفت : گروهى از شما دچار حيرت و ترديد شدند . اگر آنان بروند و به مقصود برسند ميايند و توبه ميكنند و اگر به صورت خود در افتادند و اعتراض كردند دچار خسران و نااميدى خواهند شد .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nموقعى كه آنان از نزد محمّد بن حنفيه باز گشتند و نزد مختار آمدند مختار به ايشان گفت : چه خبر ! ؟ شما بوديد كه دچار فتنه و ترديد شده بوديد ؟ گفتند : ما براى يارى تو مأمورشده‌ايم .\r\nمختار گفت : من ابو اسحاق هستم . شيعيان را نزد من جمع كنيد . هنگامى كه شيعيان نزديك وى اجتماع نمودند گفت : اى گروه شيعيان ! چند نفرى دوست داشتند صدق اين مأموريتى را كه من آورده‌ام بدانند . لذا بسوى پيشواى هدايت و نجيب برگزيده و پسر مصطفى و مجتبى يعنى حضرت سجاد رفتند و آن بزرگوار به آنان فهمانيده كه من پشتيبان و فرستادهء آن حضرت ميباشم . زين العابدين شما را مأمور كرده كه تابع و مطيع من باشيد . سپس مختار آنان را براى اطاعت و خروج با خود ترغيب كرد و دستور داد : حاضرين اين موضوع را بغائبين برسانند .\r\nگروهى نزد مختار آمدند و گفتند : جمعيتى از اشراف كوفه با عبد اللَّه بن مطيع جمع شده‌اند و در نظر دارند : با تو مقاتله نمايند . هنگامى كه ابراهيم بن اشتر نزد ما بيايد با خواست خدا بر دشمن ظفر خواهيم يافت . زيرا ابراهيم داراى اقرباء و عشيره است .\r\nمختار به آنان گفت : ابراهيم را ملاقات كنيد و به او بگوئيد : ما براى طلب خون امام حسين و اهل بيت او مجازشده‌ايم . وقتى اين موضوع را بابراهيم گفتند او گفت . من دعوت شما را ميپذيرم ، مشروط بر اينكه من امير شما باشم . گفتند : تو اين اهليت را دارى . ولى راهى براى اين موضوع نيست ، زيرا مختار از طرف زين العابدين : و نائب او يعنى محمّد بن حنفيه آمده است . مختار براى اين امر مجاز است ابراهيم جوابى نگفت و آنان مراجعت نمودند و جريان را براى مختار شرح دادند .\r\nمختار پس از سه روز گروهى از بزرگان ياران خود را خواست . عامر بن - شعبى ميگويد : من و پدرم نيز در ميان آن گروه بوديم . مختار در جلوى ما حركت كرد . او ما را هم چنان از خانه‌هاى كوفه عبور ميداد و نميدانست به كجا ميرود\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nتا اينكه بر در خانهء ابراهيم توقف كرد . ابراهيم به مختار اجازهء ورود داد فرشهائى گسترده شد و ما نشستيم . مختار هم با ابراهيم روى فرش او نشست .\r\nمختار بابراهيم گفت : اين نامهء محمّد بن امير المؤمنين عليه السلام است كه ترا مأمور كرده : ما را يارى نمائى . اگر ما را يارى كنى مورد غبطهء ديگران خواهى بود . و اگر امتناع كنى اين نامه بر تو اتمام حجت مىكند و خدا محمّد و اهل بيت او را از تو مستغنى مىكند . مختار آن نامه را به شعبى تسليم كرده بود . وقتى سخنش تمام شد به شعبى گفت : آن نامه را به وى بپرداز . وقتى سر نامه را كه طولانى بود باز كرد ديد در آن نوشته :\r\nبسم اللَّه الرحمن الرحيم از محمّد كه مهدى است بسوى ابراهيم بن اشتر : سلام عليك . من مختار را كه نزدم پسنديده است بسوى تو فرستادم و او را به قتال دشمنم و خون خواهى اهل بيت خود مأمور كردم . تو با خويشاوندان خود با وى همراه باش ! و ما بقى آن نامه ترغيب ابراهيم بود .\r\nوقتى ابراهيم آن نامه را خواند گفت : محمّد بن حنفيه هميشه در نامه‌هاى خود نام خويشتن و نام پدرش را مىنوشت . چه شده كه اين مرتبه كلمهء : مهدى را اضافه كرده است ؟ مختار گفت : آن زمان زمان ديگرى بود . ابراهيم گفت : كيست كه بداند اين نامه از محمّد بن حنفيه براى من نوشته شده است ؟ مختار گفت : يزيد بن انس و احمر بن سقيط و عبد اللَّه كامل و غيرهم . ما ميدانيم و شهادت هم ميدهيم كه اين نامه از محمّد بن حنيفه براى تو آمده است شعبى گفت : من و پدرم از آن نامه اطلاعى نداريم .\r\nدر همين موقع بود كه ابراهيم از روى فرش خارج شد و مختار را بر روى آن نشانيد و به او گفت : دست خود را بگشاى ، وقتى مختار دست خود را گشود ابراهيم\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبا او بيعت كرد . سپس دستور داد : ميوه و شربت عسل آوردند . ما از آن بهره‌مند شديم و ابراهيم با ما خارج شد تا مختار وارد خانهء خود گرديد .\r\nشعبى ميگويد : موقعى كه ابراهيم از نزد مختار مراجعت كرد دست مرا گرفت و گفت : دانستم كه تو و پدرت شهادت نداديد . ولى آيا اين گروه كه شهادت دادند بر حق افتراء ميزنند ؟ گفتم : آنان آن طور كه ديدى شهادت دادند . بزرگان افتراء و شيوخ مصر و شهسواران عرب در ميان آنان بودند مثل اين گونه افراد غير از حق چيزى نخواهند گفت .\r\nابراهيم بن اشتر رحمه اللَّه رجلى بود : ظاهر الشجاعه ، دلاورى با شهامت ، دامن همت براى محبت اهل بيت پيامبر بكمر زده ، پرچم نصيحت را براى آنان با دو دست خود بر افراشته . ابراهيم خويشاوندان و برادران و دوستان و اعوان خود را جمع كرد و آنان را با حميد بن مسلم ازدى در همهء شب نزد مختار مىبرد و مىآورد تا اينكه ستارگان رو بغروب مىنهادند .\r\nرأى آنان بر اين شد كه : روز پنجشنبه چهاردهم ماه ربيع الآخر سنهء « 66 » قمرى خروج كنند . اياس بن مضارب سر پاسبان عبد اللَّه بن مطيع بود كه امير كوفه محسوب مىشد . وى به ابن مطيع گفت : مختار لا محاله بر تو خروج مىكند .\r\nبر حذر باش ! سپس اياس با پاسبانان خارج شد و پسرش را كه راشد نام داشت بسوى كناسهء كوفه فرستاد خود اياس متوجه بازار كوفه شد . ابن مطيع هم گروهى را به طرف قبرستانها اعزام كرد تا كوفه را از آن افرادى كه به آنان بد بين شوند نگاهدارى نمايند .\r\nابراهيم بعد از مغرب با گروهى متوجه مختار شدند كه زره پوش بودند و روى زره قبا پوشيده بودند . پاسبانان بازار و قصر را احاطه كرده بودند . وقتى چشم اياس بن مضارب بياران ابراهيم افتاد كه مسلح بودند به ابراهيم گفت : اين اجتماع براى چيست ! ؟ من به تو بد بين هستم ترا رها نمىكنم تا ترا نزد امير ببرم . ابراهيم سخن او را نپذيرفت و دچار مشاجره شدند . ابراهيم به مردى از همدان ( به سكون\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nميم ) كه با اياس بود و نامش ابو قطن بود گفت : نزديكم بيا ! چون وى دوست ابراهيم بود اين طور پنداشت كه ابراهيم مىخواهد او را براى نجات آن گروه شفيع قرار دهد .\r\nولى بر عكس آن تصور : ابراهيم آن نيزهء طولانى را كه در دست ابو قطن بود گرفت و پس از اينكه گلوى اياس را هدف قرار داد او را از پاى درآورد و بياران خود دستور داد تا سر او را جدا كردند . سپس ياران اياس رو بفرار نهادند و ابراهيم متوجه مختار شد و او را از اين جريان آگاه كرد . مختار خوشحال شد و اين عمل را بفال نيك و نصرت و ظفر بر دشمن گرفت . سپس دستور داد تا دسته‌هاى نى را آتش زدند و از طرفى ندا در دادند :\r\nيا آل ثأرات الحسين ! يعنى اى آل خون‌خواهان حسين ! بعدا مختار زره و سلاح خود را پوشيد و اين دو شعر را خواند :\r\n 1 - قد علمت بيضاء حسناء الطلل * واضحة الخدين عجزاء الكفيل\r\n2 - انى غداة الروع مقدام بطل * لا عاجز فيها و لا وغد فشل \r\n1 - يعنى دخترانى كه سفيد چهره و نيك صورت كه گونه‌هاى صورتشان گشاده و كفلشان بزرگ است ميدانند :\r\n2 - كه من در روز خوف و ترس پيشرو و پهلوان هستم . در يك چنين روزى عاجز و سست و بىغيرت نيستم .\r\nپس از اين جريان مردم از هر طرفى روى آور شدند . عبيد اللَّه حر جعفى هم با قوم خود آمد و قتال بسيار بزرگى واقع شد . مردم متوارى شدند . افرادى كه مسلح و در راهها و قبرستانها بودند پراكنده گرديدند و احساس خطر نمودند و از خوف ابراهيم در ميان كوچه‌ها متفرق شدند . شبث بن ربعى ( بفتح شين و باء و كسر راء ) به ابن مطيع كه امير بود اشارهء قتال كرد .\r\nهنگامى كه مختار از اين جريان آگاه شد با اصحاب خود خروج كرد و از\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nطرف بستان زائده كه در سبخه بود داخل دير هند شد . سپس ابو عثمان هندى با گروهى از ياران خود بسوى كوفه آمدند و ندا در دادند :\r\nيا آل ثأرات الحسين ! يا منصور امت ! اين عبارت يك شعار و علامتى بود براى آنان . اى گروه هدايت‌شدگان ! بدانيد كه امين آل محمّد خروج كرده و در دير هند وارد شده است و مرا فرستاده تا شما را دعوت نمايم و بشما مژده دهم . خدا شما را رحمت كند ، بسوى او حركت كنيد . مردم از خانه‌هاى خود خارج شدند و يك ديگر را آگاه نمودند و . . .\r\n\r\nموضوع سوم در بارهء قتال با ابن مطيع\r\nوالبى و حميد ( بضم حاء ) ابن مسلم و نعمان بن ابى جعد ميگويد : ما با مختار خروج كرديم . به خدا قسم هنوز فجر طلوع نكرده بود كه مختار از تعبيهء لشكر خود فراغت حاصل كرده بود وقتى صبح شد مختار نماز صبح را خواند و سورهء : و النازعات و عبس را تلاوت نمود . به خدا قسم ما پيشوائى از لحاظ لهجه فصيح‌تر از مختار نديده بوديم سپس ابن مطيع ياران خود را خواست . وقتى آنان آمدند او شبث بن ربعى را ( بفتح شين و باء و كسر راء ) با سه هزار - 3000 - نفر و راشد بن اياس را با چهار هزار - 4000 - نفر و حجاز بن ابجر عجلى را با سه هزار - 3000 - نفر و عكرمة بن ربعى و شداد بن ابجر و عبد الرحمن بن سويد را با - 3000 - نفر فرستاد .\r\nلشكر همچنان بدنبال يك ديگر ميرفت تا تعداد آنان در حدود بيست هزار - 000 ، 20 - نفر رسيد .\r\nهنگامى كه مختار آن سر و صداها و ضجه‌ها را ما بين بنى سليم و سكة - البريد شنيد دستور داد تا تحقيق كنند كه چه خبر است . ناگاه ديدند شبث بن ربعى با خيل بزرگى آمد و در همان حال نيز سعر بن ابى سعر حنفى كه با مختار بيعت كرده بود از طرف قبيلهء مراد آمد . موقعى كه فرستادهء مختار به راشد بن اياس برخورد خبر آمدن او را\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nبمختار داد .\r\nمختار هم ابراهيم بن اشتر را با تعداد - 900 - نفر سوار و - 600 - نفر پياده و نعيم بن هبيره را ( بضم نون و هاء و فتح عين و باء ) با - 300 - نفر سوار و تعداد - 600 - نفر پياده فرستاد . نيز مختار يزيد بن انس را با - 900 - نفر در موضع مسجد شبث پيش جنگ قرار داد . لشكر مختار لشكر ابن مطيع را به نحوى شكست دادند كه داخل خانه‌ها ميشدند و گروهى از طرفين كشته شدند . نعيم بن هبيره نيز شهيد شد .\r\nموقعى كه ابراهيم اشتر آمد و به راشد بن اياس كه با چهار هزار سوار آمده بود برخورد كرد بياران خود گفت : مبادا كثرت لشكر دشمن شما را هولناك كند ! زيرا چه بسا گروه قليلى كه گروه كثيرى را مغلوب خواهد كرد . خدا با افراد صبور خواهد بود .\r\nطرفين قتال شديدى كردند موقعى كه چشم خزيمه ( بضم خاء ) ابن نصر عبسى براشد افتاد بر او حمله كرد و با نيزه وى را كشت . سپس فرياد زد : به خداى كعبه قسم كه من راشد را كشتم . پس از اين جريان آن گروه منهزم شدند و شكست خوردند و نظير شتر مرغ رو بفرار ، نهادند و لشكر مختار نظير ابرى سياه بر سر آنان مسلط گرديدند .\r\nبعدا ياران مختار خوشحال شدند و بر خيل كوفيان حمله‌ور گرديدند ، زندگى صاف و خوب آنان را دچار كدورت نمودند . ايشان را دسته دسته بسوى مرگ سوق دادند ، آنان را داخل كوچه‌ها و مسجدها كردند . مدت سه روز ابن مطيع را در قصر تحت محاصره قرار دادند . مختار پس از اين واقعه متوجه بازار شد و ابراهيم ابن اشتر را متصدى محاصرهء قصر قرار داد .\r\nهنگامى كه محاصره كار را بر ابن مطيع و يارانش تنگ كرد و دريافتند كه هيچ راه و چاره‌اى براى فرار ندارند بابن مطيع اشاره كردند كه شبانه به شكل و قيافهء زن خارج و در بعضى از خانه‌هاى كوفه پنهان شود ابن مطيع خارج و به خانهء ابو موسى اشعرى پناهنده شد . آنان وى را پناه دادند ، ياران ابن مطيع امان آوردند\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nابراهيم ايشان را امان داد . آنان از قصر خارج و با او براى مختار بيعت كردند . مختار به ايشان وعده‌هاى خير مىداد . قلب آنان را به خود مهربان مىكرد و با ايشان نيك رفتارى مىنمود .\r\nموقعى كه ياران ابن مطيع از قصر خارج شدند مختار ساكن قصر گرديد .\r\nسپس از قصر خارج و داخل مسجد شد و دستور داد : ندا كنند : مردم براى نماز حاضر شوند . وقتى مردم اجتماع كردند مختار بر فراز منبر رفت و پس از اينكه حمد خداى را بجاى آورد گفت : ايها الناس ! ما بنتيجه و منظور خود رسيديم . پرچم ما بر افراشته گرديد . در بارهء پرچم گفته شد : آن را بلند كنيد و آن را ضائع ننمائيد و در بارهء نتيجه گفته شد : آن را بگيريد و رها نكنيد .\r\nما دعوت دعوت‌كننده را شنيديم و سخن سرپرست خود را پذيرفتيم . چه بسا آن مردان و زنان ستم كيش و كشتگانى كه در ميان رعايت‌كنندگان هستند . آگاه باشيد كسى كه طغيان و ظلم و انكار و خرابكارى و تكذيب و به حق پشت كند نابود خواهد شد . اى بندگان خدا ! بسوى بيعت هدايت و جهاد با دشمنان و دفاع از ضعيفان آل محمّد مصطفى صلّى اللَّه عليه و آله و سلّم بيائيد . منم كه بر كفار مسلط شده‌ام و خون خواه پسر پيغمبر پروردگار عالمين مىباشم . آگاه باشيد ! به حق آفرينندهء ابرها كه عقابش شديد است من قبر ابن شهاب را كه افتراء ميزد و كذاب و مجرم و شكاك بود خواهم شكافت . من حتما احزاب را به بلاد اعراب تبعيد مينمايم . بپروردگار عالمين قسم كه حتما اعوان ظالمين و ما بقى كافرين را خواهم كشت .\r\nسپس روى منبر نشست و براى دومين بار برخاست و گفت : به حق آن خدائى كه مرا بينا و قلبم را نورانى كرد من حتما خانه‌هائى را در اين شهر مىسوزانم ، قبورى را مىشكافم ، سينه‌هائى را از بغض دشمنان شفا مىدهم ، شخص جبارى را كه كافر و ملعون و غدار است بقتل ميرسانم .\r\nبه حق پروردگار مكه و كعبهء معظمه و به حق نون و القلم به زودى يك پرچمى براى من بر افراشته مىشود كه از كوفه تا كوه : اضم و اطراف : ذى سلم و عرب و عجم را\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nخواهم گرفت سپس بيشتر خدمتگزاران را از بنى تميم ميگيرم .\r\nمختار بعد از اين سخنرانى از منبر به زير آمد و داخل قصر گرديد و مردم براى بيعت در اطراف او اجتماع كردند . دست مختار هم چنان براى بيعت باز بود تا اينكه خلقى از عرب و سادات و غلامان با او بيعت كردند . مبلغ نه هزار هزار درهم موجودى بيت المال كوفه بود كه آن را بياران خود كه براى محاصره كردن ابن مطيع قتال كرده بودند عطا كرد . تعداد يارانش : سه هزار و هشتصد نفر بود .\r\nبه هر يك از آنان مبلغ پانصد درهم رسيد تعداد شش هزار مرد بعد از جريان محاصرهء قصر بمختار پيوستند كه دويست نفر دويست نفر مىآمدند .\r\nموقعى كه مختار فهميدند ابن مطيع در خانهء ابو موسى اشعرى است مبلغ ده هزار درهم به عبد اللَّه بن كامل شاكرى داد و گفت : اين مبلغ را به ابن مطيع بده و به او بگو : اين مبلغ را براى سفر خود مصرف كن . زيرا من ميدانم تنگدستى مانع تو شده است .\r\nابن مطيع آن مبلغ را گرفت و متوجه بصره شد . ولى نزد ابن زبير نرفت .\r\nزيرا به علت جريانى كه بين وى و مختار رخ داده بود از ابن زبير خجالت ميكشيد .\r\nمختار عبد اللَّه بن كامل را امير ياران خصوصى خود كرد و كيسان ابو عمره را كه مولاى عرينه بود سر پاسبان خود قرار داد . عبد اللَّه بن حارث را كه برادر مادرى اشتر بود والى : ارمينيه و محمّد بن عطارد را والى آذربايجان و عبد الرحمن بن - سعد بن قيس را والى : موصل و سعد بن حذيفة بن يمان را والى : شهر رى و همدان قرار داد . و عمال خود را در كوه‌ها و شهرها توزيع كرد .\r\nمختار شخصا بين افرادى كه خصومت و اختلاف داشتند داورى ميكرد . تا اينكه از ديگر امور خويشتن عقب مىافتاد . بدين جهت بود كه شريح را قاضى خود قرار داد . اما هنگامى كه شنيد حضرت امير شريح را از مقام قضاوت بر كنار كرده بود مختار نيز او را عزل كرد . شريح تمارض كرد ولى مختار او را معزول نمود و عبد اللَّه بن عتبة بن مسعود را متصدى امر قضاوت كرد . وقتى او مريض شد عبد اللَّه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nابن مالك طائى را براى قضاوت قائم مقام نمود .\r\nهنگامى كه مردم شام مطيع مروان بن حكم ( بفتح حاء و كاف ) شدند او دو لشكر تشكيل داد : يكى از آنها را بسوى حجاز و ديگرى را بسركردگى عبيد اللَّه بن زياد به طرف عراق اعزام نمود و به زياد دستور داد : پس از اينكه بر كوفه ظفر يافت تا سه روز اموال آنان را به تاراج ببرد . وقتى ابن زياد از جزيره عبور كرد دچار مرضى شد كه نتوانست حركت كند قيس عيلان در آن موقع از طرف ابن زبير والى جزيره بود . عبيد اللَّه هم چنان از عراق منصرف و مشغول مريضى خود بود .\r\nسپس ابن زياد آمد و وارد موصل شد . در آن وقت عبد الرحمن بن سعيد بن - قيس از طرف مختار والى موصل بود . وقتى ابن زياد لشكر خود را متوجه موصل كرد عبد الرحمن بسوى تكريت رفت و نامه‌اى را كه حاوى اين جريان بود براى مختار فرستاد . مختار پس از اينكه اين عمل را تحسين كرد جواب نامهء وى را نوشت و دستور داد از جاى خود حركت نكند تا دستور ثانوى برايش صادر شود .\r\nسپس مختار يزيد بن انس را خواست و او را از اين جريان آگاه كرد . و وى را براى رياست سواران و پيادگان ترغيب كرد . برگزيدن هر يك از پهلوانان را كه بخواهد در اختيار او نهاد . يزيد بن انس تعداد سه هزار سوار انتخاب كرد هنگامى كه او از كوفه خارج شد مختار تا دير ابو موسى بمشايعت وى رفت و به او در بارهء ادوات جنگى توصيه كرد و گفت : اگر به امداد احتياج داشتى مرا آگاه كن .\r\nيزيد بن انس گفت : من هيچ امدادى بجز دعاى تو نمىخواهم زيرا همان دعا كافيست . بعدا مختار براى عبد الرحمن بن سعيد بن قيس نوشت : يزيد را در ميان شهرها آزاد بگذار و السلام .\r\nيزيد بن انس حركت كرد تا وارد موصل و در مكانى پياده شد كه آن را :\r\nباخكى ميگفتند . هنگامى خبر ورود و تعداد آنان به ابن زياد رسيد گفت : در مقابل هر هزار نفرى از آنان دو هزار نفر ميفرستم . سپس تعداد شش هزار نفر سوار بسوى ايشان فرستاد . لشكر ابن زياد وقتى آمدند كه يزيد بن انس بشدت مريض بود .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nوى را بر حمار مصرى سوار ميكردند و پيادگان او را از طرف راست و چپ مواظب بودند .\r\nيزيد بن انس نزد بزرگان سپاه توقف ميكرد و آنان را بجنگ وادار مينمود .\r\nمژدهء آيندهء نيكى به ايشان ميداد . بعدا به آنان گفت : اگر من مردم امير شما :\r\nورقاء بن عازب اسدى و اگر او نيز هلاك شد امير شما : عبد اللَّه ضمرهء عذرى و چنانچه وى هم هلاك گرديد امير شما : سعر بن ابى سعر حنفى خواهد بود .\r\nجنگ آنان در روز هشتم ماه ذى حجهء سال - 66 - قمرى قبل از طلوع آفتاب واقع شد . هنوز روز بلند نشده بود كه لشكر عراق لشكر ابن زياد را شكست دادند و آنان را از جايگاه قتال اخراج و پراكنده نمودند . تعداد سيصد نفر اسير از ايشان نزد يزيد بن انس كه مشرف بر موت بود آوردند . يزيد اشاره كرد تا گردن آنان را زدند .\r\nسپس يزيد بن انس از دنيا رفت و ورقاء بن عازب اسدى بر جنازهء او نماز خواند و جنازه‌اش را به خاك سپرد . لشكر عراق از موت يزيد بن انس عزادار شد و ورقاء به آنان تسليت گفت . سپس بلشگر عراق گفت : لشكر ابن زياد بقدرى زيادند كه شما طاقت قتال با آنان را نداريد . ايشان گفتند : صلاح اين است كه ما شبانه باز گرديم .\r\nمحمّد بن جرير طبرى در تاريخ خود ميگويد : تعداد لشكر ابن زياد ( 000 ، 80 ) نفر از اهل شام بود . هنگامى كه مردم سخنانى در بارهء يزيد بن انس گفتند و آن سخنان به گوش مختار و اهل كوفه رسيد گمان كردند : يزيد مقتول شده ، ولى نميدانستند چگونه هلاك گرديده است . مختار شرح اين قضيه را از عامل خود كه در مدائن بود خواست . وى خبر داد : يزيد بن انس به اجل خدائى مرده است و لشكر مختار بدين لحاظ مراجعت نموده‌اند ، نه اينكه شكست خورده باشند . قلب مختار آرام گرفت و مردم را دعوت نمود .\r\nمرزبانى مينگارد : مختار ابراهيم بن اشتر را بسوى ابن زياد اعزام كرد .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nابراهيم با تعداد - 2000 - نفر از قبيلهء مذحج و اسد و تعداد - 2000 - نفر از قبيلهء :\r\nتميم و همدان ( به سكون ميم ) - 1500 - نفر از قبائل مدينه ، - 1400 - نفر از قبيلهء :\r\nكنده و ربيعه - 2000 - نفر از قبيلهء : حمراء متوجه ابن زياد شد .\r\nگفته شده : ابراهيم با تعداد - 000 ، 12 - نفر خارج شد كه تعداد - 4000 - نفر از قبائل مختلفه و تعداد - 8000 - نفر از قبيلهء : حمراء بودند . مختار با پاى پياده براى مشايعت ابراهيم خارج شد . ابراهيم به مختار گفت : خدا تو را رحمت كند ، سوار شو . مختار گفت : من ثواب اين راه رفتن با تو را از خدا ميخواهم .\r\nمن دوست دارم پاهايم براى نصرت آل محمّد صلّى اللَّه عليه و آله و مطالبهء خون حسين عليه السلام غبارآلود شوند . سپس ابراهيم را وداع كرد و مراجعت نمود . ابراهيم آن شب را در موضعى كه آن را : حمام اعين ميگفتند بيتوته كرد . سپس كوچ كرد . تا وارد ساباط مدائن شد .\r\nپس از اين جريان بود كه اهل كوفه مختار را قليل العسكر و ضعيف پنداشتند . لذا اهل كوفه بر عليه وى خروج كردند و عداوت خود را آشكار نمودند ، احدى از آن افرادى كه در قتل امام حسين شركت كرده و پنهان شده بود باقى نماند مگر اينكه ظاهر شد و بيعتى را كه با مختار كرده بود شكست و عموما و متفقا بر وى مختار شمشير كشيدند . قبائل : بجيله و ازد و كنده و شمر بن ذى - الجوشن بر عليه مختار اجتماع نمودند ! مختار در همان ساعت شخصى را بسوى ابراهيم كه در ساباط بود فرستاد و گفت : قبل از اينكه نامهء مرا زمين بگذارى با عموم افرادى كه همراه دارى فورا نزد من بيا ! هنگامى كه نامهء مختار به آنان رسيد ابراهيم دستور مراجعت داد .\r\nايشان شبانه روز راه طى كردند . عنان اسب‌ها را رها نمودند و تنگ آنها را بستند و روبراه شدند .\r\nمختار اهل كوفه را مأمور بصبر و مورد ملاطفت قرار داد تا ابراهيم با لشكر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nخود باز گردد و سركشان آنان را سركوب و درخت هجوم ايشان را ريشه كن نمايد و شوكت آنان را از بيخ و بن بر كند . چون تعداد - 4000 - چهار هزار نفر بيشتر با مختار نبود لذا اهل كوفه ظلم كردند و با مختار قتال نمودند . مختار در كليهء آن روز با آنان جهاد كرد و شب را آرام گرفتند .\r\nابراهيم در روز دوم در حالى وارد كوفه شد كه سواران و پيادگان و مردانى قوى بهمراه داشت . موقعى كه دشمنان از ورود ابراهيم مطلع شدند به دو فرقه تقسيم شدند : فرقهء ربيعه و مضر ( بضم ميم و فتح ضاد ) يكطرف و فرقهء يمن در طرف ديگر قرار گرفتند .\r\nمختار به ابراهيم گفت : تو بسوى كدام يك از اين دو لشكر حركت ميكنى ؟ ابراهيم گفت : هر كدام كه تو دوست داشته باشى . چون مختار داراى عقلى وافر و رأى حاضر بود لذا ابراهيم را بجانب فرقهء مضر بسوى كناسهء كوفه فرستاد . خود مختار هم به طرف فرقهء يمن متوجه : جبانهء سبيع شد . رفاعة بن شداد در جنگ پيشدستى نمود و كارزار شديد و قوى كرد تا كشته شد . بعد از رفاعه حميد ( بضم حاء ) ابن مسلم شروع بجهاد نمود و لشكر دشمن بنحو هولناكى شكست خوردند .\r\nبعد از اين جريان بشير براى مختار مژده آورد كه لشكر كفر دچار هزيمت و متوارى گرديدند . بعضى از آنان در خانهء خود مخفى شدند ، گروهى از ايشان به مصعب ( بضم ميم و فتح عين ) ابن زبير پيوستند . برخى از آنان بسوى باديه خارج شدند .\r\nهنگامى كه جنگ لباس خود را بيرون آورد و تكمه‌هاى خويشتن را گشود و شراره‌هاى قتال خاموش شد و كشتگان دشمن را شماره كردند تعداد آنان به - 640 - نفر رسيده بود . سپس چنان كه طبرى و غيره نوشته‌اند تعداد - 500 - نفر اسير از خانه‌هاى وادعيين استخراج كردند و آنان را نزد مختار آوردند و بر او عرضه نمودند .\r\nمختار گفت : هر كسى كه از اينان در قتل امام حسين شركت كرده است او را\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبه من معرفى نمائيد . هر كسى را كه مياوردند و گفته ميشد : او از قاتلين امام حسين است گردنش را ميزدند ، تا اينكه تعداد - 248 - نفر از آنان را به دوزخ فرستاد .\r\nياران مختار بدون اطلاع وى گروه زيادى از دشمن را بقتل رسانيدند و گروهى را هم آزاد نمودند .\r\nموقعى كه مختار فهميد شمر بن ذى الجوشن با گروهى كه در قتل امام حسين عليه السلام شركت كرده بودند فرارى شده‌اند غلام سياه خود را كه نامش : رزين يا :\r\nرزبى و رجلى شجاع بود با ده نفر ديگر خواست و گفت : شمر را تعقيب كن و سر او را براى من بياور ! مسلم بن عبد اللَّه ضبابى ميگويد : من در آن موقعى كه مختار ما را شكست داد با شمر بودم .\r\nوقتى آن غلام سياه بما نزديك شد شمر بما گفت : از من دور شويد ، شايد اين غلام در كشتن من طمع كند ، ما با شمر فاصله گرفتيم و آن غلام بشمر ملحق شد .\r\nشمر حمله‌اى كرد و او را كشت ! بعدا شمر رفت و در جنب قريه‌اى كه نام آن كتانيه بود و در كنار نهر و پهلوى تپه‌اى قرار داشت پياده شد . سپس دهقانى را اجير كرد و نامه‌اى به او داد و گفت : بايد اين نامه را با عجله بمصعب ( بضم ميم و فتح عين ) ابن زبير برسانى .\r\nمضمون آن نامه اين بود : بسوى امير مصعب بن زبير از طرف شمر بن ذى الجوشن آن دهقان رفت تا داخل آن قريه‌اى شد كه مختار ابو عمره را براى موضوعى با تعداد - 500 - نفر سوار در آنجا فرستاده بود . هنگامى كه يكى از ياران ابو عمره عنوان و مضمون آن نامه را خواند از آن دهقان جويا شد : شمر كجا است ؟ او گفت :\r\nبين شما و شمر سه فرسخ فاصله است .\r\nمسلم بن عبد اللَّه ميگويد : من بشمر گفتم : كاش از اين مكان كوچ ميكردى .\r\nزيرا ما راجع به تو خائف هستيم ! او گفت : واى بر شما ! چه شده كه اين همه جزع و فزع از مختار كذاب داريد ! به خدا قسم من مدت سه روز از اين مكان خارج نخواهم شد . در همين حال كه ما ميخواستيم بخوابيم ناگاه ديديم لشكر مختار از بالاى تپه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nبر ما مشرف شدند و ما را احاطه نمودند ، شمر عريان بود ، فقط يك لنگ به بدن خود بسته بود . ما شكست خورديم و شمر را رها كرديم . شمر شمشير خود را بر گرفت و با آنان شروع بكارزار نمود . چندان طولى نكشيد كه شنيديم : شمر خبيث بدوزخ رفت . ابو عمره او را با يارانش كشت و سرهاى آنان را نزد مختار آورد . مختار خداى را سجده كرد . سپس آن سرها در بازار كفاشها مقابل مسجد جامع بر فراز دار نصب شدند .\r\n\r\nقاتلين امام حسين عليه السلام كه مختار آنان را كشت\r\nطبرى در تاريخ خود مينويسد : مختار براى كشتن قاتلين امام حسين و يارانش مصمم شد و گفت : كشندگان امام حسين را نزد من بياوريد زيرا خوراكىها و آشاميدنيها بر من گوارا نيستند تا زمين را از اين گونه افراد تطهير نمايم .\r\nموسى بن عامر ميگويد : اولين كسى را كه مختار بجزاى خود رساند آن افرادى بودند كه جسد امام حسين را با سم ستور خود پايمال كرده بودند . مختار آنان را به پشت خوابانيد و ميخ‌ها آهنين روى دست و پاهاى ايشان كوبيد . بعدا اسب‌ها را بر پشت آنان راند تا اجسادشان قطعه قطعه شد سپس بدن آنان را سوزانيد .\r\nبعد از آن گروه دو نفر مرد را گرفت كه در ريختن خون عبد الرحمن بن - عقيل ابن ابى طالب و تاراج لباس او شركت داشتند . آن دو نفر در قبرستان و صحرا بودند . دستور داد تا گردن آنان را زدند و بدنشان را سوزانيدند . سپس مالك بن بشير را احضار نمود و او را در ميان بازار كشت .\r\nبعدا مختار ابو عمره را فرستاد تا خانهء خولى ( بفتح خاء ) ابن يزيد اصبحى را كه سر امام حسين را نزد ابن زياد برده بود محاصره كرد . زوجهء خولى كه نامش : نوار و بقولى : عيوف بود بسوى ابو عمره خارج شد . اين بانو چنان كه طبرى در تاريخ خود نگاشته دوست دار اهل بيت بود . آن زن به زبان گفت : من خبرى از خولى ندارم .\r\nولى بدست خود به بيت الخلاء اشاره كرد . ياران مختار او را در حالى يافتند كه در زير سبد پنهان شده بود . او را گرفتند و كشتند . سپس مختار دستور داد تا او را\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nسوزانيدند .\r\nمختار عبد اللَّه بن كامل را بسوى حكيم بن طفيل سنبسى فرستاد كه لباسهاى قمر بنى هاشم را بتاراج برده و آن حضرت را تير باران كرده بود . وى را قبل از اينكه بمختار برسد گرفتند و در مكانى نصب و هدف تير قرار داده تير بارانش نمودند .\r\nسپس مختار بدنبال قاتل على بن الحسين كه : مرة بن منقذ عبدى و شخصى با نفوذ بود فرستاد . موقعى كه خانهء وى را محاصره كردند او با نيزه‌اى كه در دست داشت خارج شد . وى همانطور كه بر اسب زيبائى سوار بود نيزه‌اى بر عبيد اللَّه بن ناجيهء شبامى زد و او را انداخت . ولى آن نيزه به عبيد اللَّه كارگر نشد .\r\nابن كامل شمشيرى به : مرة بن منقذ زد . مره دست چپ خود را سپر آن ضربت قرار داد و دستش زخمى شد . اسب مرة بن منقذ رميد و او را از دست ياران مختار نجات داد . او به مصعب ( بضم ميم ) ملحق شد و دستش شل گرديد . مختار زيد - ابن رقاد را احضار كرد و پس از اينكه او را تير باران و سنگباران نمود بدنش را هم آتش زد .\r\nسنان بن انس بسوى بصره فرار كرد . مختار خانهء او را خراب نمود . سنان از بصره متوجه قادسيه گرديد . جاسوسان مختار كه در قادسيه بودند به مختار اطلاع دادند . مختار او را در بين عذيب ( بضم عين و فتح ذال ) و قادسيه دستگير كرد .\r\nبعدا انگشتان و دست و پاهاى او را قطع نمود . سپس يك ديگ روغن زيتون را داغ كرد و بدن انس را در ميان آن انداخت .\r\nعبد اللَّه بن عقبهء غنوى بسوى جزيره فرارى شد مختار خانهء وى را خراب كرد . و . . .\r\nهنگامى كه عبد اللَّه بن عروهء خثعمى بسوى مصعب فرار كرد مختار خانهء او را خراب نمود . بعدا مختار عمرو بن صبيح ( بضم صاد و فتح باء ) را تحت تعقيب قرار داد .\r\nوقتى چشم آن مرد بخواب رفت مأمورين مختار او را بالاى بام خانه‌اش در حالى يافتند كه شمشير خود را زير سر خويش نهاده بود . موقعى كه او را با شمشيرش گرفتند\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nگفت : خدا مثل تو شمشيرى را زشت كند با اينكه اين همه به من نزديك بودى پس چرا اين قدر دور شدى ! ؟ او را نزد مختار آوردند وقتى صبح شد بقدرى نيزه به او زدند كه مرد .\r\nوقتى مختار بدنبال محمّد بن اشعث بن قيس فرستاد او رفته بود در قصرى كه جنب قادسيه داشت . مختار به مأمور خود گفت : به تعقيب ابن اشعث برو ! تو او را خواهى يافت كه : مشغول لهو و لعب ، يا مشغول شكار كردن ، يا خائف و حيران ، يا پنهان شده است . برو سر او را براى من بياور . ياران مختار قصر او را كه دو در داشت محاصره كردند . ولى او از قصر خارج و متوجه مصعب گرديد . مختار قصر و خانهء او را خراب نمود و آنچه را كه در آنها بود گرفتند . و . . .\r\n\r\nموضوع چهارم در بارهء مقتل ابن سعد و ابن زياد\r\n( مترجم گويد : چون كشته شدن ابن سعد را قبلا ترجمه كرديم لذا در اينجا فقط جريان مقتل ابن زياد را ترجمه مينمائيم ) هنگامى كه مختار به آرزوى خود كه كشتن دشمنان خدا بود رسيد گفت : من هدفى بزرگتر از كشتن عبيد اللَّه بن زياد ندارم . لذا ابراهيم بن اشتر را احضار كرد و او را بسوى ابن زياد اعزام نمود .\r\nابن اشتر گفت : من خارج ميشوم ولى دوست ندارم كه عبيد اللَّه بن حر با من خارج شود . زيرا ميترسم در موقع احتياج من با من بىوفائى كند . مختار گفت :\r\nنسبت به وى نيكرفتارى و چشم او را از مال دنيا پر كن . زيرا من ميترسم اگر او را در جاى خود بنشانم ناراحت شود . ابراهيم با تعداد ده هزار نفر سوار از كوفه خارج شد . مختار بمشايعت ابن اشتر آمد و گفت : پروردگارا كسى را كه صابر باشد نصرت بده و كسى را كه كافر و معصيت كار و فاجر باشد ، شخصى را كه بيعت و عهدشكنى كند ، علوّ و بزرگ منشى نمايد ، بسوى دوزخ ببر و كسى از آنان را باقى مگذار ، تا عذاب بزرگ را بچشند و . . .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nابراهيم بسوى مدائن حركت كرد و مدت سه روز در آنجا توقف نمود و بعدا متوجه تكريت گرديد . در آنجا پياده شد و دستور داد تا خراج آن را جمع كردند .\r\nابراهيم آن خراج را بين يارانش تقسيم كرد و مبلغ پنج هزار درهم را براى عبيد اللَّه - ابن حر فرستاد . عبيد اللَّه در غضب شد و به ابراهيم گفت : تو براى خود مبلغ ده هزار درهم برداشتى . در صورتى حر از مالك كمتر نيست . ابراهيم قسم خورد كه من بيشتر از نو برنداشته‌ام .\r\nسپس ابراهيم همان مبلغى را كه براى خود برداشته بود براى عبيد اللَّه بن حر فرستاد . عبيد اللَّه راضى نشد و بر مختار خروج كرد . بيعت خود را شكست و اطراف كوفه را مورد تاراج قرار داد و عمال مختار را كشت و اموال مردم را به يغما برد ، سپس بسوى بصره و نزد عبيد اللَّه بن زبير رفت .\r\nموقعى كه مختار از اين جريان آگاه شد عبد اللَّه بن كامل را فرستاد تا خانهء او را خراب و زوجه‌اش را كه : سلمى دختر خالد جعفى بود زندانى نمود . بعدا نامهء مختار كه مضمون آن : ترغيب بر قتال بود براى ابراهيم و اصل شد . و . . .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nبخش پنجاهم در بارهء جور خلفاء بر قبر امام حسين عليه السلام\r\n1 - در كتاب امالى شيخ از يحيى بن عبد الحميد حمانى نقل مىكند كه گفت :\r\nمن در زمان خلافت موسى بن عيسى هاشمى در كوفه از منزل خود خارج شدم .\r\nابو بكر بن عياش با من ملاقات نمود و گفت : ما را نزد اين مرد ببر من متوجه نشدم منظور او كدام مرد است و من ابو بكر را محترم ميدانستم ابو بكر بر الاغ خود سوار بود و شروع برفتن نمود . من هم در ركاب او ميرفتم .\r\nهنگامى كه نزد خانهء عبد اللَّه بن حازم رسيديم او متوجه من شد و گفت : من تو را به زحمت انداختم و بدنبال خودم آوردم تا بشنوى من به اين مرد قلدر و طاغى چه ميگويم . گفتم : كدام قلدر ؟ گفت : اين مرد فاجر و كافر يعنى موسى و عيسى .\r\nمن سكوت اختيار كردم و با او حركت نمودم تا بر در خانهء موسى بن عيسى رسيديم چشم دربان به وى افتاد و او را شناخت . مردمى كه پيش خليفه ميرفتند نزد پيشگاه او پياده ميشدند . ولى ابو بكر همچنان كه سوار بود و يك پيراهن و شلوار پوشيده و تكمه‌هاى پيراهنش باز بود نزد موسى رفت .\r\nاو مرا صدا زد : اى پسر حمانى بيا ! ولى دربان مانع من شد . ابو بكر به او اعتراض كرد و گفت : اى مرد بد عمل ! تو مانع او ميشوى در صورتى كه با من است ؟\r\nدربان به من اجازهء ورود داد . ابو بكر همانطور كه بر الاغ خود سوار بود رفت تا داخل ايوان شد . چشم موسى بر ما افتاد . موسى در صدر ايوان روى تخت خود نشسته بود و در دو طرف تخت موسى مردانى مسلح قرار داشتند .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nموقعى كه موسى بن عيسى ابو بكر را ديد به او مرحبا گفت و وى را نزديك خود برد و بر فراز تخت خويشتن جاى داد . ولى هنگامى كه من به ايوان رسيدم مرا از جلو رفتن ممنوع نمودند . وقتى ابو بكر روى تخت مستقر شد و به من نگاه كرد كه نزد ايوان ايستاده بودم مرا صدا زد . من در حالى رفتم كه نعلين‌هايم بپايم بود و يك پيراهن و شلوار پوشيده بودم ابو بكر مرا در جلو خود نشانيد .\r\nموسى متوجه ابو بكر شد و به او گفت : اين همان مردى است كه ما راجع به او گفتگو ميكرديم ؟ گفت : نه . بلكه اين مرد را آورده‌ام كه بر تو شاهد باشد .\r\nگفت : براى چه ؟ گفت : براى اين عملى كه با اين قبر انجام دادى . گفت : كدام قبر ؟\r\nگفت : قبر حسين بن على ابن فاطمه دختر پيامبر اسلام صلّى اللَّه عليه و آله و سلّم . زيرا موسى بن عيسى فرستاده بود قبر امام حسين و اطراف آن را شخم زده بودند و محل كشت و زرع قرار داده بودند . رگهاى گردن موسى پر و در غضب شد و به ابو بكر گفت : تو را با اين موضوع چكار ! ؟\r\nابو بكر به او گفت : بشنو تا برايت بگويم . من در خواب ديدم گويا : بسوى خويشاوندان خود كه در غاضريه‌اند خارج شدم . وقتى به پل كوفه رسيدم تعداد ده خوك متعرض من شدند كه هلاكم نمايند . خداى توانا مرا بوسيلهء مردى از بنى اسد كه او را مىشناسم نجات داد و من بدنبال مقصد خود رفتم موقعى كه بقريهء شاهى رسيدم راه را گم كردم . پير زنى را در آنجا ديدم . او به من گفت : اى آقا قصد كجا دارى ؟ گفتم : غاضريه گفت : وقتى به انتهاى اين بيابانى كه در جلو تو مىباشد برسى راه را پيدا خواهى كرد .\r\nهنگامى كه رفتم و راه برايم واضح شد و به نينوا رسيدم شخص بسيار بزرگوارى را ديدم كه در آنجا بود به او گفت : اهل كجائى ؟ گفت : اهل همين قريه . گفتم :\r\nچند سال عمر كردى ؟ گفت : نميدانم چقدر از عمرم طى شده است . ولى از دير زمانى بخواطرم مىآيد : حسين بن على و يارانش و اهل بيت او را ديدم كه از آشاميدن اين آب فرات ممنوع بودند . در صورتى كه سگها و وحوش از اين آب ممنوع نبودند ! !\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمن خيلى تعجب كردم و به او گفتم : آيا تو يك چنين منظره‌اى را ديدى ! ؟\r\nگفت : آرى به حق آن خدائى كه آسمان را آفريده است ، من اين موضوع را به چشم خود ديدم . سپس به من گفت : تو و يارانت نيز اعانت ميكنيد به آن امورى كه ما ديديم و قلب مسلمين را اگر مسلمانى وجود داشته باشد جريحه‌دار مينمائيد . گفتم : واى بر تو ! كدام امور ؟ گفت : زيرا شما بر پادشاه خود راجع به اعمالى كه نسبت بقبر امام حسين انجام داده و ميدهد اعتراض نميكنيد .\r\nگفتم : چه عملى انجام داده است ؟ گفت : آيا جا دارد : قبر پسر پيغمبر خدا شخم و زمين آن كشت و زرع شود ؟ گفتم : قبر آن بزرگوار كجا است ؟ گفت : در همين زمينى است كه تو ايستاده‌اى . ولى موضع قبر ناپيدا شده است .\r\nابو بكر بن عياش ميگويد : من قبر را تا آن وقت هرگز نديده بودم و در طول عمرم نزد آن نرفته بودم . من به شخصى گفتم : بر من منت بگذار و آن قبر را به من نشان بده . آن مرد با من آمد و مرا نزد حائر امام حسين عليه السلام نگاه داشت . آن حائر داراى در و دربان بود . گروه فراوانى بر در حائر بودند .\r\nمن به آن دربان گفتم : ميخواهم نزد پسر پيغمبر يعنى امام حسين بروم .\r\nگفت : در اين موقع مقدور نيست ، گفتم : چرا ؟ گفت : فعلا ابراهيم خليل و حضرت محمّد صلّى اللَّه عليه و آله و جبرئيل و ميكائيل و گروه فراوانى از ملائكه براى زيارت امام حسين آمده‌اند .\r\nابو بكر بن عياش ميگويد : من در حالى از خواب بيدار شدم كه دچار خوف شديد و غم و اندوه بودم . مدتى از اين جريان گذشت و نزديك بود كه من اين خواب را فراموش كنم . سپس ناچار شدم براى پولى كه از مردى كه از بنى غاضره ميخواستم بسوى آنان خارج گرديدم . وقتى متوجه آنان شدم اين خواب را بخاطر نداشتم تا اينكه به پل كوفه رسيدم و با ده نفر دزد مواجه شدم . وقتى چشم من به آنان افتاد آن خواب را بخاطر آوردم و دچار خوف گرديدم .\r\nدزدها به من گفتند : آنچه را كه دارى واگذار كن و خويشتن را نجات بده .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nمختصرى نفقهء راه همراه من بود . من به آنان گفتم : واى بر شما ! من ابو بكر بن - عياش هستم . من براى وصول طلب خود خارج شده‌ام ، از خدا بترسيد و مانع وصول دين و تصرف در نفقهء سفر من نشويد ، زيرا من زياد مهماندار و مهمان‌نواز هستم . ناگاه شنيدم يكى از آنان گفت : بخداى كعبه قسم كه اين شخص مولاى من است ، متعرض او نشويد . سپس به يكى از جوانان خود گفت : تو با اين شخص برو ، او را براهى كه ايمن باشد برسان .\r\nابو بكر بن عياش ميگويد : من يادآور آن خوابى شدم كه ديده بودم و از تعبير و تأويل آن خوكها دچار تعجب ميشدم تا اينكه وارد نينوا شدم بخدائى كه غير او خدائى نيست همان شخص را در بيدارى با همان شكل و قيافه‌اى ديدم كه در خواب ديده بودم ، وقتى او را ديدم به ياد خوابم كه ديده بودم آمدم ، با خويشتن گفتم : لا إله الا اللَّه ! ! اين موضوع غير از وحى چيزى نبود سپس همان پرسشهائى را از او كردم كه در عالم خواب كرده بودم و او همان جوابها را به من داد ، بعدا به من گفت : با ما بيا ، من با او رفتم تا به همان موضعى كه در خواب ديده بودم رسيدم ، ديدم آن مكان را شخم زده‌اند ، آن منظره‌اى كه در خواب ديده بودم با منظره‌اى كه در بيدارى ديده بودم فرقى نداشت ، فقط دربان و حائر را نديدم .\r\nاى مرد ! از خدا بترس ! ! من قسم خورده‌ام كه اين خواب را منتشر نمايم و زيارت آن موضع را ترك و از بزرگداشت آن كوتاهى نكنم .\r\nزيرا مكانى كه حضرت ابراهيم و حضرت محمّد و جبرئيل و ميكائيل آن را تا سحر جايگاه خويشتن قرار دهند سزاوار است كه انسان در زيارت آن رغبت پيدا كند . زيرا ابو حصين ( بضم حاء ) از قول پيغمبر اعظم اسلام صلّى اللَّه عليه و آله و سلّم براى من گفت :\r\nكه آن حضرت فرمود : كسى كه مرا در خواب ببيند خودم را ديده است .\r\nزيرا شيطان نميتواند شبيه به من شود .\r\nموسى بن عيسى كه شخصى لا مذهب بود گفت : من كاملا بسخن تو گوش دادم و جوابت را نگفتم تا اين حماقت تو را كه ظاهر شد بنحو كاملى درك نمايم .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nبه خدا قسم اگر بعد از اين بگوشم برسد كه اين موضوع را افشاء كنى گردن تو و گردن اين كسى را كه بر من گواه گرفته‌اى خواهم زد .\r\nابو بكر گفت : آن موقع خداى توانا تو را از من و اين شخص ممنوع خواهد كرد . زيرا من براى رضاى خدا اين مكالمه را با تو كردم . موسى در غضب شد و به او گفت : اى ماص « 1 »  تو اين جرات را دارى كه جواب مرا رد ميكنى . سپس به وى ناسزا گفت . ابو بكر به او گفت : ساكت باش ، خدا تو را رسوا و زبانت را قطع كند ! موسى همانطور كه بر فراز تخت بود خشمناك شد و گفت : اين مرد را بگيريد ! او را با من از بالاى تخت گرفتند و به زير انداختند به خدا قسم بقدرى ما را كشاندند و زدند كه من گمان نمكيردم : ما بتوانيم توليد مثل نمائيم ! شديدترين بلائى كه بسر من آمد اين بود كه سرم روى سنگها كشيده ميشد و بعضى از غلامان عيسى مىآمدند و موهاى ريش مرا مىكندند . موسى ميگفت : اينان را بقتل برسانيد ! ايشان دو فرزند چنين و چنانند ولى كنايه از زناكارى نبود . ابو بكر به او ميگفت : بس كن ، خدا زبان تو را قطع نمايد و از تو انتقام بگيرد . سپس ابو بكر گفت : بار خدايا ! منظور ما از اين جريان تو بودى .\r\nما براى فرزند پيامبر تو خشمناك شديم . ما به تو توكل كرده‌ايم . سپس ما را بسوى زندان بردند .\r\nچند لحظه‌اى بيش در زندان نبوديم كه ابو بكر متوجه من شد ، وقتى ديد :\r\nلباسهايم پاره و خون بدنم جارى شده است گفت : اى حمانى ما براى رضاى خدا به حق قضاوت كرديم و در اين روز اجرى بدست آورديم . اين اجر نزد خدا و رسول ضايع نخواهد شد . بقدرى كه موسى بن عيسى غذا خورد و خوابيد ما زندانى بوديم . بعدا مأمور موسى آمد ما را از زندان خارج كرد و بسوى موسى برد .\r\nوقتى الاغ ابو بكر را خواستيم يافت نشد .\r\n\r\n","description":"","footnote":" ( 1 ) في القاموس : يا ماص بظر أمه : شتم . و في معجم متن اللغة : البظر : الفلقة التى تقطع في الختان من الجارية : ما بين إسكتي المرأة مترجم . ","page_name":" 381 ","page_number":381},
  {"content":"\r\n\r\nموقعى كه ما نزد موسى وارد شديم ديدم : او در ميان يك سردابى است كه از نظر توسعه و بزرگى نظير خانه‌هائى بود . وقتى نزد موسى ميرفتيم بشدت خسته شديم . هر گاه ابو بكر از راه رفتن خسته ميشد ميگفت : پروردگارا ! اين عملى كه ما انجام داديم براى رضاى تو مىباشد . آن را فراموش مفرما ! هنگامى كه نزد موسى رفتيم ديديم او بر فراز تخت خود قرار گرفته است .\r\nوقتى چشم موسى بما افتاد گفت : خدا خير و تقرب بجاهلى ندهد كه متعرض كار ناپسند مىشود ! بعدا به ابو بكر گفت : واى بر تو ! اى حرامزاده ، براى چه بين ما گروه بنى هاشم مداخله كردى ؟ ابو بكر به او گفت : سخن تو را شنيدم . خدا حساب تو را خواهد رسيد . موسى به وى گفت : خارج شو ! خدا تو را زشت كند .\r\nبه خدا قسم اگر بگوشم برسد كه اين موضوع خوابى كه گفتى از طرف تو شايع شود گردن تو را خواهم زد .\r\nسپس متوجه من شد و پس از اينكه فحاشى كرد گفت : اى سگ ! بر حذر باش از اينكه اين موضوع را اظهار نمائى . زيرا اين يك خيال باطلى است كه شيطان در عالم خواب به سر اين پير احمق زده است . خارج شويد ، لعنت و غضب خدا بر شما باد . ما با حالتى خارج شديم كه از زندگى مأيوس بوديم . وقتى وارد منزل ابو بكر شديم پياده رفتيم . الاغ ابو بكر رفته بود . هنگامى كه ابو بكر خواست داخل خانهء خود شود متوجه من شد و گفت : اين موضوع خواب را مخفى بدار و آن را نزد خود داشته باش ، مبادا آن را براى اين گونه ناكسان نقل كنى ؟ فقط آن را براى مردم عاقل و ديندار بگو .\r\n2 - نيز در همان كتاب از ابراهيم ديزج نقل مىكند كه گفت : متوكل مرا بكربلا فرستاد تا قبر امام حسين را تغيير دهم . يك نامه بوسيلهء من براى جعفر بن - محمّد بن عمار قاضى فرستاد كه مضمون آن اين بود : تو را آگاه ميكنم كه من ابراهيم ديزج را بسوى كربلا اعزام نمودم تا قبر حسين را نبش ( يعنى خراب ) نمايد .\r\nهنگامى كه نامهء مرا خواندى مواظب باش كه آيا ابراهيم اين عمل را انجام ميدهد\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nيا نه .\r\nديزج ميگويد : جعفر بن محمّد بن عمار نامهء متوكل را به من معرفى كرد . من دستور جعفر بن محمّد را انجام دادم و نزد او مراجعت كردم . وى به من گفت : چكار كردى ؟ گفتم : مأموريت خود را انجام دادم ؟ نه چيزى ديدم و نه چيزى يافتم . گفت :\r\nآيا كاملا بعمق قبر رسيدى ؟ گفتم : آرى ، ولى چيزى نديدم . جعفر بن محمّد براى متوكل نوشت : ابراهيم ديزج قبر امام حسين را نبش كرد ، ولى چيزى نيافت . من ديزج را دستور دادم تا آب بقبر حسين بست و آن را شخم كرد .\r\nابو علي عمارى ميگويد : من صورت واقعه را از ابراهيم جويا شدم . وى به من گفت : من با غلامان خصوصى خود نزد قبر حسين رفتم و آن را نبش كردم . بورياى جديدى يافتم كه جسد حسين بن على روى آن بود . بوى مشك از آن به شامهء من رسيد . من آن بوريا را با جسد حسين به حال خود نهادم . بعدا دستور دادم تا خاك روى آن ريختند . سپس آب بر قبر بستم و گاو را راندم تا آن قبر را شخم بزنم و زراعت نمايم . ولى گاو قدم روى آن قبر ننهاد هر گاه آن حيوان نزد قبر حسين ميرسيد بر ميگشت من براى غلامانم قسم‌هاى غليظ خوردم كه هر كس اين موضوع را بازگو كند حتما او را خواهم كشت .\r\n3 - نيز در كتاب : سابق الذكر از ابو عبد اللَّه با قطانى نقل مىكند كه گفت :\r\nعبيد اللَّه بن يحيى بن خاقان مرا نزد هارون معرى كه يكى از گماشتگان سلطان بود فرستاد تا نويسندهء او باشم . كليهء بدن او حتى دست و پاهايش سفيد بودند . ولى صورتش نظير قير سياه بود . علاوه بر اين : چرك و بوى بسيار متعفنى هم از او خارج ميگرديد .\r\nهنگامى كه او با من مأنوس شد از علت سياهى صورتش جويا شدم . ولى او حاضر نشد اين جريان را براى من بگويد . موقعى كه وى دچار مرض موت شد من نزد او نشستم و راجع به سياه شدن صورتش جويا شدم ، من اين طور يافتم كه دوست دارد : من اين موضوع را بدانم و آن را پنهان نمايم ، من مخفى بودن آن را ضامن گرديدم . سپس وى گفت : متوكل مرا با ديزج فرستاد تا قبر حسين را نبش نمائيم و آب\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nبر آن ببنديم .\r\nموقعى كه تصميم گرفتم متوجه قبر حسين شوم پيامبر اسلام را در خواب ديدم به من فرمود : با ديزج خارج مشو و آن مأموريتى را كه در بارهء قبر حسين داريد انجام مده ! وقتى صبح شد آمدند و مرا براى حركت وادار نمودند . من با آنان حركت كردم تا وارد كربلا شديم و آن دستورى را كه متوكل داده بود انجام داديم .\r\nپس از اين جريان پيغمبر اعظم اسلام را در خواب ديدم كه به من فرمود : آيا من به تو امر نكردم كه با اينان خارج مشو ؟ و عملى را كه آنان انجام ميدهند تو انجام مده ؟ تو قبول ننمودى تا اينكه با ايشان همكارى كردى ؟ سپس آن حضرت سيلى بصورتم زد و آب دهان بصورتم انداخت . بدين لحاظ است كه صورتم سياه شد ، چنان كه مشاهده ميكنى ، و جسم من به حالت اوليهء خود باقى مانده است .\r\n4 - نيز در همان كتاب از فضل بن محمّد بن عبد الحميد نقل مىكند كه گفت :\r\nمن در مرض موت ابراهيم ديزج كه همسايه‌اش بودم براى عيادت او رفتم ، وى را بد حال يافتم و گويا : نظير شخص مدهوش بود . من از آن طبيبى كه نزد او بود از حال وى جويا شدم . بين من و ابراهيم به نحوى رفاقت و دوستى برقرار بود كه او با من مأنوس بود و از ديدن من خوشحال ميشد ، ديزج كه آن طبيب را محرم راز خود نمىدانست به او اشاره كرد و حاضر نشد مرا از بد حالى خود آگاه كند . طبيب متوجه اشاره ابراهيم ديزج شد نتوانست مرض او را تشخيص دهد و دوائى براى او بدهد كه آن را استعمال نمايد ، لذا طبيب برخاست و رفت و آن موضع را خلوت كرد .\r\nوقتى من از حال ديزج جويا شدم گفت : به خدا قسم من به تو خبر مىدهم و از خدا طلب آمرزش مينمايم ، متوكل مرا مأمور كرد بسوى قبر حسين كه در زمين نينوا بود عازم گردم و ما را دستور داد تا قبر حسين را شخم بزنيم و اثر آن را محو نمائيم . من شب وارد نينوا شدم گروهى از كارگران با بيل و كلنگ با ما بودند .\r\nمن جلو غلامان و ياران خود رفتم و دستور دادم تا قبر امام حسين را خراب\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nكنند و زمين آن را شخم بزنند . سپس خودم به علت خستگى مسافرت خوابيدم و خوابم رفت ، ناگاه غوغاهائى شديد و صداهائى بلند بگوشم خورد . غلامانم آمدند و مرا بيدار كردند . من در حالى كه ترسان بودم برخاستم و بغلامان خود گفتم : شما را چه شده است ؟ گفتند : موضوع عجيبى رخ داده است ! گفتم : چيست ! ؟\r\nگفتند : گروهى در موضع قبر حسين هستند كه بين ما و قبر حائل شده‌اند و ما را تير باران ميكنند . من با آنان برخاستم تا موضوع را بررسى نمايم . ديدم همانطور است كه آنان ميگويند . اين موضوع در اول شب ليالى بيض ( يعنى شب 13 - 14 - 15 ماه ) بود . من بغلامان خود گفتم : آنان را تير باران كنيد ! وقتى شروع به تير باران كردند آن تيرهاى بسوى خود ما باز ميگشتند . هيچ تيرى بر نميگشت مگر اينكه به تير انداز خود اصابت ميكرد و او را ميكشت .\r\nمن از اين منظره دچار وحشت و ترس شدم ، تب و لرز عجيبى عارضم شد و فورا از نزد قبر حسين كوچ كردم . خودم را آماده نمودم كه متوكل مرا خواهد كشت . زيرا كليه آن دستوراتى را كه متوكل داده بود انجام نداده بودم . ابو برزه ميگويد : من به ابراهيم ديزج گفتم : از شر متوكل بر حذر مباش ، زيرا متوكل در شب گذشته كشته شد و منتصر در قتل او اعانت نمود .\r\nديزج گفت : من اين مطلب را شنيده‌ام . ولى يك بلائى دچار جسم من شده كه بقائى براى خود نمىبينم . ابو برزه ميگويد : اين گفتگوى ما اول صبح بود .\r\nآن روز شب نشده بود كه ديزج مرد .\r\nابو المفضل ميگويد : منتصر شنيد : پدرش متوكل بفاطمهء زهراء عليها السلام ناسزا ميگفت : وقتى اين موضوع را با مردى در ميان نهاد او گفت : قتل متوكل واجب است . ولى كسى كه پدر خود را بكشد عمر طولانى نخواهد كرد . منتصر گفت : اين عمل اطاعت خدا باشد من باكى ندارم كه جوانمرگ شوم ! موقعى كه منتصر متوكل را كشت بيشتر از هفت ماه زندگى نكرد .\r\n5 - نيز در كتاب : امالى شيخ از قاسم بن احمد كوفى كه از تاريخ و جنگهاى\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمردم با اطلاع بود نقل مىكند كه گفت : به متوكل بن معتصم خبر رسيد : اهل شهرها براى زيارت امام حسين عليه السلام در نينوا جمع ميشوند و خلق كثيرى بسوى قبر حسين ميروند .\r\nمتوكل يكى از افسران خود را با گروه كثيرى از لشكر فرستاد تا قبر حسين را نبش و خراب كنند و مردم را از زيارت و اجتماع كردن نزد قبر امام حسين جلوگيرى نمايند . آن افسر متوجه كربلا شد و مأموريت خود را انجام داد . اين موضوع در سنهء - 237 - قمرى انجام گرفت . اهل باديه بر او شورش و در اطراف وى اجتماع كردند و گفتند : اگر ما تا آخرين نفر كشته شويم كسى كه از ما باقي بماند از زيارت قبر حسين خوددارى نخواهد كرد . آن مردم معجزات و دلائلى از قبر حسين ديده بودند كه اين استقامت را داشتند .\r\nآن افسر جريان را براى متوكل نوشت . متوكل در جوابش نوشت تا دست از آن مردم بردارد و متوجه كوفه شود و اين طور وانمود كند كه به منظور اصلاح و اوضاع اهل كوفه بكوفه ميرود ، و سپس از كوفه به مصر بر گردد .\r\nجريان قبر و زوار امام حسين به همين نحو بود تا سنهء - 247 - قمرى فرارسيد نيز بمتوكل خبر رسيد : اهل باديه و كوفه به زيارت قبر مقدس امام حسين عليه السلام ميروند ، و جمعيت آنان زياد شده و اين موضوع براى آنان بازار بزرگى گرديده است ، متوكل براى دومين بار افسرى را با لشكر فراوانى بسوى كربلا اعزام نمود و دستور داد تا منادى ندا كند : كسى كه قبر حسين را زيارت نمايد ذمهء خليفه از او برى خواهد بود ، سپس قبر حسين را خراب و آن را كشت و زرع و مردم را از زيارت آن محروم نمود ، متوكل آل ابى طالب و شيعيان را تحت تعقيب قرار داد و شهيد كرد ، ولى به كليهء آن جناياتى كه در نظر داشت نائل نگرديد .\r\n6 - نيز در همان كتاب از عبد اللَّه بن رابيهء طورى نقل مىكند كه گفت : من در سنهء - 247 - قمرى حج بجاى آوردم و از مكه متوجه عراق گرديدم ، بعدا قبر حضرت علي بن ابى طالب را در حالى كه از سلطان خائف بودم زيارت كردم ، سپس متوجه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nكربلاء و زيارت قبر امام حسين شدم . پس از تشرف بكربلا ديدم زمين قبر امام حسين را كشت و زرع نموده‌اند آب بر آن بسته‌اند . گاوهائى را كه شخم ميزدند در آن محل مشغول كار كرده‌اند .\r\nمن به چشم خود ديدم : گاوها بر آن زمين رانده ميشدند گاوها مىآمدند تا نزديك قبر ميرسيدند وقتى نزد قبر مقدس امام حسين ميرسيدند جلو نميرفتند .\r\nبلكه بسوى راست و چپ خود ميرفتند . آن زبان بستگان را بوسيلهء عصا بشدت ميزدند . ولى ثمرى نداشت و آن حيوانها قبر امام حسين را به هيچ وجهى پايمال نميكردند . چون من به زيارت قبر حسين عليه السلام موفق نشدم لذا در حالى متوجه بغداد شدم كه اين اشعار را ميگفتم :\r\n 1 - تاللَّه ان كانت اميه قد اتت * قتل ابن بنت نبيها مظلوما\r\n2 - فلقد اتاه بنو ابيه بمثلها * هذا لعمرك قبره مهدوما\r\n3 - اسفوا على ان لا يكونوا شايعوا * في قتله فتتبعوه رميما \r\n1 - يعنى به خدا قسم اگر كفار بنى اميه پسر دختر پيامبر خدا را در حالى كه مظلوم بود بقتل رسانيدند 2 - پسران پدر او يعنى بنى عباس نظير آن عمل را انجام دادند و بجان تو قسم كه قبر امام حسين را خراب كردند 3 - بنى عباس متأسف بودند كه چرا در قتل امام حسين مشايعت از بنى اميه نكردند ( چون به آن منظور نائل نشدند لذا ) بجستجوى استخوانهاى آن حضرت رفتند ( و قبرش را خراب نمودند ) هنگامى كه وارد بغداد شدم سر و صدائى شنيدم . گفتم : چه خبر است ! ؟ گفتند :\r\nپرنده‌اى خبر مرگ جعفر متوكل را آورده است . من تعجب كردم و گفتم :\r\nپروردگارا ! امشب در عوض آن شب كه متوكل قبر حسين را خراب كرد .\r\n7 - نيز در كتاب سابق الذكر از يحيى بن مغيرة رازى نقل مىكند كه گفت :\r\nمن نزد جرير بن عبد الحميد بودم كه مردى از اهل عراق نزد او وارد شد . جرير از حال مردم عراق جويا شد . گفت : هارون الرشيد را در حالى ديدم كه قبر امام حسين را شخم زده بود و دستور داده بود : آن درخت سدرى را كه در آنجا بود قطع كردند .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nجرير دستهاى خود را بلند كرد و گفت : اللَّه اكبر ! ! حديثى در اين باره از پيامبر اسلام صلّى اللَّه عليه و آله وارد شده كه سه مرتبه فرموده :\r\nلعن اللَّه قاطع السدرة « 1 » \r\nيعنى خدا قطع‌كنندهء درخت : سدر را لعنت كند . ما معناى اين حديث را درك نميكرديم تا الساعه . زيرا فعلا معلوم شد كه منظور از قطع درخت سدر تغيير دادن قبر امام حسين عليه السلام بود كه كسى بر سر قبر مطهر آن بزرگوار توقف ننمايد .\r\n8 - نيز در كتاب مذكور از عمر بن فرج نقل مىكند كه گفت : متوكل مرا فرستاد تا قبر حسين عليه السلام را خراب نمايم . من متوجه كربلا شدم و دستور دادم گاوها را بقبرها برانند . گاوها بر روى كليهء قبرها رفتند . ولى موقعى كه بقبر حسين رسيدند جلو نرفتند . من عصا را بدست گرفتم و آن گاوها را بقدرى زدم كه عصا در دست من شكست ! به خدا قسم كه گاوها روى قبر حسين نرفتند و قدم از قدم بر نداشتند ! محمّد بن جعفر ميگويد : عمويم عمر بن فرج بىاندازه از آل محمّد صلّى اللَّه عليه و آله منحرف بود . من از او بسوى خدا بيزارى ميجويم . ولى جدم محمّد بن فرج كه برادر او بود فوق العاده آل محمّد را دوست ميداشت . خدا او را رحمت كند و از او راضى باشد . من او را بدين لحاظ دوست دارم و بوسيلهء ولادت وى فرحمند ميشوم .\r\n9 - نيز در كتاب مزبور از پدر حسين بن محمّد ازدى ( به سكون زاء ) نقل مىكند كه گفت : من در مسجد مدينه نماز ميخواندم ؟ دو نفر مرد پهلوى من بودند كه يكى از آنان لباس سفر پوشيده بود . يكى از ايشان به ديگرى گفت : اى فلان ! آيا نميدانى گل قبر حسين عليه السلام براى هر دردى شفاء است : زيرا من در باطن خود دردى داشتم .\r\nبا هر دوائى كه معالجه نمودم عافيت نيافتم تا از جان خود خائف و از خويشتن مأيوس شدم .\r\n\r\n","description":"","footnote":" ( 1 ) در جلد پانزدهم ستارگان درخشان كه حاوى شرح حال حضرت قمر بنى هاشم عليه السلام است ما راجع به اين درخت سدر و كلمهء : علقمه شرح و بسط مفصلى داده‌ايم . مراجعه به آن كتاب يقينا موجب اطلاعات لازمى خواهد بود - مترجم . ","page_name":" 388 ","page_number":388},
  {"content":"\r\n\r\nپير زنى سالخورده از اهل كوفه نزد ما بود . او موقعى نزد من آمد كه از فشار درد در فشار بودم . آن پير زن به من گفت : مرض تو همه روزه رو بشدت ميگذارد ؟ گفتم :\r\nآرى . گفت : دوست دارى من تو را به اجازهء خداى توانا معالجه نمايم ؟ گفتم :\r\nبه هيچ چيز بيش از اين احتياج ندارم . او مقدارى آب كه در ميان قدح بود به من داد و مرض من آرام شد و به نحوى شفا يافتم كه گويا : هرگز مرضى نداشته‌ام .\r\nبعد از چند ماه كه آن پير زن نزد من آمد به وى كه نامش : سلمه بود گفتم :\r\nاى سلمه ! تو را به خدا قسم مىدهم كه بگوئى : چگونه مرا معالجه نمودى ؟ گفت : بوسيلهء يكى از دانه‌هاى اين سبحه ( كه فعلا آن را تسبيح ميگويند ) وى يك سبحه در دست داشت . گفتم : اين سبحه چيست ! ؟ گفت : اين سبحه از گل قبر امام حسين عليه السلام است . من به او گفتم : اى زن رافضى ! تو مرا بوسيلهء گل قبر حسين مداوا كردى ؟\r\nناگاه ديدم او با حالتى خشمناك از نزد من خارج شد . به خدا قسم كه مرض من شديدتر از اول عود كرد و من دائما به نحوى از آن رنج مىبردم كه از جان خويشتن ميترسيدم .\r\nراوى ميگويد : پس از اين جريان مؤذن اذان گفت : آن دو نفر برخاستند و پس از اينكه نماز خواندند رفتند .\r\n10 - نيز در كتاب : امالى شيخ از موسى بن عبد العزيز نقل مىكند كه گفت :\r\nيوحنا پسر سراقيون نصرانى كه طبيب بود مرا در خيابان ابو احمد ملاقات كرد و مرا نگاه داشت و گفت : تو را به حق پيامبر و دينى كه داريد قسم مىدهم اين شخصى كه قبرش طرف قصر ابن هبيره است و گروهى از شما آن را زيارت ميكنند كيست ؟ آيا او از اصحاب پيغمبر شماست ! گفتم : وى پسر دختر پيامبر ما است . منظور تو از اين پرسش چه بود ؟\r\nگفت : من راجع به او حديث عجيبى دارم . گفتم : چه حديثى ؟ گفت : يك شب شاپور كبير خادم رشيد را نزد من فرستاد و مرا خواست . وقتى من نزد او رفتم به من گفت : با من بيا با او رفتم و بر موسى بن عيسى هاشمى وارد شديم موسى را در -\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nحالى يافتيم كه ديوانه و بمتكائى تكيه كرده بود . جلو موسى طشتى بود كه اخلاط دهان خود را در ميان آن ميريخت . در آن موقع هارون الرشيد او را از كوفه خواسته بود .\r\nشاپور متوجه يكى از خادم‌هاى خصوصى موسى شد و گفت : چه خبر است ! ؟\r\nآن خادم گفت : موسى الساعه در حالى نشسته بود كه ندماء و يارانش در اطرافش بودند .\r\nموسى با كمال صحت و سلامتى جسمى بود . ناگاه نام حسين بن على بميان آمد .\r\nيوحنا گفت : اين همان كسى است كه من در بارهء او از تو جويا شدم . موسى گفت : رافضىها يعنى شيعيان راجع به اين حسين غلو ميكنند و ميگويند : تربت قبر او دواء است و امراض خود را با آن تربت معالجه مينمايند .\r\nمردى از بنى هاشم كه در آن مجلس حضور داشت گفت : من يك مرض بسيار شديدى داشتم . هر نحوه معالجه‌اى كه ممكن بود كردم ، ولى ثمرى نداشت .\r\nتا اينكه كاتب من به من گفت ؟ از تربت امام حسين عليه السلام براى معالجه تهيه كن .\r\nهنگامى كه من با آن تربت معالجه نمودم مرضى كه داشتم بر طرف شد . موسى گفت : از آن تربت نزد تو هست ؟ گفت : آرى . سپس فرستاد تا آن تربت را آوردند .\r\nموسى بن عيسى آن تربت را گرفت و زير مقعد خود نهاد . منظور موسى از اين عمل تمسخر افرادى بود كه با آن تربت معالجه ميكردند و تحقير آن مردى كه با تربت امام حسين مداوا كرده بود . وقتى موسى تربت حسين را زير مقعد خود نهاد ناگاه فريادش بلند شد :\r\nالنار ! النار ! الطست ! الطست ! يعنى فرياد از آتش ! فرياد از آتش ! طشت ! طشت ! موقعى كه ما طشت آورديم اين اشيائى را كه مىبينى خارج كرد . ندماء برگشتند و اين مجلس بمجلس ماتم تبديل شد .\r\nيوحنا ميگويد : شاپور به من گفت : ببين ميتوانى او را معالجه كنى ؟ من شمعكى خواستم و به آنچه كه وى استفراغ كرده بود نظر كردم . ناگاه ديدم :\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nكبد و سپرز و ريه و قلب او در ميان طشت ريخته است . اين موضوع به نظر من بزرگ آمد . لذا گفتم : احدى نميتواند : اين بيمار را معالجه كند مگر آن عيسى كه مردگان را زنده ميكرد . شاپور به من گفت : راست ميگوئى . ولى تو در اين خانه باش تا وضع عيسى روشن گردد . من آن شب را نزد آنان بيتوته كردم . عيسى در همان حال بود و سر خود را بلند نكرد تا وقت سحر از دنيا در گذشت .\r\nموسى بن سريع ميگويد : يوحنا قبر امام حسين عليه السلام را زيارت ميكرد و بدين آن حضرت بود . سپس اسلام آورد و اسلامش نيكو شد .\r\n11 - در كتاب : مناقب مينگارد : مسترشد موجودى حائر و كربلاى امام حسين را بتاراج برد و گفت : قبر احتياجى بخزانه و موزه ندارد . وى آن اموال را بين لشكر خود تقسيم كرد . موقعى كه براى جنگ خروج نمود خودش با پسرش :\r\nراشد كشته شدند .\r\nابن بطه و نطنزى ( كه از اهل تسنن بشمار ميروند ) در كتابهاى خود از اعمش نقل ميكنند كه گفت : مردى روى قبر امام حسين عليه السلام قضاى حاجت كرد .\r\nبعدا آن مرد خبيث با اهل بيت خود دچار مرض : جنون و خوره و لك پيسى شدند .\r\nمرض خوره تا الساعه موروثى آنان شده است .\r\nگروهى از موثقين نقل كرده‌اند كه وقتى متوكل دستور داد تا قبر امام حسين را كشت و زرع نمايند و آب را از نهر علقمه به آن قبر ببندند زيد و بهلول ( كه بحسب ظاهر ) مجنون بودند متوجه كربلا شدند . ناگاه ديدند : قبر امام حسين بقدرت خدا در هواء معلق است ! ! زيد گفت : دشمنان در نظر دارند :\r\nنور خدا را با دهانهاى خود خاموش كنند ولى خدا نمىپذيرد مگر اينكه نور خود را كامل نمايد . و لو اينكه در نظر كفار ناپسند باشد .\r\nزيرا آن كشاورز هفده مرتبه قبر امام حسين را شخم كرد و قبر آن حضرت همچنان به حال اوليهء خود باز ميگشت . هنگامى كه آن كشاورز به اين معجزه نظر كرد به خدا ايمان آورد و گاوها را رها نمود . وقتى متوكل از اين جريان آگاه شد\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nدستور داد تا او را شهيد كردند .\r\n12 - مؤلف گويد : در تأليفات علماء يافتم : كه سليمان اعمش گفت : من در كوفه بودم . همسايه‌اى داشتم كه نزد او مىنشستم . يك شب جمعه نزد او رفتم و گفتم : در بارهء زيارت حسين عليه السلام چه عقيده‌اى دارى ؟ گفت : بدعت است . هر بدعتى گمراهى و هر شخص گمراهى اهل جهنم خواهد بود .\r\nاعمش ميگويد : من در حالى كه به او خشمناك بودم برخاستم و با خويشتن گفتم : من در وقت سحر نزد او ميروم و مقدارى از فضائل و مناقب امام حسين عليه السلام را برايش شرح مىدهم . اگر ديدم در عناد خود اصرار دارد او را بقتل ميرسانم . وقتى هنگام سحر فرا رسيد متوجه آن همسايه شدم و دق الباب نمودم و نام او را صدا زدم .\r\nناگاه شنيدم زوجه‌اش ميگويد : شوهرم از اول شب به قصد زيارت حسين رفته است .\r\nموقعى كه من بدنبال او متوجه قبر مقدس امام حسين شدم ديدم : وى در حال :\r\nسجده ، دعا ، گريه ، توبه و استغفار است ! بعدا سر خود را برداشت و مرا نزديك خود ديد . من به او گفتم : اى مرد بزرگ تو ديروز ميگفتى زيارت حسين بدعت و هر بدعتى گمراهى و هر شخص گمراهى در دوزخ خواهد بود . ولى امروز آمده‌اى و آن را زيارت ميكنى ! ؟\r\nاو گفت : اى سليمان ! مرا ملامت مكن . زيرا معتقد به امامت اهل بيت رسول خدا نبودم تا اينكه ديشب فرا رسيد و خوابى ديدم كه مرا دچار هول و ترس كرد .\r\nگفتم : چه خوابى ديدى ! ؟ گفت : مرد جليل القدرى را ديدم كه زياد بلند بالا و كوتاه قامت نبود . من اين قدرت را ندارم كه عظمت جلال و جمال و بهاء و كمال او را شرح دهم . او با گروه‌هائى بود كه در اطرافش بودند و وى را بسرعت مىآوردند . در جلو او سوارى بود كه تاجى بر سر داشت . آن تاج داراى چهار پايه بود ، در هر پايهء آن يك گوهر بود كه مسافت سه روز راه را نورانى مينمود .\r\nمن به يكى از خدامان او گفتم : اين شخص كيست : گفت : حضرت محمّد مصطفى صلّى اللَّه عليه و آله و سلّم است . گفت : آن شخص ديگر كيست ؟ گفت : على مرتضى است كه وصى وى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمىباشد . بعدا بدقت نظر كردم و ناقه‌اى از نور ديدم كه هودجى از نور بر پشت آن بود . در ميان آن هودج دو نفر زن بود . آن ناقه در بين آسمان و زمين پرواز مىنمود .\r\nمن گفتم : اين ناقه از كيست ؟ گفت : از خديجهء كبرا و فاطمهء زهراء عليهما السلام است .\r\nگفتم : اين كودك كيست ؟ گفت : حسن بن على مىباشد . گفتم : ايشان جمعا كجا ميروند ؟ گفت : براى زيارت حضرت حسين بن على كه مقتول و شهيد شده است بكربلاء ميروند .\r\nسپس من متوجه هودج فاطمهء زهراء شدم ناگاه ديدم رقعه‌هائى كه چيزى در آنها نوشته شده بود از آسمان فرو ميريزد . جويا شدم : اين رقعه‌ها چيست ؟ گفت :\r\nاين رقعه‌ها امان نامه‌اى است از دوزخ براى زوارى كه شب جمعه به زيارت امام حسين عليه السلام ميروند . هنگامى كه من خواهان يكى از آن رقعه شدم به من گفت :\r\nتو ميگوئى : زيارت قبر امام حسين عليه السلام بدعت است . تو اين رقعه را بدست نخواهى آورد مگر موقعى كه حسين را زيارت كنى و بفضيلت و شرافت آن حضرت معتقد شوى .\r\nمن در حالى كه مضطرب و هراسان بودم از خواب بيدار شدم و در همين ساعت به قصد زيارت مولايم امام حسين عليه السلام خارج گرديدم : من توبه كردم . اى سليمان ! من از قبر حسين مفارقت نمىكنم تا روح از بدنم مفارقت نمايد .\r\nدعبل بن على خزاعى ميگويد : هنگامى كه من با قصيدهء تائيه ( كه آخر شعرهاى آن به : تاء ختم شده است ) از نزد حضرت على بن موسى الرضا عليه السلام مراجعت نمودم وارد شهر رى شدم . من در يكى از شب‌ها كه قسمتى از آن طى شده بود مشغول قصيدهء خود بودم . ناگاه شنيدم شخصى دق الباب مىكند . گفتم : كيست ! گفت :\r\nيكى از برادران تو هستم . فورا رفتم و در را باز كردم . ناگاه ديدم شخصى وارد شد كه بدنم از ديدن او دچار لرزه شد و از خود بى خود شدم ! ! او در كنارى نشست و به من گفت : ترسان مباش ! زيرا من يكى از برادران جنى تو ميباشم كه در شب ولادت تو متولد شده‌ام و با تو نشو و نما كرده‌ام .\r\nمن نزد تو آمده‌ام تا موضوعى را برايت بگويم كه مسرور شوى و نفس و\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبصيرت تو تقويت شود . من حال طبيعى خود را يافتم و قلبم آرام گرفت . سپس او گفت : اى دعبل ! بدان كه من از لحاظ بغض و عداوت نسبت بعلى بن ابى طالب سخت - ترين خلق خدا بودم . يكوقت با گروهى از جنىهاى معصيت كار خارج شديم و با گروهى كه به زيارت امام حسين عليه السلام ميرفتند و شب آنان را فرا گرفته بود مصادف شديم . ما تصميم گرفتيم : ايشان را اذيت كنيم . ناگاه ديديم ملائكه‌اى از آسمان مانع ما شدند و ملائكه‌اى از زمين مانع اذيت حيوانات زمينى گرديدند . گويا :\r\nمن خواب بودم كه بيدار شوم ، يا غافل بودم كه متوجه گردم . من دريافتم : آن عنايتى كه ملائكه از طرف خدا به زوار حسين دارند به جهت عظمت آن شخصى است كه آنان به قصد او ميروند و براى زيارت وى مشرف ميشوند .\r\nمن توبه كردم و تجديد نيت نمودم و با آن گروه به زيارت رفتم . با آنان توقف و نظير ايشان دعاء كردم . در آن سال با آنان به حج رفتم و قبر پيغمبر خدا صلّى اللَّه عليه و آله را زيارت نمودم . سپس به مردى برخوردم كه گروهى در اطراف او بودند . گفتم :\r\nاين شخص كيست ؟ گفتند : امام جعفر صادق عليه السلام است . من نزديك حضرت صادق رفتم و سلام كردم . آن بزرگوار فرمود : مرحبا به تو ، اى اهل عراق ، داستان كربلا را در نظر دارى ؟ ديدى خدا تا چه حدود دوستان ما را گرامى داشت ؟\r\nبدان كه خدا توبه تو را پذيرفت و گناه تو را آمرزيد .\r\nمن به حضرت صادق گفتم : سپاس مخصوص آن خدائى است كه بوسيلهء شما بر من منت نهاد و قلبم را بنور هدايت شما هدايت كرد . مرا از افرادى قرارداد كه برشتهء ولايت شما متمسك شدند . يا ابن رسول اللَّه ! يك حديثى برايم بگو كه آن را براى اهل بيت و خويشاوندان خود ببرم . فرمود : پيامبر اسلام صلّى اللَّه عليه و آله و سلّم فرموده است :\r\nيا على ! بهشت بر پيامبران حرام است تا من داخل آن شوم . نيز بر اوصياء حرام است تا تو داخل آن گردى . بر همهء امم حرام است تا امت من داخل آن شوند نيز بهشت بر امت من حرام است تا اينكه بولايت و امامت تو اقرار نمايند . يا على به حق آن كسى كه مرا به حق مبعوث نمود احدى داخل بهشت نخواهد شد مگر كسى كه با تو\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nنسبتى و سببى داشته باشد . سپس آن شخص جنى به من گفت : اى دعبل اين حديث را حفظ كن . زيرا هرگز نظير آن را از مثل من نخواهى شنيد . بعدا گويا : زمين او را بلعيد و من وى را نديدم ! ! روايت شده : متوكل كه از خلفاى بنى عباس بود با اهل بيت پيامبر خدا فوق العاده عداوت و بغض داشت . وى همان كسى است كه بكشاورزان دستور داد : قبر امام حسين را شخم بزنند و آثار و بناهاى آن را خراب نمايند . آب نهر علقمه را به نحوى بر قبر آن حضرت ببندند كه اثرى از آن قبر باقى نماند و احدى از آن خبرى نداشته باشد . مردمى را كه قبر امام حسين را زيارت كنند تهديد بقتل كرد .\r\nگروهى از لشكر خود را در كمين‌گاه قرار داد و به آنان توصيه نمود : هر كسى را يافتيد كه براى زيارت قبر حسين عليه السلام ميرود بقتل برسانيد .\r\nمنظور متوكل اين بود كه نور خدا را خاموش و آثار ذريهء پيغمبر خدا را مخفى نمايد . اين خبر به گوش زيد رسيد كه او را مجنون ميگفتند . ولى او صاحب عقلى كامل و نظريه‌اى عالى بود . وى بدين لحاظ به مجنون لقب يافت كه هر شخص عاقلى را مجاب مينمود و حجت هر شخص اديب را در هم ميشكست . و هيچ وقت از جواب خسته و از خطا به ملول نميشد .\r\nهنگامى كه اين زيد شنيد : ساختمان قبر امام حسين مورد تخريب قرار گرفته و محل آن را كشت و زرع نموده‌اند اين عمل بنظرش بزرگ آمد و حزن او شديد و مصيبت امام حسين برايش تجديد شد . اين زيد در آن روز ساكن مصر بود موقعى كه غم و اندوه به علت شخم كردن قبر امام حسين عليه السلام بر او غلبه يافت از مصر در حالى كه پياده و حيران بود خارج شد و مصيبت خود را بپروردگار خويشتن شكايت ميكرد . وى همچنان حزين و مغموم بود تا وارد كوفه گرديد .\r\nبهلول آن موقع در كوفه بود . زيد با او ملاقات و به وى سلام كرد و جواب شنيد بهلول بزيد گفت : تو از كجا مرا مىشناسى ، در صورتى كه هرگز مرا نديده‌اى زيد گفت قلوب مؤمنين همه زير يك پرچم هستند . آن قلب‌هائى كه يك ديگر را\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبشناسند نسبت به يك ديگر الفت دارند و قلب‌هائى كه يك ديگر را نشناسند با يك ديگر اختلاف خواهند داشت .\r\nبهلول بزيد گفت : چه چيزى باعث شد كه تو از شهر خود با پاى پياده خارج شوى ! ؟ زيد گفت : به خدا قسم من از شدت غم و اندوه خارج شدم . زيرا شنيده‌ام اين لعين يعنى متوكل دستور داده : قبر امام حسين عليه السلام را شخم بزنند و ساختمان آن را خراب و زائران آن حضرت را شهيد نمايند . اين موضوع است كه : مرا از وطن خود خارج ، زندگى را بر من تلخ ، اشك مرا جارى نموده و خواب را از چشمانم گرفته است . بهلول گفت : به خدا قسم من نيز همين طور شده‌ام . زيد گفت : برخيز تا بكربلا برويم و قبرهاى فرزندان على مرتضى را مشاهده نمائيم .\r\nايشان دست يك ديگر را گرفتند و آمدند تا نزد قبر امام حسين رسيدند و ديدند :\r\nآن قبر به حال اوليهء خود باقى و تغيير نكرده است . ولى ساختمانهاى آن را خراب نموده‌اند . هر چه قدر آب بر آن قبر مبارك مىبستند آب فرو ميرفت و بقدرت خداى توانا حيران ميشد و در اطراف قبر دور ميزد يك قطره از آن آب بقبر امام حسين عليه السلام نميرسيد . هر گاه آب نزديك قبر آن بزرگمرد مىآمد زمين آن قبر به اجازه خداى توانا ارتفاع پيدا ميكرد . زيد از آن منظره تعجب كرد و گفت : اى بهلول نگاه كن ! ميخواهند نور خدا را با دهان‌هاى خود خاموش نمايند . خدا نمىپذيرد مگر اينكه نور خود را كامل كند ، و لو اينكه براى مشركين ناپسند باشد .\r\nمتوكل همچنان مدت بيست سال دستور ميداد تا قبر امام حسين را شخم بزنند ولى قبر آن بزرگوار همچنان به حال خود بود و تغييرى نميكرد و قطره‌اى از آب بر بالاى آن قبر مقدس نميرفت . وقتى آن شخص كشاورز با آن منظره مواجه شد گفت : به خدا و حضرت محمّد صلّى اللَّه عليه و آله ايمان آوردم . من سر به بيابانها ميگذارم و ميروم .\r\nولى قبر حسين را كه پسر دختر پيامبر خدا است شخم نميزنم . مدت بيست سال است كه بقدرت و آيات خدا نظر ميكنم و دليل و برهانهاى آل پيغمبر خدا را مشاهده مينمايم و باز هم عبرت نميگيرم ! !\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nسپس آن كشاورز يوغ را از گردن گاوها برداشت و گاوها را رها كرد و متوجه زيد مجنون گرديد و بزيد گفت : اى شيخ از كجا آمدى ؟ گفت : از مصر گفت : براى چه به اينجا آمده‌اى ، من ميترسم تو را بقتل برسانند . زيد گريان شد و گفت : وقتى به من رسيد كه قبر حسين عليه السلام را شخم زده‌اند غم و اندوه من به هيجان آمده است .\r\nآن كشاورز بقدم‌هاى زيد افتاد . پاهاى او را بوسيد و گفت : پدر و مادرم بفداى تو باد ، از آن موقعى كه تو نزد من آمدى رحمت به من رو آور شده و قلبم بنور خدا نورانى گرديده است . من به خدا و رسول ايمان آورده‌ام . مدت بيست سال است كه من اين زمين را شخم ميزنم . هر گاه آب بقبر حسين مىبندم آب فرو ميرود و حيران مىشود و در اطراف قبر حسين دور مىزند و يك قطره از آن بقبر حسين نميرسد . گويا : من در حال مستى بودم و اكنون ببركت قدم تو به هوش آمدم . و . . .\r\nآن كشاورز گريان شد و گفت : اى زيد ! تو مرا از خواب غفلت بيدار و هدايت كردى . من اكنون بسامراء نزد متوكل ميروم و اين قضيه را برايش شرح مىدهم .\r\nاگر خواست كه مرا ميكشد و الا آزادم مينمايد . زيد گفت : من هم با تو ميايم و سخن تو را تأييد ميكنم . هنگامى كه آن كشاورز نزد متوكل آمد و جريان معجزات قبر حسين را شرح داد غيظ و بغض متوكل لعين نسبت به اهل بيت پيامبر اسلام شديد شد و دستور داد تا آن كشاورز را بقتل برسانند . امر كرد تا طناب بپاى او بستند و او را از ناحيهء صورت در ميان بازارها كشيدند . سپس جسد پاكش ، را در محل اجتماع مردم بدار زدند تا براى ديگران عبرت باشد ! و ابدا كسى باقى نباشد كه اهل بيت را به خوبى ياد نمايد ! موقعى كه زيد مجنون با اين منظره مواجه شد غم و عزا و گريهء او شدت يافت بعدا صبر كرد تا جنازهء آن كشاورز را از بالاى دار فرود آوردند و در محل خاكروبه‌ها انداختند . زيد آمد و جنازهء او را به دجله حمل كرد . سپس آن را غسل داد و كفن\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nكرد و به خاك سپرد و مدت سه روز از قبر او جدا نشد . قرآن برايش تلاوت ميكرد .\r\nدر يكى از روزها كه زيد نزد آن قبر بود ناگاه صداى شيونى و نوحه‌اى دلخراش و گريه‌اى فراوان شنيد . زنان فراوانى را ديد كه با موهاى پريشان و دامنهاى چاك زده و صورت‌هاى سياه ميايند . مردانى را ديد كه صدا به وا ويلا بلند كرده بودند . و مردم عموما دچار اضطراب و ناراحتى شده‌اند . ناگاه ديد جنازه‌اى را روى دوش مردان مياورند كه پرچمهاى فراوانى برايش برافراشته‌اند و مردم در اطراف آن جنازه گروه گروه ميايند و از كثرت مردان و زنان راه‌ها بسته شده‌اند ! زيد ميگويد : من گمان كردم متوكل فوت شده است . نزديكى از آن مردها رفتم و به او گفتم : اين ميت كيست ؟ گفت : اين جنازهء كنيزك متوكل است .\r\nاو كنيزكى حبشى و سياه چهره بود كه نامش : ريحانه و متوكل فوق العاده به او محبت داشت ، سپس آنان براى آن كنيزك سياه فوق العاده تشريفات قائل شدند و او را در يك قبر جديدى به خاك سپردند . در ميان قبرش گل و رياحين و مشك و عنبر ريختند و يك قبهء عالى بر فراز آن ساختند .\r\nموقعى كه زيد با اين منظره مواجه شد غصه‌اش افزون و آتش غضبش شعله‌ور گرديد . لطمه به صورت خود ميزد . لباسهاى خود را پاره ميكرد . خاك غم بسر خويشتن ميريخت و ميگفت : وا ويلاه ! وا حسيناه ! يا حسين ! آيا جا داشت تو در كربلا در حالى كه : غريب و تنها و تشنه باشى شهيد گردى ؟ زنان و دختران و عيال تو اسير شوند ؟ كودكان تو ذبح گردند ؟ و احدى براى تو گريهء نكند . تو بدون غسل و كفن به خاك سپرده شوى و قبر تو را شخم بزنند تا نور تو را خاموش نمايند . در - صورتى كه تو پسر على مرتضائى . تو پسر فاطمهء زهرائى . ولى براى فوت يك كنيزك سياه اين همه تجملات بر پا شود . اما براى پسر محمّد مصطفى صلّى اللَّه عليه و آله و سلّم غم و اندوهى در كار نباشد . زيد همچنان گريه و زارى ميكرد تا اينكه غش نمود و مردم عموما به او نگاه ميكردند . قلب بعضى برايش رقت كرد و برخى او را مجنون ميدانستند هنگامى كه به هوش آمد اين اشعار را انشاد كرد :\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n 1 - اى حرث بالطف قبر الحسين * و يعمر قبر بنى الزانية\r\n2 - لعل الزمان بهم قد يعود * و يأتى بدولتهم ثانية\r\n3 - الا لعن اللَّه اهل الفساد * و من يأمن الدنية الفانية \r\n1 - يعنى آيا جا دارد كه قبر امام حسين در كربلا كشت و زرع شود ولى قبر فرزندان زنا تعمير گردد 2 - شايد زمانه دوباره براى آل على عود كند و دولت و قدرت براى دومين بار نصيب آنان شود 3 - آگاه باشيد خدا اهل فساد و افرادى را كه دنياى فانى را ايمن ميدانند لعنت كرده است .\r\nزيد اين اشعار را در يك ورقه نوشت و به بعضى از دربانان متوكل تسليم نمود . وقتى متوكل آن اشعار را خواند غضبش شديد شد و زيد را احضار كرد .\r\nوقتى زيد نزد متوكل آمد و سخنانى راجع به توبيخ و موعظه بين آنان رد و بدل شد .\r\nآخر الامر متوكل بغيظ آمد و دستور قتل زيد را صادر كرد . موقعى كه زيد در مقابل متوكل قرار گرفت وى از زيد پرسيد : ابو تراب كيست ؟ منظور متوكل از اين پرسش حقارت او بود .\r\nزيد گفت : به خدا قسم كه تو ابو تراب را ميشناسى . تو از فضل ، شرف ، حسب و نسب او آگاهى . به خدا قسم غير از شخص كافر و شكاك كسى منكر فضيلت على نمىشود و غير از منافق كسى بغض على را ندارد . سپس بقدرى فضائل و مناقب على را شرح داد تا اينكه متوكل را خشمناك نمود و متوكل دستور زندانى بودن او را صادر كرد .\r\nهنگامى كه شب فرا رسيد و متوكل بخواب رفت هاتفى نزد متوكل آمد و با پا به او زد و گفت : برخيز زيد را از زندان خارج كن . و الا خدا تو را هلاك خواهد كرد . متوكل شخصا برخاست و زيد را از زندان نجات داد و خلعت نيكوئى به وى داد و گفت : هر چه ميخواهى بخواه . زيد گفت : خواسته من اينست كه قبر امام حسين ساخته شود و احدى متعرض زوار آن حضرت نشود ، متوكل اين پيشنهاد را پذيرفت . زيد از نزد متوكل در حالى كه خوشحال بود خارج شد . بعدا در شهرها\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nگردش ميكرد و ميگفت : هر كس بخواهد به زيارت قبر امام حسين برود در هر زمان در امان خواهد بود .\r\n3 - در كتاب كامل الزياره از اسحاق بن عمار نقل مىكند كه گفت : به حضرت صادق گفتم : من در شب عرفه در حائر امام حسين مشغول نماز بودم . در آنجا در حدود پنجاه هزار نفر جمعيت بودند كه داراى صورت‌هائى نيكو و روح‌هائى پاك بودند . آنان عموما در آن شب مشغول نماز بودند . وقتى فجر طلوع كرد من سجده كردم . سپس سر از سجده برداشتم و احدى از آنان را نديدم .\r\nحضرت صادق فرمود : در آن هنگامى كه امام حسين عليه السلام مشغول كارزار بود تعداد پنجاه هزار ملك از نزد آن حضرت عبور كردند و به طرف آسمان عروج نمودند . خداى سبحان به ايشان وحى كرد : شما از نزد پسر دختر پيغمبر من عبور كرديد و او را كه مشغول كارزار بود يارى ننموديد ؟ اكنون بسوى زمين هبوط كنيد و در حالى نزد قبر حسين ساكن شويد كه ژوليده مو و غبار آلود باشيد تا قيامت قيام نمايد .\r\n14 - نيز در همان كتاب از حسين كه پسر دختر ابو حمزهء ثمالى بود نقل مىكند كه گفت : در اواخر زمان بنى مروان من از خوف اهل شام مخفيانه متوجه قبر امام حسين شدم ، تا اينكه بناحيه‌اى از آن قريه رسيدم و مخفى شدم . وقتى شب از نصفه گذشت من متوجه قبر حسين عليه السلام شدم . موقعى كه نزديك قبر رسيدم مردى بسوى من آمد و به من گفت : برگرد ، تو اجر خود را دارى ، زيرا بقبر نخواهى رسيد .\r\nمن در حالى كه هراسان بودم بازگشتم . وقتى نزديك شد فجر طلوع كند دوباره متوجه قبر شدم و نزديك آن رسيدم . نيز آن مرد خارج شد و به من گفت :\r\nبرگرد ، تو هرگز به اين قبر نخواهى رسيد . گفتم : خدا تو را عافيت دهد ، چرا من به اين قبر نميرسم ، در صورتى كه من از كوفه براى زيارت اين قبر آمده‌ام ! ؟ تو بين من و اين قبر حائل مشو ! زيرا ميترسم صبح شود و اهل شام مرا در اين مكان درك\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nكنند و مرا بقتل برسانند . گفت : مختصرى صبر كن ، زيرا موسى بن عمران از خدا اجازهء زيارت قبر امام حسين را خواسته و خدا به او اجازه داده است . اكنون موسى با تعداد هفتاد هزار ملك از آسمان هبوط كرده و از اول شب در حضور امام حسين هستند تا طلوع فجر . سپس بسوى آسمان مراجعت مينمايند .\r\nمن به آن شخص گفتم : تو كيستى ؟ گفت : من از آن ملائكه‌اى هستم كه مأمورم قبر امام حسين را حفظ و حراست و از براى زوارش استغفار نمايم . من در حالى برگشتم كه نزديك بود عقل از سرم براى اين موضوعى كه از او شنيدم پرواز نمايد . هنگامى كه فجر طلوع كرد من متوجه قبر امام حسين شدم و احدى بين من و آن قبر حائل نشد . نزديك قبر رفتم و به امام حسين سلام كردم .\r\nدر حق دشمنانش نفرين نمودم . نماز صبح را خواندم و از خوف اهل شام بسرعت برگشتم .\r\n15 - در كتاب : دعوات راوندى از ابو جعفر نيشابورى نقل مىكند كه گفت :\r\nيك سال من با گروهى براى زيارت امام حسين عليه السلام رفتم . هنگامى كه به قدر دو فرسخ يا بيشتر بقبر امام عليه السلام باقى مانده بود يكى از زوار فلج و گويا : يك قطعهء گوشت شد . وى ما را به خدا قسم ميداد كه مبادا دست از وى برداريم . بلكه او را تا حرم امام حسين ببريم . يك شخصى او را بر پشت مال سوارى مواظبت ميكرد .\r\nهنگامى كه بحضور امام حسين مشرف شديم آن شخص را در ميان يك پارچه نهاديم و دو طرف آن را گرفتيم و او را روى قبر مقدس امام گذاشتيم . وى همچنان دعاء و تضرع و گريهء ميكرد و خدا را به حق امام حسين قسم ميداد كه او را شفا دهد .\r\nموقعى كه آن پارچه را روى زمين نهادند آن مرد نشست و راه افتاد و گويا : از قيد و بند رها شده باشد ! ! پايان ترجمهء جلد دهم بحار الانوار\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاللهم لك الحمد و الشكر كه ترجمهء قسمت سوم از جلد دهم بحار الانوار در تهران بقلم اينجانب خاتمه يافت .\r\nدر خاتمه از كليهء كاركنان چاپخانه عموما و از آقاى حاج سيد جلال كتابچى مدير چاپخانه خصوصا كه اينجانب را در تصحيح اين كتاب يارى نمودند تشكر مىشود .\r\nبتاريخ - 8 - ماه رجب سنهء - 1396 - قمرى مطابق با - 15 - تير - ماه سنهء - 1355 - شمسى .\r\nالمحتاج الى اللَّه الحفى و المتوسل بلطفه الجلى و الخفى .\r\nحاج محمد جواد نجفى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n.\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n.\r\n\r\n\r\n","description":"","footnote":"","page_name":" 404 ","page_number":404}
  ]