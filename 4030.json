[
  {"content":"\r\nالروضة من\r\nالكافي\r\nتأليف\r\nثقة الإسلام أبي جعفر محمد بن يعقوب بن اسحق الكليني الرازي رحمة الله عليه المتوفى سنة 329\r\nبا شرح و ترجمه و تصحيح فارسى\r\nبه قلم دانشمند محترم جناب آقاى سيد هاشم رسولى محلاتى\r\nبه تصحيح جناب آقاى رسولى\r\nحقوق طبع محفوظ و مخصوص ناشر مىباشد\r\nبسرمايهء آقاى حاج سيد محمود كتابچى\r\nمدير\r\nانتشارات علميّه اسلاميه\r\nبازار شيرازى - جنب نوروزخان\r\nتلفن\r\nكتابخانه : 562559\r\nدفتر : 524529\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nمقدمهء مترجم\r\nبسم الله الرحمن الرحيم\r\nكتابى كه اكنون در دست شماست يكى از تأليفات نفيس شيخ بزرگوار ثقة الاسلام كلينى ( ره ) و تقريباً متمم كتاب كافى او است ، كه چون احاديث آن متناسب با ابواب مذكورهء در اصول و فروع كافى نبود آنها را جداگانه جمع آورى كرده و بنام « روضه » ناميده است . اين كتاب مانند خود كافى يكى از آثار نفيس و بزرگ شيعه بوده كه در ادوار مختلف مورد استفادهء دانشمندان و محدثين عاليقدر شيعه قرار داشته است و كتابهاى حديثى كه پس از روضه تأليف شده احاديث آن را نقل كرده‌اند .\r\nاينجانب پس از ترجمهء قسمت آخر فروع كافى كه بسرمايهء انتشارات علميه اسلاميه بچاپ رسيد در صدد ترجمه روضه هم بودم ولى مشاغل بسيار مانع از انجام اين خدمت بود تا اينكه با پيشنهاد جناب آقاى حاج سيد محمود كتابچى دست به كار ترجمهء آن شدم و خدا را سپاسگذارم كه توفيق اين كار را به من داد و توانستم در مدتى كمتر از هشت ماه ، تمامى آن را ترجمه و آمادهء چاپ نمايم ، و اينك تذكر يكى دو مطلب را براى خوانندگان محترم لازم ميدانم :\r\n1 - در ترجمه : چنان كه رسم اين بنده بوده است ، سعى شد حتى المقدور از لغات نا مأنوس استفاده نشود و ترجمه در قالب ، الفاظى ريخته شود كه با ذهن خوانندگان آشنا باشد اگر چه واژه ها و لغات عربى باشد چون گاهى لغات متداول عربى بمراتب مأنوس تر از واژه هاى فارسى است .\r\n2 - در شرح احاديث : چه آن قسمتهائى كه شرح با متن ممزوج گشته ، و چه آن قسمتهائى كه جدا گانه شرح شده ؛ بيشتر از مرآة العقول تأليف مرحوم ملا محمد باقر مجلسى ( ره ) استفاده شد ، و گاهى هم از شروح ديگر كافى ، چون وافى - مرحوم فيض - يا شرح ملا صالح مطالبى نقل شده كه در آغاز يا انجام آن ، نام كتاب و يا مؤلف ذكر گرديده است .\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n3 - توضيحات و شروح در متن همه جا در ميان پرانتز قرار داده شد ، تا از ترجمه اصل حديث جدا باشد و از اينجهت استباهى براى خواننده رخ ندهد .\r\n4 - در اين كتاب مانند ساير كتب حديث پاره‌اى از احاديث ديده مىشود كه از نظر سند ضعيف بوده ، و يا فهم معناى آن براى بعضى - خصوص با نبودن وسائل علمى و اكتشافات جديد - مشكل بوده است و شايد همين سبب شده كه برخى از علماء در انتساب روضه بمرحوم ثقة الاسلام كلينى ( ره ) ترديد كرده‌اند ، و سخنانى در اينباره گفته‌اند ، ولى صرف نظر از اتحاد سياق روايات اين كتاب با روايات كافى شواهد ديگرى هم در كار است كه براى اهل فن جائى براى اين ترديد باقى نخواهد ماند ، منتهى بايد به اين نكته نيز توجه داشت كه برخى از احاديث ضعيف نيز - چنانچه گفتيم از نظر سند - در اين كتاب ديده مىشود كه شارحين روضه - مانند مرحوم مجلسى و ديگران - بعنوان « مجهول » يا « ضعيف » بضعف آن تذكر داده‌اند ، و در احاديثى نيز كه از نظر سند صحيح است اما فهم آن براى خواننده مشكل است بايد براى فهم مضمون آن به اهل فن رجوع كرد ، و اگر باز هم قانع نشد و يا آنها نيز به معناى صحيحى دست نيافتند بايد توقف كرد و چنانچه خود ائمه اطهار عليهم السلام دستور فرموده‌اند علمش را به اهلش واگذار كرد « لعل الله يحدث بعد ذلك أمراً . » و البته ما نيز براى اين گونه روايات تا حدود امكان توضيحاتى داده‌ايم .\r\nاميد است انشاء الله با زحماتى كه اينجانب در ورانى ترجمهء اين كتاب و ساير جهات آن متحمل شده‌ام مورد پسند خوانندگان ارجمند قرار گرفته ادامهء توقيفات اين حقير را در خدمت باينگونه آثار مذهبى و هم آمرزش خود و پدر و مادرم را از خداى تعالى مسئلت دارند .\r\n7 صفر الخير 91 مطابق با 14 / 1 / 50\r\nامام زاده قاسم شميران : سيد هاشم رسولى محلاتى\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nالمجلد الأول\r\nالروضة من الكافي\r\nتأليف\r\nثة الاسلام أبي جعفر محمد بن يعقوب بن اسحق الكليني الرازي رحمة الله عليه المتوفى سنة 329\r\nبا شرح و ترجمه و تصحيح فارسى\r\nبه قلم دانشمند محترم جناب آقاى سيد هاشم رسولى محلاتى\r\nبه تصحيح جناب آقاى رسولى\r\nحقوق طبع محفوظ و مخصوص ناشر مىباشد\r\nبسرمايهء آقاى حاج سيد محمود كتابچى\r\nمدير\r\nانتشارات علميّه اسلاميه\r\nبازار شيرازى - جنب نوروزخان\r\nتلفن\r\nكتابخانه : 562559\r\nدفتر : 524529\r\n","description":"","footnote":"","page_name":" 1 ","page_number":4},
  {"content":"\r\nبنام خداى بخشايندهء مهربان\r\n\r\n( نامهء كه حضرت صجدق ع باصحاب خود مرقوم فرمود )\r\n1 - اسماعيل بن جابر روايت كرده كه امام صادق عليه السلام نامهء ذيل را باصحاب خود مرقوم داشت و به آنها دستور داد كه آن را به يكديگر درس دهند و در آن نگاه كنند و از ياد نبرند و بدان عمل كنند ، و آنها نيز اين نامه را در جاى نمازهاى خود در خانه هاشان گذارده بودند و چون از نماز فراغت مييافتند در آن مىنگريستند .\r\nاسماعيل بن مخلد سراجنيز گويد : اين نامه از طرف حضرت صادق عليه السلام باصحاب ابلاغ گرديد :\r\n","description":"","footnote":"","page_name":" 2 ","page_number":5},
  {"content":"\r\n( و اينك متن نامه ) بنام خداى بخشايندهء مهربان ، اما بعد از پروردگار خود عافيت درخواست كنيد ، و آرامش و وقار و سكون را از دست ندهيد ، و شرم و حيا پيشه كنيد ، و از آنچه مردمان شايستهء پيش از شما دورى كردند شما هم دورى كنيد ، و با اهل باطل مدارا كنيد ، ستمشان را بر خود هموار سازيد ، مبادا با آنها ستيزه جوئى كنيد ، هنگام آميزش و نشست و برخاست و گفتگوى با آنها - چون از آميزش و مخالطهء با آنها ناچاريد - راه تقيه را پيشه كنيد همان راهى كه خداوند دستور داده كه هنگام برخورد با آنها آن را پيش گيريد ، و چون گرفتار معاشرت با آنها شديد آنان شما را آزار ميدهند و ناراحتىشان را در چهره هاشان به خوبى ديدار خواهيد كرد ، و اگر اين جهت نبود كه خداى تعالى ( شر ) آنها را از شما دفع مىكند آنان بشما يورش ميبردند و آن دشمنى و خشمى كه آنها از شما در دل دارند بيش از آنست كه به روى شما آرند ، شما با آنها در يك انجمن گرد آئيد ولى جانهاى شما با آنها متفاوت است و با هم گرد نيايد ، هرگز شما آنان را دوست نداريد و آنها نيز شما را دوست ندارند ، جز آنكه خداى تعالى شما را بداشتن حق و حقيقت گرامى داشته شما را به راه حق بينا كرده و آنان را شايستهء آن ندانسته ، پس با آنها سازش داشته باشيد و برفتار آنها صبر كنيد كه آنها سازش با شما ندارند و بر هيچ چيزى شكيبائى ندارند ، حيله و نيرنگشان وسوسه هائى است كه برخى از آنها در دل برخى ديگر اندازند ، چون كه اين دشمنان خدا چنانند كه اگر بتوانند شما را از راه حق باز دارند ، و خدا است كه شما را از شر آنها نگهدارد ، پس از خدا بترسيد و زبانهاتان را جز از كلام خير باز داريد مبادا زبانتان را بگفتار دروغ و تهمت و گناه دشمنى آلوده سازيد زيرا اگر شما زبان خود را از آنچه خدا خوش ندارد و از آن جلوگيرى كرده است باز داريد بهتر است براى شما در نزد خداوند از اينكه زبان خود بدان\r\n","description":"","footnote":"","page_name":" 3 ","page_number":6},
  {"content":"\r\nبيالائيد ، چون كه لغزش زبان در آنچه ناپسند خدا است و از آن جلوگيرى فرموده در نزد خداوند براى بنده هلاكت ببار آورد و مورد خشم خدا و كرى و كورى و گنگى روز قيامت است ، و در نتيجه چنان شويد كه خدا ( در سورهء بقره آيه 18 ) فرموده است ، « كر و لال و كورند و باز نگردند » يعنى سخن نكنند و به آنها اجازه ندهند تا عذرخواهى كنند .\r\nو نيز مبادا آنچه خدا نهى فرموده مرتكب شويد ، و بر شما باد خموشى مگر در آن چيزهائى كه خداوند شما را در كار آخرتتان بدان سود دهد و بر آن پاداشتان دهد ، خداوند را بسيار بيگانگى و پاكى بستائيد و تسبيحش گوئيد و ستايشش كنيد و بدرگاهش زارى كنيد و از آن خير و خوبى كه در نزد او است و قدرش كس نداند و بحقيقتش دست كسى نرسد از او خواستار شويد ، و بدين ترتيب زبان خود را به آنها سرگرم كنيد از سخن كردن بدان چه خدا از آن نهى كرده از گفتارهاى باطل و بيهوده اى كه موجب ماندن هميشگى در آتش دوزخ است براى كسى كه از آن گفتارها بدرگاه خدا توبه نكند و هم چنان بر آن حال از دنيا برود ، از دعا غفلت نكنيد ، و بر شما باد باينكه بدرگاه خدا توجه كنيد و بسوى او تضرع و زارى نمائيد و از او درخواست كنيد ، و شائق شويد بدان چه خداوند بدان تشويقتان كرده ، و بپذيريد آنچه را خداوند بسوى آن شما را خوانده است تا رستگار شويد و از عذاب خدا نجات يابيد .\r\nمبادا شيفتهء چيزى شويد كه خداوند بر شما حرام كرده زيرا هر كس پردهء حرمت خدا را در اين دنيا به درد خداوند ميان او و بهشت و نعمتها و خوشى و مقام ارجمند پايدار و دائمى آنجا كه براى اهلش مقرر شده براى هميشه جدائى افكند .\r\n","description":"","footnote":"","page_name":" 4 ","page_number":7},
  {"content":"\r\nو بدانيد كه براستى چه بد بهره ايست آن بهره و جايزه اى كه كسى در ترك اطاعت خدا و نافرمانى او بدست آرد كه خوشيهاى زوال پذير و فانى دنيا را بوسيلهء پرده درى خدا بر نعمت بهشت جاويدان و خوشيها و مقام ارجمند بهشتيان مقدم ميدارد ، واى بر اينها كه چه بهرهء بد و بازگشت زيان آور و حال بدى در روز قيامت نزد پروردگارشان دارند ، پناه بريد به خدا از اينكه پناه دادنش بشما مانند پناه دادنش به آنها باشد ( كه در دنيا واگذاردشان و در آخرت دچار عذاب و كيفرشان گرداند ) و شما را گرفتار كند بدان چه آنان را گرفتار ساخته و نيروئى براى ما و شما نيست جز به دو .\r\nپس از خدا بترسيد اى گروه نجات يافته اگر خدا كامل گرداند براى شما آن نعمتى را كه بشما داده ( كه نعمت ولايت و اقرار بامامت امير المؤمنين باشد و يا چنانچه فيض ( ره ) فرموده مقصود نعمتهاى دنيوى و اخروى است ) زيرا كه كامل نگردد اين كار تا برسد بشما نيز همانند آنچه بشايستگان پيش از شما رسيد ، و تا آزمايش شويد در جان و مالتان ، و تا بشنويد از دشمنان خدا ناهنجار بسيار و شكيبائى كنيد و آنها را بر خود هموار سازيد ، و تا آنجا كه شما را خوار بشمارند و دشمن دارند ، و تا آنجا كه بر شما تحميل ستم كنند و شما نيز بخاطر رضاى خدا و پاداش سراى آخرت ستم ايشان را تحمل كنيد ، و تا آنجا كه بخاطر خداى عز و جل خشم شديد خود را در برابر آزار آنها كه از روى جنايت بر شما انجام دهند فرو خوريد ، و تا آنجا كه شما را در بارهء حق دروغگو شمارند و در اين باره با شما دشمنى كنند و كينهء شما بر دل گيرند و شما بر آنها صبر و بردبارى كنيد ، و مصداق تمام اينها ( كه گفتيم ) در كتاب خدا است كه جبرئيل آن را بر پيامبرتان نازل كرده .\r\nشنيده‌ايد گفتار خداى عز و جل را كه به پيامبرتان فرمايد : « صبر كن چنان كه پيمبران ثباتدار صبر\r\n","description":"","footnote":"","page_name":" 5 ","page_number":8},
  {"content":"\r\nكردند و در بارهء آنان شتاب مكن « ( سورهء احقاف آيه 34 ) و فرموده است : » و اگر تو را تكذيب كنند پيش از تو نيز پيامبرانى را دروغگو شمردند . . . و آنان بر تكذيب و آزار شكيبائى كردند « ( صدر آيه در سورهء فاطر آيه 4 و ذيل آن در سورهء انعام آيه 34 است و ممكن است قرائت امام قرائت ديگرى غير از قرائت مشهور باشد ) و با اين ترتيب پيمبر خدا و پيمبران پيش از او مورد تكذيب مردم واقع شدند و اضافه بر تكذيب در مورد حق آزار نيز كشيدند .\r\nپس اگر از فرمان خدا در بارهء ايشان خوشحال شويد ، همان فرمانى كه در اصل ( يعنى اصل آفرينش ) آنها را براى همان فرمان آفريده ، در برابر آن كفرى كه در علم خدا گذشته است كه ديگران را در اصل براى آن آفريده و ( قرارشان داده ) از كسانى كه در كتابش ( قرآن ) از آنها نام برده آنجا كه فرمايد : « و گردانيديم از ايشان پيشوايانى كه بسوى دوزخ رهبرى كنند » ( آيه 41 از سورهء قصص ، و آيه چنين است : و جعلناهم ائمة . . . كه همان احتمالى كه در آيهء بالا گفته شد در اين آيه نيز هست ) . . . پس آنچه را گفتيم تدبر كنيد و دريابيد و ندانسته نگيريد ، زيرا هر كس اين جريان و مانند آن را از آنچه خدا در قرآنش لازم كرده كه بدان امر كرده و يا از آن نهى فرموده ندانسته گيرد ، دين خدا را رها كرده و نافرمانى او را مرتكب شده و سزاوار خشم خدا گرديده ، و خداوند او را برو در آتش دوزخ افكند .\r\nو نيز فرمود : اى گروه مورد رحمت و رستگار براستى كه خدا كامل كرده براى شما آن خيرى را كه بشما عطا فرموده ، و بدانيد كه از علم خدا و دستورش اين نيست كه كسى از خلق او در دين خود هواى نفس و رأى و قياس را ميزان بگيرد چون كه خداوند قرآن را نازل فرمود و بيان هر چيز را در آن قرار داد و براى آموختنش كسانى را مقرر فرمود و آنان كه علم قرآن را بدانها داده نمىتوانند از روى ميل و سليقه و قياس و نظر خود در احكام آن رفتار كنند و خداوند آنان را بوسيلهء دانشى كه به آنها داده و بدان مخصوصشان داشته و در نزد آنها سپرده است ( از رأى و سليقه و قياس ) بىنيازشان ساخته و اين از روى احترامى بوده كه خداوند آنها را بدان گرامى داشته ، و ايشانند اهل ذكر كه خدا اين امت را بپرسش از آنان مأمور ساخته ،\r\n","description":"","footnote":"","page_name":" 6 ","page_number":9},
  {"content":"\r\nو اينانند كسانى كه هر كس از ايشان سؤالى كند - البته در صورتى كه سئوالكننده از كسانى باشد كه در علم گذشته باشد كه آنان را تصديق نموده و از دستورشان پيروى كند - او را رهبرى كنند و بدهند به او از علم قرآن بدان مقدارى كه به خدا راه يابد - به اجازه و اذن او - و همچنين بهمهء راههاى حق هدايت شود ، و آنهايند همان كسانى كه روگردان نشود از ايشان و از پرسش كردنشان و از آن دانشى كه خداوند آنها را بدان گرامى داشته و در پيش آنان نهاده جز آن كس كه در علم خدا در اصل آفرينش و در عالم ارواح شقاوت و بدبختى بر او ثبت شده . چنين كسانى رو ميگردانند از پرسش اهل ذكر و آنان كه خداوند علم قرآن را به آنها داده و در نزدشان قرار داده و دستور پرسيدن از آنها را صادر فرموده است ، و همينها هستند كه طبق دلخواه و سليقه و قياسهاى خود رفتار كنند تا اينكه شيطان بر آنها چيره گرديده ، زيرا آنها اهل ايمان را كه در علم قرآن مؤمن شناخته شده‌اند در نزد خدا كافر دانند ، و گمراهان را كه در علم قرآن گمراهند نزد خدا مؤمن دانند ، و تا اينكه حلال خدا را در بسيارى از جاها حرام كردند ، و حرام خدا را در بسيارى از موارد حلال شمردند .\r\nو اين ( كارها ) ريشه و اساس بنا و ساختمان دلخواه آنان بود در صورتى كه رسول خدا ( ص ) پيش از مرگش به آنها اشاره كرده بود ولى آنها گفتند : پس از رفتن رسول خدا ما ميتوانيم بر طبق آنچه آراء مردم بدان قرار گرفت رفتار كنيم با اينكه خداى عز و جل رسول خدا ( ص ) را از ما گرفت و به آن سفارشى كه آن حضرت بما فرمود و آن دستورى كه بما داده اگر چه اين كار مخالف با دستور خدا و رسول او باشد ، براستى كه چه شخصى بر خدا دليرتر و گمراهيش آشكارتر از آن كسى است كه اين رويه را پيشه كرده و به خيال خود پندارد كه ميتواند چنين كارى بكند .\r\nبه خدا سوگند كه خدا را بر مخلوق خود حقى است كه فرمان او را ببرند و از دستورش پيروى كنند چه در زمان حيات محمد ( ص ) و چه پس از مرگش ، اين دشمنان خدا آيا مىتوانند چنين پندارند كه أحدى\r\n","description":"","footnote":"","page_name":" 7 ","page_number":10},
  {"content":"\r\nاز كسانى كه با محمد ( ص ) اسلام آوردند بگفتار خود و رأى و قياس عمل كرده ؟ اگر در پاسخ بگويند :\r\nآرى كه حتما بر خداوند دروغ بسته و بجايگاه دورى گمراه گشته‌اند و اگر بگويند : نه ، پس كسى را نرسيده كه برأى و دلخواه و قياسهاى خويش رفتار كند ، و در اين صورت اينان بر عليه خود اقرار كرده و ملزم گشته‌اند و در زمرهء كسانى درآيند كه معتقدند بايستى پس از مرگ رسول خدا ( ص ) نيز از فرمان خدا پيروى و اطاعت كرد و خداى تعالى نيز فرمايد و گفتارش حق است كه فرموده : « محمد جز فرستاده اى نيست كه پيش از او فرستادگانى آمده و گذشته‌اند آيا اگر بميرد يا كشته شود به عقب باز گرديد و هر كه به عقب بازگردد زيانى به خدا نرسانده و خداوند سپاسداران را پاداش خواهد داد » ( سورهء آل عمران آيهء 144 ) .\r\nو اين سخن بدان جهت گفتيم تا بدانيد كه اطاعت خدا و پيروى از دستورش لازم است چه در حيات و زندگانى محمد و چه پس از مرگش ، و هم چنان كه هيچ يك از مردم را نرسيده كه با بودن محمد بدلخواه و رأى و قياسهاى خود بر خلاف گفتهء محمد ( ص ) رفتار كند پس از مرگ آن حضرت نيز كسى را نرسيده كه بر طبق دلخواه و رأى و قياسات خود عمل بنمايد .\r\nو نيز فرمود : از بلند كردن دستهاتان در نماز جز يك بار آن هم هنگام شروع نماز « در تكبيرة الاحرام » خوددارى كنيد زيرا كه مردم ( يعنى اهل سنت ) شما را به اين عمل بشناسند ، و خدا است كه از او كمك خواهند جنبش و نيروئى نيست جز بوسيلهء خداوند .\r\nو فرمود : خداى را بسيار بخوانيد زيرا خداوند خوش دارد كه بندگان با ايمانش او را بخوانند و بدانها وعدهء اجابت داده است ، و خداوند دعاى مؤمنان را در روز قيامت به صورت عملى براى آنها در آورد كه براى رفتن ببهشت بوسيلهء آنها بر أعمالش بيفزايد ، پس بسيار ياد خدا كنيد بهر اندازه كه\r\n","description":"","footnote":"","page_name":" 8 ","page_number":11},
  {"content":"\r\nميتوانيد در هر ساعتى از ساعتهاى شب و روز كه باشد زيرا خداوند خود دستور فرموده كه زياد او را ياد كنيد ، و خدا نيز ياد كند از هر بندهء كه او را ياد كند از مردمان با ايمان ، و بدانيد كه هيچ يك از بندگان با ايمان خدا را ياد نكند جز آنكه خداوند او را به نيكى ياد كند ، و در اطاعت او بكوشيد كه كسى بدان خير و نيكى كه در نزد خدا است نرسد جز بوسيلهء اطاعت او و دورى كردن از آن محرماتى كه در ظاهر و باطن قرآن آنها را حرام كرده . چون كه خداى تبارك و تعالى در قرآنش فرموده و گفتارش حق است : « و واگذاريد گناه ظاهر و باطن را » ( سورهء انعام آيهء 120 ) .\r\nو بدانيد كه هر چه را خداوند دستور داده كه از آن دورى كنيد آن را حرام فرموده ( و اين دستور دليل بر حرمت آن است ) و از آثار رسول خدا ( ص ) و سنت ( و روش ) او پيروى كنيد و از هواى نفس و آراء خود پيروى نكنيد كه گمراه شويد ، زيرا گمراه ترين مردم در پيشگاه خدا آن كسى است كه از هواى نفس و رأى خود بدون راهنمائى خدا پيروى كند ، و تا ميتوانيد به يكديگر نيكى كنيد زيرا هر چه خوبى كنيد بخودتان كرده‌ايد و اگر بدى هم كنيد به خود كرده‌ايد ، و با مردم مدارا كنيد و آنها را بر گردن خود سوار مكنيد تا بدين وسيله اطاعت پروردگارتان را نيز فراهم كرده باشيد ، و مبادا در جايى كه دشمنان خدا بشنوند آنان را دشنام گوئيد تا در نتيجه آنها نيز از روى دشمنى و نادانى خدا را دشنام دهند ، و شايسته است كه شما حدّ دشنام دادن آنها را نسبت به خدا بدانيد كه چگونه است ، براستى هر كه بدوستان خدا دشنام گويد خدا را مورد دشنام قرار داده ، و چه شخصى ستمكارتر از آن كسى است كه وسيلهء دشنام دادن به خدا و اولياء او را فراهم سازد ، آهسته ، آهسته ( يعنى تا هنگام ظهور دولت حق به آرامى رفتار كنيد ) و از فرمان خدا پيروى كنيد و نيرو و جنبشى نيست جز به خدا .\r\nو نيز فرمود : اى گروهى كه خدا نگهبان كارشان هست بر شما باد به آثار رسول خدا ( ص ) و سنت\r\n","description":"","footnote":"","page_name":" 9 ","page_number":12},
  {"content":"\r\nاو و آثار پيشوايان راهنما از خاندان رسول خدا ( ص ) پس از او و بر ( پيروى از ) سنت ايشان ، كه هر كه بدانها گرويد راه يافت و هر كه آن را واگذارد و از آن كناره گرفت گمراه شد ، زيرا آنانند كسانى كه خداوند بفرمانبردارى و دوستى آنها دستور فرموده ، و پدر بزرگوار ما رسول خدا ( ص ) فرمود : مداومت بر عمل در پيروى از آثار و سنن اگر چه اندك باشد بهتر مورد پسند خدا است و سودمندتر است نزد او براى عاقبت كار از اجتهاد كردن در بدعتها و پيروى كردن از هواهاى نفسانى ، آگاه باشيد كه بطور مسلم پيروى كردن از هواهاى نفسانى و متابعت كردن بدعتها بدون راهنمائى خدا گمراهى است ، و هر گمراهى بدعت است ، و هر بدعتى در دوزخ است ، و كسى هرگز بخيرى از جانب خدا نرسد جز بوسيلهء پيروى از خدا و بردبارى و خوشنود بودن زيرا بردبارى و خوشنودى قسمتى از پيروى كردن خدا است .\r\nو اين را هم بدانيد كه ايمان نياورد بنده اى از بندگان خدا مگر اينكه راضى باشد از خداوند در بارهء آنچه خدا نسبت به او انجام داده و با او كرده است چه مورد پسند او باشد و چه نباشد زيرا خداوند هرگز نسبت به كسى كه بردبار و خوشنود از او باشد جز آنچه را صلاح و شايستهء او باشد انجام ندهد ، و همان كه خدا انجام داده براى او بهتر است از آنچه مورد پسند خود او باشد يا آن را خوش نداشته باشد .\r\nو بر شما باد كه بر نمازها مواظبت داشته باشيد و بخصوص نماز ميانه ( نماز ظهر يا عصر ) و براى خدا مطيعانه بپاى خيزيد چنانچه خداوند در قرآنش شما و مؤمنان قبل از شما را بدان دستور داده .\r\nو بر شما باد بدوستى با مستمندان از مسلمين زيرا هر كس آنان را خوار شمارد و بر آنها بزرگى كند از دين خدا لغزيده و خداوند او را خوار گرداند و به سختى بر او خشم كند با اينكه پدر ما رسول خدا ( ص ) فرمود : پروردگار من مرا مأمور كرده كه مستمندان مسلمين را دوست داشته باشم .\r\nو بدانيد هر كه خوار شمارد يكى از مسلمانان را خداوند خشم خود و خوارى را بر او فرو ريزد تا اينكه مردم بر او خشم كنند و خشم خدا بر او سختتر از مردم است ، پس از خدا در بارهء برادران\r\n","description":"","footnote":"","page_name":" 10 ","page_number":13},
  {"content":"\r\nمسلمان مستمندتان بترسيد زيرا آنان بر شما حقى دارند كه شما آنها را دوست بداريد چنانچه خداوند پيغمبر خود ( ص ) را مأمور بدوستى آنان كرده ، پس هر كه دوست ندارد كسى را كه خدا دستور دوست داشتنش را داده خدا و پيامبرش را نافرمانى كرده و هر كه نافرمانى خدا و رسولش را كند و بر آن حال بميرد به حال گمراهى و نوميدى مرده است .\r\nاز بزرگ منشى و كبر دورى كنيد چون كه بزرگى خاص خداى عز و جل مىباشد و هر كه در اين باره با خدا بستيزه برخيزد خداوند ( شخصيت ) او را درهم بشكند و در روز واپسين خوارش سازد .\r\nمبادا بهمديگر ستم كنيد زيرا ستمگرى خوى مردمان شايسته نيست و مسلما هر كه ستم كند خداوند ستمش را بر خود او برگرداند و يارى خدا با آن كسى كه بر او ستم شده قرين گردد و هر كه را خدا يارى كند پيروز گردد و از جانب خدا ظفر يابد .\r\nو مبادا بر يك ديگر رشگ بريد زيرا ريشهء كفر رشگورزى است . و مبادا بر عليه مسلمان ستم رسيده اى كمككارى كنيد تا سبب شود كه آن ستم رسيده بشما نفرين كند و دعايش باجابت رسد ، كه همانا پدر ما رسول خدا ( ص ) ميفرمود : دعاى مسلمان ستم رسيده باجابت خواهد رسيد ، و ( شما بجاى اين كار ) به يكديگر كمك كنيد زيرا پدر ما رسول خدا ( ص ) ميفرمود : كمك كردن به مسلمان بهتر و پاداشش بزرگتر است از روزه و اعتكاف يك ماه در مسجد الحرام .\r\nمبادا سختگيرى كنيد بيكى از برادران مسلمان خود و نسبت به چيزى كه از او بستانكاريد بر او سخت بگيريد و او نيز در فشار و سختى باشد زيرا پدر ما رسول خدا ( ص ) ميفرمود : مسلمان نمىتواند به مسلمان ديگرى سخت بگيرد ، و هر كه مهلت دهد بر بدهكارى كه در فشار است خداوند او را در روزى كه سايهء جز سايهء رحمت او نيست در زير سايهء رحمت خود گيرد .\r\n","description":"","footnote":"","page_name":" 11 ","page_number":14},
  {"content":"\r\nمبادا اى گروه مورد رحمت و برترى بر ديگران ، حقوقى كه خدا نزد شما دارد روز بروز و ساعت بساعت پس بيندازيد زيرا هر كه در پرداخت حقوقى كه خدا نزد او دارد شتاب كند خدا تواناتر است كه در چند برابر كردن خير او در دنيا و آخرت شتاب كند ، و هر كه پرداخت حقوقى را كه خدا نزد او دارد بتأخير اندازد خدا تواناتر است كه روزى او را بتأخير اندازد ، و هر كه را خداوند روزيش را نگهدارد نتواند به خود روزى دهد ، پس حق خدا را در بارهء آنچه روزى شما كرده بپردازيد تا خدا باقيماندهء آن را بر شما گوارا سازد و بوعدهء كه بما داده كه آن را به چندين برابر زياد كند وفا كند آن زيادى كه شماره و حقيقت فزونيش را كسى جز خدا پروردگار جهانيان نداند .\r\nو فرمود : اى گروه ( شيعه ) از خدا بترسيد و اگر بتوانيد امام را در تنگنا نگذاريد ، و كسى كه امامرا در تنگنا ميگذارد آن كسى است كه ( در نزد امام ) در بارهء مردم صالح از پيروان امام و آنان كه تسليم فضيلت اويند و بپرداخت حق امام بردبارند و بحرمت امام آشنا هستند بدگوئى كند ، و هر كه اين كار را در نزد امام انجام دهد در نتيجه امام را در فشار و تنگنا گذارد و در اين وقت است كه امام ناچار گردد تا مردمان صالح پيرو خود و تسليمشوندگان در برابر فضيلتش و بردباران بر أداى حقش و آشنايان بحرمتش را لعنت كند ، و چون امام بخاطر ناچارى در برابر دشمنان او را لعنت كرد ، لعنت او ( براى آن شخص ) از جانب خدا مبدل برحمت گردد ، و لعنت خدا و فرشتگان و پيمبرانش به اين مردم ( بدگو و سعايتكننده ) باز گردد .\r\nو اى گروه شيعه بدانيد كه سنت خداوند در بارهء مردمان صالح پيش از اين جارى گشته است .\r\n","description":"","footnote":"","page_name":" 12 ","page_number":15},
  {"content":"\r\n( مترجم گويد : مجلسى ( ره ) در اين قسمت از كلام امام عليه السّلام چند وجه ذكر كرده از آن جمله اينكه مقصود امام اين است كه بنزد امام از مردمان شايسته بدگوئى و سعايت نكنيد تا امام را ناچار كنيد بحسب ظاهر و از روى مصالح و تقيه مردمان صالحى را كه مستحق لعن نيستند لعنت كند كه در اين صورت لعنت بدانها نرسد بلكه مبدل برحمت گردد و لعنت عايد سعايتكنندگان گردد ، و وجوه ديگرى نيز ذكر كرده كه ظاهرتر همين وجه است چنانچه خود او نيز فرموده .\r\nو در جملهء اخير برخى گفته‌اند : يعنى جارى گشته كه مردمان صالح هميشه مقهور و مرعوب دشمنان باشند ، يا جارى گشته كه آنها مورد لعنت قرار گيرند ولى لعنت براى آنها تبديل برحمت گردد ) .\r\nو فرمود : هر كه دوست دارد كه خدا را ديدار كند و براستى و حقيقت مؤمن باشد بايد خدا و رسول او را و آنان كه ايمان آورده‌اند دوست بدارد و بدرگاه خدا از دشمنان ايشان بيزارى جويد و در برابر هر آنچه از فضيلت و برترى آنها به او رسد تسليم گردد ، زيرا درك فضل آنان را نكند فرشتهء مقربى و نه پيامبر مرسلى و نه پائينتر از آنها ، مگر نشنيده‌ايد آنچه را خدا در فضيلت پيروان باايمان امامان رهنما فرموده : « اينان با كسانى هستند كه خدا موهبتشان داده از پيمبران و راستى پيشه گان و شهيدان و شايستگان و چه نيكو رفيقانى هستند » و اين است يكى از وجوه فضيلت پيروان امامان تا چه رسد به خود آنها و فضيلتى كه دارند . و هر كه دوست دارد كه خدا ايمانش را كامل گرداند تا براستى و حقيقت مؤمن باشد پس بايد از خدا بترسد روى آن شروطى كه خدا بر مؤمنان شرط فرموده ، چون كه خدا شرط كرده كه با داشتن ولايت او و ولايت رسولش و ولايت امامان مؤمنين : نماز را به پا دارند ، و زكات بپردازند ، و در راه خدا بدون سود وام دهند ، و از زشتيها دورى كنند چه در عيان باشد و چه در نهان ، و چيزى از محرمات نيست جز آنكه در ( اين قسمت از ) گفتار خدا ( كه فرمود از فواحش عيان و نهان اجتناب كنيد ) داخل گردد پس هر كس ميان خود و خدا از روى اخلاص ديندارى كند ، و به خود اجازه ندهد كه چيزى از اينها را واگذارد چنين كسى در نزد خدا در زمرهء حزب پيروز او خواهد بود و از مؤمنين حقيقى بشمار رود .\r\nمبادا در محرماتى كه خداوند در ظاهر و باطن قرآن حرام كرده اصرار ورزيد در صورتى كه خداى\r\n","description":"","footnote":"","page_name":" 13 ","page_number":16},
  {"content":"\r\nتعالى ( در بارهء پرهيزگاران ) فرموده : « و بر آنچه كرده‌اند دانسته اصرار نورزند » ( سورهء آل عمران آيه 135 ) .\r\nتا اينجا روايت قاسم بن ربيع ( كه نامهء امام صادق را روايت كرده بود ) پايان مييابد ( و از اينجا به بعد روايت راويان ديگر است كه امام صادق عليه السّلام فرمود : ) يعنى مؤمنان پيش از شما هر گاه فراموش ميكردند چيزى را از آنچه خدا بر آنها در قرآنش شرط كرده ميفهميدند كه در ترك آن نافرمانى خدا را انجام داده‌اند و از خدا آمرزش ميطلبيدند و از آن پس آن را ترك نميكردند و اين است معناى گفتار خدا « و بر آنچه ميكردند دانسته اصرار نميورزند » .\r\nو بدانيد جز اين نيست كه خدا دستور داده و نهى فرموده تا در آنچه دستور داده فرمانبريش كنند و از آنچه نهى فرموده خوددارى كنند ، پس هر كه پيروى از دستور او كرد اطاعت او را كرده و بر خيرى كه نزد او است رسيده و هر كه خوددارى نكند از آنچه نهى فرموده نافرمانى او را كرده و اگر بر همين حال نافرمانى بميرد خداوند برو در آتش دوزخش اندازد .\r\nو بدانيد كه ميان خدا و هر يك از بندگانش فرشته مقرب باشد و يا پيامبر مرسل و يا پائينتر از آنها همه شان ارتباطى جز فرمانبردارى او وجود ندارد پس بكوشيد در فرمانبردارى خدا اگر براستى خوش داريد كه از مؤمنين حقيقى و درست باشيد و نيروئى نيست جز به خدا .\r\nو فرمود : بر شما باد بفرمانبردارى خدا تا ميتوانيد كه خدا است پروردگار شما .\r\nبدانيد كه اسلام همان تسليم است و تسليم همان اسلام پس هر كه تسليم گشت محققا مسلمان شده و هر كه تسليم نشد مسلمان نيست ، و هر كه خوش دارد كه به حد نهائى احسان و نيكوكارى رسد بايد فرمانبردارى خدا را كند زيرا هر كه فرمانبردارى خدا را كرد به حد نهائى احسان رسيده است .\r\n","description":"","footnote":"","page_name":" 14 ","page_number":17},
  {"content":"\r\nمبادا نافرمانى خدا را مرتكب شويد زيرا هر كه پردهء نافرمانيهاى خدا را به درد و مرتكب آنها گردد نهايت بدى را به خود كرده و ميان احسان به خود ، و بدى بخويشتن جايگاه سومى نيست ، پس هر كه به خود احسان كند پاداشش نزد پروردگار بهشت است و هر كه بدى كند كيفرش نزد پروردگار دوزخ است ، پس فرمان بردارى خدا را انجام دهيد و از نافرمانيهاى او دورى كنيد و بدانيد كه از هيچ كس براى شما در برابر خدا كارى ساخته نيست نه فرشته مقرب و نه پيامبر مرسل و نه پائينتر از آنها پس هر كه خواهد كه ميانجيگرى شفاعتكنندگان در نزد خدا سودش بخشد بايد از خدا بخواهد تا از او راضى شود ، و بدانيد كه كسى از خلق خدا برضاى حق نرسد جز بفرمانبردارى او و فرمانبردارى پيامبرش و فرمانبردارى كاردارانش از خاندان محمد صلوات الله عليهم و نافرمانى آنها نيز نافرمانى خدا است ، و نبايد فضيلتى از ايشان را منكر شود چه بزرگ باشد و چه كوچك .\r\nو بدانيد كه آنان كه منكرند آنها تكذيبكنندگانند ، و تكذيبكنندگان همان منافقان و درويانند ، و خداى عز و جل در بارهء منافقين فرموده و گفته اش حق است : « همانا منافقين در پائينترين طبقهء دوزخند و براى آنان ياورى نخواهى يافت » ( سورهء نساء آيهء 145 ) .\r\nو نبايد بترسد كسى از شماها كه خداوند فرمانبردارى و ترس خود را ملازم دلش گردانيده از هيچ يك از آن مردمى كه خداوند آنها را از صفت حق بيرون كرده و شايستهء آن قرارش نداده زيرا كسانى را كه خداوند شايستهء صفت حق قرارشان نداده آنها شياطين انس و جن هستند ، و همانا شياطين انس داراى نيرنگ و مكر و فريبها و وسوسه هستند كه برخى از آنها ببرخ ديگر كنند و اگر بتوانند ميخواهند اهل حق را بازگردانند از آنچه خدا بدانها مرحمت فرموده از تدبر و دقت در دين خدا ، آن دينى كه خداوند شياطين\r\n","description":"","footnote":"","page_name":" 15 ","page_number":18},
  {"content":"\r\nانس را اهل آن نساخته ، ( آرى ) ميخواهند تا دشمنان خدا با اهل حق در ترديد و انكار و تكذيب يكسان شوند و مانند هم گردند چنانچه خداوند در قرآن خود توصيف كرده كه فرموده : « اينان دوست دارند شما هم كافر گرديد چنانچه آنان كفر ورزيدند تا با آنها يكسان باشيد » ( سورهء نساء آيهء 88 ) .\r\nسپس خداوند نهى كرده اهل يارى حق را كه از دشمنان خدا كسانى را دوست و ياور گيرند پس مبادا شما را بهراس افكند و مبادا شما را باز گرداند از يارى آن حقى كه خداوند شما را بدان مخصوص داشته حيله و نيرنگ شياطين انس در كارهاى شما ، شما بدى را دفع ميكنيد بدان چه بهتر است ميان شما و آنها و در اين كار بوسيلهء اطاعت خدا رضايت خاطر پروردگارتان را ميجوئيد ولى در آنان خيرى نيست ، و براى شما روا نيست كه آنها را بر اصول دين خدا آگاه كنيد زيرا اگر آنها چيزى در اين باره از شما بشنوند در مورد آن چيز با شما دشمنى كنند و آن را افشاء كنند و در نابودى شما بكوشند ، و وضع ناخوشايندى براى شما پيش آورند ، و در دولت فجار نتوانيد حق خود را از آنان بگيريد ، ( و بشما ستم كنند ) پس شما موقعيت خود را در ما بين خود و اهل باطل بشناسيد زيرا شايسته است كه اهل حق موقعيت خود را از موقعيت اهل باطل بشناسند چون كه خدا اهل حق را در نزد خود بمنزلهء اهل باطل قرار نداده ، آيا ندانند وجه گفتار خدا را در قرآن خود كه فرمايد : « آيا قرار دهيم آنان كه ايمان آورده و كارهاى شايسته انجام دهند مانند فسادكنندگان در زمين يا قرار دهيم پرهيزكاران را چون بزهكاران » ( سورهء ص آيه 28 ) گرامى داريد خود را از اهل باطل و قرار ندهيد خداى تبارك و تعالى را - كه نمونهء والاتر از آن اوست - و همچنين امامتان و دينتان را كه بدان متدين هستيد و در معرض ( بدگوئى ) اهل باطل ( كه شما به آنها بدگوئيد تا در نتيجه آنها نيز در مقام معارضه با شما سخنان ناروا نسبت به خدا و دين و امام شما بگويند ) پس خدا بشما خشم كند و نابود گرديد ،\r\n","description":"","footnote":"","page_name":" 16 ","page_number":19},
  {"content":"\r\nآرام آرام اى مردم شايسته ، دستور خدا را و هم دستور آن كسى كه خدا شما را فرمان به پيروى از آنها داده وامگذاريد كه خدا نعمتش را كه بشما داده دگرگون سازد ، دوست داريد بخاطر خدا هر كه را هم مسلك و هم عقيدهء با شماست ، و دشمن داريد براى خدا هر كه را مخالف با شما است ، و دوستى و خيرخواهى خود را از كسى كه هم عقيدهء با شما است دريغ مداريد ، ولى براى آنها كه از عقيدهء شما روگردان است و با شما در بارهء مذهبتان دشمنى مىكند و توطئه چينى براى شما مىكند دوستى و خيرخواهى نكنيد .\r\nاين است روش و ادب ما كه همان روش خدا است ، آن را بدست آريد و درك كنيد و بفهميد و پشت سر نيندازيد ، آنچه بر طبق راهنمائى و هدايت شما است آن را دريابيد و آنچه موافق خواهش نفسانى شما است آن را بدور افكنيد و رفتار نكنيد ، مبادا بر خدا بزرگى كنيد ، و بدانيد كه كسى مبتلا ببزرگى كردن بر خدا نشود جز آنكه بزرگى بر دين خدا كند ، پس در راه خدا محكم باشيد و به عقب برنگرديد كه زيانكار ميشويد . خدا ما و شما را از بزرگى كردن به خدا در پناه خود گيرد ، و نيروئى براى ما شما و نيست جز به خدا .\r\nو نيز فرمود : براستى اگر بنده را خداوند در اصل - يعنى اصل خلقت - مؤمن آفريده باشد از اين جهان نرود تا خداوند شر و بدى را ناپسند او كند و از آن دورش سازد ، و هر كه را خداوند از شر و بدى دور ساخت و آن را ناپسند خاطرش كرد از تكبر و سركشى در امانش بدارد و در نتيجه نرمخو و خوش خلق و گشاده رو گردد و وقار و آرامش و فروتنى اسلام در او پديد آيد ، و از محرمات خدا پارسائى كند و از آنچه خشم او است دورى گزيند ، و خداوند دوستى مردم و مدارا كردن با آنها و ترك نزاع و خصومت مردم را روزى او كند و هيچ گاه پيرامون آن نگردد ، و براستى هر گاه خداوند بنده اى را در اصل - يعنى اصل آفرينش\r\n","description":"","footnote":"","page_name":" 17 ","page_number":20},
  {"content":"\r\nكافر آفريد ( يعنى در علم خدا گذشته است كه او پس از خلقت كافر گردد ) و بدخو و سخترو شود و هرزگيش آشكار گردد و شرم و حيا در او اندك شود و رازش را خدا آشكار سازد و مرتكب محرمات گردد و از آن دست نكشد و بارتكاب نافرمانيهاى خدا دچار شده و اطاعت او و همچنين اطاعتكنندگان خدا را دوست ندارد ، و چه دور است ما بين حال مؤمن و حال شخص كافر .\r\nاز خدا عافيت بخواهيد و از درگاه وى آن را بجوئيد و جنبش و نيروئى نيست جز بوسيلهء او ، خودتان را در اين دنيا بر بلا شكيبا سازيد زيرا پى در پى رسيدن بلا و سختى در راه اطاعت خدا و ولايت او و ولايت كسانى كه خدا دستور دوستى و ولايت آنها را داده است در آخرت سرانجامش بهتر است در نزد خدا از دارائى و پادشاهى دنيا و اگر نعمتهاى آن و خرمى و خوشگذرانى آن در نافرمانى خدا و دوستى و اطاعت كسى كه خدا از دوستيش نهى فرموده پى در پى و طولانى باشد چون كه خدا دستور داده بدوستى امامان و پيشوايانى كه در كتاب خود نام برده در كتابش كه فرموده : « و قرارشان داديم پيشوايانى كه راهبرى كنند بفرمان ما » ( سورهء انبياء آيهء 83 ) و آنهايند كسانى كه خداوند بدوستى و اطاعت ايشان دستور فرموده . و در مقابل كسانى كه خداوند از دوستى و اطاعت ايشان نهى فرموده - و آنان همان پيشوايان ضلالت و گمراهى هستند كه خدا مقرر داشته آنها در دنيا دوستى بر اولياى خدا يعنى امامان از خاندان محمد داشته باشند اينان در دوران حكومت خود بنافرمانى خدا و نافرمانى رسول خدا ( ص ) رفتار ميكنند تا دستور عذاب خدا بر آنها محقق گردد ، و تا اينكه بودن شما با پيامبر خدا محمد ( ص ) و پيمبران پيش از او ثابت و مسلم گردد ، پس تدبر كنيد در آنچه خدا در كتاب خود براى شما حكايت كرده از گرفتاريهائى كه براى پيامبران او و پيروان مؤمن ايشان پيش آمده ، سپس از خدا بخواهيد كه همان صبر و بردبارى را كه به آنها\r\n","description":"","footnote":"","page_name":" 18 ","page_number":21},
  {"content":"\r\nداد بشما نيز مانند آن را در حال خوشى و تنگى و سختى و آسودگى بدهد . مبادا با اهل باطل بستيزه جوئى برخيزيد و بر شما باد بهدايت مردمان شايسته و وقار و آرامش آنها و بردبارى و فروتنى و پارسائى آنها از محرمات خدا و راستى و وفا و كوششى كه براى خدا در كار اطاعت او داشتند زيرا اگر شما چنين نكنيد بمقام و منزلت شايستگان پيش از خود نخواهيد رسيد .\r\nو بدانيد كه هر گاه خداوند خير بنده اى را خواهد سينه اش را براى پذيرفتن اسلام بگشايد و چون اين مرحمت را در بارهء او كرد زبانش به حق گويا شود و بستگى بدان پيدا كند و بدان عمل كند و چون همهء اينها را خدا براى او فراهم كرد اسلام او را كامل گرداند و اگر بر اين حال بميرد نزد خدا از مسلمانان حقيقى خواهد بود ولى هر گاه خدا خير بنده اى را نخواهد او را به خودش واگذارد و سينه اش گرفته و پريشان گردد پس اگر سخن حقى بر زبانش جارى گردد دل بدان نبندد ، و چون دل بدان ندهد خداوند توفيق عمل بدان سخن را به او ندهد ، و چون اين وضع را براى او فراهم كند و او بر آن حال بميرد در پيشگاه خدا از منافقان خواهد بود ، و آن سخن حقى كه بر زبانش جارى است دلبستگى به آن را خدا به دو نداده و توفيق عملش را نيز به دو مرحمت نكرده آن سخن حق بر عليه او حجتى گردد ، پس از خدا بترسيد و از وى بخواهيد تا سينه هاى شما را براى پذيرش اسلام بگشايد و زبانهاتان را گوياى به حق كند تا بر آن حال شما را از اين جهان ببرد و بازگشتشان را بازگشت شايستگان پيش از ما قرار دهد و نيروئى نيست جز به خدا و ستايش از آن خدا پروردگار جهانيان است .\r\nو هر كه دوست دارد كه بداند خدا او را دوست دارد بايد بطاعت خدا عمل كند و از ما پيروى كند آيا نشنيده‌اند گفتار خداى عز و جل را كه به پيامبرش ( ص ) فرمايد : « بگو اگر خدا را دوست داريد مرا\r\n","description":"","footnote":"","page_name":" 19 ","page_number":22},
  {"content":"\r\nپيروى كنيد تا خدا شما را دوست بدارد و گناهان شما را بيامرزد « ( سورهء آل عمران آيه 31 ) . به خدا سوگند هرگز بنده اى فرمانبردارى خدا را نكند جز آنكه خداوند پيروى ما را در فرمانبردارى او داخل گرداند ، و به خدا پيروى نكند بنده اى از ما جز آنكه خدا دوستش دارد ، و به خدا هيچ گاه بنده پيروى ما را وامگذارد جز آنكه ما را دشمن دارد و به خدا هيچ گاه كسى ما را دشمن ندارد جز آنكه نافرمانى خدا را كرده و هر كه در حال نافرمانى خدا بميرد خداوند او را خوار گرداند و برو در آتش دوزخ اندازد ، و ستايش از آن خدا پروردگار جهانيان است .\r\n\r\nصحيفهء ( نامهء ) حضرت على بن الحسين ع و سخن او در زهد ( و پارسائى )\r\n2 - ابو حمزهء ثمالى گويد : من نشنيدم كسى را كه پارساتر از على بن الحسين عليهما السّلام باشد جز آنچه از پارسائى على بن ابى طالب عليه السّلام شنيدم ، و امام على بن الحسين عليهما السّلام چنان بود كه هر گاه در بارهء زهد و پارسائى سخن ميگفت هر كس را در حضورش بود ميگرياند و من نامهء را خواندم كه در آن سخنى در بارهء زهد از على بن الحسين عليهما السّلام نوشته بود و من آن را نوشتم سپس بنزد على بن الحسين صلوات الله عليه بردم و به نظر او رساندم حضرت آن را تصديق كرده و تصحيح فرمود و اينك متن آن نامه :\r\nبنام خداى بخشايندهء مهربان خداوند ما و شما را نگهدارد از نقشهء شوم ستمكاران و ستم حسودان و حملهء گردنكشان ، اى مؤمنان شما را فريب ندهند سركشان و پيروانشان كه متمايل به اين دنيا گشته و دل بدان\r\n","description":"","footnote":"","page_name":" 20 ","page_number":23},
  {"content":"\r\nبسته‌اند و فريفتهء آن شده‌اند ، آنان كه به دنيا و كالاى پوسيده و گياه خشك آن كه به زودى از انسان جدا گردد روى كرده‌اند ، بپرهيزيد از آنچه خدا شما را از آن برحذر داشته ، و زهد ورزيد در آنچه خداوند شما را از دنيا بزهد در آن واداشته ، و اعتماد نكنيد بدان چه در اين دنياست اعتماد كسى كه آن را براى خود خانهء جاويدان و جايگاه ماندن و اقامت گرفته است ، به خدا سوگند كه در خود اين دنيا چيزهائى است كه شما را به بىاعتبارى آن راهنمائى كرده و آگاه سازد ، از گردش روزهاى آن و دگرگونى انقلابها و نمونه ها و بازيگرى آن با اهل خود چنان است كه گمنام ( پست ) را بلند ، و شريف را پست گرداند و مردمانى را در فرداى قيامت بدوزخ كشاند .\r\nو اين جريان براى شخص آگاه عبرتآور و آزمايش و جلوگير است ، براستى اين جرياناتى كه در هر شب و روز براى شما پيش آيد از فتنه هاى تار و بدعتهاى تازه و روشهاى ظالمانه ، و پيش آمدهاى ناگوار روزگار و ترس و بيم حكومت و وسوسه هاى شيطان ، بحقيقت كه دلها را از آگاه شدن باز دارد ، و از هدايت موجود و شناسائى اهل حق بىخبر سازد جز افراد اندكى از كسانى كه خدايشان ( از انحراف و بىخبرى ) نگاهداشته . و از اين رو نشناسد ( و درك نكند ) گردش روزها و زير و رو شدن حالات و سرانجام زيان بار فتنه هاى دنيا را جز آن كس كه خداوند نگاهش داشته و به راه رشد و هدايت رفته ، و در راه راست قدم نهاد ، و بر طى اين طريق ( پرمخاطره ) از پارسائى و زهد كمك گرفت و انديشه را پياپى به كار انداخت و بشكيبائى پند پذير شد و از خود جلوگيرى كرد و در خرميهاى زودگذر اين جهان پارسا بود و از خوشيهاى آن كناره گرفت و در نعمتهاى جاويدان آن سراى راغب و شوقمند گرديد و كوشش خود را براى آن به كار برد و مراقب مرگ بود ، و زندگى با مردم ستمكار را بد دانست و خوش نداشت ، به آنچه در دنيا است با ديدهء روشن و تيزبين نگريست و آشوبهاى تازه و بدعتهاى گمراه كننده و ستم پادشاهان ستم پيشه را با ديدهء\r\n","description":"","footnote":"","page_name":" 21 ","page_number":24},
  {"content":"\r\nخود ببيند . راستى كه بجان خودم سوگند شما امور گذشته را در روزهاى پيشين كه از آشوبها انباشته بوده و شيفته بدان بودند پشت سر گذاشته‌ايد و ميتوانيد از آنها راهبر شويد بر دورى گزيدن از گمراهان و بدعتگزاران و ستم پيشه گان و فسادكنندگان در زمين بناحق ، پس از خدا كمك جوئيد و باز گرديد بسوى طاعت خدا و پيروى آن كس كه به پيروى سزاوارتر است از اينان كه پيروى شوند و مورد اطاعت قرار گيرند .\r\nحذر كنيد ، پيش از پشيماني و حسرت و ورود بر خدا و توقف در پيشگاه او ، و به خدا سوگند كوچ نكنند هيچ قوم و ملتى از نافرمانى خدا مگر بسوى عذابش و هرگز مقدم نداشتند هيچ قومى دنيا را بر آخرت جز آنكه ببازگشتگاه و سر منزل بدى دچار گشتند ، و خداشناسى و عمل ( بدستورات خدا ) جز دو رفيق قرين و همدم نيستند ، پس هر كه خدا را بشناسد از او بترسد و همان ترس او را به عمل كردن بطاعت حق وادارد و براستى دانشمندان و پيروانشان كسانى هستند كه خدا را شناختند و براى او كار كردند و به دو روى كردند و همانا خدا فرموده : « جز اين نيست كه از بندگان خدا تنها دانايان از او بيم دارند » ( سورهء فاطر آيهء 28 ) .\r\nپس چيزى را از آنچه در اين دنيا است بوسيلهء نافرمانى خدا نخواهيد ، و در اين جهان بطاعت خدا مشغول و سرگرم شويد و روزهاى آن را غنيمت شماريد و بدان چه نجات شما از عذاب خدا فرداى قيامت در در آنست كوشش شتاب كنيد ، زيرا اين روش باز خواستش كمتر و بعذرخواهى نزديكتر و براى نجات يافتن اميدبخش است .\r\nپس فرمان خدا و اطاعت كسى را كه خدا اطاعتش را واجب فرموده پيشاپيش همهء كارها قرار دهيد ، و دستوراتى را كه از جانب سركشان بر شما وارد شود بخاطر دنياى شكوفان پيشاپيش دستور خدا و اطاعت او و اطاعت فرمانداران خود قرار ندهيد .\r\n","description":"","footnote":"","page_name":" 22 ","page_number":25},
  {"content":"\r\nبدانيد كه شما همگى بندگان خدائيد و ما هم با شما ( و بهمراه شمائيم ) كه حكومت كند بر ما و شما در فرداى قيامت آقا و بزرگى حاكم ، و او است بازدارنده و پرسشكنندهء از شما ، پس آماده كنيد پاسخ ( خود ) را پيش از بازداشت و پرسش و ورود بر پروردگار جهانيان كه در آن روز هيچ كس سخن نكند جز به اذن او ، و بدانيد كه خدا در آن روز تصديق نكند دروغگوئى را و تكذيب نكند راستگوئى را و عذر به جائى را رد نكند و كسى كه ( واقعا ) عذرى ندارد معذورش نسازد ، او بر آفريدگان خود بوسيلهء پيامبران و اوصياء پس از پيمبران حجت دارد ، پس اى بندگان خدا ، از خدا بترسيد و باصلاح خود و به فرمانبردارى كسى كه خدا را در اطاعت او دوست داريد روآريد ، شايد شخص پشيمانى در آخرت پيدا شود كه از كوتاهيهائى كه از كارهاى خدا در دنيا كرده است و حقوقى كه از خدا ضايع كرده پشيمان گردد ، و از خدا آمرزش بخواهيد و بدرگاهش توبه كنيد كه او توبه را ميپذيرد و از گناهان درگذرد و هر آنچه ميكنيد ميداند .\r\nمبادا با گناهكاران همنشينى كنيد و بستمكاران كمك دهيد و با بزهكاران نزديك شويد ، از فتنهء ايشان حذر كنيد و از حدود و ناحيهء آنان دورى كنيد ، و بدانيد كه هر كس با دوستان خدا مخالفت كند و بجز دين خدا بدين ديگرى ديندار شود و بدستور خود جز دستور ولى خدا از روى خودسرى رفتار كند در آتش سوزانى درافتد كه مىخورد بدنهائى را كه روانهايش از آنها دور گشته و بدبختى بر آنها چيره شده ، اينان ( گرچه در دنيا به صورت زنده‌اند ولى ) مردگانى هستند كه حرارت آتش را درك نكنند و اگر ( براستى ) زنده بودند درد حرارت آتش را درك ميكردند ، پند گيريد اى بينايان و ستايش كنيد خداى را كه شما را راهنمائى كرده ، و بدانيد كه شما از تحت قدرت خدا به پناه قدرت ديگرى نتوانيد رفت ، و خدا و رسولش كردار شما را مىبينند و سپس بسوى خدا بازگرديد ، پس سودمند گرديد به پند\r\n","description":"","footnote":"","page_name":" 23 ","page_number":26},
  {"content":"\r\nو موعظه ، و بآداب و روشهاى شايستگان مؤدب گرديد . 3 - حضرت موسى بن جعفر عليه السّلام فرمود : امير المؤمنين عليه السّلام اصحاب خود را بدين نحو سفارش ميكرد كه ميفرمود :\r\nشما را بترس از خدا و پرهيزگارى سفارش ميكنم زيرا پرهيزكارى است كه مورد رشك جويندهء اميدوار و مورد اعتماد گريزان پناه جو است ، و پرهيزگارى را جامهء درونى و باطنى خود قرار دهيد و از روى اخلاص ياد خدا كنيد تا بوسيلهء آن بهترين زندگى را دريابيد و بدان راه نجات را به پيمائيد بنگريد به دنيا نگريستن پارسائى كه از آن جدا گردد ، زيرا دنيا جاىگزين خود را از جاى بركند و خوشگذران آسوده دل را داغدار كند ، آنچه كه از دنيا رفته است اميدى به بازگشت آن نيست ، و آيندهء آن نيز روشن نيست كه انتظارش را برند ، بآسايش آن بلا و گرفتارى و ببقايش فنا و نيستى بسته است ، خوشيش آميخته به اندوه و بقاى در آن مخلوط بناتوانى و سستى است ، دنيا چون بستانى است كه چراگاهش خرم و سرسبز است و نظر بيننده را به خود جلب كند ، نوشيدنيش گوارا و خاكش خوشبو است ، از ريشه هايش آب چكد و شاخه هايش نمناك باشد تا چون اين گياه زمانش فرا رسد ( و بثمر رسد ) و بندهاى آن محكم گردد بادى بوزد كه برگها را بركند و بندها را از هم بگسلد پس چنان گردد كه خدا فرموده : « خشك گردد و بادها پراكنده اش سازد ، و خدا بر هر چيز تواناست » ( سورهء كهف آيه 45 ) بنگريد در دنيا كه چيزهاى جالب براى شما بسيار دارد ولى كمتر چيزى از آن بشما سود دهد .\r\n","description":"","footnote":"","page_name":" 24 ","page_number":27},
  {"content":"\r\n\r\nخطبه اى از امير المؤمنين ع و آن خطبهء ( معروف بخطبهء ) وسيله است\r\n( و وجه اينكه اين خطبه را خطبهء وسيله ناميده‌اند تعريفى است كه امير مؤمنان عليه السّلام در اين خطبه از مقام وسيله ( كه مقامى است مخصوص برسول خدا ( ص ) در روز محشر ) ميفرمايد : ) 4 - جابر بن يزيد گويد : من خدمت امام باقر عليه السّلام شرفياب شدم و به آن حضرت عرضكردم : اى فرزند رسول خدا براستى كه اين اختلاف شيعه در مذهبشان درون مرا ميسوزاند ! حضرت فرمود : اى جابر تو را آگاه نسازم بر حقيقت اختلاف آنها كه اين اختلاف از كجا سرچشمه گرفته و از چه جهت تفرقه و جدائى پيدا كردند ؟ عرضكردم : چرا اى فرزند رسول خدا ، فرمود : پس هر گاه آنان اختلاف كردند تو راه اختلاف را پيش مگير ، همانا هر كه منكر امام وقت گردد مانند كسى است كه منكر رسول خدا ( ص ) در روزگار خود آن حضرت شده باشد ، اى جابر بشنو و بخاطر بسپار ، جابر گويد : گفتم : اگر ميل داشته باشيد بفرمائيد تا گوش كنم ! فرمود : بشنو و بخاطر بسپار و تا هر جا كه مركبت پيش ميرود بمردم برسان ، همانا امير مؤمنان عليه السّلام پس از اينكه هفت روز از وفات پيغمبر ( ص ) گذشت در مدينه براى مردم خطبه اى ايراد فرمود - و اين خطبه پس از آنى بود كه از جمعآورى قرآن و گرد آوردن آن فراغت جسته بود - و در آن خطبه چنين فرمود :\r\nستايش خدائى را است كه پندارها را جلوگيرى كرد از اينكه به كنه او رسد جز به همين مقدار كه او وجود دارد و هست ، و خردها را در پرده كرد از اينكه خيال ذات او را كنند چون از شباهت و هم شكل بودن با چيزى برتر است ، بلكه او است آن خدائى كه در حقيقت ذاتش تفاوتى متصور نيست ، و در كمالش\r\n","description":"","footnote":"","page_name":" 25 ","page_number":28},
  {"content":"\r\nنتوان روى اعداد قسمتبندى كرد ، از هر چيز جداست اما نه بجدائى و اختلاف مكانها و در هر چيز وجود ندارد اما نه بر وجه آميزش و مخالطت ، و علم او بر موجودات بوسيلهء ابزار ( درك اشياء ) نيست بلكه علمش به خود ذات او است و ميان او و معلومش ( دانسته اش ) چيزى فاصله نيست كه بوسيلهء آن داناى بمعلوم خود باشد ، اگر گفته شود ، بوده است ، به معناى وجود ( و بود ) ازلى ( و هميشگى ) است ، و اگر گفته شود :\r\nهميشه خواهد بود ، به معناى نفى عدم از او است ، پس منزه و برتر است از گفتار كسى كه جز او را پرستد و معبودى جز او گيرد ، به برترى بزرگى .\r\nستايشش كنيم بدان ستايشى كه خود از آفريدگانش بپسندد ، و پذيرش آن را بر خود لازم كرده ، و گواهى دهم كه معبودى جز خداى يگانه نيست كه شريك ندارد ، و گواهى دهم كه محمد بنده و رسول او است ، دو گواهى بدان چنان كه گفتار را بالا برند و كردار را دو چندان كنند ، سبك است آن ميزان عملى كه اين دو گواهى را از آن بردارند ، و سنگين است ميزانى كه آن دو را در آن بنهند ، و بدان دو گواهى است كاميابى بهشت و رهائى از دوزخ و گذشتن بر صراط ، و بوسيلهء اين دو گواهى در بهشت درآئيد و با درود ( بر رسول خدا ) برحمت رسيد ، بسيار بر پيغمبر خود درود فرستيد « همانا خدا و فرشتگانش درود فرستند بر پيغمبر ، اى كسانى كه ايمان آورده‌ايد درود فرستيد بر او و سلام بسيار » - درود خدا بر او و آلش و سلامى بسيار - .\r\nاى مردم براستى كه شرافتى برتر از اسلام نيست ، و مقام ارجمندى عزيزتر از مقام تقوى نيست ، و پناهگاهى محكمتر از ورع ( و پارسائى ) نيست ، و واسطه و شفيعى نجات بخشتر از توبه ( و بازگشت بسوى حق ) نيست ، و جامه اى زيباتر از تندرستى نيست ، و نگهدارى بهتر از سلامت نيست ، و مالى كه\r\n","description":"","footnote":"","page_name":" 26 ","page_number":29},
  {"content":"\r\nبتواند فقر و بيچارگى را از بين ببرد بهتر از تن دادن بقناعت نيست ، و گنجى بىنيازكننده تر از رضايت بقسمت موجود نيست ، هر كه كفايت كند به همان مقدار گذران ( زندگى ) آسايش را براى خود پابرجا كرده ، و در كمال آسودگى جايگير شده ، تمايل و رغبت به دنيا كليد رنجها است ، و احتكار ( و اندوختن مال دنيا ) مركب ناراحتى و تعب است ، ( و رشك و ) حسد آفت دين است ، و حرص ( و آز ) انسانى را به افتادن در پرتگاه گناهان كشاند ، و همان موجب حرمان ( و نوميدى و بىبهره گى ) است .\r\nستم انسان را بنابودى برد ، و آزمندى بسيار دربردارندهء تمامى عيوب بد است ، چه بسيار طمعى كه نوميد است ، و آرزوئى كه دروغ شود ، و اميدى كه بنوميدى مبدل گردد ، و سودائى كه بزيان و خسران سر زند ، آگاه باشيد كه هر كس بدون تأمل در سرانجام كارها دست بكارى زند خود را در معرض پيش آمدهاى رسواكننده درآورده ، و گناه بد گلوبندى است براى شخص باايمان .\r\nاى مردم هيچ گنجى سودمندتر از دانش نيست ، و هيچ عزتى برتر از بردبارى نيست ، و هيچ حسبى بهتر از ادب نيست ، و هيچ نسبى پستتر از خشم و غضب نيست ، و هيچ زيبائى آراسته تر از عقل و خرد نيست ، و هيچ زشتى بدتر از دروغ نيست ، و هيچ نگهبانى بهتر از خاموشى نيست ، و هيچ غائبى نزديكتر از مرگ نيست .\r\nاى مردم براستى هر كه در عيب خويش بنگرد از ( ديدن ) عيب ديگران سرگرم شود ، و هر كه به روزى خدا راضى و خوشنود باشد به ( نداشتن ) آنچه در دست ديگران است افسوس نخورد ، و هر كه شمشير ستم به روى ديگران كشد خود بدان كشته شود ، و هر كه سر راه برادران چاهى بكند خود در آن افتد ، و هر كه پردهء ديگران را به درد عيوب خانه اش از پرده بيرون افتد ، و هر كه لغزشهاى خود را فراموش كند لغزشهاى ديگران را بزرگ شمارد ، و هر كه رأى ( و دلخواه ) خودش را بپسندد بگمراهى افتد ، و هر كه بعقل و\r\n","description":"","footnote":"","page_name":" 27 ","page_number":30},
  {"content":"\r\nخرد خود ( از فكر ديگران ) بىنيازى جويد بلغزش دچار گردد ، و هر كه بر مردم بزرگى كند خوار شود ، و هر كه مردم را سبك كند ، ( يا بنفهمى نسبت دهد ) دشنام شنود ، و هر كه با مردم پست و سبك مغز آميزش كند كوچك و سبك شود ، و هر كه چيزى را كه توانائى آن را ندارد بر دوش گيرد ، درماند .\r\nاى مردم براستى كه مال و ثروتى سودمندتر از عقل نيست ، و فقر و ندارى سختتر از بىخردى نيست ، و پندآموزى رساتر از خيرخواهى و نصيحت نيست ، و عقلى چون تدبير نيست و عبادتى چون تفكر و انديشه كردن نيست ، و كمكگيرى بهتر از مشورت نباشد ، و هراس و وحشتى سختتر از خودپسندى نيست ، و پارسائى و ورعى چون خوددارى از گناهان نباشد و هيچ عقل و خردورزى چون شكيبائى و خموشى نيست .\r\nاى مردم در انسانى ده خصلت است كه زبان آن را آشكار كند : ( زبان ) گواهى است كه از نهاد انسان گزارش دهد ، داورى است كه ميان مردم داورى كند ، گوينده اى است كه پاسخ دهد ، واسطه اى است كه خواسته ها به دو بدست آيد ، وصفكننده اى است كه هر چيز به دو شناخته شود ، فرماندهى است كه به كار نيك فرمان دهد ، و پندآموزى است كه از كار زشت بازدارد ، تسليت گوئى است كه اندوهها را آرام كند ، وسيلهء آماده و حاضرى است كه كينه ها را بزدايد ، و آلت جالب توجهى است كه گوشها از آن لذت برند .\r\nاى مردم بحقيقت در خاموشى از بيان حكمت خيرى نيست چنانچه در سخن گفتن بنادانى نيز خيرى نيست اى مردم بدانيد كه هر كس مالك زبان خود نباشد پشيمان گردد ، و هر كه نداند ( يا نياموزد ) بنادانى درافتد ، و هر كه خود را ببردبارى واندارد بردبار نگردد ، و كسى كه ( از انجام كارهاى زشت )\r\n","description":"","footnote":"","page_name":" 28 ","page_number":31},
  {"content":"\r\nباز نايستد خردورزى نكند و كسى كه خردورزى نكند سبك و خوار گردد ، و كسى كه سبك شد احترامش ندارند ، و كسى كه مورد احترام نباشد بايد سرزنش شود ، و هر كه مالى را بناحق بدست آورد نابجا خرج كند ، و كسى كه بطور پسنديده ( يعنى با نصيحت و تفكر ) دست از كار زشت ندارد بطور ناپسند ( و ناچارى ) دست از آن خواهد كشيد ، و كسى كه نشسته چيزى بمستمند ندهد ايستاده از او دريغ شود .\r\n( مترجم گويد : در اين جمله از كلام امير مؤمنان عليه السّلام چند وجه گفته شده كه يكى همان بود كه ترجمه شد ، باينكه فعل اول به صورت معلوم و فعل ثانى به صورت مجهول باشد و خلاصه اش اين است كه كسى كه در حال عزت و شوكت در آن حال كه مستمندان دورش را گرفته‌اند و او نشسته است چيزى بمستمندان ندهد مبتلا گردد باينكه در حضور ديگران مستمندانه بايستد و دست نياز بسوى شوكتمندان نشسته دراز كند و چيزى به او ندهند ، و اين وجهى است كه مجلسى ( ره ) از ميان وجوه ديگر اختيار نموده ، و وجه ديگرى كه فيض ( ره ) و ابن ابى الحديد گفته‌اند كه هر دو فعل را به صورت مجهول بخوانيم و خلاصه معنى اين مىشود كه كسى كه در حال نشستن چيزى به او نرسد قيام هم به او سودى نبخشد يعنى روزى خدا بهر طورى تقسيم شده به همان نحو ميرسد و سعى و كوشش و قيام و قعود در آن تأثيرى ندارد ) .\r\nو هر كه عزت بناحق ( و بى جا ) طلبد زبون گردد ، و هر كه به زور و ستم پيروز گردد مغلوب خواهد شد ، و هر كه با حق دشمنى كند وهن ( سستى يا پستى ) ملازم او گردد ، و هر كه فهم خود را به كار اندازد محترم گردد ، و هر كه تكبر ورزد كوچك شود ، و هر كه نيكى نكند مورد ستايش قرار نگيرد .\r\nاى مردم مردن ( با شرافت ) بهتر از زيستن ( با خوارى و ننگ ) است ، و چالاكى ( در اطاعت ) پيشاپيش ناتوانى و سرگردانى است ، و حساب پيش از عقاب ، و گور بهتر از فقر و ندارى است ، و چشم پوشيدن به از نگاه كردن بسيار است ، و روزگار روزى بسود تو است و روزى بزيان تو ، پس در آن هنگامى كه بسود تو كار كند سرمست مشو ، و چون بزيان تو پيش آيد شكيبا باش كه بهر دوى آنها آزمايش شوى .\r\n- و در نسخه ايست كه : و هر دوى آنها آزمايش گردد - .\r\nاى مردم عجيبتر چيزى كه در انسان است دل او است ، و اين دل داراى موادى از حكمت ( و\r\n","description":"","footnote":"","page_name":" 29 ","page_number":32},
  {"content":"\r\nفرزانگى ) است و چيزهاى ناپسندى بر خلاف حكمت ، پس اگر اميد در آن پيدا شود طمع خوار و زبونش كند ، و اگر طمع بدان هجوم كند حرص هلاكش سازد ، و اگر نوميدى بدان دست يابد افسوس آن را بكشد ، و اگر تندخوئى بر او عارض شود خشم بر او سخت گيرد ، و اگر بخوشنودى سعادتمند شود خوددارى را فراموش كند ، و اگر ترس و بيم به دو رسد دورى جستن ( از كار و كوشش ) او را سرگرم كند ، و اگر آسايش بر او فراخ گردد بىخبرى و غرور او را بربايد - و در نسخه اى است كه او را عزتطلبى فرا گيرد - و اگر نعمتى بر او تازه شود عزتطلبى او را بگيرد ، و اگر مالى بدست آرد ثروت و بىنيازى او را سركش كند ، و اگر ندارى او را بگزد بلا و سختى او را در خود فرو برد - و در نسخه اى است كه گريه او را از پاى درآورد - و اگر پيشآمد ناگوارى برايش رخ دهد بىتابى رسوايش سازد ، و اگر گرسنگى بر او سخت گيرد ناتوانى گريبانگيرش كند ، و اگر در سيرى از حد بگذراند شكمپرى او را برنج اندازد ، پس هر كوتاهى براى آن زيانآور و هر گذشتن از حدى تباه كنندهء آن است .\r\nاى مردم براستى هر كه ( در كار ) كندى كند خوار شود ، و هر كه بخشش كند آقا گردد ، و هر كه مالش بسيار شد سر و سرور شد ، و هر كه حلم و تحملش زياد بود شريف گردد ، و هر كه انديشه خود را در ذات و كنه خدا به كار انداخت بيدين شد ، و هر كه زياد بكارى دست زد بدان معروف شد ، و كسى كه شوخيش زياد شد سبك شود ، و هر كه خنده اش بسيار شد هيبت و وقارش برود .\r\nحسب كسى كه ادب ندارد تباه گردد ، براستى كه بهترين كارها نگهداشتن آبرو است بوسيلهء دادن مال ، خردمند نيست كسى كه با نادان همنشين باشد ، و هر كه با نادان همنشينى كند آمادهء جنجال و سر و صدا گردد ، هيچ ثروتمندى از مرگ بوسيلهء مالش نرهد و هيچ فقير و ندارى بخاطر نداريش . اى\r\n","description":"","footnote":"","page_name":" 30 ","page_number":33},
  {"content":"\r\nمردم اگر مرگ خريدنى بود ( دو دسته ) از مردم دنيا آن را ميخريدند : ( يكى ) كريم گشاده رو ، و ( ديگر ) مرد پست حريص . ( توضيح - مجلسى ( ره ) در توضيح حديث سه وجه ذكر كرده :\r\n1 - كريم آن را ميخريد بخاطر اينكه شوق بكرم و بخشش دارد ولى مال ندارد چنانچه حال كريمان غالبا چنين است ، و با خريدن مرگ خود را از اين غم ميرهانيد ، و شخص پست آن را خريدارى ميكرد چون بخاطر حرصى كه دارد از زندگى خود ناراضى است ، و نظير اين وجه را نيز فيض عليه الرحمة اختيار كرده است .\r\n2 - كريم آن را ميخريد تا فروشندهء آن را از مرگ برهاند ، و لئيم آن را ميخريد تا آن را نيز بساير چيزهائى كه دارد ضميمه كند ، چون حريص ميخواهد همه چيز حتى مرگ را براى خود فراهم سازد .\r\n3 - كريم آن را ميخريد تا مرگ را از ميان خلق خدا بردارد ، و لئيم آن را ميخريد تا بوسيلهء آن همه را بميراند و اموالشان را بنفع خود ضبط كند ) .\r\nاى مردم براستى دلها را گواهانى است ( فطرى ) كه بيرون برد نفوس را از مسلك ( و راه ) تقصيركاران ، و تيزى هوش براى درك مواعظ ( و پندها ) همان است كه نفس انسان را بسوى دورى جستن از خطر كشاند ، و براى دلها خاطرات ( و انگيزه هائى ) از هوا و هوس هست ، و خردها هستند كه ( از آنها ) بازدارند و جلوگيرى كنند ، تجربيات ( براى شخص ) علم تازه اى است ، و پندگيرى ( از پيش آمدها ) انسان را بهدايت و راه راست رهبرى كند ، براى تربيت تو كافى است ( ملاحظهء ) آنچه را براى ديگرى خوش ندارى ( شايد معناى آن همان باشد كه به صورت مثل معروف شده كه گويند : ادب را از كه آموختى ؟\r\nاز بىادبان ) حقى كه تو به گردن برادر مؤمن خوددارى مانند همان حقى است كه او به گردن تو دارد ، محققا بمخاطره افتد كسى كه بىنياز ( و مستبد ) به رأى خود شد ، تدبر ( و عاقبت انديشى ) پيش از كار بايد زيرا تو را از پشيمانى ايمن سازد ، و كسى كه آراء مختلف را ملاحظه و برآورد كند اشتباهكاريها ( و لغزشگاهها ) را بشناسد ، و كسى كه از زياده گوئى ( يا كارهاى بيهوده ) خوددارى كند خردها\r\n","description":"","footnote":"","page_name":" 31 ","page_number":34},
  {"content":"\r\n( كار ) او را درست و صحيح دانند . و هر كه شهوت خود را مهار كند قدر و موقعيت خود را حفظ كند و هر كه زبانش را نگاهدارد مردم از ( شر ) او آسوده‌اند و بخواسته اش رسد ، و در تغيير و تحول اوضاع جوهر مردان دانسته ( و آشكار ) شود ، روزگار رازهاى نهفته را براى تو آشكار سازد ، و در برق جهنده و زودگذر براى شخصى كه سخت در تاريكى فرو رفته بهره و ثمرى نيست ، كسى كه بحكمت و فرزانگى شناخته شد مردم به ديدهء سنگينى و بزرگى به او بنگرند ، شريفترين ثروت و توانگرى واگذاردن آرزو است ، بردبارى سپر ندارى است ، حرص نشانهء فقر است ، بخل جامهء روئين مستمندى است ( يعنى بر شخص بخيل جامهء مستمندى پوشاند ) . مودت و دوستى خويشاوندى ( تازه اى ) است كه بدست آورده اى و فقير خوشرفتار بهتر از داراى جفاكار است ، پند و موعظه ، پناهگاه شخص پذيرنده و نگهدار بدان است ، و هر كه ديده ( يا زبانش ) را رها كند ( كه بهر جا نگاه كند ، يا هر چه خواهد بگويد ) حسرت و افسوسش زياد باشد ، روزگار سپاسگزارى خود را بر كسى كه بخواسته اش رسيده واجب داند ( كنايه از اين است كه بندرت كسى در دنيا بخواسته اش رسد ) . و كم اتفاق افتد كه زبان در انتشار سخن زشت و نيكو با تو از روى انصاف و عدالت رفتار كند ( يعنى در مورد مدح و ذم كسى نتوانى اعتدال را مراعات كنى بلكه در هر دو مورد از حد تجاوز خواهى كرد ) ، و هر كه تنگ خلق باشد خاندانش او را خوش ندارند ، و هر كه ( به چيزى مانند دولت يا مال يا علم و غيره ) رسيد فخر و گردنفرازى كند ، و كم است كه آرزو با تو راست گويد ( و آنچه آرزو دارى بدان برسى ) فروتنى جامهء هيبت و بزرگى بر تو بپوشاند ، و در خوش خلقى گنجهاى روزى ( نهفته ) است ، چه بسا كسى كه ملازم گناه خويش است در آخرين روزهاى عمر خود ( يعنى انسان بايد هميشه از گناه پرهيز كند چون ممكن است هر روز آخر عمر او باشد ) هر كه را شرم و حياء جامه در برش كند عيبش بر مردم پوشيده ماند ، در گفتار ميانه رو باش كه هر كه ميانه روى در گفتار داشت كار بر او آسان گردد ( يعنى از افراط در گفتار و مبالغه بپرهيز\r\n","description":"","footnote":"","page_name":" 32 ","page_number":35},
  {"content":"\r\nزيرا اثبات حرفهاى بزرگ دشوار است ) رشد و هدايت تو در مخالفت با نفس است ، كسى كه روزگار ( و تحولات آن را ) شناخت از آمادگى غافل نگردد ، هان ! كه با هر نوشيدنى گلوشكستگى و با هر لقمه اى گلوگيرى است ، بنعمتى نرسى جز برفتن نعمت ديگرى ، هر جاندارى قوتى دارد ، و هر دانه اى خورنده اى ، و تو قوت مرگى .\r\nبدانيد اى مردم كه هر كه روى زمين گام زند در دل آن جاى گيرد ، و شب و روز ستيزه كنند - و در نسخه اى است كه بر هم سبقت گيرند - در نابودى عمرها .\r\nاى مردم ناسپاسى نعمت ( از ) پستى است ، و همنشينى نادان شوم است ، براستى كه نرمى در سخن از كرم ( وجود ) است ، اظهار به زبان ( يعنى پند و نصيحت زبانى يا نرمش در گفتار ) و فاش سلام كردن از زمرهء عبادت است ، بر تو باد به نيرنگ بازى كه اين كار اخلاق مردم پست است ، هر جوينده اى بخواسته اش نرسد ، و هر غائبى باز نگردد ، به كسى كه از تو دورى كند دل مبند ( مقصود مردم دنيا و يا خود دنيا است ) چه بسا دورى كه نزديكتر از نزديك است ( چون مرگ ) پيش از رفتن براهى رفيق راه را بجوى و پيش از ( خريد و تهيهء ) خانه همسايه اش را جويا شو ، هان ! هر كه در راه شتاب كند ( به زودى به مقصد و ) به استراحت رسد ، عيب برادرت را كه ( مانندش را ) در خود سراغ دارى بپوش ( يا چنانچه خودت دوست ندارى پرده ات را در مورد عيبت بدرند تو هم پرده پوش ديگران باش ) . لغزش دوستت را ناديده گير براى روزى كه دشمنت بر تو چيره گردد ( يعنى با ديدن لغزشى از دوست خود و برو آوردن آن او را از خويش مرنجان و براى روز گرفتارى او را نگهدار ) كسى كه خشم گيرد بر آن كس كه خود نيروى زيان رساندن به او را ندارد اندوهش طولانى گردد و خويش را در عذاب و شكنجهء ( روحى ) اندازد هر كه از پروردگار خود بترسد از ستمش خوددارى كند ، و در نسخه اى است كه هر كه از پروردگار\r\n","description":"","footnote":"","page_name":" 33 ","page_number":36},
  {"content":"\r\nخويش بترسد ( خدا ) عذابش را از او بگرداند - هر كه در سخن راه انحراف نپويد فخر و بزرگى خويش را آشكار سازد ، و هر كه خير را از شر نشناسد چون حيوانى باشد ، براستى كه از كارهاى فاسد تباه كردن توشهء ( راه ) است ، چه كوچك است مصيبت نسبت به نيازمندى بزرگ فرداى قيامت ( يعنى مصيبت دنيائى هر چه بزرگ باشد در برابر اجرى كه خدا در قيامت با كمال نيازمندى شخص به انسان ميدهد كوچك است ) دريغا ، دريغا ، شما از هم دور و ناآشنا نيستيد جز بخاطر نافرمانيها و گناهان ( يعنى گناهان است كه شما را با هم ناآشنا و از هم دور كرده ، و شايد مقصود گناهان درونى چون كبر و حسد و كينه و علاقهء به دنيا و امثال آن باشد كه موجب دورى افراد از يك ديگر است ) وه كه چه نزديك است آسايش برنج ، و سختى و دشوارى بنعمت و فراخى ( يعنى نه بآسايش دنيا ميتوان خوشحال و مطمئن شد و نه به سختى آن بدحال و مأيوس گشت ) شر و بدى آن نيست كه بهشت در دنبال دارد و خير و خوبى آن نيست كه دوزخ از پى دارد . هر نعمتى جز بهشت كوچك است ، و هر بلائى در كنار دوزخ تندرستى و عافيت است . هنگام درست كردن ( و پاك ساختن ) درونها گناهان بزرگ ظاهر گردد ، كار پاك انجام دادن از خود كار سختتر است ، و خالص كردن نيت براى اهل عمل از جهاد طولانى با دشمن سختتر است ، دريغا كه اگر ملاحظهء تقوى و پرهيزگارى نبود من سياستمدارترين عرب بودم\r\n\r\n( اگر پاى بند من ايمان نبودى\r\nحريفم زبر دست دوران نبودى )\r\n\r\n.\r\nاى مردم همانا خداى تعالى به پيامبرش محمد وعدهء ( مقام ) وسيله را داده ، و وعدهء او حق است و خدا هرگز خلف وعده نميكند ، هان ! كه وسيله : نردبان بهشت است ( و ممكن است « على » در اصلى « اعلى » يعنى برترين درجات بهشت بوده و تصحيف شده باشد ) و برترين درجات قرب به حق و آخرين حد هر آرزوئى است ، مقامى است كه هزار پله دارد ، و ميان هر پله تا پلهء ديگر باندازهء يك صد سال دويدن اسب تندرو است ، يك پله مرواريد ، و پلهء ديگر گوهر و پلهء زبرجد ، و پلهء لؤلؤ ، و پلهء ياقوت ، و پلهء\r\n","description":"","footnote":"","page_name":" 34 ","page_number":37},
  {"content":"\r\nزمرد ، و پلهء مرجان ، و پلهء كافور ، و پلهء عنبر ، پلهء از عود ، پلهء طلا ، پلهء از ابر ، تا برسد بپلهء از هوا ، و برسد بپلهء از نور كه آنجا مشرف بر همهء بهشتها است ، و رسول خدا ( ص ) در آن روز روى آن پله نشسته و دو جامه نرم بتن كرده يكى از آن جامه ها از رحمت خدا و جامهء ديگر از نور خدا است ، تاج پيامبرى بر سر دارد و روى آن تاج اكليل رسالت قرار دارد ، بنور آن حضرت تمام صحراى محشر روشن شود ، و من نيز در آن روز بر پلهء بلندى پائينتر از پلهء او قرار دارم و دو جامهء لطيف در بر دارم يكى از ارغوان نور و يكى از كافور ، و پيمبران و رسولان نيز بر پله هاى ديگر ايستاده‌اند و بزرگان زمانه و حجتهاى روزگار نيز در سمت راست مايند كه جامه هائى از نور و كرامت آنان را پوشانده ، نبيند ما را فرشته و نه پيامبر مرسلى جز آنكه از انوار ما مبهوت و از درخشندگى و جلالت ما در شگفت شود ، و در طرف راست ( مقام ) وسيله سمت راست رسول خدا ( ص ) ابرى است كه به قدر ديد چشم گسترده است و از آن ابر ندا رسد : اى اهل محشر خوشا به حال كسى كه دوست دارد وصى ( پيغمبر ) را و ايمان دارد به پيامبر امى ( منسوب بمكة ) عرب ، و هر كه كفر ورزيده دوزخ وعده گاه او است ، و از سمت چپ وسيله از طرف چپ رسول خدا ( ص ) ابرى است كه از آن نداء آيد : اى اهل محشر خوشا به حال كسى كه دوست دارد وصى ( پيغمبر ) را و ايمان دارد به پيامبر امى ( منسوب بمكة ) سوگند بدان كه فرمانروائى اعلا ( و برتر ) از اوست هيچ كس رستگار نشود و روى آسايش و بهشت را نبيند جز آنكه آفريدگار خود را از روى اخلاص نسبت به آن دو ديدار كند و باختران ( امامان از فرزندان ) آن دو اقتداء كند ، اى اهل ولايت خدا ، به روسفيدى خود و بشرافت جايگاه و بازگشتگاه گرامى و بكاميابى خود كه در آن روز بر تختهائى در برابر هميد يقين داشته باشيد ، و اى مردمان منحرف و باز دارندهء از خداى عز و جل و رسول او و راه او\r\n","description":"","footnote":"","page_name":" 35 ","page_number":38},
  {"content":"\r\nو بزرگان زمانه ، شما نيز يقين كنيد به روسياهى خود و خشم پروردگارتان بكيفر آنچه كرده‌ايد ، و هيچ رسول و پيامبرى در گذشته نبوده است جز آنكه امت خود را به پيامبر مرسل پس از خود خبر داده و بآمدن رسول خدا ( ص ) آنها را مژده داده ، و قوم خود را به پيروى از او سفارش كرده ، و آن حضرت را براى قوم خود توصيف كرده تا او را بصفاتش بشناسند ، و از احكام و قوانينش پيروى كنند ، و پس از او بگمراهى نيفتند ، تا هر كه بنابودى و گمراهى افتاد پس از رفع عذر و بيم دادن از روى دليل و تعيين حجت حق باشد .\r\nو از اين رو امتها ( پيش از ظهور پيامبر اسلام ) هميشه در اميد آمدن رسولان و ظهور پيمبران بودند و اگر با رفتن پيامبرى بمصيبت فقدان او دچار ميگشتند با اينكه فقدان آنان براى مردم مصيبتى بزرگ و فاجعهء ناگوارى بود ولى باز دامنهء آرزوى آنها ( درآمدن پيامبران بعدى ) وسيع بود ، و هيچ مصيبتى بزرگتر و فاجعه اى ناگوارتر از مصيبت فقدان رسول خدا ( ص ) نبود زيرا خداوند با رحلت آن حضرت بيم دادن و عذر برقرار كردن را براى مردم پايان داد ، و بوسيلهء او احتجاج و عذر ميان خود و خلق خود را قطع فرمود ، و او را وسيله و نگهبانى در بين خود و بندگانش قرار داد كه عملى را جز بوسيلهء او نپذيرد ، و تقرب بدرگاهش نشود جز با فرمانبردارى او .\r\nو خداى تعالى در آيه محكم قرآنش فرمود : « هر كه از اين پيغمبر فرمان برد ، فرمان خدا را برده ، و هر كه پشت كند ما تو را بنگهبانى آنان نفرستاده‌ايم » ( سورهء نساء آيه 80 ) و با اين سخن فرمانبردارى خود را بفرمانبردارى از او پيوست كرد ، و نافرمانيش را بنافرمانى از او ، پس همين ( آيه ) دليل است بر آنچه به دو واگذار شده و گواهى است براى او بر كسى كه پيروى و يا نافرمانيش كند ، و اين مطلب را در چند جاى از قرآن بزرگ خود بيان كرده ، پس در آنجا كه مردم را به پيروى از او\r\n","description":"","footnote":"","page_name":" 36 ","page_number":39},
  {"content":"\r\nواميدارد و به تصديق او و پذيرفتن دعوتش تشويق كند فرمايد : « بگو اگر خدا را دوست داريد پيروى مرا كنيد تا خدايتان دوست بدارد و گناهانتان را بيامرزد » ( سورهء آل عمران آيه 31 ) و با اين ترتيب پيروى آن حضرت ( ص ) دوستى خدا است و خوشنودى او ( موجب ) آمرزش گناهان و رستگارى كامل و واجب شدن بهشت است ، و در رو گرداندن از آن حضرت و اعراض از او ستيزه جوئى با خدا و خشم و غضب و دورى از او است كه ( انسان را ) در دوزخ جاى دهد ، و اين است معناى گفتار خداوند كه فرمايد :\r\n« و هر كه از اين دسته ها به دو كافر شود دوزخ جايگاه او است » ( سورهء هود آيه 17 ) و مقصود از كفر انكار و نافرمانى او است ، چون كه خداوند تبارك و تعالى بوسيلهء من بندگانش را آزمايش كرد و بدست من مخالفين خود را كشت و بشمشير من منكرانش را نابود كرد ، و مرا وسيلهء تقرب مؤمنان و حوضهاى مرگى براى سركشان و شمشيرى بر بزهكاران قرار داد ، و بوسيلهء من پشت رسول خود را محكم كرد و به يارى او گراميم داشت ، و به دانش او شرافتم داد ، و بأحكام او عطايم بخشيد ، و بمقام وصيت او ويژه‌ام ساخت ، و بجانشينى او در ميان امتش برگزيدم ، پس در هنگامى كه مهاجر و انصار گرد او را گرفته بودند و ( از كثرت جمعيت ) جا بر آنها تنگ شده بود فرمود :\r\nاى مردم ! همانا مقام على در پيش من چون هارون است در نزد موسى جز آنكه پيامبرى پس از من نيست ، پس مؤمنان از جانب خدا سخن رسول خدا ( ص ) را فهميدند ، زيرا دانستند كه من برادر پدر و مادرى رسول خدا ( ص ) كه نيستم چنانچه هارون برادر پدر و مادرى موسى بود ، و پيامبر هم نخواهم بود كه درخواست نبوت كنم ، ولى مقصود از اين سخن جانشينى من بود چنانچه موسى هارون را جانشين خود ساخت در آنجا كه ميفرمايد : « ميان قوم من جانشين من باش و باصلاح ( كارشان ) بپرداز و از راه تبهكاران\r\n","description":"","footnote":"","page_name":" 37 ","page_number":40},
  {"content":"\r\nپيروى مكن « ( سورهء اعراف آيه 142 ) و گفتار ديگر رسول خدا ( ص ) هنگامى كه جمعى گفتند : مائيم دوستان نزديك ( و سرپرستان پس از ) رسول خدا ( ص ) ، پس رسول خدا به سفر حجة الوداع رفت و سپس بغدير خم آمد و در آنجا دستور داد شبيه منبرى برايش ساختند و بالاى آن رفت و بازوى مرا گرفته بلند كرد بدانسان كه زير بغلش نمودار شد و با آواز بلند در آن انجمن فرمود :\r\n« هر كه را من سرور و مولى هستم على سرور و مولاى او است ، خدايا دوست بدار هر كه دوستش دارد و دشمن بدار هر كه دشمنش دارد » پس روى دوستى من است دوستى خدا ، و روى دشمنى من است دشمنى خدا ، و خداى عز و جل در بارهء جريان آن روز ( اين آيه را ) نازل فرمود : « امروز دين شما را برايتان كامل كردم و نعمت خود را بر شما تمام كردم و اسلام را دين شما انتخاب كردم » ( سورهء مائده آيه 3 ) پس ولايت من كمال دين و انتخاب و پسند پروردگار جل ذكره گرديد .\r\nو نازل فرمود خداى تبارك و تعالى در مورد خصوص من و گرامى داشت من و بزرگى من و فضيلتى كه رسول خدا ( ص ) به من داد اين گفتار را كه فرمايد : « سپس برگردانده شوند بسوى خدا ، مولاى حقيقى ايشان ، هان كه حكم ( و داورى ) از آن او است و او سريعترين حسابگران است » ( سورهء انعام آيه 62 ) . ( ظاهرا مقصود اين است كه عنوان « مولى » كه خدا و رسول او هر دو خود را بدان ناميده‌اند اين عنوان را خداوند به من داده و مرا از ميان امت بدين نام و عنوان مخصوص داشته است و اين بخاطر بزرگداشت و فضيلت من بوده ، و ممكن است مقصود اين باشد كه مولى در كلام رسول خدا ( ص ) به همان معنى است كه در اين آيه است ، و جملهء « و انزل الله تبارك و تعالى . . . » مربوط به آيه سابقه باشد . . ) در من منقبتهائى وجود دارد كه اگر آنها را به زبان آرم ارتفاع بناى آنها بزرگ و در نتيجه زمان گوش دادن بدانها نيز طولانى گردد .\r\nو اگر در برابر من آن دو بخت برگشته پيراهن خلافت را بر تن كردند و در آنچه حقى بدان\r\n","description":"","footnote":"","page_name":" 38 ","page_number":41},
  {"content":"\r\nنداشتند با من ستيزه جستند و از روى گمراهى بر مسند آن سوار شدند و از روى نادانى آن را به خود بستند ( يا از خود دانستند ) پس ببد جايگاهى درآيند و چه بد است آنچه را براى خود آماده و تهيه كردند ، در خانهء گور ( و عالم برزخ و قيامت ) به يكديگر لعنت كنند و هر كدام آنها از ديگرى بيزارى جويد ، و چون برفيق خود برخورد به دو گويد : « اى كاش فاصلهء ميان من و تو فاصلهء مشرق و مغرب بود كه چه بد همنشينى بودى » و آن بخت برگشته با حالى نزار پاسخش دهد : « اى كاش من تو را دوست نميگرفتم كه براستى از ذكرى كه برايم آمده بود گمراهم ساختى و شيطان خواركنندهء انسانى است » .\r\nو منم مقصود از ذكرى كه ( آن بخت برگشته ) از آن گمراه شد ، و آن راهى كه از آن منحرف گشت و آن ايمانى كه بدان كفر ورزيد ، و آن قرآنى كه از آن دورى كرد ، و آن دينى كه آن را دروغ پنداشت ، و آن راهى كه از آن كناره گرفت .\r\nو اگر چريدند آن دو نفر در علف خشكيدهء چيده شده ، و چراگاه فريبندهء دنياى ناپايدار و خود را بلب پرتگاه دوزخ كشاندند ، اين كار آنان را ببد جايگاهى وارد كند ، در ميان نوميدترين واردين و ملعونترين واردشدگان ، بلعن به يكديگر فرياد كشند و با حسرت و افسوس ( چون حيوانات ) ناله كنند راحت و آسايشى ندارند و از عذاب و شكنجه شان چاره و گريزى نيست .\r\nاين مردم ( سالهاى طولانى ) هم چنان بتها را پرستش و در بتخانه ها خدمتكارى كردند ، براى آنها مراسمى برپا ميداشتند و نذر و قربانى براى آنها ميكردند و براى آنها : « بحيرة » و « وصيلة » و « سائبة » و « حام » ( حيواناتى بوده كه در زمان جاهليت روى عقائدى آنها را خاص خدا ميدانستند و استفادهء آنان را بر خود حرام ميكردند ) و با ازلام ( چوبه هاى تير مخصوص ) قرعه ميزدند ، و از خداى عز ذكره بى خبر گشته و از راه راست سرگردان شده بودند ، و بموجبات دورى از حق مىشتافتند ، شيطان بر آنها چيره گشته ، و تاريكى دوران جاهليت آنها را فرا گرفته و شير خوردن و از شير گرفتنشان بر جهالت و گمراهى بود ( و پايهء تمام كارهاشان از آغاز تا انجام بر نادانى و گمراهى ريخته شده بود ) .\r\n","description":"","footnote":"","page_name":" 39 ","page_number":42},
  {"content":"\r\nدر چنين موقعيتى خداوند ما را از روى رحمت براى آنها فرستاد ، و از نظر مهرورزى بر آنها ظاهر ساخت ، و پرده ها را بوسيلهء ما كنار زد تا نورى باشد براى هر كه خواهد نور گيرد ، و فضيلتى باشد براى هر كه پيروى آن كند ، و كمكى باشد براى هر كه آن را باور كند .\r\n( با اين مهر و رحمت حق ) اينان پس از خوارى در مسند عزت قرار گرفتند ، و پس از اينكه اندك بودند بسيار گشتند ، هيبت آنها در دلها و ديده ها جايگير شد ، و سركشان و طوائف آنها در برابرشان تسليم گشتند ، و بنعمتى رسيدند كه سر زبانها افتاد ، و به آسانى بمقامى گرامى نائل شدند ، و پس از بيم و خوف بآسايش و امنيت رسيدند ، و پس از پراكندگى مجتمع گشتند ، مفاخر معد بن عدنان ( پدر عرب ) بما درخشندگى گرفت ، ما آنها را بدهليز هدايت برديم و ( بدار السلام بهشت يا ) بخانهء امنيت و تندرستى وارد كرديم ، و جامهء ايمان بر تنشان پوشانديم ، و بواسطهء ما بر جهانيان پيروز گشتند ، و در روزگار رسول خدا ( ص ) آثار مردمان شايسته در ايشان ظاهر شد مانند مدافع شمشير زن ، و نمازگزار خداجو ، و گوشه نشين پارسا ، امانتدارى را آشكار ساختند و به كارهاى ثواب دست زدند ( يا به زيارت خانه كعبه مىآمدند ) تا چون خداى عز و جل پيامبرش ( ص ) را بخواند و بسوى خود بالا برد چيزى پس از او نگذشت جز مانند چشم بر هم زدن يا جهيدن برق كه به عقب بازگشتند و پشت كردند و بخونخواهى برخاستند و لشكرها كشيدند ، و در ( خانه رسول خدا ) را بستند ، و خانه ها را شكستند ، و آثار رسول خدا ( ص ) را زير و رو كردند و از احكام آن حضرت رو گرداندند و از انوار او دور گشتند ، و بجاى جانشينى كه او تعيين كرده بود ديگرى را از روى ستم بجانشينى گماشتند ، و چنين پنداشتند كه آن كس را كه خود از خاندان ابى قحافة انتخاب كردند بجانشينى رسول خدا ( ص ) سزاوارتر است از آن كس كه خود رسول خدا ( ص ) بجانشينى خود انتخاب فرموده بود ، و خيال كردند مهاجر خاندان ابى قحافة بهتر از مهاجر و هم انصار ربانى و صاحب راز خدا و رسولش از خاندان بنى هاشم مىباشد .\r\n","description":"","footnote":"","page_name":" 40 ","page_number":43},
  {"content":"\r\nبدانيد كه نخستين شهادت بناحقى كه در اسلام اتفاق افتاد گواهى آنها بود كه در بارهء رفيقشان دادند و گفتند : او را رسول خدا ( ص ) بجانشينى منصوب داشته ، و چون جريان سعد بن عباده پيش آمد ( و آن سخنان را در مورد غصب خلافت بعمر و ديگران گفت ) از اين سخن برگشته و گفتند : رسول خدا ( ص ) از اين جهان رفت و كسى را بجانشينى منصوب نفرمود ، پس رسول خدا ( ص ) آن مرد پاك و مبارك نخستين كسى بود كه در اسلام بناحق بر عليه او گواهى دادند ، و به زودى دريابند سرانجام آنچه را پيشينيان ايشان پىريزى كردند ، و اگر ( مىبينيد كه ) اينان در مهلتى فراخ و در عمرى مقدر و وسعت زمان بازگشت و غرور تدريجى و آرامش حال و رسيدن بآرزو هستند ( شگفت نيست و ) بايد بدانيد كه خداى عز و جل به شداد بن عاد و ثمود بن عبود و بلعم بن باعور نيز مهلت داد و نعمتهاى آشكار و نهان خويش را برايشان كامل كرد و بوسيلهء مالها و عمرهاى طولانى كمكشان داد ، و زمين بركات خويش را به آنها ارزانى داشت تا بلكه متذكر نعمتهاى الهى گردند و نهى و بيم او و راه بازگشت بدرگاهش را بشناسد و از گردنكشى دست بدارند .\r\nو چون دوران آنها بسر رسيد و لقمهء مقدر ايشان پايان يافت خداى عز و جل ايشان را برگرفت و از بيخ و بن بركند ، گروهى را بسنگريزه دچار كرد ، و برخى را صيحهء آسمانى فرا گرفت ، و برخى را ابر آتش بار بسوزاند ، و برخى را زلزله نابود كرد ، و برخى در زمين فرو رفتند « و چنان نبود كه خدا بر ايشان ستم كند ولى خودشان بودند كه به خود ستم ميكردند » .\r\nبدانيد كه هر دورانى را دفترى است و چون دفتر به آخر رسيد در آن هنگام اگر پرده بيكسو رود و ببينى آنجائى را كه ستمكاران بدان جا سرنگون كردند و زيانكاران بدان جا بازگردند همانا بدرگاه خداى عز و جل ميگريختى از آنچه آنها در آن گرفتارند و بدان باز گردند .\r\n","description":"","footnote":"","page_name":" 41 ","page_number":44},
  {"content":"\r\nهان ! اى مردم من در ميان شما مانند هارونم در ميان فرعونيان ، و چون دروازهء « حطه » ( كه بنى اسرائيل مأمور شدند از آن بگذرند تا گناهشان بريزد ) در ميان بنى اسرائيل ، و چون كشتى نوح هستم در ميان قوم نوح ، منم نبأ عظيم ( خبر بس بزرگ ) و صديق اكبر ( راستگوى بزرگ ) و به زودى وعده هائى را كه بشما داده شده خواهيد دانست ، و آيا جز اين است كه اين دنيا جز انگشت ليس خورنده اى است و مزه چش نوشنده و چرت زدن شخص خواب آلودى مىباشد ، و پس از آن گناهان هلاكت بار گريبانگير آنها شده و موجب رسوائى دنيا و آخرتشان گردد و سپس بسختترين عذاب باز گردند ، و خدا از كارهائى كه ميكنند غافل نيست .\r\nپس چيست سزاى آن كس كه از راه روشن خود منحرف گشته و حجت و دليل روشنش را منكر شده و با هدايت خود مخالفت كرده ، و از نور خود بيكسو شده و در تاريكى فرو رفته و بجاى آب سراب را گرفته و نعمت را به عذاب تبديل كرده و بجاى رستگارى ببدبختى گرائيده و خوشى را با دشوارى و فراخى را با سختى عوض كرده ، جز سزاى ارتكاب گناهانش و بدى خلاف كاريش ، پس بايد يقين كنند بوعدهء خدا از روى حقيقت ، و بدان چه وعده داده شده‌اند قطع پيدا كنند « روزى كه صيحهء آسمانى را به حق بشنوند اين روز بيرون شدن است ، مائيم كه زنده كنيم و بميرانيم و سرانجام سوى ماست ، روزى كه زمين براى درآمدنشان شكافته شود و شتابان شوند . . . » تا آخر سورهء ( ق )\r\n","description":"","footnote":"","page_name":" 42 ","page_number":45},
  {"content":"\r\n\r\nخطبهء طالوتية\r\n( و وجه تسميهء آن به طالوتيه آن است كه حضرت بمناسبتى نام ياران طالوت را در اين خطبه ذكر مىكند ) 5 - از ابى الهيثم بن تيهان روايت شده كه امير مؤمنان عليه السّلام براى مردم در مدينه خطبه اى ايراد فرمود و در آن خطبه چنين گفت :\r\nستايش خدائى را كه معبودى جز او نيست ، زنده اى كه ( زندگيش ) چگونگى ندارد ، و براى او بود شدن به معناى پديد آمدن نيست ، و بودنش چگونگى ندارد ، جا و مكان ندارد ، و نه در چيزى بوده و نه بر چيزى ، و براى بودنش مكانى نساخته ، و نه پس از آنكه چيزى را هستى بخشيده نيروى تازه اى ( از خلقت آن ) گرفته ، و نه پيش از آنكه چيزى را بيافريند ناتوان بوده ( كه براى رفع ناتوانى خود آن را بيافريند ) و نه پيش از آنكه موجودى را بيافريند ( از تنهائى ) وحشت داشته ، و نه به چيزى شبيه است ، و نه پيش از پديد آوردن موجودات از فرمانروائى و سلطنت بدور بوده ، و نه پس از رفتن تمامى موجودات بىسلطنت بماند .\r\nمعبودى است زنده نه بزندگى عرضى ( كه عارض بر ذات او باشد ) و فرمانروا و مالك بوده پيش از آنكه چيزى را بيافريند ، و مالك است پس از اينكه جهان هستى را آفريد ، و نيست براى خدا چگونگى و نه مكانى و نه حد و اندازه اى كه بدان شناخته شود ، و نه چيزى به دو ماند ، و نه بواسطهء زياد ماندن پير گردد ، و نه از ترس ديگرى سستى گيرد ، و نترسد همانند اينكه مخلوقاتش از چيزى بترسند ، شنوا است بدون گوش ، و بينا است بدون چشم ، و نيرومند است بدون نيروئى از خلق خود ، حدقهء چشم بينندگان او را درك نكند و در گوش شنوندگان نگنجد ( يعنى نتوان بوسيلهء گوش با شنيدن اوصاف او بكنهش\r\n","description":"","footnote":"","page_name":" 43 ","page_number":46},
  {"content":"\r\nپى برد ) . چون كه در بارهء چيزى اراده فرمايد احتياج بمشورت و كمك و خبر گرفتن از ديگرى ندارد ، و از كسى در بارهء چيزى كه نسبت بخلق خود اراده كرده پرسش نكند ، ديده گان او را درنيابند و او ديده ها را دريابد و او است ناپيدا و دانا .\r\nو گواهى دهم كه معبودى جز خداى يگانه نيست كه شريك ندارد ، و گواهى دهم كه محمد بنده و رسول او است كه او را براى راهبرى و به دين راست فرستاده تا بر همهء اديان پيروزش گرداند و گر چه مشركان نخواهند ، پس آن حضرت رسالت خود را بمردم رساند و راه را آشكار كرد - درود خدا بر او و آلش باد - اى امتى كه فريبش دادند و فريب خورد ، و فريب آن كس كه فريبش داده بود شناخت ولى باز هم روى همان فريب خوردگى پافشارى كرده ايستاد ، و از هواهاى نفسانى پيروى كرد ، و در راه تاريك گمراهى خود گام برداشت ، و با اينكه حقيقت بر او آشكار شده بود از پيروى آن سرپيچى كرد ، و از پيمودن راه روشن خوددارى نمود .\r\nسوگند بدان خدائى كه دانه را شكافت و ( حيوان ) دم زن را آفريد اگر علم و دانش را از معدنش بدست مىآورديد ، و آب را گوارا نوش ميكرديد ، و خير و خوبى را از جايگاهش ذخيره ميكرديد ، و راه را از قسمت روشنش ميگرفتيد ، و به راه حق و درست گام برميداشتيد ، راهها براى شما روشن ميگشت و نشانه ها براى شما آشكار و اسلام براى شما ميدرخشيد ، و بخوشى و فراوانى ميخورديد ، و عائله مند گرفتارى در ميان شما نبود ، و به هيچ مسلمان و غير مسلمانى كه در عهد و پيمان شمايند ستم نميشد ، ولى شما راه تاريكى را در پيش گرفتيد پس دنيا با همه فراخيش بر شما تاريك شد ، و درهاى علم و\r\n","description":"","footnote":"","page_name":" 44 ","page_number":47},
  {"content":"\r\nدانش به روى شما بسته شد ، پس از روى دلخواه خود سخن كرديد ، و در دين خود راه اختلاف پيموديد و ندانسته در دين خدا فتوى داديد ، و از گمراهان پيروى كرديد و آنان شما را گمراه كردند ، و امامان خود را رها كرديد آنها نيز شما را رها كردند ، پس به اين روز افتاديد كه طبق دلخواه خود حكم كنيد ، هنگامى كه كارى پيش آيد از اهل ذكر بپرسيد و چون پاسخ آن را براى شما بيان كنند گوئيد راستى كه حقيقت علم همين است ، پس چه شد كه ( با اين اقرار و اعتراف ) آنها را رها كرديد ؟ و پشت سر انداختيد و با آنها مخالفت كرديد ؟\r\nباشد ! كه به زودى تمام آنچه را كشتيد درو كنيد ، و عواقب وخيم جرمها و كارهايتان را دريابيد ، سوگند بدان كه دانه را شكافت و جنبندگان را آفريد به خوبى دانستيد كه منم زمامدار شما و آن كس كه به پيرويش مأمور هستيد و منم دانشمند شما و آن كسى كه نجات شما بعلم و دانش او است ، و وصى پيامبر شما و برگزيدهء پروردگار شما و زبان نور ( يعنى رسول خدا يا قرآن ) شما و داناى بمصالح شما ، و به زودى بطور آرامى بشما رسد آنچه را بدان وعده داده شده‌ايد ، و آنچه به امتهاى پيش از شما فرود آمد ، و به زودى خداى عز و جل از شما در بارهء امامانتان پرسش كند ، با آنها محشور گرديد ، و فرداى محشر بسوى خداى عز و جل بازگشت خواهيد كرد ، هان ! كه ( به خدا سوگند ) اگر باندازهء اصحاب طالوت يا بشمارهء اهل بدر ياور داشتم كه آنها همطراز و مانند شما بودند هر آينه شما را با شمشير ميزدم تا بسوى حق باز گرديد و براستى گرائيد ، و اين كار براى بستن شكاف ( كه در دين نمودار شده ) بهتر و با رفق و نرمش موافقتر بود . خدايا تو ميان ما به حق حكم فرما كه بهترين داوران هستى .\r\nراوى گويد : سپس آن حضرت از مسجد بيرون رفت و بيك چهار ديوارى رسيد كه در آن حدود سى رأس گوسفند بود ، فرمود : به خدا سوگند اگر براى من مردانى بعدد اين گوسفندان بودند كه براى خدا و\r\n","description":"","footnote":"","page_name":" 45 ","page_number":48},
  {"content":"\r\nرسولش خيرخواهى كنند هر آينه پسر زن مگس خوار را از فرمانروائى و رياستش برميداشتم . چون شام شد سيصد و شصت نفر با او بيعت بمرگ كردند ( كه تا پاى جان استقامت ورزند ) امير مؤمنان عليه السّلام به آنها فرمود : فردا صبح همگى سر تراشيده در كنار « احجار الزيت » ( نام جايى در اطراف مدينه بوده ) حاضر شويد ( و دستور سر تراشيدن را براى علامت وفادارى معين فرمود ) خود امير المؤمنين عليه السّلام سرش را تراشيد ولى روز ديگر از آن سيصد و شصت نفر جز ابو ذر و مقدار و حذيفه بن يمان و عمار بن ياسر و سلمان كه او نيز در آخر كار رسيد كسى سر تراشيده در وعده گاه حاضر نشد ، على عليه السّلام ( كه چنان ديد ) دست بسوى آسمان بلند كرد و فرمود : خدايا اين مردم مرا خوار شمردند هم چنان كه بنى اسرائيل هارون را خوار شمردند ، خدايا تو به خوبى ميدانى آنچه را ما پنهان كنيم و آنچه را آشكار كنيم ، و چيزى در آسمان و زمين بر تو پوشيده نيست ، مرا مسلمان بميران و بشايستگان ملحقم فرما .\r\nهان ! كه سوگند بخانهء كعبه و آنكه بسوى كعبه رود ( يا دست بخانهء كعبه سايد ) - و در نسخه ايست كه فرمود : و بمزدلفة و شتابندگان براى رمى جمره - اگر سفارشى كه پيامبر امى به من كرده است در كار نبود هر آينه مخالفين را بدرياى مرگ ميريختم و باران برق دار مرگ را بر سرشان ميريختم و به زودى خواهند دانست .\r\n\r\n[ فضايل شيعه و معنى رافضى 
  ]\r\n6 - محمد بن سليمان از پدرش روايت كند كه گفت : روزى در محضر امام صادق عليه السّلام بودم كه ابو بصير نفس زنان وارد شد و چون در جاى خود قرار گرفت حضرت صادق عليه السّلام رو به او كرده فرمود :\r\n","description":"","footnote":"","page_name":" 46 ","page_number":49},
  {"content":"\r\nاى ابا محمد اين نفس زدنت از چيست ؟\r\nابو بصير - : قربانت اى فرزند رسول خدا سالمند شده‌ام و استخوانم باريك گشته و مرگم نزديك شده در صورتى كه نميدانم وضعم در آخرت چگونه است ! امام عليه السّلام - : اى ابا محمد تو همچنين ميگوئى ؟\r\nابو بصير - : چرا چنين نگويم ؟ قربانت گردم .\r\nامام عليه السّلام - اى ابا محمد مگر نميدانى كه خداى تعالى جوانان شما را گرامى داشته و از پيران شما حيا دارد ؟\r\nابو بصير - قربانت چگونه جوانان را گرامى دارد و از پيران حيا كند ؟ ! امام عليه السّلام - خدا جوانان را گرامى داشته از اينكه عذابشان كند و از پيران حيا كند كه از آنها حساب بكشد .\r\nابو بصير - قربانت آيا اين مقام ويژهء ما ( شيعيان ) است يا براى عموم اهل توحيد و يكتاپرستانست ؟\r\nامام عليه السّلام - نه به خدا مخصوص شما است نه همه مردم .\r\nابو بصير - قربانت اينان بما لقبى داده‌اند كه پشت ما شكسته و دلهاى ما مرده است ، و زمامداران و واليان بخاطر همين لقب خون ما را حلال ميشمرند - روى حديثى كه فقهاى آنها بر ايشان روايت كنند - امام ( ع ) - مقصودت لقب « رافضى » است ؟ ( رافضى به معناى ترككننده و واگذارنده است ) .\r\nابو بصير - آرى .\r\nامام ( ع ) - نه به خدا سوگند اينان شما را بدين نام نخواندند بلكه خدا شما را بدان ناميده است اى ابا محمد آيا ندانى كه هفتاد نفر از بنى اسرائيل چون گمراهى فرعون و قومش را ديدند آنها را\r\n","description":"","footnote":"","page_name":" 47 ","page_number":50},
  {"content":"\r\nواگذاردند و بموسى كه او را در هدايت ديدند پيوستند ، و آنها را در لشكر موسى « رافضى » ناميدند چون فرعون را واگذاردند ، و آنها در ميان لشكر موسى از همه در عبادت كوشاتر و نسبت بدوستى موسى و هارون و فرزندانشان از همگى محكمتر بودند ، پس خداى عز و جل بموسى وحى فرمود : كه اين نام را در تورات براى آنها ثبت كن زيرا من آنها را به اين نام ناميده‌ام و اين نام را بدانها عطا كرده‌ام ، موسى ( ع ) آن نام را براى آنها ثبت فرمود ، و پس از آن خداوند اين نام را براى شما ذخيره كرد تا آن را بشما عطا فرمود ، اى ابا محمد اينان خوبى را واگذاردند و شما شر را واگذارديد ، مردم به دسته هاى مختلفى پراكنده شدند و بشعبه هاى زيادى منقسم گشتند ، و شما در شعبهء خاندان پيامبرتان درآمديد و بدان راهى كه آنان رفتند شما هم بدان راه رفتيد ، و همان را كه خدا براى شما انتخاب فرمود شما برگزيديد و همان را كه خدا خواست خواستيد ، مژده باد بر شما ، و باز هم مژده باد بر شما ، كه به خدا سوگند شمائيد مورد رحمت حق كه هر كارى از نيكوكارتان پذيرفته گردد ، و از بدكارتان گذشت شود ، هر كه روز قيامت بدون آن عقيده اى كه شما داريد به پيشگاه خداى عز و جل بيايد نه كار نيكى از او پذيرفته شود و نه از كارى از كارهاى بد او گذشت شود ، اى ابا محمد آيا خوشحالت كردم ؟\r\nابو بصير - قربانت ! بيفزا ! امام عليه السّلام - اى ابا محمد خداى عز و جل فرشتگانى دارد كه گناهان را از دوش شيعيان ما بريزند چنانچه باد خزان برگهاى درختان را در فصل آن ( پائيز ) بريزد ، و اين است معناى گفتار خداى عز و جل :\r\n« آنان كه حامل عرشند و آنها كه در گرد آنند بستايش پروردگارشان تسبيح گويند و به دو ايمان دارند و براى مؤمنان آمرزش خواهند » ( سورهء مؤمن آيه 7 ) و به خدا آمرزش خواهى آنان براى شما است نه براى همهء مردم ، اى ابا محمد آيا خوشحالت كردم !\r\n","description":"","footnote":"","page_name":" 48 ","page_number":51},
  {"content":"\r\nابو بصير - قربانت ! برايم بيفزا ! امام عليه السّلام فرمود : اى ابا محمد همانا خداوند در قرآنش شما را ياد كرده و فرموده : « از مؤمنان مردانى هستند كه وفا كردند به پيمانى كه با خدا بسته بودند ، برخى از ايشان مدت خود را بسر برده ( و از اين جهان رفتند ) و برخى چشم به راه ( مرگ ) اند و به هيچ وجه تغييرى نيافته‌اند » ( سوره احزاب آيه 23 ) . شمائيد كه وفا كرديد بدان پيمانى كه خدا در مورد ولايت ما از شما گرفته بود ، و شمائيد كه ديگرى را بجاى ما نگرفتيد ، و اگر چنين نميكرديد خداوند شما را سرزنش كرده در آنجا كه فرمايد : « بيشتر آنها را به پيمانى پاىبند نيافتيم و بيشترشان را فاسق و بدكار يافتيم » ( سورهء اعراف آيه 102 ) اى ابا محمد خوشحالت كردم ؟\r\nابو بصير - قربانت ! برايم بيفزا .\r\nامام عليه السّلام - اى ابا محمد خدا شما را در قرآن خود ياد كرده كه فرمايد : « برادرانى هستند در روى تختها روبروى همديگر . . . » ( سوره حجر آيه 47 ) به خدا سوگند جز شما را به اين سخن قصد نكرده است آيا خوشحالت كردم اى ابا محمد ؟\r\nابو بصير - قربانت گردم ! برايم بيفزا .\r\nامام عليه السّلام فرمود : « در آن روز دوستان دشمن همديگرند بجز پرهيزكاران . . . » ( سوره زخرف آيه 67 ) به خدا سوگند كس ديگرى را جز شما به اين سخن قصد نفرموده است . اى ابا محمد خوشحالت كردم ؟\r\nابو بصير - قربانت برايم بيفزا .\r\nفرمود : اى ابا محمد همانا خداى عز و جل ما و شيعيان و دشمنانمان را در يك آيه از قرآن خود ياد فرموده آنجا كه فرمايد : « آيا يكسانند آنانى كه ميدانند و آنان كه نميدانند . جز اين نيست كه صاحبان خرد اندرز ميگيرند » . ( سوره زمر آيه 9 ) و مائيم آنان كه ميدانند و دشمنان مايند كه نميدانند\r\n","description":"","footnote":"","page_name":" 49 ","page_number":52},
  {"content":"\r\nو صاحبان خرد شيعيان مايند ، اى ابا محمد خوشحالت كردم ؟\r\nابو بصير - قربانت گردم برايم بيفزا .\r\nفرمود : اى ابا محمد به خدا سوگند خداى عز و جل در آيهء ذيل هيچ يك از اوصياء پيمبران و پيروانشان را جدا نكرده جز امير مؤمنان على عليه السّلام و شيعيانش را كه در قرآنش فرمايد و گفته اش حق است : « روزى كه دوستى براى دوست خود كارى انجام ندهد ، و آنها يارى نشوند ، جز آنكه خدايش رحم كند . . . » ( سوره دخان آيه 42 ) و مقصود خداوند از اين آيه على عليه السّلام و شيعيان اويند اى ابا محمد آيا خوشحالت كردم ؟\r\nابو بصير - قربانت گردم براى من بيفزا .\r\nفرمود : اى ابا محمد همانا خداى تعالى شما را در قرآن ياد كرده آنجا كه فرمايد « اى بندگان من كه در بارهء خويش زياده روى كرديد از رحمت خدا نوميد نشويد كه براستى خدا همهء گناهان را مىآمرزد و همانا او آمرزنده و مهربان است » ( سوره زمر آيه 53 ) به خدا سوگند جز شما از اين سخن ، ديگرى منظورش نبوده ، آيا خوشحالت كردم اى ابا محمد ؟\r\nابو بصير - قربانت باز هم براى من بيفزا .\r\nفرمود : اى ابا محمد همانا خدا شما را در قرآن خود ذكر كرده كه فرمود : « ( اى شيطان ) براستى كه تو را بر بندگان ( خاص ) من تسلطى نيست » ( سوره حجر آيه 42 ) به خدا سوگند از اين سخن جز امامان و شيعيانشان را قصد نداشته ، آيا خوشحالت كردم اى ابا محمد ؟\r\nابو بصير - قربانت ! باز هم بفرما .\r\nفرمود : اى ابا محمد همانا خدا شما را در قرآن خود ياد كرده كه فرمايد : « آنان همدم كسانى هستند كه خدا نعمتشان داده از پيمبران و راستى پيشه گان و جانبازان و شايستگان و چه نيكو رفيقانى هستند » ( سوره نساء آيه 69 ) در اين آيه مقصود از پيمبران رسول خدا ( ص ) است ، و راستى پيشه گان\r\n","description":"","footnote":"","page_name":" 50 ","page_number":53},
  {"content":"\r\nو جانبازان مائيم . و شايستگان شمائيد ، پس نامور شويد بشايستگى و صلاح چنانچه خداى عز و جل شما را چنين ناميده اى ابا محمد آيا خوشحالت كردم ؟\r\nابو بصير - قربانت باز هم براى من بيفزا .\r\nفرمود : اى ابا محمد همانا خدا شما را ياد كرده در آنجا كه از زبان دشمن شما در دوزخ چنين حكايت كند كه فرمود : « و گويند چرا ما نمىبينيم مردانى را كه از اشرار ميشمرديم و تمسخرشان ميكرديم ، يا شايد ديدگان ( از ديدنشان ) خيره گشته است » ( سوره ص آيه 62 ) به خدا سوگند مقصود و منظور از اين آيه كسى جز شما نيست ، كه شما در نزد مردم اين جهان اشرار محسوب شده‌ايد به خدا سوگند هنگامى كه شما در ناز و نعمت خواهيد بود آنان در دوزخ سراغ شما را گيرند ، اى ابا محمد آيا خوشحالت كردم ؟\r\nابو بصير - قربانت باز هم بفرمائيد .\r\nفرمود : اى ابا محمد ( اين قدر بدان كه ) آيه اى نيست كه ببهشت رهبرى كند و بهشتيان را بخير ياد كند جز آنكه در بارهء ما و شيعيان ما نازل گشته ، و آيه اى نيست كه بسوى دوزخ سوق دهد و اهل آن را ببدى ياد كند جز آنكه در بارهء دشمن ما و مخالف با ما نازل گشته آيا خوشحال شدى اى ابا محمد ؟\r\nابو بصير - قربانت برايم بيفزا .\r\nفرمود : كسى بر كيش ابراهيم نيست جز ما و شيعيان ما ، و ساير مردم از آن بركنارند اى ابا محمد آيا خوشحالت كردم ؟\r\nو در روايتى است كه ابو بصير گفت : مرا بس است .\r\n","description":"","footnote":"","page_name":" 51 ","page_number":54},
  {"content":"\r\n\r\nداستان امام صادق ع با منصور دوانيقى در ميان سواران همراه او\r\n7 - حمران گويد : روزى در محضر امام صادق عليه السّلام سخن از خلفاى ناحق و وضع بدى كه شيعه در نزد آنان دارند بميان آمد .\r\nحضرت فرمود : هنگامى من با ابو جعفر منصور به جائى ميرفتيم ، و او در ميان موكب خلافت بر اسبى سوار بود و از جلو و از پشت سرش گروهى سوار بودند و من نيز در كنار او بر الاغى سوار بودم منصور به من گفت : اى ابا عبد الله كار ( خلافت بسود ما ) انجام شد ( و ما بخلافت رسيديم ) و اكنون شايسته است كه تو نيز به اين نيروئى كه خدا بما داده و درب عزتى كه به روى ما گشوده خوشحال باشى ، و بمردم نگوئى كه تو از ما و از همهء خاندانت به كار خلافت شايسته تر هستى تا ما را بشدت عمل نسبت بخودت و نسبت بمردم وادار كنى ؟\r\nحضرت فرمايد : من به دو گفتم : هر كه اين سخن را از من براى تو نقل كرده دروغ گفته ، گفت : آيا بر اين سخنى كه ميگوئى قسم ميخورى ؟ فرمود : به دو گفتم : مردم افسونگرند يعنى ميخواهند دل تو را با من بد كنند - تو نبايد سخن آنها را در گوش خود بگيرى زيرا كه ما به تو نيازمندتريم از تو بماها گفت : يادت هست كه روزى من از تو پرسيدم : آيا ما بسلطنت خواهيم رسيد ؟ و تو گفتى : آرى زمانى دراز و پهناور و سخت ، و همچنان در كار خود مهلت داريد و در دنياى خود فراخمند زندگى كنيد تا وقتى كه چون حرامى را از ما در ماه حرام و در شهر حرامى بريزيد . . .\r\n( امام فرمايد : ) من فهميدم كه حديث را خوب حفظ كرده به دو گفتم : شايد خداى عز و جل\r\n","description":"","footnote":"","page_name":" 52 ","page_number":55},
  {"content":"\r\nتو را از دست زدن بدين كار نگهدارى كند ، زيرا من تو بالخصوص را نگفتم ( كه چنين كارى ميكنى ) و اين سخن حديثى بود كه من بيان كردم ، وانگهى شايد كس ديگرى از خاندانت غير از تو مرتكب اين كار گردد ! اين سخن را كه شنيد ساكت شده چيزى نگفت .\r\nچون به خانه برگشتم يكى از دوستان ما بنزد من آمده گفت : قربانت گردم به خدا من شما را در موكب ( سلطنتى ) ابى جعفر ديدم كه بر الاغى سوار بودى و او بر اسبى سوار بود ، و از روى اسب با شما سخن ميگفت مثل اينكه شما زير دست او بودى ، و من كه چنين ديدم پيش خود گفتم : اين حجت خدا است بر مردم و زمامدارى است كه بايد به او اقتدا شود ، و اين ديگرى كسى است كه بستم رفتار كند و فرزندان پيامبران را ميكشد ، و خونهاى ناحق روى زمين ميريزد . و با اين حال او در موكب سلطنتى و شوكت است و تو بر الاغى سوارى ؟ ! و از اين منظره شك و ترديدى در دلم افتاده كه از آن ( بر عقيدهء ) خود و دينم ترسيدم ! حضرت فرمايد : من به دو گفتم : اگر تو فرشتگانى را كه گرداگرد من و پيش رو و پشت سر و طرف راست و چپ من بودند ميديدى او و بساط سلطنتش را كوچك ميشمردى ! ( آن مرد كه اين سخن را شنيد ) گفت : اكنون دلم آرام شد .\r\nسپس گفت : تا كى اينان بايد سلطنت كنند ، يا تا چه وقت اين راحتى و آسايش را دارند ؟\r\nمن به دو گفتم : آيا ندانى كه هر چيزى مدتى دارد ؟ گفت : چرا ، گفتم : آيا به تو سود بخشد اگر بدانى كه اين جريان ( بسر آمدن دوران آنها ) هر گاه زمانش فرا رسد از چشم بهمزدنى زودتر برسد ! اگر تو حال ايشان را در نزد خداى عز و جل ميدانستى كه چه حالى است خشم تو نسبت به آنها بيشتر ميشد ، و اگر تو كوشش كنى يا همهء مردم روى زمين كوشش كنند كه اينان را از نظر گناه در وضعى سختتر از\r\n","description":"","footnote":"","page_name":" 53 ","page_number":56},
  {"content":"\r\nوضعى كه اكنون در آن هستند درآورند نخواهند توانست ، پس شيطان تو را نلغزاند و پريشان نكند ، كه براستى عزت از آن خدا و رسول او و مردم باايمان است ولى منافقان نميدانند\r\n\r\n[ اطلاع از وضع اجتماعى و فساد مسلمين هنگام ظهور حجّت - ع - 
  ]\r\nآيا ندانسته اى كه هر كه چشم به راه دولت ما باشد و بر آزار و ترسى كه مىبيند شكيبائى ورزد فرداى قيامت در زمرهء ما محشور گردد پس هر گاه ديدى كه حق مرده ، و ( حقجويان و ) اهل حق از ميان رفتند و ديدى كه ستم همهء شهرها را فرا گرفته ، و ديدى كه ( دستورات ) قرآن كهنه شده و چيزهائى كه در آن نيست در آن پديد شده ، و ( آيات آن ) طبق دلخواه توجيه شده ، و ديدى كه آئين زير و رو گشته چنانچه آب زير و رو شود ، و ديدى كه اهل باطل بر اهل حق بزرگى جويند ، و ديدى كه شر و بدى آشكار است و از او نهى نشود و هر كه بد كند او را معذور دانند ، و ديدى كه بزهكارى آشكار گرديده ، و مردان بمردان و زنان به زنان اكتفا كنند ، و ديدى كه شخص مؤمن مهر بر لب زده و سخنش را نپذيرند ، و ديدى كه شخص فاسق دروغ گويد و كسى دروغ و افترايش را بر او باز نگرداند ، و ديدى كه ( بچهء ) كوچك ( مرد ) بزرگ را خوار شمارد ، و ديدى كه قطع رحم كنند ، و ديدى هر كه را به كار بد بستايند خندان گردد و سخن گوينده را به او باز نگرداند و ديدى كه پسر بچه همان كند كه زنان كنند ، و ديدى كه زنان با زنان تزويج كنند ، و ديدى كه مدح و ثنا ( و تملق و چاپلوسى ) بسيار گردد ، و ديدى كه مرد مال خود را در غير راه اطاعت خدا خرج كند و كسى از كار او جلوگيرى نكند و دستش را نگيرند ، و ديدى كه چون شخصى كوشش مؤمن را ( در اطاعت خدا ) بيند از كوشش او به خدا پناه برد ، و ديدى كه همسايه همسايه آزارى كند و مانعى براى او در اين كار نيست ، و ديدى كه كافر خوشحال است از آنچه در مؤمن مىبيند و شاد است از اينكه در روى زمين فساد و تباهى بيند ، و ديدى كه شراب را آشكارا بنوشند و براى نوشيدنش\r\n","description":"","footnote":"","page_name":" 54 ","page_number":57},
  {"content":"\r\nگرد هم برآيند كسانى كه از خداى عز و جل نمىترسند ، و ديدى كه امركنندهء بمعروف خوار است ، و فاسق در آنچه خدا دوست ندارد نيرومند و ستوده است ، و ديدى كه اهل قرآن و تفسير خوارند و هر كه آنان را دوست دارد نيز خوار است ، و ديدى كه راه خير بسته شده و به راه شر و بدى رفت و آمد گردد ، و ديدى كه خانهء كعبه تعطيل شده و دستور به نرفتن آن ميدهند ، و ديدى كه مرد به زبان گويد آنچه را عمل بدان نكند ، و ديدى كه مردان براى استفادهء مردان خود را فربه كنند و زنان براى زنان ، و ديدى كه زندگى مرد از پسش اداره گردد و زندگى زن از فرجش ، و ديدى زنان نيز چون مردان براى خود انجمنها ترتيب دهند ، و ديدى در فرزندان عباس كارهاى زنانگى آشكار شد و خضاب كنند و سر را شانه زنند چنانچه زن براى شوهر خود خضاب كند ، و بمردها براى فروج خود پول دهند ( يعنى براى اينكه مردان با آنها كار شنيع انجام دهند ، يا پول دهند تا مردان با زنانشان جمع شوند ) و ديدى كه در بارهء استفادهء از مرد رقابت شود و مردان بر سر اين كار غيرتورزى كنند ، و پولدار عزيزتر از مؤمن باشد ، و ربا آشكار شود و بر آن سرزنش نشود ، و زنان بر دادن زنا ستايش شوند ، و ديدى كه زن براى نكاح مردان با شوهر خود همكارى كند ، و ديدى بيشتر مردم و بهترين خانه ها آن باشد كه با زنان در هرزگى آنها كمك كنند ، و ديدى كه مرد باايمان غمناك و پست و خوار گردد ، و ديدى كه بدعت و زنا آشكار گردد ، و ديدى كه مردم بشهادت ناحق اعتماد كنند ، و ديدى كه حرام حلال شود و حلال حرام گردد ، و ديدى كه دين به رأى تعيين شود و قرآن و احكام آن تعطيل گردد ، و ديدى كه از روى دليرى بر خدا مردم براى انجام كار بد انتظار آمدن شب را نكشند ، و ديدى كه مؤمن نتواند كار بد را انكار كند جز بدلش ، و ديدى كه مال كلان در\r\n","description":"","footnote":"","page_name":" 55 ","page_number":58},
  {"content":"\r\nمورد خشم خداى عز و جل خرج شود ، و ديدى كه زمامداران بكافران نزديك شوند و از خوبان دورى گزينند ، و ديدى كه فرمانروايان در داورى رشوه گيرند ، و ديدى كه حكومت و فرمانروائى در مزايده قرار گيرد ، و ديدى كه خويشاوندان محرم را نكاح كنند و بهمانها اكتفا كنند ، و ديدى كه به صرف تهمت و سوء ظن مردم را بكشند ، و در بارهء استفادهء از مرد نر غيرتورزى شود و جان و مال سر اين كار دهند ، و ديدى كه مرد براى آميزش با زنان مورد سرزنش قرار گيرد ( و باصطلاح روز ، هم جنس بازى مد شود ) ، و ديدى كه مرد از كسب زنش از هرزگى نان مىخورد ، آن را ميداند و به آن تن ميدهد ، و ديدى كه زن بر مرد خود مسلط شود و كارى را كه مرد نميخواهد انجام دهد و به شوهر خود خرجى ميدهد ، و ديدى كه مرد زن و كنيزش را ( براى زنا ) كرايه ميدهد ، و بخوراك و نوشيدنى پستى تن در ميدهد ، و ديدى كه سوگندهاى بناحق بنام خدا بسيار گردد ، و قمار بازى آشكارا شود ، و شراب را بدون مانع علنا بفروشند ، و ديدى زنان خود را در اختيار كافران گذارند ، و ديدى ساز و ضرب علنى گردد و بر سر كوى و بازار آشكارا زنند و كسى از آن جلوگيرى نكند و كسى جرأت جلوگيرى آن را ندارد ، و ديدى مردم شريف را خوار كند كسى كه مردم از تسلط و قدرتش ترس دارند ، و ديدى كه نزديكترين مردم بفرمانروايان كسى است كه بدشنام گوئى ما خانواده ستايش شود ، و ديدى هر كس ما را دوست دارد دروغگويش دانند و شهادتش را نپذيرند ، و ديدى بر سر گفتن حرف زور و ناحق مردم با همديگر رقابت كنند ، و ديدى كه شنيدن قرآن بر مردم سنگين و گران آيد و در عوض شنيدن چيزهاى ناروا براى آنها آسان و مطلوب است ، و ديدى كه همسايه همسايه را گرامى دارد از ترس زبانش ، و ديدى حدود خدا تعطيل شده و در آن طبق دلخواه خود عمل كنند ، و ديدى كه مساجد طلاكارى و نقاشى شود ، و ديدى راستگوترين مرد پيش آنها كسى است كه\r\n","description":"","footnote":"","page_name":" 56 ","page_number":59},
  {"content":"\r\nبدروغ افتراء بندد ، و ديدى كه شر و سخن چينى آشكار گردد ، و ديدى كه ستمكارى شيوع يافته ، و ديدى كه غيبت را سخن خوش مزه و نمكين شمارند ، و مردم همديگر را بدان مژده دهند ، و ديدى كه براى غير خدا به حج و جهاد روند ، و ديدى كه سلطان بخاطر كافر مؤمن را خوار كند ، و ديدى كه خرابى بر آبادانى چيره گشته ، و ديدى كه زندگى مرد از كم فروشى اداره مىشود ، و ديدى خونريزى را آسان شمارند ( و اهميتى در نظر مردم ندارد ) ، و ديدى كه مرد براى غرض دنيائى رياست ميطلبد و خود را ببدزبانى مشهور ميسازد تا از او بترسند و كارها را به او واگذارند ، و ديدى نماز را سبك شمارند ، و ديدى كه مرد مال بسيار دارد و از وقتى كه آن را پيدا كرده زكاتش را نداده ، و ديدى كه گور مرده ها را بشكافند و آنها را بيازارند و كفنهاشان را بفروشند ، و ديدى كه آشوب بسيار است ، و ديدى كه مرد روز خود را به نشئه ( شراب ) بشب برد و شب را بمستى صبح كند و بوضعى كه مردم در آنند اهميت ندهد ، و ديدى كه حيوانات را نكاح كنند ، و ديدى كه حيوانات همديگر را بدرند ، و ديدى كه مرد به نماز خانهء خود رود و چون برگردد جامه در تن ندارد ، و ديدى دل مردم سخت و چشمانشان خشك شده و ياد خدا بر آنان سنگين آيد ، و ديدى كسبهاى حرام شيوع يافته و بر سر آن رقابت كنند ، و ديدى كه نماز خوان براى ريا و خودنمائى نماز ميخواند ، و ديدى كه فقيه براى غير دين مسأله مىآموزد و طالب دنيا و رياست است ، و ديدى كه مردم با كسى هستند كه پيروز شود ، و ديدى كه هر كس روزى حلال ميجويد مورد سرزنش و مذمّت قرار ميگيرد و جويندهء حرام مورد ستايش و تعظيم قرار ميگيرد ، و ديدى كه در حرمين ( مكه و مدينه ) كارهائى كه خدا دوست ندارد انجام گيرد ، كسى از آنها جلوگيرى نكند و ميان مردم و انجام آنها كسى مانع نشود ، و\r\n","description":"","footnote":"","page_name":" 57 ","page_number":60},
  {"content":"\r\nديدى كه ساز و آواز در حرمين آشكارا گردد ، و ديدى كه اگر كسى سخن حق گويد و امر بمعروف و نهى از منكر كند ديگران او را نصيحت كنند و بگويند : اين كار بر تو لازم نيست ، و مردم بهمديگر نگاه كنند ( و هم چشمى كنند ) و بمردم بدكار اقتداء كنند ( و باصطلاح امروز مدپرستى شايع گردد ) و ببينى كه راه خير و طريقهء آن خالى است و مشترى ندارد ، و ديدى كه مرده را بمسخره گيرند و كسى براى مرگ او غمناك نشود ، و ديدى كه هر سال بدى و بدعت تازهء بيش از گذشته پيدا شده ، و ديدى كه مردم و انجمنها پيروى نكنند مگر از توانگران ، و ديدى كه به فقير چيز دهند در حالى كه به او بخندند و براى غير خدا به او ترحم كنند ، و ديدى كه نشانه هاى آسمانى پديد آيد ولى كسى از آن هراس نكند ، و ديدى كه مردم بر هم بجهند چنانچه حيوانات بر هم ميجهند و هيچ كس از ترس كار زشتى را انكار نكند ، و ديدى كه مرد در غير اطاعت خدا زياد خرج كند ولى در مورد اطاعت از كم هم دريغ دارد ، و ديدى ناسپاسى پدر و مادر آشكار گشته و پدر و مادر را سبك شمارند و حال آنها در پيش فرزند از همه بدتر باشد و فرزند خوشحال است كه به آنها دروغ بندد ، و ببينى كه زنها بر حكومت غالب گشته و هر كارى را قبضه كنند ، و كارى پيش نرود جز آنچه طبق دلخواه آنان باشد ، و ديدى كه پسر به پدر افتراء زند و به پدر و مادر خود نفرين كند و از مرگشان خوشحال شود .\r\nو ديدى اگر روزى بر مردى بگذرد كه در آن روز گناهى بزرگ نكرده باشد مانند هرزگى يا كمفروشى يا انجام كار حرام يا ميخوارگى آن روز گرفته و غمناك است و خيال كند كه روزش بهدر رفته\r\n","description":"","footnote":"","page_name":" 58 ","page_number":61},
  {"content":"\r\nو عمرش در آن روز تلف شده ، و ديدى كه سلطان خوراك را احتكار كند ، و ديدى كه حق خويشاوندان پيغمبر ( خمس ) بناحق تقسيم شود و بدان قمار بازى كنند و ميخوارگى كنند ، و ديدى با شراب مداوا كنند و براى بيمار نسخه كنند و بدان بهبودى جويند ، و ديدى كه مردم در مورد ترك امر بمعروف و نهى از منكر و بىعقيده گى بدان يكسان شوند ، و ديدى منافقان و اهل نفاق سر و صدائى دارند و اهل حق بىصدا و خاموشند ، و ديدى كه براى اذان گفتن و نماز پول گيرند ، و ديدى كه مسجدها پر است از كسانى كه ترس از خدا ندارند ، و براى غيبت و خوردن گوشت مردم حق ( بوسيلهء غيبت ) به مسجد آيند و در مسجدها از شراب مستكننده توصيف كنند ، و ديدى كه شخص مست كه از خرد تهى گشته بر مردم پيشنمازى كند و بمستى او ايراد نگيرند ، و چون مست گردد گراميش دارند و از او ملاحظه كنند و بدون بازخواست او را رها كنند و او را بمستيش معذور دارند ، و ديدى هر كه مال يتيمان بخورد شايستگى او را بستايند ، و ببينى كه داوران بخلاف دستور خدا داورى كنند ، و ديدى كه زمامداران از روى طمع خيانتكار را امين خود سازند ، و ديدى ميراث ( يتيمان ) را فرمانروايان بدست مردمان بدكار و بىباك نسبت به خدا داده‌اند ( تا مقدارى را به آنها دهند و ما بقى را خود بالا كشند ) از آنها حق و حسابى بگيرند و جلوى آنها را رها كنند تا هر چه ميخواهند در آنها انجام دهند ، و ببينى كه بر فراز منبرها مردم را به پرهيزگارى دستور دهند ولى خود گويندهء آن بدستورش عمل نكند ، و ديدى كه وقت نمازها را سبك شمارند ، و ديدى كه صدقه را بوساطت ديگران به اهلش دهند و بخاطر رضاى خدا ندهند بلكه روى درخواست مردم و اصرار آنها بپردازند ، و ببينى كه تمام غم و اندوه مردم در بارهء شكم و عورتشان است ، باكى ندارند كه چه بخورند و با چه نكاح كنند ، و ببينى كه دنيا به آنها روى آورده ، و ببينى كه نشانه هاى\r\n","description":"","footnote":"","page_name":" 59 ","page_number":62},
  {"content":"\r\nحق مندرس و كهنه گشته . در چنين وقتى خود را واپاى و از خداى عز و جل نجات بخواه و بدان كه ( در چنين وضعى ) مردم مورد خشم خداى عز و جل قرار گرفته‌اند و خداوند بخاطر كارى است كه به آنها مهلت داده ، مراقب باش و كوشش كن تا خداى عز و جل تو را بر خلاف آنچه مردم در آنند مشاهده كند تا اگر عذاب بر آنها نازل گردد و تو در ميان آنها باشى بسوى رحمت حق شتافته باشى و اگر جدا شوى آنان گرفتار شوند ، و تو از روش آنان و بىباكى آنها نسبت بخداى عز و جل بيرون باشى ، و بدان كه براستى خداوند پاداش نيكوكاران را ضايع نكند ، و همانا رحمت خدا به نيكوكاران نزديك است .\r\n\r\nحديث موسى ( ع )\r\n8 - على بن عيسى در حديث مرفوعى ( كه سند را بمعصوم رسانده ) روايت كند كه موسى عليه السّلام با خدا مناجات كرد ، و خداوند در آن مناجات به او فرمود :\r\nاى موسى آرزويت در دنيا دراز نشود كه بخاطر آن دلت سخت گردد ، و شخص سخت دل از من بدور است .\r\nاى موسى آن طور باش كه من در تو خوشحالم ( كه چنان باشى ) چون كه خوشحالى من آن است كه فرمانبردارى شوم و نافرمانى نشوم ، پس دلت را با ترس بكش ، كهنه جامه باش و زنده دل ، در زمين گمنام باش و در آسمان معروف ، خانه نشين باش و چراغ در شب ، در پيشگاه من فرمانبردار و فروتن باش چون فرمانبردارى شكيبايان ، از بسيارى گناه بدرگاه من فرياد كن چون فرياد گنهكار گريزان از دشمن ،\r\n","description":"","footnote":"","page_name":" 60 ","page_number":63},
  {"content":"\r\nدر دفع دشمن از من يارى بجوى كه براستى من ياور و مددكار خوبى هستم .\r\nاى موسى همانا من خدايم كه بر فراز بندگانم و بندگان زير دست منند و همگى در برابرم كوچك و درمانده‌اند ، و از خودت نيز بر خويشتن نگران باش ( چون بسيار شود كه انسانى از خود گول خورد ) و فرزند خود را نيز بر موضوع دينت امين مدان مگر اينكه فرزند تو نيز مانند خودت خوبان را دوست بدارد .\r\nاى موسى تن خود را بشوى و غسل ده و ببندگان شايسته‌ام نزديك شو .\r\nاى موسى در نماز مردم پيشواشان باش و در دعوا و نزاعشان رهبر باش و بدان چه من به تو نازل كرده‌ام در ميانشان داورى كن كه من حكمى روشن و دليلى تابان و نورى بر تو فرو فرستادم كه گويا باشد بدان چه در اولين و آخرين بوده و خواهد بود .\r\nاى موسى من به تو سفارش ميكنم مانند سفارش دوستى مهربان به فرزند بتول عيسى بن مريم صاحب الاغ و برنس ( كلاه يا شنل مخصوص عابدان ) و زيت ( روغن زيتون ، يا روغنى كه در بنى اسرائيل نشانهء نبوت بوده ) و زيتون ( كه اين هر دو خوراك عيسى عليه السّلام بوده است ) و صاحب محراب ، و بعد از او ( تو را سفارش كنم ) به صاحب شتر سرخ مو ، آن پاك و پاكيزه و پاكسرشت ، و صفت او در كتاب تو اين است كه او مؤمن است و بر همهء كتابهاى آسمانى گواه و نگهبان است ، راكع و ساجد است ، و شائق و ترسان است ، برادرانش مستمندان هستند ، و يارانش مردم ديگرند ( انصار مدينه ) در زمان بعثت او مردم بفشار زندگى و بلاها و كشتار و بىپولى گرفتارند ، نامش احمد ، محمد امين ، از باقيماندگان ! از گروه پيشينيان گذشته ( پيمبران بزرگوار گذشته ) بهمهء كتابهاى آسمانى ايمان دارد و همهء رسولان را تصديق كند ، و از روى اخلاص به تمام پيمبران گواهى دهد ، امت او مورد رحمت و بركتند تا زمانى كه بر حقائق دين\r\n","description":"","footnote":"","page_name":" 61 ","page_number":64},
  {"content":"\r\nپابرجا مانند ، ساعتهاى معينى دارند كه در آن ساعتها نماز خود را بخوانند چنانچه بنده وظيفهء خود را نسبت بآقايش انجام دهد ، پس او را تصديق كن ، و از طريقه اش پيروى كن كه او برادر تو است .\r\nاى موسى او امّى است ( يعنى منسوب بمكة است ) و او بندهء درستى ( يا راستگوئى ) است كه بر هر چه دست گذارد بركت پيدا كند و بر خود او نيز بركت داده شود ، در علم من اين چنين بوده و اين گونه او را آفريدم ، بوسيلهء او قيامت را بگشايم ( يعنى نخستين كسى كه از قبر برآيد او است ) و به امت او كليدهاى دنيا را مهر زنم ( و جهان را درهم پيچم يعنى امت او آخرين امتند كه پس از آنها روزگار را پايان دهم ) بستمكاران بنى اسرائيل دستور بده كه نامش را محو نكنند و از ياريش دست برندارند و اگر چه اين كار را خواهند كرد ، دوست داشتنش در نزد من حسنه محسوب شود ، من با او هستم و من از حزب اويم ( كه او را يارى دهم ) و او از حزب من است و حزب آنان پيروز است ، مقدرات و حجتهاى من به دو تمام شود ، بطور مسلم دينش را بر همهء اديان پيروز گردانم و در همه جا مرا پرستش كنند ، و بر او قرآنى فرو فرستم كه جداكنندهء ( حق و باطل ) و درمان سينه ها باشد از وسوسه هاى شيطانى ، پس اى پسر عمران بر او درود فرست كه من و فرشتگانم نيز بر او درود فرستيم .\r\nاى موسى تو بندهء منى و من هم معبود تو ، شخص حقير و بينوا را خوار مشمار و به چيز اندكى كه شخص توانگر دارد بر او غبطه مخور ، و در هنگام ياد كردن من فروتن باش و در وقت خواندن نامم برحمت من آرزومند ، و نواى دلرباى توراة را بآوازى خاشع و حزين بسمع من برسان ، در وقت ياد كردن آسوده خاطر باش ، و يادآورى كن كسى را كه به من آرامش خاطر يابد ، مرا پرستش كن و چيزى را با من شريك مساز ، خوشحالى مرا بجوى كه براستى منم آقاى بزرگ ، من تو را از نطفهء آبى بيمقدار\r\n","description":"","footnote":"","page_name":" 62 ","page_number":65},
  {"content":"\r\nآفريدم ، و از كمى خاك كه آن را از زمينى پست و درهم بيرون آوردم و صورت انسانى به خود گرفت ، من او را آفريده اى ساختم ، پس بزرگ است ذات من ، و پاكيزه است كارم ، چيزى مانندم نيست ، و منم زندهء جاويدانى كه نيست نشوم .\r\nاى موسى هر گاه مرا بخوانى ترسان و هراسان و بيمناك باش ، براى من صورت بر خاك نه و با گرامى ترين اعضاء تنت برايم سجده كن ، و براى فرمانبرداريم در پيش رويم به ايست ، و هنگامى كه با من رازگوئى هراسان و با دلى لرزان باش ، و در دوران زندگى بوسيلهء تورات من زنده باش ، و اوصاف نيك مرا بنادانان ياد ده ، و نعمتهاى مرا بيادشان آر ، و بدانها بگو : در آن گمراهى كه فرو رفته‌اند ادامه ندهند ، كه براستى گرفتن من ( يا مؤاخذه‌ام ) دردناك و سخت است .\r\nاى موسى اگر رشتهء پيوند تو از من بريد برشتهء ديگرى پيوند نشود ، مرا بپرست و پيش رويم همانند ايستادن بندهء بيمقدار و ندار ، نفس خود را نكوهش كن كه آن بنكوهش سزاوارتر است ، و بوسيلهء كتاب من ( تورات ) بر بنى اسرائيل گردنفرازى مكن ، و اين كتاب كافى است كه پند دهنده و روشنكنندهء دلت باشد و آن سخن پروردگار جهانيان جل و تعالى است .\r\nاى موسى هر زمان مرا بخوانى و به من اميدوار باشى من تو را بهر وصفى كه داشته اى مىآمرزم ، آسمان از ترسم مرا تسبيح گويد ، و فرشتگان از بيمم هراس دارند ، و زمين از روى طمع تسبيحم كند ، و همهء آفريدگان از روى كوچكى و خوارى تسبيحم گويند ، پس از آن بر تو باد به نماز ، نماز ، زيرا كه او را در نزد من مقامى است ، و در پيش من پيمان محكمى دارد ، و بدنبال آن بياور آنچه را از نماز است يعنى\r\n","description":"","footnote":"","page_name":" 63 ","page_number":66},
  {"content":"\r\nزكات - كه موجب تقرب است - از مال و خوراك حلال و پاك ، زيرا من نپذيرم جز پاكى را كه بخاطر من پردازند ، و صلهء رحم را نيز بدان مقرون و همراه كن كه براستى منم خداى بخشايندهء مهربان ، و پيوند خويشاوندى را من برحمت خود قرار دادم تا بندگان بدان وسيله بهمديگر مهربانى كنند و او را در پيشگاه من در روز معاد آخرت قدرت و سلطنتى است ( كه شفاعتش را بپذيرم ) و ببرم از هر كه رحم خود را ببرد ، و پيوند كنم با هر كه رحم خود را پيوند كند ، و چنين كنم با هر كه دستور مرا ضايع كند .\r\nاى موسى هر گاه سائل بنزد تو آمد او را گرامى دار باينكه به نيكى ( و خوشروئى ) او را بازگردانى يا بخشش اندك ( يا گشايشمند چنانچه فيض ( ره ) احتمال داده ) به او بدهى ، زيرا ممكن است بنزد تو آيد سائلى كه نه از انس باشد و نه از جن ، فرشتگان خداى رحمان باشند كه آمده‌اند تا تو را بيازمايند كه در مورد نعمتى كه من به تو ارزانى داشته‌ام چگونه هستى و در آنچه به تو داده‌ام چگونه ( با بيچارگان ) همدردى و مواسات كنى ، به زارى بدرگاهم فروتنى كن ، و با آواز گريان كتاب ( تورات ) مرا بخوان ، و بدان كه من ترا ميخوانم چنانچه آقائى بردهء خود را بخواند تا او را بجايگاهى شريف برساند ، و اين فضلى است از جانب من بر تو و بر پدران پيشين تو .\r\nاى موسى در هر حالى ( كه هستى ) مرا فراموش مكن ، و بثروت بسيار خورسند مباش ، زيرا كه فراموش كردن من دلها را سخت كند ، و ثروت بسيار گناه بسيار همراه دارد ، زمين فرمانبردار ( من ) است و آسمان فرمانبردار ، و دريا فرمانبردار است ، و نافرمانى من بدبختى مخصوص جن و انس است و منم بخشايندهء مهربان بخشايندهء هر زمان ، منم كه دشوارى آرم پس از فراوانى ، و فراوانى آرم پس از دشوارى ، و پادشاهانى آرم پس از پادشاهانى ، و پادشاهى من هميشگى و پابرجا است كه نيستى ندارد ، و چيزى نه در زمين و نه در\r\n","description":"","footnote":"","page_name":" 64 ","page_number":67},
  {"content":"\r\nآسمان بر من پوشيده نيست ، و چگونه پوشيده ماند بر من چيزى كه آغازش از من بوده ، و چگونه اندوه تو در آنچه نزد من است نباشد در صورتى كه بناچار بسوى من باز خواهى گشت .\r\nاى موسى مرا پناهگاه خود گير ، و گنج خود را - كه كارهاى خوب تو است - در نزد من بنه ، و از من بترس و از جز من مترس ، و بازگشت بسوى من است .\r\nاى موسى رحم كن بر كسى كه در خلقت از تو پائينتر است ، و رشك مبر بر آن كس كه بالاتر از تو است كه براستى صفت حسد و رشك كارهاى نيك و حسنات را مىخورد چونان كه آتش هيزم را مىخورد .\r\nاى موسى همانا دو فرزند آدم ( هابيل و قابيل ) در موردى و مقامى فروتنى كردند تا بدان وسيله بفضل و رحمتى از من برسند ، و بدين منظور قربانى كردند و من نپذيرم جز از پرهيزكاران ، و سرگذشت آنها چنان شد كه ميدانى و با صدور چنين كارى از برادر نسبت ببرادر خود ، تو چگونه اعتماد برفيق و وزير بيگانه دارى ؟\r\n( اين معنائى است كه مجلسى ( ره ) از اين جمله كرده و ظاهر نيز همين معنا است كه جملهء ( و الوزير ) عطف به « الصاحب » باشد ، ولى فيض ( ره ) جملهء « بعد الاخ و الوزير » را به معناى استدراك گرفته و گفته است چون ظاهر اين جمله ( كيف تثق ) برادرش هارون را نيز شامل ميشد و معنايش اين بود كه بهارون نيز كه برادر و وزير تو است اعتماد نكن از اين رو خداوند استدراك فرمود كه هارون كه برادر و وزير تو است شايستهء اعتماد تو هست چون او پيامبرى است مرسل . . . « اى موسى تكبر را واگذار و فخر مكن ، و ياد آر كه تو در گور مسكن خواهى داشت و همين بايد تو را از پيروى شهوات باز دارد .\r\nاى موسى در توبه شتاب كن و گناه را واگذار و در هنگام توقف در پيشگاه من براى نماز بآهستگى و آرامى آن را انجام ده ( و شتاب مكن ) و به غير من اميدوار مباش ، و مرا سپرى در برابر دشواريها و قلعهء محكمى در پيش آمدهاى ناگوارت قرار ده .\r\n","description":"","footnote":"","page_name":" 65 ","page_number":68},
  {"content":"\r\nاى موسى چگونه فروتن گردد در برابر من مخلوقى كه زياده بخشى مرا در خويش نشناسد ، چگونه بشناسد زياده بخشى مرا هر كسى كه در آن ننگرد و انديشه نكند ، و چگونه در آن بنگرد كسى كه بدان ايمان ندارد ، و چگونه ايمان بدان داشته باشد كسى كه اميد پاداش ندارد ، و چگونه اميد پاداش داشته باشد كسى كه به دنيا قناعت كرده و آن را خانهء نشيمن گرفته و چون ستمكاران بدان دل بسته .\r\nاى موسى در كار نيك با اهل آن ( انجام دهندگان كار نيك ) رقابت كن چون كار نيك مانند اسمش نيك است ، و كار بد را واگذار براى هر كه شيفتهء آن گشته .\r\nاى موسى زبانت را در پشت دلت بنه تا سالم بمانى ( يعنى هر سخنى را كه ميخواهى بگوئى ابتداء فكر سود و زيانش را در قلب خود بكن سپس به زبان آر ) و در شب و روز بسيار ياد من كن تا بهره مند شوى ، و بدنبال خطاكارى مرو كه پشيمان شوى زيرا كه خطاكارى سرانجامش دوزخ است .\r\nاى موسى سخنت را با آنان كه ترك گناه كنند خوش كن و همنشينشان شو و براى غياب خود آنان را برادر گير ( تا حفظ غيبت تو را بكنند ) و در كار آنان كوشا باش تا با تو در كارت كوشا باشند .\r\nاى موسى بناچار مرگ سراغ تو خواهد آمد پس توشه گير توشهء كسى كه ميهمان توشهء خود گردد .\r\nاى موسى آنچه كه بخاطر من انجام شود زيادش كم است ، و آنچه بخاطر غير من انجام شود كمش زياد است ، و شايسته ترين روزهاى تو روزى است كه در پيش دارى پس بنگر كه چه روزى است ، و براى آن روز پاسخ آماده كن كه همانا تو بازداشت و پرسش شوى ، پند خود را از روزگار و مردم روزگار بستان زيرا كه روزگار درازش نيز هر چه ( هم دراز باشد ) كوتاه است ، و كوتاهش نيز ( براى تحصيل توشهء آخرت ) دراز است ، و هر چيزى فانى است ، پس چنان كار كن كه گويا پاداش نيك كار خود را\r\n","description":"","footnote":"","page_name":" 66 ","page_number":69},
  {"content":"\r\nببينى تا در نتيجه از روى ناچارى بهتر در كار آخرت طمعورزى كنى ، زيرا آنچه از دنيا بجا ماند مانند آن است كه گذشته و رفته است ، و هر كه ( در اين جهان ) كار كند روى بينائى و نقشه اى كار كند پس تو براى خويش در جستجو باش ، اى پسر عمران شايد فرداى قيامت در روز بازپرسى كامياب ( و سرفراز ) شوى زيرا در آن روز بيهوده كاران زيان بينند .\r\nاى موسى دو كف دستت را به صورت خوارى در پيش روى من بدار همانند بنده اى كه به پيشگاه آقايش شيون كند كه چون چنين كردى مورد ترحم و مهر قرار گيرى و من بخشنده ترين قدرتمندان هستم .\r\nاى موسى از فضل و رحمت من بخواه كه آن هر دو بدست من است و هيچ كس جز من اختيار آن دو را ندارد ، و هنگامى كه از من درخواست كنى ببين شوق تو نسبت به آنچه من دارم چگونه است ، براى هر كارگرى پاداشى است و گاهى شخصى ناسپاس نيز بكوششى كه كرده پاداش بيند .\r\nاى موسى دلت را از دنيا پاك كن و از آن بر كنار باش كه از آن تو نيست و تو از آن او نيستى . تو را بخانهء ستمكاران چه كار ؟ مگر براى كسى كه كار خيرى در آن انجام دهد كه براى او خوب خانه ايست .\r\nاى موسى هر چه را به تو فرمان دهم بشنو ، و هر زمان مصلحت تو ديدم ( و گوشزدت كردم ) انجام ده ( يا هر زمان تو را ديدم انجام ده يعنى چنان عمل كن كه بدانى در ديدگاه من هستى و ممكن است مقصود دستور به ادامهء كار و هميشگى انجام دادن آن باشد زيرا هميشه بندهء خدا در ديدگاه خدا است ، و اين دو احتمالى است كه فيض ( ره ) فرموده ) حقائق تورات را در سينه گير ، و در ساعتهاى شب و روز بدان حقائق بيدار باش ، و فرزندان دنيا ( و اهل دنيا ) را بر سينه ( و دل ) خود مسلط مكن كه آن را آشيانه خود گيرند\r\n","description":"","footnote":"","page_name":" 67 ","page_number":70},
  {"content":"\r\nچون آشيانهء پرندگان . اى موسى فرزندان دنيا و اهل دنيا سبب فتنه ( شيفتگى ، فريبندگى ، گمراهى ) همديگرند ، و هر كه در هر چه هست همان برايش آرايش و زينت شده ، و مؤمن كسى است كه آخرت در نظر او آرايش و زينت دارد ، و از اين رو يكسره بدون فتور و سستى بدان بنگرد ، و عشق او بآخرت ميان او و لذت زندگى دنيا حائل گشته ، و همان عشق است كه او را در سحرگاهان به راه پيمائى در شب ميكشاند همانند رفتار سواره اى كه مركب را بسوى مقصد ميراند ، روزش به اندوه ( رسيدن به مقصد ) و شبش نيز بغم ( رسيدن بسر منزل حقيقت ) بگذرد ، خوشا بر احوالش ، كه چون پردهء ( زندگى و حيات اين جهان ) از برابر ديده اش بيكسو رود چه شادى و سرورى را به چشم خود خواهد ديد .\r\nاى موسى دنيا اندك آبى بيش نيست و اين آب اندك نتواند پاداش مرد باايمان قرار گيرد و نه كيفر شخص بدكار ، پس حسرت طولانى از آن كسى است كه فروخته است پاداش ( بىحساب ) آخرت خود را بيك ليسيدن ناپايدار ، و بيك دندان زدن ( و گاز زدن ) بىدوام ، و اين چنين باش كه به تو دستور دادم كه همهء دستورات من درست و بهدايت مقرون است .\r\nاى موسى هر گاه ديدى ثروت به تو روى آورد بگو : گناهى است كه در كيفرش شتاب شده ، و اگر ديدى ندارى و فقر روى آورد بگو : خوش آمدى اى شعار خوبان ، و زورگو و ستمگر مباش و با ستمگران همراه و قرين مشو .\r\nاى موسى آن عمرى كه پايانش نكوهش بار باشد عمر نيست اگر چه دراز باشد ، و زيان نزند تو را آنچه از طومار زندگيت پيچيده شده در صورتى كه پايانش ستوده باشد .\r\nاى موسى كتاب ( تورات يا نامهء أعمال ) بطور آشكار براى تو بيان كرده كه چه سرنوشتى در پيش دارى و با اين وضع چگونه چشمان بخواب ميرود يا اگر نبود غفلت ممتد و پيروى از شقاوت و شهوت ، چگونه ( با اين تذكار ) مردمى بودند كه ميتوانستند لذت زندگى را بچشند ؟ و مردمان راست پيشه به كمتر\r\n","description":"","footnote":"","page_name":" 68 ","page_number":71},
  {"content":"\r\nاز اين ( تذكار ) بىتابى كنند . اى موسى دستور بده كه بندگانم براى هر كارى كه باشد ( چه كوچك و چه بزرگ ) مرا بخوانند پس از آنكه اعتراف دارند كه من مهربانترين مهربانانم ، و اجابتكنندهء درماندگانم ، و بدى را ( از بندگانم ) بر طرف كنم ، و زمان را تغيير دهم ، و گشايش و فراخى آورم ، و از اندك قدردانى كنم و بسيار پاداش دهم ، و فقير را بىنياز كنم ، و منم جاويدان نيرومند توانا ، پس اگر يكى از خطاكاران به تو پناه آورد و به تو روآورد به او خوش بگو ( و با روى باز او را بپذير ) كه تو در آستان وسيعى ( از آمرزش من ) هستى ( يا به او بگو كه : تو در فضاى وسيعى از آمرزش حق هستى يعنى ) آستان پروردگار جهانيان و براى ايشان آمرزش بخواه ( كه من آمرزنده‌ام ) و در ميان آنها چون يكى از آنها باش و بخاطر آن فضيلتى كه من به تو داده‌ام بر آنها گردن فرازى مكن ، و به آنان بگو تا از فضل و رحمت من بخواهند كه كسى جز من داراى آن نيست ، و منم صاحب فضل بزرگ .\r\nخوشا بر احوالت اى موسى كه پناهگاه خطاكاران ، و همنشين درماندگان ، و آمرزشخواه گنهكارانى ، براستى جايگاه تو در پيش من جايگاه پسنديده و رضايت بخشى است ، پس مرا بخوان با دل پاك و زبان راستگو ، و چنان باش كه به تو دستور دادم ، فرمانم را ببر ، و بر آنها گردن فرازى مكن بخاطر داشتن چيزى كه از تو نيست ، و به من نزديك شو كه من به تو نزديكم ، زيرا من از تو چيزى كه سنگينى و تحملش تو را بيازارد نخواستم ، فقط از تو خواسته‌ام كه مرا بخوانى تا اجابتت كنم ، و از من بخواهى تا به تو عطا كنم ، و به من نزديكى جوئى بدان چه تو از من تأويل آن را دريافت كردى و بر من است كه تنزيل آن را كامل كنم .\r\nاى موسى به زمين نظر كن كه به زودى گور تو خواهد شد ، و ديدگانت را بسوى آسمان بلند كن\r\n","description":"","footnote":"","page_name":" 69 ","page_number":72},
  {"content":"\r\nكه در آن سلطنت ( يا فرمانرواى ) بزرگى است ، و تا هنگامى كه در اين دنيا هستى بر خويشتن گريه كن ، و از مهلكه هاى دنيا و نابودى بترس ، و نقش و نگار دنيا و خرميش تو را فريب ندهد ، و بستم راضى مشو ، و ستمكار مباش كه من مراقب ستمكارم تا ستمديده اش را بر او چيره سازم ( و انتقامش را از او بستانم ) .\r\nاى موسى همانا كار نيك ( پاداش آن ) ده برابر است و از يك گناه هلاكت ببار آيد ، به من شرك مورز ، روا نيست براى تو كه به من شرك آورى ، در كارها ميانه رو و محكم باش ، و دعا كن بسوى من دعاى طمع كار شوقمند بدان چه در پيش من است ، و دعاى شخصى كه از كرده اش پشيمان است ، كه روشنى روز ، سياهى شب را براندازد ، همچنين كار نيك كار بد را از بين ميبرد و تاريكى شب بر روشنى روز چيره گردد و همچنين كار بد بر كار نيك پر ارج چيره گردد و آن را تيره و تار سازد .\r\n9 - مردى از رفقاى احمد بن حسن ميثمى گويد : من پاسخى را كه امام صادق عليه السّلام بنامهء مردى از اصحاب خود نوشته بود خواندم كه متن آن اين بود : « اما بعد من تو را بترس از خدا سفارش ميكنم زيرا كه براستى خداوند ضمانت كرده براى كسى كه از او ترس داشته باشد كه وضع او را از آنچه خوش ندارد بدان چه دوست دارد تغيير دهد ، و از جايى كه گمان ندارد روزيش دهد ، مبادا از كسانى باشى كه بر بندگان خدا از كيفر گناهانشان ميترسد ، ولى از كيفر گناه خويش خاطرى آسوده دارد زيرا كه خداى عز و جل در مورد بهشتش گول نميخورد ( كه كسى بتواند با نيرنگ ببهشت رود ) و كسى جز بوسيلهء فرمانبرداريش بثوابى كه نزد او است نرسد ان شاء الله .\r\n","description":"","footnote":"","page_name":" 70 ","page_number":73},
  {"content":"\r\n\r\n[ خدا از بنى هاشم هفت تن را برگزيده است 
  ]\r\n10 - امام صادق عليه السّلام فرمود : روزى پيغمبر ( ص ) شادان بنزد اصحاب آمد و از شادى ميخنديد مردم عرضكردند : خدايت بخنداند و بر شاديت بيفزايد ؟ ( و با اين سخن بكنايه سبب شادى او را جويا شدند ) رسول خدا ( ص ) فرمود : هيچ روز و شبى نيست جز آنكه تحفه اى از جانب خدا به من رسد ، و همانا پروردگار من امروز تحفه اى به من داد كه مانند آن را تاكنون به من نداده بود : جبرئيل بنزدم آمد و از جانب پروردگارم به من سلام رساند و گفت : اى محمد خداى عز و جل از ميان قبيلهء بنى هاشم هفت نفر را برگزيد كه نه مانند آنها را در گذشتگان آفريد و نه در آيندگان مانندشان را خواهد آفريد :\r\nتو اى رسول خدا كه آقاى پيمبرانى ، و على بن أبى طالب وصى تو كه آقاى اوصياء است ، و حسن و حسين دو سبط تو كه آقاى سبطهايند ، و حمزه عمويت كه آقاى شهيدان است ، و جعفر عموزاده ات كه پرواز كند در بهشت با فرشتگان بهرجا كه خواهد ، و از شما خاندان است حضرت قائم كه عيسى بن مريم پشت سرش نماز گزارد در آن هنگام كه خداوند عيسى را به زمين فرود آورد ، و او از نژاد على و فاطمة و از فرزندان حسين عليه السّلام مىباشد .\r\n\r\n[ تأويل آياتى از قرآن حكيم 
  ]\r\n11 - ابو بصير گويد : به امام صادق عليه السّلام عرضكردم ( چگونه است ) گفتار خداى عز و جل ( كه فرمايد : ) « اين كتاب ما است كه به حق بر شما سخن كند . . . » ( سورهء جاثيه آيه 28 ) فرمود :\r\nكتاب سخن نگفته و هرگز سخن نگويد ، و اين رسول خدا ( ص ) است كه بكتاب سخن كند ، خداى عز و جل در اين آيه فرمايد : « اين كتاب خدا است كه بر شما به حق خوانده شود » ( يعنى « ينطق » بصيغهء مجهول يا « عليكم » را بتشديد ياء قرائت فرمود كه معناى آن چنين است : اين كتاب خدا است كه\r\n","description":"","footnote":"","page_name":" 71 ","page_number":74},
  {"content":"\r\n« على » شما به حق آن را ميخواند ) . گويد : من عرضكردم : قربانت ما اين آيه را اين طور نميخوانيم ؟\r\nفرمود : به خدا جبرئيل آن را اين گونه بر محمد ( ص ) نازل فرمود ، و اين نيز از جمله آياتى است كه در كتاب خدا ( از نظر قرائت ) تحريف شده . 12 - و نيز أبو بصير گويد : پرسيدم از امام صادق عليه السّلام در بارهء گفتار خداى عز و جل كه فرمايد :\r\n« سوگند بخورشيد و تابشش » ( سورهء و الشمس ) فرمود : مقصود از خورشيد رسول خدا ( ص ) است كه خداى عز و جل بوسيلهء او دين را براى مردم روشن كرد ، عرضكردم : « و سوگند به ماه وقتى كه از پى آن درآيد » ( معنايش چيست ) ؟ فرمود : مقصود امير المؤمنين عليه السّلام است كه از پى رسول خدا ( ص ) آمد ، و آن حضرت دانش را بطور كامل در او دميد ( چنانچه ماه از خورشيد كسب نور مىكند على عليه السّلام از رسول خدا ( ص ) كسب دانش كرد ) گويد : عرضكردم : « و سوگند بشب وقتى كه زمين را فرا گيرد » ( تفسيرش چيست ؟ ) فرمود : آنها پيشوايان ناحق هستند كه از روى خودسرى در برابر خاندان رسول - خدا ( ص ) كار خلافت را بدست گرفتند و بمسندى نشستند كه خاندان رسول بدان مسند سزاوارتر از ايشان بودند ، پردهء تاريكى را با ستم و انحراف خود بر دين خدا پوشاندند و خداوند كار آنان را به اين بيان حكايت كرده كه فرمود : « و سوگند بشب وقتى كه زمين را فرا گيرد » گويد : عرضكردم : « سوگند به روز هنگامى كه زمين را روشن كند » ( معنايش چيست ؟ ) فرمود : او امام از نژاد فاطمة عليها السّلام است كه از دين رسول خدا ( ص ) از او پرسش شود و او آن را براى پرسشكننده روشن و آشكار سازد و خداى عز و جل اين جريان را بدين گفتار حكايت كرده كه فرمود : « سوگند بروز هنگامى كه آن را روشن كند » . 13 - محمد از پدرش روايت كرده كه گفت : از امام صادق عليه السّلام راجع بگفتار خداى تعالى پرسيدم كه فرمايد : « آيا داستان حادثهء فراگيرنده به تو رسيده » ( سورهء غاشيه ) فرمود : حضرت قائم\r\n","description":"","footnote":"","page_name":" 72 ","page_number":75},
  {"content":"\r\nاست كه آنها را با شمشير فرا گيرد ، عرضكردم : « چهره هائى در آن روز ترسانند » ( يعنى چه ؟ ) فرمود :\r\nفروتن و زبونند كه توانائى جلوگيرى ندارند ، عرضكردم : « عاملة - عملكننده » ( يعنى چه ؟ ) فرمود :\r\nيعنى به غير آنچه خدا نازل فرموده عمل كرده‌اند ، عرضكردم : « ناصبة - نصبكننده » ( يعنى چه ؟ ) فرمود :\r\nيعنى غير زمامداران به حق را منصوب كرده‌اند ، عرضكردم : « داخل آتش سوزان شوند » ( معنايش چيست ؟ ) فرمود : داخل آتش جنگ دنيا در زمان حضرت قائم گردند و در آخرت در آتش دوزخ . 14 - ابو بصير گويد : به امام صادق عرضكردم : ( معناى ) گفتار خداى تعالى ( چيست كه فرمايد ) :\r\n« به خدا قسم خورند قسمهاى مؤكد كه هر كه بميرد خداوند زنده اش نميكند ( چنين نيست ) بلكه وعده اى كرده كه حق است ( و حتما انجام دهد ) ولى بيشتر مردم نميدانند » ( سورهء نحل آيهء 38 ) فرمود :\r\nاى ابا بصير تو در اين آيه چه ميگوئى ( و از مردم چه شنيده اى ) ؟ عرضكردم : مشركان چنين مىپنداشتند و براى رسول خدا ( ص ) نيز سوگند ميخوردند كه خدا مردگان را زنده نميكند ؟ فرمود : نابود باد هر كه چنين گويد از اينها بپرس كه مشركان به خدا قسم ميخوردند يا بلات و عزى ؟ ( و در اين آيه خدا ميفرمايد به خدا قسم ميخوردند پس معلوم شود مقصود مشركان قريش نيستند ) گويد : عرضكردم : قربانت پس شما معناى آن را به من ياد ده ، فرمود : اى ابا بصير هنگامى كه قائم ما قيام كند خداوند گروهى از شيعيان ما را كه دسته هاى شمشيرشان را روى دوششان گذارده‌اند زنده كند ، اين خبر به گوش جمعى از شيعيان ما كه هنوز نمرده‌اند برسد آنها بهم گويند : فلانى و فلانى و فلانى از گورها زنده شده‌اند و همراه حضرت قائم هستند ، ولى چون به گوش دشمنان ما برسد گويند : اى گروه شيعه چقدر دروغ گوئيد اكنون هم كه دولت دست شما است باز هم دروغ گوئيد نه به خدا اين افراد ( كه ميگوئيد ) زنده نشده‌اند و تا روز\r\n","description":"","footnote":"","page_name":" 73 ","page_number":76},
  {"content":"\r\nقيامت هم زنده نخواهند شد ، پس خداى تعالى گفتار ايشان را در اين آيه حكايت فرموده است . 15 - بدر بن خليل اسدى گويد : شنيدم از امام باقر عليه السّلام كه در تفسير گفتار خداى عز و جل كه فرمايد : « و چون عذاب ما را احساس كردند از آن گريزان شدند ، نگريزيد و باز گرديد بسوى خوشگذرانى و لذتها و مسكنهاى خويش تا شايد پرسش شويد » ( سورهء انبياء آيه 13 ) فرمود : چون حضرت قائم قيام كند و بسراغ بنى اميه در شام بفرستد آنها بسوى روم فرار كنند ، به آنها گويند : ما شما را راه ندهيم تا بدين نصرانيت ( و مسيح ) درآئيد ، آنها صليبها به گردن بياويزند و بدين ترتيب روميان آنها را بپذيرند ، و چون ياران حضرت قائم بجنگ روميان روند آنها امان خواهند و پيشنهاد صلح كنند ، ياران حضرت قائم گويند : ما صلح نكنيم تا كسانى كه از ما بشما پناهنده شده‌اند تسليم ما كنيد ، آنان نيز پناهندگان را تسليم كنند ، و اين است معناى گفتار خداى تعالى : « نگريزيد و باز گرديد بسوى آن خوشگذرانى و لذتها و مسكنهاى خويش شايد پرسش شويد » فرمود : از ( جاى ) گنجهاى ايشان بپرسند با اينكه خود داناتر است ( ولى بپرسند تا بر آنها سختتر آيد ) در اين هنگام است كه گويند :\r\n« اى واى بر ما كه ستمگر بوديم ، و پيوسته اين سخن را گويند تا درو شده و بىجانشان كنيم » ( آيه 14 و 15 ) يعنى بوسيلهء شمشير .\r\n","description":"","footnote":"","page_name":" 74 ","page_number":77},
  {"content":"\r\n\r\nنامهء امام باقر ع به سعد الخير\r\n16 - يزيد بن عبد الله از شخصى روايت كرده كه گفت : امام باقر عليه السّلام نامهء ذيل را بسعد الخير نوشت : * ( بِسْمِ الله الرَّحْمنِ الرَّحِيمِ ) * اما بعد من تو را بترس از خدا سفارش ميكنم زيرا سلامت از نابود شدن و بهره مندى در بازگشتگاه بسوى خدا در آن است ، همانا خداى عز و جل نگاه دارد بوسيلهء تقوى و پرهيزگارى بنده را از آنچه عقلش بدان دسترسى ندارد ، و بزدايد بوسيلهء تقوى از بنده كوردلى و نادانى را ، و بوسيلهء تقوى بود كه نوح و همراهان در كشتى نجات يافتند ، و همچنين صالح ( پيغمبر ) و همراهانش از صاعقه رهائى پيدا كردند ، و بوسيلهء تقوى صابران كامياب گشتند ، و اين دسته ها ( يعنى شيعيان ) از مهلكه ها نجات يافتند ، و اينان را برادرانى است كه بر همين طريقه‌اند و همين فضيلت را جويايند ، اينان طغيان شهوات خود را پشت سر انداختند هنگامى كه داستان عقوبتهاى قرآن به اطلاع آنها رسيد ، پروردگار خود را بر آنچه روزيشان فرمود ستايش كنند كه او شايستهء ستايش است ، و خويش را بر كوتاهيهائى كه ( در انجام دستورات خدا ) كرده‌اند نكوهش كنند و اينان شايستهء نكوهشند ، و دانسته‌اند كه براستى خداى تبارك و تعالى بردبار و داناست ، و تنها خشمش بر آن كسى است كه رضايت خاطر او را نجويد ، و فقط عطاى خود را از كسى دريغ دارد كه عطايش را بپذيرد ، و تنها گمراه كند كسى را كه هدايت و راهنمائى او را نپذيرد .\r\nسپس ببدكرداران اين امكان و اختيار را داده كه بوسيلهء توبه بديهاى خود را به نيكى تبديل كنند ،\r\n","description":"","footnote":"","page_name":" 75 ","page_number":78},
  {"content":"\r\nو بندگان خود را در قرآن با آواز بلندى كه بريده نشود بتوبه دعوت كرده و از دعاى بندگانش جلوگيرى نفرموده - پس خدا لعنت كند كسانى را كه كتمان كنند آنچه را خدا نازل فرموده ( كه با سخنهاى باطل خود مانع دعاى بندگان ميشوند ) - .\r\nخدا بر خويش مهرورزى را لازم كرده و رحمت او بر خشمش پيشى جسته ، و از روى راستى و درستى بانجام رسيده ، پس چنان نيست كه خداوند نسبت ببندگان خشم آغاز كند ( و ابتداء بر آنها خشم كند ) پيش از آنكه آنها او را بخشم آورند ، و اين مطلب از علوم يقينى و نيز از علومى است كه از تقوى و پرهيزگارى سرچشمه گيرد ( و از آن بدست آيد ) .\r\nو هر ملتى كه كتاب خدا را پشت سر انداختند خدا نيز علم كتاب را از آنها برگيرد ، و دشمن را بر سرشان مسلط گرداند هنگامى كه با آن دشمن طريقهء دوستى پيش گيرند ، و پشت سر انداختن كتاب يكى به اين است كه حروف آن را برپا دارند ( و بخوانند ) ولى حدود آن ( و مقرراتش ) را تحريف كنند ( و تغيير دهند ) اينها كتاب را روايت كنند ولى مراعاتش نكنند ، نادانان ( ظاهربين ) به همين حفظ ظاهرى روايت كتاب كه اينان دارند دلخوشند ولى دانشمندان ( حقيقت بين ) از اينكه اينها مراعات ( حدود ) آن را نكنند غمناك و محزونند ، و ديگر از راههاى دور انداختنشان كتاب خدا را به اين بود كه آنها را بدست كسانى كه دانش آن را نداشتند سپردند ( و آنها را بر احكام آن مسلط گرداندند ) و آنها نيز طبق دلخواه خود در آن حكم كردند ( يا بهواپرستيشان كشاندند ) و بنابودى بازگرداندند ، و رشته هاى دين ( و احكام آن ) را تغيير دادند ، و سپس آن را به ابلهان و كودكان واگذاردند .\r\nپس چنان شد كه ملت اسلامى بجاى دستور خداى تبارك و تعالى از اين مردم دستور گرفتند و بر دستور آنها نيز بازگشتند ( صدورشان از آنها و ورودشان نيز بر آنها شد ) پس چه بد است براى ستمكاران سرپرستى كردن مردم از آنها بجاى سرپرستى كردن خدا ، و پاداش مردم بجاى پاداش خدا ، و رضايت و خوشنودى مردم در عوض خوشنودى خدا ، پس امت بچنين روزى افتاد كه در ميان آنها كوشايان در عبادت نيز هستند اما بر اساس همين گمراهى ، و اينان به خود خوش بين و شيفتهء كردار خودند ، و عبادتشان\r\n","description":"","footnote":"","page_name":" 76 ","page_number":79},
  {"content":"\r\nموجب گمراهى خود آنها و هم پيروانشان مىباشد ، در صورتى كه در ميان پيمبران و رسولان داستانهائى بوده كه براى عبادتكنندگان تذكار و يادآورى ( خوبى ) است .\r\nهمانا پيمبرى از پيمبران بود كه پيروى از حق را به حد كمال ميرسانيد ، ولى چون از يك جهت نافرمانى خداى تبارك و تعالى ميكرد از بهشت بيرون ميرفت ، و در شكم ماهى مىافتاد ، و راه نجاتى برايش نبود جز همان اعتراف ( بنافرمانى ) و توبه ، و بدين ترتيب تو همشكلان و شبيهان احبار « دانشمندان يهود » و رهبانان ( ديرنشينان نصارى ) را ، ( از بين مسلمانان ) بشناس ، اينان كه روششان كتمان كردن كتاب خدا و تحريف آن است ، و اينان نه از تجارت خود سودى برند و نه راه يافته‌اند .\r\nسپس شبيهان آنها را در اين امت بشناس ، آنان كه حروف و الفاظ كتاب را برپا دارند ولى حدود و مقرراتش را تحريف كنند ، اينان با رهبران و بزرگان ( دنيا و زمامداران ) همكارى كنند و چون اختلافى در ميان رهبران هواپرست افتد با آن دسته همكارى كنند كه دنياى بيشترى دارند ، و اين است اندازه و ارزش علم و دانش ايشان ، پيوسته گرفتار طبع شيطانى و ( آلوده ) طمع خويشند ، و پيوسته آواز شيطان از زبانشان شنيده شود كه فراوان باطل گويند . علما و دانشمندان ( حقيقى ) نيز در برابر آزار و زورگوئى آنان صبر پيشه سازند ، و آنان بر اين علماى بزرگوار بخاطر اينكه آنان را به حق وادار كنند و از باطل جلوگيرى كنند عيب گيرند ، با اينكه علما در پيش خود خيانت كار محسوب گردند اگر نصيحت نكنند بدين كه سرگردان گمراهى را ببينند و راهنمائيش نكنند يا مرده اى را ببينند و زنده اش نكنند ، و راستى كه ( در اين صورت ) چه بدكارى انجام دهند ، زيرا خداى تبارك و تعالى از ايشان در كتاب خود پيمان محكم گرفته كه بهر كار خوب و بدان چه مأمورند دستور دهند ، و آنچه را از آن نهى شده‌اند از آن نهى كنند ، و به نيكى و پرهيزگارى همكارى و كمك دهند و بگناه كارى و زورگوئى كمك ندهند ، پس اين علماء هميشه با نادانان در كوشش و مبارزه‌اند ، اگر علماى مزبور نادانان را پند دهند گويند : سركشى\r\n","description":"","footnote":"","page_name":" 77 ","page_number":80},
  {"content":"\r\nكنند ، و اگر آن حقى را كه واگذارده‌اند بيادشان آرند و دانايشان كنند ، گويند : مخالفت ( با مردم ) كنند ، و اگر از آنها كناره گيرند ، گويند : از جماعت مسلمانان خود را جدا كرده‌اند ؟ و اگر بدانها گويند دليل خود را بر اين سخن ( و اين تهمتى كه بر علماء ميزنيد ) بياوريد ، گويند : منافق گشتى ، و اگر پيروى آنها را كنند ، گويند : شما نافرمانى خداى عز و جل كرديد ! ( اين است وضع علماء با جهال ) .\r\nپس اين جهال هلاك گشتند در مورد آنچه نميدانند ، نادانند آنچه را خوانند ، در هنگام تعريف از قرآن آن را تصديق دارند و در وقت تحريف آن را تكذيب كنند ( و تحريف آن را بپذيرند ) و انكار نكنند ، اينها همانند احبار ( يهود ) و رهبانان ( نصارى ) هستند كه رهبران هواپرستى و آقايان هلاكت و نابودىاند ، و دستهء ديگرى از اينهايند كه در ميان هدايت و گمراهى نشسته و هيچ كدام از اين دو دسته را از هم تشخيص ندهند و گويند : مردم نمىتوانند حقيقت اين كار ( يعنى جريان امامت ) را بفهمند و ندانند كه چيست ، با اينكه تصديق دارند كه رسول خدا ( ص ) آنان را به راه روشنى واگذاشت كه شبش از روزش آشكار است ، و در آن زمان بدعتى در ايشان ظاهر نشد و سنتى در آنها تبديل نيافت ، و خلاف و اختلافى در آنها پديد نيامد ، ولى هنگامى كه تاريكى خطاهاى مردم آنها را فرا گرفت دو ( دسته و ) امام پيدا شد ، يكى آنان كه بسوى خداى تبارك و تعالى دعوت ميكردند ، ديگر آنان كه بسوى دوزخ ميخواندند ، در اين هنگام بود كه شيطان به زبان آمد ، و آواز خود را به زبان دوستان و ياران خود بلند كرد و طرفداران سواره و پياده اش بسيار شدند ، و شركت جست در مال و فرزند آنان كه با او شركت جستند پس بدعتگزارى شروع شد و كتاب و سنت كنار رفت . و اولياء خدا ( كه چنين ديدند ) بحجت و برهان گويا شدند ، و كتاب و حكمت را گرفتند و از آن روز اهل حق و باطل از هم جدا گشتند ، و اهل حق\r\n","description":"","footnote":"","page_name":" 78 ","page_number":81},
  {"content":"\r\nدست از يارى حق برداشتند و سازش كردند ، ولى گمراهان بهم كمك دادند ، تا اكثريت با فلانى و امثال او شد ، پس اين صنف را بشناس ، و صنف ديگر را نيز برأى العين ببين كه برگزيدگان خدا هستند و ملازم آنان باش تا بأهل خود ( مجلسى ( ره ) گفته يعنى به پيمبران و ائمه و مؤمنين در آخرت ) برسى زيرا كه زيانكاران كسانى هستند كه خويشتن و خاندانشان را در روز قيامت زيانكار نمودند ، و براستى كه اين است زيان آشكار .\r\nتا بدينجا روايت حسين بن محمد اشعرى ( كه در سند اين روايت است ) بپايان ميرسد و در روايت محمد بن يحيى اين قسمت ذيل نيز اضافه شده است :\r\nاينان ( يعنى اهل حق ) داناى به راه هستند ، و اگر آنها را مبتلا و گرفتار ديدى بدان ننگر ، و اگر ديدى زورگويان به آنها زور گويند و در نظرها خوارند ، و ببلاها گرفتارند ( اينها را به حساب ناحق بودن آنان مگذار و بدان كه ) اينها به زودى بگذرد و روزگار فراخ و خوشى براى آنها پيش آيد .\r\nسپس بدان كه برادران مورد اعتماد ذخيره هائى هستند براى ( روز بيچارگى و نياز ) همديگر .\r\nو اگر ترس آن نبود كه تو گمانهاى ناروا به من ببرى ( و مرا برتر از آنچه هستم بدانى ) پرده از روى بسيارى از آنچه پوشاندم برميداشتم و چيزهائى از حق برايت بيان ميكردم كه آن را پنهان داشتم ، ولى من از تو ملاحظه كردم و خواستم كه در همين راه حقى كه هستى پابرجا بمانى و بردبار نيست آن كس كه از كسى پروا نكند در جاى پروا كردن و ملاحظه نمودن . و بردبارى جامهء شخص دانا و عالم است مبادا خود را از آن برهنه كنى . و السّلام .\r\n","description":"","footnote":"","page_name":" 79 ","page_number":82},
  {"content":"\r\n\r\nنامهء ديگرى نيز از آن حضرت بسعد الخير\r\n17 - حمزة بن بزيع گويد : امام باقر عليه السّلام نامهء زير را بسعد الخير نوشت :\r\n* ( بِسْمِ الله الرَّحْمنِ الرَّحِيمِ ) * اما بعد نامهء تو رسيد ، در آن يادآورى كرده بودى شناختن چيزى را كه تركش سزاوار نيست و فرمانبرى از كسى كه خوشنودى خدا در خوشنودى او است ، و از اين مطلب اين مقدار را بر خود پذيرفتى و قبول كردى كه خود در گرو آن هستى اگر آن را واگذارى ، و تعجب ميكنى از اينكه رضايت خدا و فرمانبرداريش و خيرخواهيش پذيرفته نشود و يافت نشود و شناخته نشود جز در ميان بندگانى آواره ( و بىياور ) و دور از اجتماعى كه مردم آنها را بريشخند گيرند از اين جهت كه آنها كارهاى مردم را منكر دانند و آنها را از كارهاى زشت جلوگيرى كنند ، و گويا گفته ميشد : كه مؤمن بحقيقت ايمان نرسد تا نزد مردم مبغوضتر باشد از لاشهء گنديدهء الاغ . . .\r\n( فيض ( ره ) گويد : از رويهمرفته اين كلام استفاده مىشود كه تا باينجا سخنانى بوده كه سعد الخير در نامهء خود نوشته است ، و از اينجا به بعد امام عليه السّلام در صدد پاسخ آن برآمده ، و محتمل است از جمله : « و تعجب ميكنى . . . » به بعد كلام امام عليه السّلام باشد ) .\r\nو اگر چنان نبود كه تو هم مانند ما دچار بلا ميشدى و آن وقت بلا و آزار مردم را مانند عذاب خدا ميگرفتى ( و براى رفع آزار آنها عذاب خدا را انتخاب ميكردى ) - و من ، تو و خودمان را در پناه خدا قرار دهم از چنين كارى - تو را با دورى مقامى كه دارى به حق نزديك ميكردم ( و مطالبى را برايت بيان ميداشتم ) .\r\nو بدان - خدايت رحمت كند - كه بدوستى و محبت خدا نرسى جز بمبغوض شدن در پيش بيشتر\r\n","description":"","footnote":"","page_name":" 80 ","page_number":83},
  {"content":"\r\nمردم ، و بولايت و پيروى خدا نرسى جز خدا نرسى جز بدشمنى آنان و از دست دادن دوستى مردم براى درك دوستى و ولايت خدا بسيار ناچيز و آسان است براى مردمى كه بدانند .\r\nاى برادر ! همانا خداى عز و جل در ميان است هر پيامبرى باقيماندگانى از اهل علم قرار داده كه هر كه گمراه شود براهنمائى دعوتش كنند و بر آزار مردمان شكيبا باشند ، خوانندهء بسوى حق را اجابت كنند و خود مردم را بسوى خدا بخوانند ، تو آنها را بشناس - خدايت رحمت كند - زيرا كه آنان داراى مقامى بلند هستند اگر چه در دنيا زبون و پست شمرده شوند ، آنهايند كه مردگان را بكتاب خدا زنده كنند ، و بوسيلهء نور خدا از كورى برهانند و بينا كنند ، چه بسا كشته هاى ابليس را كه زنده كرده‌اند و چه بسا سرگردان گمگشته اى را كه راهنمائى كردند ، و خون خود را براى رهائى بندگان خدا ( از هلاكت ) نثار كردند ، و چه اثر خوبى كه آنها روى بندگان بجاى گذاردند و چه آثار بدى كه از بندگان بر آنها مانده است .\r\n\r\nحديثى در فضيلت امير مؤمنان ع\r\n18 - ابو بصير گويد : روزى رسول خدا ( ص ) نشسته بود كه امير مؤمنان عليه السّلام از راه رسيد رسول خدا ( ص ) به او فرمود : همانا در تو نمونه ها و شباهتهائى از عيسى بن مريم موجود است ، و اگر ترس اين نبود كه طوائفى از امت من در بارهء تو بگويند آنچه را نصارى در بارهء عيسى بن مريم گفتند ( كه او را خدا دانستند ) همانا سخنى در فضيلت تو ميگفتم كه به هيچ دسته اى از مردم برنخورى ( و بر آنها نگذرى ) جز آنكه خاك زير پايت را براى بركت بردارند ، ( از اين سخن رسول خدا ( ص ) آن دو مرد عرب و همچنين مغيرة بن شعبة و چند تن از قريش بخشم آمده گفتند : براى عموزاده اش مانندى پيدا نكرد كه بدان\r\n","description":"","footnote":"","page_name":" 81 ","page_number":84},
  {"content":"\r\nمثل زند جز عيسى بن مريم . خداى تعالى اين آيه را بر پيغمبرش ( ص ) نازل فرمود : « و چون به فرزند مريم مثل زده شود اينان در دم ( از شنيدن آن ) از حق روى بگردانند و گويند آيا خدايان ما بهتر است يا او اين مثل را براى تو جز از روى جدل نزنند بلكه آنان قومى پرخاشگرند ، عيسى نبود مگر بنده اى كه موهبت نبوت را به او داديم و او را مقتداى پسران اسرائيل قرارش داديم ، و اگر بخواهيم هر آينه از شماها ( يعنى از بنى هاشم ) فرشته گانى قرار دهيم كه در روى زمين بجاى آنها باشند » ( سورهء زخرف آيهء 57 - 60 ) .\r\nحارث بن عمرو فهرى ( كه در آن انجمن حاضر بود ) خشم كرده گفت : « خدايا اگر براستى اين مطلب به حق از جانب تو است ( كه بايد بنى هاشم زمامدارى امت را مانند پادشاهان روم يكى پس از ديگرى به ارث ببرند ) پس سنگى از آسمان بر سر ما فرو بار يا عذابى دردناك بر ما بفرست » ( سورهء انفال آيهء 32 ) .\r\nپس خداوند گفتار حارث بن عمرو را به اطلاع آن حضرت رسانيد و آيهء ذيل نيز ( كه دنبالهء همان آيهء فوق است ) نازل گشت :\r\n« و چنان نيست كه خدا عذابشان كند مادامى كه تو در ميان ايشان هستى ، و خدا عذابكنندهء ايشان نيست تا وقتى كه اينان آمرزشخواهى ما كنند » .\r\nسپس رسول خدا ( ص ) به او فرمود : اى پسر عمرو يا توبه كن يا از اينجا كوچ كن ؟ گفت : اى محمد آخر چيزى هم از آن قدرتى كه در دست دارى براى ساير قريش قرار ده كه بنى هاشم تمام منصبها و ارجمندى عرب و عجم را برده‌اند ! پيغمبر ( ص ) به او فرمود : اين كارى نيست كه در اختيار من\r\n","description":"","footnote":"","page_name":" 82 ","page_number":85},
  {"content":"\r\nباشد بلكه بدست خداى تبارك و تعالى است ، گفت : اى محمد دلم بتوبه راضى نمىشود ولى ( شقّ دوم سخن تو را اختيار ميكنم و ) از پيش تو كوچ ميكنم ، پس مركب خويش را طلبيد و سوار شده به راه افتاد و همين كه به پشت شهر مدينه رسيد سنگى بسر او آمد و سرش را درهم خرد كرد و پس از آن به پيغمبر ( ص ) وحى رسيد : « خواهنده اى عذابى را درخواست كرد كه رسيدنى است ، براى كافران ( بولايت على ) كه جلوگير ندارد ، از جانب خداى صاحب عروجها » ( سورهء معارج ) راوى گويد : به امام عرضكردم : قربانت ما اين آيه را اين گونه نميخوانيم ؟ فرمود : به خدا اين گونه جبرئيل آن را بر محمد ( ص ) نازل فرمود ، و به خدا به همين نحو در مصحف فاطمه عليها السّلام ثبت است ، رسول خدا ( ص ) بمنافقانى كه در گردش بودند فرمود بنزد رفيقتان برويد كه آنچه را خود خواسته بود بنزدش آمد ، و خداى عز و جل فرمود : « و خود ( اين چنين ) درخواست انجام كار را خواستند و نوميد است هر زورگوى ستيزه جوى » ( سورهء ابراهيم آيهء 15 ) .\r\n\r\n[ تأويل آياتى از قرآن حكيم 
  ]\r\n19 - محمد بن مسلم از امام باقر عليه السّلام روايت كند كه در معناى گفتار خداى تعالى :\r\n« بواسطهء اعمال و كردار مردم فساد و تباهى در خشكى و دريا نمودار شد » ( سورهء روم آيهء 41 ) فرمود : به خدا سوگند اين در وقتى شد كه انصار مدينه ( در پاسخ مهاجرينى كه در مدينه براى غصب خلافت على عليه السّلام جمع شده بودند ) گفتند : از ما اميرى باشد و از شما نيز اميرى ( و هر كدام براى خود اميرى انتخاب ميكنيم ، يعنى با اين شعار غلط و ناحق شالودهء خودسرى و مخالفت با دستورات خدا و رسول او ( ص ) آشكار شد و در نتيجه فساد و تباهى در مردم نمودار گشت ) . 20 - ميسر گويد : به امام باقر عليه السّلام گفتم ( معناى ) گفتار خداى عز و جل ( چيست كه فرمايد ) :\r\n« فساد نكنيد در روى زمين پس از اصلاح آن » ( سورهء اعراف آيهء 56 ) فرمود : اى ميسر زمين فاسد\r\n","description":"","footnote":"","page_name":" 83 ","page_number":86},
  {"content":"\r\nو تباه بود و خداى عز و جل آن را بوسيلهء پيامبرش ( ص ) اصلاح فرمود ، و ( بدنبال آن ) فرموده : « فساد نكنيد در روى زمين پس از اصلاح آن » .\r\n\r\nخطبه اى از امير مؤمنان ع\r\n21 - سليم بن قيس هلالى گويد : امير مؤمنان عليه السّلام خطبه اى ايراد فرمود بدين ترتيب كه پس از حمد و ثناى الهى درود بر پيغمبر ( ص ) فرستاد سپس فرمود :\r\nآگاه باشيد كه آنچه بيشتر از آن بر شما بيمناكم دو خصلت است : پيروى از هواى نفس و آرزوى دراز ، اما پيروى از هواى نفس شخص را از حق باز دارد ، و اما آرزوى دراز آخرت را بدست فراموشى سپارد ، آگاه باشيد كه همانا دنيا پشتكنان كوچ كرده ، و آخرت روى كنان ( بسوى شما ) روى نموده ، و براى هر يك از اين دو فرزندان ( و علاقه مندانى ) است ، شما از فرزندان ( و علاقه مندان ) آخرت باشيد و از فرزندان دنيا نباشيد ، زيرا كه امروزه روز عمل است و حسابى در كار نيست ، و فرداى قيامت روز حساب است و عملى در كار نيست ، و جز اين نيست كه آغاز وقوع فتنه ها و آشوبها از هواهاى نفسانى پيروى شده و احكامى است كه بدعتگزارى شده و در آنها با حكم خدا مخالفت شود و مردانى در آنها بجاى مردان ديگر سرپرستى آن احكام را به عهده گيرند .\r\nآگاه باشيد كه اگر حق خالص و پاك ( از باطل در ميان مردم ) بود هيچ اختلافى در كار نبود ، و اگر باطل خالص ( از حق ) نيز ميبود بر هيچ خردمندى پوشيده نمىماند ، ولى از هر كدام آنها مشتى\r\n","description":"","footnote":"","page_name":" 84 ","page_number":87},
  {"content":"\r\nبرگرفته شده و آنها را با هم آميخته‌اند ، و در اينجاست كه شيطان بر دوستان خود استيلا يابد و آنان كه از جانب خدا برايشان سرانجام نيك پيش بينى شده نجات يابند ، من خود شنيدم از رسول خدا ( ص ) كه ميفرمود چگونه‌ايد در آن وقتى كه شما را در بر گيرد فتنه ( و گمراهى ) آنچنانى كه كودك خردسال در آن پرورش يابد و مرد بزرگسال در آن پير شود ، مردم بدان طريقهء كج بروند و آن را براى خود روش و سنّتى قرار دهند كه چون چيزى از آن روش كج بروش حق تبديل يابد بگويند : سنت تغيير يافته و كار زشتى به نظر مردم بيايد ، سپس بلا و گرفتارى سخت شود و ذريّه و نژاد ( مسلمانان ) باسارت افتند . و فتنه و آشوب آنان را درهم بكوبد چنانچه آتش هيزم را بكوبد و آسيا دانهء گندم را .\r\nآنان براى غير خدا مسأله آموزند ، و براى غير عمل دانش جويند ، و با كارهاى آخرت دنيا طلبند سپس رو باطرافيان خود كه جمعى از خانواده و خاصان آن حضرت و شيعيانش بودند كرد و فرمود :\r\nحكمرانان پيش از من كارهائى انجام دادند كه در آنها با رسول خدا ( ص ) مخالفت كردند و از روى تعمد راه خلاف پيمودند ، و پيمانش را شكستند ، و سنت و روشش را تغيير دادند ، و اگر من بخواهم مردم را به ترك آنها وادارم و بجاى اصلى آنها بازگردانم و به همان ترتيب كه در زمان رسول خدا ( ص ) بود مقرر دارم لشكر از دور من پراكنده شوند تا جز خودم تك و تنها بجاى نمانم و يا اندكى از شيعيان من كه برترى مرا شناخته و وجوب اطاعت و امامت مرا از روى كتاب خداى عز و جل و سنت رسول خدا ( ص ) دانسته‌اند بجاى مانند .\r\n( در اينجا امير المؤمنين عليه السّلام براى نمونه به چند موضوع كه رسول خدا ( ص ) آنها را بطورى مقرر فرموده بود و أبو بكر و عمر و ديگران و بخصوص عمر آنها را تغيير داده اشاره ميفرمايد : ) اگر ميديديد كه من دستور ميدادم تا مقام حضرت ابراهيم عليه السّلام را بجاى اصلى آن كه رسول خدا ( ص ) آن را در آنجا نهاده بود ( و عمر آن را بجاى كنونى آورد ) برميگرداندم .\r\n","description":"","footnote":"","page_name":" 85 ","page_number":88},
  {"content":"\r\nو فدك را ( كه ابو بكر به غصب از فاطمه عليها السّلام گرفت ) بورثهء فاطمه عليها السّلام برميگرداندم .\r\nو صاع رسول خدا ( ص ) را به همان نحو كه بود برميگرداندم ( صاع مقدار آبى بود كه رسول خدا ( ص ) با آن غسل ميكرد و مقدار آن شش رطل بود و پس از آن حضرت اين مقدار را كم دانستند و خود آن حضرت نيز فرمود : مردمى بيايند كه آن را كم دانند ) .\r\nو زمينهائى را كه رسول خدا ( ص ) بمردمى واگذار كرد ولى حكم آن حضرت اجرا نگشت من آنها را به صاحبانش بدهم و حكم آن حضرت را اجرا كنم .\r\nو خانهء جعفر را ( كه داخل در مسجد الحرام كرده‌اند ) به ورثه اش بازگردانم و آن قسمت را از مسجد خراب كنم .\r\nو احكامى را كه از روى ستم و زور بدانها حكم شده ( مانند تحريم متعه حج و متعهء نساء و قانون عول و غير آن از بدعتهاى مشهور عمر و جواز سه طلاق در يك مجلس ) بازگردانم .\r\nو زنانى را كه بناحق در تحت اختيار مردانى هستند بسوى شوهران ( مشروع و حقيقى ) خود باز ميگرداندم ( مانند زنانى را كه بدون حضور عدلين يا در غير حال طهر طلاق ميدادند و پس از انقضاء عده بزنى ميگرفتند ) و در بارهء آنها با حكم خدا در بارهء فروج و احكام روبرو ميشدم .\r\nو فرزندان بنى ثعلب را باسارت ميگرفتم ( كه عمر بدون جهت جزيه را از آنان برداشت و بجاى آن دو برابر زكات بر آنها مقرر داشت ، چنانچه در تواريخ است ) .\r\nو آنچه از سرزمين خيبر ( ميان متنفذين زمان عمر ) تقسيم شده بود برميگرداندم .\r\n( مترجم گويد : جريان تقسيم اراضى خيبر كه حضرت بدان اشاره فرمايد بدين نحو بود كه در زمان عمر عبد الله پسرش كه سهمى در خيبر داشت هنگامى براى سركشى اموال خود بخيبر رفت و شبانه مورد حملهء يهود خيبر - كه بدستور رسول خدا ( ص ) در آنجا سكونت داشتند - قرار گرفت ، اين جريان كه به گوش عمر بن خطاب رسيد يهود مزبور را - با اينكه رسول خدا ( ص ) آنها را در آنجا مسكن داده بود و زمينهاى خيبر را به آنها واگذار كرده و در مقابل سهمى از محصولات از آنها ميگرفت - يكسره از خيبر بيرون كرد و املاك آنجا را ميان جمعى خاص تقسيم نمود كه از آن جمله پسرش عبد الله بن عمر و عثمان و زبير و عبد الرحمن و غيره بودند - و براى اطلاع از تفصيل داستان بسيرهء ابن هشام ج 2 ص 356 به بعد مراجعه فرمائيد - ) .\r\n","description":"","footnote":"","page_name":" 86 ","page_number":89},
  {"content":"\r\nو دفاتر حقوق و عطايا را ( كه بدستور عمر روى سوابق اشخاص و نفوذ و ساير جهات باختلاف تعيين شده بود ) از بين ميبردم ، و مانند رسول خدا ( ص ) آن را بالسوية تقسيم ميكردم و آن را در دست ( جمع مخصوصى از ) توانگران قرار نميدادم .\r\nو مساحت را در گرفتن خراج ملغى ميكردم ( چنانچه عمر اين كار را كرد و بر خلاف دستور رسول خدا ( ص ) كه در مانند سرزمينهاى شام و عراق ماليات را از روى درآمد زراعت معين فرموده بود او روى مساحت زمين قرار داد ) .\r\nو در موضوع ازدواج بطور برابرى و مساوات رفتار ميكردم ( چون عمر بر خلاف دستور رسول خدا ( ص ) كه فرموده بود هر مرد مسلمانى كفو زن مسلمان است و سياهى و سفيدى و عرب و عجم و قرشى و غير قرشى را ملغى كرده بود او دستور داد غير قرشى نبايد از قرشى زن بگيرد و غير عرب نبايد از عرب زن بگيرد ) .\r\nو خمس پيغمبر ( ص ) را به همان نحو كه خداى عز و جل نازل فرمود و واجب كرده بود مقرر ميداشتم ( اشاره بخلافى است كه عمر در بارهء خمس مرتكب شد و آن را از خاندان رسول خدا ( ص ) منع كرده و ميان عموم مسلمانان تقسيم ميكرد چنانچه بيان آن در پايان خطبه آمده ) .\r\nو مسجد رسول خدا ( ص ) را به همان وضعى كه بود برميگرداندم و درهائى را كه در آن گشوده‌اند مىبستم و آنها را كه بسته‌اند باز ميكردم .\r\nو مسح بر روى كفش را ( كه عمر در مواردى اجازه داده بود ) حرام ميكردم .\r\nو بر نوشيدن نبيذ ( شراب خرما كه پس از رسول خدا ( ص ) حلالش كردند ) حدّ ميزدم .\r\n","description":"","footnote":"","page_name":" 87 ","page_number":90},
  {"content":"\r\nو دستور بحلال بودن متعهء حج و صيغهء زنان ميدادم ( كه طبق روايتى كه ميان شيعه و سنى معروف است عمر خود گفت : اين دو در زمان رسول خدا ( ص ) حلال بود و من آن دو را حرام كردم ) .\r\nو براى نماز ميت گفتن پنج تكبير را دستور ميدادم ( كه عمر روى سليقهء خود يكى از پنج تكبير را كسر كرد و چهار تكبير مقرر داشت ) .\r\nو مردم را مجبور ميكردم تا « * ( بِسْمِ الله الرَّحْمنِ الرَّحِيمِ ) * » را در نماز بلند بگويند ( چنانچه مخالفين يا آن را نميخوانند يا در تمام نمازها آهسته ميخوانند ) .\r\nو بيرون مىآوردم كسانى را كه بهمراه رسول خدا ( ص ) در مسجد درآوردند با اينكه رسول خدا ( ص ) آنها را بيرون كرد ، و در مىآوردم در مسجد رسول خدا ( ص ) آنكه را اينان بيرون كردند و رسول خدا ( ص ) او را وارد كرد .\r\n( فيض ( ره ) گويد : محتمل است مراد از جملهء اولى ابو بكر و عمر باشند كه بدون اجازه آن دو را در مسجد رسول خدا ( ص ) دفن كردند با اينكه رسول خدا ( ص ) حتى اجازه نداد آن دو در به مسجد باز كنند ، و مراد از جملهء دوم خود آن حضرت باشد كه رسول خدا ( ص ) دستور فرمود همه درهائى كه اصحاب به مسجد باز كرده‌اند ببندند جز درى كه بخانهء على عليه السّلام باز ميشد و اينان پس از آن حضرت بر خلاف آن رفتار كردند ) .\r\nو مردم را به حكم قرآن واميداشتم . و طلاق را روى سنت قرآن قرار ميدادم ( چون قرآن دستور ميدهد در مورد طلاق كه بايد در حضور دو شاهد عدل باشد و در نكاح وجود شاهد را شرط نميكند و اينان به عكس رفتار كردند ) .\r\nو زكات را ( فقط ) از اصناف ( نه گانهء ) آن طبق مقررات و حدودش ميگرفتم ( نه مانند اينها كه بر چيزهاى ديگرى نيز زكات بسته‌اند ) .\r\nو باز ميگرداندم وضو و غسل و نماز را به اوقات و قوانين و جاهاى خودشان . ( چون در تمام اينها دست بردند و بدعت يا بدعتهائى گذاردند مانند مسح بر گوشها و شستن پاها و امثال آن در وضوء و وجوب وضوء با غسل ، و اسقاط غسل در مورد التقاء ختانين بدون انزال ، و برداشتن جملهء « حى على خير العمل » از اذان و نهادن جملهء « الصلاة خير من النوم » بجاى آن ، و تكتف و آمين و خواندن نماز نافله را به جماعت و امثال اينها كه در كتب تواريخ و غيره مانند كتاب شافى سيد مرتضى رحمه الله مضبوط است ) .\r\n","description":"","footnote":"","page_name":" 88 ","page_number":91},
  {"content":"\r\nو اهل نجران را به جاهاى خودشان برميگرداندم ( كه عمر آنها را از يمن كه سرزمين آنها بود بسرزمين عراق كوچ داد به تفصيلى كه در فتوح البلدان بلاذرى ص 72 - 73 ط مصر مذكور است ) .\r\nو اسيران فارس و ملتهاى ديگر را از روى كتاب خدا و سنت پيامبرش ( ص ) باز ميگرداندم .\r\nدر اين صورت ( و با اجراى اين كارها و بازگرداندن آنها از مسير منحرفى كه اكنون در آن است بمسير حقيقى آن ) مردم از دورم پراكنده ميشدند .\r\nبه خدا سوگند اگر بمردم دستور ميدادم كه در ماه رمضان جز نماز فريضه را به جماعت نخوانند ( و از خواندن نوافل شبهاى ماه رمضان به جماعت كه عمر دستور داده جلوگيرى ميكردم ) و به آنها اعلام ميكردم كه نوافل به جماعت خواندن بدعت است ، برخى از همين لشكريانم كه اكنون بهمراه من جنگ ميكنند فرياد ميزدند : اى مسلمانان سنت عمر دگرگون شد ، على ما را از نماز نافله در ماه رمضان باز ميدارد ، و ترس آن را دارم كه از يك سوى لشكر ( بر من ) شورش كنند .\r\nمن چه كشيدم از دست اين امت ! از اختلافشان ، و از پيروى كردنشان از پيشوايان گمراه و خوانندگان بسوى دوزخ . ( در اينجا دوباره سخن امام عليه السّلام بدنبال سخنان پيشين باز گردد و فرمايد ) :\r\nو اگر از خمس بهرهء خويشاوندان را ميپرداختم كه خداى عز و جل ( در بارهء آن ) فرمايد : « اگر به خدا و آنچه روز تميز حق و باطل روزى كه دو گروه تلاقى كردند ايمان آورده‌ايد » ، ( سورهء انفال آيه 41 ، و اين قسمت كه امام عليه السّلام استشهاد فرموده دنبالهء آيه خمس است ، و برخى گفته‌اند ذكر قسمت اخير براى اين است كه عقيدهء به خمس آل پيغمبر ( ص ) شرط ايمان به خدا و قرآنست ) .\r\nپس مائيم به خدا سوگند مقصود از خويشاوندان كه خدا ما را به خود و رسول خود ( ص ) مقرون ساخته و فرموده : « از آن خدا و رسول و خويشاوندان و يتيمان و مسكينان و در راه ماندگان » ( در بارهء ما\r\n","description":"","footnote":"","page_name":" 89 ","page_number":92},
  {"content":"\r\nبالخصوص است ) تا دستگردان ميان توانگران شما نباشد ، و آنچه را پيغمبر براى شما آورد بگيريد و آنچه را از آن نهى فرمود خوددارى كنيد و از خدا بترسيد ( در ستم كردن بخاندان محمد ) كه براستى خدا سخت كيفر است « نسبت به كسى كه بدانها ستم كند .\r\nو اين گفتار را خداى تعالى از روى مهرى كه بما داشته فرموده و ثروتى است كه خدا ما را بدان بىنياز كرده و پيامبرش ( ص ) را بدان سفارش فرموده ، و در سهم صدقه براى ما بهره اى مقرر نفرموده ، و خدا گرامى داشته رسولش ( ص ) و ما خاندان را از اينكه از چركى دست مردم بما خوراك بدهد ، و اينان خدا را تكذيب كرده و رسولش را نيز تكذيب كردند ، و كتاب خدا را كه گوياى به حق ما است انكار كردند ، و آن فرضى را كه خدا براى ما فرض كرده بود از ما بازداشتند ، هيچ خانوادهء پيغمبرى از امت پيغمبرش نديد آنچه را ما پس از پيغمبر ( ص ) ديديم ، و خدا كمككار ما است بر هر كس كه بما ستم كرده و جنبش و نيروئى نيست جز بخداى والاى بزرگ .\r\n\r\nخطبهء ديگرى از امير مؤمنان ع\r\n22 - امام صادق ( ع ) فرمود : امير مؤمنان ( ع ) در مدينه خطبه اى ايراد فرمود و پس از اينكه خداى را ستايش و ثنا كرد و بر پيغمبر و آلش درود فرستاد سپس فرمود :\r\nاما بعد براستى خداى تبارك و تعالى نشكسته پشت سركشان و زورگويان روزگار را جز پس از مهلت دادن و آسايش آنها ، و استخوان شكستهء هيچ ملتى را بهم پيوند نكرده جز بعد از فشار و سختى و\r\n","description":"","footnote":"","page_name":" 90 ","page_number":93},
  {"content":"\r\nبلاء ، اى مردم در كمتر از آنچه با آن روبرو شده‌ايد از سختى و از آنچه پشت سر گذارده‌ايد از مشكلات عبرتگيرى و پندآموزى بود ، نه هر كه دل دارد خردمند است ، و نه هر كه گوش دارد شنوا است ، و نه هر كه چشم دارد بينا است .\r\nاى بندگان خدا در آنچه براى شما حائز اهميت است خوب نظر و تأمل كنيد ، سپس بنگريد بميدانهاى ( تاخت و تاز ) كسانى كه خداوند روى علم و دانش خود از آنان انتقام گرفت ، آنان كه بروش فرعونيان زيستند ، داراى باغها و چشمه ها بودند و كشتزارها و مقام ارجمندى داشتند ، سپس بنگريد بوضعى كه خداوند كارشان را بدان پايان داد پس از آن خرمى و شادى و امر و نهى ( كه داشتند ) و هر كه از شما كه شكيبا باشد سرانجامش بهشت است ، و به خدا سوگند كه در آن جاويدانند و سرانجام كارها بدست خدا است .\r\nشگفتا ! و چرا در شگفت نباشم از خطاكارى اين دستجات با دليلهاى مختلف و نادرستى كه هر كدام بر مذهب باطل خود ميتراشند نه از اثر پيغمبرى پيروى كنند و نه بكردار وصيّى اقتدا كنند و نه ايمان بغيبى دارند و نه از غيبى درگذرند ، كار نيك در نزد ايشان همانست كه خود نيك دانند ، و كار زشت در نزدشان همانست كه خود زشت پندارند ، و هر كدام از اينها براى خود امام و رهبرى است ، آن را ميگيرند كه به نظر خودشان وسيلهء محكم و اسباب پابرجائى است ، پيوسته به راه كج و منحرف روند و چيزى جز خطاكارى بر خود نيفزايند . نه بقرب حق رسند و جز دورى از خداى عز و جل نيفزايند ، انسى كه با همديگر دارند و تصديقى كه از همديگر كنند همه بخاطر وحشتى است كه از قوانين يادگارى پيامبر مكى ( ص ) دارند ، و بخاطر تنفرى است كه از اخبار رسيدهء آفرينندهء آسمانها و زمين دارند .\r\n","description":"","footnote":"","page_name":" 91 ","page_number":94},
  {"content":"\r\nاينان ( در قيامت يا در اين جهان ) افسوسها دارند و پناهگاه امور شبهه ناكند ، و اهل تيرگيها و گمراهى و ترديدند ، هر كه را خداوند به خودش و دلخواهش واگذاشت در نزد كسى كه اطلاعى از وضع او ندارد مورد اعتماد قرار ميگيرد ، و در پيش كسى كه او را نشناسد متهم نخواهد بود اينان چقدر شبيهند به چهار پايانى كه شبانشان از سر آنها رفته .\r\nدريغا از كارهائى كه شيعيان من به زودى نسبت بهم انجام دهند پس از اين دوستى موقتى كه امروز با هم دارند ، چگونه يك ديگر را خوار و زبون سازند و همديگر را بكشند ، فردا است كه آنها از اصل و ريشه جدا و پراكنده گشته و بشاخه دست زنند ، و از بيراهه انتظار پيروزى دارند ، هر دستهء آنها بشاخه اى بچسبد ، و بهر سو كه آن شاخه متمايل شود آنان نيز به همان سو متمايل گردند .\r\nبا اينكه خداوند - كه ستايش خاص او است - به زودى اينان را براى بدترين روز ذلت بنى اميه بدور هم گرد آورد هم چنان كه باد پائيز لكه هاى ابر را گرد آورد ، خدا ميان آنان الفت برقرار كند و سپس مانند توده هاى ابر متراكم و انبوه آنها را بهم به پيوندد .\r\nو پس از آن درهائى به روى ايشان بگشايد كه چون سيل بنيان كنى از جاى خويش بيرون آيند ، ( فيض ( ره ) گويد : اشاره بنهضت ابو مسلم خراسانى بر عليه بنى اميه است ) چون سيل باغهاى يمن - سيل عرم - كه خدا موسى را براى ( ويران كردن سدّ ) آنها فرستاد ( و آن را سوراخ كرده آبها به صورت سيلى بنيان كن سرازير شد ) و در برابرش هيچ تپه اى بجاى نماند و راه آن سيل را هيچ كوه محكمى برنگرداند ، و خدا آنان را در شكم دره ها پراكنده كرد ، و سپس آنها را بمانند چشمه سارهائى به روى زمين روان كرد تا بوسيلهء آنها از مردمى حقوق پايمال شده مردم ديگرى را بازستاند ، و گروهى را بدست آنان در ديار و خانمان گروه ديگرى جاى داد براى آواره كردن بنى اميه ، و تا مسلط نشوند بر آنچه به زور گرفته بودند .\r\n","description":"","footnote":"","page_name":" 92 ","page_number":95},
  {"content":"\r\nو خداوند بوسيلهء ايشان ركن ( و پايهء محكمى ) را ( كه مقصود همان حكومت بنى اميه است ) لرزان كند و درهم شكند بوسيلهء آنها بنيانها و ساختمانهاى سنگى آنها را از شام ، و پر كند از ايشان ( يعنى مخالفين بنى اميه ) وسط مسجد دمشق ( يا وسط كوههاى شام ) را .\r\nسوگند بدان كه دانه را بشكافد و جاندار را بيافريند اينكه گفتم حتما خواهد شد ، و گويا من اكنون شيههء اسبان و سر و صداى درهم مردانشان را مىشنوم .\r\nو به حق خدا سوگند آب شود آن قدرتى كه در دست ايشان است پس از بلندى و فرمانروائى در شهرها همچنان كه دنبه بر روى آتش آب گردد ، هر كس از ايشان بميرد گمراه مرده ، و كار هر كه از ايشان بگذرد ( يا در زمين بماند ) با خداى عز و جل خواهد بود ، و بپذيرد خداى عز و جل توبهء هر كه را كه از ايشان توبه كند ، و اميد است كه خداوند گرد آورد شيعيان مرا پس از پراكندگى براى بدترين روز گرفتارى اينان و براى كسى نيست كه چيزى را براى خدا اختيار كند بلكه تمام اختيارات و هر كارى بدست خدا است .\r\nاى مردم آنان كه بناحق منصب امامت را به خود بسته‌اند و شايستهء آن نيستند بسيارند ، و اگر شماها در مورد حق خالص از يارى همديگر دست نكشيد و در توهين و پست كردن باطل سستى نورزيد دلير نشوند بر شما كسانى كه ( در ايمان و عقيده ) مانند شما نيستند ، و نيرو نگيرد بر شما آنكه نيرو گرفتن بر شما را خواهد ، و در صدد پايمال كردن اطاعت امام بر حق و دور كردن آن از اهلش باشد ، ولى شما سرگردان شديد چنانچه بنى اسرائيل در زمان موسى بن عمران عليه السّلام سرگردان شدند ، و بجان خودم سرگردانى شما پس از من چند برابر سرگردانى بنى اسرائيل خواهد بود\r\n","description":"","footnote":"","page_name":" 93 ","page_number":96},
  {"content":"\r\nو بجان خودم سوگند اگر پس از من دوران سلطنت بنى اميه را نيز بپايان رسانيد باز هم گرد سلطان ديگرى را كه بگمراهى دعوت كند بگيريد و باطل را زنده كنيد ، و حق را پشت سر اندازيد و از نزديكترين جنگجويان ( با افتخار ) بدر ببريد ، و بدورترين فرزندان جنگكنندگان با رسول خدا ( ص ) ( يعنى فرزندان عباس كه در جنگ بدر در زمرهء لشكر مشركين بجنگ رسول خدا ( ص ) آمده بود ) پيوند كنيد .\r\nو بجان خودم سوگند اگر آب شود آنچه در دست آنها ( يعنى بنى عباس ) است ( و قدرت آنها از بين برود ) امتحان براى پاداش نزديك شود ، و وعدهء حق ( وعدهء خروج آل محمد ) نزديك گردد و دوران ( ظلم و ستم و حكومت اهل باطل ) سپرى گردد ، و ستارهء دنباله دار از سمت مشرق ظاهر گردد ، و ماه تابان براى شما آشكار شود ( ممكن است مقصود حقيقت و خصوصيات ماه باشد چنانچه امروزه در اثر مسافرت اخيرى كه به ماه كردند تمام خصوصيات آن را از نزديك مشاهده كرده و خاك آن را به زمين آوردند و تحت آزمايش دقيق علمى قرار داده و به تمام خواص و آثار آن پى بردند ) و چون چنين شد بتوبه باز گرديد ، و بدانيد كه اگر از طلوعكنندهء شرق ( كه شايد مقصود حضرت مهدى عليه السّلام باشد كه از مشرق يعنى مكه يا كوفه ظهور كند ) پيروى كنند آنها را براههاى روشن رسول خدا ( ص ) خواهد برد ، و از كورى و كرى و گنگى بهبودى يابيد ، و از زحمت طلب روزى و رنج كشيدن آسوده شويد ، و بار سنگين و كمرشكن ( اطاعت زورمندان و زمامداران ستمپيشه ) را از دوش خود برداريد ، و خدا از رحمت خود دور نسازد جز كسى را كه سر باز زند و ستم كند و زور گويد و آنچه را حق ندارد بگيرد ، و به زودى بدانند آنان كه ستم كردند كه بچه جايگاهى باز گردند .\r\n","description":"","footnote":"","page_name":" 94 ","page_number":97},
  {"content":"\r\n\r\nخطبهء ديگرى از امير مؤمنان ع\r\n23 - على بن رئاب و يعقوب سراج از امام صادق عليه السّلام روايت كرده‌اند كه چون پس از كشته شدن عثمان مردم با امير مؤمنان عليه السّلام بيعت كردند آن حضرت بمنبر رفته و فرمود :\r\nستايش خدائى را است كه برتر است و برترى جويد ( از تشبيه مخلوقين و صفاتشان ) و نزديك است و برتر ( از مكان و جايگاه ) و بالاتر از هر ديدگاه ، و گواهى دهم كه معبودى جز خداى يگانه نيست كه شريكى ندارد ، و گواهى دهم كه همانا محمد بنده و رسول او خاتم پيغمبران و حجت خدا بر جهانيان است ، و تصديقكنندهء همهء پيمبران پيشين و نسبت بمؤمنان مهر ورز و مهربان بود و خدا و فرشتگانش بر او درود فرستند .\r\nاما بعد اى مردم براستى كه ستم و ظلم پيروان خود را بدوزخ كشاند ، و نخستين كسى كه نسبت بخداى جل ذكره تجاوز روا داشت « عناق » دختر آدم بود و نخستين كسى را نيز كه خدا بكيفرش كشت همان عناق بود ، جاى نشيمنش در روى زمين يك جريب در يك جريب بود ، و داراى بيست انگشت بود كه هر انگشتى دو ناخن داشت ، و خداى عز و جل شيرى را همانند فيل ، و گرگى را بمانند شتر و لاشخورى را بمانند قاطر بر او مسلط كرد و آنها او را كشتند ، و خداوند گردنكشان را در بهترين حال و آسوده ترين وضعى كه داشتند بكشت ، و جان هامان را بگرفت ، و فرعون را هلاك ساخت ، و عثمان را نيز بكشت ( فيض ( ره ) گويد : شايد مقصود از هامان و فرعون اولى و دومى باشند ) آگاه باشيد كه بلا و آزمايش شما دوباره بازگشت مانند همان روزى كه خدا پيغمبرش ( ص ) را برانگيخت ، و سوگند بدان كه آن حضرت را به حق و راستى فرستاد حتما ( در غربال آزمايش ) بهم آميخته خواهيد شد و حتما شما غربال خواهيد شد ( و خوب و\r\n","description":"","footnote":"","page_name":" 95 ","page_number":98},
  {"content":"\r\nبدتان از هم جدا شود ) و زير و رو شويد مانند زير و رو شدن آنچه در ديگ سر آتش است بوسيلهء كفگير ، تا اينكه زيرترين شما بالاترين شما گردد و بالاترين شما در زيرترين جايگاه رود ، و پيشى گيرند آنان كه در حقشان كوتاهى شد ( و بستم عقب رفتند يا آنان كه به عقب رفتند ) و بدنبال افتند پيشتازانى كه ( بناحق ) جلو افتادند ، به خدا سوگند كلمه اى را ( از آنچه از رسول خدا ( ص ) در اين باره شنيده‌ام ) كتمان نكنم ، و يك دروغ هم نگفته‌ام ، و همانا مرا به اين جايگاه و اين روز خبر داده‌اند ، آگاه باشيد كه براستى خطاكاريها همانند اسب سركش و چموشى است كه خطاكاران را بر آنها سوار كرده‌اند و دهنه شان را رها كرده‌اند و ( همچنان بروند تا ) سواران خود را در آتش اندازند ، و همانا تقوى و پرهيزكارى ( براى هر كس ) مركب رامى است كه پرهيزگاران را بر آن سوار كرده و مهارش را بدست آنها داده‌اند تا آنها را ببهشت ببرند ، و درهاى بهشت را براى آنها گشوده‌اند و نسيم جانبخش و بوى خوش آن را بيابند ، و بدانها گفته شود : « بآسودگى و تندرستى بدينجا درآئيد » .\r\nآگاه باشيد كه پيشى جست بر من در اين امر خلافت كسى كه من او را شريك در اين كار نساختم و اين منصب را به او نبخشيدم و آن كسى كه نوبت و سهمى از اين مقام نداشت مگر آنكه بر فرض محال پيامبرى برانگيخته شود ( و به او گزارش دهد كه او را از خلافت سهمى است ) و آگاه باشيد كه پيغمبرى بعد از محمد نباشد .\r\nاين ( غصبكنندهء خلافت ) بر لب پرتگاه سست بنيانى برآمد و همان پرتگاه او را در آتش دوزخ انداخت حق و باطلى در كار است ، و براى هر كدام اهلى است ، پس اگر باطل فراوان ( يا فرمانروا ) شد از قديم چنين بوده و چيز تازه اى نيست ، و اگر حق اندك شد پس چه بسا كه چنين بوده ، و شايد ! ( شايد چيزى نگذرد كه حق بسيار گردد ، و طرفداران حق عزيز گردند ، و خدا آنان را يارى دهد . . و . . ) و بندرت اتفاق افتد كه چيزى برود و دوباره رو كند ، و اگر براستى ( در اين زمان نيز كه كار بدست من افتاده و حق رو كرده ) كار شما را بخودتان واگذارند شما سعادتمند و خوشبخت هستيد ( ولى مگر دنياپرستان مغرض كه نقشهء غصب حكومت را در سر ميپرورانند دست بردار هستند ) و بر من جز اين نيست كه كوشش كنم ( يعنى من تلاش خود را ميكنم ) و من براستى ترس آن را دارم كه شما دوران فترت را بگذرانيد ( يعنى مانند ملتهائى كه\r\n","description":"","footnote":"","page_name":" 96 ","page_number":99},
  {"content":"\r\nدر ما بين دو پيغمبر قرار ميگرفتند و كارها برايشان مشتبه ميگشت و ببدبختى دچار ميگشتند ، و ممكن است مقصود از فترت در اينجا معناى لغوى آن باشد كه از فتور و سستى گرفته شده يعنى ميترسم كه شما سستى ورزيد ) . شما ( در زمان گذشته و هنگام بيعت با ابى بكر ) از من روى گردانديد و انحرافى پيدا كرديد كه در آن كارتان نزد من پسنديده رأى نبوديد ، و اگر بخواهم ( كه وضع ناهنجار گذشته را تشريح كنم ) ميتوانم گفت ، و خدا از گذشته ها بگذرد ، آن دو نفر در خلافت پيشى جستند ، و سومى چون كلاغى كه همواره در فكر شكم خويش است به اين كار قيام كرد ، واى بر او كه اگر دو بالش چيده شده بود و سرش جدا گشته بود ( و بتصدى منصب خلافت نميرسيد ) برايش بهتر بود ، از بهشت بازماند و ( اينك ) دوزخ در جلوى او است .\r\nسه و دو رويهم پنج مىشود و ششمى ندارد ( يعنى مخلوق خدا از اين پنج دسته خارج نيستند ) :\r\nفرشته اى كه با دو بال خود ( در درجات كمال ظاهرى و معنوى ) پرواز مىكند .\r\nپيامبرى كه خدا زير بازويش را گرفته ( و او را از خلق برگزيده و از گناه حفظ كرده ) .\r\nكوشاى پرتلاشى كه نهايت كوشش خود را ( در راه كسب كمالات يا در اقامهء حق و از بين بردن باطل و واداشتن مردم بپرستش حق ) مىكند ( فيض ( ره ) گويد : مقصود از اين دسته امام معصوم عليه السّلام است ، و اين سه دسته اهل عصمت و مقرب درگاه حق هستند ) .\r\nجويندهء اميدوار ( بلطف حق ) .\r\nتقصير كار ( گمراه ) كه در آتش است .\r\nراست و چپ ( راه ) گمراه كننده است ، و راه ميانه آن جاده اى است كه كتاب خدا و آثار نبوت بر آن قرار گيرد ، به هلاكت رسيد هر آنكه ادعاى ( بى جا ) كرد ، و نوميد گشت هر كه دروغ بست ، خداوند اين امت را بوسيلهء شمشير و تازيانه ادب فرمود ، و در پيشگاه امام به حق هيچ كس را در آن دو رخصت و مسامحه نيست ( يعنى امام هر گاه براى اجراى حد خدا لازم داند كسى را با شمشير و تازيانه ادب كند كسى نتواند در اجراى آن مسامحه نموده و شانه خالى كند و مسامحه و سازش با كسى نشود ) پس در خانه هاى خود پنهان شويد ( و از اعمال تعصب و ستيزه جوئى پرهيز كنيد ) و ميان يك ديگر را اصلاح كنيد ، و توبه پشت سر شما است ( و شما را از آلودگى بگناه به عقب ميكشد مانند طنابى كه به گردن حيوان بيندازند و كسى از عقب او را بكشد كه بسوى مال مردم نرود ) و هر كه رو در روى حق ايستاد و بستيزهء با آنان برخاست هلاك گردد .\r\n","description":"","footnote":"","page_name":" 97 ","page_number":100},
  {"content":"\r\n\r\nحديث على بن الحسين ع\r\n24 - ابو حمزه ثمالى گويد : حضرت على بن الحسين عليه السّلام ميفرمود : براستى محبوبترين شما در نزد خداى عز و جل آن كسى است كه كردارش بهتر باشد ، و همانا بزرگترين شما در پيشگاه خدا از نظر كردار آن كسى است كه رغبت و اشتياقش بدان چه نزد خدا است بزرگتر باشد ( مجلسى ( ره ) گويد :\r\nيعنى نشانهء زيادى شوق به حق زيادى عمل و كردار است ) و آن كسى بهتر از عذاب خدا نجات يابد كه ترسش از خدا بيشتر و بهتر باشد ، و همانا نزديكترين شما به خدا كسى است كه خلقش نيكوتر باشد ، و پسنديده ترين افراد شما در نزد خدا كسى است كه بر عيال ( و نانخوران ) خود فراختر گيرد ، ( و بهتر بزندگى آنها توسعه دهد ) و گرامىترين شما در پيشگاه خدا پرهيزگارترين شما از خدا است .\r\n\r\nخبرى كه امير مؤمنان ع از آيندهء زمان خود ميدهد\r\n25 - امام صادق عليه السّلام فرموده كه امير مؤمنان عليه السّلام فرمود : همانا روزگارى بر مردم بيايد كه شخص گنه پيشه و بدكار را ظريف و زيرك شمارند ، و شخص پررو و بىشرم را به خود نزديك كرده و مقرب نزد اشخاص واقع گردد ، و شخص با انصاف را ناتوان شمرند ! بدان حضرت گفتند : اى امير مؤمنان در چه زمان اين جريان پيش آيد ؟ فرمود : هر گاه امانت را غنيمتى دانند ( و به صاحبش نپردازند ) و زكات را غرامت ( تاوان و زيان ) دانند ، و عبادت را وسيله اى براى گردنفرازى و برترى بر مردم گيرند ، و صلهء رحم\r\n","description":"","footnote":"","page_name":" 98 ","page_number":101},
  {"content":"\r\n( يا دستگيرى از مستمندان ) را وسيلهء براى منتگذارى قرار دهند ( و به اين كار بر مردم يا بر خويشان و مستمندان منت گذارند ) ؟ عرضكردند : اى امير مؤمنان اين جريان چه وقت خواهد بود ؟ فرمود : آن وقتى كه زنان ( بر مردان ) تسلط يابند ، و كنيزكان را ( بر كارها ) تسلط دهند ، و كودكان را فرمانروائى دهند .\r\n26 - محمد بن جعفر عقبى در حديثى مرفوع روايت كرده كه امير مؤمنان عليه السّلام خطبه اى ايراد فرمود و در آن خداى را ستايش و ثناء كرد سپس فرمود :\r\nاى گروه مردم آدم ( ابو البشر ) فرزند بنده و يا كنيزى بجاى ننهاده و مردم همگى آزاد ( خلق شده ) اند ، ولى خداوند برخى از شما را زير دست ديگرى قرار داده پس هر كه آزمايش و بلاء ( و سابقه اى از نظر جهاد اسلام ) داشته و در كار خير شكيبائى ورزيده نبايد بر خداى عز و جل منتى داشته باشد آگاه باشيد كه اينك چيزى ( از اموال ) براى ما فراهم شده و ما در مورد ( تقسيم ) آن برابر تقسيم ميكنيم و فرقى ميان سياه پوست و سرخ پوست نگذاريم . مروان رو بطلحه و زبير كرده گفت : از اين سخن مقصودى جز شما دو نفر ندارد ، پس امير مؤمنان ( دست به كار تقسيم شد ) و بهر يك نفر سه دينار داد ، ( تا رسيد ) به مردى از انصار ( به او ) نيز سه دينار داد ، و پس از او غلام سياهى آمد حضرت به او نيز سه دينار داد ، مرد انصارى گفت :\r\nاى امير مؤمنان اين غلامى است كه من ديروز او را آزاد كردم به من و او برابر ميدهى ؟ فرمود : من در كتاب خدا نگريستم و نديدم كه فرزندان اسماعيل بر فرزندان اسحاق برترى و فضيلتى داشته باشند .\r\n( مجلسى ( ره ) گويد : شايد غلام مزبور از بنى اسرائيل بوده چنانچه اغلب اين طور بوده ) .\r\n","description":"","footnote":"","page_name":" 99 ","page_number":102},
  {"content":"\r\n\r\nحديث پيغمبر ( ص ) در جريان سان ديدن از اسبان\r\n27 - جابر از امام باقر عليه السّلام روايت كرده كه آن حضرت فرمود : روزى رسول خدا ( ص ) براى سان ديدن از اسبان بيرون آمد پس عبورش بقبر أبى احيحة افتاد ، ابو بكر ( كه همراه آن حضرت بود ) گفت : خدا لعنت كند صاحب اين قبر را به خدا سوگند شيوه اش جلوگيرى از راه خدا و تكذيب رسول خدا ( ص ) بود ، خالد پسر ابو احيحه گفت : بلكه خدا ابو قحافه را لعنت كند كه به خدا نه مهماننوازى داشت و نه با دشمنان اسلام ميجنگيد ، خدا هر كداميك از آن دو را كه در تيره و تبار خود پستتر و بيمقدارتر بودند لعنت كند ، رسول خدا ( ص ) كه گفتگوى آن دو را شنيد افسار شتر را بگردنش انداخت و فرمود : هر گاه شما بمشركين بد ميگوئيد بطور عموم بگوئيد و شخص معينى را نام نبريد كه فرزند آن شخص خشمناك گردد ، سپس ايستاد و اسبان را از جلوش عبور دادند ، در اين ميان اسبى را آوردند عيينة بن حصن گفت : اين اسب چنين و چنان است ( و شروع كرد بتوصيف كردن آن اسب ) رسول خدا ( ص ) فرمود : ما را واگذار كه من بخصوصيات اسبان از تو داناترم عيينة گفت : من نيز به حال مردان و انساب ( آنان ) از تو داناترم ، رسول خدا ( ص ) خشمگين شد بطورى كه چهره اش سرخ شد و به او فرمود : ( بگو ) كدام مردان برترند ؟ عيينة گفت : مردانى كه در نجد هستند ، آنها شمشيرهاى خود را روى شانه ها ميگذارند و نيزه هاشان را روى شانهء اسبان مىنهند ، و دو ميدان جنگ با آنها پيكار ميكنند و هم چنان پيش ميروند ، رسول خدا ( ص ) فرمود : دروغ گفتى بلكه مردان اهل\r\n","description":"","footnote":"","page_name":" 100 ","page_number":103},
  {"content":"\r\nيمن بهترند ، ايمان يمنى است ( و از يمن آمده ، ابن اثير گفته چون ايمان از مكه طلوع كرد و مكه نيز جزء سرزمينهاى تهامة است و تهامة نيز از زمينهاى يمن محسوب ميگردد ) و حكمت و فرزانگى نيز از يمن است ، و اگر موضوع هجرت من ( از مكه بمدينه ) نبود من نيز مردى از اهل يمن بودم .\r\nجفا سنگدلى در سر و صداكنندگان ( يا شترداران و گاوداران ) چادرنشين است كه همان قبائل ربيعة و مضر هستند و در طرف برآمدنگاه خورشيدند ، و قبيلهء مذحج ( كه از اهل يمن هستند ) بيشتر قبيله اى هستند كه ببهشت روند ، و قبيلهء حضرموت بهتر از تيرهء عامر بن صعصعة هستند ، - و برخى روايت كرده‌اند كه فرمود : بهتر از تيرهء حارث بن معاويه هستند - و تيرهء بجيلة بهتر از قبائل رعل و ذكوان ميباشند ، و اگر تيرهء لحيان هلاك گردد من باكى ندارم .\r\nسپس فرمود : خدا لعنت كند فرمانروايان چهارگانه : « جمد » و « مخوس » و « مشرح » ( هر دو بر وزن منبر ) و « أبضعة » و خواهرشان « عمردة » را ( اين پنج نفر فرزندان معديكرب هستند كه چنانچه مورّخين گويند مردان آنها بهمراه اشعث بن قيس بمدينه آمده و اسلام آوردند ، ولى چون برفتند به حال كفر برگشته و در جنگ حنين بدست لشكر اسلام كشته شدند ) .\r\nو خدا لعنت كند « محلل » و « محلل له » را ( شرح آن در آخر حديث بيايد ) و هر كه ( يعنى هر بنده اى كه ) به غير از مواليان ( و آقايان خود ) خويش را منتسب كند ، و هر كس براى خود مدعى نسبى گردد كه آن را نشناسد ( و بدروغ خود را بفاميلى يا شخصى منتسب سازد ) . و آن مردانى كه خود را بزنان شبيه سازند و زنانى كه خود را بمردان شبيه سازند ، و هر كه در اسلام چيز تازهء آورد ( و بدعتى گزارد ) و هر كه بدعتگذارى را پناه دهد ، و هر كه جز قاتل خود ديگرى را ( بعنوان قصاص ) بكشد ، يا بزند ضارب خود را ، و هر كه پدر و مادرش را لعنت كند .\r\n","description":"","footnote":"","page_name":" 101 ","page_number":104},
  {"content":"\r\nمردى عرضكرد : اى رسول خدا مگر كسى پيدا مىشود كه پدر و مادر خود را لعنت كند ؟ ! فرمود :\r\nآرى پدر و مادر مردم را لعنت مىكند و آنها نيز پدر و مادر او را لعنت ميكنند .\r\nو خدا لعنت كند قبائل رعل ، و ذكوان و لحيان را ، و جذيمة را از تيره اسد ، و غطفان ، و ابو سفيان بن حرب ، و شهبل ذو الاسنان را ، و دو فرزند مليكه بن جزيم و مروان و هوذة و هونة را .\r\n( توضيح : مجلسى ( ره ) در معناى محلل و محلل له چند معنا ذكر كرده يكى همان معناى متبادر آن كه مقصود از محلل كسى است كه زنى را كه شوهرش سه طلاقه كرده بزنى بگيرد و با او نزديكى كند تا بر شوهر اولى آن زن حلال شود و پس از نزديكى طلاقش دهد و مقصود از « محلل له » همان شوهر آن زن است و از طيبى نقل كرده كه گفته است شوهر آن زن ملعونست چون حاضر شده تا سه بار زنش را طلاق دهد و راضى شده دوباره با اين حيلهء شرعى آن زن را بگيرد و محلَّل ملعونست چون مانند بز نر خود را اجير كرده تا كار ديگرى را اصلاح كند . و وجه ديگر آنست كه مقصود عمل مردمان جاهليت باشد كه ماه‌هاى حرام را حلال و ماه‌هاى حلال را حرام ميكردند و در قرآن به « نسىء » تعبير شده ، و وجه سوم آنكه مقصود حلال كردن هر حرام الهى باشد ) .\r\n28 - امام صادق عليه السّلام فرمود : يكى از موالى ( بندگان آزاد شده ) امير مؤمنان عليه السّلام از او مالى درخواست كرد ، حضرت به او فرمود : ( صبر كن تا ) بهرهء من كه از بيت المال به من ميرسد آن را با تو تقسيم كنم ! آن شخص گفت : من بدان مقدار اكتفا نمىكنم ( و كفايت كار مرا نميكند ) و ( براى بدست آوردن مال بيشترى ) بنزد معاويه رفت ، معاويه نيز او را بهره مند ساخت ( و آنچه ميخواست بوى داد ) او نامهء بامير المؤمنين عليه السّلام نوشت و از مالى كه ( در نزد معاويه ) بدست آورده بود حضرت را باخبر ساخت امير مؤمنان در پاسخ او نوشت :\r\nاما بعد بدان كه اين مالى كه اكنون در دست تو است پيش از تو در دست ديگران بوده و پس از تو نيز بدستهء ديگرى ميرسد ، و تنها آن مقدار از اين مال بهرهء تو است كه بوسيلهء آن براى خويش كارى آماده كنى ، پس خود را بر فرزندانت در آنچه به كار آنها مىخورد مقدم دار ، زيرا ( اگر فرزندانت را در نظر داشته باشى\r\n","description":"","footnote":"","page_name":" 102 ","page_number":105},
  {"content":"\r\nو بوسيلهء آن براى خود كارى صورت ندهى در اين صورت ) براى يكى از دو نفر مال جمع كرده اى : مردى كه ( پس از تو ) آن مال را در راه اطاعت خدا مصرف كند و او سعادتمند شده ولى تو بدبخت گشته اى ، و مردى كه آن را به مصرف گناه و نافرمانى خدا برساند و بوسيلهء مالى كه تو براى او جمعآورى كرده اى بدبخت شود ، و هيچ يك از اين دو دسته شايستهء آن نيستند كه تو آنها را بر خويشتن مقدم دارى ، و بخاطر اين مال بار خودت را سنگين مكن ، پس نسبت به آن كه گذشته ( مجلسى ( ره ) گويد : يعنى از فرزندانت ) برحمت خدا اميدوار باش ، و براى آنكه بجاى ماند به روزى خدا اعتماد كن .\r\n\r\nسخنى از على بن الحسين ع ( در موعظه )\r\n29 - سعيد بن مسيب گويد : رسم على بن الحسين عليهما السّلام در هر روز جمعه اين بود كه در مسجد رسول خدا ( ص ) مردم را با سخنان زير پند ميداد و نسبت به دنيا بىرغبتشان مينمود ، و نسبت به كارهاى آخرت ترغيب ميفرمود ، و سخنان مزبور را چنانچه يادداشت كرده و نوشته‌اند اين است كه ميفرمود :\r\nاى مردم از خدا بترسيد و بدانيد كه بسوى او بازگرديد ، و هر شخصى آنچه را در اين دنيا از كار نيك انجام داده حاضر در پيش خود مىبيند ، و آنچه كار بد انجام داده دوست دارد كه ميان او و آن كار بد فاصلهء دورى باشد ، و خداوند شما را از خويش ميترساند ، واى بر تو اى پسر آدم كه تو غافلى ولى از تو غفلت نشود .\r\nاى پسر آدم مرگ تو از هر چيز به تو شتابنده تر است ، شتابان بسوى تو روى آورده و تو را ميجويد\r\n","description":"","footnote":"","page_name":" 103 ","page_number":106},
  {"content":"\r\nو چيزى نمانده كه تو را دريابد ، و تو فكر كن كه اكنون أجلت بسر رسيده و ملك الموت جانت را گرفته و بخانهء گور تك و تنها وارد گشته ، و روح ترا ببدنت باز گردانده‌اند ، و « دو فرشتهء ( سؤال ) بنام ناكر و نكير براى بازپرسى و آزمايش سخت تو بىاجازه بگورت درآمده‌اند ، آگاه باش كه نخستين چيزى را كه از تو ميپرسند پروردگار تو است كه او را پرستش ميكردى ، و از پيامبر تو است كه بسوى تو فرستاده شده ، و از دين تو است كه بدان متدين گشته اى و از كتابى است كه ميخوانده اى و از امام تو است كه ولايتش را پذيرفته اى ، و سپس از عمرت ميپرسند كه در چه راهى آن را فانى كردى ، و از مال و دارائيت پرسند كه از كجا بدست آوردى و در چه راهى خرج كردى ، پس احتياط خود را بگير و بخويشتن بنگر و پيش از رسيدن زمان امتحان و پرسش و آزمايش پاسخت را آماده كن ، پس اگر مؤمن باشى و دين خود را بشناسى و پيرو راستگويان ( پيشوايان راستگو ) باشى ، و دوستدار دوستان خدا باشى ، ( در اين صورت ) خداوند دليل و برهان قاطع خود را بدهانت گذارد و زبانت را بسخن صواب و درست گويا سازد و به خوبى پاسخ دهى ، و مژدهء رضوان و بهشت از خداى عز و جل بگيرى و فرشتگان با روح و ريحان باستقبالت آيند .\r\nو اگر اين چنين نباشى زبانت بلكنت افتد و دليل و برهانت باطل و نادرست شود ، و از پاسخ درمانى ، و بدوزخ مژده گيرى و فرشتگان عذاب براى ورود جهنم و پذيرائى با آب جوشان باستقبالت آيند .\r\nو بدان اى فرزند آدم كه از پس اين دنيا در روز قيامت وضعى بزرگتر و جانگدازتر و دلخراشتر است ، آن روزى است كه همهء مردم در آن گرد آيند ، و روز حضور همه است ، گرد آورد خداوند در آن اولين و آخرين را ، روزى كه در صور دميده شود ، و برون آيد هر كه در گور است ، روز نزديك ، وقتى كه دلها با فرو بردن خشم بگلوگاه رسند ، و آن روزى است كه لغزش در آن بخشوده نگردد ، و از هيچ كس\r\n","description":"","footnote":"","page_name":" 104 ","page_number":107},
  {"content":"\r\nفداء گرفته نشود ( كه با پرداخت مبلغى يا چيزى شخصى را معاف كنند ) و از هيچ كس پوزشخواهى پذيرفته نگردد ، و توبه در آنجا براى كسى مورد قبول واقع نشود ، نيست جز پاداش به اعمال نيك و كيفر به كارهاى ناپسند و زشت ، پس هر كدام از مؤمنان كه در دنيا مثقال ذره‌اى كار نيك كرده بيابد و هر يك از مؤمنان نيز كه مثقال ذره‌اى كار بد كرده باشد آن را دريابد .\r\nپس اى مردم از گناهان و نافرمانيها حذر كنيد آنهائى كه خداوند در كتاب صادق و بيان گويايش شما را از آنها بر حذر داشته و قدغن كرده ، و از مكر خدا و ترساندن و تهديدش آسوده خاطر نباشيد در آن هنگام كه شيطان راندهء ( درگاه حق ) شما را به چيزى از شهوات و لذات زودگذر اين دنيا بخواند زيرا خداى عز و جل فرمايد : آنان كه پرهيزگارند چون پندى از شيطان به آنها رسد خدا را ياد كنند و در دم بصيرت و بينائى يابند « ( سورهء اعراف آيه 201 ) .\r\nدلهاى خود را با ترس از خدا ملازم و قرين كنيد ، و ياد آريد آن پاداش نيكى را كه خداوند در بازگشتتان بشما وعده داده چنانچه از شكنجهء سختش شما را بيم داده زيرا هر كه از چيزى بترسد آن را واگذارد ، و از زمرهء بيخبران مايل بخرمى دنيا نباشد آنان كه براى انجام كارهاى بد نيرنگ كنند ( يا نيرنگ بد زنند ) زيرا خداوند در قرآن محكم خود فرمود : « آيا كسانى كه نيرنگ براى كردار بد كرده‌اند ايمن گشته‌اند از اينكه خدايشان بزمينى فرو برد يا از آنجا كه احساس نميكنند عذاب بر ايشان رسد ، يا در حال آمد و رفت گريبانشان بگيرد كه فرار كردن نتوانند ، يا در حال ترس و بيم آنها را بگيرد » ( يا دچار كمبودشان كند ) ( سورهء نحل آيه 44 - 46 ) پس حذر كنيد از آنچه خداوند شما را از آن برحذر داشته در قرآن خود از رفتارى كه با ستمكاران كرده ، و ايمن نباشيد از اينكه بر شما فرود آورد آنچه را در قرآن\r\n","description":"","footnote":"","page_name":" 105 ","page_number":108},
  {"content":"\r\nبمردم ستمكار وعده داده است . به خدا سوگند خداوند شما را در كتاب خود ببيان سرگذشت ديگران پند داده ، و براستى خوشبخت آن كسى است كه از سرنوشت ديگران پند گيرد ، و براستى خداوند رفتارى را كه با مردم ستمكار پيش از شما كرده است به گوش شما رسانده آنجا كه فرمايد : « و چه بسيار دهكده ها را كه ستمگر بودند درهم شكستيم » و مقصود خداوند از دهكده در اينجا اهل آن است كه فرمايد : « و از پس آنها گروهى ديگر پديد آورديم » و دنبال آن فرمايد : « پس چون عذاب ما را احساس كردند بناگاه دويدند ( يعنى فرار كردند و گريختند ، خدا فرمايد : ) نگريزيد و بسوى خشگذرانيها و مسكنهاى خويش باز گرديد كه شايد بازپرسى شويد ، ( و چون عذاب بسراغشان آمد ) گفتند اى واى بر ما كه ستمگر بوديم ، و پيوسته ادعايشان اين بود تا درو شده و بيجانشان كرديم » ( سورهء انبياء آيه 11 - 15 ) . و به خدا سوگند كه اين خود پند و تهديدى است براى شما اگر پند گيريد و بترسيد ، سپس گفتار خدا در قرآن بمردم نافرمان و گنهكار برگشته و خداى عز و جل فرمايد : « و اگر دمى از عذاب پروردگارت بايشان رسد گويند اى واى بر ما كه ما ستمكار بوده‌ايم » ( سوره انبياء آيه 66 ) پس اى مردم اگر بگوئيد خداى عز و جل از اين آيه مشركان را قصد نموده ( گويم : ) چگونه چنين باشد با اينكه ( دنبالش ميفرمايد : ) « ما ترازوى عدالت را در روز رستاخيز بنهيم و كسى به هيچ وجه ستم نه بيند و اگر كردارش هموزن خردلى باشد آن را بياوريم و همين بس است كه ما حسابگريم » ( آيه 47 ) .\r\nبدانيد اى بندگان خدا كه براى اهل شرك ميزانى نصب نشود و نامه اى براى آنها گشوده نگردد\r\n","description":"","footnote":"","page_name":" 106 ","page_number":109},
  {"content":"\r\nبلكه آنها يك جا بدوزخ روند ، و تنها نصب ميزانها و گشودن نامه ها مخصوص مسلمانان است .\r\nپس از خدا بترسيد اى بندگان خدا و بدانيد كه همانا خداى عز و جل رونق زندگى دنيا و زودگذر آن را براى هيچ يك از دوستان خود دوست ندارد ، و آنان را در مورد دنيا و رونق زودگذر و خرمىهاى آن ترغيب و تشويقشان نكرده ، و تنها دنيا و مردم آن را آفريده تا آزمايششان كند كه كداميك بهتر براى آخرت خويش كار كنند ، و به خدا سوگند در بارهء آن براى شما مثلها زده و آياتى را بيان داشته براى كسانى كه خردورزى ميكنند ، و نيروئى نيست جز به خدا .\r\nپس زهد ورزيد در آنچه خداى عز و جل شما را بزهد در آن واداشته از اين زندگى دنياى زودگذر كه همانا خداى عز و جل فرموده و گفته اش حق و مسلم است : « جز اين نيست كه حكايت زندگى اين دنيا همانند آبى است كه از آسمان فرستيم و بوسيلهء آن گياهان زمين از آنچه مردمان خورند و از آنچه حيوانات خورند بهم درآميزد تا آنگاه كه زمين رونق خويش بگيرد و آراسته شود و صاحبان زمين گمان برند كه گياهان را در تحت نيرو و قدرت خويش دارند بناگاه فرمان ما شب يا روز در رسد و آن را از ريشه درآريم ( بدانسان ) كه گويا ديروز اصلا ( سبزه و گياهى ) نبوده بدين گونه آيات ( خود را ) براى مردمى كه انديشه ميكنند شرح دهيم » ( سورهء يونس آيهء 24 ) .\r\nپس اى بندگان خدا از آن مردمى باشيد كه انديشه ميكنند و به دنيا دل نبنديد كه همانا خداى عز و جل بمحمد ( ص ) ميفرمايد : « دل بمردم ستمكار نبنديد كه آتش شما را فراگيرد » ( سوره هود آيه 113 ) و دل مبنديد برونق دنيا و آنچه در آن است دل بستن كسى كه آن را خانهء نشيمن ماندنى و جايگاه هميشگى براى خويش گرفته ، زيرا دنيا سراى موقت و جاى كوچ كردن ، و خانهء عمل و كار است ، پس توشه گيريد در\r\n","description":"","footnote":"","page_name":" 107 ","page_number":110},
  {"content":"\r\nآن كارهاى شايسته را پيش از پراكنده شدن روزهاى آن و پيش از رسيدن اجازهء ويرانى آن از جانب خداوند زيرا چنانست كه همان كسى كه او را از ابتداى كار و در آغازش آباد كرده ويرانش سازد و او است سرپرست ميراث زمين ، پس از خدا خواهم كمكى براى خود و شما بر توشه گيرى تقوى و پارسائى در اين دنيا ، و خدا ما و شما را از زاهدان در رونق زودگذر دنيا و از آنان كه مشتاق پاداش زودرس آخرتند قرارمان دهد ، كه براستى ما براى آن آفريده شده و بخاطر آن مكلف گشته‌ايم ، و درود خدا و سلام بر محمد پيامبر خدا و آلش ، و السّلام عليكم و رحمة الله و بركاته .\r\n\r\nداستان پيرمرد با امام باقر ع\r\n30 - حكم بن عتيبة گويد : روزى در محضر امام باقر عليه السّلام نشسته بوديم و اطاق نيز مملو از جمعيت بود كه بناگاه پيرمردى كه تكيه بر عصاى بلندى كرده بود وارد شد و دم در ايستاد و گفت :\r\nسلام و رحمت خدا و بركاتش بر تو باد اى فرزند رسول خدا ، و پس از آن ساكت شد ، امام باقر جواب سلام او را داده فرمود : و عليك السّلام و رحمة الله و بركاته . پيرمرد رو بحاضرين اطاق كرده و به آنها نيز سلام كرد و هم چنان ايستاد تا همگى جواب سلامش را دادند ، آنگاه روى خود را به امام باقر عليه السّلام كرده گفت : اى فرزند رسول خدا مرا نزديك خود بنشان كه به خدا سوگند من شما را دوست دارم و دوستدار شما را نيز دوست دارم ، و به خدا سوگند دوستيم بشما و دوست داشتن دوستدارانتان نه بخاطر طمع\r\n","description":"","footnote":"","page_name":" 108 ","page_number":111},
  {"content":"\r\nدنيائى است ، و به خدا من دشمن دارم دشمن شما را و از او بيزارم و به خدا اين دشمنى داشتن و بيزارى من از او نه بخاطر ( پدر كشتگى و ) خونى است كه ميان من او برقرار باشد ، به خدا سوگند من حلال شما را حلال دانم و حرامتان را حرام شمارم و چشم بفرمان شما دارم قربانت گردم آيا ( با اين ترتيب ) در بارهء من اميد ( سعادت و نجات ) دارى ؟ امام باقر فرمود : پيش بيا ، پيش بيا ، تا او را پهلوى خود نشانيد و سپس به او فرمود :\r\nاى پيرمرد همانا مردى بنزد پدرم على بن الحسين عليهما السّلام شرفياب شد و اين پرسشى كه تو از من كردى او از پدرم كرد ، و پدرم به او فرمود : اگر ( با اين حال ) بميرى به رسول خدا ( ص ) و على و حسن و حسين و على بن الحسين وارد شوى و دلت خنك شود و قلبت آرام گيرد و ديده ات روشن گردد و با فرشتگان نويسندهء گرامى با روح و ريحان از تو استقبال شود ، و اين در وقتى است كه جان باينجاى تو رسد - و با دست به گلويش اشاره فرمود - و اگر زنده بمانى آنچه را موجب چشم روشنيت هست ببينى و در بالاترين درجات بهشت با ما خواهى بود .\r\nپيرمرد گفت : چه فرمودى اى ابا جعفر ؟\r\nامام عليه السّلام همان سخنان را براى او تكرار كرد .\r\nپيرمرد گفت : الله اكبر ! اى ابا جعفر اگر بميرم به رسول خدا ( ص ) و على و حسن و حسين و على ابن الحسين عليهم السّلام درآيم و ديده‌ام روشن گردد ، و دلم خنك شود ، و قلبم آرام گيرد ، و با فرشتگان نويسندهء گرامى بروح و ريحان استقبال شوم ، هنگامى كه جانم باينجا رسد ! و اگر زنده بمانم ببينم آنچه را ديده‌ام بدان روشن گردد ، و با شما باشم در بالاترين درجات بهشت ؟\r\nاين جملات را گفت و صداى گريه اش بلند و هاى ، هاى ، شروع كرد بگريه كردن تا اينكه\r\n","description":"","footnote":"","page_name":" 109 ","page_number":112},
  {"content":"\r\nروى زمين افتاد ، و حاضران در اطاق نيز كه آن حال را از پيرمرد ديدند شروع كردند بگريه و زارى امام باقر عليه السّلام ( كه چنان ديد ) با انگشت خود شروع كرد به پاك كردن قطرات اشگ از گوشه هاى چشم آن پيرمرد .\r\nپيرمرد سر بلند كرد و به حضرت عرضكرد : دستت را به من بده قربانت گردم ، حضرت دستش را به پيرمرد داد ، و او دست آن حضرت را ميبوسيد و بر ديده و رخ خود ميگذارد سپس شكم و سينهء خود را گشود و دست بر شكم و سينه اش گذارده برخاست ، و خداحافظى كرده به راه افتاد ، امام باقر عليه السّلام نگاهى به پشت سر آن پيرمرد كرد ، و رو بحاضرين كرده فرمود : هر كه ميخواهد مردى از اهل بهشت را ببيند به اين مرد بنگرد .\r\nحكم بن عتيبة گويد : من مجلس ماتم و عزائى مثل آن روز نديدم .\r\n\r\nداستان مردى كه روغن زيتون ميفروخت\r\n31 - امام صادق عليه السّلام فرمود : مردى بود كه كارش فروختن روغن زيتون بود و محبت شديدى نسبت برسول خدا ( ص ) داشت ، رسم اين مرد چنان بود كه هر گاه ميخواست سراغ كارش برود تا نميرفت و رسول خدا ( ص ) را نميديد بدنبال آن كار نميرفت ، و اين جريان معروف شده بود و ( همه ميدانستند از اين رو ) هر گاه ( از دور ) مىآمد رسول خدا ( ص ) سر خود را بالا مىآورد تا آن مرد او را ببيند ( و بدنبال كار خود برود ) .\r\nروزى طبق معمول بنزد رسول خدا ( ص ) آمد و حضرت نيز سر خود را بالا آورد تا آن مرد\r\n","description":"","footnote":"","page_name":" 110 ","page_number":113},
  {"content":"\r\nاو را ديده و برفت ، ولى طولى نكشيد كه بازگشت ، رسول خدا ( ص ) كه ديد آن مرد چنين كرد با دست خود اشاره كرد كه بنشين ، آن مرد پيش روى آن حضرت نشست ، رسول خدا ( ص ) به دو فرمود : امروز كارى كردى كه روزهاى پيش چنين نميكردى ؟ عرضكرد : اى رسول خدا سوگند بدان كه تو را براستى بنبوت برانگيخته ياد تو چنان دلم را فرا گرفت ( و هواى ديدارت چنان بسرم افتاد ) كه نتوانستم دنبال كارم بروم و بناچار بنزدت بازگشتم ، حضرت در حق آن مرد دعا كرد و با خوشروئى با او سخن گفت .\r\nاين جريان گذشت و چند روز شد كه رسول خدا ( ص ) آن مرد را نديد از احوال او پرسيد ؟ اصحاب عرضكردند : چند روز است كه ما او را نديده‌ايم حضرت برخاست نعلين خود را پوشيد و اصحاب نيز كفشهاى خود را پوشيده بدنبال آن جناب ببازار روغن زيتون فروشان آمدند و ديدند كه در دكان آن مرد كسى نيست ، احوال او را از همسايگانش پرسيدند آنها بعرض رساندند كه مرده است ، و مردى امانتدار و راستگو بود ولى يك خصلت در او بود ، فرمود : چه خصلتى ؟ عرضكردند : بكارى ناستوده دست ميزد - مقصودشان اين بود كه بدنبال زنان ميرفت - رسول خدا ( ص ) فرمود : خدايش بيامرزد ، به خدا سوگند چنان محبتى به من داشت كه اگر برده فروش هم بود خدايش مىآمرزيد . ( مجلسى ( ره ) گويد : شايد مقصود كسى باشد كه اشخاص آزاد را از روى عمد اسير كند و بفروشد ) .\r\n32 - ميسر گويد : خدمت امام صادق عليه السّلام شرفياب شدم حضرت فرمود : حال ياران و هممسلكان تو ( يعنى شيعيان ) چگونه است ؟ عرضكردم : قربانت ما در پيش مردم ( يعنى اهل سنت و جماعت ) از يهود و نصارى و مجوس و مشركان بدتريم ! گويد : حضرت در آن وقت ( كه من اين سخن را گفتم ) تكيه كرده بود پس برخاست و نشست و فرمود : چه گفتى ؟ گفتم : به خدا ما در نزد مردم از يهود و\r\n","description":"","footnote":"","page_name":" 111 ","page_number":114},
  {"content":"\r\nنصارى و مجوس و مشركان بدتريم ! فرمود : هان ! به خدا سوگند بدوزخ نرود از شما دو نفر نه و الله بلكه يكنفر هم از شما بدوزخ نرود ، به خدا سوگند شمائيد كسانى كه خداى عز و جل ( در باره تان ) فرموده :\r\n« و گويند چيست كه نمىبينيم مردانى را كه آنها را از بدان ميشمرديم ، ما آنها را بمسخره گرفته بوديم يا ديدگان از ديدنشان خيره گشته ، اين درست مناقشه و ستيزهء دوزخيان است » ( سورهء ص آيهء 61 - 62 ) سپس فرمود : آنان شما را در دوزخ ميجويند ولى يكتن از شما را در آنجا نيابند .\r\n\r\nوصيتى كه پيغمبر ( ص ) بأمير المؤمنين ع فرمود\r\n33 - معاوية بن عمار گويد : شنيدم از امام صادق عليه السّلام كه ميفرمود : در وصيتى كه پيغمبر ( ص ) بعلى عليه السّلام فرمود اين بود كه فرمود : من تو را در بارهء خويش به چند چيز سفارش كنم كه آنها را از من يادداشت كن ، و دنبال اين سخن نيز فرمود : خدايا ( در حفظ آن ) ياريش كن :\r\nاول - راستگوئى ، مبادا هرگز دروغى از دهانت بيرون آيد دوم - ورع و پارسائى ، مبادا بر خيانتى دلير گردى ( و خيانتى از تو سر زند ) .\r\nسوم - ترس از خداى عز و جل بدانسان كه گويا او را ببينى .\r\nچهارم - بسيار از ترس خدا گريستن كه بهر اشگ ريختنى هزار خانه در بهشت برايت ساخته شود .\r\nپنجم - نثار كردن مال و جان خود را براى دين و مذهبت .\r\nششم - پيروى از سنت و روش من در نماز و روزه و صدقه ، اما نماز پنجاه ركعت ( شايد دو\r\n","description":"","footnote":"","page_name":" 112 ","page_number":115},
  {"content":"\r\nركعت و تيره را كه پس از نماز عشا نشسته بايد خواند از باب اينكه بجاى نماز شبست براى كسى كه موفق بدان نشود به حساب نياورده باشد ) و اما روزه در هر ماه سه روز : پنجشنبه اول ماه و چهارشنبه وسط ماه و پنجشنبه آخر ماه ، و اما صدقه تا بتوانى بايد بپردازى تا حدى كه به تو گويند : اسراف و زياده روى كردى با اينكه اسراف نمىكنى ( يعنى بهر مقدار صدقه بدهى بجا است و اسرافى در آن نيست ) و بر تو باد به نماز شب ( مترجم گويد : در چند نسخه موجود جمله « و عليك بصلاة الليل » يك بار ذكر شده ولى در وسائل كه حديث را از كافى نقل كرده سه بار ذكر شده ) و بر تو باد به نماز زوال ( ظهر ) و بر تو باد به نماز زوال و بر تو باد به نماز زوال ، ( مجلسى و ديگران گويند : ظاهر اين است كه مقصود نافلهء ظهر است ) و بر تو باد به خواندن قرآن در هر حالى ، و بر تو باد باينكه دستهاى خود را در نمازت بلند كنى و بگردانى ( يعنى در حال تكبير گفتن و برگرداندن آن ) و بر تو باد بمسواك كردن با هر وضو ، و بر تو باد باخلاق خوب كه با مردم باخلاق خوب رفتار كنى و از اخلاق بد دورى جوئى و اگر نكردى جز خويشتن را نبايد ملامت و سرزنش كنى .\r\n34 - جعفر بن ابراهيم از امام صادق عليه السّلام و او از پدر بزرگوارش روايت فرموده كه گفت رسول خدا ( ص ) فرمود : حسب ( شرف خانوادگى ) مرد دين او است ، و مردانگيش خرد و عقل او است ، و شرفش زيبائى او است ، ( يعنى زيبائى بشرف است ) و بزرگواريش پرهيزكارى و تقواى او است .\r\n\r\n[ اخبارى در فضيلت شيعه و فضل - ائمه ع - 
  ]\r\n35 - بريد بن معاويه گويد : در منى خدمت امام باقر عليه السّلام بودم در چادرى كه براى آن حضرت\r\n","description":"","footnote":"","page_name":" 113 ","page_number":116},
  {"content":"\r\nبرپا كرده بودند پس آن حضرت به زياد بن اسود ( كه يكى از اصحاب او بود ) نگريست و ديد پايش بريده و مجروح شده امام عليه السّلام از وضع رقتبار او متأثر شده و به او فرمود : چرا پاهايت اين طور شده ؟ عرضكرد :\r\nشتر جوان و لاغرى داشتم و بخاطر آن بيشتر راه را پياده آمدم ، حضرت متأثر شد ، زياد عرضكرد : من گاهى آلوده بگناهان شوم تا بدان جا كه گمان كنم به هلاكت و نابودى افتاده‌ام در آن حال به ياد دوستى شما افتم و همان اميد نجاتى براى من آورد و اندوهم را بر طرف كند ! امام باقر عليه السّلام فرمود : مگر دين چيزى جز محبت و دوستى است ؟ خداى تعالى فرموده : « . . . ولى خدا ايمان را محبوب شما كرد و آن را در دلهاى شما بياراست » ( سورهء حجرات آيهء 7 ) و نيز فرموده : « بگو اگر خدا را دوست ميداريد . مرا پيروى كنيد تا خدا شما را دوست بدارد » ( سورهء آل عمران آيهء 31 ) و نيز ( در بارهء انصار مدينه ) فرموده : « . . .\r\nدوست دارند آنان كه بسوى ايشان هجرت كرده‌اند « ( سورهء حشر آيهء 9 ) .\r\nهمانا مردى خدمت پيغمبر ( ص ) آمده عرضكرد : اى رسول خدا من نمازگزاران را دوست دارم و خود نماز نميخوانم و روزه داران را دوست دارم و خودم روزه نميگيرم ( بعيد نيست مقصودش نمازهاى نافله و روزه هاى مستحبى بوده ) رسول خدا ( ص ) به او فرمود : تو با آن كسانى هستى كه دوستشان دارى و براى تو است آنچه بدست آورده اى .\r\n( پس از آن فرمود ) : چه ميجوئيد و چه ميخواهيد آگاه باشيد كه براستى اگر يك هراس آسمانى بيايد ( همگى مشرف به هلاكت شوند ) هر گروهى به پناهگاه خود روند و ما نيز به پيغمبرمان پناه ميبريم و شما نيز بما پناه آريد . 36 - سعيد بن يسار گويد : شنيدم از امام صادق عليه السّلام كه ميفرمود : ستايش خاص خدا است دسته اى مرجئة شدند ، و دسته اى حرورية ( و خوارج ) گشتند ، و دسته اى قدريه شدند ، و شما را نيز ترابية\r\n","description":"","footnote":"","page_name":" 114 ","page_number":117},
  {"content":"\r\n( منسوب به ابو تراب كنيهء على عليه السّلام ) و شيعهء على ناميدند ، به خدا سوگند كه آن ( يعنى حق و حقيقت ) نيست جز خداى يگانه كه شريك ندارد ، و رسول او ( ص ) و خاندان رسول خدا عليهم السّلام و شيعيان رسول خدا ( ص ) ، و نيستند ساير مردم جز همان ( كه هستند ) على عليه السّلام برترين مردم بود پس از رسول خدا ( ص ) و سزاوارترين مردم بود نسبت به آنها - و سه بار در اين جمله را تكرار فرمود - شرح - « مرجئة » به كسانى گويند كه على عليه السّلام را چهارمين خليفه دانند و برخى گفته‌اند : كسانى هستند كه معتقدند با وجود ايمان در شخص هيچ گناهى زيان نرساند و با وجود كفر هيچ طاعتى سود ندهد ، و « حرورية » بيك دسته از خوارج اطلاق شود ، و قدرية به كسانى گويند كه قائل بتفويض گشته‌اند و گاهى بجبرية نيز قدرية گفته شده . 37 - عبد الحميد واسطى گويد : به امام باقر عليه السّلام عرض كردم : خدا كار شما را باصلاح گرايد براستى ما بانتظار ظهور دولت حقه دست از كسب كشيده‌ايم تا بدان جا كه چيزى نمانده برخى از ما گدائى كند ؟ حضرت فرمود : اى عبد الحميد آيا پندارى كسى كه در راه خدا خود را بازداشته خداوند گشايش بكارش ندهد ؟ چرا ! به خدا قسم كه حتما براى او گشايشى فراهم خواهد كرد ، خدا رحمت كند بنده اى را كه امر امامت ما را زنده كند ، عرضكردم : خدا كار شما را باصلاح گرايد همانا اين مرجئة ( معناى آن در حديث پيش گذشت ) ميگويند : بما زيانى نرساند كه بر همين حال و عقيده اى كه هستيم باشيم هنگامى كه بيايد آنچه شما ميگوئيد ( و دولت حقه ظاهر گردد ) در آن هنگام ما و شما هم عقيده شويم و يكسان گرديم ؟\r\nفرمود : اى عبد الحميد راست گويند هر كه توبه كند ( يعنى در آن زمان ) خدا توبه اش را بپذيرد و هر كس نفاقى در دل داشته باشد و آن را پنهان كند خداوند جز بينيش را به خاك نمالد و هر كه ( اكنون ) امر امامت ما را آشكار سازد خدا خونش را بريزد و خداوند در راه اسلام سرش را ببرد چنانچه قصاب سر گوسفندش را ببرد\r\n","description":"","footnote":"","page_name":" 115 ","page_number":118},
  {"content":"\r\nگويد : عرضكردم : پس در آن روز ( كه حق ظهور كرد ) ما با مردم در اين باره يكسانيم ؟ فرمود :\r\nنه ، شما در آن روز بزرگان و فرمانروايان روى زمين باشيد ، در دين ما جز اين روا نباشد ( كه شما را بخاطر ايمانى كه داريد بآقائى و سيادت رسانيم ) عرضكردم : اگر من پيش از آنكه حضرت قائم عليه السّلام را درك كنم بميرم چه ؟ فرمود : هر كه از شماها بگويد : اگر من قائم آل محمد را درك كنم او را يارى كنم مانند كسى است كه با او ( در ركابش ) شمشير زند ، و شهادت با آن حضرت دو شهادت محسوب شود .\r\n( شايد مقصود اين باشد كه آرزوى شهادت با آن حضرت مانند شهادت در ركاب آن حضرت است ، و شهادت با آن حضرت نيز دو شهادت محسوب است ، پس آرزوى شهادت با آن حضرت نيز دو شهادت محسوب شود ) . 38 - عبد الله بن وليد كندى گويد : در زمان مروان بر امام صادق عليه السّلام درآمديم حضرت فرمود :\r\nشما كيستيد ؟ عرضكرديم : از اهل كوفه‌ايم ، فرمود : در هيچ شهرى بيشتر از شهر كوفه ما طرفدار و دوست نداريم و بخصوص اين گروه ( يعنى گروه شيعه يا مقصود قبيله كنده است كه راوى نيز جزء آنها بوده ) همانا خداى جل ذكره شما را راهنمائى كرد براى چيزى كه مردم آن را نميدانند ، شما ما را دوست و مردم ما را دشمن دارند ، شما از ما پيروى كنيد و مردم مخالفت ما را ميكنند ، شما ما را تصديق كرديد و مردم ما را تكذيب نمودند ، پس خدا شما را بزندگى ما زنده دارد و بمرگ ما بميراند ، و من گواهم كه پدرم ميفرمود : فاصله اى نيست ميان يكى از شما و ميان آنچه با ديدنش خداوند چشم او را روشن كند و مورد غبطه ديگران واقع گردد جز اينكه جان باينجا رسد - و اشاره به گلويش فرمود - و خداى عز و جل در قرآنش فرمود : « و ما پيش از تو پيمبرانى فرستاديم و براى آنها همسران و فرزندانى مقرر داشتيم » ( سورهء رعد آيه 38 ) و مائيم فرزندان رسول خدا ( ص ) .\r\n","description":"","footnote":"","page_name":" 116 ","page_number":119},
  {"content":"\r\n\r\n[ حديث الشقى من شقى في بطن امّه 
  ]\r\n39 - ابى الصباح گويد : من شنيدم ( مردم ) سخنى را از رسول خدا ( ص ) و امير المؤمنين عليه السّلام و ابن مسعود نقل ميكنند ، پس بنزد امام صادق عليه السّلام رفتم و آن را بر آن حضرت عرضه كردم ، فرمود : ( آرى ) اين سخن رسول خدا ( ص ) است و آن را مىشناسم ، ( و آن اين بود كه ) فرمود : رسول خدا ( ص ) فرموده :\r\nشخص بدبخت در شكم مادرش بدبخت است ، و سعادتمند كسى است كه به ديگران پند گيرد ، و زيركترين اشخاص مرد با تقوى و پرهيزكار است ، و احمقترين احمقان شخص بزهكار و فاجر است . و بدترين نقلها نقل كردن دروغ است ، و بدترين كارها بدعتها است ، و كورترين كوريها كورى دل است ، و بدترين پشيمانيها پشيمانى روز قيامت است ، و بزرگترين خطاها در پيشگاه خدا زبان دروغگو است ، و بدترين كسبها كسب ربوى ( و بدست آوردن مال از ربا ) است و بدترين خوراكها خوردن مال يتيم است ، و بهترين زيورها زيور مرد است برفتن راه درست با داشتن ايمان ، و ( نيز به راه درست رفتن ) بهترين چيزى است كه در اختيار او است ( كه او را از بردگى شهوت بيرون آرد ) و موجب قوام و صلاح سرانجام كارهاى او است ( اين معنى روى آن است كه « واو » در جملهء « و قوام خواتيمه » جزء روايت باشد ، و محتمل است - چنانچه مجلسى ( ره ) گفته : - « واو » را نساخ افزوده باشند ) و هر كه ( در كار خود ) پيرو شهوتطلبى باشد خداوند دروغش را بشنواند ( مجلسى ( ره ) در معناى اين جمله چند وجه گفته كه از آن جمله است : هر كه عمل صالحى را در پنهانى انجام دهد و سپس آن را براى خودنمائى و اطلاع يافتن مردم آشكار كند خداوند غرض او را به گوش مردم برساند و براى مردم آشكار سازد كه غرض اين شخص از اين كار خود نمائى بوده و عملش خالص براى حق نبوده است ) .\r\nو هر كه به كار دنيا سرگرم شود بدان درماند ( و مطلوب خود را از آن دريافت نكند ) و هر كه بلا ( و فوائد و منافع و پاداش آن را ) بداند بر آن شكيبائى ورزد ، و هر كه آن را ( و منافع و پاداشش را ) نداند از آن بترسد و تن بدان ندهد ، شك و ترديد ( در اصول دين ) كفر است ، و هر كه گردنفرازى و تكبر كند خدايش پست كند ، و هر كه فرمانبردارى شيطان كند نافرمانى خدا را كرده و هر كه نافرمانى\r\n","description":"","footnote":"","page_name":" 117 ","page_number":120},
  {"content":"\r\nخدا كند خدايش او را عذاب كند ، و هر كه سپاسگزارى كند خدا بر او بيفزايد ، و هر كه بر بلاى سخت شكيبا باشد خدايش كمك كند ، و هر كه بر خدا توكل كند خدايش او را بس باشد . خداى را بخاطر خوشنودى و رضايت يكى از خلقش بخشم نياوريد ، و به هيچ يك از خلق خدا ( بوسيلهء نافرمانى خدا ) تقرب نجوئيد كه از خدا دور شويد ، زيرا ميان خداى عز و جل و هيچ يك از خلق او خصوصيتى وجود ندارد كه بدان وسيله خيرى به دو رساند و يا شرى را از او دفع كند جز بوسيلهء اطاعت كردن او و پيروى از آنچه موجب خوشنودى او است ، و براستى كه اطاعت خدا وسيلهء رسيدن و كامياب شدن بهر خيرى است كه جستجو شود ، و سبب نجات و رهائى از هر شرى است كه از آن پرهيز گردد ، و براستى كه خداى عز و جل نگاه دارد هر كه را كه از او فرمانبردارى كند ، و نگاهدارى نكند از كسى كه نافرمانيش كند ، و كسى كه از خداى عز و جل بگريزد گريزگاهى ندارد ، و همانا فرمان خدا نازل شود و گر چه آفريدگانش خوش نداشته باشند ، و هر آنچه آمدنى است نزديك است ( مانند مرگ و برزخ و قيامت ) . آنچه خدا خواهد باشد و آنچه را نخواهد نباشد پس كمك كنيد بنيكى و پرهيزكارى و ببدكارى و تجاوز كمك ندهيد و از خدا بترسيد كه خداوند سخت كيفر است .\r\n40 - يعقوب بن شعيب از امام صادق ( ع ) از گفتار خداى عز و جل پرسيد كه فرمايد : « مردم همه يك امت بودند » ( سورهء بقره آيهء 213 ) فرمود : مردم پيش از حضرت نوح همه يك امت گمراه بودند و خدا آغاز بعثت كرد و ( از روى قانون بداء ) پيمبران مرسل را برانگيخت ، و اينكه مردم گويند :\r\nهميشه بوده و خواهد بود ( يعنى هر آنچه از ازل تعيين شده تغييرى در آن راه نيابد ) چنين نيست و دروغ گفته‌اند ، خدا در شب قدر جدا كند آنچه از سختى يا خوشى يا باران است به مقدارى كه خدا تا سال آينده خواهد بدان مقدار معين فرمايد .\r\n","description":"","footnote":"","page_name":" 118 ","page_number":121},
  {"content":"\r\n\r\nحديث دريا و خورشيد\r\n41 - حكم بن مستورد از حضرت على بن الحسين ( ع ) روايت كرده كه فرمود : از جمله اسباب زندگى مردم كه بدان احتياج دارند و خدا آن را ( براى رفع احتياج آنان ) خلق فرموده همان دريائى است كه خداى عز و جل آن را در ميان آسمان و زمين خلق كرده ، و همانا خداوند در آن دريا مجارى خورشيد و ماه و ستارگان و اختران را روى اندازه اى مقرر داشته و همه را بر روى فلك تقدير كرده ، و بر آن فلك فرشته اى را گماشته كه همراهش هفتاد هزار فرشته‌اند و آنها فلك را ميچرخانند و با چرخاندن آن خورشيد و ماه و اختران و كواكب ميچرخند و در منزلگاههائى كه خداى عز و جل براى آنها در شب و روزشان مقدر فرموده وارد ميشوند ، و چون گناهان بندگان بسيار شد و خداى تعالى اراده فرمود آن مردم ( گنهكار ) را بوسيلهء نشانه اى از نشانه هاى خويش مورد عتاب و نكوهش خويش قرارشان دهد بدان فرشتهء گماشته بر فلك دستور دهد كه آن فلكى را كه در آن مجارى خورشيد و ماه و نجوم و كواكب است از جاى خود حركت دهد آن فرشته نيز بدان هفتاد هزار فرشته دستور دهد كه آن را از مجارى خود حركت دهند ، آنها نيز چنان كنند و خورشيد در آن دريائى افتد كه در آن فلك جريان داشت ، پس نورش گرفته شود و رنگش دگرگون شود ، پس چون خداى عز و جل خواهد كه نشانه اش بزرگ شود خورشيد در آن دريا فرو رود بدان مقدار كه خواهد خلق خود را بدان نشانه بترساند ، و اين در همان وقتى است كه خورشيد\r\n","description":"","footnote":"","page_name":" 119 ","page_number":122},
  {"content":"\r\nبگيرد ، و به همين نحو در بارهء ماه انجام دهد .\r\nو چون خداوند بخواهد كه آن را روشن گرداند و بمجراى نخستينش بازگرداند بفرشتهء گماشتهء بر فلك امر كند كه فلك را بمجراى خود بازگرداند و او نيز چنان كند پس خورشيد بمجراى اصلى خود باز گردد و چون از آب بيرون آيد تيره و گرفته رنگ باشد ، و همچنين است ماه .\r\nراوى گويد : سپس امام سجاد عليه السّلام فرمود : همانا كسى از اين دو نشانه نترسد و از آنها نهراسد جز آن كس كه از شيعيان ما باشد ، و هر گاه چنين شد بخداى عز و جل پناه ببريد و بسوى او باز گرديد ( و توبه كنيد ) . توضيح : در اين حديث از نظر اينكه امام عليه السّلام فلك را به صورت مفرد ذكر كرده و جريان خورشيد و ماه و ستارگان در آن فرض شده يك معجزه علمى است كه پس از قرنها كه مردم گرفتار هيئت بطلميوسى بودند و خرق و التيام را در افلاك محال ميدانستند با تحقيقات جديد نظريهء آنها مردود و اشتباه شناخته شد و اين حديث نيز نظريهء جديد را بطور وضوح تأييد مىكند ، چنانچه علامهء شهرستانى در كتاب الهيئة و الاسلام ( ص 63 ) در معناى حديث ذكر كرده و از نظر خسوف و كسوف هم بگفتهء شيخ صدوق ( ره ) ممكن است مقصود از اين خسوف و كسوف غير از خسوف و كسوف معمولى باشد كه در اثر حائل شدن ماه و زمين اتفاق مىافتد و آن نشانه اى است از عذاب الهى چنانچه در روز عاشورا بدون اين مقدمات خورشيد گرفت ، يا در اخبار است كه يكى از نشانه هاى ظهور حضرت قائم عليه السّلام گرفتن آفتاب و ماه است .\r\n42 - فضل بن اسماعيل هاشمى از پدرش روايت كند كه گويد : به امام صادق عليه السّلام شكايت كردم در آنچه از خانواده‌ام بدان برميخورم از استخفافى كه نسبت بدين دارند ( و آن را سبك شمارند ) حضرت فرمود اى اسماعيل اين جريان را از خانواده ات تازه مپندار زيرا خداى تبارك و تعالى براى هر خاندانى حجتى قرار داده كه بوسيلهء آن شخص در روز قيامت بر ساير افراد خانواده احتجاج كند و بدانها فرمايد : آيا فلانى را در ميان خود نديديد ؟ آيا رفتار و كردارش را نديديد ؟ آيا نمازش را در ميان خود نديديد ؟ آيا\r\n","description":"","footnote":"","page_name":" 120 ","page_number":123},
  {"content":"\r\nدين ( و مواظبتش را بر دين ) نديديد ؟ پس چرا به او اقتداء نكرديد ؟ و همين سبب شود كه آن شخص حجتى باشد بر آنها در قيامت . 43 - معاوية بن عمار گويد : شنيدم از امام صادق عليه السّلام كه ميفرمود : ( ممكن است ) مردى از شما در يك محلهء باشد و خداوند روز قيامت بوسيلهء او بهمسايگانش احتجاج كند و بدانها گفته شود : مگر فلانى ميان شما نبود ؟ آيا سخنش را نشنيديد ؟ آيا صداى گريهء شبش را نشنيديد ؟ و همان يك نفر حجت خداوند بر آنها ميگردد .\r\n\r\n[ حديث طير ابابيل و بروز آبله 
  ]\r\n44 - ابو مريم گويد : از امام باقر عليه السّلام از گفتار خداى عز و جل پرسيدم ( كه فرمايد ) :\r\n« و فرستاد بر ايشان پرندگان ابابيل را ( گروه گروه ) ، كه پرتاب ميكردند بر ايشان سنگهائى از سجيل » ( سورهء فيل آيه 3 ) فرمود : پرندگانى بودند در نزديكى زمين كه از طرف دريا آمدند ، سرهاشان مانند سرهاى پرندگان درنده و چنگالى همانند چنگال آنان داشتند . هر پرنده اى سه سنگ داشت دو سنگ در پا و يكى در منقار ، و همچنان سنگها را بدانها زدند تا تنشان دانه آبله زد و تا به آن روز ( در آن سرزمين ) آبله ديده نشده بود و نه آن نوع پرنده پيش از آن ديده شده بود و نه بعد از آن ديده شد ، فرمود : و آنان كه از آن جماعت در آن روز گريختند ( و از آن معركه جانى بدر بردند ) آمدند تا بحضرموت كه دره اى است در نزديكى يمن رسيدند ، در آنجا خداوند سيلى بر آنها فرستاد و همگى را غرق كرد ، فرمود : و در آن دره از پانزده سال قبل هيچ گاه آبى ديده نشده بود ، و از اين رو هنگامى كه آنها در آنجا مردند آنجا را بحضرموت\r\n","description":"","footnote":"","page_name":" 121 ","page_number":124},
  {"content":"\r\n( مرگ در رسيد ) ناميدند .\r\n\r\n[ در فوائد صبر و خوددارى 
  ]\r\n45 - عبد الملك گويد : ميان حضرت باقر عليه السّلام و فرزندان امام حسن عليه السّلام حرفى شد ( و اختلاف و كدورتى پديد آمد ) و اين جريان به گوش من رسيد ، پس خدمت امام باقر عليه السّلام شرفياب شدم و خواستم چيزى ( در اين باره ) بگويم ، حضرت فرمود : خموش باش و ميان ماها وارد مشو كه حكايت ما و عموزادگانمان حكايت آن مردى است كه در بنى اسرائيل بود و دو دختر داشت پس يكى از آن دو دختر را به شخص زارعى شوهر داد و ديگرى را بكوزه گرى ، روزى بديدار دختران خود رفت و نخست بديدن زن زارع رفت و از او پرسيد : حالتان چطور است ؟ گفت : شوهرم كشت زيادى كرده اگر خداوند بارانى از آسمان بفرستد ، از همهء بنى اسرائيل حالمان بهتر خواهد بود ، از آنجا بديدن دختر ديگرش كه زن كوزه گر بود رفت و از او پرسيد : حال شما چطور است ؟ پاسخداد : شوهرم كوزهء زيادى ساخته اگر خدا از آسمان باران نبارد ( كه كوزه هاى ما خشك شود ) كسى در ميان بنى اسرائيل حالش بهتر از ما نخواهد بود .\r\nآن مرد از نزد آن دختر بيرون آمد و ميگفت : خدايا تو خداى هر دوى اينها هستى ( خود دانى و خواهش مختلف اين دو ) ما نيز چنين هستيم .\r\n( مجلسى ( ره ) گويد : يعنى همانطور كه آن مرد قضاوتى نكرد و كار هر دو دخترش را به خدا واگذار كرد ما هم هر دو از فرزندان پيغمبريم و شما را نرسد كه در ميان ما قضاوت كنيد و بعنوان طرفدارى بنفع يكطرف سخنى بگوئيد ) . 46 - ذريح گويد : شنيدم از امام صادق عليه السّلام كه در تعويذ فرزندش ( تعويذ يعنى پناه دادن و دعا\r\n","description":"","footnote":"","page_name":" 122 ","page_number":125},
  {"content":"\r\nخواندن براى دفع جن و شياطين و چشم زخم و غيره ) اين جملات را ميفرمود : « تو را سوگند دهم اى باد و اى درد ، هر چه باشى بدان سوگندى كه قسم داد بدان على بن ابى طالب فرستادهء رسول خدا ( ص ) بر جنيان وادى صبرة و آنان فرمانبردند و اجابت دستورش كردند كه تو نيز اجابتم كنى و فرمانم ببرى و هم اكنون همين ساعت از بدن پسرم فلان كه دخترزادهء من است بيرون روى » .\r\nتوضيح - مجلسى ( ره ) گويد : شايد اشاره باشد بدان چه شيخ مفيد در ارشاد در بارهء على بن ابى طالب عليه السّلام نقل كرده است و سپس حديث را بتفصيل نقل كند كه ما آن را در ارشاد مترجم جديد ترجمه كرده‌ايم هر كه خواهد بدان جا مراجعه كند ( ج 1 ص 340 ) 47 - ابو الجارود از امام باقر عليه السّلام روايت كرده كه فرمود : رسول خدا ( ص ) فرموده :\r\nهر كه تفحص كند نيابد ( ابن اثير گويد : يعنى هر كه تفحص كند - براى پيدا كردن دوست صميمى - آنچه خواهد نيابد زيرا خير در مردم بندرت يافت شود ) و هر كه صبر و شكيبائى براى پيشآمدهاى ناگوار روزگار آماده نكرده باشد درماند ، و هر كه بمردم بد گويد به او بد گويند ، و هر كه ايشان را واگذارد آنها او را وانگذارند ، كسى عرضكرد : اى رسول خدا پس من چه بكنم ؟ فرمود : از آبروى خود به آنها قرض بده براى روز نيازت .\r\n( ابن اثير گويد : يعنى اگر كسى به تو بد گفت تو در مقابل به او بد مگو و صبر كن و آن را قرضى در ذمهء او قرار ده تا در روز نيازمنديت يعنى روز قيامت آن را از او بازستانى ) . 48 - حماد بن عثمان گويد : هنگامى موسى بن عيسى ( از متنفذين دستگاه بنى عباس ) در خانهء خويش كه مشرف بر محل سعى صفا و مروه بود نشسته بود كه ناگاه حضرت موسى بن جعفر عليه السّلام را ديد كه سوار بر استرى است و از طرف مروه مىآيد ، موسى بن عيسى فورا به مردى از قبيلهء همدان كه بنام ابن هياج و از نزديكانش بود دستور داد كه برود و دهنهء استر را بگيرد و ادعاى استر را بكند ( و بگويد كه اين استر از من است ) آن مرد ( پست ) نزديك آمد و دهنهء استر آن حضرت را گرفت و مدعى استر شد\r\n","description":"","footnote":"","page_name":" 123 ","page_number":126},
  {"content":"\r\nحضرت موسى بن جعفر ( ع ) كه چنان ديد پاى خود را از ركاب درآورد و از استر به زير آمد و بغلامان خود فرمود : زينش را برداريد و استر را به اين مرد بدهيد ، آن مرد ( پست ) گفت : زين هم از من است ؟ حضرت فرمود : دروغ ميگوئى ما گواه و حجت شرعى داريم كه اين زين مال محمد بن على ( حضرت باقر عليه السّلام ) است و اما استر را نيز ما به همين نزديكيها خريده‌ايم و تو بهتر ميدانى بدان چه ميگوئى ( بهتر ميدانى كه منظورت از اين ادعا چيست ، و بدين ترتيب امام هفتم عليه السّلام شر آن مرد پست فطرت و احيانا نقشهء را كه موسى بن عيسى براى اتهام آن حضرت كشيده بود از سر خود دور كرد ) . 49 - مرازم گويد : هنگامى كه امام صادق ( ع ) در حيرة از نزد ابو جعفر منصور بيرون آمد و آزاد شد همان ساعت از حيرة حركت كرد و هنوز سر شب بود كه بقراولان مسلح شب گرد برخورديم ( مجلسى ( ره ) گويد : صواب آنست كه « سالحين » در هر دو جا نام موضعى است نه نام شبگردان مسلح ) مردى گمركچى كه در ميان قراولان مزبور بود جلوى آن حضرت را گرفت و گفت : من نميگذارم تو اكنون از اينجا بگذرى ، حضرت اصرار كرد كه رخصت عبور دهد ولى او به سختى جلوگيرى كرد و مانع از عبور شد ، و من و مصادف ( يكى از اصحاب حضرت ) در خدمتش بوديم ، مصادف گفت : قربانت اين مرد سگى است كه تو را مىآزارد و من ترس آن را دارم كه تو را بازگرداند و نمىدانيم در آن وقت وضع شما با ابى جعفر منصور چگونه خواهد بود ( و دوباره با شما چه رفتارى خواهد كرد ) و من و مرازم در اينجا همراه شما هستيم اجازه بده تا ما گردن اين مرد را بزنيم و كشته اش را در نهر آب بيندازيم ؟ حضرت فرمود :\r\nاى مصادف خوددارى كن و آرام باش ، حضرت هم چنان از آن مرد ميخواست كه آنها را براى رفتن آزاد بگذارد و پياپى از او درخواست ميكرد تا بيشتر شب كه گذشت آن وقت اجازه داد و گذشتيم ، ( چون از آنجا گذشتيم ) حضرت فرمود : اى مرازم اين بهتر بود يا آنچه شما گفتيد ؟ عرضكردم : قربانت اين !\r\n","description":"","footnote":"","page_name":" 124 ","page_number":127},
  {"content":"\r\nفرمود : گاهى است كه مرد از خوارى و ذلت كوچكى بيرون آيد و همان او را بخوارى بزرگترى درآورد .\r\n50 - حفص بن ابى عايشه گويد : امام صادق عليه السّلام يكى از غلامان خود را بدنبال كارى فرستاد و او دير كرد ( و نيامد ) امام عليه السّلام كه ديد غلام دير كرد بدنبال او بيرون رفت ديد خوابيده است ، پس بالاى سرش نشست و شروع كرد او را باد زدن تا از خواب بيدار شد ، همين كه بيدار شد امام صادق عليه السّلام به او فرمود : اى فلانى به خدا تو حق ندارى هم شب بخوابى هم روز ، شب مال تو و روزت مال ما . 51 - ابو على گويد : شنيدم از امام صادق عليه السّلام كه ميفرمود : باطن ما را در پيش مردم بر خلاف آنچه ظاهر ما است ذكر نكنيد و نه ظاهرمان را بر خلاف آنچه باطن ما است ( مجلسى ( ره ) در اين كلام دو احتمال داده يكى اينكه مقصود آن است كه آنچه را ما از روى تقيه از مردم پنهان ميكنيم شما بمردم نگوئيد ، ديگر آنكه ما را بر خلاف آنچه هستيم بمردم معرفى نكنيد ) همين شما را كافى است كه بگوئيد هر چه را ما ميگوئيم و دهان ببنديد از آنچه ما از آن دهان ببنديم ، شما به خوبى ديده‌ايد كه خداى عز و جل براى هيچ كس در مخالفت با ما خيرى قرار نداد ، همانا خداى عز و جل فرمايد : « بايد بترسند كسانى كه خلاف فرمان او كنند از اينكه به بليه اى دچار شوند يا عذابى دردناك بايشان رسد » ( سورهء نور آيه 63 ) .\r\n\r\nحديثى در بارهء طبيب\r\n52 - زياد از امام صادق عليه السّلام روايت كند كه فرمود : موسى عليه السّلام به خدا عرضكرد :\r\n","description":"","footnote":"","page_name":" 125 ","page_number":128},
  {"content":"\r\nپروردگارا درد از كجا است ؟ فرمود : از من است ، عرضكرد : درمان و شفاء ( از كجاست ) ؟ فرمود :\r\nاز من است ، عرضكرد : پس بندگانت را با معالجه كنندهء درد چه كار ( و چه نيازى به پزشك معالج دارند ) فرمود : تا خاطرشان بدوا آسوده شود ( و بدان دلخوش شوند ) و از آن روز معالج طبيب ناميده شد . 53 - ابو ايوب از امام باقر عليه السّلام روايت كند كه فرمود : هيچ دردى نيست جز آنكه بر بدن راهى دارد و منتظر است تا چه زمانى به او فرمان رسد و تن را فراگيرد .\r\nو در حديث ديگرى است كه فرمود : - مگر تب كه يكباره در تن وارد شود - . 54 - داود بن زربى گويد : من در مدينه به بيمارى سختى دچار گشتم ، اين خبر به گوش امام صادق عليه السّلام رسيد حضرت به من نوشت : خبر بيمارى تو به من رسيد ، يك صاع ( قريب سه كيلو ) گندم بخر آنگاه به پشت بخواب و آن را روى سينه ات بهر نحو كه شد بريز و بگو : « خدايا از تو خواهم بدان نامت كه هر گاه درمانده اى تو را بدان خواند درماندگيش را بر طرف كنى و در زمين جايگزينش كنى و او را جانشين خود در روى زمين بر خلقت قرار دهى كه درود فرستى بر محمد و خاندانش و از اين بيمارى مرا عافيت و تندرستى بخشى » سپس برخيز و بنشين و گندمها را از دور خودت جمع كن و دوباره همان دعا را بخوان و آن را به چهار « مد » ( تقريبا يك چارك ) تقسيم كن و هر قسمت را بمستمندى بده و همان دعا را ( وقت دادن ) بخوان .\r\nداود گويد : من اين كار را كردم و گويا از بند رها گشتم ( و فورا بيماريم بر طرف شد ) و بسيارى نيز اين عمل را انجام دادند و از آن سود بردند .\r\n","description":"","footnote":"","page_name":" 126 ","page_number":129},
  {"content":"\r\n\r\nماهى بر روى چه قرار دارد ؟\r\n55 - ابان بن تغلب گويد : از امام صادق عليه السّلام پرسيدم : كه زمين بر چه استوار است ؟ فرمود :\r\nبر ماهى ، گفتم : ماهى بر چيست ؟ فرمود : بر آب ، پرسيدم آب بر چيست ؟ فرمود : بر صخره ( سنگ سخت ) پرسيدم : صخره بر چيست ؟ فرمود بر خاك نمناك ، گفتم : خاك نمناك بر چيست ؟ فرمود : هيهات كه در اينجا دانش دانشمندان گم گشته ( علامهء شهرستانى قسمتى از اين حديث را در كتاب الهيئة و الاسلام طبق هيئت جديد معنا كرده و براى توضيح بيشتر بدان جا رجوع شود صفحه 75 - و 116 ط نجف ) .\r\n56 - زرارة از يكى از دو امام بزرگوار - امام باقر و يا صادق عليهما السّلام - روايت كرده كه فرمود :\r\nهمانا خداى عز و جل زمين را آفريد ، سپس تا چهل روز آب شور ، و چهل روز آب شيرين بر آن روان كرد ، تا چون اين دو آب با هم برخورد كرد و بهم آميخت خداوند بدست قدرت خويش مشتى از آن برگرفت و همه را به سختى درهم ماليد آنگاه آن را دو قسمت كرد و از هر قسمت گروهى مانند گلهء مورچه بيرون آمدند ، پس گروهى راه بهشت را در پيش گرفتند و گروهى راه دوزخ را .\r\n\r\nحديث پيدايش خوابها ( كه انسان مىبيند ) و حجت شدن آن بر اهل هر زمان\r\n57 - حسن بن عبد الرحمن از حضرت ابى الحسن ( موسى بن جعفر ) عليه السّلام روايت كرده كه فرمود :\r\n","description":"","footnote":"","page_name":" 127 ","page_number":130},
  {"content":"\r\nخوابها در آغاز خلقت نبود ( و مردم خواب نميديدند ) و بعدها پيدا شد ، گويد : من عرضكردم : علت پيدايشش چه بود ؟ فرمود : خداى عز ذكره پيامبرى را بسوى مردم زمانش فرستاد و او ايشان را بپرستش و فرمانبردارى خدا دعوت فرمود ، مردم گفتند : اگر ما چنين كنيم پاداشمان چيست ؟ زيرا كه به خدا سوگند نه تو مالت بيش از ما است و نه فاميلت عزيزتر از فاميل مايند ؟ آن پيغمبر فرمود : اگر اطاعت مرا بكنيد خداوند شما را ببهشت ميبرد ، و اگر نافرمانيم كنيد خداوند بدوزختان برد ، گفتند : بهشت و جهنم چيست ؟ آن پيغمبر براى آنها آن دو را توصيف كرد ، گفتند : چه وقت ما به آنجا خواهيم رفت ؟ فرمود :\r\nهر گاه بميريد ، گفتند : ما مرده هامان را ديده‌ايم كه استخوان پوسيده و خاك ميشوند ، و بدنبال اين سخن بر تكذيب و خوار شمردنشان از آن پيغمبر بزرگوار الهى افزوده گشت ، پس خداى عز و جل خوابها را در ايشان پديد آورد ، پس بنزد آن پيغمبر آمدند و آنچه را در خواب ديده بودند به او گزارش داده و تعجب خود را از اين جريان اظهار كردند .\r\nآن پيغمبر بايشان فرمود : همانا خداى عز و جل خواست تا بدين وسيله براى شما حجت آورد ، ارواح شما نيز اين چنين است كه چون مرديد اگر چه بدنهاتان پوسيده شود ولى جانهاتان در عقاب بسر مىبرند تا دوباره بدنها زنده شود ( يعنى همچنان كه در اين جهان در وقت خواب ديدن بدن از فعاليت افتاده و چون جسمى بىروح در رختخواب خفته ولى روح مشغول فعاليت است تا هنگامى كه دوباره بيدار شود ، و اين مطابق همان حديثى است كه فرمود : « كما تنامون تموتون و كما تستيقظون تبعثون »\r\nهمچنان كه بخواب رويد ميميريد ، و همچنان كه بيدار شويد در قيامت زنده شويد ) . 58 - هشام بن سالم گويد : شنيدم از امام صادق عليه السّلام كه ميفرمود : رأى مؤمن و خواب ديدنش در آخر الزمان بر هفتاد جزء از اجزاء پيامبرى استوار است .\r\n","description":"","footnote":"","page_name":" 128 ","page_number":131},
  {"content":"\r\n( مجلسى ( ره ) گويد : چون در آخر الزمان خداوند حجت خويش را از مردم پنهان كند در عوض رأى قوى و نيرومندى در مورد استنباط احكام به آنها تفضل كرده و عطا فرمايد ، و چون وحى و گنجينه داران وحى ( ائمه اطهار ) را از ايشان برگرفته رؤياى صادقه ( و خوابهاى راست ) به آنها عطا فرمود تا هر حادثه اى پيش از رسيدنش براى آنها آشكار گردد ، و برخى گفته‌اند : اين جريان مربوط به زمان حضرت قائم عليه السّلام است ) .\r\n59 - حضرت رضا عليه السّلام فرمود : رسم رسول خدا ( ص ) چنان بود كه چون صبح ميكرد باصحاب خويش ميفرمود : آيا نويد بخشى هست ؟ و مقصودش خواب بود ( يعنى آيا كسى خواب خوبى ديده ؟ ) . 60 - جابر گويد : امام باقر عليه السّلام فرمود : مردى از رسول خدا ( ص ) معناى گفتار خداى عز و جل را پرسيد ( كه فرمايد ) : « مژده اى در زندگى اين دنيا براى ايشان است » ( سورهء يونس آيهء 65 ) رسول خدا ( ص ) فرمود : آن مژده خواب خوبى است كه مؤمن مىبيند و در مورد كار دنيايش از آن مژده گيرد . 61 - امام صادق عليه السّلام فرمود : خواب بر سه گونه است : مژده اى از جانب خداوند براى مؤمن ، بيم دادنى از طرف شيطان ، خوابهاى آشفته . 62 - ابو بصير گويد : به امام صادق عليه السّلام عرضكردم : قربانت گردم خواب راست و دروغ از يك جا برآيد ( و بيك نحو است ) ؟ فرمود : آرى ، اما خوابهاى دروغ و پريشان آنست كه مرد در آغاز\r\n","description":"","footnote":"","page_name":" 129 ","page_number":132},
  {"content":"\r\nشب مىبيند ، در آن وقت كه تحت تسلط شهوات و سركشان بدكار ( از شياطين ) است ، و آن خوابها چيزى نيست جز آنچه در خيال انسان مجسم شود و آنها دروغ و بر خلاف درآيد ، و اما خواب راست آنست كه انسان پس از گذشتن دو ثلث از شب هنگام آمدن فرشته ها ببيند و آن پيش از سحر است و اين رؤياى صادقه ( و خواب راست ) است كه ان شاء الله تخلف ندارد مگر آنكه جنب باشد يا بدون طهارت ( وضوء يا تيمم ) خوابيده باشد و خدا را آن طور كه بايد ياد نكرده باشد كه آن خواب تخلف دارد و دير تعبير شود . ( مترجم گويد : براى اطلاع كافى از حقيقت خواب و اينكه چرا گاهى صادق و گاهى كاذب است بايد تمامى رواياتى كه در باب خواب وارد شده و كلمات بزرگان از حكماء و فلاسفه و ديگران را از نظر گذراند و چون استقصاء و نقل آنها در اينجا از وضع ترجمهء ما خارج است شما را بكتاب دار السّلام حاجى نورى ( ره ) ( ج 4 ص 232 - 267 ط قم ) راهنمائى ميكنيم كه مؤلف بزرگوار در آنجا بطور مشروح ابتداء روايات را كه از آن جمله همين حديث ابو بصير است نقل كرده و سپس گفتار حكماء و فلاسفه و ديگران را آورده و عميقا در اين باره بحث و تحقيق كرده است و اين بنده كتاب ديگرى نديده‌ام كه به اين اندازه تفصيلا در اين موضوع بحث كرده باشد ) .\r\n\r\nحديث بادها\r\n63 - ابو بصير گويد : از امام باقر عليه السّلام از ( حقيقت و كيفيت ) بادهاى چهارگانهء شمال ، جنوب ، صبا ، و دبور پرسيدم و عرضكردم : كه مردم گويند : باد شمال از بهشت است ، و باد جنوب از دوزخ است ؟\r\nحضرت فرمود : همانا براى خداى عز و جل لشكريانى از بادها است كه هر يك از بندگان معصيت كار خود را كه خواهد بدان عذاب كند ، و بر هر بادى فرشته اى گماشته شده ، و چون خداى عز و جل خواهد كه مردمى را بنوعى از عذاب ( خويش ) عذاب كند ، بدان فرشته اى كه بر آن نوع باد\r\n","description":"","footnote":"","page_name":" 130 ","page_number":133},
  {"content":"\r\nگماشته شده وحى كند ، و آن فرشته نيز بدان باد فرمان دهد و آن باد مانند شيرى خشمناك برجهد .\r\nفرمود : و هر يك از اين بادها نامى دارند آيا نشنيده اى گفتار خداى تعالى را كه فرمايد : « قوم عاد نيز ( پيامبرشان را ) تكذيب كردند و چسان بود عذاب كردن و بيم دادن من ، و طوفانى سخت در روز شومى سراسر ( شوم ) بر آنها فرستاديم » ( سوره قمر آيهء 18 - 19 ) و نيز ( در جاى ديگر ) « باد عقيم ( و نازاد ) » فرموده ( در سورهء ذاريات آيهء 41 ) و ( در جاى ديگر ) فرمود : « بادى كه در آن عذابى المانگيز بود » ( سورهء احقاف آيهء 24 ) و ( در جاى ديگر ) فرمود « گردبادى آتشزا بدان رسيد و بسوخت » ( سورهء بقره آيه 266 ) و همچنين بادهائى را كه خداوند ذكر فرمود كه بدانها نافرمانانش را عذاب كرده .\r\nو حضرت فرمود : و خداى عز و جل را بادهاى رحمتى است كه آبستنكننده است و بادهاى ديگرى است كه آنها را از پيشگاه رحمت خويش گسترش داده و پهن كند : يك قسمت از آنها بادهائى است كه ابرها را براى باران تحريك كند ، قسمت ديگر بادهائى است كه ابرها را ميان آسمان و زمين نگاه دارند ، و قسمت سوم بادهائى است كه ابرها را بفشارد تا باذن خدا باران بريزند ، و قسمت چهارم بادهائى است كه آنها را در قرآن شماره كرده .\r\nو اما بادهاى چهارگانه : شمال ، جنوب ، صبا ، دبور ، اين چهار نام ، نام فرشتگانى است كه بر اين بادها گماشته شده‌اند ، پس هر گاه خداوند اراده فرمايد كه باد شمال بوزد بدان فرشته كه نامش شمال است دستور دهد و آن فرشته بخانهء كعبه فرود آيد و بالاى ركن شامى بايستد و بال خود را به هم زند در اين وقت باد شمال بهر سو كه خدا اراده فرموده از خشكى و دريا پراكنده شود ، و چون خدا اراده كند كه باد جنوب را بفرستد بفرشته اى كه نامش جنوب است فرمان دهد و او بخانهء كعبه فرود آيد و بر ركن شامى بايستد و بال خود را به هم بزند ، پس باد جنوب در خشكى و دريا بهر جا كه خدا\r\n","description":"","footnote":"","page_name":" 131 ","page_number":134},
  {"content":"\r\nخواهد بوزد و چون اراده فرمايد كه باد صبا را بفرستد بدان فرشته كه نامش صبا است دستور دهد تا بر خانهء كعبه فرود آيد و بر ركن شامى بايستد و بال خود را به هم زند بس باد صبا پراكنده شود در خشكى و دريا بهر جا كه خداى عز و جل خواهد بوزد و چون اراده فرمايد كه باد دبور را بفرستد بدان فرشته كه نامش دبور است دستور دهد و آن فرشته بخانهء كعبه فرود آيد و بر ركن شامى بايستد و بال زند پس باد دبور بهر جا كه خدا خواهد در خشكى و دريا بوزد ، سپس امام باقر عليه السّلام فرمود : مگر نشنيدى كه گويند : باد شمال ، و باد جنوب ، و باد صبا ، و باد دبور ، و در همهء آنها باد را بنام فرشتهء مأمور بدان نسبت ميدهند . 64 - معروف بن خربوذ از امام باقر عليه السّلام روايت كند كه آن حضرت فرمود : همانا خداى عز و جل را بادهاى رحمت و بادهاى عذابى است پس اگر خدا بخواهد عذاب بادها را رحمت گرداند مىكند ، ولى هرگز باد رحمت را عذاب نگرداند ، فرمود : و اين بدان جهت است كه تاكنون نشده است خداوند مردمى را كه فرمانبرداريش كرده‌اند مورد رحمت خويش قرار دهد و آن فرمانبردارى موجب و بال و بدبختى آنها شده باشد مگر پس از اينكه از فرمانبردارى او بيكسو رفته باشند ، فرمود : و اين چنين رفتار كرد با قوم يونس كه چون ايمان آوردند خداوند مورد مهر خويش قرارشان داد پس از آنى كه عذاب را بر ايشان مقرر و حكم فرموده بود ، سپس بوسيلهء رحمتش وضع آنان را جبران فرمود و عذابى را كه بر ايشان مقدر شده بود برحمت تبديل نمود ، و از آنان بگرداند در صورتى كه عذاب را بر ايشان فرستاده بود و آنها را فرا گرفته بود ، و اين پس از آنى بود كه به دو ايمان آوردند و بدرگاهش\r\n","description":"","footnote":"","page_name":" 132 ","page_number":135},
  {"content":"\r\nزارى كردند . فرمود : و اما باد عقيم باد عذابى است كه چون بوزد هيچ رحمى بواسطهء آن بچه در خود نگه ندارد و هيچ گياهى بدان آبستن نگردد ، و از زير هفت طبقهء زمين بيرون آيد ، و تاكنون از آنجا بادى خارج نگشته جز بر قوم عاد هنگامى كه خدا بر آنها خشم كرد و به نگهبانان آن باد دستور داد كه باندازهء گشادى حلقهء انگشترى از آن باد رها كنند و آن باد روى خشمى كه بر قوم عاد داشت از دستور نگهبانان سرپيچى كرد و باندازهء گشادى سوراخ بينى گاوى بيرون آمد . نگهبانان از اين وضع بدرگاه خداى عز و جل شيون و فرياد كرده و گفتند : پروردگارا باد از دستور ما سرپيچى كرد ( و بيش از اندازه خارج شد ) و ما بيم آن داريم كسانى را كه نافرمانى تو نكرده و شهرهاى تو را آباد ميكنند نابود كند ! فرمود : پس خداى عز و جل جبرئيل عليه السّلام را بسوى آن باد فرستاد و جبرئيل با دو بال خود جلوى آن را گرفت و بجايگاه اصليش بازگرداند و به دو دستور داد به همان اندازه كه دستورش داده‌اند به همان مقدار بيرون آيد ، و او نيز به همان مقدار بيرون آمد و قوم عاد و هر كه را با آنها بود نابود كرد .\r\n65 - سكونى از امام صادق عليه السّلام روايت كند كه رسول خدا ( ص ) فرمود : هر كه نعمت بر او آشكار گشت ( و متنعم بنعم الهى گشت ) بايد زياد ذكر « الحمد لله » را بگويد ، و هر كه اندوه و غمش بسيار شد استغفار ( و آمرزشخواهى ) كند ، و هر كه فقر و پريشانى بر او فشار آورد زياد بگويد : « لا حول و لا قوة الا بالله العلى العظيم » كه فقر را از او دور سازد .\r\n","description":"","footnote":"","page_name":" 133 ","page_number":136},
  {"content":"\r\nو فرمود : رسول خدا ( ص ) ( چند روزى ) مردى از انصار را نديد ، پس از او پرسيد : چه چيز تو را از ما پنهان كرده بود ؟ عرضكرد : ندارى و كسالت ممتد ، رسول خدا ( ص ) به او فرمود : آيا كلامى به تو نياموزم كه چون آن را بگوئى ندارى و بيمارى از تو دور گردد ؟ عرضكرد : چرا اى رسول خدا ، فرمود : چون صبح و شام كنى بگو :\r\n« لا حول و لا قوة الا با لله العلى العظيم توكلت على الحى الذى لا يموت و الحمد لله الذى لم يتخذ ولدا و لم يكن له شريك في الملك و لم يكن له ولى من الذل و كبره تكبيرا »\r\nآن مرد گويد : سه روز بيشتر اين ذكر را نگفتم تا اينكه ندارى و بيمارى از من دور گرديد . 66 - اسماعيل بن عبد الخالق گويد : شنيدم امام صادق عليه السّلام از أبى جعفر احول مىپرسيد :\r\nبصره بودى ؟ عرضكرد : آرى ، فرمود : شتافتن مردم را در اين مذهب ( شيعه ) و وارد شدن آنان را در آن چگونه ديدى ؟ عرضكرد : به خدا آنها كم هستند و با اينكه كار هم ( براى مذهب خود ) ميكنند ولى آن هم كم است ، فرمود : بر تو باد بجوانها ( و بيشتر به آنها توجه داشته باشيد ) زيرا آنها بسوى هر كار خيرى شتابانتر ( از ديگران ) هستند ، سپس فرمود : اهل بصره در بارهء اين آيه چه گويند : « بگو من از شما مزدى نخواهم جز دوستى خويشاوندانم » ( سورهء شورى آيهء 23 ) من عرضكردم : قربانت آنها گويند اين آيه در مورد عموم خويشان رسول خدا ( ص ) است ، فرمود : دروغ ميگويند ، و همانا اين آيه در مورد ما خاندان بالخصوص يعنى در بارهء اهل بيت : على و فاطمه ، و حسن و حسين ، اصحاب كساء عليهم السّلام نازل گشته است .\r\n","description":"","footnote":"","page_name":" 134 ","page_number":137},
  {"content":"\r\n\r\nحديث مردم شام\r\n67 - محمد بن عطية گويد : مردى از دانشمندان اهل شام بنزد امام باقر عليه السّلام آمده عرضكرد : اى ابا جعفر آمده‌ام مسأله اى از شما بپرسم كه مرا درمانده كرده از اينكه كسى را بيابم كه بتواند آن را برايم تفسير و معنى كند ، و از سه گروه پرسيده‌ام و هر يك به نحوى پاسخ مرا داده غير از آنچه گروه ديگر پاسخ داده امام عليه السّلام فرمود : مسألهء تو چيست ؟ عرضكرد : پرسشم اينست كه نخستين چيزى را كه خدا آفريد چه بود ؟ چون من از يكى پرسيده‌ام و او گفته است : « قدر » بوده ، و ديگرى گفته : « قلم » بود ، و سومى گفته « روح » است . امام باقر عليه السّلام فرمود : اينها ( هيچ كدام ) چيز درستى نگفته‌اند و من به تو خبر مىدهم كه همانا خداى تبارك و تعالى بود و جز او چيزى وجود نداشت ، و كسى نيز پيش از عزت او نبود ( كه عزت خدا مستند به او باشد ) و اين است معناى گفتارش : « منزه است پروردگارت پروردگار عزت از آنچه ( مشركان ) توصيفش كنند » ( سورهء صافات آيهء 180 ) و آفرينندهء پيش از آفريده بود ، و اگر نخستين چيزى را كه از خلق خويش آفريد چيزى بود كه از چيز ديگر گرفته بود هرگز دنباله اش قطع نميشد و با اين وضع پيوسته چيزى با خدا بود و هيچ گاه نميشد كه خدا مقدم بر آن چيز باشد ، ولى خدا بود در وقتى كه چيزى جز او نبود ، و نخست آن چيزى را آفريد كه همهء چيزها از آن است ، و آن آب است كه همهء چيزها از آن است ، و هر چيز را به آب منسوب ساخت ولى آب را به چيزى نسبت نداد كه بدان منسوب گردد ، و باد را نيز از آب آفريد سپس باد را بر آب مسلط كرد و باد شكم آب را شكافت تا اينكه از آب كفى پديد آمد بدان اندازه اى كه ميخواست\r\n","description":"","footnote":"","page_name":" 135 ","page_number":138},
  {"content":"\r\nپديد آيد ، پس از آن كف زمينى سفيد و پاك آفريد كه در آن شكاف و سوراخ و بلندى و پستى و درختى نبود ، پس از آن ، آن را بر هم پيچيد و بر زير آب نهاد ، سپس خداوند آتش را از آب آفريد پس آتش دل آب را شكافت تا از آب دودى برخاست بدان اندازه كه خدا ميخواست ، و خدا از آن دود آسمانى صاف و پاكيزه خلق فرمود كه نه در آن شكافى بود و نه سوراخى و اين است گفتار او كه فرمايد : « . . .\r\nآسمان كه خدايش ساخت ، و سقف آن را بالا برده و پرداخت ، و شبش را تاريك و روزش را برون آورد « ( سورهء نازعات آيه 27 - 29 ) .\r\nفرمود : در آن وقت نه خورشيدى بود نه ماهى و نه اختران و نه ابرى ، سپس آن را در هم پيچيد و بر زير زمينش نهاد ، آنگاه اين دو آفريدهء خود را مرتب ساخت و آسمانها را پيش از زمين برافراشت ، و اين است گفتارش عز ذكره كه ( دنبال آيات فوق ) فرمايد : « و زمين را پس از آن گسترش داد » يعنى آن را پهن كرد .\r\nمرد شامى عرضكرد : اى ابا جعفر ( پس معناى اين آيه چيست كه ) خداى تعالى فرمايد : « آيا ننگرند كسانى كه كافرند كه آسمانها و زمين پيوسته بودند و از هم بازشان كرديم » ( سورهء انبياء آيهء 29 ) امام باقر عليه السّلام به او فرمود : شايد تو پندارى كه آنها بهم بسته و چسبيده بودند و آنگاه يكى از آنها از ديگرى جدا شد ؟ عرضكرد : آرى ، حضرت به او فرمود : از پروردگار خويش آمرزش بخواه زيرا گفتار خداى عز و جل ( كه فرمايد ) : « بهم پيوسته بود » يعنى آسمان بود و باران نمىباريد ، و زمين بسته بود و دانه نميرويانيد ، و چون خداى تبارك و تعالى خلق را آفريد و از هر جاندارى در آن جايگير فرمود آسمان با آمدن باران از هم گشوده شد و زمين با روياندن دانه . شامى گفت : گواهى\r\n","description":"","footnote":"","page_name":" 136 ","page_number":139},
  {"content":"\r\nدهم كه براستى تو از فرزندان پيمبرانى و همانا علم و دانش تو از علم و دانش آنها است .\r\n68 - محمد بن مسلم گويد : همه چيز ( در ابتداى خلقت ) آب بود و عرش خدا نيز بر آب قرار داشت ، پس خداى عز ذكره آب را فرمان داد به صورت آتشى برافروخته شد ، پس به آتش دستور داد خموش گشت و از خموشى آن دودى برخاست ، و خدا از آن دود آسمانها را آفريد ، و از خاكسترش زمين را خلق فرمود ، پس ميان آب و آتش و باد نزاع در گرفت .\r\nآب گفت : منم بزرگترين لشكر خدا ، و باد گفت : منم بزرگترين لشكر خدا ، و آتش گفت :\r\nمنم بزرگترين لشكر خدا ، پس خداوند بباد وحى كرد كه توئى لشكر بزرگ من .\r\n\r\nحديث بهشتها و اشتران\r\n69 - امام باقر عليه السّلام فرمود : از رسول خدا ( ص ) در مورد گفتار خداى عز و جل پرسش شد ( كه فرمايد ) : « روزى كه پرهيزگاران را محشور كنيم كه به پيشگاه خداى رحمان وارد شوند » ( سورهء مريم آيهء 85 ) فرمود : اى على اين واردشوندگان جز سوارانى نيستند ، اينان مردانى هستند كه از خدا ميترسند و خدا نيز دوستشان دارد و آنها را مخصوص خويش ساخته و كردارشان را پسنديده و پرهيزكارانشان ناميده است ، سپس فرمود : اى على سوگند بدان كه دانه را شكافت و جاندار را آفريد كه براستى آنها از گورهاى خويش بيرون آيند و فرشتگان باستقبالشان روند با شترانى از شتران عزت\r\n","description":"","footnote":"","page_name":" 137 ","page_number":140},
  {"content":"\r\nكه بر آنها است پالانهائى از طلا كه بدرّ و ياقوت پوشيده است و روپوش آنها پارچهء ديبا و زربفت است ، و مهار آن شتران طنابى ارغوانى است كه آنها را بوسيلهء آن شتران بمحشر مىبرند ، و بهمراه هر مردى هزار فرشته از پيش رو و از راست و چپشان هست كه آنها را با اين تزيينات بجلو برند تا بدر بزرگ بهشت برسانند ، و دم در بهشت درختى است كه از سايهء هر برگ آن هزار نفر از مردم مىتوانند استفاده كنند ، و در طرف راست درخت چشمه اى پاك و پاكيزه است .\r\nفرمود : پس از آن چشمه جرعه اى مينوشند كه خدا بوسيلهء همان جرعه حسد را از دلهاشان پاك كند و موها را از تنشان بريزد ، و اين است گفتار خداى عز و جل ( كه فرمايد ) : « و نوشاندشان پروردگارشان آشاميدنى پاك » ( سوره دهر آيهء 21 ) ( يعنى ) از اين چشمهء پاكيزه .\r\nفرمود : سپس بسوى چشمهء ديگرى كه در سمت چپ آن درخت است باز گردند و در آن غسل كنند و آن چشمهء زندگى است كه پس از آن هرگز نخواهند مرد ، فرمود : سپس در پيشاپيش عرش آنان را واميدارند در حالى كه به كلى از تمام آفات و بيماريها و گرما و سرما آسوده شده‌اند پس خداى جل ذكره بفرشتگانى كه همراه آنان هستند فرمايد : دوستان مرا ببهشت بريد و با مخلوقات ديگر متوقفشان نكنيد زيرا خوشنودى من بر ايشان پيشى جسته و رحمتم بر اينها واجب گشته و چگونه بخواهم تا آنها را با خوب كرداران و بدكاران نگاه دارم . فرمود : پس فرشتگان آنها را بسوى بهشت برند و چون بدر بزرگ بهشت رسند فرشتگان ضربه اى بحلقهء در زنند كه صداى آن به صورت آژيرى بلند برآيد و آن آژير\r\n","description":"","footnote":"","page_name":" 138 ","page_number":141},
  {"content":"\r\nبه گوش هر حوريه اى كه خداى عز و جل براى دوستانش در بهشت آماده كرده برسد ، و با شنيدن آن صدا به يكديگر مژده دهند و بهم بگويند : دوستان خدا بنزد ما آمدند .\r\nدر اين هنگام در باز شود و اينان داخل بهشت شوند و همسران حور العين آنها و ساير آدميزادگان ( كه در آنجا هستند ) سركشيده و به آنها گويند : خوش آمديد كه براستى چقدر اشتياق ما بديدار شما شديد بود ، آن دوستان خدا نيز مانند همين سخن را به آنها گويند .\r\nعلى عليه السّلام عرضكرد : اى رسول خدا بفرمائيد : اينكه خدا ميفرمايد : « غرفه هاى ساخته اى كه روى آنها غرفه هاى ديگرى است » ( سورهء زمر آيهء 20 با مختصر اختلافى ) اين غرفه ها روى چه ساخته شده ؟ فرمود : اى على اينها غرفه هائى است كه خداى عز و جل از درّ و ياقوت و زبرجد براى دوستانش ساخته ، سقفهايش طلا است كه با نقره به كار رفته ، هر غرفه اى هزار در طلا دارد ، دم هر درى از آنها فرشتهء گماشته شده ، در آنها فرشهائى است گرانقدر كه رويهم افتاده و از حرير و ديبا است و برنگهاى گوناگون است و لايهء آنها از مشك و كافور و عنبر است ، و همين است گفتار خداى عز و جل « و فرشهاى گرانقيمت » ( سورهء واقعه آيهء 34 ) .\r\nو هنگامى كه مؤمن را بمنزلهايش در بهشت وارد كنند بر سرش تاج سلطنت و كرامت نهند و جامه هاى طلا و نقره و ياقوت و مرواريدى كه برشته درآورده شده در افسر پادشاهى زير تاج بپوشند .\r\nفرمود : و هفتاد جامهء حرير برنگهاى گوناگون و انواع ديگرى از جامه هائى كه با طلا و نقره و مرواريد و ياقوت قرمز بافته شده ببر كنند ، و اين است ( معناى ) گفتار خداى عز و جل : « و زيور\r\n","description":"","footnote":"","page_name":" 139 ","page_number":142},
  {"content":"\r\nكنند در آنجا دستبندها از طلا و مرواريد و لباس ايشان در آنجا ديبا است « ( سوره حج آيهء 22 ) . و چون مؤمن روى تختش بنشيند آن تخت از شادى بجنبش درآيد ، و چون دوست خداى عز و جل جايگاهش در بهشت مستقر گردد فرشته اى كه بر بهشتهايش گماشته شده از او اجازه خواهد تا براى تهنيتش بدين كرامتى كه خداى عز و جل به او فرموده نزدش برود .\r\nغلام و كنيزان خدمتكار و دربان آن مؤمن بفرشتهء مزبور گويند : همين جا باش كه اينك دوست خدا روى تختش تكيه زده و همسر حوريش خود را براى او مهيا ساخته و تو بايد براى دوست خدا همين جا درنگ كنى .\r\nفرمود : پس همسر حوريه اش از خيمه مخصوص بيرون آيد و هم چنان بجلو رود و گرداگردش كنيزكان باشند ، و بر تنش هفتاد جامهء بافته بياقوت و مرواريد و زبرجد است ، كه اصل آن از مشك و عنبر مىباشد و بر سرش تاج كرامت قرار دارد ، و بر پايش نعلين بند دارى از طلا است كه بياقوت و مرواريد پوشيده شده و بند آن از ياقوت قرمز است و چون بدوست خدا نزديك شود او از شوقى كه به دو پيدا كند مىخواهد ( كه براى پذيرائى همسر حوريه اش ) از جا برخيزد ، حوريه به دو گويد : اى دوست خدا امروز روز رنج و زحمت نيست از جايت حركت مكن كه من از توأم و تو از منى .\r\nفرمود : پس آنها به اندازه پانصد سال از سالهاى دنيا يك ديگر را در آغوش كشند كه نه او از اين مرد سير شود ، و نه اين مرد از او خسته و ملول گردد . و چون كمى سستى در بدن آن مرد پيدا شود بدون آنكه خستگى پيدا كرده باشد به گردن آن حوريه نظر افكند و در آن گلوبندهائى از شاخهء ياقوت قرمز بنگرد كه در وسط آن لوحى است و صفحهء آن لوح از درّ ( سفيد ) است و در آن نوشته شده : تو\r\n","description":"","footnote":"","page_name":" 140 ","page_number":143},
  {"content":"\r\nاى ولى خدا محبوب منى و من نيز حوريه و محبوب توأم ، جان من براى تو و جان تو براى من است سپس خداوند هزار فرشته بفرستد تا آن مرد را ببهشت تهنيت گويند ، و او را بهمسرى آن حوريه در آورند .\r\nفرمود : آن فرشتگان بنخستين در بهشت او برسند و بفرشتهء كه گماشتهء به آن درها است گويند :\r\nاز دوست خدا براى ما اذن ملاقات بگير كه خدا ما را فرستاده تا به او تهنيت و تبريك گوئيم ، فرشته به آنها گويد : بايستيد تا بدربان گويم و دربان او را از ورود شما آگاه كند ، ( آنها بايستند و ) فرشته بسراغ دربان كه فاصله اش با او سه باغ بهشتى است بيايد و چون بنخستين در ورودى رسد بدربان گويد : در جلوى در هزار فرشته ايستاده‌اند كه آنها را پروردگار جهانيان تبارك و تعالى فرستاده تا به اين دوست خدا تبريك گويند ، و از من درخواست كرده‌اند تا براى ايشان اذن ورود تحصيل كنم ، دربان گويد :\r\nبراستى كه براى من سخت و گرانست در اين حال كه دوست خدا با همسر حوريه اش خلوت كرده براى هيچ كس اذن ملاقات بگيرم . فرمود : و فاصله دربان تا آن دوست خدا دو باغ است .\r\nفرمود : پس آن دربان بنزد پيشكار مخصوص رود و به او بگويد : در دم در هزار فرشته‌اند كه پروردگار عزت آنان را فرستاده تا بولى خدا تبريك گويند براى ايشان اذن ورود بگير ، پيشكار مخصوص بنزد خدمتكاران رود و به آنها گويد : همانا فرستادگان خداى جبار در دم در بانتظار اذن ورود ايستاده‌اند و آنها هزار فرشته‌اند كه خداوند ايشان را فرستاده تا بولى خدا تبريك گويند ، پس دوست خدا را از جايگاه ايشان آگاه كنيد ، آنان نيز اطلاع ميدهند و اجازهء ورود براى فرشتگان ميگيرند و آنها بنزد دوست خدا درآيند در آن غرفه اى كه هزار در دارد و بر هر درى از درها فرشتهء گماشته شده ، و چون اذن ورود\r\n","description":"","footnote":"","page_name":" 141 ","page_number":144},
  {"content":"\r\nفرشتگان مزبور صادر ميگردد هر يك از گماشتگان مزبور درى را كه بر آن موكل هستند بگشايند .\r\nفرمود : در اين وقت پيشكار مخصوص هر يك از آن فرشته را از درى وارد كند و آنان پيغام خداى جبار جل و عز را بدوست خدا برسانند ، و اين است گفتار خداى تعالى ( كه فرمايد ) : « و فرشتگان درآيند بر ايشان از هر درى ( يعنى از درهاى غرفه ) - و بگويند - درود بر شما . . . » تا آخر آيه ( 23 از سورهء رعد ) .\r\nفرمود : و همين است گفتار خداى عز و جل « و چون بنگرى و باز هم بنگرى نعمت و سلطنت بزرگى است » ( سورهء انسان آيه 23 ) و مقصود در اين آيه دوست خدا و آن كرامت و نعمتها و سلطنت بزرگ و با شكوهى است كه او دارد . كه براستى فرشتگان فرستادهء خداى عز ذكره براى ورود از او تحصيل اجازه كنند و بدون اذن او وارد نشوند ، و اين است سلطنت بزرگ باشكوه .\r\nفرمود : و نهرها از زير مسكنهاى ايشان روان است و اين است معناى گفتار خداى تعالى : « و از جايگاهشان جويها روان است » ( سورهء كهف آيه 31 ) و ميوه ها بدانها نزديك است و همين است گفتار خداى عز و جل : « و سايه هاى آن بر سرشان نزديكست ، و ميوه هاى آن به خوبى فرو افتاده است » ( سورهء دهر آيه 14 ) ، و از بس نزديك است مؤمن همانطور كه بر تخت خويش تكيه زده با دهان خود ميوهء مورد نظرش را بچيند ، و هر يك از انواع ميوه ها به آن دوست خدا گويند : مرا بخور پيش از آنكه آن يك را بخورى .\r\nفرمود : و در بهشت هيچ مؤمنى نيست جز آنكه براى او بهشتهاى بسيارى است كه داراى درختهاى\r\n","description":"","footnote":"","page_name":" 142 ","page_number":145},
  {"content":"\r\nافراشته و غير افراشته ، و نهرهائى از مى ، و نهرهائى از آب ، و نهرهائى از شير و نهرهائى از عسل مىباشد ، و چون دوست خدا طعام خويش را طلب كند بدون آنكه اظهار كند چه نوع غذائى ميخواهد همان را كه دلش ميخواهد برايش حاضر كنند . فرمود : سپس با دوستان و برادران خويش خلوت كند و همديگر را ببينند ، و در بهشتهاى خويش متنعم باشند در زير سايه هائى كشيده ( كه هواى آن در لطافت ) بمانند هواى ( بين الطلوعين ) ما بين زدن سپيده دم تا زدن خورشيد است . و براى هر مؤمنى هفتاد زن حوريه و چهار زن آدمى است ، و مؤمن ساعتى را با همسر حوريه و ساعتى را با همسر آدمى است و ساعتى را نيز با خويش خلوت كند و بر تخت خود تكيه زند و به يكديگر نگاه كنند ، و همانا مؤمن را هم چنان كه بر تخت تكيه زده پرتوى از نور فرا گيرد ( كه در شگفت شود و ) بخدمتكاران خود گويد : اين پرتو درخشان چيست ؟ شايد خداى جبار به من توجهى فرموده ؟ خدمتكاران گويند :\r\nمنزه است ، منزه است ، ( خداى عز و جل ) و فرازمند است جلال خدا ، نه ( توجّه حق نيست ) بلكه اين حوريه ايست از همسران تو كه تاكنون ديدارش نكرده اى و از روى اشتياقى كه به تو داشته همين كه تو را روى تخت ديده كه تكيه زده اى خود را به تو نمايانده و شيفتهء ديدارت گشته و از روى شوق تبسمى بر لب آورده و اين پرتوى كه ديدى و نورى كه تو را فرا گرفت از سفيدى دندان پيشين او و صفا و پاكيزگى و لطافت آن دندانها است .\r\nفرمود : دوست خدا گويد : اجازه اش بدهيد تا پيش من آيد ، پس هزار غلام و كنيز بنزدش بشتابند و او را به اين جريان مژده دهند ، و در اين هنگام حوريه از خيمهء خويش فرود آيد و بر تنش هفتاد\r\n","description":"","footnote":"","page_name":" 143 ","page_number":146},
  {"content":"\r\nرقم پيراهن است كه از زر و سيم بافته شده و بمرواريد و ياقوت و زبرجد پوشيده شده و بمشك و عنبر برنگهاى گوناگون رنگ آميزى شده ، و مغز ساق پايش از زير هفتاد پيراهن ديده مىشود ، قامتش هفتاد ذراع ، و پهناى ما بين دو شانه اش ده ذراع است ، و چون بدوست خدا نزديك شود خدمتكاران پيش آيند و سينىهائى از طلا و نقره در دست دارند كه پر از مرواريد و ياقوت و زبرجد است و آنها را بر سر آن حوريه بريزند ، سپس با دوست خدا يك ديگر را در آغوش كشند و هيچ يك از هم خسته و دلتنگ نشوند .\r\nامام باقر عليه السّلام در دنبالهء حديث فرمود : و اما بهشتهائى كه در قرآن ذكر شده عبارت است از :\r\nبهشت عدن ، بهشت فردوس ، بهشت نعيم ، بهشت مأوى ، و خداى عز و جل بهشتهاى ديگرى دارد كه اين بهشتها را دربرگرفته ، و هر مؤمنى بهر اندازه كه بخواهد بهشت دارد ، و بهر طور كه بخواهد زندگى و خوشگذرانى كند ، و دعا و اظهار خواسته شان در آنجا به اين است كه گويند : « خدايا منزهى تو » و چون ( يكى از آنها ) اين جمله را گفت خدمتكاران بدون آنكه خواسته اش را به زبان آرد و دستورى به آنها دهد همان را كه ميخواهد برايش حاضر كنند ، و همين است گفتار خداى عز و جل ( كه فرمايد ) : « دعايشان در آنجا » خدايا منزهى تو « و درودشان » سلام « است » يعنى درود خدمتكاران . « و ختم دعايشان به اين است كه گويند : ستايش خاص پروردگار جهانيان است » ( سورهء يونس آيه 11 ) فرمود : يعنى هنگامى كه از لذتهاى خود كه از جماع و خوراكى و آشاميدنى مىبرند فراغت يابند در آن هنگام خداى عز و جل را ستايش كنند .\r\nو اما گفتار خداوند ( كه فرمايد ) : « آنان بر ايشان روزى معينى است » ( سورهء صافات آيه 41 )\r\n","description":"","footnote":"","page_name":" 144 ","page_number":147},
  {"content":"\r\nفرمود : يعنى خدمتكاران آن را ميدانند و پيش از آنكه دوستان خدا از آنها بخواهند نزدشان بياورند ، و اما گفتار خداى عز و جل ( كه بدنبال آيهء فوق فرمايد ) : « . . . ميوه هائى است و آنها محترم و گرامى هستند » فرمود : يعنى آنها چيزى در بهشت نخواهند جز آنكه بدان اكرام شوند .\r\n\r\n[ احاديثى در بارهء شيعه و مخالفان 
  ]\r\n70 - ابو بصير گويد : من در خدمت امام باقر عليه السّلام شرفياب بودم شخصى بدان حضرت عرض كرد :\r\nهمانا سالم بن ابى حفصة ( كه زيدى مذهب و مخالف با ائمهء اطهار بوده ) و يارانش از شما روايت ميكنند كه شما در هنگام سخن گفتن ( از روى تقيه و مصلحت ) طورى سخن ميگوئى كه هفتاد توجيه دارد تا بتوانى از زير بار مسئوليت آن بيرون روى ؟ فرمود : سالم از من چه ميخواهد آيا ميخواهد كه من فرشتگان را رو در روى او بياورم به خدا سوگند پيامبران نيز اين كار را نكردند .\r\nهمانا ابراهيم عليه السّلام نيز ( هنگامى كه بت پرستان از او دعوت كردند كه همراه خود براى برگزارى عيدشان بصحرا رود ) فرمود : « همانا من بيمارم » ( سورهء صافات آيهء 88 ) در صورتى كه بيمار نبود ولى دروغ هم نگفت .\r\nو نيز همان ابراهيم عليه السّلام ( هنگامى كه از او بازپرسى كردند و گفتند آيا تو خدايان ما را شكسته و به اين صورت درآورده اى ؟ در پاسخشان ) فرمود : « بلكه بت بزرگ اين كار را كرده است » .\r\n( سورهء انبياء آيهء 63 ) .\r\nبا اينكه بت بزرگ نكرده بود ولى ابراهيم دروغ نگفت ، و يوسف عليه السّلام نيز ( براى بازگرداندن بنيامين ) بكاروانيان فرمود : « اى كاروانيان شما دزديد » ( سورهء يوسف آيهء 70 ) و به خدا سوگند آنان دزد نبودند و يوسف نيز دروغ نگفت . شرح - سالم بن ابى حفصة از دشمنان ائمهء اطهار عليهم السّلام بوده و برخى مانند ابن حجر او را شيعهء غالى ناميده و برخى مانند صاحب تنقيح المقال او را زيدى مذهب و بلكه ناصبى ميدانند و بهر صورت از دشمنان اهل بيت عليهم السّلام بوده است و در روايات بسيارى ائمه او را لعن و تكفير كرده‌اند و اين سخن را نيز كه در اينجا اظهار كرده براى اين بوده است كه خواسته امام باقر عليه السّلام را در نزد اطرافيان خود و ساير مردم ( نعوذ با لله ) شخصى دروغگو معرفى كند ، و مقصود امام عليه السّلام اين است كه : دو پهلو سخن گفتن دروغ نيست پيمبران الهى مانند ابراهيم و يوسف عليهما السّلام نيز گاهى از روى مصالح و تقيه از دشمن سخنانى به ظاهر ميگفتند كه مقصودشان معناى ظاهرى آنها نبود ، چنانچه ابراهيم در آنجا فرمود :\r\nمن بيمارم در صورتى كه بيمار نبود . . .\r\n","description":"","footnote":"","page_name":" 145 ","page_number":148},
  {"content":"\r\n\r\nحديث ابو بصير با آن زن\r\n71 - ابو بصير گويد : در محضر امام صادق عليه السّلام نشسته بودم كه ام خالد همان زنى كه يوسف بن عمر از او بريده بود ( و ميان آنها از نظر زناشوئى جدائى افتاده بود ) اجازهء ورود خواست ، امام صادق عليه السّلام به من فرمود : خوشت مىآيد كه سخن اين زن را بشنوى ؟ عرضكردم : آرى حضرت اجازه اش داد و وارد شد امام صادق عليه السّلام مرا در كنار خود روى توشك نشانيد ، زن مزبور از در وارد شد و شروع بسخن كرد ، ديدم زن سخنورى است پس از امام در بارهء آن دو ( يعنى ابو بكر و عمر ) پرسيد ؟ حضرت به آن زن فرمود :\r\nدوستشان بدار ، ام خالد گفت : هر گاه من پروردگارم را ديدار كردم بگويم : كه تو به من دستور دادى دوستشان بدارم ؟ فرمود : آرى ، گفت : پس اين شخص كه روى توشك در كنار تو نشسته ( يعنى ابو بصير ) به من دستور ميدهد كه از آنان بيزارى جويم ، و كثير النوا ( كه يكى از ملَّاهاى عامهء آن زمان بوده ) به من دستور ميدهد آن دو را دوست بدارم ، پس كداميك از اين دو نفر بهترند و تو بيشتر آنها را دوست دارى ؟ حضرت فرمود : به خدا سوگند اين مرد در پيش من محبوبتر از كثير النوا و ياران او است ، اين مرد كسى است كه احتجاج و مبارزه مىكند و ميگويد : « و هر كس بر طبق آنچه خدا نازل كرده حكم نكند پس آنانند ايشان كافران » « و هر كه بر طبق آنچه خدا نازل فرموده حكم نكند پس ايشانند ستمكاران » « و هر كه بر طبق آنچه خدا نازل فرموده حكم نكند پس آنانند عصيان پيشه گان » ( سورهء مائده آيه هاى 44 و 45 و 47 ) . توضيح - مجلسى ( ره ) گويد : حضرت خواست با ذكر اين آيات كفر و ظلم و فسق كثير النوا را ثابت كند و در ضمن كفر آن دو و دستور به بيزارى جستن از آن دو را نيز بطور اشاره بيان فرموده باشد به دو وجه « اول » باينكه محبوبيت ابى بصير مستلزم آن است كه در دستورش در مورد بيزارى جستن از آن دو\r\n","description":"","footnote":"","page_name":" 146 ","page_number":149},
  {"content":"\r\nراستگو باشد « دوم » باينكه علتى را كه بدان جهت كفر كثير النوا را ثابت فرمود مشترك بين او و آن دو است ، و اين نوعى از معاريض كلام است كه در خبر سابق حضرت باقر عليه السّلام بدان اشاره فرمود .\r\n72 - عبد الحميد وابشى گويد : به امام باقر عليه السّلام عرضكردم : ما همسايه اى داريم كه تمامى محرمات خدا را مرتكب مىشود حتى اينكه نماز را ترك مىكند تا چه رسد بچيزهاى ديگر ؟ فرمود : سبحان الله براستى كه اين كار بزرگى است ، آيا بشما خبر ندهم به كسى كه او بدتر از اين شخص است ؟ عرضكردم :\r\nچرا ، فرمود : دشمن ما خانواده بدتر از اين شخص است ، آگاه باش كه براستى بنده اى نيست كه نام ما خاندان در نزد او برده شود و از ذكر نام ما رقّت پيدا كند جز آنكه فرشتگان او را نوازش كنند و همهء گناهانش آمرزيده شود مگر آنكه گناهى داشته باشد كه او را از ايمان بيرون برد ، و همانا شفاعت پذيرفته گردد اما در حق ناصبى پذيرفته نشود ، و همانا مؤمن در بارهء همسايه اش كه هيچ حسنه اى ندارد شفاعت كند و گويد : پروردگارا اين همسايهء من جلوى آزار رسيدن مرا ميگرفت ، شفاعتش در بارهء آن همسايه پذيرفته گردد ، و خداى تبارك و تعالى فرمايد : منم پروردگار تو و سزاوارتر كسى هستم كه از طرف تو پاداش دهم پس آن شخص را با اينكه كار خوبى ندارد ببهشت برد ، و كمترين عده اى را كه يك مؤمن شفاعت كند سى نفر انسان ( گنه كار است ) ، و در اين هنگام است كه دوزخيان گويند : « اكنون نه شفاعتكننده اى داريم و نه دوستى صميمى و دلسوز » ( سورهء شعراء آيهء 100 - 101 ) . 73 - ابو هارون گويد : من شرفياب محضر امام صادق عليه السّلام بودم كه در حضور من به چند تن از حضار در نزدش ميفرمود : چرا شما ما را سبك ميشماريد ! مردى از اهل خراسان از جا برخاست و عرضكرد :\r\nما پناه به خدا ميبريم از اينكه شما را سبك شماريم يا چيزى از دستوراتت را سبك شماريم ، فرمود : چرا\r\n","description":"","footnote":"","page_name":" 147 ","page_number":150},
  {"content":"\r\nتو يكى از همانهائى هستى كه مرا سبك شمردى ، عرضكرد : پناه به خدا كه من شما را سبك شمرده باشم ، فرمود : واى بر تو مگر نشنيدى فلان شخص را - هنگامى كه ما در نزديكى جحفة بوديم - كه به تو ميگفت :\r\nمرا به مقدار يك ميل راه ( چهار كيلومتر ) سوار كن كه به خدا قسم درمانده و خسته شده‌ام و تو سرت را هم براى او بلند نكردى و او را سبك شمردى و هر كه مؤمنى را سبك بشمارد ما را سبك شمرده و احترام خداى عز و جل را ضايع كرده است . 74 - عبد الرحمن بن أبى عبد الله گويد : به امام صادق عليه السّلام عرضكردم : همانا خداى عز و جل بر ما منت نهاد كه ما را بيگانگى خودش آشنا فرمود ، سپس بر ما منت گذارد كه برسالت محمد ( ص ) اقرار كرديم ، و پس از آن ما را بمحبت و دوستى شما خاندان مخصوص داشت كه شما را دوست داريم و از دشمنتان بيزارى جوئيم ، و جز اين نيست كه مقصود ما از اين دوستى آن است كه خود را از دوزخ نجات دهيم گويد : من اين سخن را گفتم و دلم شكسته ( گريه‌ام گرفت ) و گريستم امام صادق عليه السّلام به او فرمود : هر چه خواهى از من بپرس كه به خدا قسم از هر چه بپرسى پاسخت را خواهم داد ( مجلسى ( ره ) گويد : يعنى در پاسخ تقيه از تو نخواهم كرد چون اخلاص تو را به خوبى ميدانم ) .\r\nعبد الملك بن اعين ( كه در آن انجمن حاضر بود بعبد الرحمن بن عبد الله ) گفت : نشنيده بودم تاكنون بمخلوقى پيش از تو اين حرف را بزند . عبد الرحمن گويد : گفتم از وضع آن دو مرد ( يعنى ابو بكر و عمر ) به من خبر بده ، فرمود : آن دو در مورد كتاب خدا حق ما را بستم گرفتند ( يعنى خمسى كه خداوند در قرآن براى ما مقرر داشته بود بستم از ما گرفتند ) و از ارثى كه فاطمه عليها السّلام از پدرش ميبرد جلوگيرى كردند و ستمشان هم چنان تا بامروز ادامه يافته است - گويد : حضرت اشاره به پشت سرش كرده فرمود : - و كتاب خدا را پشت سرشان انداختند .\r\n","description":"","footnote":"","page_name":" 148 ","page_number":151},
  {"content":"\r\n75 - كميت بن زيد اسدى ( شاعر معروف اهل بيت ) گويد : خدمت امام باقر عليه السلام شرفياب شدم حضرت فرمود : اى كميت به خدا اگر مالى در نزد ما بود به تو ميداديم ولى براى تو باشد آنچه را رسول خدا ( ص ) بحسان بن ثابت ( شاعر ) فرمود : كه ( به او فرمود : ) پيوسته روح القدس همراه تو است تا آنگاه كه از ما دفاع كنى ، گويد : عرضكردم : از حال آن دو مرد ( يعنى ابو بكر و عمر ) به من خبر بده حضرت بالش را برداشت و آن را تا كرده در زير سينه اش گرفت سپس فرمود : به خدا اى كميت باندازهء شاخ حجامتى خون ريخته نشود ، و نيز هيچ مالى بناحق گرفته نشود و هيچ سنگى از سنگ ديگر نغلطد جز آنكه مسئوليتش به گردن آن دو نفر است . 76 - أبو العباس مكى گويد : شنيدم از امام باقر عليه السّلام ميفرمود : ( هنگامى ) عمر بعلى عليه السّلام برخورد كرد و به او گفت : توئى كه اين آيه را ميخوانى : « * ( بِأَيِّكُمُ الْمَفْتُونُ ) * - يعنى بكداميك از شما جنون است » ( سورهء قلم آيه 6 ) و به من و رفيقم ( ابو بكر ) تعريض ميكنى ( و ما را منظور اين آيه ميدانى ) ؟ حضرت به او فرمود : آيا به تو خبر ندهم از آيه اى كه در بارهء بنى اميه نازل گشته ( كه خدا فرمايد ) : « چنين توانيد بود كه اگر كارى را سرپرستى كنيد در زمين تباهى كنيد و ارتباط خويشاونديتان را ببريد » ( سورهء محمد ( ص ) آيه 22 ) عمر ( با كمال پرروئى و گستاخى ) گفت : دروغ گفتى كه بنى اميه پيوند خويشاوندى را بهتر از تو مراعات كنند ولى تو ميخواهى همچنان بدشمنى خود با تيرهء بنى تيم ( تيرهء ابو بكر ) و بنى عدى ( تيره عمر ) و بنى اميه ادامه بدهى . شرح - مجلسى ( ره ) گويد : تعريضى كه حضرت از آيهء : * ( بِأَيِّكُمُ الْمَفْتُونُ ) * به آن دو داشت از اين جهت بود كه آن دو هنگامى كه رسول خدا ( ص ) در غدير خم على بن ابى طالب را بخلافت خويش منصوب فرمود و در باره اش گفت : « من كنت مولاه فهذا على مولاه » آن دو و جمعى ديگر بدان حضرت نسبت ديوانگى و شيفتگى در بارهء عموزاده اش على عليه السّلام را دادند و از اين رو آيات سورهء قلم نازل شد .\r\n","description":"","footnote":"","page_name":" 149 ","page_number":152},
  {"content":"\r\n77 - حارث نصرى گويد : از امام باقر عليه السّلام پرسيدم : از ( تفسير ) گفتار خداى عز و جل : « آنان كه نعمت خدا را بكفر تبديل كردند » ( سورهء ابراهيم آيه 28 ) فرمود : آنها ( يعنى عامه و اهل سنت ) در تفسيرش چه گويند ؟ عرضكردم : ميگويند : مقصود دو طائفه اى هستند كه فاجرترين قريشند يعنى بنى امية و بنى مغيرة ( اولاد مغيرة بن عبد الله بن عمر بن مخزوم كه به بنى مخزوم معروف بودند ) ، حضرت فرمود به خدا سوگند مقصود تمامى قريش هستند ، همانا خداى تبارك و تعالى پيامبرش را مخاطب قرار داده فرمود :\r\nهمانا كه من قريش را بر عرب برترى دادم و نعمتم را بر ايشان تمام كردم و رسول و پيامبر خويش را بسويشان برانگيختم ولى آنها نعمت مرا بكفر تبديل كردند و قوم خود را بسراى هلاكت درآوردند . 78 - ابو بصير از دو امام باقر و صادق عليهما السّلام روايت كند كه فرمودند : هنگامى كه مردم رسول خدا ( ص ) را تكذيب كردند خداوند آهنگ نابودى مردم زمين را كرد جز على عليه السّلام و سايرين ( از اهل بيت ) را بگفتارش كه فرمود : « پس از آنها روى بگردان كه مورد سرزنش نيستى » ( سورهء ذاريات آيهء 54 ) سپس از اين آهنگ صرف نظر كرده و مؤمنان را مورد مهر خويش قرار داد و ( بدنبال آيهء بالا ) به پيغمبرش فرمود : « و پند ده كه پند دادن مؤمنان را سود بخشد » .\r\n\r\n[ بعث خلائق در روز حشر 
  ]\r\n79 - ثوير بن ابى فاخته گويد : شنيدم از على بن الحسين عليه السّلام كه در مسجد رسول خدا ( ص ) ( در مدينه ) حديث ميفرمود كه پدرم براى من حديث كرد كه از پدرش على بن ابى طالب عليه السّلام شنيده كه بمردم ميفرمود : همين كه روز رستاخيز شود خداوند مردم را از گورها برانگيزاند با بدنهائى صاف و\r\n","description":"","footnote":"","page_name":" 150 ","page_number":153},
  {"content":"\r\nدر حال تندرستى و تنهائى پاك از مو به صورت جوانى كه هنوز صورتش مو درنياورده در يك زمين هموار كه نور آنان را براند و تاريكى گردشان آورد ( ظاهرا مقصود اين است كه هر گاه نورى بر آنها بتابد بجلو روند و هر گاه تاريكى فرايشان گيرد بايستند و گرد هم جمع شوند ، مانند آيهء شريفهء : * ( كُلَّما أَضاءَ لَهُمْ مَشَوْا فِيه وَإِذا أَظْلَمَ عَلَيْهِمْ قامُوا ) * تا در گردنهء محشر بايستند و از دوش همديگر بالا روند و در آنجا ازدحام كنند ، و جلوشان را از رفتن بگيرند ، در آنجا است كه نفسهاشان تند شود و عرق زيادى كنند و كارها برايشان سخت گردد ، و شيونشان زياد و صداهاشان بلند گردد .\r\nفرمود : و آن نخستين هراس روز قيامت است ، در آن هنگام خداى جبار تبارك و تعالى از زبر عرش خويش در انبوهى از فرشتگان بر آنها توجه كند و بفرشتهء از فرشتگان دستور دهد تا در ميان آنها فرياد زند : اى گروه خلائق خموش باشيد و سخن نداكنندهء خدا را بشنويد ، فرمود : در آن هنگام همگى اين فرياد را بشنوند و آن وقت است كه صداها شكسته شود و ديده ها ترسان گردد و لرزه آنها را بگيرد و دلها بطپد و سرها را بسوى ناحيه آن آواز بلند كنند و بسرعت بسوى آن خواننده بروند ، در اين هنگام است كه كافر گويد : امروز روز دشوارى است ، فرمود : در اين وقت خداى جبار عز و جل و حاكم دادگر بر آنان توجه كند و فرمايد : منم خدائى كه معبودى جز من نيست ، حاكم دادگرى كه ستم نكنم امروز روزى است كه در ميان شما از روى عدالت و انصاف خويش حكم كنم و نسبت بإحدى در پيشگاه من ستم نشود .\r\nامروز است كه حق ناتوان را از نيرومند بستانم و هر چه بستم از كسى گرفته شده آن را به صاحبش بازگردانم و بوسيلهء حسنات و سيئات تقاص كنم و به آنان كه حق خود را بخشيده ( و ذمهء بدهكاران را برى كرده‌اند ) پاداش نيك دهم .\r\n","description":"","footnote":"","page_name":" 151 ","page_number":154},
  {"content":"\r\nامروز از اين گردنه هيچ ستمكارى از پيش من نگذرد ، و نه آن كس كه حقى از ديگرى در گردنش باشد جز آن كس كه طرف او از حق خويش بگذرد ، و من به دو پاداش نيك دهم ، و هنگام حساب حقش را بگيرم پس اينك اى خلايق گرد هم آئيد و حق خود را از هر كس كه بشما در دنيا ستم كرده بگيريد و من نيز گواه شمايم در آن ستم ، و گواهى چون من بس است .\r\nفرمود : پس همديگر را ببينند و گرد هم آيند و احدى بجاى نماند كه طلبى يا حقى از او در نزد ديگرى باشد جز آنكه به او بچسبد ، پس بدين حال باشند تا هنگامى كه خدا خواهد و در نتيجه حالشان سخت گردد ، و عرق زيادى بريزند ، و اندوهشان شديد شود و صداى شيون سختى از آنها بلند شود و آرزو كنند كه حقوق خود را به بپايمالكنندگان آن واگذارند و از آنجا نجات يابند ، پس خداى عز و جل كه اين حال آنان را ببيند منادى از طرف او تبارك و تعالى ندا كند - و همهء آنها از اول تا به آخر بشنوند - اى گروه خلايق بسخن گويندهء خدا دل دهيد و گوش كنيد :\r\nهمانا خداى تبارك و تعالى فرمايد : منم بخشايشگر اينك اگر خواهيد يك ديگر را ببخشيد و گر نه حق شما را بگيرم ؟ فرمود : از اين ندا شاد گردند زيرا در وضع سخت و تنگنا و فشار جمعيت واقع شده‌اند ، پس برخى از آنها باميد اينكه از آن تنگنا آسوده شوند حق خود را مىبخشند ، و برخى بجا مانند و گويند : پروردگارا ستمهائى كه بما شده بزرگتر از آن است كه ما آنها را ببخشيم ، فرمود :\r\nدر اين هنگام منادى از برابر عرش ندا كند :\r\nكجاست رضوان نگهبان باغهاى بهشت ، بهشتهاى فردوس ؟\r\nو ( چون رضوان حاضر گردد ) خداى عز و جل دستور دهد قصرى را از ( قصرهاى ) نقره با تمام\r\n","description":"","footnote":"","page_name":" 152 ","page_number":155},
  {"content":"\r\nساختمانها و خدمتكارانى كه در آن هستند بمردم نشان دهد ، و او نيز قصرى را بدان اوصاف كه در اطراف آن كنيزكان ماهر و خدمتكاران زيبا هستند بمردم نشان ميدهد ، پس منادى از جانب خداى تبارك و تعالى ندا كند : اى گروه خلائق سرها را بلند كنيد و بدين قصر بنگريد ، فرمود : آنان سرها را بلند كنند و هر كدام از آنها آرزوى آن قصر را در دل بنمايد ، فرمود : پس منادى از جانب خداى تعالى ندا كند : اى گروه خلائق اين قصر از آن كسى است كه از مؤمنى درگذرد ، فرمود : پس همگى آنها از حقوق خود درگذرند جز اندكى ، فرمود : در اين هنگام خداى عز و جل فرمايد : امروز هيچ ستمكارى بسوى بهشتم نرود ، و هيچ ستمكارى نيز كه از مسلمانى در نزد او حقى هست بدوزخم عبور نكند تا در جايگاه حساب آن حق را از او بستاند . اى خلائق مهياى حساب باشيد .\r\nفرمود : سپس راهشان را باز كنند و آنها بسوى گردنه بروند ، و براى بالا رفتن آن يك ديگر را به عقب رانند تا آنكه بعرصهء محشر رسند و خداى جبار تبارك و تعالى بر عرش عظمت و جلال استيلا دارد ، و نامه هاى اعمال گسترده شده و پيمبران و گواهان در آنجا حاضرند و گواهان همان امامان بر حقند كه هر امامى گواهى دهد براى مردم زمان خود كه در آنجا بدستور خدا به پا خواسته و آنان را به راه خدا خوانده است .\r\nپس مردى از قريش عرضكرد : اى فرزند رسول خدا اگر مرد مؤمنى در گردن مرد كافرى حقى داشته باشد چه از آن مرد كافر برگيرد با اينكه آن مرد كافر اهل دوزخ است ؟\r\nحضرت على بن الحسين عليه السّلام فرمود : باندازهء همان حقى كه مؤمن به گردن كافر دارد از گناهان مؤمن برميدارند و كافر اضافه بر عذابى كه بواسطهء كفر خود ميكشد باندازهء آنها نيز عذاب خواهد شد ،\r\n","description":"","footnote":"","page_name":" 153 ","page_number":156},
  {"content":"\r\nمرد قرشى عرضكرد : هر گاه مسلمانى به گردن مسلمان ديگرى حق داشته باشد چگونه حقش را از آن مسلمان باز گيرند ؟\r\nفرمود : باندازهء حقى كه مظلوم به گردن ظالم دارد از كارهاى نيك او بردارند و بمظلوم دهند .\r\nمرد قرشى عرضكرد : اگر شخص ستمكار كار نيكى نداشت ؟ فرمود : اگر شخص ستمكار كار نيكى نداشت ستمديده گناهانى دارد پس از گناهان آن ستمديده بردارند و بر گناهان ستمكار بيفزايند .\r\n\r\n[ اخبار متفرقه 
  ]\r\n80 - يوسف بن ثابت نقل كند كه هنگامى به خدمت امام صادق عليه السّلام شرفياب شدند و عرضكردند :\r\nاينكه ما شما را دوست داريم تنها بخاطر خويشاوندى شما است با رسول خدا ( ص ) و بخاطر آن حقى است كه خداوند از شما به گردن ما واجب كرده است ! و گر نه ما براى اينكه مال دنيائى از شما بما برسد دوستتان نداريم ، بلكه بخاطر رضاى خدا و رسيدن بخانهء آخرت و براى آنكه هر يك از ماها دين خود را اصلاح كند ! گويد : امام صادق عليه السّلام فرمود : راست گفتيد ، سپس فرمود : هر كه ما را دوست دارد با ما است - يا اينكه فرمود : همراه ما بيايد - در روز قيامت اين طور - سپس انگشتان سبابه هر دو دست خود را ( براى فهماندن مطلب ) بهم چسباند ( يعنى اين طور ) - آنگاه فرمود : به خدا قسم اگر مردى روز را روزه بدارد و شب را بعبادت بسر برده سپس خداى عز و جل را بدون ولايت و دوستى ما خاندان ديدار كند در حالى او را ديدار كرده كه از او خوشنود نيست و بلكه بر او خشمناك است .\r\n","description":"","footnote":"","page_name":" 154 ","page_number":157},
  {"content":"\r\nسپس فرمود : و اين است گفتار خداى عز و جل ( كه فرمايد ) : « چيزى مانع پذيرفتن خرجهاى اينها نشد جز آنكه به خدا و رسولش كافر شدند و به نماز نيايند جز با حال كسالت و تنبلى و چيزى هم ( در راه خدا ) خرج نكنند جز از روى كراهت ، و تو را بشگفت نياورد اموال آنها و نه اولادشان بلكه خدا ميخواهد تا آنان را بوسيلهء آن در زندگى دنيا عذاب كند و به حال كفر جانشان درآيد » ( سورهء توبه آيهء 54 - 55 ) سپس فرمود : ايمان هم اين چنين است كه كار بد ( و گناه ) زيانى به او نزند ( كه موجب خلود در دوزخ يا بىبهره گى از شفاعت و رحمت گردد ) و كفر نيز چنين است كه عمل ( نيك ) بدان سود نبخشد . آنگاه فرمود : اگر شما ( در ميان مردم ) تنهائيد ( و عموما با شما هم عقيده نيستند ) رسول خدا ( ص ) نيز تنها بود كه مردم را به خدا دعوت ميكرد و كسى از او نمىپذيرفت و نخستين كسى كه دعوتش را پذيرفت على بن ابى طالب عليه السّلام بود كه رسول خدا ( ص ) به او فرمود : « مقام تو نسبت به من همانند مقام هارون است نسبت بموسى جز آنكه پيامبرى پس از من نيست » . 81 - يونس ( بن عبد الرحمن ) گويد : امام صادق عليه السّلام بعباد بن كثير بصرى صوفى فرمود : واى بر تو اى عباد ! تو را مغرور و فريفته كرده است همين كه شكم و عورتت پارسا است ؟ همانا خداى عز و جل در قرآنش فرمايد : « اى كسانى كه ايمان آورده‌ايد از خدا بترسيد و سخن محكم و درست بگوئيد ، تا كردار شما را خوب كند » ( سوره احزاب آيهء 70 ) بدان كه خداوند چيزى از تو نپذيرد ، تا اينكه سخن درست بگوئى ( و عقيدهء درستى داشته باشى ) . 82 - على بن شجرة از امام صادق عليه السّلام روايت كند كه فرمود : براى خداى عز و جل در شهرهايش\r\n","description":"","footnote":"","page_name":" 155 ","page_number":158},
  {"content":"\r\nپنج حرمت است ( كه احترام آنها بر مردم لازم است ) : حرمت رسول خدا ( ص ) ، حرمت خاندان رسول خدا ( ص ) ، حرمت كتاب خداى عز و جل ، حرمت كعبه خانه خدا ، حرمت مؤمن . 83 - على بن مغيرة گويد : شنيدم از امام صادق عليه السّلام كه ميفرمود : همين كه عمر شخص مؤمن بچهل سال برسد خداوند او را از سه درد ايمن سازد : پيسى ، خوره ، و ديوانگى ، و چون به پنجاه سال رسيد خداوند حسابش را سبك كند ، و چون به شصت سال رسد خداوند انابة ( و بازگشت بسوى حق ) روزيش كند ، و چون بهفتاد سال رسيد اهل آسمان او را دوست بدارند ، و چون بهشتاد سال رسيد خداى عز و جل دستور فرمايد : كارهاى نيكش را يادداشت كنند و گناهانش را بريزند ، و چون به نود سالگى رسد خداى تبارك و تعالى گناهان گذشته و آينده اش را بيامرزد و در باره اش نوشته شود : « اسير خدا در زمين » - و در روايت ديگرى است ( كه فرمود ) : - و اگر به صد سال برسد آن پستترين درجات عمر است . 84 - ابو بصير گويد : امام صادق عليه السّلام فرمود : همانا بنده در آزادى و گسترشى است از كار خود تا بچهل سالگى ، و چون بچهل سالگى رسيد خداى عز و جل به دو فرشته اى كه بر او موكل هستند وحى كند من ببندهء خود اين عمر را دادم ، از اين پس بر او سخت گيريد و كاملا مراقبش باشيد و هر كار كم و زياد و خرد و كلانش را بنويسيد . 85 - حلبى گويد : از امام صادق عليه السّلام پرسيدم : در يك قسمت شهرى و با آمده و مردى از اين\r\n","description":"","footnote":"","page_name":" 156 ","page_number":159},
  {"content":"\r\nقسمت بقسمت ديگر شهر منتقل گردد ، يا در شهرى است و از آنجا به شهر ديگر منتقل شود ( چگونه است ) ؟\r\nفرمود عيبى ندارد ، و اينكه پيغمبر ( ص ) از اين كار نهى فرمود تنها در آنجائى بود كه ديده بانانى در برابر دشمن بودند و وباء در آنها پيدا شد ، رسول خدا ( ص ) فرمود : هر كه از آنجا بگريزد همانند كسى است كه از جنگ با دشمن گريخته ، و اين سخن را فرمود ، بخاطر آنكه نميخواست آنها مراكز خود را خالى كنند ( و راه را براى ورود دشمن باز كنند ) . 86 - حمزة بن حمران گويد : امام صادق عليه السّلام فرمود : سه چيز است كه پيغمبر و كمتر از پيغمبر از آن رهائى نيابند : تفكر كردن در وسوسه هاى راجع بخلقت و آفرينش ( كه به انسان دست ميدهد ) فال بد زدن حسد بردن جز آنكه شخص باايمان حسد خود را به كار نبندد ( و بدنبال آن بفكر سلب نعمت از محسود نيفتد و كارى انجام ندهد ) .\r\nشرح - مجلسى ( ره ) در معناى قسمت سوم كه حسد است گويد : ظاهر اين حديث آنست كه حسدى كه در خاطرهء انسان خطور كند بىآنكه آن را براى مردم آشكار سازد گناه نيست و گر نه اتصاف انبياء بدان ممكن نيست ، و امكان دارد كه مقصود از حسد در اينجا معناى عامى باشد كه غبطه را نيز شامل گردد . . .\r\n\r\n[ در بيماريها و علاج تب 
  ]\r\n87 - على بن ابى حمزة گويد : حضرت موسى بن جعفر عليه السّلام فرمود : من هفت ماه است كه دچار تب شده‌ام و پسرم دوازده ماه است كه تب مىكند و اين تب همچنان در بدن ما بالا ميرود ، و احساس ميكنم كه همهء بدن را نميگيرد ، گاهى بالاى تن را ميگيرد و به پائين بدن كار ندارد و گاهى پائين بدن را ميگيرد و بالا را نميگيرد .\r\nگويد من عرضكردم : قربانت اگر اجازه دهيد من حديثى را كه از ابى بصير از جدت عليه السّلام\r\n","description":"","footnote":"","page_name":" 157 ","page_number":160},
  {"content":"\r\nشنيده‌ام براى شما بگويم كه آن حضرت هر گاه تب ميكرد از آب سرد كمك ميگرفت و دو جامه داشت كه يكى در آب سرد بود و ديگرى را بر تن ميكرد و همچنان آن دو را بنوبت مىپوشيد ( و هر گاه جامهء كه تنش بود خشك ميشد آن را بيرون مىآورد و جامه اى را كه در آب بود بتن ميكرد و آن ديگر را در آب ميگذارد ) سپس فرياد ميزد بطورى كه كه صدايش دم در خانه مىآمد كه مىگفت : « اى فاطمه دختر محمد » ! فرمود : راست گفتى ، عرضكردم : قربانت ! شما براى تب دوائى نداريد ؟ فرمود : دوائى براى آن در نزد ما يافت نشود جز دعا و آب سرد ، و من بيمار شدم و محمد بن ابراهيم برايم طبيبى فرستاد و آن طبيب داروئى برايم آورد كه قىآور بود و من آن را نخوردم زيرا هر گاه من قى ميكنم بندهايم از هم جدا مىشود . 88 - بكر بن محمد ازدى گويد : امام صادق عليه السّلام فرمود : رسول خدا ( ص ) تب كرد و جبرئيل بنزد آن حضرت آمد و او را با اين كلمات ( كه ترجمه اش نقل مىشود ) تعويذ كرد ( و معالجه نمود ) و گفت : « بنام خدا پناهت دهم اى محمد و بنام خدا درمانت كنم ، و بنام خدا از هر دردى كه درمانده ات كند ، و بنام خدا ، و خدا شفا دهندهء تو است ، بنام خدا آن را بگير ، كه گوارايت باد ، بنام خداى بخشايندهء مهربان ، سوگند خورم بمواقع ستارگان كه بهبودى يا بى باذن خدا » .\r\nبكر گويد : از آن حضرت وردى براى تب خواستم و او براى من اين حديث را روايت فرمود . 89 - جابر از امام باقر عليه السّلام روايت كند كه رسول خدا ( ص ) فرمود : هر كه سه بار بگويد :\r\n","description":"","footnote":"","page_name":" 158 ","page_number":161},
  {"content":"\r\n« بِسْمِ الله الرَّحْمنِ الرَّحِيمِ لا حول و لا قوة الا با لله العلى العظيم »\r\nخداوند نود و نه نوع بلا را از او كفايت كند كه آسانترين آنها خفه شدن است .\r\n\r\n[ شجاعت على - ع - در جنگ احد 
  ]\r\n90 - نعمان رازى از امام صادق عليه السّلام روايت كرده كه فرمود : در جنگ احد مردم از دور رسول خدا ( ص ) گريختند ، بطورى كه آن حضرت به سختى خشم كرد ، و چنان بود كه هر گاه خشم ميكرد عرقى مانند دانه هاى مرواريد از پيشانى مباركش سرازير ميگشت ، فرمود : پس نگريست و على عليه السّلام را در كنار خويش مشاهده كرد ، به دو فرمود : تو هم به پسران پدرت ( يعنى مانند ساير مردم ) بدانان كه از رسول خدا گريختند ملحق شو ! عرضكرد : اى رسول خدا من پيرو توأم ، فرمود : پس اين دشمنان را از من دور گردان ، على عليه السّلام حمله برد و بنخستين كسى كه رسيد او را ( با شمشير ) بزد :\r\nجبرئيل عرضكرد : اى محمد براستى اين مواسات ( همدردى و برادرى ) است : حضرت فرمود : همانا او از من است و من از اويم ، جبرئيل عرضكرد : و من نيز از شما هستم .\r\nامام صادق عليه السّلام فرمود در اين هنگام رسول خدا ( ص ) جبرئيل را نگريست كه بر روى چهار پايهء از طلا در ميان زمين و آسمان ( ايستاده ) است و ميگويد : « لا سيف الا ذو الفقار و لا فتى الا على » .\r\n91 - فضيل برجمى گويد : من در مكه بودم در وقتى كه خالد بن عبد الله ( يكى از جنايتكاران بنى اميه ) امير مكه بود و در كنار چاه زمزم در مسجد الحرام نشسته بود ، پس دستور داده گفت : قتاده را\r\n","description":"","footnote":"","page_name":" 159 ","page_number":162},
  {"content":"\r\n( كه يكى از علماء و مفسرين اهل سنت بود ) پيش من بياوريد ، پس قتاده كه پيرمردى بود با سر و ريش سرخ نزدش آمد و من نيز نزديك رفتم تا سخن آن دو را بشنوم ، خالد گفت :\r\nاى قتاده گرامىترين واقعهء عرب و نيرومندترين واقعهء عرب و خوارترين واقعه اى را كه در عرب اتفاق افتاده برايم بگو .\r\nقتاده - خدا كار امير را اصلاح كند گراميترين واقعهء عرب و نيرومندترين آنها و خوارترين آنها همه يك واقعه بوده ( و در يك واقعه اتفاق افتاده ) .\r\nخالد - واى بر تو چگونه همهء آنها يكى بوده ؟\r\nقتاده گفت : آرى خدا كار امير را اصلاح كند ( همه يكى بوده ) .\r\nخالد - بگو آن واقعه كدام است ؟\r\nقتاده - آن واقعه بدر بود .\r\nخالد - چگونه چنين بوده ؟\r\nقتاده گفت : اما اينكه اين واقعه گرامىترين واقعهء عرب بود بخاطر آنكه خداى عز و جل در آن واقعه اسلام و مسلمين را گرامى و ارجمند كرد ، و اما اينكه نيرومندترين واقعه بود بخاطر آنكه خداوند اسلام و مسلمين را بدان واقعه نيرومند و عزيز ساخت ، و اينكه خوارترين واقعهء عرب بود زيرا با كشته قريش عرب خوار شد .\r\nخالد گفت : به خدا قسم كه دروغ گفتى زيرا در عرب آن روز عزيزتر از آنها ( يعنى از افرادى كه در بدر كشته شدند ) بودند ، واى بر تو اى قتاده برخى از اشعار آنها را برايم بخوان :\r\nقتاده - ابو جهل در آن روز از لشكر بيرون آمد و بر خود علامتى زده بود كه شناخته شود و عمامهء سرخى بر سر و سپرى كه طلاكارى شده بود در دست داشت و ميگفت :\r\n","description":"","footnote":"","page_name":" 160 ","page_number":163},
  {"content":"\r\nچگونه جنگ سركش بتواند از من انتقام كشد . كه من چون اشتر دو ساله و نيش زده ( در كمال نيرومندى ) هستم .\r\nبراى چنين روزى مادر مرا زائيده خالد گفت : دشمن خدا دروغ گفته چون برادرزادهء من از او دليرتر بوده و مقصودش خالد بن وليد بود ، چون مادر خالد بن عبد الله امير مكه قشيرى بوده ( و خالد وليد نيز از آن قبيله بوده است ) .\r\nواى بر تو اى قتاده كه بوده كه ميگفت : « بوعده‌ام وفا دارم و از حسب خويش حمايت كشم » ؟\r\nقتاده گفت : خدا كار امير را اصلاح كند ، اين شعر مربوط به آن روز نيست ، اين شعر مربوط بجنگ احد است هنگامى كه طلحة بن ابى طلحة براى جنگ بيرون آمد و فرياد ميزد و مبارز ميطلبيد هيچ كس بجنگ او نيامد ، طلحة گفت : شما چنين پنداريد كه با شمشيرهاى خودتان ما را بدوزخ مىفرستيد و ما با شمشير هامان شما را ببهشت ميفرستيم پس يكتن از شما بجنگ من آيد تا مرا با شمشير خود بدوزخ فرستد و من او را با شمشير خويش ببهشت روانه كنم ، پس على بن ابى طالب عليه السّلام بجنگش آمد و ميگفت :\r\nمنم فرزند كسى كه دو حوض ( در كنار زمزم براى سقايت حاجيان ) داشت يعنى عبد المطلب ، و فرزند هاشم كه در سال قحطى مردم را خوراك ميداد .\r\nوفا كنم بوعده‌ام و از حسب خويش حمايت كنم خالد - لعنة الله - گفت : بجان خودم دروغ گفته و به خدا ابو تراب چنين نبوده .\r\nقتاده گفت : اى امير اجازه بده برگردم . پس آن پيرمرد برخاست و مردم را كنار ميزد و ميگفت : بخداى كعبه قسم كه اين مرد بيدين است ، بخداى كعبه كه اين مرد بيدين است !\r\n","description":"","footnote":"","page_name":" 161 ","page_number":164},
  {"content":"\r\n\r\nداستان آدم ع و درخت بهشتى\r\n92 - ابو حمزه از امام باقر عليه السّلام روايت كند كه فرمود : همانا خداى تبارك و تعالى بآدم عليه السّلام سفارش كرد كه بدان درخت نزديك نگردد ، ولى چون وقتى رسيد كه در علم خدا مقدر شده بود كه از آن بخورد فراموش كرد و از آن خورد ، و اين است گفتار خداى عز و جل : « و ما از پيش بآدم سفارش كرديم و تصميمى در او نديديم » ( سورهء طه آيه 115 ) .\r\n\r\n[ داستان حضرت آدم ع و فرزندان او 
  ]\r\nو چون آدم عليه السّلام از آن درخت خورد بر زمين فرود آمد ، هابيل و خواهرش كه دوقلو بودند براى او به دنيا آمد ، و قابيل و خواهرش نيز دوقلو به دنيا آمدند ، سپس آدم عليه السّلام بهابيل و قابيل دستور داد قربانى كنند ، و هابيل گوسفنددار بود و قابيل داراى زراعت ( و خرمن ) ، هابيل برفت و يكى از بهترين قوچهاى گله را براى قربانى آورد ، و قابيل قدرى از زراعت نامرغوب خود را ( در قربانگاه ) حاضر كرد ، پس قربانى هابيل قبول شد و قربانى قابيل پذيرفته نگشت ، و همين است گفتار خداى عز و جل : « و بخوان بدرستى و حق بر آنها خبر دو پسر آدم را كه قربانى پيش بردند پس از يكى از آن دو پذيرفته شد و از ديگرى پذيرفته نشد » - تا به آخر آيه - ( سورهء مائده آيه 27 ) و نشانهء پذيرفتن قربانى آن بود كه آتش مىآمد و آن را مىخورد ، پس قابيل متوجه آتش گرديد و براى آن خانه بساخت - و او نخستين كسى است كه آتشكده بساخت - و گفت من هم چنان اين آتش را مىپرستم تا قربانى مرا بپذيرد .\r\n","description":"","footnote":"","page_name":" 162 ","page_number":165},
  {"content":"\r\nپس شيطان بنزدش آمد - و اثر شيطان در انسانى چنانست كه خون در رگها جريان دارد - و به دو گفت : اى قابيل قربانى هابيل پذيرفته شد و قربانى تو پذيرفته نگشت و اگر او را به حال خود ( زنده ) بگذارى فرزندانى پيدا كند كه آنها بفرزندان تو افتخار كنند و بگويند : مائيم فرزندان كسى كه قربانيش پذيرفته گشت ، پس او را بكش تا فرزندى پيدا نكند كه بر فرزندان تو افتخار كنند ، قابيل نيز هابيل را بكشت و چون بنزد ( پدرش ) آدم عليه السّلام بازگشت آدم از او پرسيد و فرمود : اى قابيل ! هابيل چه شد ؟\r\nدر پاسخ گفت : او را در آنجا بجوى كه ما هر دو قربانى بدان جا برديم .\r\nآدم عليه السّلام بدان جا رفت و هابيل را كشته ديد ، پس فرمود : لعنت بر تو اى زمين كه خون هابيل را در خود فرو بردى و چهل شب آدم عليه السّلام بر هابيل گريه كرد ، سپس از خدا خواست كه فرزندى به او بدهد ، پس فرزندى پيدا كرد و نامش را هبة الله ( خدابخش ) گذارد ، زيرا خداوند او و خواهرش را كه دوقلو بودند بآدم بخشيد .\r\n\r\n[ سفارش پيغمبران سلف نسبت بپيغمبران خلف 
  ]\r\nو چون دوران نبوت آدم سپرى شد و روزگارش بسر آمد خداى عز و جل به او وحى فرمود : كه اى آدم دوران نبوتت سپرى گشت و روزگارت بسر آمد پس آن علمى كه نزد تو است و ايمان و اسم اكبر و ميراث علم و آثار نبوت را در نزد هبة الله فرزند پس از خود بگذار ، زيرا كه من دنبالهء علم و ايمان و اسم اكبر و آثار نبوت را از نژاد تو تا روز قيامت قطع نخواهم كرد ، و زمينى را وانگذارم جز آنكه در آن دانشمندى باشد كه دين و طاعت من بوسيلهء او شناخته شود ، و وسيلهء نجات كسانى باشد كه ميان تو\r\n","description":"","footnote":"","page_name":" 163 ","page_number":166},
  {"content":"\r\nو نوح به دنيا آيند ، و آدم عليه السّلام بآمدن نوح عليه السّلام نيز مژده داد و فرمود : همانا خداى تبارك و تعالى برانگيزاند پيامبرى را كه نامش نوح است و او مردم را بخداى عز ذكره دعوت كند ، و قومش او را تكذيب كنند ( و دروغگويش شمارند ) و خداوند آنان را بوسيلهء طوفان نابود سازد .\r\nو ميان آدم تا نوح عليهما السّلام ده پدر بود كه همگى پيمبر و اوصياء پيمبر بودند و آدم عليه السّلام بهبة الله سفارش كرد كه هر يك از شماها نوح را درك كرديد بايد به دو ايمان آوريد و پيرويش كنيد و تصديقش داريد تا از غرق شدن نجات يابيد .\r\nپس از آن آدم عليه السّلام به همان بيمارى كه بدان از اين جهان رفت دچار گشت از اين رو بنزد هبة الله فرستاد و به او فرمود : اگر جبرئيل يا هر يك از فرشتگان را ديدار كردى سلام مرا به او برسان و بگو : اى جبرئيل همانا پدرم از تو ميوهء بهشتى خواسته ، ولى ( هنگامى كه پيغام را رسانيد ) جبرئيل بهبة الله گفت : پدرت از دنيا رفت و ما از آسمان آمده‌ايم تا بر او نماز بخوانيم ، باز گرد ، هبة الله بازگشت و ديد آدم عليه السّلام از دنيا رفته ، پس جبرئيل يادش داد چگونه او را غسل دهد ، و او نيز پدرش را غسل داد تا چون هنگام نماز خواندن بر آدم رسيد ، هبة الله بجبرئيل گفت : پيش بايست و بر آدم نماز كن ، جبرئيل گفت : خداى عز و جل بما دستور داد براى پدرت در آن وقتى كه در بهشت بود سجده كنيم و ما نمىتوانيم براى هيچ يك از فرزندانش امامت و پيشنمازى كنيم ، پس هبة الله پيش ايستاد بر پدرش نماز خواند و جبرئيل در پشت سرش با قشونهائى از فرشتگان ايستادند ، و سى تكبير ( الله اكبر ) به او گفت و جبرئيل بيست و پنج تكبير آن را ( بدستور خدا ) برداشت و آنچه امروز در ميان ما سنت است همان پنج تكبير است - و البته بر شهداى بدر تا نه و هفت تكبير هم گفته شد - .\r\nپس از آنكه هبة الله پدرش را به خاك سپرد قابيل بنزد او آمده گفت : اى هبة الله من ديدم كه\r\n","description":"","footnote":"","page_name":" 164 ","page_number":167},
  {"content":"\r\nپدرم آدم تو را بدانشى مخصوص داشت كه مرا بدان مخصوص نفرمود و آن همان دانشى بود كه هابيل برادرت با آن دعا كرد و قربانيش پذيرفته شد ، و من او را كشتم تا نژادى از او بجاى نماند كه بر نژاد من افتخار كنند و بگويند : ما فرزندان كسى هستيم كه قربانيش پذيرفته شد و شما فرزندان كسى هستيد كه قربانيش پذيرفته نشد اكنون هم اگر چيزى از آن علمى را كه پدرت تو را بدان مخصوص داشته اظهار كنى تو را نيز خواهم كشت چنانچه برادرت هابيل را كشتم ، پس از اين رو هبة الله و فرزندانش آن علم و ايمان و اسم اكبر و ميراث نبوت و آثار علم نبوت را پنهان ميكردند تا اينكه خداوند نوح عليه السّلام را مبعوث فرمود و جريان وصيت هبة الله معلوم شد هنگامى كه در وصيتنامهء آدم عليه السّلام نگريستند و ديدند كه نوح عليه السّلام پيغمبرى است كه آدم بآمدن او بشارت داده ، پس به او ايمان آورده و پيروى و تصديقش نمودند ، و آدم بهبة الله سفارش كرده بود كه اين وصيتنامه را در سر هر سالى يك بار بررسى كند و آن روز عيد آنها باشد و آمدن نوح و زمان خروجش را به ياد آرند .\r\nو به همين ترتيب در وصيت هر پيامبرى آمده است تا اينكه خداوند محمد ( ص ) را برانگيخت ، و همانا نوح را بدان علمى شناختند كه در نزدشان موجود بود ، و همين است گفتار خداى عز و جل :\r\n« و همانا نوح را بسوى قومش فرستاديم - تا آخر آيه » ( سورهء اعراف 58 و هود 25 و عنكبوت 14 ) و هر پيغمبرى كه ميان آدم و نوح آمد همگى خود را پنهان ميداشتند و از اين جهت در قرآن نيز نامشان مخفى شده و مانند ساير پيمبرانى كه بطور آشكارا ميزيستند و نامشان بصراحت در قرآن مذكور است از ايشان نامى برده نشد ، و اين است ( معناى ) گفتار خداى عز و جل ( كه فرمايد ) : « پيمبرانى كه حكايتشان را از پيش برايت گفته‌ايم و پيمبرانى كه حكايتشان با تو نگفته‌ايم » ( سورهء نساء آيهء 163 )\r\n","description":"","footnote":"","page_name":" 165 ","page_number":168},
  {"content":"\r\nيعنى آنان كه بطور پنهانى ميزيستند نامشان را نبردم چنانچه پيمبران آشكارا برايت نام بردم . حضرت نوح در ميان قوم خويش هزار سال پنجاه سال كم بماند و در اين مدت كس ديگرى با او در نبوت شريك نبود ، ولى او با مردمى روبرو شد كه پيمبرانى را كه ميان او و آدم عليه السّلام بودند تكذيب كرده بودند ، و اين است گفتار خداى عز و جل : « قوم نوح پيمبران را تكذيب كردند » ( سورهء شعراء آيهء 105 ) يعنى پيمبرانى كه ميان او و آدم عليه السّلام بودند ، تا آنجا كه خداى عز و جل فرمايد : « همانا پروردگارت نيرومند و مهربانست » ( آيهء 122 ) سپس همين كه دوران نبوت نوح بسر آمد و عمرش به آخر رسيد خداى عز و جل به او وحى فرمود : اى نوح دوران نبوتت سپرى شد و عمرت بسر رسيد پس علمى كه در نزد تو است و ايمان و اسم اكبر و ميراث علم و آثار نبوت را در نزد فرزندان پس از خود بگذار زيرا كه من دنبالهء آن را قطع نكنم چنانچه از خاندانهاى پيمبرانى كه ميان تو و آدم عليه السّلام بودند آن را قطع نكردم ، و زمين را وانگذارم جز آنكه در آن مرد دانشمندى باشد كه دين و اطاعت من به دو شناخته شود ، و وسيلهء نجاتى باشد براى كسانى كه ميان پيامبرى تا آمدن پيامبرى ديگر به دنيا آيند .\r\nحضرت نوح بسام ( فرزندش ) مژدهء آمدن هود عليه السّلام را داد ، و ميان نوح و هود نيز پيمبرانى بودند ، و نوح عليه السّلام چنين فرمود : همانا خدا برانگيزد پيامبرى كه نامش هود است و او قوم خود را بسوى خداى عز و جل دعوت كند ولى تكذيبش خواهند كرد ، و خداى عز و جل آنها را بوسيلهء باد نابود كند پس هر يك از شما كه او را درك كرديد به دو ايمان آوريد و پيرويش كنيد تا خداى عز و جل او را از عذاب باد نجات دهد .\r\n","description":"","footnote":"","page_name":" 166 ","page_number":169},
  {"content":"\r\nنوح ( ضمنا ) بفرزندش سام دستور داد كه اين وصيت را در سر هر سال تازه كند و آن روز را براى خود عيد قرار دهند ، و آنچه از علم و ايمان و اسم اكبر و ميراثهاى علم و آثار علم نبوت است همه را يادآورى نمايند .\r\nو ديدند كه هود پيغمبر است و نوح نيز بآمدن او بشارت داده پس به او ايمان آورده و پيرويش كردند و او را تصديق نمودند و بدين وسيله از عذاب باد رهائى يافتند ، و اين است گفتار خداى عز و جل « و بسوى قوم عاد ( فرستاديم ) برادرشان هود را » ( سورهء اعراف آيهء 64 ) و گفتار ديگرش عز و جل « قوم عاد پيمبران را تكذيب كردند ، هنگامى كه برادرشان هود بديشان گفت مگر شما نمىترسيد » ( سورهء شعراء آيهء 123 ) و فرمود تبارك و تعالى : « و ابراهيم آن را بپسران خويش و يعقوب سفارش كرد » ( سورهء بقره آيهء 132 ) و گفتارش كه فرمايد : « و اسحاق و يعقوب را به دو بخشيديم ، همه را هدايت كرديم ( تا آن را در خاندانش قرار دهيم ) و نوح را پيش از آن هدايت كرديم » ( سورهء انعام آيهء 84 ) تا آن را در خاندانش قرار دهيم .\r\nو همچنين كسانى را كه پيش از ابراهيم عليه السّلام بودند در بارهء ابراهيم دستور دادند ، و ميان ابراهيم و هود عليهما السّلام پيمبرانى بودند و اين است گفتار خداى عز و جل : « و قوم لوط از شما چندان دور نيست » ( سورهء هود آيهء 89 ) و گفتار ديگرش عز ذكره : « پس لوط به دو ايمان آورد و گفت من بسوى پروردگارم مهاجرت ميكنم » ( سورهء عنكبوت آيهء 26 ) و گفتار او عز و جل : « و ابراهيم هنگامى كه بقومش گفت خداى را بپرستيد و از او بترسيد اين براى شما بهتر است » ( سورهء عنكبوت آيهء 16 ) پس در ما بين هر دو پيغمبرى ده پيغمبر ، نه پيغمبر ، هشت پيغمبر ، آمدند كه همگى مقام نبوت را داشتند و براى هر كدام نيز ( در موضوع وصيت و يادآورى آن در سر هر سال ) همان جريانى بود كه\r\n","description":"","footnote":"","page_name":" 167 ","page_number":170},
  {"content":"\r\nبراى نوح عليه السّلام بود ، همچنان كه براى آدم و هود و صالح و شعيب و ابراهيم صلوات الله عليهم بود تا اينكه رسيد بيوسف بن يعقوب عليهما السّلام ، و پس از يوسف در اسباط برادران او همچنان مقرر بود تا رسيد بموسى عليه السّلام ، و ميان يوسف و موسى پيمبرانى بودند ، پس خدا موسى و هارون عليهما السّلام را بسوى فرعون و هامان و قارون فرستاد ، سپس پيمبران را پى در پى فرستاد « هر زمانى كه براى ملتى پيامبرشان آمد و تكذيبش كردند و ما برخى را بدنبال برخى ديگر قرار داديم و موضوع قصه ها و داستانهاشان كرديم » ( سورهء مؤمنون آيهء 44 ) .\r\nو بنى اسرائيل ( در پيغمبر كشى ) چنان بودند كه پيغمبرى را ميكشتند و دو تن ( ديگر بانتظار كشته شدن ) ايستاده بودند ، و دو تن را ميكشتند و چهار تن ديگر ايستاده بودند ، تا آنجا كه بسا در يك روز هفتاد پيغمبر را ميكشتند و بازار كشت و كشتارشان تا پايان روز برپا بود .\r\nو چون تورات بر موسى عليه السّلام نازل گرديد مژدهء آمدن محمد ( ص ) را داد ، و ميان يوسف و موسى پيمبرانى بودند .\r\nو وصى موسى يوشع بن نون عليه السّلام بود و همان جوان او بود كه خداى عز و جل داستانش را در قرآنش ذكر فرموده ، پس همچنان پيمبران بآمدن محمد ( ص ) مژده ميدادند تا اينكه خداى تبارك و تعالى حضرت مسيح عيسى بن مريم را فرستاد و او نيز بآمدن محمد ( ص ) مژده داد ، و اين است گفتارش كه فرمايد : « مييابند ( يعنى يهود و نصارى ) او را نوشته ( يعنى وصف محمد صلَّى الله عليه و آله را ) در نزد خود ( يعنى ) در تورات و انجيل كه آنها را امر بمعروف و نهى از منكرشان ميكرد » و همين است گفتار خداى عز و جل كه عيسى خبر ميدهد : « و مژده دهم به پيامبرى كه پس از من آيد و نامش احمد است »\r\n","description":"","footnote":"","page_name":" 168 ","page_number":171},
  {"content":"\r\n( سورهء صف آيهء 6 ) و موسى و عيسى هر دو بآمدن محمد ( ص ) مژده دادند چنانچه پيمبران عليهم السّلام يك ديگر را مژده دادند تا رسيد به خود حضرت محمد ( ص ) .\r\n\r\n[ اهل بيت انبياء راهنمايان ديناند 
  ]\r\nو چون دوران نبوت محمد ( ص ) سپرى شد و روزگارش بسر آمد خداى تبارك و تعالى به او وحى فرمود اى محمد دوران نبوتت سپرى شده و روزگارت بسر رسيد پس آن علمى كه در پيش تو است و ايمان و اسم اكبر و ميراث علم و آثار نبوت را در خاندانت در نزد على بن ابى طالب عليه السّلام بگذار ، زيرا كه من دنبالهء علم و ايمان و اسم اكبر و ميراث علم و آثار نبوت را از پشت در پشت فرزندان تو قطع نكنم چنانچه از خاندانهاى پيمبرانى كه ميان تو و پدرت آدم بودند قطع نكردم و اين است گفتار خداى تبارك و تعالى : « همانا خداوند برگزيد آدم و نوح و خاندان ابراهيم و خاندان عمران را بر جهانيان ، نژادى كه برخى از برخ ديگر بودند و خدا شنوا و دانا است » ( سورهء آل عمران آيهء 33 - 34 ) .\r\nو براستى كه خداى تبارك و تعالى پايهء علم و دانش را روى جهل و نادانى ننهاده ( كه مردم در موضوع امامت در جهل و نادانى بسر برند ) و واگذار نكرده است كار خود را به هيچ يك از خلق خود نه بفرشتهء مقربى و نه به پيامبر مرسلى ولى او فرستاده اى از فرشتگانش فرستاد و به او فرمود : چنين و چنان بگو ، و بهر چه ميخواست دستور داد و هر آنچه را خوش نداشت نهى فرمود و بدانها كار خلقش را از روى علم حكايت كرد او نيز آن علم را آموخت ، و به پيمبران و برگزيدگان از پيمبران و برادران و نژادى كه از همديگر بودند آن را بياموخت ، و اين است گفتار خداى عز و جل : « حقا كه ما خاندان ابراهيم را\r\n","description":"","footnote":"","page_name":" 169 ","page_number":172},
  {"content":"\r\nكتاب و حكمت داديم و بدانها ملكى عظيم داديم « ( سورهء نساء آيهء 54 ) . اما كتاب همان منصب پيامبرى است و اما حكمت پس آنان حكيمان از پيمبران برگزيده‌اند و اما ملك عظيم پس آن عبارت است از امامان راهنماى از برگزيدگان ، و همگى اينها جزء همان نژادى هستند كه از همديگرند ، و همان دانشمندانى كه خداوند بازماندهء ( از علم و حكمت يا باقيماندهء علوم انبياء ) را در آنها قرار داد و عاقبت ( سعادت و نيكبختى كه خدا فرمايد * ( وَالْعاقِبَةُ لِلْمُتَّقِينَ ) * و نگهدارى ميثاق ( شايد منظور از ميثاق عبادت عباد باشد ) در آنها است تا دنيا و دانشمندان سپرى شوند ، و استنباط احكام براى واليان كار و راهنمايان است ، و اين است مقام برتران از برگزيدگان و رسولان و پيمبران و حكيمان و امامان راهنما و خلفائى كه سرپرستان كار خداى عز و جل هستند و مأمور استنباط علم خدا و اهل آثار علم خدا هستند از آن نژادى كه از همديگر و از برگزيدگان پس از پيمبران عليهم السّلام از پدران و برادران و نژاد پيمبران هستند .\r\nپس هر كه دست بدامن برتران زند بدانش آنها رسد و به يارى آنها نجات يابد و هر كه واليان امر خداى عز و جل و اهل استنباط علم او را در غير برگزيدگان از خاندانهاى پيمبران عليهم السّلام داند بحقيقت كه با دستور خداى عز و جل مخالفت كرده و نادانان را سرپرست امر خدا دانسته و هم آنان كه بدون هدايت خداى عز و جل به زور خود را به او بسته و پنداشته‌اند كه اهل استنباط علم خدايند ، و اينان براستى كه بر خدا و رسولش دروغ بستند و از سفارش او و اطاعتش روى گرداندند و برترى خدا را در آنجا كه او گذارده بود نگذاردند پس گمراه شدند و پيروان خود را نيز گمراه كردند و در روز رستاخيز هم\r\n","description":"","footnote":"","page_name":" 170 ","page_number":173},
  {"content":"\r\nحجتى ( در پيشگاه خداوند ) ندارند ، و حجت تنها در خاندان ابراهيم عليه السّلام است بدليل گفتار خداى عز و جل « و همانا بخاندان ابراهيم عليه السّلام كتاب و حكم و نبوت داديم و آنها را ملكى عظيم داديم » .\r\n( سورهء نساء آيهء 54 ) .\r\nو روى اين حساب حجت خدا پيمبران ( ع ) و خانواده هاى پيمبرانند تا روزى كه رستاخيز برپا شود زيرا كتاب خدا بدان گويا است ، و وصيت خدا است كه حجتهاى الهى از همديگرند آنان كه خداوند بر مردم فرمانروايشان كرده و فرموده است : « در خانه هائى كه اجازه داده است خداوند كه بر فراز باشند » ( سورهء نور آيهء 36 ) .\r\nو آنها خانه هاى پيمبران و رسولان و حكيمان و امامان راهنما است ، و اين است بيان دستاويز محكم ايمانى كه پيشينيان شما بدان نجات يافتند و هم بدان نجات يابند آنان كه پيروى از ائمه نمايند ، و خداى عز و جل در قرآنش فرموده : « و نوح را پيش از اين هدايت كرديم ، و از نژاد او ( يعنى ابراهيم عليه السّلام ) است داود و سليمان و ايوب و يوسف و موسى و هارون ، و چنين پاداش دهيم نيكوكاران را ، و زكريا ، و يحيى و عيسى و الياس كه همگى از شايستگانند ، و اسماعيل و اليسع و يونس و لوط كه همه را بر جهانيان برترى داديم ، و از پدران و پسران و برادرانشان ( همه را هدايت كرده بوديم ) و آنها را برگزيديم و به راه راست هدايتشان كرديم ، آنها كسانى بودند كه كتاب و حكم و پيامبرى به آنها داديم ، و اگر اين گروه آن را انكار كنند گروهى را بدان گماشته‌ايم كه منكر آن نيستند » . ( سورهء انعام آيهء 84 - الى - 90 ) .\r\nپس خداى تعالى ( ايمان و علم را ) بفاضلان و برتران از خاندان پيغمبر واگذار كرده ، و اين\r\n","description":"","footnote":"","page_name":" 171 ","page_number":174},
  {"content":"\r\nاست گفتار خداى تبارك و تعالى : كه اگر امت تو آن را انكار كنند من اهل بيت تو را بدان ايمانى كه تو را بدان برانگيخته‌ام برگماشتم و آنها هرگز بدان كافر نشوند ، و ضايع نكنم ايمانى كه تو را بدان فرستادم از ميان خاندانت پس از تو : آن دانشمندان امتت ، و سرپرستان امر من پس از تو و اهل استنباط علمى كه در آن نه دروغى و نه گناهى و نه زورى و نه سرمستى و نه خودنمائى نيست ، و اين بود بيان پايان كار اين امت .\r\nهمانا خداى عز و جل پاكيزه كرد خاندان پيامبرش ( ع ) را ، و براى ايشان مزد ( رسالت را ) كه همان دوستى و محبت ( ايشان ) بود خواست ( و مقرر كرد كه آنها را دوست بدارند ) و ولايت را در بارهء ايشان مقرر فرمود ، و آنها را اوصياء و دوستان ثابت پس از او در ميان امتش قرار داد ، پس عبرت گيريد اى مردم در سخنانى كه گفتم كه خداوند ولايت و طاعت و مودّت و استنباط علم و حجتهاى خويش را در چه جايى بنهاد ، پس از آن كس بپذيريد و به دو تمسك جوئيد تا بوسيله اش نجات يابيد و در روز قيامت براى شما حجت باشند و راه پروردگارتان جل و عز باشند ، و نرسد ولايت خداى عز و جل جز بدانها ، و هر كه چنين كرد بر خدا لازم است كه او را مورد اكرام خويش قرار دهد و عذابش نكند ، و هر كه بدرگاه خداى عز و جل رود به غير آن ترتيبى كه او دستور فرموده بر خداى عز و جل لازم است كه خوارش دارد و عذابش كند .\r\n\r\n[ مصاحبهء نافع با امام باقر - ع - 
  ]\r\n93 - ابو الربيع گويد : در خدمت امام باقر عليه السّلام به حج رفتيم در همان سالى كه هشام بن عبد الملك در آن سال به حج آمده بود و نافع كه از نزديكان عبد الله بن عمر بن خطاب بود ( و يكى از دشمنان اهل بيت و بلكه چنانچه گويند و از آخر حديث نيز معلوم مىشود يكى از خوارج بوده ) نيز همراه هشام به حج آمده\r\n","description":"","footnote":"","page_name":" 172 ","page_number":175},
  {"content":"\r\nبود ، نافع در ركن خانهء كعبه نگريست و امام باقر عليه السّلام را مشاهده كرد كه مردم اطرافش را گرفته‌اند نافع رو به هشام كرده پرسيد : اى امير المؤمنين اين كيست كه مردم اين گونه در اطراف او فشار مىآورند ؟ .\r\nهشام گفت : اين پيغمبر اهل كوفه محمد بن على است ، نافع گفت : نگران باش كه هم اكنون من بنزد او ميروم و مسائلى از او مىپرسم كه جز پيغمبر و يا پسر پيغمبر و يا وصى پيغمبر كسى نتواند پاسخ دهد .\r\nهشام گفت : برو و از او بپرس شايد شرمنده اش سازى .\r\nنافع پيش آمد و همچنان بر مردم تكيه كرد و سر خود را بلند كرده به امام باقر عليه السّلام گفت : من كتاب تورات و انجيل و زبور و قرآن را خوانده‌ام و حلال و حرامش را به خوبى دانسته‌ام ، و اينك آمده‌ام از تو مسائلى بپرسم كه پاسخش را جز پيغمبر يا وصى پيغمبر يا پسر پيغمبر كسى نتواند بدهد امام باقر عليه السّلام سرش را بلند كرده فرمود : هر چه ميخواهى بپرس .\r\nنافع گفت : بگو ميان عيسى ( ع ) و محمد ( ص ) چند سال بود ؟\r\nفرمود : مطابق عقيدهء خودم بگويم يا بر طبق عقيدهء تو ؟\r\nنافع گفت : هر دو عقيده را با هم بگو .\r\nحضرت فرمود : اما بعقيدهء من پانصد سال بوده ، ولى بعقيدهء تو ششصد سال .\r\nنافع گفت : پس معناى گفتار خداى عز و جل چيست ( كه به پيامبرش فرمود ) : « و بپرس از رسولانى كه ما پيش از تو فرستاديم كه آيا غير از خداى رحمان خدايانى قرار داده‌ايم كه پرستيده شوند » ( سورهء زخرف آيه 45 ) در صورتى كه ميان محمد ( ص ) و عيسى پانصد سال وقت فاصله بوده از چه كسى اين مطلب را\r\n","description":"","footnote":"","page_name":" 173 ","page_number":176},
  {"content":"\r\n( كه خدا فرمايد ) پرسيده ؟ امام باقر عليه السّلام اين آيه را خواند : « منزه است آنكه شبانگاه بندهء خود را از مسجد الحرام تا مسجد اقصى كه اطراف آن را بركت داده‌ايم راه برد تا آيات خويش را به دو بنمايانيم » ( سورهء اسراء آيهء 1 ) و از جمله آياتى كه خداوند در اين راه در بيت المقدس به او نماياند اين بود كه خداى عز ذكره تمام پيمبران و مرسلين را از اولين و آخرين محشور فرمود ، سپس بجبرئيل عليه السّلام دستور داد اذان بگويد ، و جبرئيل نيز ( فصول ) اذان را جفت جفت و اقامه را نيز به همين نحو جفت جفت گفت ( اين جمله ردّ بر عامه است كه فصول اذان را جفت ميگويند و اقامه را يكى بيشتر نميگويند ) و در اذانش « حىّ على خير العمل » نيز گفت ( اين هم رد بر عامه است كه آن را نميگويند و در اذان صبح بجاى آن « الصلاة خير من النوم » ميگويند ) سپس محمد ( ص ) جلو ايستاد و آنها پشت سرش نماز خواندند و چون نمازش تمام شد رو به آنها كرده فرمود :\r\nشما بچه چيز گواهى ميدهيد و چه را مىپرستيد ؟\r\nگفتند : ما گواهى دهيم كه معبودى جز خداى يگانه نيست كه شريكى ندارد و ( گواهى دهيم كه ) همانا توئى رسول خدا ، و خداوند روى اين مطلب از ما عهد و پيمان گرفته است .\r\nنافع گفت : راست گفتى اى ابا جعفر .\r\nاكنون بگو معناى گفتار خداى عز و جل چيست ( كه فرمايد ) : « آيا ندانند كسانى كه كافر شدند كه آسمان و زمين بهم پيوسته بود و ما آنها را از هم باز كرديم » ( سورهء انبياء آيه 30 ) .\r\nحضرت فرمود : همانا در آن وقتى كه خداى تبارك و تعالى آدم را به زمين فرو فرستاد آسمانها بهم پيوسته بود و هيچ نمىباريد ، و زمين بسته بود و گياهى نميرويانيد ، تا هنگامى كه خداى عز و جل توبهء آدم عليه السّلام را پذيرفت به آسمان دستور داد تا بوسيلهء ابرها از هم شكافته شد سپس فرمانش داد تا باران خود را\r\n","description":"","footnote":"","page_name":" 174 ","page_number":177},
  {"content":"\r\nبر زمين فرو ريخت ، سپس به زمين فرمود تا درختها روئيد و ميوه ها بر خود پديد آورد ، و جويبارها سرازير شد ، آن بود بستگى آسمان و زمين و اين بود باز شدن آنها .\r\nنافع گفت : راست گفتى اكنون بگو معناى گفتار خداى عز و جل چيست ( كه فرمايد : « روزى كه زمين به زمين ديگر جز اين مبدّل شود و آسمانها نيز » ( سورهء ابراهيم آيه 48 ) و اين زمين در آن روز بچه زمينى تبديل گردد ؟\r\nامام باقر عليه السّلام فرمود : زمينى است كه به صورتى نانى درآيد و مردم از آن بخورند تا خداى عز و جل از حساب ( خلايق ) فارغ گردد .\r\nنافع گفت : مردم در آن روز ( بواسطهء كثرت اندوه و گرفتارى ) به خوردن نميرسند ؟\r\nامام باقر عليه السّلام فرمود : آيا آنها در آنجا بيشتر گرفتارى و سرگرمى دارند يا در جهنم ؟\r\nنافع گفت : در جهنم .\r\nحضرت فرمود : به خدا آنها در جهنم از خوراكى سرگرم نمىشوند و خوراكى طلب كنند و به آنها زقوم داده شود و نوشابه خواهند و بدانها حميم ( آب جوشان ) بنوشانند .\r\nنافع گفت : راست گفتى اى فرزند رسول خدا ، اكنون يك سؤال ديگر مانده .\r\nحضرت فرمود : آن يك سؤال چيست ؟\r\nگفت : بگو خداى تبارك و تعالى از چه زمانى بوده ؟\r\nفرمود : واى بر تو چه وقت نبوده تا به تو بگويم چه وقت بوده ، منزه است خدائى كه پيوسته بوده و هميشه خواهد بود ، يكتاى بىنيازى كه همسر و فرزندى براى خود نگرفته است .\r\nسپس فرمود : اى نافع اكنون من از تو سؤالى ميكنم پاسخ مرا بده ؟ گفت : آن سؤال چيست ؟\r\nفرمود : در بارهء خوارج نهروان چه ميگوئى ؟ اگر بگوئى امير مؤمنان ( على عليه السّلام ) آنان را به حق كشت از\r\n","description":"","footnote":"","page_name":" 175 ","page_number":178},
  {"content":"\r\nدين و عقيدهء خود ( كه خوارج را بر حق ميدانى ) برگشته اى و اگر بگوئى بناحق آنها را كشت كافرشده اى ؟\r\nنافع كه اين سؤال را شنيد پشت كرده و گريخت و ميگفت : به خدا سوگند تو به حق و حقيقت داناترين مردم هستى ! و هم چنان يكسره بيامد تا پيش هشام رسيد .\r\nهشام به دو گفت : چه كردى ؟ نافع گفت : از اين مقوله سخنى بميان نياور كه به خدا اين مرد براستى و حقّا كه داناترين مردم است ، و حقا كه او پسر رسول خدا ( ص ) است ، و جا دارد كه ياران و دوستانش او را پيغمبر دانند\r\n\r\nداستان مرد نصرانى شام با امام باقر ع\r\n94 - عمر بن عبد الله ثقفى گويد : هشام بن عبد الملك ( خليفهء اموى ) امام باقر عليه السّلام را از مدينه ( وطن آن حضرت ) بشام ( پايتخت خلفاى اموى ) برد و در نزد خويش جايش داد ، و آن حضرت در مجالس مردم شركت ميكرد و با آنها نشست و برخاست داشت ، در اين بين روزى آن حضرت نشسته بود و گروهى از مردم در نزدش بودند و از او مسائلى مىپرسيدند نگاه آن حضرت بنصارى افتاد كه بكوهى كه در آنجا قرار داشت ميروند .\r\nحضرت پرسيد : اينها را چه شده ؟ آيا امروز عيدى دارند ؟ عرضكردند : نه اى فرزند رسول خدا اينها دانشمند و عالمى در اين كوه دارند كه هر سال يك بار در چنين روزى بنزد اين دانشمند ميروند و هر چه خواهند و از هر چه در آيندهء سال براى آنها پيش آيد از او مىپرسند امام باقر عليه السّلام فرمود :\r\nچيزى هم ميداند ؟\r\nعرضكردند : از دانشمندترين مردم است ، و از كسانى است كه شاگردان حواريين حضرت عيسى عليه السّلام را درك كرده ، حضرت فرمود : چطور است كه ما نزد او برويم ؟ عرضكردند : اى فرزند رسول\r\n","description":"","footnote":"","page_name":" 176 ","page_number":179},
  {"content":"\r\nخدا ميل شما است ، ( اگر بخواهيد بد نيست ) . راوى گويد : امام باقر عليه السّلام ( براى اينكه او را نشناسند ) سر خود را با جامه پوشانيد و با همراهان بسوى آن كوه به راه افتاد و در ميان مردمى كه بكوه ميرفتند خود را انداخته و بيامدند تا در ميان نصارى نشستند .\r\nنصارى فرش گستردند و روى آن پشتيها چيدند سپس رفتند و آن عالم را بيرون آوردند و ابروهاى او را بالا بستند ( كه ببيند ) پس آن عالم چشمان ( نافذ ) خود را كه همانند چشمان افعى ميدرخشيد گردانده و متوجه امام باقر عليه السّلام شد و به آن حضرت گفت : اى شيخ تو از ما هستى يا از امت مرحومه ؟\r\nامام باقر عليه السّلام فرمود : از امت مرحومه هستم .\r\nعرضكرد : از دانشمندانشان هستى يا از نادانانشان ؟\r\nفرمود : از نادانان ايشان نيستم .\r\nنصرانى گفت : من از تو بپرسم يا تو از من ميپرسى ؟\r\nفرمود : تو از من بپرس .\r\nنصرانى رو بنصارى كرده گفت : اى گروه نصارى مردى از امت محمد به من ميگويد : تو از من بپرس ! شايسته است چند مسأله از او بپرسم ، سپس گفت : اى بنده خدا بگو : آن ساعتى كه نه از شب است و نه از روز چه ساعتى است ؟\r\nامام باقر عليه السّلام فرمود : ما بين سپيده دم تا زدن خورشيد .\r\nنصرانى گفت : اگر نه از ساعتهاى شب است و نه از ساعتهاى روز پس از چه ساعتى است ؟\r\nامام عليه السّلام فرمود : از ساعتهاى بهشت است ، و در آن ساعت است كه بيماران ما بهبودى يابند .\r\n","description":"","footnote":"","page_name":" 177 ","page_number":180},
  {"content":"\r\nنصرانى گفت : من بپرسم يا تو ميپرسى ؟\r\nفرمود : بپرس .\r\nنصرانى رو بنصارى كرده گفت : اى گروه نصارى اين مرد شايستهء پرسش است ، بگو : بهشتيان چگونه‌اند كه غذا ميخورند ولى مدفوع ندارند نظيرش را در دنيا براى من بيان كن .\r\nامام باقر عليه السّلام فرمود : نظيرش جنين است كه در شكم مادر زندگى مىكند ، از همان غذائى كه مادرش مىخورد او هم مىخورد ولى مدفوعى ندارد .\r\nنصرانى گفت : مگر نگفتى من از دانشمندان ايشان نيستم ؟\r\nامام باقر عليه السّلام فرمود : من به تو گفتم : من از نادانانشان نيستم ( و نگفتم از دانايانشان نيستم ) نصرانى گفت : تو ميپرسى يا من بپرسم ؟\r\nامام عليه السّلام فرمود : تو بپرس .\r\nنصرانى ( رو بنصارى كرده ) گفت : اى گروه نصارى به خدا يك مسأله از او بپرسم كه در آن بماند چنانچه . . . در گل ميماند .\r\nامام عليه السّلام فرمود : بپرس .\r\nنصرانى گفت : به من خبر ده از مردى كه با زنش هم بستر شد و آن زن در همان حال دوقلو آبستن شد و هر دو را در يك ساعت زائيد ، و هر دوى آن بچه ها هم در يك ساعت مردند ، و در يك گور هم دفن شدند ولى يكى از آنها صد و پنجاه سال عمر كرد و ديگرى پنجاه سال آن دو چه كسانى بودند ؟\r\nامام باقر عليه السّلام فرمود : آنها عزير و عزره بودند كه همانطور كه گفتى مادرشان بدانها آبستن شد و\r\n","description":"","footnote":"","page_name":" 178 ","page_number":181},
  {"content":"\r\nبه همان طور كه گفتى آن دو را زائيد و آن دو چند سالى با هم زندگى كردند سپس خداى تبارك و تعالى عزير را صد سال ميراند ، و پس از صد سال دوباره او را زنده كرد و با عزره تا پايان پنجاه سال ( عمر عزير ) زندگى كردند و هر دو در يك ساعت مردند .\r\nنصرانى گفت : اى گروه نصارى من تاكنون به چشم خود مردى دانشمندتر از اين مرد نديده‌ام ، و تا اين مرد در شام است از من هيچ حرفى نپرسيد ، مرا بجاى خود باز گردانيد .\r\nراوى گويد : او را بمغازه اش ( جايگاهى كه در آن زندگى ميكرد ) برگرداندند ، و آن روز نصارى با امام باقر عليه السّلام به شهر بازگشتند .\r\n\r\nحديث حضرت موسى بن جعفر ع\r\n95 - على بن سويد گويد : هنگامى كه حضرت موسى بن جعفر عليه السّلام در زندان بسر ميبرد من نامهء به آن حضرت نوشتم و در ضمن احوالپرسى از آن جناب چند مسأله هم پرسيدم ، چند ماه طول كشيد تا پاسخ نامه‌ام رسيد و اين بود عين نسخهء كه حضرت در پاسخ من مرقوم فرموده بود .\r\nبنام خداى بخشايندهء مهربان ستايش خاص خداى والاى بزرگى است كه ببزرگى و نورش دلهاى\r\n","description":"","footnote":"","page_name":" 179 ","page_number":182},
  {"content":"\r\nمؤمنان را بينا كرد ، و به همان بزرگى و نورش نادانان با او دشمنى كنند ، و به همان بزرگى و نور او است كه هر كه در آسمانها و زمين است وسيله اى بدرگاهش جويد با كارهاى گوناگون و كيشهاى مختلف پس يكى به راه درست رود و آن ديگرى بخطا رود ، يكى گمراه و ديگرى راه يافته ، شنوا و كر ، بينا و كور سرگردان ، پس ستايش خدائى را كه ( حضرت ) محمد صلى الله عليه و آله و سلم دينش را شناساند و توصيف كرد .\r\nاما بعد براستى كه تو مردى هستى كه خداوند جاى مخصوصى ( و مرتبهء خاصى ) در خاندان محمد به تو عنايت كرده و در دلت نگهداشته است دوستى آنچه را از دين خود به تو سپرده و آنچه از رشد و هدايت به تو الهام فرموده و تو را در كار دينت چنان بينا كرده كه آنها را ( يعنى امامان بر حق را ) برترى دادى و كارها را به آنان بازگرداندى .\r\n( بارى ) در نامه ات چيزهائى از من پرسيده اى كه من از پاسخ آنها در تقيه بودم و بناچار بايستى آنها را كتمان كنم ، ولى چون دوران تسلط زورگويان سپرى شده و ايام سلطنت سلطان بزرگ ( خداى متعال ) رسيده ( و عمرم به آخر رسيده ) و از اين دنياى نكوهيده دور ميشوم و آن را بدنياداران سركش بر آفرينندهء خويش واميگذارم صلاح ديدم كه آنچه را پرسيده بودى برايت شرح دهم از ترس آنكه مبادا شيعيان كم بصيرت ما از راه نادانى بسرگردانى دچار گردند .\r\nپس از خداى عز ذكره بترس و بايد كه اين امر را ( يعنى امامت را - يا آنچه برايت مىنويسم ) به اهلش مخصوص دارى ( يعنى ديگران را شايستهء آن ندانى ، و بر معناى دوم يعنى براى غير اهل آن فاش نكنى ) و بر حذر باش از اينكه سبب گرفتارى اوصياء گردى يا كسى را بر آنان بشورانى باينكه آنچه را به تو سپرده‌ام افشا كنى و رازهائى كه كتمانش را از تو خواسته‌ام آشكار سازى و ان شاء الله كه هرگز اين كار را نخواهى كرد .\r\n","description":"","footnote":"","page_name":" 180 ","page_number":183},
  {"content":"\r\nو بدان كه نخستين مطلبى را كه به تو گزارش مىدهم خبر مرگ خودم مىباشد كه در همين شبها اتفاق خواهد افتاد و هيچ گونه بىتابى و پشيمانى و شكى ( يا شكايتى ) در آنچه شدنى است و خداى عز و جل حتم و مقرر فرموده است ندارم ، پس بدستاويز محكم دين بچسب كه آل محمد هستند ، و دستاويز محكمى كه وصى پس از وصى ( و امامى پس از امام ديگر ) باشد و تسليم آنها باش و بدان چه گفته‌اند راضى و خوشنود باش ، و مجوى دين كسى را كه جزء شيعيان نيست ، و دينشان را دوست مدار زيرا كه آنها خيانتكارانى هستند كه به خدا و رسولش خيانت كردند و به امانتهائى نيز كه بدانها سپرده شده خيانت نموده‌اند .\r\nو هيچ ميدانى چگونه بامانتها خيانت كردند ؟\r\nاينها بكتاب خدا كه بديشان سپرده شده بود خيانت كردند و آن را تحريف كرده و تغيير دادند .\r\nاينها به ( پيروى از ) سرپرستان خود راهنمائى شده بودند ولى از آنها روى گرداندند ، و خدا نيز جامهء گرسنگى و ترس را بكيفر كارى كه كردند در برشان كرد .\r\nو پرسيده بودى از حال آن دو مرديكه مال مرد ديگرى را كه به بينوايان و مستمندان و در راه ماندگان و در راه خدا ، خرج ميكرد از او به زور گرفتند ، و به اين اندازه هم راضى نشدند بلكه آن مال را بر دوش او گذاردند كه به خانه شان نيز ببرد ، و چون آن را بچنگ آوردند خرج و انفاق آن را خود به عهده گرفتند ، آيا بدين كردارشان بحدّ كفر رسيده‌اند ؟\r\n( مقصود از آن دو مرد ابو بكر و عمر و مقصود از مرد سوم على عليه السّلام است ) .\r\n( پاسخ ) بجان خودم سوگند آن دو نفر پيش از آن منافق بودند ، و كلام خداى عز و جل را رد كردند و رسول خدا ( ص ) را بريشخند و مسخره گرفتند ، و آن دو كافرند كه لعنت خدا و فرشتگان و همهء\r\n","description":"","footnote":"","page_name":" 181 ","page_number":184},
  {"content":"\r\nمردم بر آنها باد . به خدا قسم كه در دل هيچ يك از آن دو از آن روزى كه از حال ( بتپرستى ) خود بيرون آمدند ذرّه اى ايمان داخل نگشت و جز شك و ترديد چيزى بر آنها نيفزود ، آن هر دو فريبكار و مردّد و منافق بودند تا آنگاه كه فرشتگان عذاب آن دو را بجايگاه رسوائى در خانهء ابدى بردند .\r\nو پرسيده بودى از مردمى كه حاضر بودند كه مال آن مرد را غصب كردند و بر گردنش نهادند .\r\nبرخى از آنها عارف و آشنا بدين جريان بودند و برخى منكر ؟ ( بدان كه ) آنان همان مرتدان نخست از اين امتند كه لعنت خدا و فرشتگان و همهء مردم بر آنها باد .\r\nو پرسيده بودى از اندازه علم ما ؟ ( بدان كه ) علم ما بر سه گونه است :\r\nعلم در بارهء امور گذشته ، علم در بارهء امور آينده ، علم در بارهء امورى كه حادث شود و تازه پديد آيد .\r\nاما علم در بارهء گذشته علمى است كه براى ما تفسير و شرح شده ، و اما راجع بآينده آن نوشته اى است ( كه نزد ما است ) و اما در بارهء امورى كه حادث شود بطور خطور در دل و تأثير كردن در گوشها است و اين قسم بهترين علم ما است با اينكه پس از پيغمبر ما محمد ( ص ) پيغمبرى نيست .\r\nو پرسيده بودى از ام ولدهاى آنان ( يعنى خلفاى جور ) و از نكاح و طلاقشان ؟\r\nاما ام ولدهاشان تا روز قيامت زناكارند ( زيرا اسارتشان در اصل بدون اذن امام عليه السّلام بوده ) و نكاح آنها بدون ولى شرعى است و طلاقى است در غير عده ( چون طلاق با شرائط آن از قبيل وقوع آن در طهر غير مواقعه و بودنش در حضور دو شاهد عادل و امثال آن نبوده ) .\r\nو اما هر كس كه در دعوت ما داخل گردد محققا ايمان او گمراهيش را از بين ميبرد و يقين او\r\n","description":"","footnote":"","page_name":" 182 ","page_number":185},
  {"content":"\r\nشك و ترديدش را بر طرف سازد . و از زكات دادن به آنها پرسيدى ؟ ( بدان كه ) آنچه از مال زكات است شما بدان سزاوارتريد زيرا ما براى شما آن را حلال كرده‌ايم هر كه از شما باشد و در هر كجا باشد .\r\nو پرسيده بودى از ناتوانان ( از مخالفين كه اميد نجاتى در آنها هست ؟ ) ( بدان كه ) ناتوان كسى است كه حجتى به او نرسد و اختلاف را نداند ، پس هر گاه اختلاف را فهميد او ديگر جزء ناتوانان ( و مستضعفين ) نيست .\r\nو پرسيده بودى از گواه شدن براى مخالفان ؟\r\nتو گواهى را بخاطر رضاى خداى عز و جل بده اگر چه بزيان خودت و پدر و مادر و نزديكانت باشد در ميان خودت و آنان و اما اگر ترس آن دارى كه ( با دادن شهادت ) ستمى به برادر دينيت بشود ، نه .\r\nو هر كه را اميد دارى كه سخنت را بپذيرد با شرائطى كه از طرف خداى عز و جل مقرر شده بمعرفت و شناسائى ما دعوت كن ، و خود را در قلعهء رياء و خودنمائى پناهنده مكن ( شايد مقصود اين باشد كه بيش از حد مقرر براى تقيه از مخالفين تظاهر مكن ) و آل محمد را دوست بدار ، و در بارهء چيزى كه از طرف ما به تو رسيد و بما منسوب بود نگو باطل است اگر چه خلاف آن را از ما سراغ داشته باشى ، زيرا تو نميدانى براى چه ما آن را گفته‌ايم ، و بچه گونه آن را شرح داده‌ايم . آنچه را به تو خبر ميدهيم آن را باور كن و هر خبرى را كه ما كتمانش را از تو خواستيم فاش مكن ، و از جمله حقوقى كه برادر دينيت بر تو دارد اين است كه هر چه به كار دنيا و آخرت او سودى بخشد از او پنهان ندارى ، و كينهء او را در دل نگيرى اگر چه به تو بدى كند ، و هر گاه تو را خواند دعوتش را بپذيرى ، و او را بدست دشمنى كه از مردم دارد نسپارى اگر چه نزديكتر باشد به او از تو . و در بيماريش از او\r\n","description":"","footnote":"","page_name":" 183 ","page_number":186},
  {"content":"\r\nعيادت كن . ( و بدان كه ) از اخلاق مؤمنان نيست غش و دغلى و آزار نمودن و نه خيانت و تكبر و ناسزا و دشنام دادن و نه دستور بدان دادن ، و هر گاه آن اعرابى زشت منظر را بسركردگى لشكر انبوهى ديدى منتظر فرج براى خودت و شيعيان باايمان هم مذهب خود باش ، و هنگامى كه خورشيد گرفت ديده ات را به آسمان انداز و بنگر كه خدا با مجرمان چه مىكند .\r\nو من براى تو مطالب مجمل را تفسير كردم ، و درود خدا بر محمد و خاندان برگزيده اش باد .\r\n\r\nحديث نادر\r\n96 - ابو بصير از امام صادق عليه السّلام روايت كند كه فرمود : ابو ذر بنزد رسول خدا ( ص ) آمده عرضكرد : اى رسول خدا من از توقف در شهر مدينه خسته شده‌ام اجازه ميدهى با برادرزاده‌ام به « مزينه » برويم و در آنجا بمانيم ؟\r\nرسول خدا ( ص ) به او فرمود : من ترس آن را دارم كه سواران عرب بر شما بتازند و برادرزاده ات را بكشند و تو ژوليده به پيش من آئى و بر عصاى خويش تكيه زنى و بگوئى : برادرزاده‌ام كشته شده و رمه را برده‌اند ؟ عرضكرد : اى رسول خدا ان شاء الله كه چيزى جز خير پيش نخواهد آمد ، رسول خدا ( ص ) اجازه اش داد .\r\n","description":"","footnote":"","page_name":" 184 ","page_number":187},
  {"content":"\r\nابو ذر با برادرزاده اش و زنش از مدينه بيرون رفتند و چيزى نگذشت كه سواران بنى فزارة كه در ميان آنها عيينة بن حصن بود ( اطراف مدينه را همان جا كه ابو ذر بود ) غارت كردند و رمه ( و شتران اهل مدينه ) را بردند و برادرزاده اش را كشتند و زنش را كه از بنى غفار بود باسارت بردند ، و خود ابو ذر كه زخمى عميق از نيزه برداشته بود بمدينه آمد و در برابر رسول خدا ( ص ) بعصاى خود تكيه زده ايستاد و گفت :\r\nخدا و رسولش راست گفتند ، رمه را بغارت بردند و برادرزاده‌ام را كشتند ، و اينك تكيه بعصا در برابرت ايستاده‌ام . پس رسول خدا ( ص ) در ميان مسلمين فرياد زد ( و آنان را براى بازگرداندن شتران غارت شده بكمك طلبيد ) و بدنبال غارتگران رفتند و رمه را برگرداندند و چند تن از مشركان را نيز كشتند . مترجم گويد : اشاره بغزوهء ذى قرداست كه ابن هشام و ديگران نقل كرده‌اند و ما آن را ترجمه كرده‌ايم ( ترجمهء سيره ج 2 ص 191 ) و البته اختلافى بين آنچه در اين حديث ذكر شده با نقل سيرة هست كه در آنجا نامى از ابى ذر برده نشده و بجاى آن مردى از بنى غفار ذكر شده كه در پاورقى احتمال داده‌اند كه او پسر ابى ذر بوده و ساير اختلافاتى كه پس از مراجعه معلوم گردد .\r\n97 - ابو بصير از امام صادق عليه السّلام روايت كند كه فرمود : رسول خدا ( ص ) در غزوهء ذات الرقاع در لب رودخانه زير درختى فرود آمد و ناگهان سيلى برخاست و ميان آن حضرت و اصحاب و يارانش جدائى ، انداخت ، مردى از مشركين آن حضرت را ديد مسلمانان نيز لب رودخانه ايستاده بودند و منتظر بودند تا سيل قطع شود ( و بنزد رسول خدا ( ص ) بروند ) مرد مزبور بقوم خويش رو كرده گفت : من اكنون محمد را ميكشم ، به همين منظور نزديك آمد و با شمشير برسول خدا ( ص ) حمله كرد سپس گفت : كيست اى محمد كه تو را از من نجات بخشد ؟ فرمود : پروردگار من و پروردگار تو ، در اين هنگام جبرئيل عليه السّلام او را از اسبش به زير افكند و به پشت بر زمين افتاد ، رسول خدا ( ص ) برخاست و شمشيرش را گرفت\r\n","description":"","footnote":"","page_name":" 185 ","page_number":188},
  {"content":"\r\nو روى سينه اش نشست و فرمود : اكنون كيست كه تو را از دست من نجات دهد اى غورث ( غورث نام آن مرده بود ) ؟ گفت : جود و بزرگواريت اى محمد ! رسول خدا او را واگذارد ، پس آن مرد برخاست و ميگفت : به خدا سوگند تو بهتر و بزرگوارتر از من هستى .\r\n\r\n[ اندرز امام صادق - ع - بحفص بن غياث 
  ]\r\n98 - حفص بن غياث از امام صادق عليه السّلام روايت كند كه حضرت فرمود : اگر ميتوانيد كارى كنيد كه شناخته نشويد و معروف نگرديد ! باكى بر تو نيست ( يا چه مىشود بر تو ) اگر مردم مدح و ثناى تو را نگويند ، و باكى بر تو نيست ( يا چه مىشود بر تو ) اگر مورد نكوهش مردم باشى در صورتى كه در پيشگاه خداى تبارك و تعالى ستوده و روسفيد باشى ؟ همانا امير مؤمنان عليه السّلام چنان بود كه ميفرمود : خيرى در دنيا نيست جز براى يكى از دو مرد : يكى مردى كه در هر روز خود كار نيكى بكردارهاى خود بيفزايد ، و ديگر مردى كه تهيهء مرگ خود را با توبه و بازگشت ببيند ، ولى از كجا ميتواند توبه كند ، به خدا سوگند اگر آنقدر سجده كند كه گردنش بريده شود خداى عز و جل كارى را از او نپذيرد جز بوسيلهء ولايت و دوستى ما خاندان .\r\nآگاه باشيد كه هر كه ما را بشناسد يا اميد پاداش نيك بوسيلهء ما داشته باشد در خوراك خود به - نيم مدّ ( تقريبا پنج سير ) راضى است و در پوشاك بدان چه عورتش را بپوشاند و سرش را سرپوش باشد و با اين حال به خدا سوگند ترسان و هراسانند و دوست دارند كه بهره شان از دنيا همين مقدار باشد ، و اين چنين خداى عز و جل آنها را در قرآن توصيف كرده كه فرمايد : « و كسانى كه ميدهند آنچه را دارا هستند و دلهاشان ترسانست » ( سورهء مؤمنون آيه 60 ) به خدا سوگند آنان فرمانبردارى و دوستى و ولايت ما را دارند و با اين حال ترسانند كه از آنها پذيرفته نشود ، و به خدا سوگند ترس آنها نه از روى شك\r\n","description":"","footnote":"","page_name":" 186 ","page_number":189},
  {"content":"\r\nو ترديدى است كه در عقيدهء دينى خود دارند بلكه مىترسند كه در مورد دوستى و اطاعت ما كوتاهى كرده باشند .\r\nسپس فرمود : اگر توانستى كه از خانه ات بيرون نروى چنان كن زيرا در بيرون رفتنت از خانه اين مسئوليت را دارى كه نبايد غيبت كنى و نه دروغ بگوئى و نه رشگ برى ، و نه خودنمائى كنى و نه ظاهر سازى ( يا ظاهر آرائى ) كنى و نه دوروئى و چاپلوسى كنى .\r\nسپس فرمود : آرى ! دير و عبادتگاه مسلمان خانهء اوست ، چشم و زبان و گوش و جان و عورت خود را در خانه ( از گناه ) نگه مىدارد ، براستى هر كه نعمت خدا را بدل خويش بشناسد مستوجب فزونى نعمت از خداى عز و جل گردد پيش از آنكه زبان خويش بشكر آن بگشايد ، و كسى كه بخواهد چنين پندارد كه ( مثلا ) بر ديگرى برترى دارد او از متكبران است .\r\n( راوى گويد : ) من به آن حضرت عرضكردم : ( شخص متدينى كه مثلا گنهكارى را ببيند و خود را از او برتر داند چنين شخصى ) فقط از نظر اينكه او را مرتكب گناهان مىبيند و خود را آسوده و دور از آن بيند خود را برتر از او ميداند ؟\r\nفرمود : هيهات ! ( چگونه چنين عقيده اى پيدا مىكند ) با اينكه شايد گناه او آمرزيده شود ولى تو ( ئى كه مثلا چنين خيالى ميكنى ) بازداشت شوى و مورد بازپرسى قرار گيرى ، آيا داستان جادوگران و ساحران ( زمان ) موسى عليه السّلام را نخوانده اى ( ظاهرا مقصود همان ساحران فرعون است كه با اينكه عمرى را در حال شرك و كفر به خدا بسر بردند در اثر ايمانى كه بموسى آوردند تمام گناهان گذشته شان آمرزيده شد و پس از آن نيز بلافاصله بدست فرعون كشته شدند و ببهشت جاويدان رفتند ) .\r\nسپس فرمود : بسا كسى كه بدان چه خدا به او انعام كرده مغرور است و چه بسا كسى كه بگرفتن تدريجى خدا دچار است ( و خود نداند ) باينكه خداوند ( كارهاى بدش را ) پرده پوشى كند ، و چه بسا اشخاصى كه بمدح و ثناى مردم ( كه از او كنند ) فريفته گشته است .\r\n","description":"","footnote":"","page_name":" 187 ","page_number":190},
  {"content":"\r\nسپس فرمود : براستى كه من اميد نجات دارم براى كسانى از اين امت كه حق ما را بشناسند مگر براى سه دسته : قدرتمند ( و سلطان ) ستمگر شخص هواپرست آنكه آشكارا بزهكارى و گناه كند . سپس اين آيه را خواند : « بگو اگر خدا را دوست داريد از من پيروى كنيد تا خدا دوستتان دارد » ( سورهء آل عمران آيه 31 ) . و بدنبال آن فرمود : اى حفص محبت و دوستى بهتر از خوف و ترس است .\r\nآنگاه فرمود : به خدا سوگند خداى را دوست ندارد هر كه دنيا را دوست بدارد و غير ما ( ديگرى ) را دوست بدارد ، و هر كه حق ما را بشناسد و ما را دوست دارد حقا كه خداى تبارك و تعالى را دوست داشته ، پس مردى ( كه در آنجا بود و از مخالفين بوده و دوستى اهل بيت را نداشته است ) بگريه افتاد ، حضرت به او فرمود :\r\nآيا ميگريى ؟ اگر همهء اهل آسمانها و زمين همگى جمع شوند و بدرگاه خداى عز و جل زارى كنند كه خدا تو را از دوزخ نجات دهد و ببهشتت برد شفاعتشان در بارهء تو پذيرفته نخواهد شد [ آنگاه اگر تو دل زنده داشته باشى در آن حال بيش از همهء مردم از خداى عز و جل خواهى ترسيد 
  ] سپس فرمود : اى حفص دم باش و سر مباش ( يعنى كارى كن كه هميشه در دنبال باشى و جلو نباشى كه مسئوليت و مشكلات رياست زياد است ، چنانچه نظير اين كلام در احاديث ديگرى نيز وارد شده ، و مجلسى ( ره ) گويد : يعنى پيرو اهل حق باش و سرور اهل باطل مباش ) .\r\nاى حفص رسول خدا صلَّى الله عليه و آله فرمود : هر كه از خدا بترسد زبانش گنگ است . آنگاه فرمود : ( روزى ) همچنان كه موسى بن عمران عليه السّلام يارانش را موعظه ميفرمود مردى ( كه شديدا تحت تأثير سخنان موسى واقع شده بود ) از جا برخاست و پيراهنش را چاك زد ، خداى عز و جل بموسى وحى فرمود :\r\nاى موسى به اين مرد بگو : پيراهنت را چاك نزن ، بلكه دلت را به روى من باز كن .\r\nسپس فرمود : موسى بن عمران عليه السّلام به مردى از اصحابش برخورد و او را در حال سجده ديد ،\r\n","description":"","footnote":"","page_name":" 188 ","page_number":191},
  {"content":"\r\n( بدنبال كارش رفت ) و چون بازگشت باز او را به همان حال در سجده ديد ، موسى به آن مرد فرمود : ( اى مرد ) اگر حاجت تو بدست من بود آن را روا ميكردم ، خداى عز و جل بموسى وحى كرد كه اى موسى اگر ( اين مرد ) آنقدر سجده كند ( و سجده اش طول كشد ) كه گردنش جدا شود از او نپذيرم تا آنگاه كه از اين حالى كه ناخوشايند من است بحالى باز گردد كه من دوست دارم .\r\n\r\nحديث رسول خدا ( ص )\r\n99 - امام صادق عليه السّلام فرمود : چيزى نزد رسول خدا ( ص ) محبوبتر از اين نبود كه مرد گرسنه و ترسانى را در راه خدا زير پر گيرد و پناه دهد ( و شايد « يظلّ » بفتح ياء از باب ظل باشد و در اين صورت معناى حديث چنين مىشود كه : چيزى در نزد رسول خدا محبوبتر از اين نبود كه در حال گرسنگى و ترس از خدا روز خود را بسر برد ، ولى به نظر مترجم معناى اول ظاهرتر است ) . 100 - محمد بن مسلم گويد : روزى خدمت امام باقر عليه السّلام شرفياب شدم و آن حضرت را ديدم كه در حالى كه تكيه كرده بود غذا مىخورد - از آن سو بما رسيده بود كه غذا خوردن باينحال مكروه است - پس من شروع كردم بدان حضرت نگاه كردن و او مرا نيز بخوراك دعوت كرد و چون از خوراك فارغ شد فرمود :\r\nاى محمد مثل اينكه ميخواهى بگوئى كه هيچ كس رسول خدا ( ص ) را از روزى كه خداوند او را بنبوت برانگيخت تا روزى كه از اين جهان رفت نديد كه در حال تكيه زدن غذا بخورد ؟\r\nسپس خود آن حضرت جواب خودش را داده فرمود : نه به خدا هيچ كس از روزى كه خدا آن حضرت را مبعوث فرمود تا روزى كه قبض روحش كرد او را نديد كه در حال تكيه زدن به جائى غذا بخورد .\r\nسپس فرمود : اى محمد شايد عقيدهء تو اين است كه آن حضرت سه روز پشت سر هم از نان گندم سير شد\r\n","description":"","footnote":"","page_name":" 189 ","page_number":192},
  {"content":"\r\nاين را بدان كه من نمىگويم پيدا نميكرد ( و نداشت كه بخورد ) با اينكه او ( گاهى ) بيك مرد تنها صد شتر جايزه ميداد ، پس اگر ميخواست مىخورد ( و داشت كه بخورد ) . و با اينكه جبرئيل عليه السّلام كليد گنجهاى روى زمين را برايش آورد و او را مخير ساخت كه آنها را بگيرد بىآنكه خداى تبارك و تعالى از پاداش او در كه روز قيامت براى حضرتش آماده كرده بود چيزى بكاهد ، او فروتنى را در برابر پروردگارش جل و عز اختيار فرمود ( و آنها را نپذيرفت ) و هيچ گاه چيزى از او درخواست نشد كه ( در پاسخ ) بگويد : نه ، اگر بود كه ميداد و اگر نبود ميفرمود ( انجام ) خواهد شد ، و هيچ گاه چيزى به گردن خدا نميگذاشت ( و از طرف او قول و وعده اى به كسى نميداد ) جز آنكه خداوند آن چيز را به او عنايت ميكرد ، حتى اينكه به كسى وعدهء بهشت ميداد و خداوند آن را ( كه رسول خدا وعده كرده بود ) تسليم آن شخص ميكرد .\r\nسپس دست خود را به من داد و فرمود : و همانا سرور شما ( على بن ابى طالب عليه السّلام ) مانند بنده اى ( متواضع مىنشست ، و چون بنده اى غذا مىخورد ، و بمردم نان گندم و گوشت ميداد و خود به خانه برميگشت و نان و زيتون مىخورد ، و همانا پيراهن بلند ( يا پيراهنهاى قيمتى منسوب بسنبلان روم ) ميخريد آنگاه غلام خود را ميان انتخاب پيراهن مخير ميكرد و هر كدام كه ميماند خودش مىپوشيد و چون ( آستين آن ) از سر انگشتانش ميگذشت آن را مىبريد و اگر ( دامنش ) از روى پا بلندتر بود آن را قيچى ميكرد .\r\nو هيچ گاه نشد كه دو كارى كه هر دو مورد پسند خدا بود براى او پيش آيد جز آنكه آن را اختيار ميفرمود كه بر تنش سختتر ( و انجامش بر او مشكلتر ) باشد ، و براستى كه پنج سال بر مردم حكومت كرد و آجرى روى آجرى نگذاشت و نه خشتى روى خشتى نهاد ( و خلاصه هيچ بنائى براى خويش كه حكومت\r\n","description":"","footnote":"","page_name":" 190 ","page_number":193},
  {"content":"\r\nمسلمانان را داشت نساخت ) و نه ملك و آبى براى خود جدا كرد و نه ( نقرهء ) سفيد و ( طلاى ) سرخى بجاى گذارد جز هفتصد درهم كه از سهميهء بيت المالش زياد آمده بود و قصد داشت بوسيلهء آن براى خانواده اش خدمتكارى بخرد ، و هيچ كس تاب و توان كردار او را ندارد ، همانا على بن الحسين عليهما السّلام ( گاهى ) در نامه اى از نامه هائى كه ( صورت اعمال و رفتار ) على عليه السّلام ( در آن بود ) نظر ميكرد و آن را به زمين ميزد و ميگفت : كى است كه طاقت و تاب اين رفتار را داشته باشد ؟ ! 101 - على بن مغيره گويد : از امام صادق عليه السّلام شنيدم كه ميفرمود : همانا جبرئيل عليه السّلام بنزد رسول خدا ( ص ) آمد و او را ( ميان تسلط يافتن بر گنجينه هاى زمين و زندگى شاهانه و ميان زندگى فقيرانه ) مخير ساخت ، و چون خيرخواه او بود برايش مصلحت انديشى كرد كه فروتنى ( و زندگى فقيرانه ) را پيشه گيرد ، و رسول خدا ( ص ) چنان بود كه همانند بنده اى غذا مىخورد ، و همانند بنده اى مىنشست بخاطر فروتنى در پيشگاه خداى تبارك و تعالى ، آنگاه در وقت مرگ كليدهاى گنجينه هاى دنيا را برايش آورد و عرضكرد : اينها كليدهاى گنجينه هاى دنيا است كه پروردگارت براى تو فرستاده تا هر چه را زمين بر روى خود دارد از آن تو باشد بدون آنكه از مقام تو چيزى كاسته شود ، رسول خدا ( ص ) فرمود :\r\nمن يار فرازمند را خواهانم ! 102 - عبد المؤمن انصارى از امام صادق عليه السّلام روايت كند كه رسول خدا ( ص ) فرمود : درهء بطحاء مكه را پر از طلا به من عرضه كردند اما من گفتم : پروردگارا ! نه ، ولى من روزى سير باشم و روزى گرسنه ( برايم بهتر است ) تا چون سير شوم تو را سپاس گويم و هنگامى كه گرسنه شوم تو را بخوانم و يادت كنم .\r\n","description":"","footnote":"","page_name":" 191 ","page_number":194},
  {"content":"\r\n\r\nحديث عيسى بن مريم ع\r\n103 - على بن اسباط از ائمهء معصومين عليهم السّلام روايت كرده كه در پندهائى كه خداى عز و جل بعيسى عليه السّلام داد اين بود كه فرمود :\r\nاى عيسى من پروردگار تو و پروردگار پدرانت هستم نامم يكتاست ، و من يگانه اى هستم كه بآفرينش هر چيز جدا و تنهايم ، و هر چيز ساختهء من است و همه بسوى من بازگردند .\r\nاى عيسى تو بفرمان من مسيح هستى ، و توئى كه باذن من از گل ( و خاك ) مرغى مىآفرينى ، و توئى كه بوسيلهء سخن من مردگان را زنده ميكنى ، پس بسوى من شائق باش و از من ترسان ، و هرگز از من پناهى جز خود من نيابى .\r\nاى عيسى تو را سفارش ميكنم همانند سفارش دوستى مهربان تا ولايت و دوستى من براى تو ثابت و لازم گردد زيرا تو شادى مرا جويائى ، تو در بزرگى ميمون و مبارك و در كودكى نيز در هر كجا بودى مبارك و ميمون بودى ، گواهى دهم كه تو بندهء منى ، و كنيززاده‌ام هستى ، مرا در نزد خويش همانند خودت اهميت بده ، و ياد كردن مرا ذخيره و توشهء سعادت قرار ده ، و بوسيلهء نمازهاى مستحبى به من تقرب جوى و بر من توكل كن تا تو را كفايت كنم و بر ديگرى جز من توكل مكن كه دست از تو ( و ياريت ) بردارم .\r\nاى عيسى بر بلا شكيبا باش و به قضا راضى باش و چنان باش كه من ( خوش دارم و ) شادم كه چنان باشى ، زيرا شادى من در اين است كه فرمانم برند و نافرمانيم نكنند .\r\n","description":"","footnote":"","page_name":" 192 ","page_number":195},
  {"content":"\r\nاى عيسى ياد كردن مرا با زبانت زنده دار و دوستى مرا در دلت نگهدار .\r\nاى عيسى در ساعات غفلت بيدار باش و دقائق حكمت را در بارهء من محكم گردان ( و از روى خلوص آنها را براى مردم بيان كن ) .\r\nاى عيسى مشتاق و ترسان باش و ( شهوات سركش ) دلت را با خشيت و ترس بميران .\r\nاى عيسى شبت را واپاى تا شاديم را بجوئى و روزت را ( با گرفتن روزه ) به تشنگى بشام آر براى روز نيازت به من ( يعنى روز رستاخيز ) .\r\nاى عيسى تلاش خود را در پيشدستى گرفتن كار نيك به كار بر تا هر كجا رفتى خيرمند شناخته شوى .\r\nاى عيسى در ميان بندگانم روى خيرخواهى من حكم كن و به عدالت من در آنها قيام كن كه من درمان درد سينه ها را از بيمارى شيطان به تو نازل كردم .\r\nاى عيسى همنشين فريفتگان ( به دنيا ) مشو .\r\nاى عيسى بحقيقت گويم كه : هيچ خلقى به من ايمان نياورده جز آنكه در برابر من خاشع گردد ، و خاشع و فروتن نگردد جز آنكه اميد پاداش مرا دارد ، پس تو گواه باش كه چنين كسى از عقاب و شكنجهء من در امان است تا وقتى كه سنت مرا تغيير و تبديل ندهد . ( يا تا وقتى كه دگرگون نشود و سنت مرا تغيير ندهد ) .\r\nاى عيسى ( اى ) فرزند بكر بتول ، بر خويشتن گريه كن مانند كسى كه با خاندانش ( براى هميشه ) وداع كند ، و دنيا را دشمن دارد و آن را براى دنيا طلبان واگذاشته ، و همهء شوقش بدان چيزى است\r\n","description":"","footnote":"","page_name":" 193 ","page_number":196},
  {"content":"\r\nكه در نزد خداى او است . اى عيسى با اين حال نرم سخن باش و سلام را آشكارا ادا كن ، بيدار باش آنگاه كه ديدهء نيكان بخواب است . براى ترس از معاد و زلزله هاى سخت و هراسهاى روز قيامت آنجا كه سود نبخشد خاندانى و نه فرزند و مالى .\r\nاى عيسى وقتى بيهوده گذرانندگان ( عمر ) ميخندند تو سرمهء غم بر ديده بكش .\r\nاى عيسى فروتن و شكيبا باش كه خوشا بر حال تو اگر برسى بدان چه بشكيبايان وعده اش را داده‌اند .\r\nاى عيسى روز بروز از دنيا بيرون برو ( و تدريجا علاقه ات را از دنيا كم كن كه هنگام مرگ دورى آن بر تو سخت نباشد ) و بچش مزهء آنچه را كه مزه اش به كلى رفته ، و من بحقيقت و راستى ميگويم :\r\nكه تو جز موجود ساعت و روز خود نيستى ( يعنى وضع و حيات و مماتت پس از آن ساعتى كه در آن هستى معلوم نيست پس همان ساعت را غنيمت شمار ) خوشنود باش از دنيا به همان مقدار كفايت ، و بجامهء زبر و خوراك ناهموار بساز چون تو ميدانى كه بكجا ميروى ، و هر چه از دنيا برگيرى و بهر كيفيت كه به مصرف رسانى بحسابت نوشته شود .\r\nاى عيسى براستى كه تو مسئولى پس بناتوان رحم كن همچنان كه من به تو رحم كردم و با يتيم درشتى مكن .\r\nاى عيسى در جاهاى خلوت بر خويشتن گريه كن و بسوى جاهاى نماز گام بردار ، و گفتار شيرينت را بوسيلهء ذكر و ياد من بسمع من برسان زيرا رفتار من نسبت به تو نيكو است .\r\n","description":"","footnote":"","page_name":" 194 ","page_number":197},
  {"content":"\r\nاى عيسى چه بسا ملتى را كه هلاك كردم بگناهان گذشته شان ( همان گناهانى ) كه تو را از آنها نگاه داشتم .\r\nاى عيسى با ناتوان مدارا كن و ديدهء ناتوانت را به آسمان بلند كن و مرا براى خود بخوان كه من به تو نزديكم ، و مخوانم مگر با حال زارى بسويم و در حالى كه يك دل و يك جهت باشى كه هر گاه بدين حال مرا بخوانى اجابتت كنم .\r\nاى عيسى من دنيا را براى پاداش نيك گذشتگان پيش از تو و براى كيفر آن كس كه انتقام او را خواهم ، نه پسنديدم .\r\nاى عيسى تو فانى شوى و من بجاى مانم ، روزيت با من است ، و وقت مرگت در پيش من و باز گشتنت بسوى من و حساب كشيت بر من است ، پس از من درخواست كن و از غير من درخواست مكن تا دعاى تو و اجابت من نيكو گردد . ( و ممكن است مقصود اين باشد كه از تو دعا كردن نيكو است و از من اجابت ) .\r\nاى عيسى افراد بشر چه بسيارند ولى شمارهء شكيبايان اندك است ، ( چنانچه ) درختان بسيار و خويش اندك است ، پس ظاهر خوب درختى تو را گول نزند تا ميوهء آن را بچشى .\r\nاى عيسى تو را نفريبد كسى كه از روى سركشى نافرمانى مىكند ، روزى مرا مىخورد و غير مرا پرستش مىكند و آنگاه در وقت گرفتارى مرا ميخواند و من او را اجابت كنم و سپس دوباره به همان شيوه و حال بازگردد كه بر من تمرّد و سركشى كند و يا بخشمجوئى من دست زند . سوگند بخودم كه او را چنان به سختى برگيرم كه راه گريزى نداشته باشد و جز من پناهگاهى نيابد ، آيا از آسمان و زمين بكجا تواند گريخت ؟ !\r\n","description":"","footnote":"","page_name":" 195 ","page_number":198},
  {"content":"\r\nاى عيسى بستمگران بنى اسرائيل بگو : مرا نخوانيد در حالى كه مال حرام در زير بغل و بتها در خانه داريد ، زيرا من سوگند ياد كرده‌ام كه هر كه مرا بخواند اجابتش كنم ، و اجابت من بر اين دسته لعنتى است كه بر آنها مقرر سازم تا از ( مجلس دعا از نزد ) يك ديگر پراكنده شوند .\r\nاى عيسى تا كى بنگرم و خوش بخواهم و اين مردم در بيخبرى بسر برند و باز نگردند ، سخن از دهنهاشان بيرون آيد ولى دلهاشان آن را در برنگيرد ، متعرض خشم من گردند و در صدد باشند كه خود را بنام نزديكى به من نزد مؤمنان محبوب سازند .\r\nاى عيسى بايد زبان تو در آشكارا و نهان يكسان باشد و همچنين دل و ديده ات ، و نيز دل و زبانت را از حرام نگهدار ، و ديده ات را از آنچه خيرى در آن نيست باز دار ، زيرا چه بسيار بيننده اى كه از يك نگاه تخم شهوتى در دلش كاشته شده و همان يك نگاه او را بگودالهاى هلاكت افكنده .\r\nاى عيسى مهربان و مهرورز باش و چنان باش كه دوست دارى بندگان خدا با تو آنچنان باشند ، و بسيار به ياد مرگ و جدائى از خويشان باش ، و بسرگرميهاى بيهوده سرگرم مشو كه سرگرمى صاحب خود را به تباهى كشاند ، و غفلت مورز كه شخص غافل از من دور است ، و به كارهاى شايسته ( و انجام آن ) مرا ياد كن تا تو را ياد كنم .\r\nاى عيسى پس از گناه بسوى من باز گرد ، و بازگردندگان ( و توبه كنندگان ) را به ياد من انداز ، و به من بگراى و بوسيلهء من بمؤمنان تقرب جوى ، و به آنها دستور بده كه مرا بهمراه تو بخوانند . و برحذر باش ( و بترس ) از نفرين ستمديده كه بذات خود سوگند خورده‌ام كه درى ( از درهاى )\r\n","description":"","footnote":"","page_name":" 196 ","page_number":199},
  {"content":"\r\nپذيرش آسمان را به روى او بگشايم و دعايش را باجابت رسانم و گرچه پس از گذشت زمانى باشد .\r\nاى عيسى بدان كه رفيق بد ( بديش ) سرايت كند ، و همنشين بد ( انسان را ) به هلاكت كشاند ، پس بدان ( و دقت كن ) تا با كه همنشين گردى ، و براى خود برادرانى از مردمان با ايمان برگزين .\r\nاى عيسى بسوى من بازگرد چون بر من بزرگ نيايد كه گناهى را بيامرزم با اينكه من مهربان - ترين مهربانانم ، تا مهلتى از عمرت دارى براى خويشتن كارى بكن پيش از آنكه ديگرى براى تو كارى نكند ، و مرا پرستش كن براى روزى كه مانند هزار سال از سالهاى شما است كه در آن روز كار نيك را چند برابر پاداش دهم ، و همانا كار بد در آن روز صاحبش را بنابودى كشاند ، پس تا مهلت دارى آمادهء كار خويشتن شو ، و در كار خوب پيشدستى و رقابت كن كه چه بسيار انجمنى كه چون اهل آن از گرد هم برخيزند از آتش دوزخ پناه يافته باشند .\r\nاى عيسى در اين دنياى فانى زوالپذير بىرغبت باش ، و گام خود را بر منزلگاه آنان كه پيش از تو بودند بنه و آنها را بخوان و با ايشان رازگوى ، ببين آيا احدى از آنها مييابى ! و خود پند خويشتن را از وضع آنها بگير ، و بدان كه به زودى تو نيز در زمرهء ديگران بدانها ملحق خواهى شد .\r\nاى عيسى بگو بدان كس كه بنافرمانى بر من تمرد كند و بمداهنه و دوروئى رفتار كند كه هر آينه متوقع عقوبت و شكنجهء من باشد و چشم به راه نابود كردنش از طرف من باشد كه به زودى با نابودشوندگان ريشه كن گردد ، خوشا به حال تو اى پسر مريم ، و باز هم خوشا بر احوالت اگر ادب و تربيت معبود\r\n","description":"","footnote":"","page_name":" 197 ","page_number":200},
  {"content":"\r\nخويش را پيدا كنى آن معبودى كه از روى ترحم بر تو مهر ورزد و از بزرگوارى نعمت خويش را بر تو آغاز كرده ، و در سختيها پشتيبان تو است . اى عيسى نافرمانى او را مكن كه نافرمانيش بر تو روا نيست ، من به تو در اين باره سفارش كردم چنانچه به كسانى كه پيش از تو بودند سفارش كردم و من خود بر اين كار از گواهانم .\r\nاى عيسى هيچ كس را در اكرام ( و نعمت بخشى ) به چيزى مانند دين و آئينم اكرام نكردم ، و نعمتى چون مهر خويش بر او ندادم .\r\nاى عيسى ظاهرت را با آب بشوى و باطنت را با كارهاى نيك بهبودى بخش زيرا كه تو بنزد من بازخواهى گشت .\r\nاى عيسى آنچه را من بر تو اكرام كردم شايان و بدون كدورت دادم و از تو وامى براى خودت درخواست كردم و تو ( مقصود امت عيسى است ) بدان بخل ورزيدى و در نتيجه از هالكان خواهى بود اى عيسى خود را بزيور دين و دوست داشتن مستمندان و مساكين بياراى و در روى زمين به آرامى و وقار ( و فروتنى ) راه برو و بر هر تكَّه از زمين نماز بگذار كه همه جا پاك است .\r\nاى عيسى دامن بكمر ببند ( و مهياى رفتن شو ) كه هر آنچه آمدنى است نزديك است ، و كتاب مرا در حالى كه پاك و طاهر هستى بخوان ، و آواز اندوهگين خود را به من بشنوان .\r\nاى عيسى در آن خوشى و لذتى كه پايدار نيست و آن زندگى و عيشى كه از دست صاحبش ميرود خيرى نيست ، اى پسر مريم اگر آنچه را من براى دوستان شايسته‌ام مهيا كرده‌ام ببينى دلت از شوق آب شود و روح از تنت بيرون رود ، خانه اى چون خانهء آخرت نيست ، خانه اى كه مردمان پاك همسايهء آنند\r\n","description":"","footnote":"","page_name":" 198 ","page_number":201},
  {"content":"\r\nو فرشتگان مقرب بدان درآيند ، و ساكنانش از هراسهائى كه در روز رستاخيز آيد در امانند ، خانهء كه نعمت در آن تغيير نپذيرد و بهر كه داده شد از دستش بدر نرود ، اى پسر مريم در بارهء ( بدست آوردن ) اين خانه با رقيبان رقابت كن چون كه براستى آنجا است نهايت آرمان آرزومندان ، آن خانهء خوش منظر . خوشا بر حالت اى پسر مريم اگر تو هم براى آن كار كنى و با پدرانت آدم و ابراهيم در بهشتها و نعيم ( در يك جا ) قرار گيرى ، و بجاى آن بدلى نجوئى و از آن مكان انتقال بجاى ديگر نخواهى ، و من با پرهيزكاران اين چنين رفتار ميكنم .\r\nاى عيسى بسوى من بگريز با آن كسانى كه از آتش شرربار ، و آتش كند و زنجيردار ميگريزند نه هرگز نسيم جانبخشى بدان درآيد و نه اندوهى از آنجا بيرون رود ، پاره هائى است چون پاره هاى شب تار ، هر كه از آنجا نجات يابد بكاميابى رسيده و كسى كه از هلاكشدگان است هرگز از آنجا نجات نخواهد يافت ، آنجا خانهء گردنكشان و سركشان ستمكار و هر سخت دل با خشونتى و هر خودپسند گردنفرازى است .\r\nاى عيسى ( دنيا ) بد خانه اى است براى كسى كه بدان اعتماد كند ، و بد قرارگاهى است خانهء ستمكاران ، من تو را از خودت بيم مىدهم ، پس نسبت به من آگاه و بينا باش .\r\nاى عيسى در هر جا كه هستى مرا در نظر بدار ، و گواه باش كه من تو را آفريدم و تو بندهء منى و من تو را صورت بندى كردم و به زمين فرود آوردم .\r\nاى عيسى دو زبان در يك دهان نگنجد و دو دل در يك سينه و همچنين است خاطرها ( يعنى ممكن نيست يك خاطرى هم به دنيا متوجه باشد و هم به خدا ) .\r\n","description":"","footnote":"","page_name":" 199 ","page_number":202},
  {"content":"\r\nاى عيسى در حال گناه بيدارى مجوى ، و در حال سرگرمى و بازى آگاهى مخواه و خويش را از شهوتهاى هلاكت بار جدا كن ، و هر خواسته اى كه تو را از من دور سازد از آن دورى كن ، و بدان كه مقام تو در پيش من مقام پيامبرى امين است ، پس از من برحذر باش ، و بدان كه دنياى تو سرانجام تو را بسوى من كشاند ، و من تو را بدانش خويش برگيرم پس در هنگامى كه مرا ياد كنى نفس خويش را خوار شمار ، و هنگامى كه مرا به زبان آرى دلت خاشع و بيمناك باشد ، و در وقتى كه غافلان خوابند تو بيدار باش .\r\nاى عيسى اين است اندرز و پند من به تو پس آن را از من يادداشت كن و همانا منم پروردگار جهانيان .\r\nاى عيسى هر گاه بندهء من در راه من صبر و شكيبائى ورزد پاداش كردارش بر عهدهء من است ، و هر گاه مرا بخواند من در پيش اويم ( و حاجتش را روا كنم ) و بس است كه من انتقام كشندهء كسى هستم كه نافرمانيم كند ، ستمكاران از دست من بكجا فرار كنند ؟\r\nاى عيسى پاكيزه سخن گوى و هر جا هستى دانا و دانشجوى باش .\r\nاى عيسى كارهاى نيك را بسوى من بفرست تا بخاطر آنها تو در نزد من نامبردار شوى و بسفارش من بچسب زيرا كه درمان دلها در آن است .\r\nاى عيسى هنگامى كه مكر و حيلهء به كار برى از مكر من ايمن مباش ، و در خلوتگاههاى دنيا مرا فراموش مكن .\r\nاى عيسى حساب خويشتن را بكش كه بسوى من باز ميگردى تا محقق گردد براى تو پاداش آنچه را كارگران ( براى من ) انجام دهند ، آنهايند كه مزد خود را دريافت كنند و منم بهترين مزد\r\n","description":"","footnote":"","page_name":" 200 ","page_number":203},
  {"content":"\r\nدهندگان . اى عيسى تو بسخن من آفريده شدى ، ( مادرت ) مريم تو را بفرمان من زائيد كه جبرئيل امين يكى از فرشتگانم روح مرا به دو فرستاد ، تا اينكه تو روى زمين به صورت موجود زنده اى به پا خاستى كه راه ميروى ، و اينها همه در علم گذشتهء من بود .\r\nاى عيسى زكريا بمنزلهء پدر تو و سرپرست مادر تو است آنگاه كه در محراب بر او در مىآمد و در نزد او روزى ( و خوراكى ) مييافت ، و نظير تو در خلق من يحيى است كه او را پس از پيرى مادرش بدون داشتن نيروئى به دو بخشيدم ، و مقصودم از اين كار اين بود كه سلطنتم را بر او آشكار سازم و قدرت من نيز در تو آشكار گردد . محبوبترين شما در نزد من فرمانبردارترين شما است و آنكه بيشتر از من بترسد .\r\nاى عيسى بيدار باش و از رحمت من نوميد مشو ، و تو نيز با كسانى كه مرا تسبيح گويند تسبيح گوى و با سخن خوش و پاك مرا تقديس كن .\r\nاى عيسى چگونه بندگان به من كافر شوند با اينكه اختيارشان بدست من است ، و در زمين من تصرف و گردش كنند ، نعمتم را ناديده گيرند و دشمنم را بدوستى برگيرند ، و اين چنين كافران نابود شوند .\r\nاى عيسى همانا دنيا زندانى است بدبو ، و زيبا آمده در دنيا ( براى دنياپرستان ) آنچه را مىنگرى كه زورگويان بر سر آن همديگر را مىكشند ، و تو از دنيا بپرهيز كه تمامى نعمتهاى آن زوال پذير و نعمتهايش جز اندكى بيش نيست .\r\nاى عيسى مرا در نزد بالش خود ( در هنگام خواب ) بجوى ( يعنى ياد من كن ) تا مرا ( براى محافظت خويش ) بيابى ، و مرا در حالى كه دوستم دارى بخوان زيرا كه من شنواترين شنوايانم ، و\r\n","description":"","footnote":"","page_name":" 201 ","page_number":204},
  {"content":"\r\nدعاى دعاكنندگانى كه مرا بخوانند اجابت كنم . اى عيسى از من بترس و بندگانم را از من بترسان ، شايد گنهكاران دست از كردار ( زشت ) خود باز دارند تا در نتيجه ( اگر به هلاكت رسند ) دانسته ( و پس از اتمام حجت ) به هلاكت رسند .\r\nاى عيسى همانند ترست از درنده و از مرگى كه بناچار ديدارش كنى از من بترس ، زيرا همهء آنها را من آفريده‌ام پس تنها از من بترسيد .\r\nاى عيسى سلطنت و قدرت از آن من و بدست من است ، و منم پادشاه حقيقى كه اگر فرمانم برى تو را ببهشتم و در جوار نيكانت برم .\r\nاى عيسى براستى هنگامى كه من بر تو خشم كنم خوشنودى كسى ( ديگر ) تو را سود نبخشد و چون من از تو خوشنود باشم خشم خشمگينان تو را زيان نزند .\r\nاى عيسى مرا در نزد خود ياد كن تا من نيز تو را در پيش خود ياد كنم و مرا در حضور مجلسيانت ياد كن تا من تو را در مجلسى بهتر از مجلس آدميان ياد كنم .\r\nاى عيسى مرا بخوان همانند خواندن شخص غريق اندوهگينى كه فريادرسى ندارد .\r\nاى عيسى سوگند دروغ به من مخور كه عرش من از خشم ( آن ) بلرزد ، دنيا عمرش كوتاه . و آرزويش دراز است ، و در نزد من خانه اى است بهتر از آنچه شما گرد آوريد .\r\n","description":"","footnote":"","page_name":" 202 ","page_number":205},
  {"content":"\r\nاى عيسى شما چه ميكنيد در آن وقتى كه من نامهء ( عملتان را ) درآورم كه به حق و راستى گويا است و شما خودتان گواهى دهيد بدان رازهائى كه آنها را مىپوشانديد و كارهائى را كه انجام ميداديد .\r\nاى عيسى بستمكاران بنى اسرائيل بگو : روهاتان را مىشوئيد ولى دلهاتان را چركين ميكنيد ، آيا مرا گول ميزنيد ، يا نسبت به من دليرى ميكنيد ، براى مردم دنيا بوى خوش و عطر استعمال مىكنيد ولى درونهايتان در نزد من همانند مردارهاى گنديدهء متعفن است گويا شما مردمانى مرده هستيد .\r\nاى عيسى بدانها بگو : ناخنهاى خويش را از كاسبى حرام بچينيد ، و گوشهايتان را از شنيدن دشنام كر كنيد ( و ببنديد ) و بدلهاتان متوجه گرديد زيرا من طالب ( ظواهر و ) صورتهاى شما نيستم .\r\nاى عيسى به كار نيك دلشاد باش زيرا خوشنودى من در آنست ، و بر كار بد گريه كن كه زشت است . و آنچه را دوست ندارى ( ديگران ) نسبت به تو انجام دهند تو با ديگران مكن ، و اگر كسى به طرف راست گونه ات سيلى زد طرف چپ آن را هم در اختيارش بگذار ، و بوسيلهء دوستى من با كوشش خويش به من تقرب جوى و از نادانان روى بگردان .\r\nاى عيسى در برابر مردمان خوش كردار فروتن و خوار باش و در كردار نيك شريك آنها باش و بر آنان گواه باش ، بستمكاران بنى اسرائيل بگو : اى ياران بد ( و طرفداران كار زشت ) و همنشينان بر آن ، اگر دست ( از اين كارها ) برنداريد شما را به صورت ميمونها و خوكها مسخ ميكنم .\r\n","description":"","footnote":"","page_name":" 203 ","page_number":206},
  {"content":"\r\nاى عيسى بستمكاران بنى اسرائيل بگو : حكمت ( يا اهل حكمت ) از ترس من ميگريد و شما با خنده ياوه گوئى ميكنيد ، آيا برات آزادى من براى شما آمده يا خط أمان از عذاب مرا داريد ، يا متعرض عقوبت من ميشويد ؟ بذات خودم سوگند شما را نابود كرده و به صورت نمونهء براى آيندگان واگذار خواهم كرد .\r\nسپس اى زادهء مريم بكر بتول تو را سفارش كنم به آقاى رسولان و حبيب خودم كه احمد است صاحب شتر سرخ مو و چهرهء ماه تاب ، آن تابناك بروشنى ، و پاك دل ، و سخت نيرو ، آن باحياى بزرگوار ، كه براستى او رحمتى است براى جهانيان و آقاى فرزندان آدم است در روزى كه مرا ديدار كند . گرامىترين مردمان گذشته است در نزد من و نزديكترين رسولان است بدرگاه من ، آن عربى امين و دادخواه بدين من و شكيباى در باره‌ام ، و جهادكنندهء بدست خود با مشركين در مورد دفاع از دينم ( بايد ) بنى اسرائيل را بآمدن او خبردار كنى ، و بدانها دستور دهى تا او را تصديق كنند و به دو ايمان آرند و از او پيروى نموده و ياريش كنند .\r\nعيسى عرضكرد : بار الها او كيست كه من خوشنوديش را فراهم سازم و براستى خوشنودى از تو است ؟\r\nخدا فرمود : او است محمد رسول خدا بر همهء مردم و كسى كه منزلش از همگان به من نزديكتر و شفاعتش از همه آماده تر ( و پذيراتر ) است ، خوشا به حال چنين پيغمبرى و خوشا به حال امتش اگر مرا با پيروى از راه او ديدار كنند ، مردم روى زمين او را بستايند ، و آسمانيان برايش آمرزش خواهند ، امين و خجسته ، پاك و پاكيزه ، بهترين بازماندگان در نزدم ، او در آخر الزمان آيد ، و چون بيايد آسمان بركت خود را فرو ريزد و زمين شكوفه خود را بيرون آرد تا بركت را ديدار كنند ، و بر\r\n","description":"","footnote":"","page_name":" 204 ","page_number":207},
  {"content":"\r\nهر چه كه او دست بگذارد من بدان چيز بركت دهم ، پر همسر است و كم فرزند ، در شهر مكه بنيادگاه ابراهيم نشيمن كند .\r\nاى عيسى دينش دين حنيف ابراهيم و قبله اش يمانى است ( جزرى گفته مقصود همان مكه است چون مكه از تهامة و تهامة از سرزمين يمن است و از اين رو بكعبه نيز يمانى گفته شده ) او از حزب من است و من با او ( و طرفدار او ) هستم ، خوشا بر حالش و باز هم خوشا بر حالش . او است كوثر و مقام اكبر در بهشتهاى عدن ، گراميترين زندگيها را مىكند و به صورت شهادت از دنيا ميرود ( چون مطابق روايت بسيارى رسول خدا ( ص ) در اثر زهرى كه آن زن يهوديه در خيبر به آن حضرت خورانيد مسموما از دنيا رفت ) او را است حوضى ( در قيامت ) كه بزرگتر است از مكه تا برآمدنگاه خورشيد كه همهء آن از مىناب سربسته است ، جامهائى در آنست همانند ستارگان و تنگهائى بعدد كلوخهاى زمين ، خوشگوارى است كه ( مزهء ) هر نوشيدنى در آن هست و طعم هر ميوهء بهشتى را دارد ، هر كه يك شربت از آن بنوشد ديگر هرگز تشنه نشود و اين قسمت و بخشى است كه من به دو داده‌ام و برترى است كه از جانب من دارد ، ميان تو و آمدن او فترتى وجود دارد ، ( او كسى است كه ) نهان و عيانش و گفتار و كردارش يكى است ، مردم را به چيزى دستور ندهد جز آنكه خودش بدان آغاز كند ، دين و آئينش جهاد و مبارزه است در سختى و فراخى ، شهرها در برابرش مطيع گردند و فرمانرواى روم در برابرش خضوع كند ، بر كيش ابراهيم است ، هنگام خوراك نام خدا برد ، و سلام را آشكارا گويد ، و در هنگامى كه مردم در خوابند نماز بخواند ، او را در هر روز پنج نماز پشت سر هم است ، چنانچه لشكرها شعار جنگ دهند او براى نماز ندا كند ، نماز را با الله اكبر بگشايد و با سلام پايان دهد ، گامهايش را در نماز صاف بگذارد چنانچه فرشتگان گامها را صاف گذارند ، قلب و سرش در برابر من خاشع و ترسان است .\r\n","description":"","footnote":"","page_name":" 205 ","page_number":208},
  {"content":"\r\nسينه اش ( تابان و ) پرنور و حق بر زبان او جارى است ، هر كجا باشد بر حق است ، در اصل يتيم است ، دورانى از زمانش را از آنچه مقصود از ( آمدن و خلقت ) اوست ( كه نبوت و بعثت باشد ) در سرگردانى است ديدگانش بخواب رود ولى دلش نخوابد ، داراى مقام شفاعت است ، و قيامت بر أمت او ( و بدنبال آنها ) برپا شود ، دست من بالاى دست آنها است ، و هر كه پيمان شكند بر زيان خود پيمان شكسته است ، و هر كه وفا كند بدان عهدى كه بسته من در وعدهء بهشتى ( كه به او داده‌ام ) وفا كنم پس بستمكاران بنى اسرائيل دستور بده كه كتابهاى او را كهنه نشمارند و سنتش را تحريف نكنند ( و تغيير ندهند ) و سلامش برسانند زيرا كه او از نظر مقام ( و منزلت ) مقام بلندى را دارا است .\r\nاى عيسى هر آنچه تو را به من نزديك سازد من بدان چيز راهنمائيت كردم ، و هر آنچه تو را از من دور سازد تو را از آن نهى كردم ( و بازداشتم ) پس تو نيز خير خود را بجوى .\r\nاى عيسى همانا دنيا شيرين است و من تو را در آن برگماشتم پس از آنچه تو را از آن بر حذر داشتم دورى كن و از آنچه از روى فضل و احسان ( يا مال حلال و پاكيزه اى ) كه به تو دادم برگير .\r\nاى عيسى در عمل خويش به نظر بنده اى گنهكار و خطاكار بنگر ، و در عمل ديگران چون پروردگار عالم ( كه مراقب اعمال بندگان خويش است ) منگر ، در اين دنيا زاهد و پارسا باش و رغبت بدان مكن كه هلاك خواهى شد اى عيسى خردورزى كن و بينديش ، و بگوشه و كنار زمين بنگر كه سرانجام ستمكاران چسان بوده است .\r\n","description":"","footnote":"","page_name":" 206 ","page_number":209},
  {"content":"\r\nاى عيسى هر چه براى تو شرح و بيان كنم همه اندرز است و هر گفته‌ام براى تو حق است و منم حق آشكاركننده ، پس بدرستى و حقيقت گويم : اگر تو پس از اينكه آگاهت كردم نافرمانى مرا بكنى در برابر من دوست و ياورى ندارى .\r\nاى عيسى دلت را با ترس و خشيت رام خويش گردان ، و ( هميشه ) بپائينتر از خودت نگاه كن و به بالا دست خود نگاه نكن ، و بدان كه ( ريشه و ) سر هر خطا و گناهى دوستى دنيا است تو آن را دوست مدار كه من نيز آن را دوست ندارم .\r\nاى عيسى دلت را براى من پاك كن و در خلوتها بسيار يادم كن ، و بدان كه شاديم در اين است كه بدرگاهم زبونى و چاپلوسى كنى ، و در اين باره زنده باش و مرده مباش .\r\nاى عيسى چيزى را با من شريك مساز و از من ( و عقاب من ) بر حذر باش ، و فريب تندرستى خود را مخور ، و خود را مورد رشگ ديگران قرار مده ( توضيحى براى اين جمله در آخر حديث بيايد ) . زيرا دنيا همانند سايه اى زودگذر است ، و آنچه از دنيا پس از اين بيايد مانند همانى است كه گذشته و رفته است ، پس در كارهاى شايسته با تلاش رقابت كن ، و هر كجا حق است تو هم همان جا باش و اگر چه پاره پاره شوى و به آتش بسوزى ، و پس از اينكه مرا شناختى به من كافر مشو و مبادا از نادانها باشى كه هر چيزى بهمراه چيزى است ، ( مجلسى ( ره ) گويد : يعنى هر عملى پاداشى دارد و هر جنسى با هم جنس خود باشد ) .\r\nاى عيسى از دو چشمت براى من اشك بريز و با دل براى من خاشع باش .\r\nاى عيسى در حالات سخت از من دادرسى خواه كه براستى من فريادرس گرفتاران هستم و\r\n","description":"","footnote":"","page_name":" 207 ","page_number":210},
  {"content":"\r\nدرماندگان را اجابت كنم و مهربانترين مهربانانم . توضيح : ترجمه اى كه از جملهء . . . « و تغبط نفسك » شد روى استظهارى است كه مرحوم مجلسى در معناى اين جمله كرده است ، ولى مرحوم فيض « تعبط » به عين مهمله گرفته و بنا بر اين معناى جمله اين مىشود كه : « نفس خود را بكش » و اين معنى ظاهرتر است ، ولى چون نسخى كه در نزد اينجانب بود همه « تغبط » با غين معجمه بود به همان نحو ترجمه شد .\r\n104 - عنبسة از امام صادق عليه السّلام روايت كرده كه آن حضرت فرمود : هنگامى كه دوزخيان در دوزخ جايگير شوند شما ( شيعيان ) را گم كنند و يكتن از شما را نبينند ، از اين رو به يكديگر گويند : « چه شد ( و چرا ) كه ما مردمانى را كه از اشرار مىشمرديم نمىبينيم ، آنها را مسخره ميكرديم يا ديدگان ( از ديدنشان ) خيره گشته . . . » و فرمود : و همين است گفتار خداى عز و جل ( بدنبال آن ) : « اين درست ستيزهء اهل دوزخ است » ( سورهء ص آيهء 61 - 63 ) كه آنها در بارهء شما ستيزه ميكنند در آن چيزى كه در دنيا ميگفتند .\r\n\r\nحديث ابليس\r\n105 - يعقوب بن شعيب گويد : امام صادق عليه السّلام به من فرمود : سختگيرترين مردم با شما كيانند ؟ گويد : عرضكردم : قربانت گردم ! همه ، فرمود : اى يعقوب ميدانى اين از كجا سرچشمه گرفته ؟ عرضكردم : نه ، قربانت : فرمود ، همانا شيطان آنان را خواند و دعوتش را پذيرفتند و دستورشان داد آنها پيروى كردند ، ولى شما را خواند نپذيرفتيد و دستورتان داد ولى پيرويش نكرديد از اين رو مردم را بشما شوراند ؟\r\n","description":"","footnote":"","page_name":" 208 ","page_number":211},
  {"content":"\r\n\r\n[ در رؤياى خوف انگيز 
  ]\r\n106 - معاوية بن عمار از امام صادق عليه السّلام روايت كند كه فرمود : هر گاه كسى خواب بدى ديد بايد از آن پهلوئى كه خوابيده به پهلوى ديگر بگردد و بگويد : * ( إِنَّمَا النَّجْوى مِنَ الشَّيْطانِ لِيَحْزُنَ الَّذِينَ آمَنُوا وَلَيْسَ بِضارِّهِمْ شَيْئاً إِلَّا بِإِذْنِ الله ) * ( آيهء 9 سورهء مجادله ) « يعنى تنها نجوى از شيطان است تا غمگين سازد كسانى را كه ايمان آورده‌اند ولى نتواند بدانها زيانى زند جز باذن خدا » و سپس بگويد : « عذت بما عاذت به ملائكة الله المقرّبون و انبياؤه المرسلون و عباده الصالحون من شرّ ما رأيت و من شرّ الشيطان الرجيم » ( يعنى پناه ميبرم بدان چه پناه برند بدان فرشتگان مقرب خدا و پيمبران مرسل و بندگان شايسته اش از شر آنچه ديدم و از شر شيطان رانده ) . 107 - ابو الورد از امام باقر عليه السّلام روايت كرده كه رسول خدا ( ص ) به ( دخترش ) فاطمه عليهما السّلام در آن خوابى كه ديده بود ( به تفصيلى كه على بن ابراهيم در تفسير آيهء 9 از سورهء مجادله ذكر كرده است ) به او فرمود : بگو : « پناه برم بدان چه پناه برند بدان فرشتگان مقرب خدا و پيمبران مرسل و بندگان شايسته اش از شر آنچه در اين شب در خواب ديدم از اينكه بواسطهء آن بدى يا آنچه را خوش ندارم ، به من برسد » آنگاه سه بار از چپ بگردد . ( مجلسى ( ره ) استظهار كرده كه اصل « ثم اتفلى » بوده بجاى « ثم انقلى » يعنى سه بار از طرف چپ آن دهان خود را به زمين بيندازد ) .\r\n\r\nحديث محاسبه نفس\r\n108 - حفص بن غياث گويد : امام صادق عليه السّلام فرمود : هر گاه يكى از شما بخواهد ( دعايش\r\n","description":"","footnote":"","page_name":" 209 ","page_number":212},
  {"content":"\r\nباجابت رسد و ) هر چه از خدا خواهد به او بدهد بايد از مردم يكسره اميدش را قطع كند ، و هيچ اميدى نداشته باشد جز بدان چه در نزد خداى عز ذكره است ، و چون خداى عز و جل چنين حالى از دل او بيند هر چه از او بخواهد به او عطا كند ، پس خودتان حساب خود را بكشيد پيش از آنكه حسابتان را بكشند ، زيرا براى قيامت پنجاه موقف ( بازداشتگاه ) است كه مقدار هر موقفى هزار سال است . سپس اين آيه را خواند : « در روزى كه اندازه اش هزار سال است از آنها كه شمار ميكنيد » ( سوره سجده آيهء 5 ) .\r\n109 - و نيز حفص از امام صادق عليه السّلام روايت كند كه آن حضرت فرمود : هر كه خواهد به سفر برود روز شنبه مسافرت كند كه براستى اگر در روز شنبه سنگى از كوهى كنده شود خداى عز ذكره آن را بجايش باز گرداند ، و هر كه راههاى حاجت بر او بسته شود بايد آن را در روز سه شنبه بجويد زيرا روز سه شنبه روزى است كه خدا آهن را براى داود عليه السّلام نرم كرد . 110 - و نيز آن حضرت عليه السّلام روايت كرده كه فرمود : حكايت مردم در روز قيامت آن هنگامى كه در پيشگاه پروردگار جهانيان بايستند حكايت تير در تركش است كه در جايى كه ايستاده جز همان جاى پاى خود كه ايستاده جاى ديگرى ( از شدت ازدحام ) ندارد ، مانند تيرى كه در تركش است و نمىتواند از جاى خودش به اين سو و آن سو برود . 111 - و نيز حفص گويد : امام صادق عليه السّلام را ديدم كه در نخلستانهاى كوفه گردش ميكرد پس بدرخت خرمائى رسيد و در پاى آن وضو گرفت و مشغول ركوع و سجود شد و من شمردم در سجده اش پانصد بار سبحان الله گفت ، سپس برخاسته بدرخت خرما تكيه كرد و دعائى خواند آنگاه فرمود : اى حفص اين است به خدا سوگند همان درخت خرمائى كه خداى عز و جل بمريم عليها السّلام فرمود : « تنه\r\n","description":"","footnote":"","page_name":" 210 ","page_number":213},
  {"content":"\r\nدرخت خرما را بسوى خود تكان بده خرماى تازه برايت به زمين ريزد « ( سوره مريم آيهء 25 ) . شرح - ظاهر اين است كه مقصود حضرت آن است كه اين درخت از تخم همان درخت به عمل آمده و گر نه چنانچه مورّخين گفته‌اند جريان ولادت حضرت عيسى عليه السّلام در بيت اللحم در سرزمين فلسطين بوده است ، و هم اكنون نيز آنجا مزار مسيحيان جهان است ، و احتمال اينكه خداى تعالى مريم را در آن حال بطى الارض بكنار فرات آورده باشد و دوباره بدان سرزمين برگردانده باشد - چنانچه مجلسى ( ره ) احتمال داده - بعيد به نظر ميرسد .\r\n112 - و نيز حفص از امام صادق عليه السّلام روايت كند كه حضرت عيسى عليه السّلام فرمود : ( بدست آوردن ) هزينه ( و دارائى و توشه ) دنيا و آخرت هر دو سخت است ، اما هزينهء دنيا چنان است كه بهر قسمت آن دست ميبرى مىبينى كه شخص فاجر و بزهكارى پيش از تو بدان دست برده ، و اما هزينهء آخرت را نيز كمككارى نمىيابى كه تو را بر ( تهيهء ) آن كمك و يارى دهد . 113 - يونس بن عمار گويد : شنيدم از امام صادق عليه السّلام كه ميفرمود : هر مؤمنى كه حاجت و گرفتارى خود را بدرگاه كافرى و يا بنزد كسى كه در دين و مذهب با او مخالفت دارد ببرد و به او شكوهء حال خود كند ، بمانند آن است كه شكايت خداى عز و جل را بنزد دشمنى از دشمنانش برده باشد و هر مرد مؤمنى كه شكايت و گرفتارى خود را بنزد مؤمنى مانند خود ببرد چنين كسى بدرگاه خداى عز و جل شكايت برده است .\r\n\r\n[ داستان رحلت سليمان - ع - 
  ]\r\n114 - وليد بن صبيح از امام صادق عليه السّلام روايت كند كه خداى عز و جل بسليمان بن داود عليه السّلام وحى فرمود : كه نشانهء مرگ تو بيرون آمدن درختى است در بيت المقدس كه بدان « خرنوبة » گويند ، روزى سليمان متوجه شد كه درخت « خرنوبة » بيرون آمده از آن پرسيد : چه نام دارى ؟ گفت :\r\n","description":"","footnote":"","page_name":" 211 ","page_number":214},
  {"content":"\r\n« خرنوبة » ! . سليمان بسوى محراب خود برگشت و در همان جا تكيه بعصا ايستاد ، و در همان ساعت قبض روحش شد ، پس جن و انس همچنان خدمت او را ميكردند و كوشش در انجام كارش داشتند چنانچه پيش از آن چنان بودند و گمان ميكردند كه او زنده است و نمرده و هر صبح و شام ميديدند كه او ايستاده و پابرجا است تا اينكه موريانه در عصا پيدا شد و آن را خورد و در نتيجه عصا بشكست و سليمان به روى زمين درافتاد ، آيا نشنيده اى گفتار خداى عز و جل را : « و چون برو درافتاد بر جنيان روشن شد كه اگر غيب ميدانستند در رنج خفت انگيز نميماندند » ( سوره سبا آيهء 14 ) .\r\n115 - امام باقر عليه السّلام فرمايد : جابر بن عبد الله به من خبر داد كه مشركان ( مكه ) چنان بودند كه هنگامى كه رسول خدا ( ص ) اطراف خانهء كعبه طواف ميكرد يكى از آنها كمرش را خم ميكرد و سرش را به زير ميانداخت و آن را بجامهء خود مىپوشيد كه رسول خدا ( ص ) او را نبيند پس اين آيه نازل شد : « هان كه آنها دلهاى خود برميتابد تا حال خويش را از او مخفى دارند بدانيد كه وقتى جامه بر سر كشند خدا مىداند آنچه را نهان كنند و آنچه را آشكار سازند » ( سورهء هود آيهء 5 ) . 116 - سلام بن مستنير از امام صادق عليه السّلام روايت كند كه فرمود : همانا خداى عز و جل بهشت را پيش از دوزخ آفريد ، و فرمانبردارى را پيش از نافرمانى ، و رحمت را پيش از خشم ، و خير را قبل از شر ، و زمين را پيش از آسمان ، و مرگ را پيش از زندگى ، و خورشيد را پيش از ماه ، و روشنى را پيش از تاريكى .\r\n","description":"","footnote":"","page_name":" 212 ","page_number":215},
  {"content":"\r\n\r\n[ خلقت آسمان و زمين در شش روز 
  ]\r\n117 - عبد الله بن سنان گويد : شنيدم از امام صادق عليه السّلام كه ميفرمود : همانا خداوند خير و خوبى را در روز يك شنبه آفريد و خدا چنان نبود كه شر و بدى را پيش از خير و خوبى بيافريند و در روز يك شنبه و دوشنبه زمينها را آفريد ، و در روز سه شنبه قوت و روزى آنها را آفريد ، و آسمانها را روز چهارشنبه و پنجشنبه آفريد ، و قوتها را در روز جمعه خلق فرمود و اين است گفتار خداى عز و جل : « آفريد آسمانها و زمين و آنچه را در ما بين آن دوست در شش روز » ( سورهء سجده آيهء 4 ) .\r\n\r\n[ در فضيلت شيعه 
  ]\r\n118 - زرارة گويد : از آن حضرت ( ظاهرا مقصود امام صادق عليه السّلام است ) پرسيدم ( معناى ) گفتار خداى عز و جل را ( كه از شيطان حكايت كند ) : « من سر راه راست تو براى آنها ( در كمين ) مىنشينم ، آنگاه از جلوى رويشان و از پشت سرشان و از راستشان و از چپشان بر آنها ميتازم و بيشترشان را سپاسگزار نخواهى يافت » ( سورهء اعراف آيهء 17 ) ؟\r\nامام باقر عليه السّلام فرمود : اى زرارة بدان كه شيطان همانا در كمين تو و هممسلكان تو است ، و اما از مردم ديگر فراغت يافته ( و خيالش از آنها آسوده است ) . 119 - بدر بن وليد خثعمى گويد : يحيى بن سابور براى خداحافظى خدمت امام صادق عليه السّلام شرفياب شد حضرت به او فرمود : براستى كه شما بر حق هستيد و براستى كه هر كه با شما مخالف است بر باطل است ، به خدا سوگند من در بارهء بهشت رفتن شما شكى ندارم ، و من اميدوارم كه خداوند چشم شما را\r\n","description":"","footnote":"","page_name":" 213 ","page_number":216},
  {"content":"\r\nبه همين زودى روشن گرداند . 120 - ابو بصير گويد : به حضرت عرضكردم : قربانت گردم به نظر شما هر كس امر امامت را ردّ كند شما را ردّ كرده ؟ فرمود : اى ابا محمد ( كنيهء ديگر ابو بصير است ) هر كس اين امر امامت را بر تو ردّ كرد او همانند كسى است كه رسول خدا ( ص ) و خداى تبارك و تعالى را ردّ كرده ، اى ابا محمد براستى هر كه از شما بر اين امر بميرد شهيد است ، عرضكردم : اگر چه در بستر خود ( بمرگ طبيعى ) بميرد ؟ فرمود : آرى به خدا سوگند اگر هم در بستر خود بميرد در پيشگاه پروردگار خود زنده است و روزى مىخورد . 121 - حبيب گويد : شنيدم امام صادق عليه السّلام ميفرمود : هان به خدا سوگند كه هيچ يك از مردم در نزد من محبوبتر از شما نيست ، و همانا مردم هر كدام براهى رفتند ، پس برخى رأى خود را مورد عمل قرار دادند و برخى پيرو دلخواه خود و برخى نيز متابعت از روايت كردند ، و شما به امرى دست زده‌ايد كه اصل و ريشه اى دارد ، پس بر شما باد كه پارسا و كوشا باشيد ، جنازه ها را تشييع كنيد و از بيماران عيادت كنيد و با مردم خود براى نماز در مسجد حاضر شويد ، آيا شرم نكند مردى از شماها كه همسايه اش حق همسايگى را نسبت به او رعايت كند ولى او حق همسايه را نشناسد ؟ ! 122 - مالك جهنى گويد : امام صادق عليه السّلام به من فرمود : اى مالك آيا خوشنود نيستيد كه نماز بخوانيد و زكات بپردازيد و خوددار ( از گناهان ) باشيد و ببهشت برويد ؟ اى مالك هيچ مردمى نيستند\r\n","description":"","footnote":"","page_name":" 214 ","page_number":217},
  {"content":"\r\nكه در دين از كسى پيروى كنند جز آنكه روز قيامت آن پيشوا آن مردم را لعنت كند و آنان نيز او را لعنت كنند جز شما و هر كه هم عقيدهء شما است ، اى مالك براستى كه به خدا سوگند هر كه از شما بر اين امر ( و عقيده ) بميرد شهيد مرده و همانند آن كسى است كه در راه خدا شمشير زده است . 123 - بشير كناسى گويد : شنيدم از امام صادق عليه السّلام كه ميفرمود : شما ( ارتباط را ) پيوست كرديد و مردم ديگر ( آن را ) بريدند ، و شما دوست داشتيد و مردم دشمنى كردند ، و شما شناختيد و مردم ديگر انكار كردند با اينكه حق همان بود ( كه آنها انكار كردند ) .\r\nهمانا خداوند محمد ( ص ) را بندهء خود قرار داد پيش از آنكه پيامبرش كند ، و همانا على عليه السّلام بندهء خيرخواهى بود براى خداى عز و جل و خدا هم خيرخواهى او را كرد ، و او خداى عز و جل را دوست داشت ، خدا هم او را دوست داشت ، همانا حق ما در كتاب خدا روشن و آشكار است ، از ما است برگزيدهء اموال ، و از ما است انفال ( غنيمتهاى جنگى ) و همانا مائيم آن مردمى كه خداى عز و جل فرمانبردارى ما را واجب فرمود ، و براستى شما به پيشوايانى اقتداء كرده‌ايد كه مردم در مورد نادانى ( و نشناختن ) آنها معذور نيستند ، و رسول خدا ( ص ) فرمود : هر كه بميرد و امام و پيشوائى نداشته باشد بمرگ زمان جاهليت مرده است ، بر شما باد بفرمانبردارى كه همانا شما اصحاب على عليه السّلام را ديده‌ايد ( و فرمانبرداران - يا نافرمانان آن حضرت را ديده‌ايد ) .\r\nسپس فرمود : همانا رسول خدا ( ص ) در همان بيمارى كه بدان از اين جهان رفت فرمود : خليل ( و يار با وفاى ) مرا نزدم بخوانيد ، آن دو زن ( عايشه و حفصة ) بسوى پدران خويش فرستادند ، و چون آن دو آمدند رسول خدا ( ص ) رو از آن دو برگرداند سپس ( دوباره ) فرمود : خليلم را بنزدم بخوانيد آن دو گفتند : ما را كه ديد و اگر مقصودش ما بوديم با ما سخن ميگفت ، آن دو زن ( كه چنان ديدند )\r\n","description":"","footnote":"","page_name":" 215 ","page_number":218},
  {"content":"\r\nبدنبال على عليه السّلام فرستادند و چون آن جناب آمد سر خود را به طرف صورت رسول خدا ( ص ) خم كرد و با او سخن گفت ، و او نيز با آن جناب سخن گفت تا چون سخن آن دو بپايان رسيد ، آن دو نفر آن حضرت را ديدار كردند و به او گفتند : چه سخنى با تو ميگفت ؟ على عليه السّلام فرمود : هزار در علم را برايم گفت كه از هر درى هزار در ديگر گشوده شود . 124 - موسى بن عمر بن بزيع گويد : به حضرت رضا عليه السّلام عرضكردم : مردم روايت كنند كه رسول خدا ( ص ) چون براهى ميرفت از راه ديگر برميگشت ( و از همان راهى كه رفته بود بر نميگشت ) ؟ راستى اين طور است ( و اين روايت راست است ) ؟ فرمود : آرى من هم بسيارى از اوقات همين كار را ميكنم و تو هم اين كار را بكن ، سپس فرمود : بدان كه اين كار روزى بخشتر است براى تو . 125 - محمد بن فضيل گويد : به حضرت موسى بن جعفر عليه السّلام عرضكردم : قربانت گردم گاهى از برادران دينى ما سخنى به گوش من ميرسد كه ناراحت ميشوم و چون از خودش ميپرسم منكر مىشود با اينكه مردمان موثق و مورد اعتمادى آن را از قول او براى من نقل كرده‌اند ؟ امام فرمود :\r\nاى محمد گوش و چشمت را در مورد برادر دينيت دروغگو شمار ( و بهر اندازه مىتوانى كار او را حمل بر صحت كن ) و اگر پنجاه نفر شاهد قسمخور ( كه در موارد خاصى قسم ميخورند و مورد قبول واقع مىشود ) در حضور تو نسبت به او قسم خوردند ولى خود او سخن ديگرى گفت پس تو شخص او را تصديق كن و آنها را دروغگو بشمار ، مبادا چيزى را بر زيان او افشاء كنى كه موجب عيب و زشتى او گردد و آبرويش را ببرد ، و در نتيجه از زمرهء كسانى شوى كه خداوند در قرآنش فرمود : « كسانى كه شهرت كار بد را در بارهء مؤمنان دوست دارند آنها را است عذابى دردناك » ( سورهء نور آيهء 18 ) .\r\n","description":"","footnote":"","page_name":" 216 ","page_number":219},
  {"content":"\r\n\r\nحديث كسى كه در اسلام به دنيا آيد\r\n126 - حباب بن موسى از امام باقر عليه السّلام روايت كند كه آن حضرت فرمود : هر كه در اسلام بطور آزاد به دنيا آيد ( و پدر و مادرش برده نباشند ) او عربى است ( و مانند ساير اعراب از حقوق مسلمانى برخوردار است ) و هر كه پيمانى با مسلمانان دارد و بدان پاى بند باشد او آزادشدهء رسول خدا صلى الله عليه و آله است ، و هر كه از روى رغبت و ميل مسلمانان شود او از مهاجرين محسوب ميگردد .\r\n127 - مسعدة بن صدقه از امام صادق عليه السّلام روايت كند كه رسول خدا ( ص ) فرمود : هر كه صبح و شام كند و سه چيز داشته باشد نعمت دنيا بر او تمام است :\r\nكسى كه صبح و شام كند و تندرست باشد ، و امنيت داشته باشد ، و خرجى و قوت آن روزش را هم داشته باشد ( بر چنين كسى نعمت دنيا تمام است ) و اگر چهارمى را هم داشته باشد ديگر نعمت دنيا و آخرت هر دو بر او تمام مىشود ، و آن نعمت چهارم دين اسلام است . 128 - مسعدة بن صدقه از امام صادق عليه السّلام [ از پدرش عليه السّلام 
  ] روايت كند كه پس از سخنان زيادى كه به مردى فرمود به دو گفت : اى مرد تو سخن را بيمقدار و كوچك ميشمارى بدان كه خداى عز و جل رسولان خود را در هر مورد كه فرستاده با طلا و نقره نفرستاده بلكه آنها را با ( سلاح ) سخن ( و بيان ) مبعوث فرموده ، و خداى عز و جل نيز خود را با همان سخن و نشانه ها و راهنماهاى بدان ( ببندگانش ) معرفى كرده است .\r\n","description":"","footnote":"","page_name":" 217 ","page_number":220},
  {"content":"\r\n129 - و نيز آن حضرت عليه السّلام فرموده : كه رسول خدا ( ص ) فرمود : خداى عز و جل هيچ مخلوقى نيافريده جز آنكه مخلوق ديگرى را بر او فرمانروا ساخته كه بر او چيره گردد ، و اين چنان بود كه چون خداى تعالى درياهاى ژرف را آفريد به خود باليدند و بالا آمدند و گفتند : آن چيست كه بر ما پيروز گردد ؟ خداوند زمين را آفريد و روى آن گستراند و دريا رام و خوار گشت ، پس زمين به خود باليد و گفت : چيست كه بر من پيروز گردد ؟ خداوند كوهها را آفريد و چون ميخهائى بر پشت زمين پابرجا كرد كه مبادا آنچه را بر پشت خود دارد به اين سو و آن سو برد ، پس زمين هم رام شد و بجاى خود قرار گرفت ، سپس كوهها بر زمين باليد و گردن كشى و سرافرازى كرده گفتند : چيست كه بر ما پيروز شود ؟\r\nخداوند آهن را آفريد كه آن را تكه تكه كند ، كوهها نيز آرام گرفته و رام شد ، آهن بر كوهها باليد و گفت : چيست كه بر من پيروز گردد ؟ خداوند آتش را آفريد و آهن را آب كرد پس آهن نيز خوار و رام گشت ، پس از آن آتش زبانه و فرياد كشيد و به خود باليده گفت : چيست كه بر من پيروز شود ؟\r\nخداوند آب را آفريده آن را خاموش كرد و آتش نيز رام شد ، آب به خود باليد و جوشش كرد و گفت :\r\nآن چيست كه بر من پيروز گردد ؟ خداوند باد را آفريد تا امواج را به حركت درآورد و آنچه در زير آب است بجهاند و راه عبور را در مجارى آن بست پس آب نيز رام شد ، باد بر خود باليد و وزيدن گرفت و دامن خود را ( به روى دشت و هامون ) پهن كرده گفت : چيست كه بر من پيروز شود ؟ خداوند انسان را آفريد كه او ( در برابرش ) ساختمان بنا كرد ، و تدبيرى كرده وسيله اى فراهم ساخت كه از باد و غير آن خود را بپوشاند و بدين ترتيب باد هم رام شد ، آنگاه ( انسان سر بلند كرده ) طغيان كرد و گفت : كيست كه در نيرو از من سختتر و محكمتر باشد ؟ خدا مرگ را براى انسان آفريد و مرگ بر او چيره گشت و انسان\r\n","description":"","footnote":"","page_name":" 218 ","page_number":221},
  {"content":"\r\nنيز خوار و زبون گشت . مرگ نيز پيش خود بخويشتن باليد پس خداى عز و جل به دو فرمود : بر خويشتن مبال كه من تو را ( در روز قيامت ) ميان دو گروه بهشتيان و دوزخيان سر ميبرم و ديگر هرگز زنده ات نميكنم كه مورد اميد يا بيم ( بهشتيان و دوزخيان ) قرار گيرى .\r\nو نيز آن حضرت فرمود : بردبارى بر خشم چيره گردد ، و مهر بر غضب ، و صدقه ( كارهاى خير ) بر خطا ( و كارهاى بد ) پيروز باشد ، سپس امام صادق عليه السّلام فرمود : چه بسيار مانند اينها كه بر ديگرى پيروزند . 130 - مسعدة بن صدقة از امام صادق ( ع ) روايت كرده كه فرمود : مردى بنزد پيغمبر اكرم ( ص ) آمد و به آن حضرت عرض كرد : اى رسول خدا مرا وصيتى و سفارشى بفرما ! رسول خدا ( ص ) به آن مرد فرمود :\r\nاگر من سفارشى به تو بكنم آيا سفارشم را مىپذيرى ؟ - و سه بار اين سخن را تكرار فرمود ، و آن مرد هر سه بار در پاسخ ميگفت : آرى اى رسول خدا - رسول خدا ( ص ) ( دربار چهارم ) به او فرمود : من تو را سفارش ميكنم كه هر گاه آهنگ كارى كردى سرانجام آن را به خوبى بينديش پس اگر ديدى صلاح است آن را انجام ده و اگر ديدى گمراهى و ضلال است صرف نظر كن . 131 - و نيز رسول خدا ( ص ) فرمود : رحم كنيد بر ( اين سه دسته : ) عزيزى كه خوار گشته ، و توانگرى كه فقير و بينوا گرديده ، و عالمى كه در دوران جهال و نادانان گرفتار شده .\r\nمترجم گويد : جلال الدين محمد بلخى اين حديث را بشعر درآورده :\r\n\r\nگفت پيغمبر كه بر اين سه گروه\r\nرحم آريد ار ز سنگيد ار ز كوه\r\nآنكه او بعد از عزيزى خوار شد\r\nوانكه بد بامال و بىدينار شد\r\nوان سوم آن عالمى كاندر جهان\r\nمبتلا گردد ميان ابلهان\r\n\r\n132 - و نيز مسعدة گويد : شنيدم كه امام صادق عليه السّلام روزى بأصحاب خود ميفرمود : كسى\r\n","description":"","footnote":"","page_name":" 219 ","page_number":222},
  {"content":"\r\nكه از راه دوستى بشما روى آورد با نقل عيبهاى او رنجيده خاطرش مكنيد ، و كار بدى ( اگر از او سراغ داريد ) كه ذكرش او را سر افكنده مىكند بيادش نياوريد كه اين كار ( زشت و اين عمل ناهنجار ) از رفتار رسول خدا ( ص ) نيست و نه از رفتار اولياء خدا است .\r\nو نيز امام صادق ( ع ) فرمود : براستى كه بهترين ارثى كه پدران براى پسرانشان ميگذارند ادب است نه مال ، زيرا مال از بين ميرود ولى ادب ميماند ، ( مسعدة كه راوى حديث است گويد : ) مقصود از ادب علم است .\r\nو نيز امام صادق ( ع ) فرمود : اگر دو روز از عمرت باقى مانده يك روزش را صرف در آموختن ادب كن تا بوسيلهء آن براى روز مرگت كمك گيرى ، بدان حضرت عرض شد : اين كمك گرفتن ( از ادب بهنگام مرگ ) چگونه است ؟ فرمود : تا به خوبى در مورد آنچه بجاى نهى بينديشى و محكم و پابرجايش سازى .\r\nو نيز گويد : امام صادق عليه السّلام به مردى نوشت : « * ( بِسْمِ الله الرَّحْمنِ الرَّحِيمِ ) * » اما بعد همانا كه شخص منافق ( و دورو ) رغبتى ندارد بدان چه مردمان با ايمان بوسيلهء آن سعادتمند شدند ، و شخص سعادتمند پند گيرد به پرهيزكار ( و همين پرهيزكارى براى او پند خوبى است ) و اگر چه مقصود از پند ديگرى باشد .\r\n\r\n[ لذت متعه بجاى لذت نوشابه مستكننده 
  ]\r\n133 - محمد بن مسلم گويد : امام باقر عليه السّلام فرمود : اى پسر مسلم مردم همگى اهل خودنمائى هستند جز شما ، و اين بدان جهت است كه شما آنچه را خداى عز و جل دوست دارد پنهان ميكنيد و آنچه را مردم دوست دارند آشكار ميسازيد ، ولى مردم ( به عكس شما ) آنچه را موجب خشم خداى عز و جل است آشكار ميكنند ، و آنچه را خدا دوست دارد پنهان ميدارند .\r\nاى پسر مسلم همانا خداى تبارك و تعالى نسبت بشما مهر ورزيده و متعة ( عقد انقطاعى و باصطلاح\r\n","description":"","footnote":"","page_name":" 220 ","page_number":223},
  {"content":"\r\nصيغه ) را براى شما بجاى نوشابه هاى الكلى ( مانند نبيذ و فقاع و غيره كه اهل سنت آنها را حلال ميدانند ) قرار داده است .\r\n134 - معمر بن خلاد گويد : حضرت رضا عليه السّلام به من فرمود : كه مأمون به من گفت : خوب بود نامه هائى بانقلابيون - كه پيرو دستور شمايند و در اين نواحى بر ما شورش كرده‌اند - مينوشتى ( و آنها را بآرامش دعوت ميكردى ) ؟ من به او گفتم : يا امير المؤمنين اگر به قرارداد با من وفادار باشى من هم وفادارم ، و من كه زير بار اين مسئوليت ( وليعهدى ) رفتم بدين شرط بود كه امر و نهيى نكنم و كسى را نيز عزل و نصب نكنم ، و اين كارى را كه قبول كردم هيچ بر نعمت ( و شخصيت ) من نيفزود ، و من در مدينه بودم و نامه‌ام در شرق و غرب نفوذ داشت و من سوار الاغم ميشدم و در كوچه هاى مدينه ميگذشتم و هيچ كس عزيزتر از من نبود ، و كسى نبود كه از من درخواستى كند و من بتوانم آن را برآورم جز آنكه حاجتش را برميآوردم . . . : مأمون ( كه اين سخنان را شنيد ) گفت : من به قرارداد با تو وفادارم . 135 - سكونى از امام صادق عليه السّلام روايت كند كه رسول خدا ( ص ) فرمود : حق است به گردن مسلمان كه چون خواست بسفرى برود برادران دينى خود را باخبر سازد ، و حق است به گردن برادران دينى او كه چون از سفر بازگشت بديدنش بروند .\r\n\r\n[ تندرستى و فراغت مايهء فتنه است 
  ]\r\n136 - و نيز حضرت فرمود كه رسول خدا ( ص ) فرموده : دو خصلت است كه بسيارى از مردم\r\n","description":"","footnote":"","page_name":" 221 ","page_number":224},
  {"content":"\r\nدر آن دو فريفته شده‌اند ( يا آزمايش شوند ) : ( يكى ) تندرستى ، و ( ديگر ) فراغت ( و آسودگى ) .\r\n137 - و نيز فرمود : كه امير مؤمنان عليه السّلام فرموده : هر كه خويشتن را در معرض تهمت قرار دهد نبايد كسى را كه به او بدگمان شده سرزنش كند ، و هر كه راز خود را پنهان كند اختيار كارش بدست خود او است . 138 - شاذان از حضرت موسى بن جعفر عليه السّلام روايت كند كه فرمود : پدرم به من گفت : همانا در بهشت جوئى است كه نامش جعفر است ، و بر كنار آن جوى درّ ( درخشان ) سفيديست كه در آن هزار قصر قرار دارد ، و در هر قصرى هزار قصر است كه مخصوص محمد و آل محمد است ، و بر كنارهء چپ آن جوى درّ زردى است كه در آن هزار قصر است و در هر قصرى هزار قصر قرار دارد و آن از حضرت ابراهيم و آل ابراهيم عليه السّلام است . 139 - هشام بن سالم از امام صادق عليه السّلام روايت كند كه فرمود : هيچ گاه دو گروه از اهل باطل بجنگ همديگر نروند جز آنكه پيروزى با آن گروهى است كه بهتر به درد بقاى اسلام ( و مسلمين ) بخورد . 140 - از امام صادق عليه السّلام روايت كنند كه فرمود : دلها سرشته شده بر دوستى و محبت كسى كه بدانها سود رساند و بر دشمنى آن كس كه بدانها زيان رساند . 141 - على بن جعفر از برادرش حضرت موسى بن جعفر عليه السّلام روايت كند كه فرمود : پدرم دست مرا گرفت آنگاه به من فرمود : پسرم همانطور كه من دست تو را در دست گرفته‌ام پدرم محمد بن على\r\n","description":"","footnote":"","page_name":" 222 ","page_number":225},
  {"content":"\r\nعليهما السلام دست مرا در دست گرفت و فرمود : همانا پدرم على بن الحسين عليهما السلام دست مرا گرفت و فرمود : پسرم هر كس كه از تو درخواست كار خير و نيكى كرد نسبت به او انجام بده زيرا اگر آن شخص سزاوار آن باشد كه تو كار به جائى كرده اى و اگر هم سزاوار آن نباشد تو خود سزاوار آنى ، و اگر مردى از سمت راست به تو دشنام داد سپس به سمت چپت آمد و از تو معذرت خواهى كرد تو عذرش را بپذير . 142 - محمد بن مسلم گويد : امام باقر عليه السلام به من فرمود : همه چيز ( در ابتداى خلقت ) آب بود و عرش خدا نيز بر آب قرار داشت پس خداى عز ذكره فرمان داد تا آن آب به صورت آتشى برافروخته شد ، آنگاه به آتش دستور داد خموش گشت ، و از خموشى آن دودى برخاست ، پس خداى عز و جل از آن دود آسمانها را آفريد ، و خداى عز و جل زمين را از خاكستر آن آفريد ، پس آب و آتش و باد بنزاع برخاستند ، آب گفت : منم بزرگترين لشكر خدا ، و آتش گفت : منم بزرگترين لشكر خدا ، و باد گفت : منم بزرگترين لشكر خدا .\r\nخداى عز و جل بباد وحى فرمود : كه توئى بزرگترين لشكر من .\r\n\r\nحديث زينب عطاره ( عطر فروش )\r\n143 - حسين بن زيد هاشمى از امام صادق عليه السّلام روايت كند كه فرمود : زينب عطاره كه\r\n","description":"","footnote":"","page_name":" 223 ","page_number":226},
  {"content":"\r\nچشمش تاب و پيچ داشت براى فروختن عطر بنزد زنان و دختران رسول خدا ( ص ) آمد و در همان حال كه او در نزد آنها بود رسول خدا ( ص ) نيز بنزد آنها آمد ، حضرت به او فرمود : هر گاه تو بنزد ما مىآئى خانه هاى ما خوشبو مىشود .\r\nزينب عرضكرد : اى رسول خدا خانه هاى تو ببوى خودت خوشبوتر است ، حضرت به او فرمود :\r\nهر گاه چيزى ميفروشى خوب به فروش و غش مكن ( و چيز ديگرى را مخلوطش منما ) كه اين ترتيب ( خريد و فروش ) براى دارائى و مال پاكتر و براى ماندنش بهتر است .\r\nعرضكرد : اى رسول خدا من اين بار نيامده‌ام چيزى بفروشم بلكه آمده‌ام تا از عظمت خداى عز و جل از تو پرسش كنم ، حضرت فرمود : بزرگ است جلال او ، و من اينك شمه اى از عظمت او را برايت باز گويم ، آنگاه ( شروع بسخن كرده ) فرمود : همانا اين زمين و هر چه بر آن قرار دارد در برابر آن ( زمينى ) كه در زير آن قرار دارد ( مقصود ستارگان و كواكبى است كه گاهى بالاى سر ما است و گاهى در زير زمين قرار ميگيرد ) مانند حلقهء ( كوچكى ) است كه در بيابان ( بىسر و ته و ) پهناورى افتاده باشد و آن دو با هم و هر چه بر آنها است در برابر آنچه در زير آن دو قرار گرفته چون حلقه اى است كه در بيابان تهى و پهناورى افتاده ، و سومى نيز ( اين چنين است ) تا برسد بهفتمين زمين ( نسبت هر كدام به آن ديگرى مانند همان حلقه است كه در بيابان تهى و پهناورى افتاده باشد ) و اين آيه را خواند : « . . ( خدائى كه ) هفت آسمان و زمينها نيز مانند آنها آفريد . . . » ( سورهء طلاق آيه 12 ) ، و هفت زمين با آنچه بر آن است كه بر پشت خروس است چون حلقه اى است كه در بيابان تهى و پهناورى افتاده باشد ، و خروس دو بال دارد ، بالى در مشرق و بالى در مغرب و دو پايش در آخرين حد از عمق است ، و هفت زمين با خروس و آنچه در آن است و بر آن قرار دارد بر روى صخره ( سنگ ) چون حلقه اى است كه در بيابان تهى و پهناورى افتاده باشد ، و صخره با آنچه در آن است و بر آن است بر پشت ماهى چون حلقه اى\r\n","description":"","footnote":"","page_name":" 224 ","page_number":227},
  {"content":"\r\nاست كه در بيابان تهى و پهناورى افتاده باشد ، و هفت زمين و خروس و صخره و ماهى با هر چه در آن است و هر چه بر آن قرار دارد بر روى درياى تاريك چون حلقه اى است كه در بيابان تهى و پهناورى افتاده باشد ، و هفت زمين با خروس و صخره و ماهى و درياى تاريك بر روى هواى روان چون حلقه اى است در بيابانى تهى و پهناور . و هفت زمين با خروس و صخره و ماهى و درياى تاريك و هوا بر روى « ثرى » چون حلقه است در بيابانى تهى و پهناور .\r\nسپس اين آيه را خواند : « از آن اوست آنچه در آسمانها است و آنچه در زمين است و آنچه در زير ثرى است » ( سورهء طه آيه 6 ) و خبر و آگاهى بشر در همان ثرى منقطع گشته ، و هفت زمين و خروس و صخره و ماهى و درياى تاريك و هوا و ثرى در برابر آسمان اول مانند حلقه اى است در بيابان پهناورى تهى ، و همهء اينها و آسمان مزبور با آنچه بر آن است و در آن قرار دارد در برابر آسمانى كه بالاى آن است چون حلقه اى است در بيابانى تهى و پهناور ، و اين دو آسمان و آنچه در آنها و بر آنها است در برابر آسمانى كه بالاى آن دو است چون حلقه اى است در بيابانى تهى و پهناور ، و اين سه آسمان و آنچه در آن است و بر آن قرار دارد در برابر آسمان چهارم چون حلقه اى است در بيابانى تهى و پهناور ، و همچنين تا برسد به آسمان هفتم .\r\nو اين هفت آسمان با آنچه در آن است و بر آنها قرار دارد در برابر دريائى كه از زمينيان پنهان است چون حلقه اى است در بيابانى تهى و پهناور و همهء اين هفت آسمان و درياى پنهان در برابر كوههاى تگرگ چون حلقه اى است در بيابانى تهى و پهناور ، و اين آيه را خواند : « و فرو فرستد از آسمان از كوههائى كه در آن است تگرگ » ( سورهء نور آيه 43 ) .\r\nو اين هفت آسمان و درياى پنهان و كوههاى تگرگ در برابر آن هوائى كه دلها در آن سرگردانند\r\n","description":"","footnote":"","page_name":" 225 ","page_number":228},
  {"content":"\r\nچون حلقه اى است در درياى تهى و پهناور ، و اين هفت آسمان و درياى پهناور و كوههاى تگرگ و هوا در برابر پرده هاى نور چون حلقه اى است در بيابانى تهى و پهناور ، و اين هفت آسمان و درياى پنهان و كوههاى تگرگ و هواء و پرده هاى نور در برابر كرسى چون حلقه اى است در بيابانى تهى و پهناور ، سپس اين آيه را خواند : « و كرسى او آسمانها و زمين را فرا گيرد و نگهداشتنش بر او سنگينى نكند كه او است و الا و بزرگ » ( سورهء بقره آيهء 255 ) و اين هفت آسمان و درياى پنهان و كوههاى تگرگ و هوا و پرده هاى نور و كرسى در برابر عرش چون حلقه اى است در بيابانى تهى و پهناور ، و اين آيه را خواند :\r\n« خداى رحمان بر عرش استوار است » ( سورهء طه آيهء 5 ) .\r\nو در روايت حسن كه از آن حضرت نقل كرده : پرده هاى نور پيش از هوائى كه دلها در آن سرگردان شوند ذكر شده . شرح - در حديث زينب عطاره و همچنين حديث اصبغ بن نباتة ( حديث 148 ) كه پس از اين بيايد و نظائر آنها بايد به اين دو نكته توجه داشت :\r\n1 - در زمان رسول خدا ( ص ) و أئمهء اطهار ( ع ) مردم هيچ گونه اطلاعى از كرويت زمين و ساير آنچه را هيئت جديد نسبت بفضا و ستارگان و افلاك كشف كرده‌اند نداشتند و غالبا مردمانى جاهل و عامى بودند و دانشمندان آن زمان نيز بيش از آنچه بطلميوس كشف كرده بود نميدانستند يعنى افلاك را اجسامى بلورين و سخت مىپنداشتند كه قابل شكافته شدن و بهم پيوستن نيست و خورشيد و ماه و ساير ستارگان را نيز همچون گل ميخهائى به اين افلاك چسبيده ميدانستند و معتقد بودند كه دستگاه آسمان از نه فلك تشكيل شده كه مانند ورقه هاى پياز روى هم قرار دارند . . . و امثال اين عقايدى كه كشفيات جديد اساسش ويران و بلكه مورد مسخرهء دانشمندان جهان قرار گرفت .\r\nبا توجه به آنچه گفته شد احتمال قوى ميرود كه بر فرض صحت اين گونه احاديث و صدور آنها از معصوم پيامبر عاليقدر اسلام و ائمهء اطهار براى نزديك ساختن اين گونه مطالب علمى و اطلاع از وضع آسمانها به ذهن مردم عامى آن زمان حقائقى را در قالب اين گونه الفاظ و عبارات ريخته و از باب تشبيه معقول بمحسوس براى هر يك از اين افلاك و عوالم نامى مانند خروس و صخرة و درياى تاريك و هواى روان و غير آنها قرار داده كه البته با توجه بموقعيت آنها بىشباهت هم نيست و تناسبى هم بين اسم و مسمى بوده است ، چنانچه در حديث : « . . . زمين روى شاخ گاو است » اين مطلب گفته شده ، و مرحوم علامهء شهرستانى در كتاب الهيئة و الاسلام تحقيقى در آن كرده است ، و اگر ميخواستند حقائق مربوط بساختمان آسمانها را صريح بگويند آنها باور نميكردند و نسبت دروغ و امثال آنها بساحت قدسشان ميدادند .\r\n2 - راويان چنانچه گفته شد هيچ گونه اطلاعى از وضع آسمانها مطابق هيئت جديد نداشتند و بلكه بسيارى از آنها از هيئت بطلميوسى هم بىخبر بودند ، از اين رو بگفتهء يكى از اساتيد در حاشيهء بر شرح\r\n","description":"","footnote":"","page_name":" 226 ","page_number":229},
  {"content":"\r\nملا صالح : معلوم نيست آنها توانسته باشند تمام الفاظ و عباراتى را كه معصوم املاء ميفرمود باتمام خصوصيات و ريزه كاريهايش ضبط كرده و نقل كرده باشند و بسا مىشود كه جملات را در هنگام نقل پس و پيش و يا برخى را اشتباه نقل كرده باشند ، و يا آنها كه شنيده و نوشته‌اند اين اشتباه را كرده باشند . و اصل عدم خطاى راوى اگر در جاى خودش هم صحيح باشد در اين گونه موارد جريان ندارد و البته اينها همه پس از آنيست كه ما در صدور اصل حديث از معصوم عليه السّلام ترديد نداشته و روايت از نظر سند معتبر باشد ، كه تصادفا هيچ يك از اين دو حديث بهره اى از آن ندارند .\r\nمجلسى ( ره ) در مرآة العقول در ذيل اين حديث گويد : مجهول است ، و در ذيل حديث اصبغ گويد :\r\nحسن است ولى در آن شائبهء ارسال وجود دارد چون روايت كنانى از اصبغ بدون واسطه بعيد است .\r\n\r\nحديث آن شخصى كه در طائف رسول خدا را مهمانى كرد\r\n144 - يزيد كناسى از امام باقر عليه السّلام روايت كند كه فرمود : قبل از آمدن اسلام ( هنگامى ) رسول خدا ( ص ) بطائف رفت و در خانهء مردى ( از اهل آنجا ) وارد شد و آن مرد پذيرائى خوبى از رسول خدا ( ص ) كرد ، و پس از آنكه خداوند محمد ( ص ) را به پيامبرى بسوى مردم برانگيخت بدان مرد گفتند : هيچ ميدانى آن پيامبرى را كه خدا به پيامبرى مبعوث كرده كيست ؟ گفت : نه ، به دو گفتند :\r\nاو محمد بن عبد الله يتيم ابو طالب و همان كسى است كه در فلان روز و فلان تاريخ بطائف آمد و بر تو وارد شد و تو پذيرائيش كردى ! آن مرد ( كه اين مطلب را دانست ) بنزد رسول خدا ( ص ) آمد و بر او سلام كرد و مسلمان شد سپس عرضكرد : اى رسول خدا مرا مىشناسى ؟\r\nفرمود : تو كيستى ؟\r\nعرضكرد : من صاحب آن خانه اى هستم كه در طائف در زمان جاهليت در فلان روز شما بدان جا وارد\r\n","description":"","footnote":"","page_name":" 227 ","page_number":230},
  {"content":"\r\nشدى و من از شما پذيرائى كردم ؟ رسول خدا ( ص ) فرمود : خوش آمدى اكنون حاجتت را بخواه ؟\r\nعرضكرد : دويست گوسفند با چوپانهاى آن ميخواهم .\r\nحضرت دستور داد خواسته اش را به او بدهند و پس از آن بأصحاب فرمود : چه ميشد كه اين مرد آن درخواستى را كه پيرزن بنى اسرائيلى از موسى عليه السّلام كرد از من ميكرد ؟\r\nاصحاب عرضكردند : پيرزن بنى اسرائيلى چه درخواستى از موسى كرد ؟\r\nفرمود : پيش از آنكه موسى از مصر به قصد رفتن بسوى سرزمين مقدس شام از آنجا حركت كند خداى عز و جل به او وحى فرمود : كه استخوانهاى يوسف را از مصر با خود ببر ، موسى بدنبال انجام اين مأموريت بجستجوى جاى قبر يوسف افتاد و جاى آن را پرسيد ، پيرمردى بنزد او آمده گفت : اگر كسى جاى قبر يوسف را بداند فقط فلان زن است ( و ديگرى جاى آن را نميداند ) موسى عليه السّلام بدنبال آن زن فرستاد و چون حاضر شد از او پرسيد : كه تو جاى قبر يوسف را ميدانى ؟ گفت : آرى ، فرمود جاى آن را به من نشان بده تا هر چه خواهى به تو بدهم ! پيرزن گفت : جاى آن را نشان ندهم تا هر چه خودم بخواهم به من بدهى ؟ موسى فرمود : بهشت را برايت تعهد ميكنم ؟ پيرزن گفت : نه ، بايد آن طور كه من ميخواهم تعهد كنى ! خداى عز و جل بموسى وحى فرمود : بر تو سنگين و گران نباشد كه او را در خواسته اش آزاد بگذارى ( و هر چه خودش خواست برايش تعهد كنى ) موسى به دو فرمود : خوب هر چه خودت ميخواهى بدان حكم كن و آن را بگو تا به تو بدهم ؟\r\nپيرزن گفت : خواستهء من اين است كه در قيامت و در بهشت با تو در يك درجه ( و يك جا ) باشم !\r\n","description":"","footnote":"","page_name":" 228 ","page_number":231},
  {"content":"\r\n( آنگاه ) رسول خدا ( ص ) فرمود : چه ميشد كه اين مرد هم مانند همان درخواست پيرزن بنى اسرائيلى را از من ميكرد ؟\r\n\r\n[ داستان يك بانوى والامقام انصارى 
  ]\r\n145 - عبد الله بن سنان گويد : شنيدم از امام صادق عليه السّلام كه فرمود : زنى از انصار ( مدينه ) خاندان ما را دوست ميداشت و زياد بديدار آنها مىآمد ، روزى عمر بن خطاب آن زن را كه به قصد ديدار خاندان ما ميرفت ديد و به او گفت : اى پيرزن انصارى بكجا ميروى ؟\r\nپاسخداد : بنزد آل محمد ميروم تا بر آنها سلام كنم و ديدارى با آنها تازه كنم و حقشان را ( كه بگردنم دارند ) ادا كنم ! عمر بدان زن گفت : واى بر تو امروزه آنها حقى به گردن تو و به گردن ما ندارند ، آنها فقط در زمان رسول خدا ( ص ) حقى داشتند ولى امروزه ديگر حقى ندارند ! برگرد .\r\nآن زن برگشته و ( پس از مدتى ) بنزد ام سلمة رفت ، ام سلمة از او پرسيد : چرا اين بار دير بخانهء ما آمدى ؟ گفت : من عمر را ديدم و گفتگوى خود را با عمر و سخن عمر را به أم سلمه گزارش داد ، ام سلمة گفت : دروغ گفته است ، هميشه حق آل محمد ( ص ) بر گردن مسلمين واجب است تا روز قيامت .\r\n146 - بريد عجلى گويد : از امام باقر ( معناى ) گفتار خداى عز و جل را پرسيدم ( كه فرمايد ) :\r\n« و از سرنوشت كسانى كه از دنبال ميرسند و هنوز بايشان نرسيده‌اند شادمانند كه آنها نه بيمى دارند و نه غمگين شوند » ( سورهء آل عمران آيهء 170 ) فرمود : آنان به خدا سوگند شيعيان ما هستند در آن هنگامى كه ارواح آنها در بهشت قرار گيرد با پذيرائى و كرامت خداى عز و جل روبرو گردند بدانند و يقين كنند كه\r\n","description":"","footnote":"","page_name":" 229 ","page_number":232},
  {"content":"\r\nآنها بر حق و هم بر آئين خداى عز و جل بوده‌اند ، و شادمانند براى آن برادران مؤمنشان كه از دنبال ميرسند و هنوز بايشان نرسيده‌اند كه نه بيمى بر آنها است و نه غمى دارند . 147 - حلبى گويد : پرسيدم از امام صادق عليه السّلام از تفسير گفتار خداى عز و جل : « در آنجا ( يعنى در بهشت ) است نيك سيرتان زيبا صورت » ( سورهء الرحمن آيهء 70 ) ؟ فرمود : مقصود زنان خوب با ايمان عارف به حق هستند ، عرضكردم : ( معناى اين آيه چيست ) : « حوران نهان در خيمه ها » ( آيه 72 ) فرمود :\r\nمقصود آن حوريانى هستند كه پيوسته در پرده‌اند ، و در خيمه هائى از درّ و ياقوت و مرجان بسر برند ، و هر خيمه اى چهار در دارد ، و بر هر درى هفتاد دخترك پستان برآمده دربانى كنند ، و هر روز از روى كرامت خداى عز ذكره بنزد آن حوريان آيند تا خداى عز و جل بوجود آنها مؤمنان را مژده و بشارت دهد .\r\n\r\n[ بيانى در بارهء خورشيد 
  ]\r\n148 - اصبغ بن نباته گويد : امير مؤمنان عليه السّلام فرمود : همانا براى خورشيد سيصد و شصت برج است كه هر برجى از آن مانند جزيره اى است از جزيره هاى عرب ، و هر روز در برجى فرود آيد ، و چون غروب كند بسر حد وسط عرش رسد و هم چنان تا فردا در حال سجده باشد سپس ببرآمدنگاه خود باز گردد و همراهش دو فرشته باشد كه آواز دهند . و همانا رويش بسوى اهل آسمان است و پشتش به طرف ساكنين زمين است و اگر رويش به طرف زمينيان بود از شدت حرارتى كه داشت زمين و هر چه در آن است همه را يكباره ميسوزاند ، و معناى سجدهء خورشيد همان است كه خداى سبحانه و تعالى فرمايد : « مگر\r\n","description":"","footnote":"","page_name":" 230 ","page_number":233},
  {"content":"\r\nندانى كه سجده كند براى خدا هر كه در آسمانها است و هر كه در زمين است با خورشيد و ماه و اختران و كوهها و درختان و بسيارى از مردم . . . « ( سورهء حج آيه 18 ) . شرح - مجلسى ( ره ) گويد : ممكن است مقصود از » برج « درجه هائى باشد كه خورشيد با حركت خاص خود بدانها منتقل ميگردد ، يا مقصود مدار آنست كه در هر روز از سال بيكى از آنها منتقل گردد . . و مقصود از سجدهء خورشيد همان خضوع و انقياد اوست و همان جريان او است بفرمان خداى تعالى . .\r\nمترجم گويد : در مورد اين حديث و احاديث ديگرى نظير آن شرحى در ذيل حديث زينب عطاره ( حديث 143 ) گذشت كه مراجعه بدان لازم است ، و در خصوص اين حديث علامهء شهرستانى در كتاب الهيئة و الاسلام ( ط نجف ص 190 به بعد و ص 203 ) شرحى ذكر كرده كه با هيئت جديد و علم روز و گفتهء دانشمندان آن را منطبق ساخته است كه نقل آن در اينجا از وضع شرح و ترجمهء ما بيرون است و براى اطلاع بيشتر بايد بكتاب مزبور و يا ترجمهء فارسى آن مراجعه شود .\r\n149 - جابر بن يزيد گويد : امام باقر عليه السّلام هفتاد حديث براى من گفت كه هرگز تاكنون به كسى نگفته‌ام و از اين پس نيز هرگز نخواهم گفت ، و چون امام باقر عليه السّلام از دنيا رفت ( اين احاديث ) بگردنم سنگينى كرد و سينه‌ام بخاطر نگهدارى آنها تنگ شد ، پس بنزد امام صادق عليه السّلام رفتم و به او عرضكردم : قربانت گردم همانا پدرت هفتاد حديث براى من گفت كه تاكنون چيزى از آنها از من بروز نكرده و از اين پس نيز بإحدى نخواهم گفت و به من دستور داده آنها را مستور و پوشيده دارم ، و اينك بگردنم سنگينى مىكند و سينه‌ام را تنگ كرده ( با اين وضع چه كنم و ) شما چه دستورى به من ميدهيد ؟\r\nفرمود : اى جابر هر گاه ديدى سينه ات تنگ شده بصحرا برو و گودالى حفر كن و سر در ميان آن گودال كن و بگو : محمد بن على ( حضرت باقر ) براى من چنين و چنان گفت ، آنگاه آن گودال را پر كن كه زمين راز تو را نگاه دارد .\r\n","description":"","footnote":"","page_name":" 231 ","page_number":234},
  {"content":"\r\nجابر گويد : من اين كار را كردم و آن ناراحتى كه داشتم سبك شد . 150 - حارث بن مغيره گويد : امام صادق عليه السّلام فرمود : من بيگناهان شما را بجرم تقصيركارانتان مؤاخذه كنم ، و چرا چنين نكنم با اينكه وضع بد مردى كه موجب تنفر و ناراحتى شما و من است به گوش شما ميرسد و ( با اين حال ) شما با آن شخص ( و امثال او ) نشست و برخاست و گفتگو ميكنيد ، پس شخص رهگذرى بشما گذر مىكند و ميگويد : اينان ( كه با چنين شخص بدكارى نشست و برخاست كنند ) از او بدترند ( كه او را نهى از منكر نميكنند ) و اگر شما وقتى از كردار بد چنين افرادى باخبر ميشويد آنها را از خود دور كنيد و ( از چنين كارهائى ) باز داريد براى شما و من بهتر است . 151 - طلحة بن زيد از امام صادق عليه السّلام روايت كند كه در ( تفسير ) گفتار خداى تعالى : « و چون فراموش كردند آنچه را بدان اندرزشان داده بودند ما هم نجات داديم آن كسانى را كه از بدى جلوگيرى ميكردند . . . » ( سورهء اعراف آيهء 165 ) فرمود : كه اينها سه دسته بودند .\r\nدسته اى كه هم خود فرمانبردار بودند و هم ديگران را به كار خوب فرمان ميدادند .\r\nدسته اى كه خود فرمانبردار بودند ولى ديگران را فرمان نميدادند كه اينها به صورت مورچگان درآمدند .\r\nو دسته اى كه نه فرمان مىبردند و نه فرمان به خوبى ميدادند كه آنها به كلى نابود گشتند ؟ 152 - محمد بن مسلم گويد : امام صادق عليه السّلام ( نامهء ذيل را ) بشيعيان نوشت :\r\nبايد سالمندان شما و خردمندانتان بنادانان و رياست طلبان توجه كنند ( و آنها را بهر نحو كه\r\n","description":"","footnote":"","page_name":" 232 ","page_number":235},
  {"content":"\r\nمىتوانند از كارهاى خلاف بازدارند ) و گر نه لعنت من بهمهء شماها خواهد رسيد . 153 - مردى از امام صادق عليه السّلام روايت كند كه حضرت فرمود : همانا خداى عز و جل براى دين ( و ديندارى ) دو دولت قرار داده يكى دولت آدم عليه السّلام و ديگرى دولت شيطان ، و دولت آدم همان دولت خداى عز و جل مىباشد پس هر گاه خداى عز و جل اراده فرمايد كه بطور آشكارا پرستش شود دولت آدم عليه السّلام را پيروز گرداند ، و هر گاه خدا بخواهد كه در پنهانى پرستش شود دوران دولت شيطان پيش آيد ، و هر آن كس آشكار سازد آنچه را خدا پنهانى آن را خواسته از دين ( مجلسى ( ره ) گويد : يعنى از كمال دين ) بيرون رفته است . ( يعنى در جاى تقيه وظيفه دينى همان تقيه است و خلاف تقيه عمل كردن موجب خروج از دين يا كمال آن گردد ) .\r\n\r\nحديث مردم در روز قيامت\r\n154 - جابر از امام باقر عليه السّلام روايت كرده كه فرمود : اى جابر چون روز قيامت شود ( و ) خداى عز و جل اولين و آخرين را براى فصل خصومت گرد آورد رسول خدا ( ص ) را بخوانند و امير مؤمنان عليه السّلام را نيز بخوانند ، پس برسول خدا ( ص ) جامه اى سبز ميپوشانند كه در ميان مشرق و مغرب بدرخشد ، و بعلى عليه السّلام نيز مانند آن را بپوشانند ، و جامهء گلى ديگرى برسول خدا بپوشانند كه ما بين مشرق و مغرب از نور آن روشن شود و مانند آن را بعلى عليه السّلام نيز بپوشانند و پس از آن آن دو را بالا برند ، آنگاه ما را بخوانند و حساب مردم را بدست ما دهند ، و ما به خدا سوگند اهل بهشت را ببهشت بريم و اهل\r\n","description":"","footnote":"","page_name":" 233 ","page_number":236},
  {"content":"\r\nدوزخ را بدوزخ ، سپس پيمبران را بخوانند و آنها در پيش عرش خداى عز و جل به دو صف بايستند تا وقتى كه ما از حساب مردم فارغ شويم ، و چون بهشتيان ببهشت روند ، و دوزخيان بدوزخ وارد شوند پروردگار عزت ، على عليه السّلام را بفرستد تا بهشتيان را هر يك در جايگاه مخصوص به خودش منزل دهد و همسر برايشان تزويج كند ، و به خدا سوگند على عليه السّلام است كه در بهشت همسران را به تزويج اهل بهشت درآورد و اين كار بدست ديگرى جز او نيست ، و اين كرامتى است از جانب خداى عز ذكره و فضيلتى است كه خداوند آن حضرت را بدان فضيلت و برترى داده و بدان وسيله بر او منت نهاده است ، و او است به خدا سوگند كسى كه دوزخيان را بدوزخ برد ، و او است آن كسى كه درهاى بهشت را پس از ورود بهشتيان بر آنها مىبندد ، زيرا اختيار درهاى بهشت بدست او است ، و اختيار درهاى دوزخ نيز بدست او است .\r\n155 - عنبسة گويد : از امام صادق عليه السّلام شنيدم كه ميفرمود : با مردم ( يعنى عامه ) آميزش كنيد زيرا اگر دوستى و محبت على و فاطمه عليهما السّلام در پنهانى بشما سود ندهد در آشكارا نيز براى شما سود بخش نيست . 156 - و نيز عنبسه از آن حضرت عليه السّلام روايت كند كه فرمود : بر شما باد كه نام على و فاطمة عليهما السّلام را زنده كنيد ( و زنده نگاه داريد ) زيرا در نزد مردم ( يعنى سنيان ناصبى ) چيزى مبغوضتر از نام على و فاطمه عليهما السّلام نيست . 157 - جابر از امام باقر عليه السّلام روايت كند كه فرمود : همانا خداى عز ذكره هر گاه بخواهد دولت و سلطنت ملتى را از بين ببرد بفلك دستور دهد تا بتندى و سرعت بگردد و به همان مقدار و اندازه اى كه خواهد مقرر دارد .\r\n","description":"","footnote":"","page_name":" 234 ","page_number":237},
  {"content":"\r\n158 - ابو شبل گويد : من و سليمان بن خالد خدمت امام صادق عليه السّلام شرفياب شديم و سليمان بن خالد به آن حضرت عرضكرد : همانا طائفهء زيديه مردمى معروف و با تجربه هستند و مردم نيز آنها را مشهور كرده‌اند ، هيچ يك از افراد امّت محمد ( ص ) نيست كه نزد آنها محبوبتر از شما باشد ، اگر صلاح بدانيد آنها را به خود نزديك سازيد و متوجه خويشتن كنيد ؟ ! حضرت فرمود : اى سليمان بن خالد اگر اين مردمان سبك مغز بخواهند ما را از علم و دانش خود بازدارند و بسوى وادى نادانى خود كشند نه خوش آمدى بر آنها باد و نه خودى باشند ، و اگر گفتار ما را گوش كنند و چشم به راه امر ( ظهور و خروج ) ما باشند باكى نيست . 159 - از امام صادق عليه السّلام روايت كرده‌اند كه آن حضرت در تشييع جنازه اى ( هم چنان كه ميرفت ) بند نعلينش گسيخت ، پس مردى بند نعلين خود را آورد كه به آن جناب بدهد حضرت به دو فرمود : آن را براى خودت نگهدار ، زيرا مصيبت زده بشكيبائى در آن مصيبت سزاوارتر است ( از ديگران ) .\r\nشرح - يعنى براى من كه بگسيختن بند نعلين مبتلا شده‌ام صبر آسانتر است از تو كه دچار اين پيش آمد نشده اى ، و صبر بر آن براى تو ناگوارتر از من است .\r\n\r\n[ در حجامت فرق سر 
  ]\r\n160 - از امام صادق ( ع ) روايت شده كه فرمود : حجامت كردن در سر - مغيثه - ( يعنى فريادرس از دردها ) است كه ( انسان را ) از هر دردى سود بخشد جز مرگ ( سپس براى نشان دادن جاى حجامت ) وجب كرد از ابروها تا به جائى كه انگشت بزرگ دستش رسيد و فرمود : اينجاى سر .\r\n161 - رفاعة گويد : امام صادق عليه السّلام به من فرمود : اى رفاعة هيچ ميدانى چرا مؤمن را\r\n","description":"","footnote":"","page_name":" 235 ","page_number":238},
  {"content":"\r\nمؤمن نامند ؟ عرضكردم : نه ، فرمود : براى آنكه او ايمان بخداى عز و جل آورده و خدا هم امان نامهء او را امضاء مىكند . 162 - حنان گويد : امام صادق عليه السّلام فرمود : فايده ندارد براى ناصبى ( دشمن على عليه السّلام و اولاد معصومش عليهم السّلام ) چه نماز بخواند يا زنا كند ، و اين آيه هم در بارهء او نازل گشته كه فرمايد « . . . كار كرده و ناصبى است ، داخل آتشى سوزان شوند » ( سورهء غاشيه آيه 4 - 5 ) . 163 - بگمانم عبد الله بن سنان است كه از امام صادق عليه السّلام روايت كرده فرمود : اگر براستى جز دوست على عليه السّلام كسى بشط فرات درآيد و آب آن به دو پهلوى او برسد و از زيادى برق زند و او يك مشت از آن آب بردارد و هنگام نوشيدن « بسم الله . . . » نيز بگويد ، و پس از آشاميدن « الحمد لله » هم بگويد ( براى او در حرمت چون ) خون ريخته يا گوشت خوك است . 164 - سليمان بن خالد گويد : امام صادق عليه السّلام به من فرمود : با عمويم زيد چه كرديد ؟\r\nعرضكردم : آنان ( يعنى پاسبانان حكومت ) از جنازه اش پاسبانى ميكردند ، و چون مردم كم شدند ( و خلوت شد شب هنگام ) ما پيكرش را برگرفتيم و در حاشيهء جوئى در كنار شط فرات به خاك سپرديم ، و چون صبح شد اسب سواران بجستجو پرداختند و او را بيافته و ( بيرون آورده ) سوزاندند .\r\nحضرت فرمود : چرا آهن به دو نبستيد و در شط فراتش نينداختيد ؟ درود خدا بر او باد ، و خدا كشنده اش را لعنت كند .\r\n","description":"","footnote":"","page_name":" 236 ","page_number":239},
  {"content":"\r\n165 - و از آن حضرت عليه السّلام روايت شده كه فرمود : براستى خداى عز ذكره هفت روز پس از آنكه بنى اميه پيكر زيد را سوزاندند اجازهء نابودى بنى اميه را صادر كرد . 166 - عبيد بن زرارة از امام صادق عليه السّلام روايت كند كه فرمود : همانا خداى جل ذكره نگهدارى كند از كسى كه رفيقش را ( در حضور و غياب ) نگهدارى كند . 167 - سماعة گويد : در دل شبى در ( مسجد الحرام ) خدمت امام كاظم عليه السّلام نشسته بودم و مردم مشغول طواف بودند پس آن حضرت به من فرمود : اى سماعة بازگشت خلق ( در قيامت ) بسوى ما است و حسابشان با ما است ، پس آن گناهانى كه آنها ميان خود و خداى عز و جل دارند و ما بطور جدّى از خدا بخواهيم كه بخاطر ما از آنها درگذرد خداوند از ما بپذيرد ، و آنچه ميان خود و مردم دارند ( از حقوق و مظالم ) ما از مردم ( و صاحبان حق ) بخواهيم كه حقوقشان را ببخشند و آنها نيز بپذيرند و خداى عز و جل بدانها عوض دهد . شرح - مجلسى ( ره ) گويد : اين كلام منافاتى با آيهء شريفه ندارد كه فرموده « همانا بسوى ما است بازگشتشان . . . » بلكه مفسّر و بيانكنندهء آن است ( كه مقصود بازگشتشان بسوى حجج ما است ) و اين خود شايع است كه ملوك و سلاطين كار بندگانشان را به خود نسبت دهند .\r\n168 - صالح احول گويد : شنيدم از امام صادق عليه السّلام كه ميفرمود : رسول خدا ( ص ) ميان سلمان و ابو ذر عقد اخوت و برادرى برقرار كرد و با ابى ذر شرط فرمود كه نافرمانى سلمان را نكند .\r\n\r\n[ مسئوليت علما و دانشمندان 
  ]\r\n169 - حارث بن مغيرة گويد : امام صادق عليه السّلام در راه مدينه به من برخورد و فرمود : كيستى ؟\r\n","description":"","footnote":"","page_name":" 237 ","page_number":240},
  {"content":"\r\nآيا حارث هستى ؟ عرضكردم : آرى ، فرمود : بدان كه من گناه نابخردان شما را به گردن دانشمندانتان مياندازم ! اين سخن را فرمود و از من گذشت ، من بنزدش رفتم و از او اجازهء شرفيابى گرفته خدمتش رسيدم و عرضكردم : مرا ديدار كردى و فرمودى : همانا من گناه نابخردانتان را به گردن دانشمندانتان مياندازم و اين سخن شما به سختى مرا نگران كرده ؟ فرمود : آرى چه چيز جلوگيرى مىكند شما را از اينكه وقتى از شخصى سخنى بشما رسد كه موجب ناراحتى شما و آزار ما گردد ، بنزد او برويد و او را بر آن سخن سرزنش و توبيخ كنيد و بطور رسا و آشكار با او گفتگو كنيد ؟\r\nبدان حضرت عرضكردم : قربانت ! در اين صورت اين گونه افراد پيروى ما را نميكنند و از ما نمىپذيرند ؟\r\nفرمود : شما هم از آنها كناره گيرى كنيد و از نشست و برخاست با آنها دورى كنيد !\r\n170 - از امير مؤمنان عليه السّلام نقل كنند كه فرمود : شش طائفه‌اند كه خداى عز و جل بشش خصلت ( ناپسند ) عذاب كند : عرب را بعصبيت ( و تعصبكشىهاى بيجاى قومى و عربىگرى ) و دهبانان را بتكبر و سر بزرگى كردن ، و اميران را بجور و تعدى ، و فقيهان را بحسد و رشگ بردن ، بازرگانان و پيشه وران را بخيانت و دهاتيان را بجهل و نادانى . 171 - هشام و ديگران از امام صادق عليه السّلام روايت كنند كه فرمود : چيزى نزد رسول خدا ( ص ) محبوبتر از اين نبود كه ترسان گرسنه اى را در راه خداى عز و جل پناه دهد و زير بال گيرد . 172 - عبد الرحمن ، و حفص ، و سلمة از امام صادق عليه السّلام روايت كنند كه فرمود : على بن\r\n","description":"","footnote":"","page_name":" 238 ","page_number":241},
  {"content":"\r\nالحسين عليهما السّلام چنان بود كه هر گاه نامهء كارهاى على عليه السّلام ( و عبادتها و ساير كارهاى خير او ) را بدست ميگرفت و در آن نظر ميكرد ميفرمود : كيست كه طاقت اين كارها را داشته باشد ! كيست كه طاقت اينها را داشته باشد ! و سپس آن كارها را انجام ميداد ، و چنان بود كه هر گاه به نماز ميايستاد رنگش دگرگون ميشد بطورى كه اثر آن در چهره اش ديده ميشد ، و پس از على عليه السّلام كسى از فرزندانش طاقت انجام كارهاى او را جز على بن الحسين عليهما السّلام نداشت .\r\n\r\n[ نشانه هاى دوستان على ع و شيوهء آن حضرت 
  ]\r\n173 - حسن صيقل گويد : شنيدم از امام صادق عليه السّلام كه ميفرمود : دوست على عليه السّلام كسى است كه جز مال حلال نخورد ، زيرا خود ( على عليه السّلام ) اين طور بود ، و دوست عثمان هم كسى است كه باكى ندارد حلال بخورد يا حرام زيرا خود او ( يعنى عثمان ) چنان بود .\r\nسپس بسخن خود در بارهء على عليه السّلام برگشته فرمود : هان ! سوگند بدان كه جان على را گرفت او چيزى از مال حرام دنيا نخورد چه كم و چه زياد تا وقتى كه از اين دنيا رفت ، و هيچ گاه اتفاق نيفتاد كه دو كار برايش پيش آمد كند كه هر دوى آنها اطاعت و فرمانبردارى خدا باشد جز آنكه هر كدام انجامش بر بدن او سختتر بود آن را انتخاب ميفرمود ، و هيچ گاه پيش آمد ناگوار و سختى براى رسول خدا ( ص ) اتفاق نيفتاد جز آنكه على عليه السّلام را براى سر و صورت دادن آن ميفرستاد بخاطر آن اعتماد و وثوقى كه به او داشت ، و پس از رسول خدا ( ص ) احدى از اين امت طاقت انجام كار رسول خدا ( ص ) را جز او نداشت ، و هنگام عبادت و كار ( هاى ديگر ) همچون مردى كار ميكرد كه گويا ببهشت و دوزخ مىنگرد ( و آن دو را جلوى چشم خود مىبيند ) ، و همانا آن جناب از مال خالص خود هزار برده ( خريد و ) آزاد كرد و پول همهء آنها را از دسترنج خود و عرق جبينش تهيه كرده بود ، و تمام را بخاطر خداى عز و جل\r\n","description":"","footnote":"","page_name":" 239 ","page_number":242},
  {"content":"\r\n( و خوشنودى او ) و نجات يافتن از آتش دوزخ انجام داد ، و خوراكش جز سركه و زيتون نبود ، و شيرينى او تنها همان خرما بود آن هم اگر به دستش ميرسيد ، و جامه اش كرباس بود ، و هر گاه چيزى از آن جامه زياد مىآمد قيچى ميخواست و آن را قيچى ميكرد . 174 - يكى از كاركنان محمد بن راشد گويد : در سر غذاى شام امام صادق عليه السّلام در تابستان حاضر شدم ، پس سفره اى گستردند كه در آن نان بود و سپس ( باديه و ) كاسهء بزرگى آوردند كه در آن تريد و گوشت بود و ميجوشيد ، حضرت دست بر آنها نهاد ديد داغ است ، دستش را برداشته فرمود : پناه ميبرم به خدا از آتش ، پناه به خدا از آتش . ما طاقت حرارت اين آتش را نداريم تا چه رسد به آتش دوزخ ، و هم چنان اين سخنان را تكرار ميكرد تا كاسهء تريد خنك و خوردنى شد ، پس آن حضرت دست در آن كاسه گذارد و ما هم كه ديديم مىشود خورد دست در آن برديم و با او شروع به خوردن كرديم ، و چون سفره را برچيدند فرمود : اى غلام چيزى براى ما بياور ! غلام طبقى آورد و من دست خود را در آن دراز كردم ديدم خرما است گفتم : خدا كارت را باصلاح گرايد اكنون موسم انگور و ميوه است ؟ فرمود : ( آرى ) اين خرما است ، دوباره ( بغلامش ) فرمود :\r\nاين را بردار و چيزى براى ما بياور ، باز هم خرما آوردند ، من عرضكردم : اين هم خرما است ؛ فرمود :\r\nآرى ولى اين خوبست . شرح - مجلسى ( ره ) گويد : شايد حضرت در مرتبهء دوم دستور داده چيز ديگرى بياورند ولى چون چيز ديگرى حاضر نبوده است دوباره خرما آوردند و حضرت هم تعريف آن را كرده كه همين خوب است و نبايد آن را كوچك شمرد ، و يا اينكه حضرت دستور داده كه آن را بردارند و خرماى بهترى بياورند و چون نوع بهتر را آوردند فرمود : اين خرماى خوبى است .\r\n","description":"","footnote":"","page_name":" 240 ","page_number":243},
  {"content":"\r\n175 - معاوية بن وهب از امام صادق عليه السّلام روايت كرده كه فرمود : هيچ گاه رسول خدا ( ص ) از روزى كه خدا او را به پيامبرى برانگيخت تا وقتى كه از اين دنيا رفت در حال تكيه زدن خوراك نخورد و اين بخاطر فروتنى و تواضع براى خداى عز و جل بود ، و هيچ گاه دو زانوى او جلوتر از همنشين ( بغلى ) او ديده نشد ( يعنى جلوتر از ديگران نمىنشست ، و مجلسى ( ره ) احتمال ديگرى نيز داده و گفته :\r\nيعنى هيچ گاه زانويش را گرچه مورد حاجت هم بود برفيقش كه در مجلس نشسته بود نشان نميداد بخاطر شرمى كه از او داشت . . . ) و هيچ گاه رسول خدا ( ص ) با مردى دست نداد كه پيش از رها كردن او دست خود را از دستش بكشد تا وقتى كه آن مرد دستش را ميكشيد ، و هيچ گاه بدى را ببدى مكافات نكرد ، خداى تعالى به دو فرمود : « بدى را به آنچه نيكوتر است دفع كن » ( سورهء مؤمنون آيه 96 ) و او نيز اين دستور را به كار بست .\r\nو هيچ گاه كسى چيزى از او نخواست كه او را رد كند ( بدين ترتيب كه ) اگر داشت به او ميداد ، و اگر نداشت ميفرمود : خدا ميدهد ، و هرگز از طرف خدا چيزى نبخشيد و تعهد نكرد جز آنكه خداوند آن را امضاء ميفرمود ، اگر بهشت را نيز به كسى مىبخشيد خدا به او ميداد .\r\nو برادرش على عليه السّلام نيز - سوگند بدان كه جانش را گرفت - هرگز چيز حرامى از مال دنيا نخورد تا وقتى كه از اين جهان رفت ، و به خدا سوگند هر گاه دو كار براى او پيش مىآمد كه هر دوى آنها مورد اطاعت و فرمانبردارى خداى عز و جل بود آنكه انجام آن بر تنش سختتر بود آن را انتخاب ميفرمود ، و به خدا قسم هزار بنده در راه خدا آزاد كرد كه براى پيدا كردن پول خريد آنها دستش تاول زده و مجروح شده بود ، و به خدا سوگند كسى تاب عمل و كار رسول خدا ( ص ) را پس از آن حضرت ( ص ) جز على نداشت ، و به خدا سوگند هيچ گاه براى رسول خدا ( ص ) پيش آمد ناگوارى رخ نداد جز آنكه على عليه السّلام را روى اطمينان و اعتمادى كه به او داشت براى انجام آن كار جلو مىانداخت و روانه ميكرد ، و چنان بود كه\r\n","description":"","footnote":"","page_name":" 241 ","page_number":244},
  {"content":"\r\nرسول خدا ( ص ) پرچم جنگ خود را بدست او ميداد و جبرئيل از طرف راست و ميكائيل از سمت چپش ميجنگيدند ، و از جنگ باز نميگشت تا خداى عز و جل او را پيروز و فاتح سازد . 176 - زيد بن حسن گويد : شنيدم از امام صادق عليه السّلام كه ميفرمود : على عليه السّلام در خوراك و روش خود شبيه ترين مردم بود برسول خدا ( ص ) ، و چنان بود كه خودش نان و زيتون مىخورد و بمردم نان و گوشت ميداد ، و على عليه السّلام آب ميكشيد و هيزم مىآورد و فاطمه عليها السّلام آرد آسيا ميكرد و خمير ميساخت و نان مىپخت و جامه وصله ميزد ، و از همه مردم زيباتر بود و گوئى دو گونه اش دو گل شكفته بود ، درود خدا بر او و شوهر و فرزندان پاكش باد .\r\n177 - يونس بطور مرفوع از امام صادق عليه السّلام روايت كند كه فرمود : همانا خداى عز و جل پيامبرى را نفرستاد جز آنكه داراى خلط سوداء پاكى بود ( يعنى در بارهء خداى عز و جل و پيشرفت دستورات خداوند تندخو و سخت بود ، و هم تيز هوش و خوش فهم بود ) و هيچ گاه خداوند پيامبرى را نفرستاد جز آنكه به « بداء » اقرار داشت . شرح - مجلسى ( ره ) گويد : اينكه خلط سوداء را در حديث به صفا و پاكى توصيف فرموده براى اين است كه بفهماند آثار بد اين خلط كه غالبا ملازم آن است در انبياء عليهم السّلام نبوده . . . ( پايان ) و بداء در لغت به معناى آشكار شدن و رخ دادن كارى و دست كشيدن از كارى در حين انجام آن و امثال آن آمده است ، و در اينكه آيا بداء در مورد خداى تعالى بچه نحو است و بچه معنا است احتياج ببحث مفصلى دارد كه در باب اصول عقايد علماى شيعه تحقيقاتى در اين باب فرموده‌اند و در اصول كافى نيز بابى در بداء عنوان كرده و قسمتى از اخبار بداء را نقل مىكند هر كه اطلاع كافى از آنها خواهد بكتب مفصله اى كه در اين باره نوشته شده و يا بشروح اصول كافى مراجعه كند .\r\n","description":"","footnote":"","page_name":" 242 ","page_number":245},
  {"content":"\r\n\r\n[ عقبه أرشى و سوء قصد بجان پيغمبر - ص 
  ]\r\n178 - از امام صادق عليه السّلام روايت شده كه فرمود : هنگامى كه ( منافقين در عقبه ) شتر رسول خدا ( ص ) را رم دادند شتر ( بسخن آمده ) برسول خدا گفت : به خدا سوگند گام برندارم و گرچه تكه تكه شوم ( و به هيچ وجه شما را بمخاطره نمىاندازم ) . توضيح - داستان رم دادن شتر رسول خدا ( ص ) را كه بوسيلهء منافقين مكه انجام شد طبرسى ( ره ) بطور تفصيل در كتاب احتجاج نقل كرده كه هر كه خواهد بدان جا مراجعه كند .\r\n179 - مردى از امام صادق عليه السّلام روايت كند كه فرمود : اى كاش ما را هم كاروانى بود مانند خاندان يعقوب تا خداوند ميان ما و مردم حكم ميكرد و قضاوت ميفرمود .\r\nشرح - در اين كلام امام عليه السّلام چند احتمال است كه شايد بهتر از همه معنائى است كه مرحوم فيض ( ره ) از آن كرده است كه فرموده :\r\nاينكه امام عليه السّلام آرزو كرده كه كاش مانند اولاد يعقوب در شهرها مسافرت ميكرد بخاطر آزار و صدمات بسيارى بود كه در شهر خود از دست فاميل و حاكم ستمگر آن ميكشيد و ميديد كه هر روز يكى از عموزادگانش بسلطان وقت خروج مىكند و بدست او نابود مىشود ، و امثال اين گونه ناراحتىها ( پايان كلام فيض ) .\r\nو ممكن است مقصود از كاروان همان كاروانى باشد كه سر چاه آمدند و يوسف را از چاه بيرون آورده و با خود بمصر بردند و در نتيجه اين تصادف بود كه يوسف عزيز مصر گرديد ، و امام عليه السّلام آرزو مىكند كه اى كاش چنين كاروانى هم بما برميخورد و ما را از ميان اين مردم و اين شهر بيرون ميبرد تا خداوند ما را هم بمقام واقعى خود در ميان مردم برساند ، و اين احتمال را با اين شرح نديده‌ام كسى ذكر كرده باشد فقط در كلام مجلسى ( ره ) اشاره اى بدان شده است . 180 - اسماعيل بن محمد از امام صادق عليه السّلام روايت كند كه فرمود : خداى عز و جل فرمايد :\r\nمن چنان نيستم كه هر سخنى را كه شخص حكيم و فرزانه اى ( به من بگويد ) بپذيرم بلكه من نيت قلبى و تصميم درونى او را مىپذيرم ( يعنى بدلش نگاه ميكنم و دهن بين نيستم ) پس اگر نيت و تصميم قلبى او در مورد\r\n","description":"","footnote":"","page_name":" 243 ","page_number":246},
  {"content":"\r\nرضا و خوشنودى من باشد همان تصميم او را تقديس و تسبيح براى او به حساب مىآورم .\r\n\r\n[ طبقات مردم - ظهور امام قائم - ع - 
  ]\r\n181 - طيار از امام صادق عليه السّلام روايت كرده كه در تفسير گفتار خداى عز و جل « به زودى آيات ( و نشانه هاى ) خويش را در آفاق و در خودشان به آنها بنمايانيم تا آشكار شود بر ايشان كه او حق است » ( سورهء حم سجده آيه 53 ) فرمود : نشانه ها عبارت است از به زمين فرو رفتن و مسخ شدن و پرتاب شدن سنگ و غيره ( از آسمان ) گويد : عرضكردم ( معناى ) : « تا آشكار شود براى ايشان كه او بر حق است » چيست ؟\r\nفرمود : آن را واگذار كه مقصود ظهور حضرت قائم عليه السّلام است . 182 - ابو بصير از امام صادق عليه السّلام روايت كند كه فرمود : رسول خدا ( ص ) فرموده : فرمانبردارى على خوارى و زبونى است و نافرمانيش كفر به خدا است ! بدان حضرت گفتند : اى رسول خدا چگونه فرمانبردارى على خوارى است و نافرمانيش كفر به خدا است ؟ فرمود : زيرا على شما را به حق واميدارد و اگر فرمانش بريد بايد بزبونى تن در دهيد و اگر نافرمانيش كنيد به خدا كافر شده‌ايد . شرح - مقصود اين است كه چون على عليه السّلام مرد حق است نه مىشود نافرمانى او را كرد چون موجب كفر به خدا است ، و نه در فرمانبرداريش ثروت و عزت ظاهرى بدست آيد چون براى پيشرفت كارش به كسى باصطلاح آوانس نميدهد و مانند ساير زمامداران و سياستمداران به صرف طرفدارى و اطاعت از او به كسى پول و منصب و مقامى نميدهد .\r\n183 - اسحاق بن عمار يا ديگرى از امام صادق عليه السّلام روايت كند كه فرمود : مائيم بنى هاشم ، و شيعيان ما عرب هستند و ساير مردم اعراب ( بيابانى ) هستند . شرح - مجلسى ( ره ) گويد : يعنى آنچه در مدح بنى هاشم وارد شده مخصوص بما خانواده است نه هر كه از اولاد هاشم است مانند بنى عباس و غير آنان ، و آنچه در مدح عرب رسيده مقصود از آن شيعيان و پيروان ما است اگر چه از نژاد عرب نباشند زيرا آنان نيز به زبان عرب محشور گردند ، و ساير مردم مخالف با ما همان اعرابى هستند كه خدا در باره شان فرمود : « * ( الأَعْرابُ أَشَدُّ كُفْراً وَنِفاقاً ) * » . . .\r\n","description":"","footnote":"","page_name":" 244 ","page_number":247},
  {"content":"\r\n184 - زرارة از امام صادق عليه السلام روايت كند كه فرمود : مائيم قريش و شيعيان ما عرب هستند و ساير مردم كفّار روم ( و كفّار ديگر غير عرب ) هستند . 185 - از امام صادق عليه السّلام روايت كنند كه فرمود : گويا من حضرت قائم را بر فراز منبر كوفه مىبينم كه قبائى در بردارد و از جيب قباى خود ( يا از زير آن ) نامهء كه به طلا مهر شده بيرون آورد و آن مهر را بشكند و نامه را بر مردم قرائت كند ، و در اثر شنيدن مضمون آن مردم هم چنان كه گلهء گوسفند رم مىكند از دورش پراكنده شوند و كسى جز سردسته هاى آنان بجاى نماند پس سخن ديگرى به زبان آرد ، و مردم فرارى چون پناهگاهى نيابند بسوى آن حضرت بازگردند ، و براستى هم اكنون من آن سخنى كه او به زبان آورد ميدانم . شرح - مجلسى ( ره ) گويد : شايد آن نامه مشتمل بر لعن ( خلفاء ناحق ) و ائمهء مخالفين باشد و يا مشتمل بر احكامى باشد كه مخالف با عقيدهء اكثر مردم است .\r\n186 - جابر از امام صادق عليه السّلام روايت كند كه فرمود : همانا حكمت و فرزانگى گمشدهء مرد مؤمن است ، پس در هر جا كه يكى از شماها گمشدهء خود را پيدا كرد آن را فرا گيرد . 187 - از امام صادق عليه السّلام روايت كرده‌اند كه فرمود : همانا اشعث بن قيس كسى بود كه خود در ( ريختن ) خون امير مؤمنان عليه السّلام شركت جست ، و دخترش جعدة ( امام ) حسن عليه السّلام را زهر خورانيد و پسرش محمد در ( ريختن ) خون حسين عليه السّلام شركت جست . شرح - اشعث بن قيس كندى از كسانى بود كه در سال نهم هجرت در رأس هيئتى از قبيلهء كنده كه جمعا هشتاد نفر ميشدند از يمن بمدينه آمد و خدمت رسول خدا ( ص ) رسيده و اسلام خود را اظهار كرد چنانچه ابن هشام در سيرة نقل مىكند ، و بعدها نيز در جنگ صفين در ركاب امير مؤمنان عليه السّلام جنگ كرد\r\n","description":"","footnote":"","page_name":" 245 ","page_number":248},
  {"content":"\r\nو مردى شجاع بود ، ولى پس از جريان حكميت در زمرهء خوارج درآمد و چنانچه امام عليه السّلام فرموده براى ريختن خون امير مؤمنان عليه السّلام با ابن ملجم همدست شد و دخترش جعده نيز كه همسر امام حسن عليه السّلام شد روى وعده هائى كه معاويه به او داده بود آن امام معصوم را مسموم كرد و پسرش محمد بن اشعث نيز در كربلا در رأس هزار سوار براى ريختن خون پاك حضرت سيد الشهداء روحى فداه حاضر گشت .\r\n188 - ابو اسامة گويد : من همكجاوهء امام صادق عليه السّلام بودم حضرت به من فرمود ( قرآن ) بخوان ، من سوره اى را آغاز كردم و آن را خواندم ديدم حال رقت به حضرت دست داد و گريست سپس فرمود :\r\nاى ابا اسامة دلهاى خود را به ياد خداى عز و جل و ذكر او نگهدارى كنيد و از نقطه هاى ( تاريك و وسوسه هائى كه شيطان در ) دل ( مياندازد ) بپرهيزيد ، زيرا اتفاقات يا ساعتهاى شك و ترديد از بامداد بر دل ميگذرد كه ( در وضعى مبهم قرار گيرد ) در آن حال نه ايمان در دل است و نه كفر همانند پارچهء كهنه و يا استخوان پوسيده اى ، اى ابا اسامة آيا اين طور نيست كه بسا دلت را وارسى ميكنى و خير و شرى در آن نمىبينى و نميدانى كه دلت كجاست ؟ گويد : عرضكردم : آرى من به اين موضوع دچار ميشوم و مردم را هم مىبينم كه به اين وضع دچار ميشوند ، فرمود : آرى اين وضعى است كه هيچ كس از آن بر كنار نيست ( و هر كسى باينحال دچار مىشود ) فرمود : هر گاه اين جريان پيش آمد خداى عز و جل را ياد كنيد و از نقطه ها ( و وساوس شيطانى ) بپرهيزيد زيرا هر گاه خداوند خير و خوبى بنده اى را بخواهد نقطهء ايمان بدلش اندازد ، و هر گاه غير از اين خواهد چيزى بدلش افتد ، گويد : عرضكردم : قربانت ! آن چيز ديگر چيست ؟\r\nفرمود : اگر كفر او را خواهد كفر بدلش اندازد . 189 - عمرو بن سعيد بن هلال گويد : به امام صادق عليه السّلام عرضكردم : من چنانم كه هر چند سال\r\n","description":"","footnote":"","page_name":" 246 ","page_number":249},
  {"content":"\r\nيك بار خدمت شما ميرسم ، شما سفارشى به من بفرمائيد كه آن را فرا گيرم و بدان عمل كنم ! فرمود : سفارشت ميكنم بترس از خدا و راست گوئى و پارسائى و تلاش و كوشش ( در امور مذهبى و دينى ) و بدان كه كوشش بدون پارسائى سود ندهد ، و مبادا ديدهء خود را به وضع كسى كه بالاتر از تو است بدوزى ( و خود را با او بسنجى و غبطهء او را بخورى ) و بس است در اين باره آنچه را خداى عز و جل به پيامبرش ( ص ) فرمود :\r\n« اموال و اولاد ايشان تو را بشگفت درنياورد » ( سورهء توبه آيهء 55 ) و نيز خداى عز و جل به پيامبرش فرمود : « و مدوز چشمان خود را به آن چيزهائى كه رونق زندگى دنيا است و به بعضى از دسته هاى ايشان بهره داده‌ايم » ( سورهء طه آيه 131 ) و اگر ترسيدى از چيزى از آنها ( كه با ديدن وضع مرفه آنها دچار لغزش گردى ) زندگى رسول خدا ( ص ) را به ياد آور كه براستى قوت و خوراكش نان جو و شيرينيش خرما و سوختش شاخهء خرما بود آن هم اگر بدست مىآورد ، و هر گاه بمصيبتى دچار گشتى ياد مصيبتهاى رسول خدا ( ص ) كن زيرا مردم هرگز مانند او دچار مصيبت نشده‌اند .\r\n\r\n[ نطق پند آميزى از رسول خدا - ص - 
  ]\r\n190 - ابو مريم از امام باقر عليه السّلام روايت كرده كه فرمود : از جابر بن عبد الله شنيدم كه ميگفت : روزى رسول خدا ( ص ) هم چنان كه سوار شتر بود از كنار انجمن ما گذر كرد و اين جريان وقتى بود كه از سفر حجة الوداع باز ميگشت پس در نزد ما كه رسيد توقف كرده بر ما سلام كرد آنگاه فرمود : چه شده كه مىبينم دوستى دنيا بر بيشتر مردم چيره شده به حدى كه گويا مرگ در اين دنيا بنام ديگران ثبت شده ؟ و گويا حق و حقيقت در اين جهان بر جز اينها واجب گشته ، و تا اينكه گويا سرگذشت مردگان پيش از خود را نشنيده و نديده‌اند ، ( با اينكه ) راه ايشان همان راه مردم مسافر است و به زودى\r\n","description":"","footnote":"","page_name":" 247 ","page_number":250},
  {"content":"\r\nبسوى آنان ( يعنى مردگان ) بازگردند ، خانه هاى آن مردگان گورشان باشد و اينان ميراث آنان را خورند ، اينها پندارند پس از آن مردگان هميشه خواهند ماند ! هيهات هيهات ! [ آيا 
  ] دنبالان از جلو رفتگان پند نگيرند ؟ براستى كه از ياد برده و فراموش كردند هر پند دهنده اى را در كتاب خدا و از شر هر سرانجام بدى ايمن و آسوده خاطر گشته و از نزول بلاهاى سخت و پيش آمدهاى ناگوار ترس ندارند .\r\nخوشا به حال كسى كه ترس از خداى عز و جل او را از ترس از مردم مشغول كرده .\r\nخوشا به حال كسى كه عيب خودش او را از ( تفحص و دقت در ) عيوب برادران با ايمانش باز دارد .\r\nخوشا به حال كسى كه براى خداى عز ذكره تواضع و فروتنى كند ، و در آنچه خداوند بر او حلال كرده بدون آنكه از روش من منحرف شود زهد ورزد ، و از تازگى و رونق دنيا بىآنكه تغييرى از سنت من پيدا كند دورى گزيند ، و از نيكان عترت من پس از من پيروى كند و از كبرورزان و فخركنندگان و دنيا طلبان كناره گيرد ، آنان كه بر خلاف سنت و روش من بدعت گذارند ، و براهى غير از راه و روش من بروند .\r\nخوشا به حال آن مؤمنى كه مالى از غير راه معصيت و نافرمانى بدست آرد و در غير راه معصيت نيز خرج كند ، و بوسيلهء آن بدرويشان و مستمندان احسان كند .\r\nخوشا به حال كسى كه اخلاقش را با مردم خوب كند و از كمك كردن به آنان دريغ نكند و شر خود را از آنان بگرداند .\r\nخوشا به حال كسى كه در خرج ميانه روى كند و زياده ( از خرج ) را ( بمستحقان ) ببخشد و از سخنان\r\n","description":"","footnote":"","page_name":" 248 ","page_number":251},
  {"content":"\r\nبيهوده و زيادى و كار زشت خوددارى كند .\r\n191 - معلى بن محمد در حديث مرفوعى از برخى از حكماء ( كه بگفته مجلسى ( ره ) مقصود امام معصوم عليه السّلام است ) روايت كرده كه فرمود : براستى سزاوارترين كسانى كه بايد آرزوى ثروت مردم را بكنند بخيلان هستند ، زيرا وقتى مردم ثروتمند شدند دست از اموال و دارائى ايشان بكشند ، و سزاوارترين كسى كه بايد آرزوى اصلاح و خوبى مردم را بكند اشخاص معيوب هستند ، زيرا وقتى مردم همگى خوب شدند از عيبجوئى آنان خوددارى كنند ، و سزاوارترين كسانى كه بايد آرزوى خردمند شدن مردم را بكنند بىخردان هستند زيرا بىخردانند كه نيازمندند تا ديگران از سبك مغزى آنها گذشت كنند ، ولى ( برعكس ) بخيلان آرزوى ندارى و فقر مردم را كنند و اشخاص معيوب آرزوى هرزگى و بىبندوبارى ديگران را دارند ، و گنهكاران آرزوى بىخردى مردم را بدل دارند ، در صورتى كه در فقر و ندارى نياز به شخص بخيل نهفته است ، و در فساد و تبهكارى جستجوى عيب معيوبان خفته است ، و در نابخردى تلافى كردن بنافرمانى و گناهان ( نابخردان ) موجود است . 192 - حسن بن راشد گويد : امام صادق عليه السّلام فرمود : اى حسن هر گاه پيش آمد ناگوارى برايت رخ داد شكوهء آن را به هيچ يك از اهل خلاف ( و مخالفان شيعه ) مكن بلكه براى برادران ايمانى خود بگو ، زيرا يكى از چهار فايده را خواهى برد : يا بمال و دارائيش تو را كفايت كند ، و يا بجاه و مقامش تو را كمك دهد ، يا دعائى كند ( در بارهء تو ) كه مستجاب گردد ، و يا از نظر مشورت دستورى دهد كه تو را سودمند افتد .\r\n","description":"","footnote":"","page_name":" 249 ","page_number":252},
  {"content":"\r\n\r\nخطبه اى از امير مؤمنان ع\r\n193 - جابر از امام باقر عليه السّلام روايت كند كه فرمود : امير مؤمنان خطبه اى خواند و در آن خطبه چنين فرمود :\r\nسپاس خاص خداى پستكنندهء ( گردنكشان و ) بالا برندهء ( دوستان و اولياء خود ) زيان رسان ( بمستحقين عذاب و بلا ) و سود دهنده ، بخشندهء فراخ رحمت ، آنكه ستايشش و الا ، و نامهايش راست و درست است آنكه بناديدنيها و آنچه بر دلها خطور كند محيط و آگاه است ، آن ( خداى بزرگى ) كه مرگ را از روى عدالت در ميان خلق خود برقرار كرده و زندگى و حيات را از روى فضل و احسان بر ايشان انعام فرموده پس زنده كند و بميراند و روزى و خوراك هر كس را روى اندازه اى مقرر فرموده ، و از روى دانش و علم خود به اندازه اى معين تقدير كرده و از روى تدبير بحكمت خود آن را محكم ساخته و براستى كه او آگاه و بينا است ، او است جاويدانى كه نيستى ندارد ، بداند آنچه را در زمين و آنچه را كه در آسمان است و هر چه در بين آن دو و هر چه را كه در زير خاك پنهان است .\r\nستايشش گويم بستايش خالص در گنجينه اش ، بستايشى كه فرشتگان و پيمبران او را ستايش كنند ، ستايشى كه عددش در شمار نيايد ، و زمان بر او پيشى نگيرد ، و هيچ كس بمانندش نياورد ، به دو ايمان دارم و بر او توكل كنم و از او راهنمائى و كفايت خواهم و خير را از او جويم و خوشنودى او را خواستارم .\r\nو گواهى دهم كه معبودى نيست جز خداى يگانه اى كه شريك ندارد ، و گواهى دهم كه محمد بنده\r\n","description":"","footnote":"","page_name":" 250 ","page_number":253},
  {"content":"\r\nو رسول او است كه او را براهنمائى و دين حق فرستاده تا بر همهء اديان پيروزش كند و گرچه مشركان خوش ندارند - درود خدا بر او و آلش باد - اى مردم براستى كه دنيا خانهء ( ماندنى و ) قرارگاه نباشد ، و همانا شما در اين دنيا همانند كاروانى هستيد كه براى استراحت دمادم صبح بار اندازند و شتران را بخوابانند سپس برخاسته و كوچ كنند ، سبكبار ( يا شتابان ) به دنيا درآيند و سبكبار ( يا شتابان ) بروند ، از رفتن چارهء ندارند ، و نه بدان چه بجاى گذارده‌اند راه بازگشتى دارند ، آنان را بشتاب واداشتند آنان نيز شتافتند ، ( ولى ) آنها دل به دنيا بستند و مهيا ( ى رفتن به آن سراى ) نشدند تا وقتى كه گلوگاهشان را گرفتند و بخانهء مردمى رسيدند كه خامه هاشان خشكيده ( و قدرت و نيروشان از دست رفته ) و از بيشتر آنان نه خبرى و نه اثرى بجاى مانده ، اندكى در دنيا درنگ كردند و شتابان بسراى آخرت شتافتند ، و شماها در خانه هاى ايشان درآمديد و بر آثار ايشان گام زنيد ، مركبها شما را به خوبى برانند ، راهى كه نه خستگى دارد و نه سستى ، روز شما بدنهاتان را با رنج و تعب به پيش راند و شبتان جانهاتان را با خود برد ، و شما ( و وضعتان ) نماينده و حاكى حال ( و وضع ) آنها گشته‌ايد و راهى را كه پيش گرفته‌ايد نمونهء آنهائيد ، زندگى اين جهان شما را نفريبد كه براستى شما در اين جهان مسافرانى تازه وارديد و مرگ هم بشما وارد خواهد شد ، پيكانهاى جانستان خود را بسوى شما پرتاب كند و مركبهاى راهوارش گزارش كارهاى شما را بخانهء ثواب و عقاب و پاداش و حساب مىرساند .\r\nپس خدا رحمت كند آن بنده اى را كه نگران پروردگار خود باشد و از گناه كناره گيرد ، و با خواهش دل بجنگد و آرزوى خود را دروغ بداند ، آن بنده اى كه نفس سركش خود را بمهار تقوى و پرهيزكارى مهار كرده ، و با لگام ترس از پروردگار خود دهنه بر دهانش زده ، و مهارش را بسوى طاعت ( و فرمانبردارى خدا ) كشانده و با دهنهء كه بر آن زده از نافرمانى بازش داشته ، ( آن بنده اى كه ) ديده بروز\r\n","description":"","footnote":"","page_name":" 251 ","page_number":254},
  {"content":"\r\nمعاد خود دوخته و هر آنى انتظار مرگ خود را دارد ، هميشه در فكر و انديشه بسر مىبرد ، بىخوابى شبش را طولانى و دراز ، و از ماندن در دنيا خسته و روگردان است ، كوشا براى سفر آخرت و مراقب آنجا است .\r\nآن بنده اى كه صبر و بردبارى را مركب ( و وسيلهء ) نجات خويش ، و تقوى و پرهيزكارى را توشهء روز مرگ و درمان دردهاى سوزان درونيش ساخته ، و بدين جهت ( از گذشتگان ) پند گرفته ، و خود را ( به آنها ) سنجيده ، و دنيا و مردم را واگذاشته ، براى فهم حقايق دين و پابرجا شدن ( در طريقهء آئين ) دانش آموزد و دلش از ياد روز رستاخيز سنگين بار گشته و ( از اين رو ) بستر خواب را درهم پيچيده و از بالش استراحت دورى گزيده ، بر سر پا ايستاده و در ( خرقه و ) عباى خويش خزيده ، براى خداى عز و جل خاشع و فروتن گشته ، ميان صورت و دو كف دستش ( در نهادن بر خاك مذلَّت و خوارى ) نوبت گذارده .\r\nدر نهان برابر پروردگارش خاشع است ، اشگش ريزان و دلش لرزان و سيلاب سرشگ از ديده اش ريزان است ، از ترس خدا بندهاى تنش ميلرزد ، شوق و رغبتش در آنچه نزد خدا است بسيار و هراسش از او سخت است ، در كار زندگى باندازهء گذران خوشنود و آنچه را ( از كارهاى نيك ) آشكار سازد كمتر است از آنچه پوشيده دارد ، و ( در مقام صحبت و اظهار فضل و علم ) به كمتر از آنچه ميداند اكتفا كند .\r\nاينهايند وديعه هاى خدا ( و سپرده هايش ) در بلاد و شهرها كه خدا بوسيلهء آنها بلا را از بندگانش دور سازد ، اگر يكى از آنها خداى را براى انجام كارى سوگند دهد خداوند آن را انجام دهد يا به كسى نفرين كند خداوند ياريش كند ، راز او را بشنود ( و بدان دل دهد ) و دعايش را مستجاب گرداند ، خداوند سرانجام ( كار و پيروزى ) را براى تقوى و پرهيزكارى مقرر داشته و بهشت را مأوى و مسكن پرهيزكاران قرار داده است ، خواستهء آنها در آنجا بهترين خواسته ها است ( و آن اين است كه هر گاه چيزى خواهند بگويند ) : « سبحانك اللهم » ( يعنى منزهى تو خدايا ) مولاشان آنها را دعوت كرده بدان چه به آنها عطا فرموده « و آخرين خواسته شان در آنجا اين است كه ( گويند ) ستايش خاص خدا پروردگار جهانيان است » .\r\n","description":"","footnote":"","page_name":" 252 ","page_number":255},
  {"content":"\r\n\r\nخطبهء ديگرى از امير مؤمنان ع\r\n194 - از امام صادق عليه السّلام روايت كرده‌اند كه آن حضرت خطبهء ذيل را از امير مؤمنان در روز جمعهء نقل فرمود :\r\nستايش خداى را كه شايستهء ستايش و سرپرست و سرانجام و جايگاه آن است ، آن آغازندهء پديد آرنده ، آن برتر بزرگتر ، و عزتمند بزرگوارتر ، آنكه در بزرگى يگانه است و به نعمتهاى بيشمار يكتا است ، بعزتش چيره و بقهرش مسلط ، و به نيرويش جلوگير ، و بقدرتش محيط و نگهبان ، و بجبروت ( و مقام جباريتش ) از هر چيز برتر ، و باحسان و نعمت بخشيش ستوده ، و بعطاء و فايده هاى شايانش زياده بخش است .\r\nروزيش را فراوان دهد ، و نعمتش را كامل گرداند ، او را بر همان نعمتهاى بيشمار و احسانهاى پى در پيش ستايش كنيم ، ستايشى كه هموزن بزرگى جلال و شوكتش باشد و اندازهء نعمتها و بزرگيش را فرا گيرد .\r\nو گواهى دهم كه معبودى جز خداى يگانه نيست كه شريك ندارد ، آنكه در پيش بودنش بر هر چيز پيش است ( يعنى پيشى او بستهء به چيزى نيست ) و در پايندگيش بر همه مسلط ( و يا نگهبان ) است ، خلايق در برابر يگانگى و پروردگاريش و هم براى ازلى بودن ديرينه اش خاضعند ، و بدوام ابديت او اقرار و اعتراف دارند .\r\nو گواهى دهم كه همانا محمد ( ص ) بنده و رسول و برگزيدهء او است از ميان آفريدگانش كه بعلم\r\n","description":"","footnote":"","page_name":" 253 ","page_number":256},
  {"content":"\r\nخود او را برگزيد و براى وحى خويش انتخابش فرمود ، و بر رازش او را امين ساخت و براى خلقش او را پسنديد ، و براى كار بزرگ نبوّت خويش و پرتو افكنى دستورات دينيش و شاهراههاى خويش اختيارش فرمود ، و او را سبب و وسيلهء رحمتش قرار داد ، در هنگام فترت رسولان و دوران خموشى علم و دانش و اختلاف ملتها و گمراهى از طريقهء حق و جهالت مردم نسبت بپروردگار و انكار بعث ( زندگانى پس از مرگ ) و وعدهء سراى ديگر او را برانگيخت .\r\nاو را بسوى همهء مردم فرستاد و رحمت تمام جهانيان قرارش داد ، و با كتابى ارجمند كه برتريش داد و شرح و بيان كرده و واضحش ساخت و عزيزش گردانيد و محافظتش كرد از اينكه باطل بدان راه يابد از جلو و از پشتش ، و از جانب خداى فرزانهء ستوده نازل گشته .\r\nدر آن كتاب مثلها براى مردم زد و آيات را در آن گوناگون كرد تا شايد خردورزى كنند ، حلال و حرام را در آن بيان فرمود و دين و آئين را براى بندگانش در آن مقرر فرمود تا هم عذرى و هم بيمى باشد ، تا اينكه براى مردم پس از رسولان حجت و بهانه اى بجاى نماند ، و وسيلهء بلاغ بمردم خدا پرست گردد ، و آن حضرت نيز رسالتهاى خويش را ابلاغ فرمود ، و در راه او جهاد كرد ، تا هنگامى كه مرگش فرا رسيد او را پرستش كرد - درود خدا و سلام كاملش بر او و آلش باد - سفارش ميكنم بشما اى بندگان خدا و هم بخودم سفارش ميكنم بتقوى ( و ترس ) از خدائى كه كارها را بعلم خودش آغاز كرد ، و وعده گاه همه چيز در فرداى قيامت بسوى او است و فنا و نيستى آنها و فناى شما گذشتن روزهاى شما و بسر آمدن عمرتان و منقطع شدن زمانتان همه بدست قدرت او است ، و به همين زودى است كه اين دنيا از دست ما و شما بدر رود همچنان كه از دست پيشينيان شما بدر رفت ، پس اى بندگان خدا تلاش و كوشش خود را در اين دنيا در راه توشه گيرى از اين روز كوتاه براى آن روز دور و دراز آخرت\r\n","description":"","footnote":"","page_name":" 254 ","page_number":257},
  {"content":"\r\nبه كار بريد ، زيرا كه اين دنيا خانهء كار و كوشش است ، و آخرت خانهء ماندن و پاداش است ، پهلو از اين جهان تهى كنيد كه براستى فريبخورده كسى است كه فريفتهء دنيا گردد .\r\nهرگز دنيا در صورتى كه آرزوى رغبتمندان و دوستدارانش و دل بستگان و فريفتگانش بدان برسد از اينكه خداى عز و جل فرموده تجاوز نكند ( و زياده نشود كه فرموده ) : ( حكايت زندگى اين دنيا ) چون آبى است كه از آسمان فرستيم و بوسيلهء آن گياهان زمين از آنچه مردمان خورند و از آنچه حيوانات خورند بهم آميخته گردد . . . تا آخر آيه ( 24 از سورهء يونس ) .\r\nبا اينكه هيچ يك از شما در اين دنيا نعمتى بدست نياورد جز آنكه اشگ و آهى برايش ببار آورد ، و در سايهء آسايش و امنيتى در نيايد جز آنكه از رسيدن بلاى خانمانبراندازى يا دگرگون شدن نعمتى يا از دست رفتن عافيت و تندرستى نگران و ترسان است ، گذشته از اينكه مرگ هم بدنبال است ، و هراس بازداشتگاه قيامت و توقف اجبارى در پيشگاه خداى دادگر عادل نيز در پيش است كه هر كس در آنجا بدان چه كرده است پاداش بيند « تا كسانى كه بدى كردند كيفر خود را بينند و كسانى كه خوبى كردند پاداش نيك كار خود را گيرند » .\r\nپس از خداى عز ذكره بترسيد ، و بسوى رضوان خدا و انجام طاعت و تقرب به او بهر چه در آن خوشنودى او است بشتابيد كه براستى او نزديك و اجابتكننده است خداوند ما و شما را از آن كسانى قرار دهد كه عمل كنند بدان چه خدا دوست دارد و دورى كنند از آنچه خشم و غضب خدا در آن است ، سپس براستى كه بهترين داستانها و رساترين پندها و سودمندترين تذكرات كتاب خداى عز و جل مىباشد ، خداى عز و جل فرموده : « و هنگامى كه قرآن خوانده شود گوش فرا داريد و خاموش باشيد شايد مورد رحمت قرار گيريد » ( سورهء أعراف آيه 203 ) .\r\n","description":"","footnote":"","page_name":" 255 ","page_number":258},
  {"content":"\r\nپناه برم به خدا از شيطان رانده درگاه حق : « بنام خداى بخشايندهء مهربان ، سوگند بعصر كه براستى انسان در زيان است ، مگر كسانى كه ايمان آورده و كارهاى شايسته كردند ، و يك ديگر را به حق سفارش كرده و همديگر را بصبر سفارش كرده‌اند » . « همانا خدا و فرشتگانش به پيغمبر درود فرستند اى كسانى كه ايمان آورده‌ايد بر او درود فرستيد و سلامى كامل » خدايا درود فرست بر محمد و آل محمد و بركت ده بر محمد و آل محمد و مهرورز بر محمد و آل محمد و سلام فرست بر محمد و آل محمد همانند بهترين درود و بركت و مهر و سلامى كه فرستى بر ابراهيم و آل ابراهيم كه براستى تو ستوده و بزرگوارى .\r\nخدايا بمحمد بده تمام وسيله و شرف و فضيلت و منزلت ارجمند را ، خدايا بگردان محمد و آل محمد را از نظر شرافت بزرگترين خلايق در روز قيامت ، و نزديكترين جايگاه را نسبت به خود براى آنان مقرر فرما و آنها را آبرومندترين آبرومندان درگاهت در روز قيامت قرار بده ، و بزرگترين مقام و بهره را به آنان بده ، خدايا شريفترين مقام و بخشش سلام و شفاعت اسلام را بمحمد عطا كن ، خدايا ما را هم بدون سرافكندگى و پيمانشكنى و نه پشيمان ( از بدكردارى ) و نه بر حال تبديل دادن ( احكامش ) به دو ملحق كن . - باجابت رسان اين دعا را اى معبود بر حق - .\r\n( اين خطبه را خواند و ) سپس كمى نشست و دوباره برخاسته فرمود :\r\nستايش خدائى را كه شايسته ترين كسى است كه بايد از او ترسيد و او را ستود ، و برترين كسى كه بايد از تقوى و پرهيز داشت ، و سزاوارترين كسى كه بايد او را ببزرگى و تمجيد ياد كرد ، ستايشش كنيم بخاطر بىنيازى بزرگ او و بخشش شايان و نعمتهاى پى در پى و آزمايش نيكويش ، و ايمان داريم براهنمائى\r\n","description":"","footnote":"","page_name":" 256 ","page_number":259},
  {"content":"\r\nآن چنانش كه پرتو آن خاموش نگردد ، و نورافشانيش پست نشود ، و دستاويزش سست نگردد ، و پناه بريم به خدا از شر هر شك و ترديد ، و تاريكى فتنه ها ، و از او آمرزش خواهيم از فراهم ساختن گناهان ، و از او نگهبانى خواهيم از كارهاى بد ، و آرزوهاى ناپسند و هجوم آوردن در پرتگاههاى هراسناك و همكارى كردن با اهل شك و ترديد ، و راضى بودن بكارهائى كه مردمان تبهكار بناحق در روى زمين انجام دهند .\r\nخدايا بيامرز ما و همهء مردان و زنان باايمان را زنده هاشان و مرده هاشان را ، آن كسانى كه بر دين و آئين تو و بر كيش پيغمبرت ( ص ) جانشان را گرفتى ، خدايا كارهاى خوبشان را بپذير و از بديهاشان ( و گناهانشان ) درگذر و رحمت و آمرزش و خوشنودى خود را بر ايشان ارزانى دار ، و بيامرز زندگان مردان و زنان باايمان را آنان كه تو را بيگانگى شناختند و پيامبرت را تصديق كرده و بدين تو تمسك جستند ، و واجبات تو را انجام داده و به پيمبرت اقتداء كرده ، و روش و سنت تو را برپا داشتند ، و حلالت را حلال دانسته و حرامت را حرام شمردند ، و از عتاب تو ترسانند و بپاداش نيك تو اميدوارند ، و دوستانت را دوستدار و دشمنانت را دشمن دارند ، خدايا حسنات آنها را بپذير و از بديهاشان درگذر ، و برحمت خويش آنها را در زمرهء بندگان شايسته ات درآور - اى معبود بر حق آمين - .\r\n\r\n[ در معنى حافظ و سائب 
  ]\r\n195 - ابو حمزه گويد : شنيدم از امام باقر عليه السّلام كه فرمود : هر مؤمنى حافظى ( نگهبانى ) دارد و سائبى ( عطا و بهره اى ) دارد ، عرضكردم : اى ابا جعفر حافظ و سائب چيست ؟ فرمود : حافظ از جانب خداى تبارك و تعالى است كه او را از ولايت ( يعنى از بين رفتن آن ) حفظ كند ، و مؤمن را در هر كجا باشد\r\n","description":"","footnote":"","page_name":" 257 ","page_number":260},
  {"content":"\r\nبوسيلهء آن نگاه دارد ، و اما سائب ( بهره و ) مژدهء حضرت محمد ( ص ) است كه خداى تبارك و تعالى بوسيلهء آن مؤمن را در هر حال و هر جا كه باشد مژده دهد .\r\n196 - حلبى از امام صادق عليه السّلام روايت كند كه فرمود : با مردم آميزش كن و آنها را بيازماى و چون آنان را آزمودى از آنها بدت مىآيد . شرح - مجلسى ( ره ) گويد : بخاطر آنكه چون انسان با مردم آميزش كند درون آنها براى انسان آشكار گردد و همان موجب بد آمدن از آنها گردد .\r\n197 - بكر بن صالح در حديث مرفوعى از امام صادق عليه السّلام روايت كند كه فرمود : مردم معدنهائى هستند چون معدنهاى طلا و نقره ، پس هر كه در دوران جاهليت ريشه و اصلى داشته ( و عنصر پاكى بوده يا از اهل شرف بوده ) در اسلام نيز همان ريشه و اصل را دارا است .\r\n\r\n[ داستان كوه زوراء 
  ]\r\n198 - معاويه بن وهب گويد : امام صادق عليه السّلام بشعرى از ابن ابى عقب تمثّل جست كه گويد :\r\n\r\n« و ينحر بالزوراء منهم لدى الضحى\r\nثمانون ألفا مثل ما تنحر البدن «\r\n\r\n( يعنى در هنگام ظهر در « زوراء » هشتاد هزار تن از آنها چون شتر قربانى شوند ) و در روايت ديگرى بجاى كلمهء « البدن » « البزل » آمده ( كه به معناى شتر قوى است ) .\r\nسپس به من فرمود : زوراء را مىشناسى ؟\r\nگويد : من عرض كردم : قربانت ! ميگويند : زوراء همان بغداد است ! فرمود : نه ، سپس فرمود :\r\nآيا به « رى » رفته اى ؟ عرض كردم : آرى ، فرمود : بازار چهارپايان رفته اى ؟ عرض كردم : آرى :\r\n","description":"","footnote":"","page_name":" 258 ","page_number":261},
  {"content":"\r\nفرمود : آن كوه سياه را كه در طرف راست جاده است ديده اى ؟ همان زوراء است كه هشتاد هزار از ايشان - كه هشتاد نفرشان از فرزندان فلان هستند و همهء آنها شايستهء خلافت هستند - در آنجا كشته شوند\r\n199 - ابو بصير گويد : گفتار خداى عز و جل را از امام صادق عليه السّلام پرسيدم كه فرمايد : « و كسانى كه چون به آيه هاى پروردگارشان اندرزشان دهند كر و كور بر آن روى ننهند » ( سورهء فرقان آيهء 73 ) فرمود : يعنى از روى بينش و عقيده باشند و شك و ترديدى ندارند . 200 - حماد بن عثمان گويد : شنيدم كه امام صادق عليه السّلام در بارهء گفتار خداى تبارك و تعالى :\r\n« و اجازه شان ندهند كه عذر آورند » ( سورهء مرسلات آيهء 36 ) فرمود : خداوند برتر و عادلتر [ و بزرگتر 
  ] از آنست كه بنده اش عذرى داشته باشد و او نگذارد كه عذرش را بيان كند ، ولى مقصود اين است كه چنين شخصى محكومست و اصلا عذرى ندارد كه بياورد . 201 - محمد كناسى در حديثى مرفوع از امام صادق عليه السّلام روايت كرده كه در تفسير گفتار خداى عز ذكره : « و هر كه از خدا بترسد براى وى راه بيرون رفتنى نهد و او را از آنجا كه گمان ندارد روزى دهد » ( سورهء طلاق آيهء 3 ) .\r\nفرمود : مقصود مردمى از ناتوانان شيعيان ما هستند كه چيزى ندارند كه بوسيلهء آن بسوى ما آيند ، پس حديث ما را بشنوند و از دانش ما اقتباس كنند ، و مردمى كه بالادست آنها هستند بسوى ما كوچ كنند و پولها خرج كنند و خود را بتعب و رنج اندازند تا بر ما درآيند و احاديث ما را بشنوند و بدان شيعيان ناتوان منتقل كنند ، پس آنان احاديث ما را حفظ كنند ولى اين پولداران آنها را ضايع كنند ،\r\n","description":"","footnote":"","page_name":" 259 ","page_number":262},
  {"content":"\r\nاينهايند كه خداى عز ذكره برايشان بيرون رفتنى و راه خروجى قرار دهد و از جايى كه گمان ندارند روزيشان دهد . و در تفسير گفتار خداى عز و جل : « آيا داستان غاشيه ( حادثهء فراگيرنده ) به تو رسيده است ؟ » ( سورهء غاشيه ) فرمود : مقصود آن كسانى هستند كه گرد امام را فرا گيرند ( ولى بامامت آنان معتقد نيستند ) تا آنجا كه خداى عز و جل فرمايد : « نه فربه كند و نه گرسنگى را بر طرف كند » ( آيهء 7 ) فرمود : يعنى سودشان نبخشد و بىنيازشان نكند ، نه ورودشان ( بر امام ) بدانها سود بخشد و نه نشستنشان ( در محضر امام ) آنان را بىنياز كند .\r\n\r\n[ داستان بغى أهل جمل 
  ]\r\n202 - ابو بصير از امام صادق عليه السّلام روايت كند در تفسير گفتار خداى عز و جل : « رازگوئى سه نفرى نباشد جز آنكه خدا چهارمين آنهاست و نه پنج نفرى جز آنكه خدا ششمين آنها است و نه كمتر از اين و نه بيشترى هست جز آنكه هر كجا باشند خدا نزد آنها است ، آنگاه روز رستاخيز از كارهائى كه كرده‌اند آگاهشان سازد كه براستى خدا به همه چيز دانا است » ( سورهء مجادله آيهء 7 ) فرمود : اين آيه در بارهء فلان و فلان و ابو عبيدهء جراح و عبد الرحمن بن عوف و سالم مولى ابو حذيفه و مغيرة بن شعبة نازل شد آنگاه كه ميان خود نامهء نوشتند و هم عهد گشته و توافق كردند كه اگر محمد ( ص ) از دنيا رفت هرگز نگذارند خلافت در بنى هاشم قرار گيرد ، پس خداى تعالى اين آيه را در شأن آنها نازل فرمود .\r\nگويد : عرضكردم : گفتار خداى عز و جل ( چيست كه فرمايد ) : « آيا مگر كارى را استوار كرده‌اند كه ما هم استواركنان هستيم ، يا پندارند كه ما نهان گفتن و راز گفتنشان را نميشنويم ، چرا و فرستادگان ما كه همراه آنانند مينويسند » ( سورهء زخرف آيهء 79 - 80 ) .\r\n","description":"","footnote":"","page_name":" 260 ","page_number":263},
  {"content":"\r\nفرمود : اين دو آيه نيز در بارهء آنها در همان روز نازل گشت .\r\nامام صادق عليه السّلام فرمود : شايد تو عقيده دارى كه بجز روز كشته شدن حسين عليه السّلام روزى ( در شومى ) مانند آن روزى كه اين نامه در ميان آنها نوشته شد هست ؟ ( نه چنين روز شومى نبود ) و اين چنين در علم خداى عز و جل گذشته بود و خدا هم پيامبر خود را بدان آگاه كرده بود كه اگر اين نامهء ( ننگين ) نوشته شود حسين عليه السّلام كشته خواهد شد و زمامدارى و حكومت از دست بنى هاشم بيرون خواهد رفت و همهء اينها هم شد .\r\nگويد : عرضكردم : ( تفسير اين آيه چيست ) : « و اگر دو طائفه از مؤمنان با هم جنگيدند ميانشان را اصلاح دهيد و اگر يكى از آنها بر ديگرى تجاوز كند با آن متجاوز جنگ كنيد تا بفرمان خدا بازگردد و چون بازگشت ميان آنها را به عدالت اصلاح دهيد » ( سورهء حجرات آيه 5 ) فرمود : مقصود از دو طائفه دو گروه از مسلمانانند ، و تأويل اين آيه در جنگ بصره ( و جنگ جمل ) بود و اهل اين آيه آنها بودند يعنى آنان كه بر امير مؤمنان عليه السّلام شوريدند ، و در آنجا بود كه بر امير مؤمنان جنگ با آنها و كشتارشان واجب شد تا بفرمان خدا بازگردند ، و اگر باز نميگشتند طبق آنچه خدا نازل فرموده بود بر آن حضرت واجب بود كه شمشير از آنها برندارد تا باز گردند و از نظريهء خود دست بردارند ، زيرا آنها از روى رغبت و ميل بدون هيچ گونه اجبار و اكراهى بيعت كرده بودند ، و آنها همان گروه متجاوزى بودند كه خدا فرموده بود ، پس بر امير مؤمنان عليه السّلام واجب بود كه پس از پيروزى به عدالت با آنها رفتار كند چنانچه رسول خدا ( ص ) در بارهء مردم مكه به عدالت رفتار كرد ، و بر آنها منت گذارده از آنها درگذشت ، و به همين ترتيب امير مؤمنان عليه السّلام پس از پيروزى مردم بصره با آنها به عدالت رفتار كرد همانطور كه رسول خدا ( ص ) با مردم مكه رفتار كرد بىكم و كاست .\r\n","description":"","footnote":"","page_name":" 261 ","page_number":264},
  {"content":"\r\nگويد : عرضكردم : ( تفسير ) گفتار خداى عز و جل ( در اين آيه چيست ) : « و دهكدهء واژگون شده را بيفكند » ( سورهء نجم آيه 53 ) فرمود : آنها همان مردم بصره‌اند و دهكدهء مزبور همان بصره است .\r\nعرضكردم : ( اين آيه ) : « و دهكده هاى واژگون شده كه پيمبرانشان با حجتها بسويشان آمدند » ( سورهء توبه آيه 70 ) فرمود : آنها قوم لوط بودند كه دهكده ها بر سرشان واژگون شد .\r\n\r\n[ اصل و نسب هر كس دين و اخلاق اوست 
  ]\r\n203 - حنان گويد : شنيدم از پدرم كه از امام باقر عليه السّلام روايت مىكرد كه آن حضرت فرمود : سلمان با چند تن از قريش در مسجد ( مدينه ) بود ، آنها شروع كردند بنقل نسب و نژاد خود و هر يك نسب خويش را بالا ميبرد تا رسيدند بسلمان ، عمر بن خطاب به دو گفت : تو بگو كيستى و پدرت كيست و أصل و نسبت چيست ؟ سلمان فرمود : منم سلمان فرزند بندهء خدا كه گمراه بودم و خداى عز و جل بوسيلهء محمد ( ص ) هدايتم كرد ، و بينوا بودم و خداوند بوسيلهء محمد ( ص ) توانگرم ساخت ، و برده بودم خداوند بوسيلهء محمد ( ص ) مرا آزاد كرد ، اين بود نسب من ، و اين است حسب من .\r\nرسول خدا ( ص ) در همين حال كه سلمان مشغول گفتگوى با آنها بود بنزدشان آمد ، پس سلمان بدان حضرت عرضكرد : اى رسول خدا من از دست اينان چه كشيدم ! پهلويشان نشستم و اينها شروع كردند بذكر نسبهاى خود و هر كدام نسب خود را بالا برد تا به من رسيدند عمر بن خطاب به من گفت : تو كيستى و اصل و نسبت چيست ؟\r\nپيغمبر ( ص ) فرمود : اى سلمان تو در پاسخ او چه گفتى ؟\r\nعرضكرد : من به دو گفتم : من سلمان فرزند بندهء خدا هستم كه گمراه بودم و خداوند عز ذكره بوسيلهء محمد ( ص ) مرا هدايت فرمود ، و بينوا بودم و خداى عز ذكره بوسيلهء محمد ( ص ) توانگرم ساخت ،\r\n","description":"","footnote":"","page_name":" 262 ","page_number":265},
  {"content":"\r\nو برده بودم و خداى عز ذكره بوسيلهء محمد ( ص ) آزادم كرد ! اين است نسب و حسب من ! رسول خدا ( ص ) فرمود : اى گروه قريش همانا حسب مرد دين او است و مردانگيش اخلاق او است ، و اصل و نسبش عقل و خرد او است ، خداى عز و جل فرموده : « اى مردم ما شما را از مرد و زن آفريديم و جماعتها و قبيله هايتان كرديم تا همديگر را بشناسيد ( و گر نه ) براستى كه گراميترين شما در نزد خدا پرهيزكارترين شما است » ( سورهء حجرات آيه 13 ) سپس رسول خدا ( ص ) بسلمان فرمود : هيچ كداميك از اينها بر تو برترى و فضيلتى ندارند جز بتقوى ( و ترس ) از خداى عز و جل ، و اگر تقواى تو بر آنها بچربد تو برتر از آنهائى . 204 - محمد بن مسلم از امام صادق عليه السّلام روايت كند كه فرمود : هنگامى كه على عليه السّلام بحكومت ( ظاهرى ) رسيد بر فراز منبر رفت و خداى را حمد و ثنا فرمود سپس گفت : به خدا سوگند كه من درهمى از بيت المال شما كم نكنم تا يك درخت خرمائى در شهر يثرب دارم و شما بنفسهاى خودتان رجوع كنيد و صدق گفتار مرا از خودتان بپرسيد و ببينيد آيا من ( چگونه ممكن است ) از خودم باز گيرم و بشما بدهم ! فرمود : در اين حال عقيل برخاست و گفت : به خدا تو مرا با يك شخص سياه در مدينه برابر و يكسان قرار دهى ! فرمود : بنشين آيا جز تو در اينجا كسى نبود كه سخن بگويد ، و تو بر آن سياه برترى و فضيلتى ندارى جز بسابقهء در دين يا بتقوى و پرهيزكارى . 205 - ابو عبيده از امام باقر عليه السّلام روايت كند كه فرمود : رسول خدا ( ص ) بر كوه صفا ايستاده\r\n","description":"","footnote":"","page_name":" 263 ","page_number":266},
  {"content":"\r\nو فرمود : اى بنى هاشم و اى بنى عبد المطلب ، همانا من پيامبر خدايم بسوى شما ، و مهربانم نسبت بشما ، و همانا من در گرو عمل خود هستم و هر يك از شما هم در گرو عمل خود است ، نگوئيد كه محمد از ما است و ما هم بدنبال او خواهيم بود ( و همچنان كه او ببهشت ميرود ما هم كه فاميل او هستيم ببهشت خواهيم رفت ) به خدا سوگند دوست من نيست كسى نه از شما و نه از غير شما اى فرزندان عبد المطلب جز مردمان با تقوى و پرهيزكاران .\r\nهان ( اى فرزندان عبد المطلب ) چنان نباشد كه من در روز قيامت ببينم شما را كه دنيا را بر پشت خود بار كرده‌ايد ، و مردم ديگر را ببينم كه آخرت را با خود آورده‌اند هان كه براستى من رفع عذر خود را ميان خود و شما و ميان خود و خداى عز و جل در بارهء شما كردم ( و آنچه شرط بلاغ بود با شما گفتم )\r\n206 - زرارة از امام باقر عليه السّلام روايت كند كه فرمود : من در خواب ديدم گويا بر سر كوهى هستم و مردم از هر سو بدان بالا روند تا چون جمع انبوهى شدند آن كوه بسوى آسمان بالا رفت و مردم يكايك از اطراف آن فرو ميريختند تا اينكه بجز گروه اندكى كسى بجاى نماند ، و اين كار را پنج بار كرد و در هر مرتبه همان مردم فرو ميريختند و آن گروه اندك مىماندند ، و بدان كه قيس بن عبد الله بن عجلان در زمرهء اين گروه اندك ( بجاى مانده ) بود . ( قيس بن عبد الله ظاهرا يكى از اصحاب آن حضرت بوده است اگر چه اسمى از او در كتب رجال نيست ) .\r\nزرارة گويد : پس از اين خواب حضرت حدود پنج سال ( و در نسخه اى دو سال ) بيشتر درنگ نكرد كه از دنيا رفت . 207 - ابو بصير گويد : شنيدم از امام صادق عليه السّلام كه ميفرمود : مردى در فاصلهء چند ميلى\r\n","description":"","footnote":"","page_name":" 264 ","page_number":267},
  {"content":"\r\nمدينه خوابى ديد به دو گفتند : بمدينه برو و بجنازهء امام باقر عليه السّلام نماز بخوان كه فرشتگان او را در بقيع غسل ميدهند ، آن مرد بمدينه آمد ديد امام باقر عليه السّلام از دنيا رفته است . شرح - گويا چنين خوابى ديده و يا خوابى بود كه به اين نحو برايش تعبير كرده‌اند ، و آن مرد پس از اينكه بمدينه آمده ديد كه خوابش درست است .\r\n208 - خالد از پدرش از امام صادق عليه السّلام روايت كرده كه حضرت فرمود : گفتار خداى تعالى « و بوديد شما لب پرتگاه دوزخ پس خداوند شما را » بوسيلهء محمد « از آن نجات داد » به همين نحو به خدا سوگند جبرئيل آن را بر محمد ( ص ) نازل كرد . توضيح - ما در اين گونه رواياتى كه اشعار بر تحريف دارند بحثى اجمالى در ترجمهء اصول كافى ( ج 4 ص 440 - 441 ) كرده‌ايم و مقصود از امثال اين حديث را از زبان مرحوم فيض ( ره ) و ديگران ذكر نموده‌ايم كه بد نيست براى اطلاع بيشترى بدان جا رجوع كنيد .\r\n\r\n[ تأويل بعض آيات 
  ]\r\n209 - يونس بن ظبيان از امام صادق عليه السّلام روايت كند كه فرمود : اين آيه را * ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ) * ( سورهء آل عمران آيه 29 ) به همين نحو بخوان . 210 - ابو بصير از امام صادق عليه السّلام روايت كند ( كه اين آيه را به اين نحو فرمود : ) : « و اگر بر آنها مقرر داشته بوديم كه خودتان را بكشيد [ و به خوبى تسليم امام گرديد 
  ] يا از ديار خويش بيرون شويد [ براى رضاى امام 
  ] جز اندكيشان چنين نميكردند ، و اگر براستى [ مخالفان 
  ] انجام ميدادند آنچه را كه بدان پندشان ميدهند براى آنها بهتر بود و استوارتر بود » ( سورهء نساء آيهء 66 ) .\r\n","description":"","footnote":"","page_name":" 265 ","page_number":268},
  {"content":"\r\nو در اين آيه ( اين طور فرمود ) : « سپس ملالى نيابند در دل خود از آنچه حكم كرده اى [ در مورد فرمان امام و والى 
  ] و به خوبى [ طاعت خدا را 
  ] گردن نهند » ( سورهء نساء آيهء 65 ) . 211 - ابو جنادة از حضرت موسى بن جعفر عليه السّلام روايت كند كه در گفتار خداى عز و جل ( در آيهء ذيل چنين فرمود ) : « اينانند كسانى كه خدا ميداند در دلهايشان چيست ، پس تو از آنها درگذر [ كه براستى سرنوشت شقاوت بر ايشان گذشته و عذاب براى آنها پيش بينى شده 
  ] و با آنها در بارهء خودشان سخنى رسا بگوى » ( سورهء نساء آيهء 63 ) . 212 - بريد بن معاويه گويد : امام باقر عليه السّلام ( اين آيه را اين طور ) خواند : « خدا را فرمان بريد و پيغمبر و كارداران خويش را فرمان بريد و اگر از اختلاف در چيزى بترسيد آن را به خدا و رسول و به كارداران خويش برگردانيد » ( سورهء نساء آيه 59 ) سپس فرمود : چگونه خداوند دستور بفرمانبردارى آنها دهد و از آن طرف اجازه دهد در اختلاف و نزاع آنها ، و اين دستور را به كسانى داده كه به همانها دستور ذيل را داده : « از خداى و رسول فرمانبردارى كنيد . . . » .\r\n\r\n، ( داستان قوم صالح پيغمبر ع ) ،\r\n213 - ابو حمزه از امام باقر عليه السّلام روايت كند كه فرمود : رسول خدا ( ص ) از جبرئيل عليه السّلام پرسيد :\r\nهلاكت قوم صالح چگونه بود ؟ عرضكرد : اى محمد حضرت صالح هنگامى بسوى قوم خود مبعوث شد كه\r\n","description":"","footnote":"","page_name":" 266 ","page_number":269},
  {"content":"\r\nشانزده سال داشت و آنقدر در ميان آنها ماند كه صد و بيست سال از عمرش گذشت و در طول اين مدت دعوتش را بخير و خوبى اجابت نكردند .\r\nو آنها هفتاد بت داشتند كه در برابر خداى عز و جل آنها را پرستش ميكردند ، همين كه صالح اين موضوع را مشاهده كرد به آنها فرمود : اى مردم من شانزده ساله بودم كه بسوى شما مبعوث شدم و اكنون صد و بيست سال از عمر من ميگذرد ( و شما در اين مدت طولانى دعوت مرا نپذيرفتيد ) اكنون يكى از دو كار را بشما پيشنهاد ميكنم : يا اگر مايليد شما از من بخواهيد تا من از خداى خود درخواست كنم كه هر چه خواهيد همين ساعت خواستهء شما را انجام دهد ، و يا اگر مايليد من از خدايان شما چيزى بخواهم پس اگر خدايان شما خواستهء مرا دادند من از ميان شما ميروم زيرا هم من شما را خسته كردم و هم شما مرا خسته كرديد ؟\r\nگفتند : براستى كه اى صالح سخن از روى انصاف كردى ، پس روزى را وعده گذاردند كه در آن روز همگى به جائى بروند تا اين كار را انجام دهند ، و چون روز موعود شد بتهاى خود را بر دوش گرفته آوردند و سپس خوراك و نوشيدنى آوردند و چون از خوردن و آشاميدن فراغت جستند صالح را پيش خوانده گفتند :\r\nاى صالح تو درخواست كن . صالح بت بزرگ آنها را نشان داده فرمود : نام اين بت چيست ؟\r\nگفتند : فلان .\r\nصالح بدان بت فرمود : اى فلان پاسخ مرا بده ! آن بت جوابى نداد .\r\nصالح فرمود : چرا پاسخ نمىدهد ؟ گفتند : آن ديگرى را بخوان ! صالح هر يك را بنام صدا زد و هيچ كدام پاسخى ندادند ، قوم صالح كه چنان ديدند رو به بتان كرده گفتند : چرا پاسخ صالح را نميدهيد ؟ باز هم جوابى ندادند .\r\n","description":"","footnote":"","page_name":" 267 ","page_number":270},
  {"content":"\r\nاز اين رو بصالح گفتند : ساعتى از ما دور شو و ما را با خدايانمان واگذار ، سپس فرشها و بساط خود را برچيدند و جامه ها را از تن بدور كردند و روى خاكها غلطيدند و خاك بر سر ريخته بدانها گفتند : اگر امروز پاسخ صالح را ندهيد رسوا خواهيد شد ! آنگاه صالح را پيش خوانده گفتند : اكنون آنها را بخوان ، صالح صداى آنها زد ولى باز هم جوابى ندادند ، پس رو به آنها كرده فرمود : اى مردم ظهر شد و اين خدايان شما پاسخى به من ندادند اكنون از من بخواهيد تا من خداى خود را بخوانم و هم اكنون بلادرنگ بشما پاسخ دهد ! هفتاد نفر از بزرگان و سران آنها سخن حضرت صالح را قبول كرده پيش آمدند و گفتند : اى صالح ما از تو درخواستى ميكنيم و اگر ديديم پروردگار تو پاسخت را داد ( و خواستهء ما را انجام داد ) از تو پيروى ميكنيم و دعوتت را مىپذيريم و همهء مردم اين آبادى نيز با تو بيعت خواهند كرد ! صالح فرمود : هر چه ميخواهيد از من بخواهيد ، گفتند : ما را بنزد اين كوه ببر - و اشاره بكوهى كه در نزديكى آنها بود كردند - حضرت صالح با آنها بپاى آن كوه رفتند ، گفتند : اى صالح از پروردگار خود بخواه در همين ساعت يك شتر مادهء قرمز گلى رنگ پر كركى كه ده ماه از عمرش گذشته باشد و ميان دو پهلويش يك ميل راه باشد از اين كوه براى ما بيرون آورد .\r\nصالح فرمود : چيزى خواستيد كه انجام آن براى من خيلى گران و بزرگ است ولى براى پروردگار عز و جل آسانست ، سپس آن را از خداى تعالى درخواست كرد بناگاه كوه از هم شكافت و صداى مهيبى كرد كه نزديك بود هوش از سر آنها بپرد ، آنگاه تكان سختى خورد مانند زنى كه درد زائيدن او را گرفته باشد ، و بلادرنگ سر آن شتر از آن شكاف بيرون آمد و هنوز همهء گردنش بيرون نيامده بود كه\r\n","description":"","footnote":"","page_name":" 268 ","page_number":271},
  {"content":"\r\nشروع به نشخوار كردن نمود ، آنگاه باقى بدن آن شتر بيرون آمده سر پا ايستاد .\r\nمردم كه اين معجزه را ديدند گفتند : اى صالح چه زود پروردگار تو خواسته ات را انجام داد اكنون از پروردگار خود بخواه كه بچهء اين ماده شتر را هم بيرون آورد ، صالح از خداى عز و جل درخواست كرد ، و ناگاه ديدند كه شتر كره خود را بيرون انداخت ، و آن بچه بدور مادرش شروع بچرخيدن و جنبش كرد .\r\nصالح بدانها فرمود : آيا چيز ديگرى هم مانده كه بخواهيد ؟ گفتند : نه ، بيا تا با هم پيش مردم خود برويم تا ما گزارش آنچه را ديده‌ايم بدانها بدهيم و آنها به تو ايمان آورند ، اينها برگشتند و هنوز بمردم خود نرسيده بودند كه شصت و چهار نفرشان مرتد شده و گفتند : اين كه ما ديديم سحر و جادو و دروغ بود .\r\nپس بسوى بقيهء مردم آمدند و آن شش نفر باقى مانده ( كه مرتد نشده بودند ) گفتند : حق بود ، و ما بقى همه گفتند : سحر و جادو و دروغ بود .\r\nامام عليه السّلام فرمود : به همين وضع به شهر بازگشتند ، و پس از آن يك نفر از آن شش تن نيز بترديد افتاده ( و مرتد شد ) و همان يكنفر جزء كسانى بود كه شتر را پى كردند .\r\nابن محبوب گويد : من اين حديث را براى مردى از اصحاب خود گفتم كه نامش سعيد بن يزيد بود و او به من خبر داد كه آن كوهى را كه شتر از آن بيرون آمد در شام ديده است ، و گفت : من جاى پهلوى آن شتر را كه در كوه مانده است ديدم و اكنون نيز جاى پهلوى آن شتر در كوه موجود است ، و كوه ديگرى در آن سو قرار دارد كه فاصلهء ميان آن دو به قدر يك ميل است . 214 - ابو بصير گويد از امام صادق عليه السّلام ( تفسير اين آيات را ) پرسيدم : « ثموديان بيم دهندگان\r\n","description":"","footnote":"","page_name":" 269 ","page_number":272},
  {"content":"\r\nرا تكذيب كردند ، و گفتند آيا ما از بشرى مانند خود پيروى كنيم ، در اين صورت ما در گمراهى و جنون خواهيم بود ، آيا تنها از ميان ما به او وحى نازل گردد بلكه او دروغگوئى خودپسند و پرمدّعا است « سورهء قمر آيه 24 - 26 ) .\r\nفرمود : اين همان جريان تكذيبى بود كه از صالح ( پيغمبر ) كردند ، و خداى عز و جل هيچ گاه قوم و ملتى را هلاك و نابود نكرده تا اينكه پيش از آن رسولانى براى آنها بفرستد و آن رسولان بر آن قوم حجت آورند .\r\nو خداى تعالى بسوى آن مردم صالح را فرستاد ، و او آنها را به خداوند دعوت كرد ولى پاسخش را نداده اجابتش نكردند و بر او گردنكشى كرده گفتند : به تو ايمان نياوريم تا بيرون آورى براى ما از ميان اين سنگ شترى ده ماهه ، و آن سنگى بود كه آن را بزرگ ميشمردند و آن را مىپرستيدند و در هر سال يك بار بپاى آن مىآمدند و اجتماع كرده و در آنجا قربانى ميكردند .\r\nآنها بصالح گفتند : اگر تو براستى چنانچه مىپندارى پيغمبر هستى از خداى خويش بخواه تا براى ما از اين سنگ سخت يك ماده شتر ده ماهه بيرون آورد ، و خداوند نيز همانطور كه خواسته بودند شترى به آن وصف بيرون آورد .\r\nسپس خداى تبارك و تعالى بصالح وحى فرمود : كه به اينها بگو : خداوند براى اين شتر [ از آب ( آبادى شما ) 
  ] يك روز « حق آشاميدن » قرار داده و يك روز هم آبشخور را براى شما ميگذارد ، و اين چنان بود كه هر روز نوبت آشاميدن آب حق شتر بود مردم همگى در آن روز آن شتر را ميدوشيدند و كوچك و بزرگى ( از مردم ) بجاى نميماند جز آنكه از شير آن شتر در آن روز ميخوردند ، و چون شب ميشد فرداى آن روز بسراغ آب ( كه آشاميدن آن حق خودشان بود ) ميرفتند و ديگر شتر در آن روز از آب نميخورد ، و تا زمانى كه خدا ميخواست بدان حال باقى ماندند .\r\n","description":"","footnote":"","page_name":" 270 ","page_number":273},
  {"content":"\r\nتا اينكه آن مردم نسبت به خدا سركشى و طغيان كردند و به يكديگر گفتند : اين شتر را پى كنيد و از دستش آسوده شويد ، ما حاضر نيستيم كه يك روز آبشخور نوبت ما باشد و روز ديگر نوبت اين شتر ، و با هم گفتند : كيست كه متصدى كشتن و پى كردن اين شتر گردد تا هر چه خواست به او بدهيم ، مردى سرخ رو و قرمز مو ، و كبود چشم ، و زنازاده كه پدرش معلوم نبود كيست و نامش « قدار » بود و مردى شقى و ميشوم بود حاضر شد اين كار را انجام دهد ، براى او مزدى مقرر كردند و هنگامى كه آن شتر بسراغ آب ( كه يك روز در ميان روى نوبت بجانب آن ) ميرفت صبر كرد تا شتر آبش را خورد و چون برگشت سر راهش نشست و با شمشير ضربتى بر آن شتر زد ، ولى آن ضربت كارگر نشد پس ضربت ديگرى بزد و شتر را كشت ، شتر به پهلو روى زمين غلطيد و بچه اش كه چنان ديد فرار كرد و بالاى كوه رفته سر بسوى آسمان بلند كرده سه بار ناله و شيون كرد .\r\nقوم صالح كه از جريان مطلع شدند همگى بسوى آن شتر هجوم آورده هر كدام ضربتى به آن شتر زدند و گوشتش را بين خود تقسيم كردند ، و هيچ كوچك و بزرگى نماند جز آنكه از آن گوشت خوردند صالح كه چنان ديد بسوى آن مردم آمده فرمود :\r\nچه چيز باعث شد كه شما دست به اين كار بزنيد آيا نافرمانى پروردگارتان را كرديد ؟\r\nاز آن سو خداى تبارك و تعالى بصالح وحى فرستاد كه قوم تو طغيان و تجاوز كردند و شترى را كه من بعنوان حجت و نشانه براى آنها فرستاده بودم و هيچ گونه زيانى بر آنها نداشت و بلكه بزرگترين سود و منفعت را نيز براى ايشان در بر داشت كشتند ، اكنون به آنها بگو :\r\nمن تا سه روز ديگر عذاب خود را بر آنها ميفرستم و اگر در ظرف اين سه روز توبه كرده و\r\n","description":"","footnote":"","page_name":" 271 ","page_number":274},
  {"content":"\r\nبازگشتند من عذابم را از آنها جلوگيرى كنم و اگر توبه نكرده و بازنگشتند روز سوم عذاب بر ايشان ميفرستم .\r\nصالح بنزد آنها آمده فرمود : اى مردم من فرستادهء پروردگار شمايم كه مرا بنزد شما فرستاده و فرموده : شما اگر توبه كرديد و بازگشته آمرزش خواهى كرديد من شما را مىآمرزم و توبه تان را مىپذيرم ! اين سخن را كه صالح به آنها فرمود بطغيان و سركشى خود افزوده و بدتر شدند و بصالح گفتند :\r\n« اى صالح اگر راست ميگوئى هر آنچه را بدان تهديد ميكنى بر سر ما بياور » فرمود : اى مردم فردا صبح كه مىشود رنگ صورتتان زرد ميگردد ، و در روز دوم رنگتان سرخ مىشود ، و در روز سوم سياه ميگردد .\r\nچون بامداد فردا شد ديدند صورتهاشان زرد شده پيش همديگر رفته گفتند : آنچه صالح گفته بود آمد سركشان و متجاوزين آنها گفتند : ما گفتهء صالح را نميشنويم و سخنش را نمىپذيريم اگر چه براى ما گران تمام شود .\r\nو چون روز دوم شد ديدند صورتهاشان قرمز شد پيش همديگر رفته گفتند : اى مردم آنچه صالح گفته بود آمد ! باز هم متجاوزين گفتند : اگر يكسره نابود بشويم ما هرگز سخن صالح را نمىپذيريم و دست از خدايان خود كه پدرانمان مىپرستيده‌اند برنميداريم ، بدين ترتيب باز هم توبه نكرده بسوى خدا بازگشت نكردند .\r\nچون بامداد روز سوم شد ديدند روهاشان سياه گشته ، بنزد يك ديگر رفته گفتند : اى مردم آنچه صالح گفته بود آمد ! سران متجاوز سركش گفتند : آرى آنچه صالح گفت آمد ( و ديگر كار از كار\r\n","description":"","footnote":"","page_name":" 272 ","page_number":275},
  {"content":"\r\nگذشته ) و چون شب به نيمه رسيد جبرئيل بر سر آنها بيامد و بانگى بر آنها زد كه گوشهاشان از هيبت آن بانگ دريد و دلهاشان بشكافت و جگرهاشان پاره شد ، و در ظرف آن سه روز حنوط كرده كفن پوشيدند و دانستند كه عذاب بر آنها نازل خواهد شد ، و در يك چشم بر هم زدن همه شان از كوچك و بزرگ مردند ، و جاندارى از ايشان بجاى نماند و نه چيز ديگرى جز آنكه خداوند نابودشان كرد و همگى در خانه ها و بسترهاشان به صورت مردگانى درآمدند ، و پس از آن بانك آسمانى ، خداوند آتشى از آسمان فرستاد و همه را يكباره بسوخت . اين بود داستان آنها .\r\n\r\n[ در مظلوميت شيعه 
  ]\r\n215 - فروة گويد : من با امام باقر عليه السّلام در بارهء آن دو نفر ( يعنى ابو بكر و عمر ) قدرى صحبت كردم حضرت فرمود : اينها هشتاد سال تمام در بارهء خون عثمان شما را زدند با اينكه ميدانستند كه او ظالم و ستمكار بوده ، پس چگونه با شما رفتار خواهند كرد اگر ببينند شما نام دو بت و دو معبود آنها را به زبان ميبريد ( و پشت سر آنان بد ميگوئيد ) ! 216 - سدير گويد : در خدمت امام باقر عليه السّلام بوديم و سخن از كارهائى كه مردم پس از پيغمبر ( ص ) پديد آوردند و امير مؤمنان عليه السّلام را تنها گذاردند بميان آمد مردى از حاضرين به امام عليه السّلام گفت :\r\nخداوند حال شما را بهبود گرداند در آن وقت ( كه مردم على را تنها گذاردند ) عزت بنى هاشم و آن جمعيت و نيروئى كه داشتند چه شده بود ؟\r\nامام باقر عليه السّلام فرمود : كى از بنى هاشم در آن وقت بجاى مانده بود ؟ مردان دلاور بنى هاشم جعفر\r\n","description":"","footnote":"","page_name":" 273 ","page_number":276},
  {"content":"\r\nو حمزة بودند كه از دنيا رفته بودند ، و براى على عليه السّلام از بنى هاشم دو تن از مردان ناتوان زبون تازه مسلمان يعنى عباس و عقيل مانده بودند كه آن هر دو از طلقاء ( و آزادشدگان مكه ) بودند ( كه شهامتى نداشتند و سابقه اى هم در اسلام نداشتند ) به خدا سوگند اگر حمزة و جعفر زنده بودند آن دو نفر ( يعنى ابو بكر و عمر ) دستى بخلافت و آرزوئى كه در سر پرورانده بودند نداشتند ، و اگر آن دو شاهد ( آن جريانات و ) كارهاى آن دو نفر بودند آنها را زنده نميگذاشتند .\r\n\r\n[ معالجهء بعض امراض 
  ]\r\n217 - اسماعيل بن مسلم از امام صادق عليه السّلام روايت كرده كه فرمود : هر كس به درد واهنه ( درد مفاصل و شانه ها و بازوها كه معمولا در پيرى دچار گردند ) يا سردرد گرفتار شده و يا دچار حبس بول گشته است دست خود را بر موضع درد گذارد و بخواند ( دعائى را كه در متن ذكر شده و ترجمه اش اين است ) :\r\n« آرام شو كه من تو را آرام ساختم بدان خدائى كه آرام گشت برايش آنچه در شب و روز است و او است شنواى دانا » . 218 - ابو جميله از امام صادق عليه السّلام روايت كرده كه فرمود : دورانديشى و احتياط ( مركزش ) در قلب است ، و مهر و خشونت جايش در جگر است ، و حيا و شرم در ريه و شش است .\r\nو در حديث ديگرى كه ابى جميله روايت كرده چنين است : عقل و خرد جايگاهش در قلب و دل است . 219 - موسى بن بكر گويد : يكى از غلامان حضرت ابو الحسن عليه السّلام بيمار شد ، حضرت از حال او پرسيد ، بعرض رساندند : كه دچار درد طحال ( اسپرز ) شده است ، امام عليه السّلام فرمود : سه روز به او كراث ( نوعى تره كه مانند پياز كونه دارد و برگهايش پهن و دراز است ) بخورانيد ، ما سه روز\r\n","description":"","footnote":"","page_name":" 274 ","page_number":277},
  {"content":"\r\nبه او كراث خورانيديم و خونش فرو نشست و خوب شد . 220 - محمد بن عمرو بن ابراهيم گويد : من از ضعف معده به امام باقر عليه السّلام شكايت كردم و از او دستورى خواستم ، حضرت فرمود : حزاء را ( كه چنانچه گويند علفى است بيابانى شبيه كرفس و فيض ( ره ) گويد : حزاء همان « بزوفر » است و بيشتر در نقاط كردستان به عمل آيد ) با آب سرد بخور ، گويد : من اين كار را كردم و اثر مطلوب بدست آمد . 221 - بكر بن صالح گويد : شنيدم از حضرت موسى بن جعفر عليه السّلام كه ميفرمود : براى علاج باد « شابكه » ( مجلسى ( ره ) گويد : شايد مقصود بادى است كه زير پوست مىافتد ) و « حام » ( مرض عطش ) و سستى مفاصل ، يك مشت شنبليله ميگيرى با يك مشت انجير خشك و هر دو را در مقدارى آب خيس كن ، سپس در ظرفى تميز آن را بپز و از صافى دركن ، و بگذار تا سرد شود و يك روز در ميان از آن بخور تا رويهمرفته به اندازه يك قدح پر از اين دوا بخورى . 222 - از حضرت أبو الحسن عليه السّلام روايت كرده‌اند كه فرمود : هر كه آب كمرش دگرگون شود شير تازه و عسل براى او نافع است . شرح - مجلسى ( ره ) گويد : مقصود از دگرگون شدن آب كمر اين است كه از نطفه اش فرزندى به عمل نيايد ، و محتمل است مقصود كمى قوهء باه باشد .\r\n223 - حمران گويد : امام صادق عليه السّلام فرمود : مردم در چه اختلاف دارند ؟ گفتم : چنين پندارند كه حجامت در روز سه شنبه ( براى بدن ) بهتر است ، گويد : فرمود : روى چه مبنائى اين طور پندارند ؟\r\n","description":"","footnote":"","page_name":" 275 ","page_number":278},
  {"content":"\r\nعرضكردم : پندارند كه آن روز روز خونست ! فرمود : راست گويند ، ولى ( روى اين پايه ) سزاوارتر آنست كه خون را در روز خودش بهيجان و جنبش درنياورند ، آيا ندانسته‌اند كه براستى در روز سه شنبه ساعتى است كه هر كه در آن ساعت خون بگيرد خونش بند نيايد تا بميرد يا هر چه خدا خواهد ( يعنى مگر آنكه خدا خواهد كه از مرگ نجات يابد ) . 224 - ابو عروة برادر شعيب يا خود شعيب عقرقوفى گويد : خدمت امام كاظم عليه السّلام شرفياب شدم و او از روز چهارشنبه هنگامى كه در زندان بود حجامت ميكرد ، به آن حضرت عرضكردم : امروز روزى است كه مردم ميگويند : هر كه در چنين روزى حجامت كند به پيسى دچار شود ؟ فرمود : كسى از اين جريان ميترسد كه مادرش در حال حيض به او آبستن شده باشد . 225 - اسحاق بن عمار از امام صادق عليه السّلام روايت كند كه فرمود : در روز جمعه هنگام ظهر حجامت نكنيد كه هر كه در ظهر حجامت كند و بمرضى مبتلا شود كسى را جز خودش سرزنش نكند . 226 - معتب از امام صادق عليه السّلام روايت كند كه فرمود : دوا چهار چيز است : ( مجلسى ( ره ) گويد : يعنى مهمترين دواهاى بهداشتى اين چهار است و ما بقى دواها چون اثرش اندك است به حساب در نيايد ) :\r\n1 - سعوط ( يعنى دواهائى كه در بينى كشند ) .\r\n2 - حجامت ( كه در اوقات و شرائط معينى خون گيرند ) .\r\n3 - نوره كشيدن ( ستردن موى بدن بوسيلهء داروى مخصوص ) .\r\n4 - اماله كردن و تنقيه با مايعات .\r\n","description":"","footnote":"","page_name":" 276 ","page_number":279},
  {"content":"\r\n227 - عمر بن اذينه گويد : مردى از سرفهء زياد به امام صادق عليه السّلام شكايت كرد و من حاضر بودم حضرت به او فرمود : مقدارى كاشم ( زيرهء كوهى ، و بگفته برخى همان « گل پر » است ) در دستت بگير و هموزن آن شكر بريز و آن دو را با هم بكوب ، و يك تا دو روز بخور . ابن اذينه گويد : پس از اين جريان من آن مرد را ديدم و او به من گفت : من اين دستور را يك بار عمل كردم و سرفه‌ام به كلى زائل شد . 228 - مردى از امام صادق عليه السّلام روايت كرده كه موسى بن عمران عليه السّلام بپروردگار خود از سردى و رطوبت شكايت كرد ، خداى تعالى به او دستور داد : هليله و بليله ( ثمر درختى است هندى شبيه بهليله و پوستش نازكتر از هليله است ) و أجلح را ( كه آن هم ميوهء درخت هندى است و چنانچه در آخر حديث بيايد همان طريفل است ) بگير و آن را با عسل معجون ساز و به كار بند ، سپس امام صادق عليه السّلام فرمود : أجلح همان است كه پيش شما آن را طريفل مينامند . 229 - اسماعيل بن حسن طبيب گويد : من به امام صادق عليه السّلام عرضكردم : من مرد عربى هستم و از طبابت سررشته اى دارم و طبّ من نيز طبّ عربى است و در برابر طبابتم نيز مزدى نميگيرم ! فرمود : باكى نيست .\r\nعرضكردم : ما رسممان اين است كه زخم و دمل را مىشكافيم و بوسيلهء آتش ميسوزانيم ؟ فرمود :\r\nباكى نيست .\r\nعرضكردم : ما دواجات رسمى مانند « اسمحيقون » و « غاريقون » به بيمار ميدهيم ؟ فرمود : باكى\r\n","description":"","footnote":"","page_name":" 277 ","page_number":280},
  {"content":"\r\nنيست . ( مجلسى ( ره ) گويد : ذكرى از اسمحيقون در كتابهاى طبى قديم نيست و شايد تصحيف « اسطمخيقون » باشد ) . عرضكردم : گاهى است كه ( در اثر مداواى ما ) بيمار ميميرد ؟ فرمود : اگر چه بميرد . عرضكردم :\r\nما نبيذ ( شراب خرما ) به بيمار بدهيم ؟ فرمود : در حرام شفائى نيست .\r\nرسول خدا ( ص ) هنگامى بيمار شد عايشه گفت : شما بذات الجنب ( سينه پهلو ) دچار شده‌ايد ؟\r\nحضرت فرمود : من در نزد خدا گرامىتر از آنم كه به سينه پهلو گرفتارم كند فرمود : پس دستور داد صبر تلخ در دهان آن حضرت چكاندند .\r\n\r\n[ جواز معالجهء امراض خطرناك 
  ]\r\n230 - يونس بن يعقوب گويد : به امام صادق عليه السّلام عرضكردم : چه بسا انسان دوائى بخورد ، و رگى را ( در مورد جراحى ) ببرد ، و اين عمل ( خوردن دوا و يا بريدن رگ ) گاهى سودمند افتد و گاهى منجر بقتل شود ؟ ( آيا با احتمال كشته شدن مداوا به اين نحو جايز است ؟ ) فرمود : ببرد ، و بنوشد .\r\n( يعنى آن كار را انجام دهد اگر چه احتمال مرگ بدهد ) .\r\n231 - حمزة بن طيار گويد : خدمت امام موسى بن جعفر عليه السّلام بودم آن حضرت ديد كه من آه و ناله ميكنم ، فرمود : چه ناراحتى دارى ؟ عرضكردم : دندانم درد مىكند ، فرمود : خوب است حجامت كنى .\r\n( حمزة گويد : ) من حجامت كردم و درد دندانم آرام شد ، جريان را به اطلاع آن حضرت رساندم ، حضرت فرمود : مردم به چيزى مداوا نكرده‌اند كه بهتر باشد از يك شاخ حجامت يا يك شربت عسل ، گويد : عرضكردم : قربانت گردم يك شربت عسل يعنى چه قدر ؟ فرمود : يك انگشت - يا يك قاشق - .\r\n","description":"","footnote":"","page_name":" 278 ","page_number":281},
  {"content":"\r\n232 - سليمان بن جعفر جعفرى گويد : شنيدم از امام موسى بن جعفر عليه السّلام كه فرمود :\r\nدواى درد دندان اين است كه : يك دانه حنظل ( هندوانهء بو جهل ) ميگيرى و آن را پوست ميكنى و روغنش را ميگيرى پس اگر دندان را كرم خورده و توى آن خالى شده چند قطره از آن روغن در آن ميچكانى و كمى هم در پنبه اى ميريزى و در جاى كرم خوردگى ميگذارى و سه شب متوالى اين كار را ميكنى و به پشت ميخوابى .\r\nو اگر كرمخوردگى ندارد و درد دندان از باد است دو قطره يا سه قطره از همان روغن در گوشى كه سمت آن دندان است ميچكانى ( ان شاء الله ) باذن خدا دردش خوب مىشود .\r\nگويد : و نيز شنيدم كه براى درد دهان و خونريزى دندان و ضربان قلب و قرمزى داخل دهان ميفرمود : حنظل تازه را كه زرد شده باشد ميگيرى و در قالبى از گل ميگذارى ( مجلسى ( ره ) گويد : يعنى خوب اطرافش را با گل ميگيرى كه وقتى روى آتش ميگذارى پوستش نسوزد و سوراخ نشود ) و سر آن را سوراخ ميكنى و چاقوئى در آن فرو ميبرى و آهسته آهسته اطرافش را با چاقو ميتراشى آنگاه سركهء خرماى بسيار ترشى در آن ميريزى سپس آن را روى آتش ميگذارى تا آن سركه خوب بجوشد ، سپس شخص دردمند به مقدار سر ناخن از آن دوا بگيرد و بلثه و دهانش بمالد و با سركه دهان را بشويد ، و اگر بخواهد اين دوا را از ميان آن حنظل در شيشه و يا بستوئى هم بريزد مانعى ندارد ، و هر زمان سركهء آن تمام شد دوباره سركهء تازه روى آن بريزد كه هر چه اين سركه بيشتر كهنه شود نافعتر است ان شاء الله .\r\n233 - عبد الرحمن بن سيابه گويد : به امام صادق عليه السّلام گفتم : قربانت گردم مردم ميگويند :\r\n","description":"","footnote":"","page_name":" 279 ","page_number":282},
  {"content":"\r\nنظر در علم نجوم جايز نيست و من اين علم را دوست دارم پس راستى اگر به دينم ضرر مىزند كه من به چيزى كه بدينم ضرر مىزند نيازى ندارم ، و اگر بدينم ضرر نميزند به خدا من به اين كار مايلم و نظر در آن را خوش دارم ؟ فرمود : اين طور كه ميگويند نيست ، بدين تو ضرر نميزند ، سپس فرمود : شما در چيزى از علم نجوم نظر ميكنيد كه بسيارش بدست نيايد و اندكش نيز سودى ندارد ، شما تنها روى طالع ماه حساب ميكنيد ، آنگاه فرمود :\r\nآيا ميدانى فاصلهء ميان مشترى و زهره چند دقيقه است ؟\r\nگفتم : نه به خدا سوگند .\r\nفرمود : آيا ميدانى فاصلهء ميان زهره و ماه چند دقيقه است ؟\r\nگفتم : نه .\r\nفرمود : آيا ميدانى فاصلهء ميان خورشيد و سنبله چند دقيقه است ؟\r\nگفتم : نه به خدا سوگند تا به حال از هيچ يك از منجمان نشنيده‌ام .\r\nفرمود : آيا ميدانى فاصلهء ميان سنبله و لوح محفوظ چند دقيقه است ؟\r\nگفتم : نه به خدا تاكنون از هيچ منجمى نشنيده‌ام .\r\nفرمود : ميان هر يك از اينها شصت - يا هفتاد - دقيقه است - و ترديد از عبد الرحمن راوى حديث است - سپس فرمود : اى عبد الرحمن اين حسابى است كه اگر كسى آن را حساب كند و بحقيقتش پى ببرد يك دانه نى را كه در ميان نيزار باشد و شمارهء نىهائى را كه در سمت راست و چپ آن است و شمارهء آنچه پشت سر آن نى و جلوى آن قرار دارد همه را مىفهمد تا بدان جا كه حتى يك دانه از نىهاى آن نيزار بر او پوشيده نماند .\r\n","description":"","footnote":"","page_name":" 280 ","page_number":283},
  {"content":"\r\n\r\n[ يكى از كلمات جامعهء پيغمبر ص 
  ]\r\n234 - نضر بن قراوش جمال ( شتردار ) گويد : از امام صادق عليه السلام پرسيدم : كه شترانى هستند كه مبتلا به مرض جرب ( گرى ) هستند و من آنها را از ترس اينكه بحيوانات ديگر سرايت نكند از ميان شتران ديگرى كه دارم جدا ميكنم ؟ و گاهى هم براى چهارپايان سوت ميزنم كه آب بخورند ؟\r\nحضرت فرمود : مرد عربى نزد رسول خدا ( ص ) آمده گفت : ( گاهى است كه ) من گوسفند و گاو و شترى را كه گرى دارند ببهائى اندك ( و قيمتى ارزان ) بدست مىآورم ولى از ترس اينكه گرى آنها بساير شتران و گوسفندانم سرايت كند از خريدن آنها نگرانى و ناراحتى دارم ( و نميخرم ) ؟\r\nرسول خدا ( ص ) فرمود : اى مرد عرب اولين بار اين مرض از كجا به اين حيوان سرايت كرده ؟\r\nسپس رسول خدا ( ص ) فرمود : نه واگيره هست ، و نه فال بد ، و نه بوم ، و نه شوم . ( و شومى ) و نه صفر ( شرحش بيايد ) و نه رضاع پس از گرفتن از شير ( كه چنانچه زنى بچه اى را پس از دو سال شير دهد حكم رضاع محقق نميشود ) و نه تعرب پس از هجرت ( يعنى كسى كه بمدينه هجرت كرد ديگر جايز نيست به حال چادرنشينى و عربيت برگردد و برخى آن را از گناهان كبيره دانسته‌اند ) و نه روزهء خاموشى و حرف نزدن يك روز تا شب ( كه در امتهاى گذشته جايز بوده ) و نه طلاق پيش از نكاح ( كه تا هنوز زنى را نگرفته نمىتواند بگويد اگر فلان زن را گرفتم او طالق است ) و نه آزاد كردن بنده اى پيش از تملك و خريدارى ، و نه يتيمى پس از بلوغ ( يعنى وقتى بچهء يتيم به حد بلوغ رسيد ديگر احكام دوران يتيمى از محجوريت تصرف در اموال و نصب ولى براى او و امثال آن از او برداشته مىشود ) . شرح - در اين جمله كه حضرت ( ص ) فرمود : صفر نيست چند وجه گفته شده :\r\n1 - اعراب قديم مىپنداشته‌اند كه در شكم مارى است بنام « صفر » كه چون انسان گرسنه مىشود آن مار انسان را ميگزد ، و مقصود حضرت بيان موهوم بودن اين عقيده و ابطال آن است .\r\n2 - مقصود ابطال نسىء است كه عرب حرمت ماه محرم را كه از ماه‌هاى حرام بوده به ماه صفر ميانداختند و بدين ترتيب قتال در آن را جائز ميدانستند .\r\n3 - مقصود نفى نحوست موهومى ماه صفر است كه مردم اين ماه را نحس ميدانستند .\r\n","description":"","footnote":"","page_name":" 281 ","page_number":284},
  {"content":"\r\n235 - عمرو بن حريث گويد : امام صادق عليه السّلام فرمود : فال بد زدن بر طبق همان چيزى است كه پيش خود بر آن فال زده اى اگر آسان بگيرى آسان گذرد و اگر سخت بگيرى سخت بگذرد ، و اگر ( اعتنا نكنى و ) چيزى بدل نگيرى چيزى نيست .\r\nشرح - مقصود اين است كه فال زدن چيز موهومى است و حقيقتى ندارد ، و اين بستگى بروحيهء شخص دارد كه اگر آدم خرافى باشد فال بد زدن براى خودش ايجاد ناراحتى مىكند و گر نه واقعيتى ندارد . 236 - امام صادق عليه السّلام فرمود : رسول خدا ( ص ) فرمود : كفاره فال بد زدن همان توكل به خدا است . شرح - مجلسى ( ره ) در شرح اين كلام رسول خدا ( ص ) دو احتمال ذكر كرده :\r\n1 - چون فال بد زدن در اسلام گناهى محسوب شده پس توكل كردن بر خدا كفارهء آن گناه است .\r\n2 - توكل بر خدا بدفالى را بىاثر مىكند چنانچه كفاره اثر گناه را برميدارد و آن را جبران مىكند .\r\n\r\n[ داستان فراريان از طاعون 
  ]\r\n237 - اين حديث را برخى از امام صادق عليه السّلام و برخى از امام باقر عليه السّلام روايت كرده‌اند كه در تفسير گفتار خداى عز و جل ( كه فرمايد ) : « آيا نديدى ( و نشنيدى داستان ) آنان را كه از بيم مرگ از ديار خويش بيرون شدند و هزاران نفر بودند ، پس خداوند بدانها گفت : بميريد ، آنگاه زنده شان كرد » ( سورهء بقره آيهء 243 ) آن حضرت فرمود : اينان مردم يكى از شهرهاى شام بودند و عددشان هفتاد هزار نفر بود كه در فصول مختلف هر فصلى طاعون در آنها آمد و به مجرد اينكه احساس ميكردند طاعون آمد توانگران كه نيرو و قدرتى داشتند از شهر خارج ميشدند ، و مستمندان روى ناتوانى و فقرى كه دچار بودند در آنجا ميماندند و بدين جهت بيشتر همانهائى كه مانده بودند ميمردند ، و مرگ و مير آنهائى كه\r\n","description":"","footnote":"","page_name":" 282 ","page_number":285},
  {"content":"\r\nبيرون رفته بودند كمتر بود . از اين رو آنها كه بيرون ميرفتند ميگفتند : راستى اگر ما در شهر مانده بوديم مرگ و مير در ما زياد بود ، و آنان كه مانده بودند ميگفتند : براستى اگر ما هم بيرون ميرفتيم افراد كمترى از ما ميمرد ، و به همين جهت تصميم گرفتند كه چون اين بار طاعون آمد بمحض اينكه احساس آن را كردند همگى يكباره از شهر بيرون روند و به همين تصميم عمل كرده به مجرد اينكه اين بار احساس كردند كه طاعون آمده از شهر خارج شده و از ترس مرگ از طاعون فرار كردند . و چندى كه خدا ميخواست در شهرها گردش كردند .\r\nتا اينكه به شهر ويرانى برخوردند كه ساكنين آن ، شهر مزبور را رها كرده و طاعون آنها را از بين برده بود ، بدان جا كه رسيدند فرود آمدند و چون بارهاى خود را گشودند و آرامش يافتند خداى عز و جل بدانها فرمود : همه تان بميريد . آنها همگى در همان ساعت مردند و استخوانهاى كهنهء آنها آشكار شد ، و اينها در سر راه عبور كاروانيان بودند ، مردم رهگذر استخوانهاى آنها را از كنار راه دور كرده و همه را در يك جا جمع كردند .\r\nپس يكى از پيغمبران بنى اسرائيل بنام حزقيل از آنجا گذشت و چون آن استخوانها را ديد گريست و اشگش جارى شده گفت : پروردگارا اگر بخواهى اينها را هم اكنون زنده ميكنى چنانچه آنها را ميراندى تا شهرهايت را آباد كنند و از بندگانت فرزند آرند و بهمراه ساير خلق تو كه پرستشت كنند تو را پرستش كنند ! خداى تعالى به او وحى فرمود : آيا دوست دارى كه آنها زنده شوند ؟ عرض كرد : آرى پروردگارا آنها را زنده كن ، خداى عز و جل به دو وحى فرمود كه چنين و چنان بگو ، او نيز همان را كه خداى عز و جل به او دستور داده بود بر زبان جارى كرد - امام صادق عليه السّلام فرمود :\r\n","description":"","footnote":"","page_name":" 283 ","page_number":286},
  {"content":"\r\nآن اسم اعظم بود - و چون حزقيل آن كلام را بر زبان جارى كرد نظر كرد استخوانهاى پراكنده را ديد كه بسوى يك ديگر مىپرند و همهء آنها زنده شده بهم نگاه ميكردند و سبحان الله و الله اكبر و لا إله الا الله ميگفتند .\r\nدر اين هنگام حزقيل گفت : « گواهى دهم كه براستى خدا بر هر كارى تواناست » عمر بن يزيد گويد : امام صادق عليه السّلام فرمود : اين آيه در بارهء اينها نازل شد .\r\n238 - حنان بن سدير گويد : به امام باقر عليه السّلام عرضكردم : به من خبر ده از گفتار يعقوب به پسرانش كه فرمود : « برويد و از يوسف و برادرش خبرى بجوئيد » آيا يعقوب پس از اينكه بيست سال از يوسف دور شده بود ميدانست كه او زنده است ؟\r\nفرمود : آرى .\r\nعرضكردم : چگونه ميدانست كه او زنده است ؟\r\nفرمود : هنگام سحر دعا كرد و از خداى عز و جل خواست كه فرشتهء مرگ بر او نازل گردد ، خداى عز و جل دعايش را اجابت كرد و ملك الموت كه نامش « بريال » بود بنزد يعقوب آمد .\r\nبريال گفت : اى يعقوب چه ميخواهى ؟\r\nفرمود : بگو ببينم آيا جانهائى را كه ميگيرى يك جا و بطور دسته جمعى ميگيرى يا جدا جدا ؟\r\nبريال گفت : نه جدا جدا ميگيرم .\r\nفرمود : آيا در ميان اين جانهائى كه گرفته اى به جان يوسف برخورده اى ؟\r\nعرضكرد : نه .\r\nيعقوب دانست كه يوسف زنده است و از اينجا بود كه بفرزندانش گفت : « برويد و يوسف و برادرش را بجوئيد » .\r\n","description":"","footnote":"","page_name":" 284 ","page_number":287},
  {"content":"\r\n239 - خالد بن يزيد قمى از يكى از اصحاب خود از امام صادق عليه السّلام روايت كرده كه در گفتار خداى عز و جل : « و پنداشتند كه آزمايشى در كار نيست » ( سورهء مائده آيهء 71 ) فرمود : چون پيغمبر ( ص ) در ميان آنها بود « پس كور و كر شدند » يعنى پس از اينكه رسول خدا ( ص ) از اين جهان رفت « سپس خدا توبه شان را پذيرفت و آنها را بخشيد » يعنى هنگامى كه امير مؤمنان عليه السّلام خلافت را بدست گرفت « سپس دوباره كور و كر شدند » يعنى پس از آن حضرت تا بامروز . 240 - ابو عبيده حذاء از امام صادق عليه السّلام روايت كرده كه در گفتار خداى عز و جل « آن كسانى كه از بنى اسرائيل كفر ورزيدند به زبان داود و عيسى بن مريم لعنت شدند » ( سورهء مائده آيه 78 ) فرمود :\r\nمسخ شدن آنها بخوك بر زبان داود ( و به نفرين آن حضرت ) بود ، و مسخ شدن به صورت ميمون بر زبان عيسى بن مريم بود . 241 - عمران بن ميثم از امام صادق عليه السّلام روايت كرده كه فرمود : مردى اين آيه را بر امير مؤمنان عليه السّلام قرائت كرد « اينان تو را تكذيب نكنند بلكه ستمكاران آيات خدا را انكار كنند » ( سورهء انعام آيهء 33 ) فرمود : آرى به خدا ، حقا كه آنها رسول خدا ( ص ) را بسختترين وجهى تكذيب كردند ولى جمله « لا يكذبونك » بتشديد نيست بلكه « لا يكذبونك » بتخفيف است ، يعنى چيز باطلى نياورند كه بدان وسيله دعوت حق تو را دروغ سازند و از بين ببرند .\r\n\r\n[ داستان ابن ابى سراح 
  ]\r\n242 - ابو بصير گويد : از يكى از دو امام باقر و صادق ( ع ) از تفسير گفتار خداى عز و جل پرسيدم « و كيست ستمكارتر از كسى كه بدروغ بر خدا افتراء بندد يا بگويد به من وحى مىشود با اينكه چيزى به او\r\n","description":"","footnote":"","page_name":" 285 ","page_number":288},
  {"content":"\r\nوحى نشده « ( سورهء انعام آيهء 93 ) فرمود : اين آيه در بارهء ابن ابى سرح نازل شد كه عثمان او را بحكومت مصر گماشته بود . و او همان كسى است كه در روز فتح مكه رسول خدا ( ص ) خونش را هدر كرد ، و از كسانى بود كه براى رسول خدا ( ص ) قرآن را مىنوشت ، و چون خداوند از آسمان نازل ميفرمود * ( أَنَّ الله عَزِيزٌ حَكِيمٌ ) * ( همانا خدا عزتمند و فرزانه است ) او مينوشت * ( إِنَّ الله عَلِيمٌ حَكِيمٌ ) * ( همانا خدا دانا و فرزانه است ) .\r\nرسول خدا ( ص ) به او ميفرمود : اين را ننويس ( و همان را كه نازل شده بنويس ) درست است كه « خدا دانا و فرزانه است » ( ولى همان را كه به من نازل شده بنويس ) .\r\nو اين ابن ابى سرح همان كسى بود كه بمنافقان ميگفت : من از پيش خود مانند آنچه او ( يعنى رسول خدا ( ص ) مىآورد ميگويم ( و آيات را تغيير مىدهم ) و ( او همان را كه من از پيش خود نوشته‌ام قبول مىكند و ) تغييرش نميدهد ، و از اين رو خدا در باره اش آن آيه را نازل فرمود .\r\n243 - محمد بن مسلم گويد : به امام باقر ( ع ) عرضكردم : ( تفسير ) گفتار خداى عز و جل ( چيست ) « و پيكار كنيد با كافران تا فتنه اى نماند و دينها يكسره خاص خدا گردد » ( سورهء انفال آيهء 39 ) فرمود :\r\nهنوز تأويل اين آيه نيامده ، همانا رسول خدا ( ص ) روى نيازى كه خود و اصحابش داشتند ( و ناچار بودند با مشركين و منحرفين بسازند ) بدانها مهلت داد ، و روزى كه تأويل اين آيه برسد اين مهلت از آنها پذيرفته نشود ( و نتوانند در حال شرك و نفاق بسر برند ) بلكه كشته شوند تا خداى عز و جل بيگانگى پرستش شود و شركى بجاى نماند .\r\n\r\n[ داستانى از جنگ بدر 
  ]\r\n244 - معاوية بن عمار گويد : شنيدم از امام صادق ( ع ) كه ميفرمود : اين آيه « اى پيغمبر به آنها\r\n","description":"","footnote":"","page_name":" 286 ","page_number":289},
  {"content":"\r\nكه در دست شما اسيرند بگو اگر خدا در دلهاى شما خبرى بداند بهتر از آنچه را از شما گرفته شده ( يعنى فديهء آزادى ) بشما بدهد و شما را بيامرزد « ( سورهء انفال آيهء 70 ) در بارهء عباس و عقيل و نوفل نازل شده ، و فرمود : همانا رسول خدا ( ص ) در جنگ بدر نهى فرمود كه مسلمانان كسى از بنى هاشم و همچنين أبو البختري را بكشند ، و اين چند تن اسير شدند .\r\nرسول خدا ( ص ) على ( ع ) را فرستاد و فرمود : ببين از بنى هاشم چه كسانى در اينجا ( در ميان اسيران ) هستند ، على ( ع ) ( همانطور كه ميرفت ) گذرش بعقيل بن ابى طالب افتاد و رو از او بگردانيد ، عقيل گفت : يا على به خدا كه وضع مرا ديدى ! ( به من رحم كن ) و بهر صورت على ( ع ) بنزد رسول خدا ( ص ) بازگشت و عرضكرد : اين أبو الفضل ( عباس بن عبد المطلب ) است كه در دست فلان كس اسير است ، و اين عقيل است كه در دست فلانى است ، و اين نوفل بن حارث است كه در دست فلانى است ، رسول خدا ( ص ) برخاست تا بعقيل رسيد و به او فرمود : اى ابا يزيد ابو جهل كشته شد ؟ عقيل گفت : در اين صورت ديگر كسى در بارهء تهامة ( سرزمين مكه و اطراف آن ) با شما جنگ و ستيزه نكند .\r\nسپس ( عقيل - يا رسول خدا ( ص ) - ) چنين گفت :\r\nاگر آنها ( يعنى دشمن ) را از پاى درآوريد ( و كشتيد يا به زمين افكنديد ) رهاشان كنيد و گر نه ( دست از آنها برمداريد ) و تسلط خود را بر آنها محقق كنيد ( مجلسى ( ره ) گويد : يعنى آنها را محكم ببنديد كه نگريزند ) .\r\nدر اين وقت عباس را آوردند ، به دو گفته شد : براى آزادى خود و دو برادرزاده ات ( عقيل و نوفل ) فداء بده و آزاد شويد ؟\r\nعباس ( رو به پيغمبر اسلام ( ص ) كرده ) گفت : اى محمد تو حاضرى من ( با پرداخت فديه ) بگدائى بيفتم و دست گدائى پيش قريش دراز كنم ؟\r\n","description":"","footnote":"","page_name":" 287 ","page_number":290},
  {"content":"\r\nرسول خدا ( ص ) فرمود : ( نه ) از همان پولهائى كه نزد همسرت ام الفضل گذاردى و به او گفتى : اگر در اين راهى كه ميروم آسيبى به من رسيد اين پول را خرج خود و بچهايت بكن ، بده .\r\nعباس گفت : برادر زاده كى اين را به تو خبر داد ؟\r\nرسول خدا ( ص ) فرمود : جبرئيل از جانب خداى عز و جل به من خبر داد .\r\nعباس گفت : سوگند بدان كه به دو سوگند خورند كه كسى از اين جريان جز من و همسرم مطلع نبود ، براستى گواهى دهم كه تو رسول خدا ( و پيغمبر ) هستى .\r\nامام عليه السّلام فرمود : و بدين ترتيب همهء اسيران به حال شرك به مكه بازگشتند جز عباس و عقيل و نوفل - كرم الله وجوههم - و در بارهء آنها آيهء فوق ( آيه 70 أنفال ) نازل شد .\r\n\r\n[ تفسير برخى از آيات 
  ]\r\n245 - ابو بصير از يكى از دو امام باقر و صادق ( ع ) روايت كرده كه در گفتار خداى عز و جل :\r\n« آيا شما آب دادن حاجيان و تعمير مسجد الحرام را با آن كس كه به خدا و روز جزا ايمان آورده ( و در راه خدا جهاد كرده ) يكسان و مانند كرده‌ايد ؟ » ( سوره توبه آيهء 19 ) فرمود : اين آيه در بارهء حمزه و على و جعفر و عباس و شيبة نازل گشت كه آنها ( يعنى عباس و شيبة ) بمنصب آب دادن حاجيان و پرده دارى كعبه افتخار كرده و به خود باليدند ، پس خداى عز و جل اين آيه را نازل فرمود ، و مقصود از : « . . . آيا آن كس كه به خدا و روز جزا ايمان آورده و در راه خدا جهاد كرده . . . » على و حمزه و جعفر صلوات الله عليهم ميباشند كه اين دو دسته در نزد خدا يكسان نيستند . 246 - عمار ساباطى گويد : از امام صادق ( تفسير ) گفتار خداى تعالى را پرسيدم ( كه فرمايد ) :\r\n","description":"","footnote":"","page_name":" 288 ","page_number":291},
  {"content":"\r\n« و چون انسان را ناراحتى و سختى رسد پروردگار خويش را بخواند و بسوى او بازگردد . . . » ( سورهء زمر آيهء 8 ) فرمود : اين آيه در بارهء ابو فصيل ( يعنى ابو بكر ) نازل شده زيرا رسول خدا ( ص ) در نظر او مردى ساحر و جادوگر بود ، و هر گاه ناراحتى به او ميرسيد - يعنى بيمار ميشد - پروردگار خود را ميخواند و بسويش باز ميگشت - يعنى از آن عقيدهء باطلى كه در بارهء رسول خدا ( ص ) داشت توبه ميكرد - سپس هنگامى كه خداوند نعمتى به او ارزانى ميكرد - يعنى تندرستى به او ميداد - « آنچه را پيش از آن بدرگاه خدا خوانده بود از ياد مىبرد - يعنى توبه اى را كه بدرگاه خداى عز و جل كرده بود از سخنى كه در بارهء رسول خدا ( ص ) گفته بود كه او ساحر و جادوگر است - و از اين رو خداوند ( بدنبال آن ) فرمايد : » بگو تو بكفر اندكى بهره ببر كه براستى تو از دوزخيان هستى « يعنى اين فرمانروائى و امارتى كه بناحق و بدون دستورى از خداى عز و جل و از رسول او بر مردم كردى .\r\nگويد : سپس امام صادق عليه السّلام فرمود : آنگاه خداى عز و جل سخن را متوجه على عليه السّلام كرده و از وضع او و فضيلتى كه در پيشگاه خداى تبارك و تعالى دارد بيان فرموده و چنين گويد :\r\n« آيا كسى كه در اوقات شب در حال سجده و ايستاده عبادت كند و از آخرت بترسد و برحمت پروردگار اميدوار است ( با ديگران يكسان است ) بگو ( اى محمد ) آيا برابر و يكسانند كسانى كه ميدانند - كه محمد رسول خدا است - با كسانى كه نميدانند - محمد رسول خدا است و او را جادوگر و دروغگو دانند - فقط صاحبان خرد اندرز ميگيرند » ( آيهء 9 ) .\r\nپس امام صادق عليه السّلام فرمود : اين بود تأويل اين آيه اى عمار . شرح - در اينكه چرا ابو بكر را ابو فصيل نامند ، مجلسى ( ره ) گويد : براى آنكه « فصيل » بچهء شترى را گويند كه از شير باز گرفته باشند ، و « بكر » نيز بشتر جوان گويند ، پس اين دو لفظ هر دو در معنا با هم نزديك است . . . و برخى گفته‌اند : كنيهء ابو بكر پيش از اسلام ابو فصيل بوده و پيغمبر ( ص ) او را به « ابو بكر » كنيه داد .\r\nپايان جلد اول\r\n\r\n","description":"","footnote":"","page_name":" 289 ","page_number":292}
  ]