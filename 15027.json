[
  {"content":"\r\n\r\nتقريرات فلسفه\r\nامام خمينى قدس سره\r\nشرح منظومه ( 2 )\r\nآية الله سيد عبد الغنى اردبيلى\r\nمؤسسه تنظيم و نشر آثار امام خمينى ( س )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nاردبيلى ، عبدالغنى ، 1299 - 1369 . تقريرات فلسفه امام خمينى قدس سره ( جلد اول ) / مؤلف عبدالغنى اردبيلى . تهران : مؤسسه تنظيم و نشر آثار امام خمينى ( س ) ، 1381 .\r\n20 ، 410 ص . 3 ج .\r\n( دوره ) isbn 964 - 335 - 542 - x\r\n( ج . 1 ) isbn 964 - 335 - 537 - 3\r\n( ج . 2 ) isbn 964 - 335 - 540 - 3\r\n( ج . 3 ) isbn 964 - 335 - 541 - 1\r\nفهرستنويسى براساس اطلاعات فيپا . ( ج . 2 )\r\nكتابنامه : به صوت زيرنويس . 1 . خمينى ، روح الله ، رهبر انقلاب و بنيانگذار جمهورى اسلامى ايران ، 1279 - 1368 . 2 . سبزوارى ، هادى بن مهدى ، 1212 - 1289 ق . شرح منظومه - نقد و تفسير . 3 . صدرالدين شيرازى ، محمد بن ابراهيم ، 979 - 1050 ق . اسفار اربعه - نقد تفسير . 4 . فلسفه اسلامى - متون قديمى تا قرن 14 . الف . مؤسسه تنظيم و نشر آثار امام خمينى ( س ) . ب . عنوان .\r\n7 ت 8 خ / 1234 bbr\r\n1 / 189\r\nكتابخانه ملى ايران\r\n11361 - 81 م\r\nكد / م‍ 1487\r\nتقريرات فلسفهء امام خمينى قدس سره / ج 2\r\nمؤلف : آية الله سيد عبدالغنى اردبيلى\r\nتحقيق و نشر : مؤسسهء تنظيم و نشر آثار امام خمينى قدس سره\r\nليتوگرافى ، چاپ و صحافى : مؤسسهء چاپ و نشر عروج\r\nنوبت چاپ : اول / بهار 1381\r\nتعداد : 3000\r\nقيمت دوره گالينگور : 60000 ريال ، قيمت دوره شوميز : 50000 ريال\r\nحق چاپ براى ناشر محفوظ است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم اللَّه الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد دوم ( شرح منظومه ) 
  ]\r\n\r\nمقصد سوم الهيات\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفريدهء اول احكام ذات واجب\r\n\r\nغرر في إثباته تعالى\r\n ما ذاته بذاته لذاته * موجود الحقّ العلي صفاته \r\n إذا الوجود كان واجباً فهو * و مع الإمكان قد استلزمه \r\n و قس عليه كلّ ما ليس امتنع * بلا تجسّم على الكون وقع \r\n ثمّ ارجعن و وحّدنها جمعا * في الذات فالتكثير فيما انتزعا \r\n ثمّ الطبيعي طريق الحركة * يأخذ للحقّ سبيلًا سلكه \r\n من في حدوث العالم قد انتهج * فإنّه عن منهج الصدق خرج \r\n[ شرح منظومه ، بخش حكمت ، ص 145 - 148 
  ]\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nاثبات واجب تعالى\r\nمفهوم وجود ، يعنى هستى ، به لحاظ عقلى و تصور فكرى چهار قسم تصور دارد :\r\nاول : جهت تقييديه و جهت تعليليه داشته باشد .\r\nدوم : تنها جهت تعليليه داشته باشد .\r\nسوم : فقط جهت تقييديه داشته باشد .\r\nچهارم : جهت تقييديه و جهت تعليليه نداشته باشد .\r\nالبته چيزى كه مشمول مفهوم موجود باشد و فقط جهت تقييديه داشته باشد لا غير ، وراى عالم تصور و در عالم خارج وجود نداشته تا مصداق مفهوم موجود باشد . امثلهء اقسام سه‌گانه در ضمن بيان مثال معلوم خواهد شد . اگر تمام اين سلسلهء نظام وجودات ممكنهء دار تحقق را به ذهن آورده و ماهيات و حدود وجودات را در دار التجزية العقليه از موجودات گرفته و در يك سلسله منظم نماييم و صرف الوجود مجرد از ماهيات را در دستهء ديگرى در مقابل ماهيات روبروى هم قرار دهيم ، ماهيات من حيث هى هى چيزى نبوده ؛ نه موجود و نه معدوم مىباشند و مفهوم هستى بر آنها صدق نمىكند . و اما وجودات چون بالفرض وجودات ممكنه‌اند ، علة العلل و مبدأ المبادى لازم داشته تا خلعت وجودى موجودات از او باشد .\r\nسپس اين وجودات را بر آن سلسله ماهيات كه بنفسها نه موجود و نه معدوم هستند و مفهوم هستى بر آنها صادق نيست ، منطبق مىنماييم . بعد از انضمام و معانقه وجود با ماهيت ، ماهيت به بركت وجود هستى يافته و از اين اتحاد و يگانگى چنان اثر وجود را\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nجذب نموده كه بعد از تلبّس و تقمّص به وجود تشخيص آن ، ادقّ از ابروان نازنين است . به طورى كه در نظر عرفى و سطحى موجود را ماهيت دانسته و گفته‌اند : انسان موجود است نه وجود انسانى . هنگامى كه عقل تعمّق كرده و حساب نموده و حال ماهيت را ديده و حقيقت آن را كه از خود حيثيت نداشته و لا موجوده و لا معدومه ملاحظه نموده ، پىبرده است كه اين مزوّر وجود را عاريه نموده و مانند مرأهء دميمه كه از خود حُسن ندارد ، خود را به زينت وجود مزيّن نموده و متقيد به وجود است .\r\nمفهوم وجود بر ماهيات صادق است ؛ چون يك جهت تقييديه و يك جهت تعليليه دارند ، جهت تقييديه ماهيت موجوده همان تقيد به وجود است و چون اين وجود ، بالذات ممكن است و مستفاد از غير است ، بنا بر اين در صدق مفهوم وجود بر آن احتياج به علة العلل بوده كه اگر او نبود وجود ممكن نيز نبود . پس وجود ممكن معلّل به وجود غير و مترشح از غير است كه اگر توجه غير نبود نشانى از او نبود .\r\nو بالجمله : اگر چه وجود صرف كه از ماهيت مجرد است مصداق و فرد حقيقى مفهوم عام وجود ، يعنى مفهوم وسيع هستى است و ليكن تا نظر اعطايى علة العلل و سرچشمهء فيض وجود نباشد ، وجود فرد حقيقى از كنگرهء غيب در صفحهء عالم نمىافتد تا فرد آن مفهوم باشد ، پس وجود اين موجودات هم معلّل به علت و معطى الوجود است كه جهت تعليليهء اين وجودات است .\r\nپس فردى كه به نظر عرفى ماهيت و وجود در آن متحد بوده و مفهوم وجود بر آن صادق است ، يك جهت تقييدى داشته كه تقيد ماهيت به وجود است و يك جهت تعليلى دارد ؛ زيرا وجودى است كه معلّل به علت است .\r\nبه بيان ديگر : اينكه ماهيات بالعرض موجودند ، يعنى واسطه در عروض دارند ، پس حقيقت مفهوم وجود بالذات شامل ماهيت نبوده ، بلكه به وساطت وجود خاص كه حقيقت مفهوم بر او صادق است ، بر ماهيت هم بالعرض و المجاز صادق است .\r\nو الحاصل : مفهوم عام وجود به واسطهء مبدأ اعلى بر وجود خاص صادق بوده و به توسط اين وجود خاص ، بالعرض بر ماهيت صادق است . و مفهوم عام كه عبارت از\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nهستى است وجودات را شامل مىشود ولى به توسط واسطه ، كه واسطه در ثبوت است ، به اين معنى كه وجودات ممكنه چون ممكن بوده و نمىتوانند بالذات بدون راهنمايى و قيموميتِ غير از كتم عدم بيرون آمده و تحت مفهوم عام به فرديت آن نايل و موفق شوند ؛ لذا روزنه‌اى و كوّه‌اى از عالم غيب باز شده و اين وجودات را تحت قيموميت و خلاقيت خويش از كتم عدم بيرون آورده است و آنها فعلًا بالحقيقه موجود بوده و مشمول مفهوم هستىاند .\r\nگرچه به نظر عرفانى ، عالم و وجودات خيال است ، چنان كه شيخ عبد الرزاق كاشانى « 1 » در ذيل آيهء  « أَ لَمْ تَرَ إِلى رَبِّكَ كَيْفَ مَدَّ الظِّلَّ »  « 2 » گفته است : « وجود منبسط ظلّى هست‌نماست ، مثل سايه كه هيچ است و خيال مىشود كه چيزى است » . « 3 » وقتى نور دور چيزى را مىگيرد سايه ديده مىشود ، نه اينكه سايه هم چيزى باشد ، بلكه سايه عدم است ولى نه عدم بحت بسيط ، بلكه عدمى كه مربوط به آن نور بوده و اضافهء به آن دارد . چنان كه قبل از اشراق شعاع آفتاب ، چيزى سايه نداشته و ظلمتِ بحت و بسيط است ، ولى وقتى آفتاب به جرمى مىافتد آن جرم سايه پيدا مىكند كه سايه خود چيزى نبوده و حقيقت ندارد ؛ گرچه از طلوع آفتاب پيدا شده است . و چون نور آفتاب از يك جهت به جسم مىافتد ، دنبال آن كه نور ندارد ، تخيل مىشود كه آن هم در مقابل نور چيزى است و ليكن جز خيال چيزى نيست و عدم است ولى نه مطلق عدم ، بلكه عدمى مربوط به نور كه وجود آن در آنجا نيست .\r\nو بالجمله : مفهوم وجود مفهوم بياض است كه مصداق آن در عالم به نحوى است\r\n\r\n\r\n","description":"","footnote":"\r\n( 1 ) - ملا كمال الدين ابو الغنائم عبد الرزاق بن اسحاق كاشانى از مشاهير عرفا و متصوفهء اماميه و از محققين علوم ظاهرى و باطنى بوده است . برخى از تأليفات او عبارت است از : اصطلاحات الصوفيه ، شرح فصوص الحكم ، شرح منازل السائرين ، تأويلات القرآن .\r\nوفاتش به سال 730 يا 735 ق . رخ داد .\r\n( 2 ) - فرقان ( 25 ) : 45 .\r\n( 3 ) - رجوع كنيد به : تفسير القرآن الكريم ، ج 2 ، ص 160 . گرچه اين كتاب منسوب است به شيخ اكبر محيى الدين عربى ولى به تحقيق همان تأويلات ملا عبد الرزاق كاشانى است .\r\n","page_name":" 10 ","page_number":10},
  {"content":"\r\n\r\nكه بايد واسطه در بين باشد ، اما واسطه در عروض . مثلًا به جسم كه مىگوييم ابيض است ، حقيقةً و بالتأمّل ابيض نيست ، بلكه در نظر عرف ابيض است و در اصل ، حقيقت بياض است كه موجود شده است ، به طورى كه اگر ذات بياض مىتوانست به تمام حقيقت بدون اينكه فى الموضوع واقع شود ، تحقق پيدا كند ، مصداق بياض بوده و ابيض او بود ، و ليكن اكنون در موضوع واقع شده به گونه‌اى كه موضوع من ذاته اقتضاى بياض و سواد ندارد . و چون فرد حقيقى بياض ، وجود استقلالى ندارد به طفيل استقامت و پابرجايى موضوع ، ذات بياض حقيقةً وجود دارد . الّا اينكه غير متعمّقين گمان مىكنند كه جسم ابيض است در صورتى كه جسم ابيض نيست . ابيض ، بياضى است كه به جسم قائم است ، و لكن به واسطهء اتحاد وجودى بياض با جسم ، بياض واسطه در عروض شده ، بدون اينكه حقيقت جسم ابيض باشد ، بلكه به جسم به واسطهء معانقهء آن با بياض ، ابيض گويند . و همچنين است نورى كه از شمس آمده و سطوح اشياء را منور نموده است . منور واقعى نورى است كه بر سطوح افتاده و لكن بعد از تلبس سطوح به آن ، در انظار سطحى ، سطوح اجسام منور مىنمايد در صورتى كه در حقيقت آنها منور نبوده و نور است كه منور است ، پس به جهت تقييد اجسام به انوار ، اجسام را منور مىبينيم .\r\nچنان كه نورهايى كه صفحهء زمين را پُر كرده‌اند ، نمىتوانند از خود وجود نورى داشته باشند ؛ زيرا معلول هستند . پس گرچه مفهوم نور شامل اين انوار مىشود ، ولى بالذات و بدون علت شامل آنها نمىشود ، بلكه آنها به واسطهء علت توانسته‌اند واجد حقيقت وجوديهء نوريه باشند . پس آنها به جهت تعليليه ، مشمول مفهوم نور مىباشند .\r\nبعد از آنكه دو قسم از موجودات را ذكر نموديم كه مىتوانند تحت مفهوم وجود مندرج باشند و مفهوم هستى بر آنها به جهت تقييديه و به جهت تعليليه صدق نمايد ، اكنون مىگوييم : ممكن است مفهوم وجود يك فرد و مصداق ديگرى داشته باشد كه صدق مفهوم بر او به هيچ كدام از جهت تقييديه و جهت تعليليه نباشد ، سپس كلام در اثبات چنين فردى واقع مىشود .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nبراهين الهيين بر اثبات واجب\r\nاگر دليل و برهان توانست از عهدهء اثبات آن برآيد فهو المطلوب و الّا با دست خطى كه در قرآن نوشته است آن را اثبات مىنماييم ؛ چنان كه فرموده است :  « أَ فِي اللَّهِ شَكٌّ فاطِرِ السَّماواتِ وَ الْأَرْضِ »  « 1 » و  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ »  « 2 » و  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ » .  « 3 »\r\n\r\nواجب تعالى : ما ذاته بذاته لذاته\r\nمرحوم حاجى مىفرمايد : « بذاته » و « لذاته » ، مثل ظرف و جار و مجرور است كه وقتى مفترق شوند مجتمع شده و زمانى كه مجتمع شوند ، مفترق مىشوند . پس مراد از « بذاته » نفى حيثيت تقييديه مثل موجوديت براى ماهيت امكانيه است و مراد از « لذاته » نفى حيثيت تعليليه مثل موجوديت وجودات خاصهء امكانيه است .\r\nو يا اينكه مراد از يكى ، نفى واسطه در عروض ، مثل وساطت وجود خاص در تحقق ماهيت است و مراد از ديگرى نفى واسطه در ثبوت مثل وساطت وجود حق براى تحقق وجود خاص امكانى است .\r\nو واسطه در عروض اين است كه واسطه منشأ اتصاف ذى الواسطه به شىء است و لكن بالعرض ، مانند وساطت حركت سفينه براى حركت جالس .\r\nو واسطه در ثبوت اين است كه واسطه منشأ اتصاف به شىء است ، بالذات ، مثل وساطت نار براى گرمى آب .\r\nو اين واسطه در ثبوت دو قسم است :\r\n\r\n\r\n","description":"","footnote":"\r\n( 1 ) - ابراهيم ( 14 ) : 10 .\r\n( 2 ) - نور ( 24 ) : 35 .\r\n( 3 ) - حديد ( 57 ) : 3 .\r\n","page_name":" 12 ","page_number":12},
  {"content":"\r\n\r\nيكى اينكه خود واسطه متصف به آن وصف است ، مثل نار كه واسطهء ثبوت حرارت براى آب است كه هم خود نار حرارت داشته و هم به توسط او آب حرارت پيدا مىكند . ديگر اينكه خود واسطه داراى آن وصف نيست ، مثل شمس كه واسطه براى حرارت است ؛ در صورتى كه خودش بنا بر عقيدهء حكماى قديم حرارت ندارد « 1 » و يا مانند شمس كه واسطه براى اسوداد وجه القصّار و ابيضاض الثوب بوده با اينكه خودش سواد و بياض ندارد .\r\nسپس بحث در اثبات واجب الوجود در مقابل مادى واقع مىشود . مخفى نماند كه پايهء اين مطلب اصالة الوجود است . هر كس قدمش در اصالة الوجود راسخ باشد ، در اينجا نيز راسخ القدم است و هر كس قلبش در آنجا مطمئن گشت ، در اينجا به ايمان كامل خواهد رسيد . « ألا إنّ عباد اللّه هم الراسخون » .\r\nو بعد در بيان مطلب مىگوييم : امكان كه در باب ماهيات گفته مىشود ، در باب وجود هم گفته مىشود ، و ليكن امكانى كه در اصطلاح مناطقه در باب مفاهيم گفته مىشود « 2 » غير از امكانى است كه حكيمان در باب وجود موجودات ممكنه مىگويند .\r\nالبته امكان را در باب ماهيات به دو معنى بر آنها حمل مىنمايند : يك معنى اين است كه نسبت ماهيت به وجود و عدم يكسان بوده ، هم مىتوان او را به وجود متصف نمود و هم به عدم ، و در ناصيهء ماهيت به خط جلى نوشته شده است : « هذا ، نسبة الوجود و العدم إليه على حدّ سواء » .\r\nمعناى ديگر اين است كه وجود براى ماهيت ضرورى نبوده ؛ چنان كه عدم هم براى او ضرورى الثبوت نيست . البته معناى اول لازمهء معناى دوم است .\r\nو ليكن امكان در باب وجودات به اين معانى نيست ؛ زيرا دربارهء وجود نمىشود گفت : « نسبة الوجود و العدم إليه على حدّ واحد » و نيز نمىشود به آنچه تحقق دارد در عين تحقق آن گفت : تحقق براى او ضرورى نيست ؛ زيرا نمىشود حقيقت شىء براى\r\n\r\n\r\n","description":"","footnote":"\r\n( 1 ) - رجوع كنيد به : معتبر ، ج 2 ، ص 202 .\r\n( 2 ) - رجوع كنيد به : شرح اشارات ، ج 1 ، ص 151 .\r\n","page_name":" 13 ","page_number":13},
  {"content":"\r\n\r\nخود آن ضرورى نبوده و ممكن باشد . و اگر در عين تحقق ، لا تحقق و عدم به او نسبت داده شود ، اجتماع متناقضين و سلب الشىء عن نفسه لازم مىآيد . پس امكان در باب وجودات بايد به معناى ربط و فقر باشد . و بعد از آنكه اصالة الوجود را محكم نموده و قاعدهء ايمان ما به نور آن تكميل شده و گفتيم : ماهيات اعتبارى بوده  « كَسَرابٍ بِقِيعَةٍ يَحْسَبُهُ الظَّمْآنُ ماءً »  « 1 » و ماهيات و مفاهيم عبارت از حدود وجودات و منتزع از نحوهء تحقق و تحصل وجودات است و متحصل و آنكه در دار تحقق تكوّن دارد ، اصل حقيقت نوريهء وجود است و معجزه از اوست و ماهيت سحر است و به ديدهء وَهْم ، هست مىنمايد و گفتيم : واهمه ، ساحر فرعونى است و براى عقل يد و بيضاء و معجزه قائل شديم ، و واقعيت را بدون شائبهء اعتبار و مجاز ، وجود دانستيم .\r\nپس اين هويات و حقايق و موجودات را به نظر عقل نگريسته و با نزع حدود و الوان ، ماهيات را كنار گذاشته و عدم هم كه كنار است ، آن وقت اصل صرف الوجود را ملاحظه كرده يك حقيقتى را كه نه ماهيت و نه عدم است مىيابيم ، به طورى كه ديگر عدم و لا تحقق بر عين اين تحقق راه ندارد . نمىشود اين حقيقة التحقق ، عدم كه لا تحقق است باشد ؛ زيرا محال است شىء عين نقيض خود باشد و وجود بحقيقته نمىشود عين عدم بحقيقته گردد و اين صرف الوجود عين واجب است كه گفتيم :\r\nواجب آن است كه عدم نيست و معنى ندارد شىء بحقيقته عين لا حقيقت باشد .\r\nالبته واجب و وجود دو چيزى كه متحد باشند نبوده ، بلكه واجب عين وجود است و آنچه تحقق دارد عين واجب است ، پس وجود عين واجب است و آنچه مفهوم هستى بر او صادق است و تحقق پيدا كرده و فرد مفهوم هستى است حقيقت مفهوم واجب و صرف الوجود است ؛ چنان كه قبلًا گفتيم كه ماهيت اصلًا خيال بوده و وهم از روى سرسامى آن را تخيل نموده در صورتى كه بيش از اعتبار ، حقيقتى ندارد . اصل الوجود و صرف الوجود بدون ملاحظهء ماهيات تحقق داشته بدون اينكه نسبت عدم به او تصور گردد .\r\n\r\n\r\n","description":"","footnote":"\r\n( 1 ) - نور ( 24 ) : 39 .\r\n","page_name":" 14 ","page_number":14},
  {"content":"\r\n\r\nاز آنچه كراراً عرض شد ، روشن شد كه اين معناى واجب بوده و وجود مساوق با واجب است و وجود و واجب دو چيز همراه و هم‌ركاب و هم‌عنان نبوده بلكه عين يكديگرند .\r\nو بعد از آنكه وجود همان واجب است و اين فردى كه حقيقت آن ، تحقق و تحصل است ، مفهوم وجود و مفهوم واجب بر او صادق است ، پس در عرصه بيش از واجب كيست ؟ بگو . و بيش از وجود چيست ؟ بگو . پس واجب هست لا غير . و بايد از ممكن سراغ گرفت كه ممكن كجاست ؟\r\n كلّ ما في الكون وهم أو خيال * أو عكوس في المرايا أو ظلال « 1 » \r\nو العالم خيال فى الخيال . « 2 »\r\n وحدت منم ، كثرت منم * معنى منم ، صورت منم \r\n اول منم ، آخر منم * باطن منم ، ظاهر منم \r\n عِلوى منم ، سفلى منم * دنيا منم ، عقبا منم \r\n هم نور و هم ظلمت منم * پنهان و هم پيدا منم \r\n غايب منم ، حاضر منم * يكتا و بىهمتا منم \r\n حجت منم ، دعوا منم * عين همه اشيا منم \r\n « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  « 3 » هر كجا وجود رفته ، واجب است و بعد از اثبات اينكه : « إنّ الوجود هو الواجب و إنّ الواجب هو الموجود و إنّ الموجود هو الواجب » خواهيم گفت : وجود عين قدرت است ، وجود عين علم است ، وجود عين اراده است .\r\n مجموعهء كون را به قانون سبق * كرديم تصفّح ورقاً بعد ورق \r\n حقا كه نديديم و نخوانديم در او * جز ذات حق و شئون ذاتيهء حق \r\n\r\n\r\n","description":"","footnote":"\r\n( 1 ) - رجوع كنيد به : نقد النصوص ، ص 181 .\r\n( 2 ) - فصوص الحكم ، ص 104 .\r\n( 3 ) - حديد ( 57 ) : 3 .\r\n","page_name":" 15 ","page_number":15},
  {"content":"\r\n\r\n « أَ فِي اللَّهِ شَكٌّ فاطِرِ السَّماواتِ وَ الْأَرْضِ »  « 1 » پس بايد ممكن را اثبات كرد .\r\nو باب ديگرى ان شاء اللّه بعداً خواهيم گشود كه اين طور نيست كه همهء وجودات واجب باشند . بنا بر اين نزاع ما با اخواننا الماديين در اين خواهد بود كه او بگويد همهء وجودات واجب است و مرتكب انقلاب دعوا شده و منتظر اقامهء برهان بر وجود ممكن از ناحيهء ما شود و در غير صورت اقامهء برهان بر وجود ممكنات ، بايد منكر وجود آنها شد .\r\nو بالجمله : بعد از آنكه عدم با وجود متناقض بود و نمىشود عين الوجود عدم بوده و در عين تحقق ، لا تحقق گردد و اين طور هم نيست كه وجود و عدم دو وادى بوده و هر يك به فضاى ديگرى سرايت كند و گفتيم ماهيات هم چيزى كه گاهى عباى وجود و گاهى عباى عدم به دوش بگيرد نيست .\r\nنتيجه اين است كه : صرف الوجودى كه ما از وجودات در نظر آورده ، جهت تقييديه و جهت تعليليه ندارد ؛ زيرا اگر به جهت تقييديه مقيد باشد ، داراى ماهيت خواهد بود و حال آنكه ما ماهيت را الغا نموديم و اين مجسمهء سحر را از وجود كه عين معجزه است كنار زديم . و همچنين اگر به جهت تعليليه معلّل باشد ، لازم مىآيد كه علت ديگرى داشته باشد ، آن علت اگر عدم باشد عدم چگونه علت شىء با حقيقت مىشود ؟ هيچ ، چگونه شىء اصيل واقعيت‌دار را توليد مىنمايد ؟ و اگر بگوييم معلّل به ذات و نفس خويش است ، معقول نيست وجود شىء معلّل به نفس خودش باشد ؛ زيرا دور و تقدم الشىء على نفسه لازم مىآيد .\r\nپس صرف الوجود ، بذاته من ذاته لذاته بوده و استقلال داشته و آليت نداشته و مستقل بنفسه مىباشد . نور وجود تا هر كجا اشراق كرده ، واجب است و بر خصم است كه ممكن را اثبات نمايد .\r\nالبته ما بابى براى اثبات اين مطلب كه وجود بحقيقته الحقة الواقعية داراى مراتب و عقول بالتشكيك است باز خواهيم كرد .\r\n\r\n\r\n","description":"","footnote":"\r\n( 1 ) - ابراهيم ( 14 ) : 10 .\r\n","page_name":" 16 ","page_number":16},
  {"content":"\r\n\r\n\r\nبرهان خلف\r\nو اما دليل ديگر بر اثبات واجب اين است كه : اين وجودات ، ممكن بوده و معناى امكان در وجود چنان كه سابقاً گذشت عين الربط و عين التعلق است و معناى وجود ممكن اين است كه اين وجود فقير و مرتبط است و از خود استقلال ندارد ، وجود ظلّى و آلى است ، آيا اين وجود به عدم ربط دارد ؟\r\nاعدام گرچه اعدام مضافه باشند ، براى تكفل فقرا و نگه‌دارى ايتام قابليت ندارند .\r\nحال ماهيات هم قبلًا معلوم شد كه در مرتبهء ثانيه ، از حدود وجودات اعتبار و انتزاع مىشوند . چيزى كه اعتبارى است آن هم در مرتبهء ثانيهء از وجود قادر به تكفل نيست .\r\nپس فقيرى كه غبار فقر از سر و صورت او مىبارد و يُتم و عدم استقلال از ناصيهء او پيداست ، بايد به يك غنى بالذاتى كه براى اين اظلال و ايتام كهف بوده و قيوم و ملجأ ايتام و فقرا باشد ، مرتبط بوده و آن عبارت از مصداق واجب و مصداق مفهوم وجود است .\r\n « وَ اللَّهُ هُوَ الْغَنِيُّ »  « 1 »  « اللَّهُ لا إِلهَ إِلَّا هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ »  « 2 » اگر بخواهد توجه خود را از روى اين فقرا برداشته و دست مكرمت و فيضش را از سر اين ايتام دور نمايد ، همه درهم فرو ريخته و به وادى عدم و چاه فنا رهسپار خواهند گشت .\r\nو باز دوباره براى تحكيم اين بحث مىگوييم : اثبات واجب الوجود از دو طريق ميسّر است :\r\nيكى از طريق نظر كردن به خود صرافت وجود كه اصل اين حقيقت را در نظر گرفته و واجب را اثبات نماييم .\r\nديگر از طريق وجود ممكنات ، يعنى من و تو كه از مراتب پايين شروع كرده و بدان ، واجب را اثبات نماييم .\r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n( 2 ) - بقره ( 2 ) : 255 .\r\n","page_name":" 17 ","page_number":17},
  {"content":"\r\n\r\nاما طريق اول اين است كه به اصل حقيقت و صرف صرافت وجود نظر كرده و ماهيات و حدود را از آن سلخ كرده و الغا نموده و آن را از اين البسه و اصباغ حدى و ماهيتى تعريه و تجريد نموده و به ذات وجود نظر بياندازيم . و در اين صورت مسلم است كه شىء يا واجب يا ممتنع و يا ممكن خواهد بود .\r\nو براى امكان دو معنى است :\r\nاول ، امكان در باب وجودات كه صرف الربط و عين التعلق و متقوم به غير و ظل غير مىباشند .\r\nدوم ، امكان در باب ماهيات كه شىء و ماهيت ملاحظه مىشود ؛ چنان كه نظر اهل منطق به اين معنى از امكان است كه عبارت از استواء نسبت عدم و وجود به شىء است به طورى كه شىء در حد ذات ، هيچ كدام از وجود و عدم نبوده ، بلكه مىشود موجود باشد و مىشود معدوم گردد كه نسبت به هر دو لا ضرورت است .\r\nالبته امكان به اين معنى در صرافة الوجود معنى ندارد ؛ زيرا عقد ايجابى موجود ، براى وجود ضرورى است ، نمىشود وجود باشد و نسبت موجوديت و معدوميت به او متساوى باشد ، چنان كه نسبت عدم به او با نسبت وجود مساوى نيست ؛ زيرا وقتى نقيض معدوم به عقد ايجابى ضرورى الثبوت باشد ، لا بد معدوم براى آن ضرورى السلب است .\r\nو بالجمله : نمىتوان به صرافة الوجود ممكن گفت ، به اين معنى كه نسبت وجود و عدم به او مساوى باشد ؛ زيرا وجود نفس خودش است و ثبوت نفس الشىء براى شىء ضرورى است ، پس نقيض آن ضرورى السلب است .\r\nو هكذا نمىتوان به صرافة الوجود ممتنع گفت ؛ زيرا بعد از آنكه نفس وجود را در نظر گرفته و حقيقت نوريت را نگاه كرديم ، مىبينيم محال است با بودِ وجود ، ممتنع الوجود باشد ؛ زيرا بعد از آنكه وجود موجود است ، چطور ممتنع الوجود باشد ؟ پس وجود ، ممكن الوجود و ممتنع الوجود نخواهد بود .\r\nو همچنين در مورد آن امكان به معناى تعلق و ربط هم معنى ندارد ؛ زيرا غير از\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nوجود چه چيزى است كه صرافة الوجود به او متقوم باشد ؟\r\nبنا بر اين : صرف الوجود واجب بوده و وجوب با وجود مساوق بوده و هر چه از وجودات كماليه كه عبارت از علم و قدرت و حيات و اراده و وحدت است باشد ، آنها هم با وجوب مساوى است و چنان كه وجود واجب است ، علم و اراده و قدرت و حيات هم واجب است .\r\nو بعد از آنكه به مقتضاى دليل مذكور ، واجب ثابت شد ، تصور حقيقت وجود بحقيقته و كما هو حق التصور ، موجب تصديق واجب خواهد بود . و در حقيقت منكر واجب ، حقيقت وجود را تصور نكرده و الّا تصور آن مساوق با تصديق آن است . و با تصور حقيقت وجود ، منكرِ واجب مدعى وجود واجب گشته و دعواى او منقلب مىگردد . پس بايد بگويد وجود و شئون وجود واجب است و ممكن را انكار نمايد .\r\nبنا بر اين بايد براى اثبات ممكن الوجود دستگاه ديگرى پهن كرد .\r\nالبته برهان مذكور منشعب از اصالة الوجود است كه ما در صدر بحث الهيات بالمعنى الاعم از بين سه چيز ، يعنى وجود و عدم و ماهيت ، وجود را كه حقيقةً اصالت و تأصل داشت شناختيم و گفتيم : عدم ، تحصل و اصالت و تحقق ندارد و حدود و ماهيات  « كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً »  « 1 » مىباشد . همانا اصيل وجود است . هر كس ايمان او در اصالة الوجود راسخ و ثابت است در الهيات بالمعنى الاخص در اثبات واجب پيش‌قدم بوده و هر كس نور ايمان او در اصالة الوجود زيادتر باشد ، ديده‌اش در بينايى واجب بيناتر خواهد بود . و بالجمله : ايمان به واجب الوجود از شعب ايمان به اصالة الوجود است .\r\nو الحاصل : بعد از تحكيم پايهء اصالة الوجود ، پايهء اعتقاد و اذعان به واجب محكم شده به طورى كه با قصر نظر به صرافة الوجود ، وجود و آنچه مساوق با آن است ، مانند وحدت و علم و قدرت واجب شناخته مىشود . پس در ايمان به وجود ممكن ، برگرداندن نظر از صرافة الوجود و ملاحظهء مراتب وجود ، مورد احتياج است . و ما\r\n\r\n\r\n","description":"","footnote":"\r\n( 1 ) - نور ( 24 ) : 39 .\r\n","page_name":" 19 ","page_number":19},
  {"content":"\r\n\r\nسابقاً اثبات نموديم كه اين حقيقت نوريه در عين بساطت قابل تشكيك بوده و ذو مراتب است و به شدت و ضعف مختلف مىشود . آن نقطهء اولى و آن مرتبهء فوق الكمال كه :  « يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ »  « 1 » وفوق الشدّه ، از مراتب وجود بوده و مراتب نازلهء ديگر تعلق و ربط به او داشته و متقوم به او مىباشند ؛ چون حقيقت بسيطه‌اى كه بدون جنس و فصل است مرتبهء نازلهء آن حقيقت متقوم به مرتبهء عاليهء آن خواهد بود . وجود من و تو و وجود موجودات عالم مثال - بنا بر ثبوت آنها - و عالم عقل تحت نقطهء اولى و نقطهء رأس مخروط وجود بوده و حقيقة الوجود حافظ و قيّوم مراتب ديگر مىباشد .\r\nدر عين حال كه گفتيم اصل وجود ، واجب است و همهء وجودات واجب بوده ، و لكن اين وجوب با امكان در باب وجودات كه به معناى ربط است منافى نيست ؛ زيرا نقطهء اولى واجب بالذات بوده ، ولى نقاط و مراتب ديگر با اينكه ممكن است ، واجب مىباشد منتها واجب بالغير . و همچنين علم و قدرت و اراده و شئون كماليه كه مساوق با وجود است و وجود هم مساوق با وجوب است همه واجب بوده ، و ليكن قابل تشكيك مىباشند و چون داراى مراتب است آن مرتبه‌اى كه متقوم به مرتبهء اعلى است و متعلق به اوست ، مرتبه‌اى از آن بوده پس واجب و ممكن است .\r\nو بالجمله : بعد از آنكه مقدمات محكم شد ، يعنى اصالة الوجود و اينكه حقيقت وجود در عين حال كه حقيقت بسيطهء واحده است صاحب مراتب و سلسله است و حقيقة الوجود در هر مرتبه‌اى كه باشد از مراتب وجود است ، به ثبوت رسيد . و بعد از آنكه حقانيت مذهب فهلويون را به اثبات رسانديم . ديگر نيازى به اينكه اصل واجب و ممكنات و وجودات مرتبهء نازله و متعلقهء به نقطهء اولى اثبات شود نيست . البته اگر حقيقتى مانند نور بسيط باشد اگر فرض كنيم خورشيد ايجاد نورى مىنمايد و اين مرتبهء نازله از نور را خلق نموده است ، اين مرتبه با سرچشمهء نور در نوريت هيچ اختلاف ندارد ، مفهوم نور چنان كه بر اين صادق است بر آن هم « على وتيرة واحده »\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n","page_name":" 20 ","page_number":20},
  {"content":"\r\n\r\nصادق است . حقيقت اين نور وراى حقيقت نور خورشيد نبوده و با عدم اختلاف در حقيقت نوريه ، در مراتب با هم اختلاف دارند ، آن مرتبه شديد و اين مرتبه ضعيف است و مرتبهء ضعيف ربط به مرتبهء ما فوق خود مىباشد . مرتبهء اعلى ، مرتبهء نازله را به جعل بسيط جعل نموده و مرتبهء نازله از همان حقيقت مرتبهء اعلى است و در عين حال كه وجود مرتبهء نازلهء وجودى است كه از نظر حقيقت از حقيقت جاعل خود مىباشد ، لكن كمال او را نداشته بلكه از او ناقص‌تر است ، مانند خورشيد كه بر فرضى كه خودش نور باشد و ايجاد نور هم بنمايد ، نور تنها در جعل و در جهت تعليليه به او محتاج است و در جهت تقييديه محتاج نيست .\r\nچنان كه گفتيم مفهوم نور حقيقةً بر اين نور نازل كه چاله‌هاى اين عالم طبيعت را پُر كرده است صادق است ؛ چون اين نور نازل حقيقةً نور است . به خلاف اينكه به جسم بگوييم متنور است ؛ زيرا جهت تقييديه لازم داشته و علاوه بر جعل اصل حقيقت نور و ايجاد آن ، لازم است اين مجعول به جعل بسيط ، بر سطوح اجسام بتابد تا صحيح باشد كه بگوييم جسم متنور است . با اينكه عند التحليل باز جسم متنور نيست ، بلكه او را به قيد متنور بالاصاله يعنى نور ، متنور مىشناسيم .\r\nبه عبارت ديگر : علاوه بر جعل بسيط نور ، اشراق نور بر سطح جسم لازم است ، تا جسم بالتبع متنور باشد ؛ چنان كه در موجوديت ماهيت شناختى كه موجوديت او ، علاوه بر جهت تعليليه جهت تقييديه هم لازم دارد .\r\nو الحاصل : بر فرض خلاقيت آفتاب كه سرچشمهء نور است ، نور مخلوق ، با اينكه حقيقت مجعولهء نازلهء مخلوقه است ، عين حقيقت نوريهء جاعل است . اما چون حقيقت قابل تشكيك است ، مرتبهء نازله متقوم به مرتبهء عاليه و صرف الربط و التعلق به آن مىباشد\r\n« خلق النور من النور » « 1 »\r\nچنان كه در ما نحن فيه خلق الوجود من الوجود .\r\nو البته وجود قابل تشكيك است ؛ چنان كه نور كه خودش وجود است قابل تشكيك\r\n\r\n\r\n","description":"","footnote":"\r\n( 1 ) - بحار الانوار ، ج 83 ، ص 323 .\r\n","page_name":" 21 ","page_number":21},
  {"content":"\r\n\r\nاست . نور البصر كه وجود است قابل تشكيك بوده و به شدت و ضعف مختلف است .\r\nمراتب ، تباين در حقيقت نداشته ، بلكه ما به الاشتراك در آنها عين ما به الامتياز است و نحوهء صدق مفهوم بر آنها يكسان بوده و ليكن مرتبه‌اى مقوم مرتبهء ديگر است .\r\nپس نقطهء اولى كه رأس مخروط وجود اعيان است ، در كمال فوق قرار گرفته به طورى كه از فوق ، حافظ تمام وجوداتى است كه در اعماق مخروط قرار گرفته است .\r\nو بالجمله : وجود ، منشأ خيرات بوده و مساوق با وحدت و وجوب و علم و قدرت و اراده مىباشد . بنا بر اين وجوب نيز مساوق با وحدت و علم و قدرت و اراده است ؛ چون وجوب مساوق با وجود است ، و چنان كه وجود ذو مراتب است علم و وحدت و قدرت نيز ذو مراتب است و همان گونه كه مرتبه‌اى از وجود فوق التمام است ، مرتبه‌اى از وجوب و مرتبه‌اى از علم و مرتبه‌اى از قدرت و مرتبه‌اى از اراده هم فوق التمام است .\r\nو همانطور كه وجود نقطهء اولى ، يعنى مرتبهء شدت شديد ، قيوم مراتب نازله است ، مرتبه اولاى علم كه عين مرتبه اولاى وجود است مرتبهء شدت شديد علم بوده و قيوم علوم نازله است و هكذا قدرت و هكذا اراده .\r\nپس قدرت ما به قدرت او و علم ما به علم اوست . و بالجمله : تمام شئون كماليه‌اى كه در مراتب نازله است به نحو اكمل و اتمّ در مرتبهء بالاست و البته اكمل ، قيوم كامل و كامل قيوم ناقص است .  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ » .  « 1 »\r\nو بالجمله : وقتى جمال جميل اجمل الجمال ، اشراق نور جمال نمود و صفحهء منبسط و ظلّ جميل آن جمال جميل توليد شد و ذو الجمال واجب و جمال واجب ، واجب شد ، جمال در عين وجوب صرف التعلق و الربط بوده كه با امكان در وجود منافى نيست .\r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n","page_name":" 22 ","page_number":22},
  {"content":"\r\n\r\n\r\nبيان اشرفيت و اسدّيت اين برهان\r\nبنا بر اين با برهان اشرف و اسدّ و اخصر ، « 1 » وجود واجب بهتر ثابت مىگردد ؛ زيرا به واسطهء صرف الوجود و با تجريد و انسلاخ آن از ماهيات و حدود و الغاى آنها ، بدون اينكه به راههاى پر پيچ و خم دور و تسلسل گرفتار شويم ، جمال زيباى صرف الوجود و اصل الوجود را درمان و علاج عقيده قرار مىدهيم ، البته در صورتى كه چشم عقل ما به جمال صرف النور و نور النور وجود افتد .\r\nاز آن جهت اين برهان اشرف است كه از ديدن ذات وجود ، واجب كه عين وجود است اثبات مىشود ، به خلاف برهان ديگر كه اخسّ است ، يعنى از راه وجود ممكنات مبدأ و واجب اثبات مىگردد .\r\nو همچنين اين برهان اسدّ است ؛ چون مثل برهانى كه بعد ذكر خواهد شد يا ساير براهينى كه در محل خود مذكور است ، « 2 » نيست كه محتاج به دور و تسلسل بوده تا اشكال تطبيق و غير آن لازم آيد ؛ زيرا اگر در عالم دليل بر ابطال دور و تسلسل نباشد ، اين برهان مانند سدّ محكم است ، بدون اينكه بطلان تسلسل و غير آن بيان و تقرير شود . اين است كه اين برهان اسدّ براهين است و اين برهان اخصر است چون به مقدمات ديگرى غير از اصالة الوجود و تشكيك الوجود كه ذكر شد ، نيازى ندارد .\r\nو الحاصل : اين برهان اشرف است ؛ زيرا چشم ، به واسطهء ذات واجب و وجودى كه عين واجب است ، به جمال آن روشن مىشود . اين است كه رئيس الموحدين فرموده است :\r\n« يا من دلّ على ذاته بذاته » . « 3 »\r\nو بالجمله : در اين برهان بر اثبات واجب ، ديدهء ما به نور جمال اصل وجود روشن مىشود .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 6 ، ص 12 - 17 .\r\n( 2 ) - رجوع كنيد به : اسفار ، ج 6 ، ص 26 - 48 .\r\n( 3 ) - بحار الانوار ، ج 84 ، ص 339 ، حديث 19 .\r\n","page_name":" 23 ","page_number":23},
  {"content":"\r\n\r\nبعد از اثبات اصل واجب به مراتب وجود نظر افكنده كه البته در اين مراتب ماهيات همراه مىباشد ؛ زيرا برگرداندن نظر از اصل وجود به سوى سلسلهء مراتب محقق نمىشود ، مگر اينكه مراتب ضعيفه را پايبند و مقيد به ماهياتى كه وجود را در مراحل نازله نگه داشته است ببينيم ، و الّا هر وقت حقيقت از قيد ماهيات برهد رو به سوى نقطهء اعلى مىآورد و اين به حكم تجاذب هم‌جنس و كهربايى مرتبهء قويه و به اثبات رساندن حكم تشكيك در حقيقت وجود است كه مرتبهء قويه چون اكمل و اتمّ از مراتب ضعيفه است ، به طور لفّ و بساطت كمالات مراتب نازله را داراست و اين طور نيست كه مرتبهء قويه مثل كمال مرتبهء نازله را مع زيادةٍ دارا باشد ، بلكه عين كمال او را دارا بوده و در حقيقت مرتبهء اعلى علاوه بر جميع كمالات خود ، كمال مختص به او را هم داراست . و نيز در حقيقت مرتبهء ضعيفه نقصان هست ، ولى مرتبهء قويه با هويت خود واجد جنبهء كماليهء او بدون نقص آن است ، البته نقص مرتبهء ضعيفه هم يك امر وجودى نبوده ، بلكه امر عدمى است و آن عبارت از فقدان كمال مرتبهء اعلى است .\r\nو اين برهان كه برهان اشرف و اوثق و اخصر بوده به برهان خُلف مشهور است ؛ زيرا وقتى به اصل وجود منسلخاً عن الماهيات و الاعدام نظر مىنماييم اين حقيقت ضرورى الثبوت بوده و « من نفسه لنفسه بنفسه » و « من ذاته لذاته بذاته » است ، و اگر موجوديت وجود من نفسه نباشد لازمه‌اش اين است كه يا متقوم به عدم بوده يا علت « ايس » بدون آن ، ماهيات باشد و اين بنا بر اصالة الوجود و اعتبارية الماهيه خلاف واقع است ، و چون عدم ، عدم بحت و هيچِ صرف است ، منشأ اثرى نبوده و محال است « ليس » منشأ « ايس » باشد .\r\n\r\nبرهان استقامت\r\nبرهان ديگر به برهان استقامت معروف است و حاصل آن اين است : از وجود ممكنات شروع كرده و مىگوييم وجودى هست كه اين ممكنات به قيموميت او متقوم و موجودند ، اگر پذيرفته شد كه وراى ممكنات قيومى محيط و پاينده براى آنها هست\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمىگوييم اين همان واجب الوجود است .\r\nو اگر بگويند : اين ممكنات معلول سلسله عللى بوده كه در هر دوره و زمان سلسله‌اى از علل ، سلسله‌اى از معلول را تشكيل داده‌اند ، به طورى كه اين سلاسل علل و معاليل يكديگر بوده‌اند و دستهء كنونى را دستهء ما قبل آن و آن دسته را باز سلسلهء ديگرى كه ما قبل آن است ايجاد نموده و پيوسته به اين نحو ادامه داشته است .\r\nمىگوييم : اگر قبول داريد كه اين سلاسل به چيزى كه علة العلل بوده و علت ديگرى ندارد ختم مىشوند ، ما آن را واجب الوجود مىناميم . و اگر قبول نداريد كه اين رشته در لا يزال ختم مىشود و مىگوييد : پيوسته در ازل سلسله‌اى قبل از سلسله‌اى الى غير النهاية بوده است . مىگوييم : تسلسل لازم مىآيد و تسلسل باطل است . البته بايد مطلب را طورى تتميم نمود كه ادلهء بطلان تسلسل در اينجا جارى بوده تا تسلسل را ابطال نمايد و به بيان ديگر ، تسلسل تعاقبى نباشد كه حكما آن را باطل نمىدانند ، بلكه تسلسل ترتّبى باشد تا بتوان آن را با ادلهء تطبيق و غير آن ابطال نمود ؛ چون اگر بگوييم تسلسل تعاقبى است كه سلاسل ما قبل معدوم گشته و از « ايس » به « ليس » تحويل شده و در وادى عدم غنوده‌اند ، ديگر حكم بر معدوم جايز نيست ؛ زيرا چه چيز را تطبيق خواهيم كرد ؟\r\nمگر اينكه وجودات را مترتبه خيال كرده و اين رشتهء خيالى را از يك طرف در خيال قطع نموده و از آن يك رشتهء موهومى درست نموده و آن رشتهء موهوم در خيال را بر رشتهء خيالى تطبيق نماييم . اين همه خيالات ، نتيجهء خيالى به دنبال دارد .\r\nفلذا لازم است تقرير مطلب به گونه‌اى باشد كه تسلسل ترتّبى بوده تا ادلهء ابطال تسلسل آن را ابطال نموده و براى رشته و سلاسل نقطهء ختمى اثبات شود .\r\nيك بيان مطلب اين است كه عالم طبيعى عالم جسم و جسمانيت است و سابقاً گفتيم جسم نمىتواند فاعل الهى بوده و شىء را از « ليس » به « ايس » آورده و معطى الوجود باشد . عيب ندارد كه فعلًا به اين مطلب هم اشاره كنيم كه چون جسم صاحب وضع است ، اگر بخواهد تأثير نمايد ، بايد بين او و بين آنچه مىخواهد در آن تأثير كند ،\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمحاذات حاصل شود و البته محاذات بين وجودين و شيئين برقرار مىشود ، و در مورد فاعل الهى كه معطى الوجود است چيزى هنوز قبل از اعطا نيست تا جسم در صورتى كه بخواهد معطى الوجود باشد با آن محاذات داشته باشد . فلذا اگر چيزى بخواهد چيزى را از كتم عدم به صفحهء وجود بياورد لازم است كه در فاعليت مجرد باشد و وقتى شيئى در فاعليت مجرد بود ، بايد در ذات هم مجرد باشد ؛ چون فاعليت شىء غير از ذات شىء است و شىء نمىتواند در فاعليت از ذات اشرف باشد ؛ زيرا رتبهء ذات از رتبهء فاعليت اشرف است ، پس جسم نمىتواند معطى وجود باشد و معطى وجود بايد مجرد باشد . هنگامى كه فاعل و مفيض اين ممكنات مجرد شد ، مىبينيم زوال بر مجرد محال است و مجرد در لا يزال دائم البقاست .\r\nبنا بر اين : فاعل عالم طبيعت كه مجرد شد ، بايد باقى باشد و اگر اين مجرد علتى داشته باشد ، بايد آن هم مجرد باشد و اگر اين سلسلهء مجردات كه فواعل هستند ، سلاسل مترتبهء موجودهء ما لا نهاية له باشند ، تسلسل ترتبى لازم مىآيد و ادلهء ابطال تسلسل از قبيل تطبيق و غير آن جارى مىشود .\r\nپس يا بايد به نقطهء ختمى بعد از طى سلاسل قائل باشيم كه ما آن را واجب الوجود مىناميم كه وجود آن از خود و بذاته است و يا در مرتبهء اول مىگوييم : مجردى محيط بر ممكنات و معطى وجود آنها كه واجب الوجود مىباشد ، هست .\r\nبيان ديگر براى اينكه تسلسل ترتبى در اين برهان درست كنيم اين است : چنان كه قبلًا گفتيم علت مبقيهء شىء همان علت حدوث اوست و محال است شيئى ممكن و وجود ممكن در حدوث محتاج به علت بوده و در بقا محتاج به آن نباشد و يا در بقا زير سايهء علت ديگرى غير از علت حدوث زندگى كند . بنا بر اينكه بايد علت حدوث در زمان بقاى معلول باقى باشد ، اگر فرض كنيم براى آن علت باقيه علت ديگرى هست ، باز بايد آن هم در زمان بقاى معلول موجود و باقى باشد و اگر فرض شود آن هم علتى دارد بايد تا زمان عمر معلول خود ، زنده و باقى باشد و هكذا اگر آن هم علتى دارد ، آن علت چهارمى هم بايد باقى باشد تا اين معلولى كه معلول اوست و علت\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمرتبهء نازلهء خودش است باقى باشد و همچنين اگر سلاسل الى ما لا نهاية له فرض شود ، ترتب در وجود علل حاصل شده و ادلهء ابطال تسلسل جارى مىشود .\r\nپس اين دليل دوم : دليل استقامت است . يعنى مثل دليل خلف نيست و با امداد از بطلان تسلسل واخذ ممكنات ، مستقيماً بر اثبات صانع و واجب الوجود استدلال شد .\r\nبا اين دو برهان اصل واجب الوجود را اثبات نموده ، بعد هم ان شاء اللّه اثبات خواهيم كرد كه « انّه عالم » ، « انّه قادر » ، « انّه مريد » و در اوصاف جلال و جمال تكلم خواهيم نمود و توحيد واجب الوجود اثبات خواهد شد .\r\nو چون در اين برهان از بطلان تسلسل كمك گرفته مىشود ، بسا ممكن است بعضى در بطلان تسلسل وسوسه نمايند ، لذا برهان اول اوثق از اين برهان است .\r\nالبته بايد در مقدمات و ضمائم كه عبارت از اصطلاح تسلسل ترتبى و غير آن باشد ، دقت نمود كه اگر از يك قسمت آن غفلت شود ، نتيجه به بار نخواهد نشست و حاجى يك كلمه گفته است و ما مرام را شرح داديم .\r\n\r\nبرهان امتن قرآنى\r\nادلهء ديگرى براى اثبات واجب الوجود هست كه مانند دليل خلف سابق به ابطال تسلسل نياز ندارد . يكى از آن جمله را كه مطابق با لسان قرآن است و به راههاى پر پيچ و خم تسلسل هم پايبند نيست ، ذكر مىنماييم : و آن شرح آيهء شريفهء :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ »  « 1 » است . البته بايد در نظر داشت كه در امور عامه ذكر كرديم : وجود طبيعى غير از وجود افراد نبوده و هر چه در خارج هست ، افراد طبيعت بوده و طبيعت وراى افراد ، شىء مستقلى كه وجودى منحاز از افراد داشته باشد نيست .\r\nپس ما از هر نوعى سلسله افرادى - و لو بالفعل غير متناهى باشد - فرض مىكنيم ، مثلًا دستهء غير متناهى از نبات ، دستهء غير متناهى موجود بالفعل از انسان و يا دستهء غير متناهى از حيوان را ملاحظه نموده و هر فردى كه از اين سلسله در نظر گرفته شود و\r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n","page_name":" 27 ","page_number":27},
  {"content":"\r\n\r\nحكمى براى او بذاته اثبات شود ؛ چون فردى از آن طبيعت كليه است ، گرچه افراد غير متناهى است و ليكن به واسطهء طبيعت كه مورد نظر قرار داده شده ، احاطهء عقلى بر تمام افراد غير متناهى سلسله پيدا شده ؛ بحيث لا يشذّ عن نظر العقل شىء من الافراد ، و همهء آنها آن حكم را خواهند داشت ؛ زيرا وجههء همهء افراد - و لو غير متناهى باشند - در نظر عقل حق‌بين و روشن‌بين آشكار است ، وضعيت و وجههء يك فرد كه كاملًا تحقيق شد ، همهء افراد ، آن وجهه را دارا مىباشند . لذا در عين حال كه سلسله غير متناهى است ، عقل عجيب و غريب اعجازنما با نظر خارق العاده‌اى كه از عهدهء هيچ ناظرى برنمىآيد اين طور نظر طويل و درازى نموده و مثلًا در سلسلهء افراد انسان حكم مىكند كه : « كل ما فى هذه السلسله ناطق » بعد از آنكه ديد ذات انسان ناطق است . و البته گفتيم انسان همانا اين فرد و آن فرد و آن فرد است و مجموع سلسله چيز ديگرى كه من حيث المجموع موجود ديگرى باشد نبوده ، بلكه مجموع يك رشتهء اعتبارى و وجود سلسلهء اعتبارى و وهمى است كه وهم وسوسه شده و در مقابل مجموع يك چيزى مانند غول بيابانى تصور نموده است . و بعد از آنكه يك فرد را ديديم كه ناطق است و چون ناطق جامع كمالات علم ، احساس ، قدرت و شعور و ضاحك و متعجب است - كه در عين بساطت نمونهء اين شتات كه مفهوماً متشتّت و وجوداً واحد است بوده - پس على وتيرة واحده ، تمام ما فى هذه السلسله ناطق ، ضاحك ، حساس و متحرك است . هر فردى با افراد ديگر در حكم شريك بوده و غير از افراد چيز ديگرى كه بتوان گفت كه او ممكن است در اين حكم شركت نداشته باشد ، نيست .\r\nبنا بر اين مقدمه : اگر ديديم يك فرد از اين سلسله ممكن است و از خود وجود نداشته و در مرتبهء ذات « ليس » بوده و فقير و دست خالى است و فقر در ناصيهء آن نوشته شده است ، حكم مىكنيم كه تمام افراد اين سلسله فقير بوده و گرد فقر بر پيشانى و ناصيهء همه نشسته و خاكسار ندارى صورت همه را خاك‌آلود نموده و در صفحهء ناصيهء همه به خط جلى « أنت الفقير » ثبت شده و بر آن مُهرى زده‌اند كه خط آن اين است : تو فقيرى . و به سراغ هر سلسله از موجودات غير متناهى از نبات و جماد و\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nحيوان و انسان برويم ، همه ممكن و بىبضاعت بوده و در اين حكم ، تناهى و عدم تناهى سلسله و نقطهء ختم و عدم آن به هيچ وجه دخالت ندارد ، و لو ما به ابطال تسلسل قائل نباشيم باز اين حكم را در گردن افراد آويزان مىبينيم و اگر دو فرد از اين افراد ممكنه وجود داشته باشد ، اين حكم را از جبين آنها خواهيم خواند و اگر سلسلهء غير متناهى هم باشد ، باز اين حكم قرائت خواهد شد . اصلًا وجود ، يك وجودى است كه از خود نيست .\r\nاشتباه نشود كه اينكه از هر يك از اين افراد سؤال مىكنيم تو فقيرى يا غنى ؟\r\nمىگويد : فقيرم ، معنايش اين است كه من فقيرم به آنچه جلوى من است ، بلكه همه در اين سلسله و لو غير متناهىاند ، هم جواب هستند كه ما فقراييم ، بين ما غنى نيست ، و همه نداى انا الفقير به آسمان بلند كرده كه هر ذره بر حال فقر خود زارى و ناله مىكند .\r\nهمهء ذرات عالم ممكنات لا ينقطع مانند نحلة العسل زمزمهء بىبضاعتى داشته و غوغاى فقر دارند .\r\nبنا بر اين مىگوييم : آيا همه كه فقيرند و بين آنها هيچ غنى و بىنيازى نبوده و مجموع هم كه چيزى نيست تا بگوييم او غنى است و عطا از اوست ، چطور مىشود كه وقتى دستهء فقرا جمع شوند پولدار شوند ؟ با دستان خالى وارد اتاق شده ، دست پُر شوند ؟ پس يك غنى بالذات لازم است كه به اين تهيدستان اعطاى عطايا نموده و به اين خالى دستان از وجود و علم و قدرت و اراده و حسن و كمال ، اعطاى كمال و اعطاى وجود و اعطاى علم و قدرت فرموده و آنها را به زينت وجود ، زينت دهد و همهء اين « ليس » هاى بالذات ، از عكوف خود به درگاه آن توانگر على الاطلاق ، بضاعت و سرمايهء زندگى و وجود گيرند . اين است كه قرآن به اين لحن به تمام موجودات خطاب فرمود :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ »  « 1 » آفرين بر اين غنا كه تمام دستها را پر كرده و همه را به تشريف خلعت وجود مشرّف گردانيد .\r\nتشريف خلعت او بر بالاى هيچ كس كوتاه نيست . به هر عينى از اعيان ثابته كه قابليت\r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n","page_name":" 29 ","page_number":29},
  {"content":"\r\n\r\nسؤال داشته ، عطا نموده است . زهى كرم اين كريم كه قبل از سؤال به سائلين عطا نمود و عالم همه نمونهء اسم « يا كريم » اوست . اين است كه اين سلاسل ، هر سلسله كه جلوى سلسلهء ديگر است فقير و محتاج به اوست و هكذا و لو غير متناهى باشد . اين است كه آشنايان بحر حقايق در ادعيه گفته‌اند :\r\n« يا قديم الإحسان » « 1 »\r\nأحسن إلينا بإحسانك القديم .\r\nپس اين برهان تمام است ؛ گرچه بگوييم تسلسل باطل نيست . و اين برهانى است كه از معرفت انسان به خودش حاصل شده و خداى عليم همهء براهين و آيات را در فطرت انسانى تكميل نموده است ، ولى انسان از آنچه خودش برهان بر اوست و حقايقى كه از آنها حكايت مىنمايد در غفلت است و همهء براهين بر معاد و نبوت و توحيد و عقايد حقهء اسلاميهء اثنى عشريه به طور وضوح در نفس و وجود انسانى است .\r\nبلكه هر ذره از آنها حكايت سرّى كه در غايت وضوح است ولى ما آن را سرّ و خفا مىدانيم ، مىنمايد  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ » .  « 2 »\r\n هر گياهى كه از زمين رويد * وحده لا شريك له گويد \r\n\r\nاثبات صفات واجب تعالى\r\n و قس عليه كلّ ما ليس امتنع * بلا تجسّم على الكون وقع \r\nبعد از آنكه اصل وجود واجب - جلّت عظمته - را اثبات نموديم گرچه اثبات صفات براى او خارج از بحث است - زيرا بحث ، در وجود و سلسلهء وجود و نظام مترتبهء بر اين حقيقت است - الّا اينكه چون مطلب اهم است و مناسب است كه در ذيل اثبات وجود شمه‌اى از آنها ذكر گردد ، آن را ذكر فرموده‌اند و ما هم شرح مىدهيم .\r\nميزان كلى در باب اوصاف ذات بارى ، اوصاف اعتبارى نيست ، بلكه اوصاف حقيقى است كه آنها را تحت ضابطهء كلى عقلى درآورده كه كدام وصف لايق جناب\r\n\r\n\r\n","description":"","footnote":"\r\n( 1 ) - بحار الانوار ، ج 88 ، ص 49 و ج 90 ، ص 265 .\r\n( 2 ) - فصلت ( 41 ) : 53 .\r\n","page_name":" 30 ","page_number":30},
  {"content":"\r\n\r\nاوست و ساحت قدس وى از كدام وصف عارى است .\r\nو بالجمله : ميزان در صفات ثبوتيه و صفات سلبيه ترازوى عقل است كه از موازين حساس است ، و آن با دو مقدمه بيان مىشود گرچه رجوع مقدمهء اولى به ثانيه است و لكن آنها را تشريح كه مىكنيم دو مقدمه به شمار مىآيد .\r\nاول اينكه : در علم ميزان ، يعنى منطق معلوم گرديده كه امكان عام تنها از جانب مخالف سلب ضرورت كرده و به جانب موافق كه آيا ثبوت آن به نحو ضرورت يا به نحو دوام يا بالفعل و آناً ماست كارى ندارد ، « 1 » پس مىتوانيم بگوييم انسان انسان است بالامكان العام و لو ثبوت انسانيت براى انسان كه طرف موافق قضيهء امكانيهء عامه است ، ضرورى است ؛ چون ثبوت ذات شىء براى شىء ضرورى است .\r\nپس در امكان عام كه سلب ضرورت از طرف مخالف مىكند ، طرف موافق اعم است از اينكه ثبوت آن براى موضوع ضرورى باشد يا ممتنع بوده و ضرورت نداشته باشد يا عدم ثبوت آن ممكن و لو ضرورى نباشد ، و ليكن در صورت اخير نمىتوانيم براى خداوند اوصافى اثبات نموده و آنها را از اوصاف ذات بدانيم ، مثلًا در صورتى كه احديت بر خداوند به امكان خاص حمل شود ، نمىتوان آن را از اوصاف ذات دانست ؛ زيرا امكان سلب ضرورت از طرفين است .\r\nمقدمهء دوم اينكه : وصفى كه براى خداوند مىخواهيم اثبات كنيم بايد از اوصاف صريح الوجود باشد ، بدون اينكه از مرتبهء صراحت تنزل كرده و مقيد و متخصص به استعداد و متعيّن به حدى باشد و مثل وصف انسانيت نباشد كه به صراحت وجود براى انسان ثابت نيست ، بلكه در صورت تنزل صراحت وجود به حدى كه حد انسانيت است ثابت است و صراحت وجود با عدم تنزل به اين حد اين وصف را ندارد .\r\nو همچنين جسميت براى جسم در مرتبه‌اى كه جسم به صراحت وجود صريح است ثابت نبوده بلكه اگر بخواهد ثابت باشد بايد به حد جسميت تنزل نمايد ؛ چنان كه\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 1 ، ص 151 - 152 ؛ الجوهر النضيد ، ص 62 - 63 .\r\n","page_name":" 31 ","page_number":31},
  {"content":"\r\n\r\nابيضيت با صريح الوجود ثابت نمىشود مگر اينكه تنزل نموده و به حد جسميت درآيد . لذا اوصافى كه در مرتبهء تام و تماميت وجود نمىتواند با وجود هم‌آغوش گردد ، نمىتوان براى ذات اقدس حق كه فوق التمام بوده و هيچ تنزلى نداشته و محدود به حدى نيست اثبات كرد ، به خلاف اوصافى كه هم‌طراز با وجود بوده و مساوق با وجود حركت مىكنند ، هر چه وجود كامل‌تر باشد آن اوصاف هم كامل‌تر مىگردد مانند علم و قدرت و حيات . مثلًا نطفه در حالت و مرتبهء ضعيفه‌اى كه هست بدون علم و اراده و قدرت است به مرتبهء علقه كه رسيد باز بدون علم و قدرت و حيات است و همچنين هنگامى كه به مرتبهء مضغه مىرسد . وقتى سير مراحلى نموده و به تدريج قدم در مراتب قوى وجود گذاشت ، علم و اراده و قدرت و حيات حاصل مىگردد تا :  « ثُمَّ أَنْشَأْناهُ خَلْقاً آخَرَ » .  « 1 »\r\nهم‌دوش حركت وجود يك سلسله اوصاف كمالى حركت مىكند به هر اندازه وجود از تخصص استعداد رهيده و شهپر ارتقا بزند ، آن اوصاف ، اكمل و كامل‌تر مىگردد تا به صرف الكمال بلكه به فوق الكمال و كمال الكمال و تام التمام برسد كه اين اوصاف به نحو كمال آن ، يعنى فوق الكمال و كمال الكمال و تام التمام مىباشد .\r\nو چنان كه برهان خلف و برهان استقامت و برهان قرآنى بر اصل وجود واجب اقامه نموديم ، آن براهين را در مورد سلاسل اين اوصاف - قدرت و علم و اراده و حيات - نيز مىآوريم . و چنان كه پس از اثبات وجود واجب با نظر به مراتب نازله در تشكيك وجود ، ممكنات را اثبات نموديم ، همچنين بعد از اثبات اوصاف واجب ، مانند قدرت و علم و حيات و اراده ، اين اوصاف را در ممكنات اثبات مىنماييم .\r\nو بالجمله : اوصافى كه در ترقى وجود با وجود هم‌طراز و هم‌پروازند و در تخصص و تقيد استعدادى و در تعين و تحدد حدى در نقطهء اولى واقف نبوده و هم‌عنان و هم‌ركاب وجودند ، اين گونه اوصاف لايق جناب حق است و اما آن وصفى كه قدرت گذشتن از تخصص استعداد معين را نداشته و قوت گذر و پرواز از حدى را\r\n\r\n\r\n","description":"","footnote":"\r\n( 1 ) - مؤمنون ( 23 ) : 14 .\r\n","page_name":" 32 ","page_number":32},
  {"content":"\r\n\r\nندارد و در شهپر او قوت بال زدن و عبور از يك افق نيست و در حد انقص يا ناقص و يا فوق النقص واقف است ، لياقت جناب او را ندارد ، مثل جهل كه هر چه وجود بالاتر رود به آن اندازه سوخته و بالش از قوت مىافتد . پس اين گونه اوصاف مثل حركت كه تا وجود تنزل نكرده و جسم نباشد صورت نمىگيرد ، لياقت جناب حق را ندارد .\r\nالبته ان شاء اللّه بعد بيان خواهد شد كه اين طور نيست كه اوصاف كماليه مثل علم و حيات چيزى ، و وجود چيز ديگرى مانند ثبوت بياض براى جسم باشد ، بلكه يك شىء بسيط هست كه وجود است و علم و قدرت و حيات عين اوست ، منتها قضيه از باب ترادف نيست . با اينكه صراحة الوجود امر بسيط است علم مرادف با قدرت نبوده ، بلكه اينها شأنى از شئون صرف الوجود و منتزع از آن بوده و شأن مناط انتزاع يكى ، غير شأن مناط انتزاع ديگرى است .\r\nو بالجمله : بعد از تقديم ضابطهء عقلى در صفات ثبوتيه و سلبيه ، ابوابى از بحث گشوده مىشود .\r\nاين اوصافى كه لايق حق بوده و وجوب آنها به ادلهء ثلاثه اثبات شد ، مانند علم واجب و قدرت واجب و ارادهء واجب و وجود واجب ، آيا اين تكثرات واجب است تا تعدد قدما و قدماى ثمانيه لازم آيد ؛ چنان كه بعضى از متكلمين قائل شده و گفته‌اند :\r\nذات احديت چيزى و علم چيز ديگرى است كه براى او مانند ثبوت بياض براى جسم ثابت است « 1 » - نعوذ باللّه - بلكه بحثى در اين مقوله خواهيم گسترد كه خداوند متعال واحد و بسيط من جميع الجهات بوده و در عين حال عالم و قادر و حى و مريد و مدرك است و وحدت حقهء حقيقيه لايق جناب اوست و اين مفاهيم مفاهيمى منتزع از واحد من جميع الجهات است و تعدد قدما مستحيل است .\r\nو بالجمله : در كمال بساطت و وحدت ، مفاهيم متكثره از او انتزاع مىشود ، گرچه انتزاع مفهوم واحد از اشياء متكثره محال و باطل است .\r\n\r\n\r\n","description":"","footnote":"\r\n( 1 ) - رجوع كنيد به : كشف المراد ، ص 82 ؛ شرح مواقف ، ج 3 ، ص 196 ؛ شرح مقاصد ، ج 4 ، ص 69 .\r\n","page_name":" 33 ","page_number":33},
  {"content":"\r\n\r\n\r\nتوضيحى پيرامون توقيفى بودن اسماء\r\nو الحاصل : ما به طور كلى آنچه از صفات ثبوتيه لايق جناب اوست تحت ضابطه درآورديم ، گرچه ان شاء اللّه بعد به طور تفصيل خصوص هر يك از آنها را اثبات كرده و راجع به آن طرح بحث خواهيم كرد .\r\nو بالاخره بعد از بيان ضابطه معلوم شد كه : اثبات صفتى براى ذات بارى - جلّت عظمته - عقل و بصيرت كامل و هوشيارى لازم داشته تا بتوان اوصافى را كه به صراحة الوجود ثابت بوده از اوصافى كه در مرتبهء تنزل با تخصص به استعداد ثابت است تشخيص داده و آنها را تحقيق نمود . فلذا شارع مقدس فرموده است : اسماء اللّه توقيفيه است . « 1 » و مىتوان آن اسمائى را كه در قرآن بر ذات اقدس اطلاق شده ، به خداوند متعال نسبت داد ، و ليكن اين توقيف نسبت به اشخاصى است كه عقل آنها در مراحل وجود سير نكرده و به حد بصيرت و بينايى نرسيده‌اند تا مراتب وجود را ديده و بتوانند وصفى هم‌عنان با وجود را بيابند و بفهمند كه كدام وصف و صفت نمىتواند از حد مخصوص و افق خاص و تخصص استعداد بيرون رود . اين است كه در خبرى فرمود : « اسمائى كه در قرآن است مىتوان آنها را بر جناب حق اطلاق كرد » . « 2 » با اين حال مىتوان « يا ثابت » را كه در خبر گفته « 3 » به حق اسناد داد و واجب الوجود را نيز با اينكه در قرآن نيست ، بر او اطلاق نمود .\r\nفلذا چون قضيه عقلى است ، متعمقين در آخر الزمان مىتوانند طبق قاعده و ضابطهء فوق مشى نموده و در مورد اسمائى كه در قرآن بر خلاف اين ضابطهء عقليه است قائل به مجاز شوند . و البته اينجا جاى مسألهء حجيت ظهور كه بعضى به آن قائلند نيست . در\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 100 .\r\n( 2 ) - اصول كافى ، ج 1 ، ص 100 - 102 ، حديث 1 و 3 و 7 .\r\n( 3 ) - همان ، حديث 1 .\r\n","page_name":" 34 ","page_number":34},
  {"content":"\r\n\r\nعقايد « ظهور » يك پول ارزش ندارد ، لذا اگر در قرآن  « يَدُ اللَّهِ »  وارد شد ، « 1 » چون يد لازمهء جسم است بايد گفت : مجاز بوده و به يك نحو اعتبارى  « يَدُ اللَّهِ »  گفته شده است و همچنين اگر وصفى لازمهء صراحة الوجود باشد ، مىگوييم براى حق و واجب الوجود ثابت است .\r\nبعد از اثبات ذات واجب الوجود بحث ديگر اين است كه كدام وصف لايق جناب اوست و كدام وصف لياقت حضرت حق را ندارد ؟\r\n\r\nبرهان عقلى در تشخيص صفات سلبى و ثبوتى\r\nيك برهان در تشخيص اوصاف ثبوتيه و سلبيه با ميزان حساس عقلى اقامه مىشود و در اين مرحله دو مقدمه است ؛ گرچه يكى برگشت به ديگرى دارد ولى وقتى تار و پود مطلب را باز مىنماييم ، ظاهر رو مىنمايد .\r\nيكى اينكه اوصافى كه براى حضرت حق ثابت مىشود بايد به عقد امكان عام حمل شده تا با وجوب و عقد ايجابى ، امكان سازش داشته باشد و امكان خاص چون مقابل وجوب است - زيرا آن سلب ضرورت از طرفين مىنمايد در صورتى كه وجوب ضرورة الثبوت است - با عقد ايجابى منافى است ، لذا اوصاف ثابته براى حق نبايد با عقد امكان خاص باشد ، بلى چون امكان عام تنها سلب ضرورت از جانب مخالف مىنمايد ؛ لذا با وجوب تألّف داشته و فقط نفى امتناع مىكند . بنا بر اين لازم است حمل اوصاف بر ذات بارى با قضيهء ممكنهء عامه باشد .\r\nديگر اينكه : اوصافى كه براى ذات حضرت احديت ثابت مىشود بايد از اوصافى باشد كه براى موجود بما انّه موجود ثابت است ، يعنى وصف صريح وجود باشد و از اوصافى كه وصف موجودِ محدود بما انّه محدود است نباشد . و بالجمله : بعضى از اوصاف ، مادامى كه وجود از مرتبهء اعلاى صرافت و صراحت و از درجهء شامخهء خود تنزل ننمايد و متخصص الاستعداد نگردد و از اطلاق بيرون نرود و مقيد به قيدى و\r\n\r\n\r\n","description":"","footnote":"\r\n( 1 ) - مائده ( 5 ) : 64 .\r\n","page_name":" 35 ","page_number":35},
  {"content":"\r\n\r\nمتعين به حدى نشود ، متصف به آن وصف نمىشود .\r\nو الحاصل : چنان كه در صدر كتاب ذكر شد : « كل ممكن زوج تركيبى » « 1 » يعنى مركب از وجود و حد است ، پس هر ممكنى داراى وصفى است ؛ وصفى براى حد آن و وصفى براى صرف الوجود است .\r\nپس اوصاف دو دسته است : يك دسته اوصاف حدود كه جهت نقص و تنزل و موجب سرافكندگى وجود است ، مثلًا تا وجود متنزل به حد خاصى نشده و متخصص به استعدادى نگردد ، انسانيت بر او صدق نمىكند .\r\nو دستهء ديگر ، اوصاف صريح وجود است كه جهت كمال و شرافت موجود بوده و اصالت و تحقق دارد و حد تابع بوده و تحقق نداشته ، بلكه جهت نقصان است .\r\nو چون حضرت حق وجود تام التمام و فوق التمام بوده ، و من جميع الجهات فعليت محض و واجب من جميع الجهات است و محدود به حدى نيست و محال است از مرتبهء شامخه تنزل نمايد - چون تنزل از نقصان است و او فوق الكمال است - پس اوصاف حدود لايق او نيست . پس دسته‌اى از اوصاف كه مختص صريح الوجود و صرف الوجود است ، بايد براى حضرت حق ثابت گردد و اين دستهء شريف از اوصاف ، صفات جمال جميل مطلق است و دامن جلال وى از طايفهء ديگرى از اوصاف كه اوصاف حدود و صفات موجودِ محدود بما أنّه محدود است منزه بوده و تنزيه دامن كبريايى او از گرد و غبار اين اوصاف كه اوصاف سلبيه است لازم است .\r\nبالجمله : آنچه به عرض رسيد كبرى و بيان وصف جمال و وصف جلال به طور اجمال بود و اما ميزان عقلى كه به وسيلهء آن صغريات اوصاف ثبوتيه و سلبيه تشخيص داده شود اين است : هر وصفى كه در نظام وجود در سير تكاملى هم‌قدم و هم‌پرواز با وجود است - به هر اندازه كه وجود تكامل پيدا نموده و در طى كمال بال قدرت به هم مىزند ، آن وصف هم بال به بال و دوش به دوش با او در فضاى ارتقاى كمال هم‌صحبت و هم‌سفر است - مىدانيم كه آن وصف از اوصاف صريح الوجود بوده كه با\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 10 .\r\n","page_name":" 36 ","page_number":36},
  {"content":"\r\n\r\nوجود از هر افق و حدى مىگذرد . اگر آن وصف از اوصاف حدى بود لا بد نمىتوانست از افق آن حد بگذرد و اگر وصفى در سير تكامل با وجود متعاكس بوده - در صورت به حركت درآمدن توسن حركت وجود و گذشتن آن از حدى ، قدم آن وصف ياراى حركت و بال آن توانايى پرواز از افق آن حد را نداشته و در آن افق از وجود خدا حافظى مىنمايد - مىدانيم كه آن وصف لازمهء صراحت وجود نبوده ، بلكه از اوصاف حدى است كه تا وجود در آن حد است اين وصف به تبع حد ، هم‌صحبت با وجود است ؛ زيرا موصوف آن ، كه حد و قيد وجود است با وجود است و چون وجود ، قيد را از پاى خود برمىدارد ، وصف قيد با قيد مانده و محبوس از حبس زنجير و قيد رهايى مىيابد و تنها از وصف قيد و از نقص گذشته و جهت نقصى تكميل مىگردد .\r\nمثلًا اگر بخواهيم بدانيم كه كثرت لايق حق است يا وحدت ؟ حواس مدركهء انسانى را ملاحظه مىنماييم : باصره و سامعه و ذائقه و شامه و لامسه و در اين كثرات سامعه فقط ادراك شنوايى دارد و لا غير ، و باصره ادراك رؤيت دارد و لا غير ، و ذائقه ادراك مذوقات دارد و لا غير ، و در اين حال تكثر ادراكات - ادراك بصرى و ادراك سمعى و ادراك ذوقى و ادراك شمّى و ادراك لمسى - محدود بوده و هر يك از آنها مختص به يكى از حواس پنجگانه است و چون سراغ حس مشترك كه حس الحواس است و در محل خود به برهان ثابت گرديده كه بسيط و امر وحدانى است « 1 » مىرويم ، در عين حال بساطت و وحدت جامع تمام كمالات حواس پنجگانه بوده و به واسطهء او انسان مىبيند و مىشنود و شمّ روايح مىكند و ذوق طعم اطعمه مىنمايد .\r\nو بالجمله : حس الحواس در حال بساطت و وحدت جامع جميع كمالات حواس متكثرهء ظاهرى است و چون به سراغ عقل برويم مىبينيم در عين حال وحدت جامع شئون كماليهء حواس پنجگانه و ادراك حس الحواس بوده و يك احاطهء كامله بر تمام مبادى شعورى انسانى دارد .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 8 ، ص 205 - 211 .\r\n","page_name":" 37 ","page_number":37},
  {"content":"\r\n\r\nپس از اينجا مىدانيم كه وصف كثرت از اوصاف مرتبهء نقصان است و عالم طبيعت كه مرتبهء نازلهء وجود است ؛ چون در مرتبه نقصان است كثرات در آن ملاحظه مىشود و هر چه نقصان كمتر شود كثرت كمتر مىشود پس وحدتِ مقابل كثرت از اوصاف كماليه است ، وجود هر چه كامل‌تر شود وحدت قوت مىگيرد و آنجا كه وجود شدت دارد وحدت متأكّد و شديد است .\r\nو هكذا علم را كه ملاحظه مىكنيم مىبينيم آخرين نقطهء وجود در نظام كل هيولاى اولى بوده كه در حاشيهء وجود واقع گرديده است و در آنجا شعاع وجود تا آن مرتبه رفته كه با عدم هم افق بوده و در مرتبهء ضعف الضعف قرار گرفته است كه بعد از آن وادى بحت ظلمانى عدم است و در آنجا هيچ سر و صدايى نبوده و شعاع وجود ضعيف است و در آن نقطهء مقبض فيض ، كأنّ نور و ظلمت هم‌جوار شده و آن نقطهء صرف القوه و لا شىء است . خلّاق متعال ، اظهاراً لقدرته ، سلسلهء صعودى را از لا شىء بيرون آورده است . علم مانند وجود در آن مرتبه ضعيف و قوهء علم بوده و به تدريج كه وجود در سير تكاملى قدم برمىدارد و قوى مىشود ، علم هم مساوق با او قوى مىشود و هر چه نور وجود زياد مىشود نور علم زياد مىشود تا وجود از افق هيولى و عنصر و از افق جسم و معدن و نبات و حيوان و انسان مىگذرد و در همهء اين مراحل سير تكاملى ، علم هم‌قدم با وجود به آن اندازه كه وجود حركت و پرواز نموده است ، افقها را پشت سر مىگذارد . به خلاف جهل كه با وجود ، متعاكس بوده و هر چه وجود نازل شود جهل قوى مىگردد .\r\nپس هر جا بتوانيم وصفى را به پاى ميزان مذكور بياوريم آن را كه مساوق با وجود است براى حضرت حق اثبات مىكنيم و اگر با وجود متعاكس باشد آن را از ساحت قدس او سلب مىنماييم . و چون حضرت حق صرف الوجود و تمام وجود است اوصاف كماليه مختص به او بوده و از او كمالات بر وجودات ناقص افاضه مىگردد ،  « ما أَصابَكَ مِنْ حَسَنَةٍ فَمِنَ اللَّهِ »  « 1 » و آن اوصافى كه وصف حدود است ، مختص به\r\n\r\n\r\n","description":"","footnote":"\r\n( 1 ) - نساء ( 4 ) : 79 .\r\n","page_name":" 38 ","page_number":38},
  {"content":"\r\n\r\nموجودات محدود بما انّه محدود بوده و چون حد جهت نقصان اوصاف آن هم اوصاف غير كماليه است ،  « ما أَصابَكَ مِنْ سَيِّئَةٍ فَمِنْ نَفْسِكَ » .  « 1 »\r\nو بالجمله : اگر در پاى ميزان مذكور معلوم شود وصفى از اوصاف حدود است ، و لو ظاهر آيات و ادعيه و اخبار پشت هم ايستاده و چنين وصفى را براى ذات حق اثبات كنند ، دامن اقدس حضرتش را از آن وصف تنزيه نموده و آن را حمل بر مجاز مىنماييم و اگر نتوانيم وصفى را در يكى از كفين ترازوى اوصاف ثبوتيه و سلبيه بسنجيم توقف نموده و از حكم كردن به « لا » و « نعم » خوددارى نموده و به حكم شارع به اينكه اسماء اللّه توقيفيه است به عين قبول نگريسته و آن را نصب العين خود قرار مىدهيم .\r\n\r\nكيفيت انتزاع صفات بدون لزوم تركب در ذات\r\nحال كه ميزان عقلى ضابط اوصاف جمال كه لايق جناب حق است به طور اجمال ذكر شد ، باب ديگرى از بحث گشوده و اوصاف را يكى پس از ديگرى به طور تفصيل به پاى ميزان آورده و ذكر مىنماييم . از اوصافى كه به پاى ميزان آورده علم و قدرت و اراده و حيات است و در اثبات وجود آنها آن ادلهء ثلاثه را - برهان خلف و استقامت و برهان امتن قرآنى كه در استحكام آن محتاج به بطلان تسلسل نيستيم - جارى نموده و علم واجب و قدرت واجب و اراده و حيات واجب را اثبات مىنماييم .\r\nو چون بعد از اثبات اين واجبات طرح اشكالى بجاست و آن اينكه تعدد واجبات لازم مىآيد ، بعد ان شاء اللّه باب ديگرى خواهيم گشود و معلوم خواهد گشت كه تعدد واجب لازم نمىآيد و اين دو جمله را در آنجا تحقيق خواهيم نمود كه : « هل يجوز انتزاع مفهوم واحد من المتكثّرات و المتخالفات أم لا ؟ » و « هل يجوز انتزاع مفاهيم متعدّده من شىء واحد أم لا ؟ »\r\nدر بادى نظر چنين مىنمايد كه هيچ كدام جايز نباشد ، به اين بيان : عقل كه\r\n\r\n\r\n","description":"","footnote":"\r\n( 1 ) - نساء ( 4 ) : 79 .\r\n","page_name":" 39 ","page_number":39},
  {"content":"\r\n\r\nمىخواهد مفهومى را از ذاتى انتزاع كند لا بد يك معنايى مناسب با ذات ملاحظه نموده سپس مفهومى را طبق آن معناى مناسب انتزاع مىنمايد و الّا لازم مىآيد كه بتوان هر مفهومى را از هر چيزى انتزاع كرد . هنگامى كه دو شىء باشد و عقل بخواهد از آنها مفهومى انتزاع كند يا بايد آن مفهوم را از مجموع آن دو شىء كه دو خصوصيت متضاد با هم دارند انتزاع كند و يا بايد از جامعى كه بين آن دو شىء است انتزاع نمايد و يا اينكه هم از اين شىء با خصوص خصوصيت آن و هم از آن ديگرى با خصوص خصوصيت ديگرى كه دارد انتزاع كند .\r\nالبته مجموع من حيث المجموع چيزى نيست و اگر آن مفهوم را از جامعى كه بين آنهاست انتزاع كند ، پس آن مفهوم را از شىء واحد انتزاع كرده است و اگر بخواهد آن مفهوم را از خصوص لحاظ خصوصيت اين شىء كه با خصوصيت آن شىء ديگر متقابل است و از خصوص لحاظ خصوصيت آن شىء ديگر كه با مقابل آن متضاد است ، انتزاع نمايد محال است ؛ زيرا به حكم تضاد اگر ضدى مناسب با معنايى باشد ، ضد ديگر مناسب با آن معنى نخواهد بود ، و ما گفتيم در انتزاع مفهوم ، لحاظ معناى مناسب لازم است .\r\nبلى ، اگر بين دو شىء جهت مشتركه از قبيل جهت مشتركهء نوعيه و يا جنسيه باشد انتزاع مفهوم واحد از آن جهت متحدهء مشتركه ممكن است ، اما انتزاع مفاهيم متعدده از شىء واحد از حيثى جايز بوده و از حيثى جايز نيست ، اما از اين حيث جايز نيست كه گفتيم : هر مفهومى به مناسبت لحاظ معناى مناسبى كه عقل آن معنى را در منشأ انتزاع ملاحظه مىكند ، انتزاع مىشود و چون لحاظ هر معنى بايد از جهت خصوصيتى در ذات محل انتزاع باشد ، فلذا بايد مفاهيم متكثره از خصوصيات متكثره انتزاع شود و اما حيث امكان انتزاع مفاهيم متعدده از منشأ واحد ان شاء اللّه بعد مطرح خواهد شد .\r\nو بالجمله : علاوه بر اينكه انتزاع مفهوم واحد از اشياء متخالفه ممكن نيست ؛ چنان كه وجه عدم امكان آن گذشت ، فعلًا مورد احتياج ما هم نيست و در اين مقام بايد در تحكيم جواز انتزاع مفاهيم متعدده از منشأ واحد كوشيد تا بتوانيم اوصاف متعدده\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nكماليه را براى ذات واجب بسيط من جميع الجهات اثبات نماييم .\r\nگفتيم كه : در به دو نظر عدم جواز مترائى است ؛ زيرا انتزاع مفهوم به واسطهء معناى مناسبى در ذات صورت مىپذيرد ، لذا هر مفهومى كه غير مفهوم ديگر است ، بايد به مناسبت معنايى غير معناى مناسب با مفهوم ديگر انتزاع شود . بنا بر اين لازم است مفاهيم متعدده از معانى متعددهء متناسب منتزع باشد و معانى متعدده بايد از خصوصيات متعدده ملحوظ واقع شود و چون محل انتزاع بايد داراى خصوصيات متعدده باشد ممكن نيست منشأ انتزاع ، واحد بسيط باشد . اين وجه ظاهرى برهان ساده بر عدم امكان انتزاع مفاهيم متعدده از شىء واحد است .\r\nو ليكن مطلب را به اين سادگى نمىگذرانيم و الّا بر موحد لازم است كه هيچ وصفى براى ذات مقدس اثبات نكند ؛ چون امر بين قول به تركيب در ذات يا سلب كلى اوصاف داير مىشود ، البته در صورت دوران نبايد پايه و اصل بساطت مبدأ را از دست داد .\r\nو اين مطلب را بايد در اينجا تحكيم نمود ؛ چنان كه متكلمين و بسيارى از حكما نتوانسته‌اند وجه صحت انتزاع را خوب از آب درآورند ، حتى از اعاظم عرفا ، از جمله قاضى سعيد عارف قمى « 1 » كه از اعاظم عرفاست ، در آن گير كرده و نتوانسته‌اند مطلب را بر وجه صحيحى تحكيم نمايند . « 2 »\r\n\r\n\r\n","description":"","footnote":"\r\n( 1 ) - عالم فاضل ، حكيم متشرع ، عارف ربانى و محقق صمدانى محمد بن محمد مفيد قمى ، ملقب به قاضى سعيد و حكيم كوچك از اعاظم علماى حكمت و ادب و حديث به شمار مىرود . وى در مراتب تأويل و عرفان و حكمت و استنباط نكات خفيه و اسرار و دقايق مكنونه در آيات و احاديث دينيه بسيار توانا بود و به عرفان ميل مفرط داشت و در اسماء اللّه قائل به اشتراك لفظى بود . او از شاگردان ملا محسن فيض كاشانى و ملا عبد الرزاق لاهيجى و ملا رجبعلى تبريزى بود . از تأليفات اوست : اربعين حديث ، اسرار الصلاة ، حقيقة الصلاة ، روح الصلاة ، شرح توحيد صدوق و فوائد رضويه ، كه همگى به چاپ رسيده‌اند .\r\nاو مدتى در قم متصدى امر قضاوت بود و در سال 1103 ق . از دنيا رفت و در نزديكى مرقد على ابن بابويه به خاك سپرده شد .\r\n( 2 ) - شرح توحيد صدوق ، ص 188 و 193 .\r\n","page_name":" 41 ","page_number":41},
  {"content":"\r\n\r\nو الحاصل : اينجا محل الحاد به اسماء اللّه است  « وَ ذَرُوا الَّذِينَ يُلْحِدُونَ فِي أَسْمائِهِ »  « 1 » ما اگر بخواهيم از اين الحاد بيرون بياييم بايد بكوشيم و وجه صحت انتزاع مفاهيم متعدده از منشأ واحد بسيط را درست حل نموده و از اين عويصهء دينى راحت شويم .\r\n\r\nحقيقت صفات كماليه غير از حقيقت متأصل وجود نيست\r\nبيان وجه صحت انتزاع اين است كه : مفاهيم را بايد با يكديگر سنجيده و در ميزان سنجش ببينيم . بعضى از مفاهيم با بعضى متقابل است ، مانند مفهوم علم و جهل و مفهوم قدرت و عجز و بعضى از مفاهيم گرچه بالاصاله با يكديگر متقابل و متضاد نيستند و لكن بالعرض با يكديگر متقابل و متضادند ؛ چنان كه بعد در مقام اثبات صغريات اوصاف ذكر خواهد شد . مثلًا مفهوم علم با مفهوم عجز گرچه بالاصاله متقابل نبوده و ليكن بالعرض متقابل هستند ؛ چون عجز بالذات با قدرت متقابل است و علم با قدرت متقابل نيست ، فلذا عجز كه با قدرت متقابل است بالعرض و به واسطهء قدرت با علم متقابل است .\r\nالبته نمىتوان مفاهيمى را كه با يكديگر بالذات متقابل و بالاصاله متضادند از منشأ واحد و شىء بسيط انتزاع نمود ؛ چون به حكم تضاد محال است از جهت و خصوصيتى كه با آن جهت ، علم انتزاع مىشود ، با همان جهت مفهوم جهل منتزع شود ، زيرا خصوصيتى كه از آن ، ضد منتزع مىشود ، ضد خصوصيتى است كه مفهوم ضد ديگر از آن خصوصيت انتزاع شده است .\r\nمثلًا انسانى كه به جهت خصوصيتى عالم به اين است كه « الواحد نصف الاثنين » محال است با آن خصوصيت جاهل به اين باشد كه « الواحد نصف الاثنين » زيرا آن جهت موجبهء علم به « الواحد نصف الاثنين » علت علم به « الواحد نصف الاثنين » است و اين علت كه با اين علم سنخيت دارد ، محال است براى عدم العلم به « الواحد نصف\r\n\r\n\r\n","description":"","footnote":"\r\n( 1 ) - اعراف ( 7 ) : 180 .\r\n","page_name":" 42 ","page_number":42},
  {"content":"\r\n\r\nالاثنين » علت بوده و با آن سنخيت داشته باشد .\r\nو اما مفاهيمى كه با يكديگر متخالف بوده و ليكن متضاد و متقابل نيستند نه بالحقيقه و الاصاله و نه بالعرض ، ممكن است منشأ انتزاع بسيط و واحد و فريد داشته باشند ، به اين بيان كه : پايه و اساس صدق اين معنى اصالت وجود است و ما بعد از آنكه صفحهء عالم و صفحهء كون را باز كرده و اثبات نموديم كه متحقق بالاصاله وجود است و اين حقيقت نوريه صفحه و اعماق عالم را پُر كرده و ماهيات اعتبارى بوده ، و حال عدم معلوم است ، پس ممكن نيست مفاهيم را به نحو حقيقت از عدم و از ماهيات انتزاع نمود ؛ چون عدم كه عدم بوده و چيزى نيست و اگر مفهومى از آن انتزاع شود ، منشأ انتزاع « نيست و هيچ » است و ماهيات هم اعتبارى است و هر چه از اعتبارى انتزاع شود ، اعتبارى از اعتبارات است . بنا بر اين : آنچه به حمل شايع صناعى منشأ انتزاع مفاهيم است وجود است لا غير . پس مفهوم علم و مفهوم قدرت و مفهوم اراده و هكذا كليهء مفاهيم كماليه را كنار گذاشته و آنچه از علم متحقق و متأصل بوده و پاى آن در دار و صفحهء ثبات محكم است همان حقيقة العلم است كه به حمل شايع صناعى وجود است .\r\nو الحاصل : علم كه ما به الكشف است مفهوم نيست ، بلكه به حمل شايع صناعى چيزى متحقق و متأصل است و مفاهيم كليه را يك دسته ، مانند دسته گلى كنار گذاشته و از آنها به حمل اوّلى عطف نظر مىنماييم و گفتيم آنچه متحقق و متحصل و متأصل است وجود است و آن يگانه آفتاب حقيقت نوريه در عالم است و حال اعدام معلوم بوده و ماهيات هم اعتبارى صرف است .\r\nماهيات عبارت از موجودات محدوده نيست . اصلًا وجود اعم از اينكه محدود يا غير محدود باشد ، ماهيت نيست . ماهيات عبارت از حدود است نه موجودات محدوده و انسانيت حد است نه موجود محدود و مفاهيم هم به حمل اوّلى ذاتى بر كنار است ، پس اين حقيقت اصليهء نوريهء حقهء حقيقيه وجود است . بنا بر اين علم به حمل شايع صناعى نه مفهوم كلى ذات به حمل اوّلى وجود است ؛ زيرا متأصل اوست ، پس\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nچيزى كه متحقق و متأصل است و مفهوم علم از آن منتزع مىشود وجود است كه عين حقيقت متأصلهء علم است .\r\nو الحاصل : مفاهيم قدرت و اراده و علم و جميع اوصاف كماليه را كنار گذاشته و آنچه متأصل و حقيقت‌دار است - قدرت متحققه و متأصله و ارادهء متحققهء متأصله و علم متحقق متأصل و ادراك متحقق متأصل ثابت - در صفحهء كون به حمل شايع بنا بر اصالة الوجود ، وجود است لا غير ، نه ماهيات كه سحر فرعونى ، و نه اعدام كه هيچ محض است .\r\nالبته مفهوم قدرت و علم و اراده ، الفاظ مترادفه و حاكى از يك چيز به نحو ترادف لفظى نيست ، بلكه بعد از اثبات اين مطلب كه در دار تحقق تنها نظام وجود و يك حقيقت نوريهء مستطيلهء ذو مراتب و قابل تشكيك هست ، حقيقت علم و قدرت و اراده و تمام متأصل كه محل انتزاع مفاهيم كماليه است ، وجود است .\r\nتتميم بيان اينكه : در عين حال كه متحقق وجود است لا غير ، و اصل اوست و ديگران هيچ ، و منشأ خيرات و مبرّات اوست و ديگران شرور ، شأن مفاهيم كماليه ترادف هم نيست و ان شاء اللّه به زودى اين بيان را تكميل و اين نمونه را تتميم مىنماييم .\r\nو الحاصل : با تحكيم اساس اصالة الوجود كه آن در حكمت بنايى است كه بايد آن را مانند سد اسكندر با زُبَر حديد ساخت  « آتُونِي زُبَرَ الْحَدِيدِ »  « 1 » و از براهين آن به بنيان مرصوص و غير قابل انهدام تعبير نمود ، گفتيم وجود و حقيقت نوريه ، همان حقيقت علم و اراده و قدرت است .\r\nو بالجمله : به اثبات رسانديم كه علم متحقق وجود است و به حمل شايع صناعى وجود عين قدرت ، عين علم ، عين اراده ، عين حيات و عين ادراك است . حقيقت حيات متحقق و علم متحقق همان حقيقة الوجود است گرچه مفهوم عام بديهى وجود غير مفهوم علم و اراده و حيات و قدرت است .\r\nو الحاصل : حسن واحد و فارد و ما ينفع للعالمين بسيط است و « كلّ إلى ذاك الجمال\r\n\r\n\r\n","description":"","footnote":"\r\n( 1 ) - كهف ( 18 ) : 96 .\r\n","page_name":" 44 ","page_number":44},
  {"content":"\r\n\r\nيشير » و سه چيز مطرح نموديم : يكى بطلان محض و ديگرى اعتبارى محض و سوم اصل اصيل و متحقق و متأصل .\r\nاگر مفهومى كه انتزاع مىشود از بطلان منتزع شود ، چون محل انتزاع از اباطيل است ، آن جهتى هم كه از او چيزى انتزاع مىشود ، از اباطيل خواهد بود . و همچنين آنچه از اعتبارى ، يعنى ماهيت انتزاع مىشود او هم اعتبارى خواهد بود و اما چيزى كه اصيل است و حقيقت حقهء نوريهء متأصله است ، چون محل انتزاع شىء اصيل و متحقق است ، تمام اوصاف و مفاهيم كماليه از آن منتزع بوده و مقابل مفاهيم كماليه چه ذاتاً با آنها مقابل باشد و چه بالعرض ، چون مقابل مفاهيم كماليه است ، لا بد مفاهيم مقابل كمال بوده و از مفاهيم نقصيه خواهد بود .\r\nو لذا از همان جهتى كه به ملاحظهء او مفهوم كمالى انتزاع شده ، مفهومى كه از جهت نقصى منتزع مىشود ، انتزاع نخواهد شد .\r\nهر جا حدى يافت شود از ماهيت و هر جا نقصى و جهت نقيصه‌اى ديده شد ، از مفاهيم غير كماليه انتزاع مىشود . و علم و قدرت و حيات و لو مفهوماً مترادف نبوده و ليكن مصداق حقيقت علم كه مفهوم آن كشف كل اشياء در خارج است و آنچه به او اشياء كشف مىشود لا بعنوانه و مفهومه بل به عين خارجيته و تحققه و تأصله ، به حكم اصالة الوجود چيزى غير از وجود نيست .\r\nبنا بر اين : مفهوم وجود ، يعنى هستى و مفهوم علم ، يعنى كشف اشياء و مفهوم قدرت ، يعنى توانايى و مفهوم حيات ، يعنى زنده بودن هر چند با يكديگر متفاوت بوده و مترادف نيستند ولى يك هويت است كه موجود اوست بدون اينكه حيثيات و جهات مختلفه داشته باشد . آن هويت كه موجود است هم عين كشف اشياء است و هم عين توانايى است .\r\nپس بعد از آنكه مفاهيم به معانى عامه موضوع له واقع شده‌اند ، هر جا كشف اشياء و « مظهر لغيره و ظاهر لنفسه » ديده شود مصداق حقيقى متحققِ آن مفهوم است ، نه بعنوانه و مفهومه بل بهويته و تحققه .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبنا بر اين : هويتى بسيطه در عين حالى كه هست اوست و موجود است ، كشف اشياء است و علم است و توانايى است و قدرت متحققه و خارجيه است ، پس وجود و آن موجود متحقق كه در دار تحقق جز او نيست كلّه الوجود ، كلّه العلم ، كلّه الحياة ، كلّه القدرة ، كلّه الاراده .\r\nو الحاصل : به حكم اصالة الوجود ، متحقق اصيل ، غير وجود چيزى نيست ، پس علم لا بعنوانه و مفهومه بل بحقيقته الحقه و بحقيقته الكمالية النافعة به حمل شايع صناعى در خارج ، الّا و لا بد وجود خواهد بود . و همچنين قدرت و حيات لا بعنوانهما و مفهومهما بل بحقيقتهما الخارجيه وجود است . يك شىء اصيل است كه چون هست وجود است و مفهوم وجود بر آن صادق است و چون كشف اشياء است ، حقيقت علم بوده و مفهوم علم بر آن صادق است و چون بطلان و فساد ندارد ، حيات بر آن صادق است . البته جهات و خصوصياتى در آن نيست تا به جهت و خصوصيتى ، مفهومى بر او صادق باشد و به جهت و خصوصيت ديگرى ، مفهوم ديگرى بر او صادق باشد . و چون وجود صرف الكمال است به همان حقيقته الوجودية و هويته الاصيله كشف اشياء است ، پس نور است و علم است و به همان حقيقته الحقه ثابت و برقرار و لا يزال بوده و حيات است .\r\nو بالجمله : اين طور نيست كه وجود منشأ خيرات بوده و منشأ آثار باشد ، بلكه خودش حقيقة الخيرات و حقيقة المبرّات و الآثار است . صرف الوجود حد نداشته تا از آن ماهيت اعتبار شود و جهت نقصى ندارد تا از او مفاهيم غير كماليه و نقصيه انتزاع شود و چون خود بهويته الذاتيه متحقق و متأصل است وجود است و كشف الاشياء است و علم است و بذاته من ذاته لذاته است ، قدير است و قيوم است .\r\n\r\nانتزاع مفاهيم متخالف دليل بر تركب منشأ انتزاع نيست\r\nو خداوند - عزّ شأنه - چون حدى نداشته و نقصى ندارد « و اللّه ليس بمستنكر انّه جامع الكمالات » پس مفاهيم كماليه طُرّاً از او منتزع مىشود ، بدون اينكه جهاتى داشته\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nباشد و تركبى در ذات او باشد ، و شىء واحد بسيط كامل فوق الكمال به تحليل عقلى هم به اجزاء تحليليه منحل نمىشود .\r\nو بالجمله : علم براى علوم جزئيه وضع نشده بلكه الفاظ موضوع براى معانى كليه هستند . انسان براى اين و آن و اين وجود محدود و آن وجود محدود و اين متشخص و آن متشخص موجود ، وضع نشده است تا وضع عام و موضوع له خاص باشد ، بلكه براى طبيعت كليهء سيّاله وضع شده است . منتها به موجوديت اين فرد ، آن طبيعت موجود مىشود و به موجوديت آن شخص طبيعت موجود مىشود ، و ليكن عند الوضع به اين موجود و آن موجود نظر نشده است . انسان براى طبيعت كليهء « من له النطق الكلى » وضع گرديده پس بر هر شخصى كه داراى نطق بوده و موجود باشد ، صادق است .\r\nبنا بر اين : حقيقة العلم بتحققه و خارجيته لا بعنوانه و مفهومه بر موجودى كه كشف اشياء با اوست صادق است . و چون حضرت حق ، لا تعيّن له و لا تمدّد له و لا نقص فيه ، به صرافت وجود ، وجود است ، غير محدود بوده و متعين به حدى نيست ، همان حقيقت است كه هست ، پس موجود است ، همان حقيقت است كه كشف اشياء است ، پس علم و نور است و همان حقيقت است كه بوده و هست و خواهد بود ، پس به همان حقيقت حيات است و چون صرف الكمال است ، اين مفاهيم كماليه از او منتزع مىشود و منشأ اسماء كماليه و اوصاف جماليه بدون تنقصى و تحددى و تعدد جهتى اوست .\r\nو اگر بخواهى خوب بفهمى كه ممكن است شىء واحد در كمال بساطت قابل انطباق بر عناوين غير متضاده باشد ، مىگوييم : هر چيزى را كه در اين عالم خلق ملاحظه كنى قابل انحلال و تجزيه است ، و هر مركبى از اجزاء بسيطه تركيب يافته و ممكن است آن را به اجزاء بسيطه تجزيه كرد . اگر جسمى مركب باشد ، آن را تجزيه و تحليل نموده تا به جزء بسيط غير مركب برسد . آن جزء بسيط غير مركب ، معلومِ خدا و مقدور او و مخلوق اوست . تصادق مقدوريت و معلوميت و مخلوقيت در آن شىء\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبسيط با اينكه بسيط بوده و هيچ تركبى ندارد صحيح است . زيرا فرضاً اجزاء را از هم باز كرده و عناصر را تجزيه و تحليل نموده‌ايم تا به عنصر بسيط غير مركب رسيده‌ايم ، باز آن عنصر بسيط غير مركب مقدور و معلوم و مخلوق خداوند عليم قدير خالق است .\r\nو الحاصل : وزان صدق عالم و قادر و خالق بر ذات اقدس جامع كمالات بسيط من جميع الجهات ، هنگام تجزيه و تحليل عقلى ، وزان صدق مقدور و معلوم و مخلوق بر اجزائى است كه مركب به آنها تجزيه و تحليل شده است .\r\n\r\nبراهين حكماى طبيعى بر اثبات واجب\r\n ثمّ الطبيعي طريق الحركه * يأخذ للحقّ سبيلًا سلكه \r\nبعد از بيان اين مطالب به اثبات ذات واجب الوجود رجوع مىشود .\r\nهر ذى فنى و هر صاحب علمى از فن و علم خود بر ذات واجب برهان اقامه مىنمايد . چون عالم الهى ، الهى است از طريقهء خويش برهان اقامه مىكند ، بلكه متأله و آنكه در الهيات توغّل دارد ، از جنبه تألّه خود در مقام اثبات براى غير ذات واجب ، برهان اقامه مىنمايد .\r\nمثلًا دو دليل گذشته - برهان خلف و استقامت - دليل حكيم الهى و حكيم متأله بود و چون موضوع علم حكيم الهى وجود است و وى به مراتب و نظام و سلسلهء وجود نظر مىكند ، از راه نظر به مراتب وجود ، بر اثبات صانع دليل اقامه نموده است .\r\nو دليل استقامت كه ذكر شد از طرف حكيم الهى بوده ؛ زيرا حكيم الهى به موجود نظر كرده و از كثرات وجود و مراتب آن به ذات احديت پىبرده است و به مراتب ممكنه بما اينكه موجودات ممكنه‌اند ، نظر نموده و آن دليل را اقامه نموده است .\r\nو حكيم متأله كه در الوهيت متوغّل و در وحدت فرو رفته است ، از وحدة الوجود به صرف الوجود تام الوجود نظر نموده و از ذات خود واجب بر ذات خود او برهان\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاقامه نموده و گفته است :\r\n« يا من دل على ذاته بذاته » . « 1 »\r\nو چون حكيم طبيعى نه طبيعى به معناى منكر اللّه ، بلكه طبيعى الهى كه كار وى تحقيق وضعيت و كيفيت و حقايق علم طبيعى بوده و اين صفحهء طبيعت و ماده را باز كرده و شغل او مطالعهء حقايق و كتابهاى اين موجودات واقعه در اين عالم طبيعت است و جسم را بما انّه قابل للتغير و بما انّه متحرك أو ساكن مورد بحث قرار مىدهد ، از حركت طبيعت بر ذات پاك اقدس مبدأ اين عالم طبيعت و مادى دليل اقامه مىكند . و اين حكيم طبيعى يك دفعه با اصل حركت ؛ اعم از اينكه حركت مطلق اجسام يا حركت فلكيه يا حركت نفس باشد ، برهان اقامه نموده « 2 » و يك بار از راه حركت فلكيه « 3 » كه حكماى قديم با كمك از مقدارى حدس و مقدارى برهان براى افلاك حركت قائل بوده‌اند ، « 4 » برهان اقامه نموده ، و يك مرتبه از حركت نفس بر وجود مبدأ برهان اقامه نموده‌اند . « 5 »\r\n\r\nاثبات واجب از طريق مطلق حركت\r\nاما از راه حركت مطلق گفته‌اند : حركت عبارت است از خروج من القوة الى الفعل « 6 » و يا انتقال از مكانى به مكانى ديگر و چون حركت يكى از حوادث است لا بد بايد به محرك غير متحرك مستند باشد ؛ زيرا معناى خروج از قوه به فعل واجد بودن شىء نسبت به چيزى و صورت كماليه‌اى است بعد از آنكه آن را فاقد بوده است .\r\nالبته شىء در صورتى كه فاقد كمالى باشد نمىتواند خود او آن را به خودش اعطا نمايد ؛ چون اگر بخواهد خود او معطى باشد ، بايد قبل از وجدان خودش واجد آن\r\n\r\n\r\n","description":"","footnote":"\r\n( 1 ) - بحار الانوار ، ج 84 ، ص 339 ، حديث 19 .\r\n( 2 ) - رجوع كنيد به : اسفار ، ج 6 ، ص 42 .\r\n( 3 ) - مطارحات ، در مجموعهء مصنفات شيخ اشراق ، ج 1 ، ص 388 ؛ اسفار ، ج 6 ، ص 43 .\r\n( 4 ) - مباحث مشرقيه ، ج 2 ، ص 106 ؛ شرح هدايهء اثيريه ، ص 125 .\r\n( 5 ) - مبدأ و معاد صدر المتألهين ، ص 10 .\r\n( 6 ) - شفا ، بخش طبيعيات ، ص 35 ؛ مباحث مشرقيه ، ج 1 ، ص 670 ؛ تعريفات جرجانى ، ص 37 .\r\n","page_name":" 49 ","page_number":49},
  {"content":"\r\n\r\nكمال باشد تا به خودش اعطا كند و اگر خودش قبلًا واجد بوده پس فاقد نبوده تا مستحق بخشش بوده و دور لازم آيد .\r\nبنا بر اين : با اينكه مىبينيم حركت اشياء ضرورى است ولى بايد ديگرى معطى و محرك باشد كه اين اشياء را حركت دهد . و هكذا در حركت انتقالى از مكانى به مكان ديگر ، آن انتقال و حركت حادث است ، پس بايد غير آن حركت قوه‌اى در انسان باشد كه موجب آن حركت باشد . و اگر بگوييم براى متحرك محرك ديگرى است ، آن محرك ديگر يا خودش محرك بلامتحرك است و يا متحرك است با محركيت غير .\r\nاگر بگوييم آن محرك خودش غير متحرك است پس واجب ثابت مىشود و اگر بگوييم آن هم به محرك ديگرى قبل از خود احتياج دارد و هكذا ، تسلسل لازم مىآيد .\r\nو ما سابقاً گفتيم تسلسل در اينجا به دو راه على نحو الترتب است : يكى اينكه اين متحرك محركى داشته و چون آن محرك خودش متحرك است ، محرك لازم دارد و هكذا . پس علت اين متحرك ، حلقهء اول از حلقه‌هاى متحركين است ، چون معلول ، متحركِ حلقهء ثانى است ، فلذا چنان كه سابقاً گفتيم بايد معلول همان گونه كه در حدوث محتاج علت است در بقا هم به علت احتياج داشته باشد . پس محرك اين متحرك بايد موجود باشد و چون فرضاً حركت خودِ آن محرك ، معلول غير است ، پس آن محرك ثانى هم بايد موجود باشد و همين طور هر چه از سلسله بالا رويم به خاطر حفظ معلول خود ، بقاءً بايد موجود باشد . بنا بر اين محركهاى بالفعل از وراى يكديگر موجود و محيط و سابق بر يكديگر بوده و از نظر وجود بايد مقارن با هم موجود شوند و اين تسلسل ترتبى باطل است . پس بايد براى حركت مبدئى تام التمام كه حركت بر او جايز نباشد و تمام فعليات در او به نحو اتمّ و اكمل من ازل الآزال الى ابد الآباد در لا يزال و لم يزل بوده ، وجود داشته باشد كه محرك غير متحرك باشد و آن عبارت از ذات اقدس ذو الجلال است يا محوّل الحول و الاحوال !\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nاثبات واجب از طريق حركت افلاك\r\nو اما از راه حركت افلاك : چنان كه گفتيم حكما براى افلاك حركت قائل بوده‌اند .\r\nبراى بعضى حركت از مشرق به مغرب و براى بعضى حركت از مغرب به مشرق و براى فلك اعلى حركت از مشرق به مغرب . و با حدس از اينكه آفتاب و ستارگان طلوع و غروب دارند ، با قطع نظر از اينكه شايد زمين متحرك باشد ، حركات دوريه براى افلاك قائل شده‌اند .\r\nالبته حركت يا طبيعيه يا اختياريه و يا قسريه است ، حركت افلاك طبيعيه نيست ، چون حركت طبيعيه مستقيم است ؛ زيرا حركت طبيعيه با ميل طبيعى است و ميل طبيعى طبعاً به طرف جهتى از جهات حاصل مىشود ، مثلًا حركت سنگ از بالا به سوى مركز خاك يا به واسطهء قوهء جاذبه‌اى است كه در خاك وجود دارد ، چنان كه فعلًا قائلند و يا به خاطر ميل طبيعى خود سنگ است و بالاخره به طرف جهتى كه طبعاً مايل است حركت مىنمايد و بعد از آنكه به آن جهت رسيد ديگر از آن جهت حركتى نخواهد كرد ؛ زيرا مايل به نقطه‌اى ، از آن نقطه هارب نخواهد بود . چون معناى ميل اين است كه از آن جهت هارب نيست و الّا به آن مايل نبود و اين معنى لازمهء حركت مستقيم است .\r\nاما حركت دوريه در فلك اين است كه پيوسته از نقطه‌اى كه به طرف او حركت كرده است ، هارب بوده و لا ينقطع جذب نقطهء متمايلٌ إليه نمىشود و الّا از او فرار نمىكرد .\r\nبالجمله : متحرك در حركت طبيعيه با جاذبهء عشق راه مستقيم را به نقطه‌اى كه طبعاً عشق به آن داشته مىپيمايد و چون به معشوق و اصل شد ، ديگر از آن هارب نخواهد بود ، بلكه با جان و دل به يكديگر وصل مىشوند . پس حركت افلاك حركت طبيعيه نيست .\r\nو اما حركت قسريه : البته حركت افلاك قسريهء طبيعيه نيست ؛ چون معناى قسر\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nطبيعى اين است كه حركت طبيعى بوده و قاسر آن طبيعت را قسر و منع نمايد و ما گفتيم حركت افلاك طبيعيه نبوده تا قسر از طبيعت در كار باشد . عدم قسر طبيعى به گونه‌اى كه ما بيان كرديم ، صحيح است و به طورى كه مرحوم حاجى در حاشيه فرموده است ، صحيح نيست ؛ زيرا ايشان فرموده است : حركت افلاك لا يزال بوده و اگر قسر از طبيعت وجود داشته باشد ، جعل طبيعت لغو خواهد بود ؛ چون قسر دائمى يا اكثرى به واسطهء برهان لغو و خلاف حكمت است .\r\nوجه اينكه اين بيان درست نيست اين است كه ما قسر دائمى و اكثرى را به خاطر اينكه خداوند حكيم است لازم نمىدانيم تا در كار حكيم لغو لازم نيايد . و اين برهانى كه به آن پرداخته‌ايم به منظور اثبات حكيم بالذات است پس اين بيان دورِ باطل است .\r\nباقى ماند حركت اختياريه : و آن هم يا اختيارى محض و يا جبر و قسر در اختيار است ؛ چون كارى كه صادر مىگردد يا با اختيار و اراده است و يا با جبر در اراده كه اراده را قلب نمايد ، ولى على اىّ حال فعل ارادى است .\r\nبالجمله گفتيم : حركات افلاك نمىتواند حركات طبيعيه باشد ؛ زيرا حركت طبيعى با ميل طبيعى به نقطهء طبيعى كه رسيد ، ديگر نمىتواند از آن نقطه هارب باشد . و اما نمىتواند قسر طبيعى باشد ؛ چون قسر طبيعى مبدأ طبيعى لازم داشته تا قوهء قاسره نگذارد مبدأ طبيعى به طبيعت خود حركت كند ، پس حركت فلك لا بد حركت ارادى خواهد بود و فعلى كه از اراده صادر شود لا بد به مناسبت مبادى اراده حاصل مىشود و مبادى اراده قواى غضبيه و شهويه و واهمه و عقليه است .\r\nاما قوهء غضبيه : غايت هر فعلى كه مبدأ آن قوهء غضبيه باشد ، لا بد غضبى خواهد بود .\r\nمثلًا اين قوه در حيوانات براى دفع مضرات ابداع شده تا مضرات و اسباب فنايى را كه متوجه آنهاست دفع نمايند . پس وقتى مبدأ غضب به حركت درمىآيد ، لا بد انتقام حاصل خواهد شد و چون حيوانات قابل فساد و فنا از ناحيه مضرات بوده و ماده و تركيب آنها قابل تضاد است ، در مقابل ، به موجبات آن ميل و حب دارند .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nاثبات واجب از طريق حركت نفس\r\nترديدى نيست كه انسان به علم محيط جامع ميل دارد ، البته چنان كه گفتيم انسان عاشق مفهوم علم نبوده ، بلكه به آنچه در خارج متحقق است عشق مىورزد ؛ آن هم نه به علم مقيد ، بلكه به علم محيط جامع ميل دارد . نه تنها علم اين گونه است ، بلكه تمام معشوقهاى انسان چنين است ، مثلًا سلطان قبل از رسيدن به سلطنت گمان مىكند كه سلطنت بر ايران براى او كافى است ، وقتى سلطان ايران شد از تقيد منزجر بوده و مىخواهد سلطان ممالك هم‌جوار شود . اگر روزى بر زمين مسلط شود و بداند كه سلطنت بر كرهء مريخ هم ممكن است ، دلش مىخواهد به آنجا قشون بفرستد .\r\nگمان نشود كه انسان از باب جهل مركب به زنى كه وجودش زيباست عالم شده و به او عشق پيدا مىكند ، در صورتى كه معشوقش اصلًا وجود ندارد ؛ زيرا گفته‌ايم :\r\nضرورى است متضايفان در خارج متكافئان باشند و آن شخص عاشق وجود زيباى ذهنى نبوده ؛ چون آن وجود مقيد بوده و در خارج هم كه وجود ندارد ، پس عشق آن شخص متعلق به جمال مطلق بما انّه جمال مطلق است .\r\nو همچنين اگر انسان علمى غير از اين علوم تصور نمايد و حال آنكه آن علم در خارج وجود نداشته باشد ، نمىتوان گفت اين حب بدون محبوب است ؛ زيرا وجود ذهنى مقيد است و حب به چيزى بما انّه مقيد تعلق نمىگيرد و خارج هم از آنچه شخص گمان كرده بود خلوّ داشته و بنا بر آنچه گفتيم متضايفان در خارج متكافئان بوده ، پس براى اين حب معشوقى است ولى نه بما انّه مقيد ، بل بما انّه مطلق غير محدود و آن علم غير محدود است .\r\nو بالجمله : در عائلهء بشرى دو فطرت اصلى است ، يكى عشق به كمال مطلق و ديگر انزجار از نقص . انسان در عين حال كه به علم فلسفه عشق دارد از اينكه آن را كم مىداند منزجر است گرچه ذات آن مطلوب اوست . اين دو فطرت با حقيقت انسانيت متعانق است . منتها انسان در تمييز معشوق اشتباه داشته و معشوق خود را گم كرده\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاست . گمان مىكند كمال در مال است يا در نيل به وصال فلان زن است يا در عالم بودن به فلان علم است ؛ وقتى به آن مىرسد مىبيند كمال مطلق نبوده و ناقص است ، اين است كه از آن گذشته و در آن واقف نمىشود .\r\nو الحاصل : حتى اشقى الاشقيا طالب كمال است ، لكن در تمييز ما به الكمال به خطا رفته است . يزيد كمال خود را در قتل حسين عليه السلام مىدانست .\r\nو بالجمله : هر كسى در تمييز اين معشوق خطا نموده است ، تو گمان مىكنى آن معشوق ، دانستن استصحاب است ، تاجر گمان مىكند جمع مال است و عالم موسيقى گمان مىكند آواز لطيف است .\r\nو الحاصل : تمام مردم يك عشق و يك معشوق دارند ، بلكه همهء عالم يك معشوق داشته و تعدد معشوق محال است . يك عشق و يك معشوق است و آن كمال اتمّ اكمل غير محدود است . منتها ذره‌اى از آن كمال بر اين سلسلهء نظام بسط پيدا كرده است و وقتى عاشق كل ، اثر معشوق را مىبيند ، عاشق ظل و اثر و نشانه هم مىگردد ، چون ذره‌اى از كمال مطلق در اين سلسلهء نظام عالم ، اشراق نموده و اين علوم نشانهء آن علم غير محدود است ؛ لذا انسان عاشق اين علوم است . در عين حالى كه ذاتاً عاشق است از آن جهتِ نقصى و تقيدى منزجر مىباشد .\r\nو بالجمله : عشق يكى ، معشوق يكى است و همه بالقهر و الجبر به دنبال آن معشوق مىگردند و شايد اين معنى از ابن عباس « 1 » در تفسير  « وَ قَضى رَبُّكَ أَلَّا تَعْبُدُوا إِلَّا إِيَّاهُ »  « 2 » باشد كه اصلًا تبدل فطرت به استحالهء عقليه محال است و همه مجبورند نسبت به آن\r\n\r\n\r\n","description":"","footnote":"\r\n( 1 ) - عبد اللّه بن عباس بن عبد المطلب ، پسر عموى پيامبر صلى الله عليه و آله و سلم و امير المؤمنين عليه السلام ، سه سال قبل از هجرت در مكه به دنيا آمد و از شاگردان خاص و شيعيان على عليه السلام به شمار مىرود . از او به « حبر الامّه » و « ترجمان القرآن » تعبير شده است . وى از طبقهء اول مفسران اسلامى و در حديث ، فقه ، شعر و انساب عرب داراى مقام شامخى است .\r\nدر سال 68 ق . در طائف وفات كرد و محمد بن حنفيه بر وى نماز گزارد .\r\n( 2 ) - اسراء ( 17 ) : 23 .\r\n","page_name":" 54 ","page_number":54},
  {"content":"\r\n\r\nكمال مطلق تعبد داشته باشند و از آن اطاعت نمايند « 1 » « و به تطمئنّ القلوب » و « لكل على بابه عكوف » غاية الغايات اوست ، منتها تقصير در تمييز آن كمال اكمل و اتمّ است .\r\nو بالجمله : فطرت عشق به كمال در جبلّت تودهء بشر به وديعت گذاشته شده است .\r\nاگر از آن در اخبار به فطرت توحيد و فطرت اسلام تعبير نموده‌اند ، « 2 » همهء آنها صحيح است .\r\n\r\nبرهان متكلم بر اثبات واجب و نقد آن\r\n من في حدوث العالم قد انتهج * فإنّه عن منهج الصدق خرج \r\nبعضى از متكلمين براى اثبات ذات واجب به حدوث استدلال كرده‌اند كه عالم زمانى نبود و بعد بود شد و چيزى كه سابقاً نبوده است ، در بودنش محتاج به علت است . « 3 »\r\nو ليكن اين استدلال نزد حكيم صحيح نيست ؛ چون سابقاً گفتيم علت احتياج ممكنات به علت حدوث نيست ؛ چه علت تامه و چه جزء العله و چه شرط العله .\r\nحدوث به هيچ نحو چه شرطاً و چه شطراً ، مناط احتياج نبوده بلكه مناط احتياج امكان است ؛ زيرا حدوث مفهوماً مركب از « نبود و بود » است و بعد از وجود شىء انتزاع مىشود . مادامى كه « بود » از « نبود » حاصل نگرديده است ، حدوث منتزع نمىشود ، پس مرتبهء انتزاع حدوث بعد از وجود شىء است و حال آنكه شىء در وجود محتاج بوده و مناط احتياج آن چيزى است كه قبل از وجود باشد و الّا بعد از آنكه شىء موجود شد ، ديگر چيزى كه بعد از وجود شىء حاصل مىشود ، مناط احتياج وجود شىء نخواهد بود .\r\nبه بيان ديگر : حدوث مفهوماً مركب از نبود سابق و بود لاحق است ، ما هر يك از\r\n\r\n\r\n","description":"","footnote":"\r\n( 1 ) - رجوع كنيد به : الدرّ المنثور ، ج 4 ، ص 170 .\r\n( 2 ) - رجوع كنيد به : تفسير نور الثقلين ، ج 4 ، ص 182 - 185 .\r\n( 3 ) - شرح مواقف ، ج 8 ، ص 2 - 5 ؛ شرح مقاصد ، ج 4 ، ص 16 ؛ شوارق الالهام ، ص 494 .\r\n","page_name":" 55 ","page_number":55},
  {"content":"\r\n\r\nدو جزء را كه ملاحظه مىكنيم مىبينيم نمىتواند براى نبود سابق مناط احتياج باشد ؛ چون نبود عدم است و احتياج به علت ندارد . و نمىتوان گفت بودِ لاحق بعد از بودش مناط احتياج است . زيرا بود ، بود است و ما مىخواهيم براى بود مناط قائل شده كه چه چيز مناط احتياج اين « بود » در بود شدن است ؟ بايد گفت : مناط احتياج « بود » در بود بودن غير از خود « بود » باشد .\r\nو سابقاً گفتيم : مناط احتياج شىء در وجود و موجوديت خود به علت ، جهت امكان اوست كه در مرتبهء نفس و ذات خود عدم و وجود نسبت به او مساوى است . و عدم و وجود از مرتبهء ذات و حقيقت شىء خارج بوده و هر يك از طرفين وجود و عدم ، نسبت به او مساوى است به طورى كه در مرتبهء ذات ، هيچ كدام از وجود و عدم بر او حمل نمىشود ؛ زيرا شىء در مرتبهء ذات مستحق هيچ گونه حملى غير از حمل ذاتيات آن بر او نيست ، و الّا لازم مىآيد چيزى را كه مىدانيم از ذات و مرتبهء حقيقت شىء خارج است در ذات شىء دخالت دهيم .\r\nاين است كه گفته‌اند : « الماهية من حيث هى هى ليست الّا هى » انسان در مرتبهء ذات مستحق هيچ گونه حملى نبوده مگر اينكه انسان ، انسان است . و اگر در مرتبهء ذات بگوييم : انسان موجود است و مستحق اين حمل است ، لازم مىآيد وجود در مرتبهء ذات انسان بوده و از مقومات ماهيت او باشد ، در صورتى كه مىدانيم انسان غير از حيوان ناطق چيزى نبوده و وجود از حقيقت ذات و مفهوم آن خارج بوده و در تصور ماهيت انسان وجود مغفول عنه است ؛ لذا گفته‌اند : « الماهية من حيث هى هى ليست الّا هى » و ماهيت در مرتبهء ذات نه موجود و نه معدوم است .\r\nو اينكه گفته‌اند : « الماهية لا معدومه و لا موجوده » ارتفاع متناقضين نيست زيرا انسان در حاق واقع يا در صفحهء وجود هست يا نيست و گريزى از يكى از اين دو نيست ، غير از اين است كه ما از اشتغال صفحهء وجود يا خلوّ آن قطع نظر نموده و اصل ذات و مرتبهء طبيعت و حقيقت انسانى را مورد نظر قرار دهيم .\r\nو الحاصل : شىء مسلّم در نفس الامر يا موجود و يا معدوم است و ارتفاع متناقضين\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبه خلو و اشتغال صفحهء وجود ، در اين نظر محال است ، و لكن اينكه مىگوييم :\r\n« الماهية من حيث هى هى ليست الّا هى » غير از اين نظر بوده بلكه در آن از صفحهء وجود قطع نظر نموده و به حقيقت و ذات نگاه كرده و او را در مقابل حقايق ديگر مىبينيم . مثل اينكه به هويت انسانيه در مقابل هويت بقريه چنين نگريسته كه چه چيز باعث شده كه آن انسان و اين بقر شده است با قطع نظر از وجود كه هر دو در مرتبهء وجود شريكند .\r\nاز اينجاست كه ماهيت را من حيث هى هى ليست الّا هى لا معدومه و لا موجوده ديده‌اند و آن را از ادلهء اصالة الوجود شمرده‌اند ؛ چون قبل از آنكه جعل به ماهيت بخورد من حيث هى هى بوده و بعد از آنكه جعل به آن خورده و از مصدر فيض بر آن افاضه شد - البته افاضهء چيزى كه نبوده است و بايد باشد و جعل آنچه بايد به عين جعل محقق شود و الّا جعل معنى ندارد - مجعول لا بد بايد وجود باشد و الّا ماهيت قبل از جعل در مرتبهء ذات استحقاق حمل ذاتيات را بر خود دارد . و بالجمله :\r\nكلام خود را به آنچه در آن بوديم ارجاع مىدهيم كه آيا مناط احتياج حدوث است يا امكان ؟\r\nگفتيم : حدوث معنايى انتزاعى بوده و اعتبارى مركب از نبود سابق و بود لاحق است و چون مفهوم آن مركب است پس بايد هر دو جزء مناط انتزاع باشد تا در مرتبهء ثانيه انتزاع محقق شود ، بنا بر اين بايد « بود » بعد از « نبود » - كه وجود لاحق است - در مرتبهء سابق بر معناى حدوث باشد و چيزى كه در مرتبهء لاحق است و بعد منتزع مىشود ، نمىتوان آن را مناط احتياج وجود به علت دانست ؛ زيرا بايد مناط احتياج قبل از محتاج باشد و مرتبهء محتاج كه وجود است قبل از حدوث است ، پس حدوث علت تامه و شرط و شطر مناط احتياج به علت نيست ، بلكه آنچه مناط و كل المناط است همان امكان شىء است كه امكان در مرتبهء ذات شىء قبل از وجود و عدم بوده است و وجود و عدم نسبت به ذات شىء مساوى است و هر دو از مرتبهء ذات خارج بوده و ذات اقتضاى هيچ كدام را ندارد ، بنا بر اين اگر بخواهد يكى از وجود و عدم باشد ،\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nترجيح بلامرجّح لازم نيامده بلكه ترجّح بلامرجّح لازم مىآيد . پس مادامى كه علت جانب وجود را ترجيح ندهد ، ممكن نمىتواند از مرتبهء خود تجافى كرده و مقتضى چيزى باشد كه ذاتش اقتضاى آن را ندارد ، تا ترجّح بلامرجّح لازم آيد .\r\nپس نمىتوان از جهت حدوث عالم استدلال كرد ، بلكه مىتوان از جهت امكان اشياء مبدأ را اثبات نمود به بيانى كه سابقاً ذكر شد و گفتيم : وقتى به مراتب وجوديه ممكنات نظر مىكنيم ، از آن رهگذر كه ممكن در حد ذات قابليت موجود بودن را ندارد ، بايد علت ديگرى وجود داشته باشد و آن هم اگر ممكن باشد ، باز در وجود خود محتاج علت بوده و همين طور تسلسل لازم مىآيد . پس بايد علتى باشد كه ممكن نبوده ، بلكه واجب بوده و در وجود محتاج به چيز ديگرى نباشد .\r\nو الحاصل : جهت امكان ممكن ، مناط احتياج آن به علت در وجود است و امكان شىء در مرتبهء ذات شىء است ، چه در حال عدم و چه در حال وجود و لو شىء موجود هم باشد ؛ چون مرتبهء ذات اقتضاى وجود ندارد ، امكان با او هست . لذا چنان كه ممكن در حدوث به علت محتاج است ، در بقا هم به علت احتياج دارد . اگر علت دست خود را از سر ممكن بردارد ، ممكن معدوم خواهد شد . لذا معدوميت شىء ، ديگر محتاج علت نبوده ، بلكه نفسِ عدمِ علت وجود ، براى عدم معلول كافى است و علت ديگرى كه موجب عدم باشد لازم نبوده بلكه عدم علت وجوديه براى عدم كافى است .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nغرر في توحيده\r\n صرف الوجود كثرة لم تعرضا * لأنّه إمّا التوحُّد اقتضى \r\n فهو و إلّا واحد ما حصلا * أو كان في وحدته معلَّلا \r\n تركّب أيضاً عراه إن يعدّ * ممّا به امتاز و ما به اتّحد \r\n[ شرح منظومه ، بخش حكمت ، ص 148 
  ]\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nتوحيد واجب تعالى\r\nبعد از آنكه از مقام اول ، يعنى مقام اثبات ذات واجب فارغ شديم ، كلام در اوصاف ذات احديت واقع مىشود .\r\nفصل اول در اين مقام در توحيد اوست و كلام در توحيد هم در سه مرتبه است :\r\nتوحيد در ذات ، توحيد در صفات ، و توحيد در فعل كه در ضمن مباحث واقع شده و به آن توحيد فعل گويند .\r\nو به عبارت ديگر : خداوند عالم در مرتبهء ذات واحد بوده و ذات اقدس او واحد من جميع الجهات است .\r\nو توحيد در صفات ، يعنى با اينكه براى ذات اقدس وى اوصافى اثبات مىنماييم ، كثرت اوصاف موجب كثرت در ذات نمىشود و اين طور نيست كه ذاتى وجود داشته باشد و مبادى اين اوصاف در مقابل اصل ذات قرار گرفته باشد ، بلكه در عين حالى كه براى وى اوصاف كثيره‌اى اثبات مىنماييم ، بدون اينكه مرجع وصف ، وصف ديگرى باشد ، اللّه - جل جلاله - در كمال بساطت و واحد من جميع الجهات و بسيط من جميع الجهات است .\r\nو مرتبهء ثالثه از توحيد كه در ضمن توحيد ذات و توحيد صفات معلوم خواهد شد ، توحيد در افعال بوده كه خداوند احديت بما انّه اللّه يك فعل الهى دارد .\r\nاما مرتبهء توحيد در ذات : براى توحيد در ذات از چند راه مىتوان استدلال كرد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nبرهان اول بر توحيد ذات واجب\r\nراه اول اين است كه در يكى از مباحث گذشته اثبات نموديم كه براى حضرت احديت ، حدى نبوده و ماهيته انّيته و صرف الوجود بوده بدون اينكه محدود باشد و صرف الوجود در مرتبهء ذات يا مقتضى وحدت و يا مقتضى كثرت است و يا در مرتبهء ذات نه مقتضى وحدت و نه مقتضى كثرت است ، يعنى اگر بخواهد واحد يا كثير باشد بايد به اقتضا و تأثير غير باشد .\r\nو الحاصل : چيزى كه از خود اقتضاى وحدت و كثرت ندارد بايد در فعليتِ كثرت يا وحدت ، محتاج تأثير غير باشد تا به سبب تأثير او ، واحد يا كثير شود و چون ما پيش از اين با ادلهء مثبته ، اصل ذات واجب الوجود را اثبات نموديم و در طى بحث‌هاى گذشته گفتيم واجب الوجود حد و ماهيت نداشته و بسيط من جميع الجهات است ، اگر به واسطهء تأثير شىء خارجى واحد يا كثير شود ، مورد تأثير واقع شده و آن موجب تركيب و احتياج است ، پس نمىتوان گفت واجب الوجود در مرتبهء ذات ، اقتضاى وحدت و يا كثرت نداشته و به واسطهء علت خارجى مقتضى وحدت يا كثرت است .\r\nو اما اگر بگوييم در مرتبهء ذات مقتضى كثرت است صحيح نيست ؛ زيرا كثرات از وحدات حاصل شده و منشأ انتزاع كثرت آحاد است . اگر چيزى در مرتبهء ذات مقتضى كثرت بوده و ابداً اقتضاى وحدت نداشته باشد ، محال است كه در آن كثرت حاصل شود ؛ چون مرتبهء ذات مقتضى كثرت بوده و هر جزئى از اين ذات هم مقتضى كثرت خواهد بود و از كثرت از آن جهت كه كثرت است ، كثرت حاصل نمىشود ؛ مگر آنكه آحاد حاصل شود و آحاد هم هر يك در مرتبهء خود واحد است و حال آنكه فرض نموديم : چيزى كه مقتضى كثرت است اجزاء آن ذاتاً مقتضى كثرت خواهد بود . پس به مقتضاى اينكه ذات مقتضى كثرت بوده و در نتيجه مقتضى عدم وحدت خواهد بود ، آحاد و وحدات حاصل نمىشود ، بنا بر اين محال است كثرت حاصل شود و اگر ذات واجب مقتضى وحدت باشد ، مطلوب ما ثابت است .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nبرهان دوم بر توحيد ذات\r\n تركّب أيضاً عراه إن يعدّ * ممّا به امتاز و ما به اتّحد \r\nبرهان ديگر بر توحيد ذات اين است كه كثرت ، يا عرضيه و يا طوليه است به اين معنى كه كثرت يا به خاطر اين است كه دو شىء گرچه ذاتاً يكى است و ليكن به واسطهء شدت و ضعف ، تفاوت در مرتبه حاصل شده و كثرت اتفاق افتاده است . در اين گونه كثرات البته مرتبهء ضعيفه به مرتبهء قويه متقوم بوده و مرتبهء شديده علت و حافظ مرتبهء ضعيفه است . پس در اين قسم كثرت دو واجب الوجود ممكن نبوده ، بلكه واجب همان مرتبهء شديده است كه علت است ، و يا اينكه كثرت عرضيه است در اين صورت اگر بخواهد كثرت حاصل شود ، از يك طرف يا دو طرف ما به التفاوت لازم بوده بعد از آنكه ما به الاشتراك داشته باشند .\r\nپس اگر به اين قائل شويم كه از هر دو طرف ما به الامتياز و ما به التفاوت وجود دارد ، ما به الاشتراك با ما به التفاوت مركب شده و در هر دو ، تركيب لازم مىآيد و گفته‌ايم واجب نمىتواند مركب باشد ، چون در تركيب ، حد لازم است ، بنا بر اين هيچ كدام نمىتوانند واجب باشند .\r\nو اگر ما به التفاوت از يك طرف باشد ، ما به التفاوت با ما به الاشتراك مركب شده و آنكه تفاوت از طرف اوست مركب خواهد بود ، بنا بر اين نمىتواند واجب باشد ، بلكه واجب آن ديگرى است كه از طرف او ما به التفاوت نيست .\r\n\r\nتوضيحى پيرامون حديث شريف « فرجه »\r\nمناسب است در اينجا متذكر حديث شريف فرجه كه در كافى منقول است « 1 » شده و به آن مستبصر شويم ، مضمون حديث يا جهت بساطت حق را رسانده و يا در مقام اثبات توحيد است كه خداوند در الوهيت شريك ندارد . ظاهراً\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 80 ، حديث 5 .\r\n","page_name":" 62 ","page_number":62},
  {"content":"\r\n\r\nحديث در مقام اثبات وحدانيت و توحيد حق است .\r\nمىفرمايد : اگر خدا دو تا بود لازم بود بين آنها فرجه باشد و اگر بين آنها فرجه بود ، لازم مىآمد سه تا باشند و اگر سه تا بودند ، لازم بود بين آنها فرجه باشد ، پس لازم مىآمد پنج تا باشند ، و اگر پنج تا بودند بايد بين آنها فرجه بوده و لازم مىآمد نُه تا باشند و اگر نه تا شدند ، لازم بود بين آنها فرجه باشد ، بنا بر اين لازم مىآمد سيزده تا باشند و همين طور لازم مىآمد غير متناهى باشند .\r\nانسان كه ظاهر حديث را ملاحظه مىكند از جهاتى آن را مخدوش مىبيند - و لذا آنچه به نظرم مىآيد آخوند رحمه الله هم آن را ذكر نموده ، ولى چندان به آن اهميت نداده و از آن گذشته است « 1 » - زيرا اولًا اگر مراد از فرجه مكان و فاصله مكانى باشد ، دو اشكال دارد : اولًا واجب داراى مكان نبوده و جسمانى نيست تا محتاج فاصله مكانى باشد ، ثانياً اگر مراد از فرجه مكان باشد لازم نمىآيد بين فرجه و مكانِ بين دو شخص متمكنِ در مكان ، فرجهء ديگرى باشد تا لازم آيد پنج‌تا باشند ، مثلًا من اينجا هستم و تو آنجا هستى و بين ما فاصله و مكان وجود دارد ولى لازم نيست بين من و مكان و فاصله باز فاصلهء ديگرى باشد ، پس نبايد مراد از فرجه مكان و فاصله باشد ، بلكه مراد از آن ما به الامتياز است و ممكن است ما به الامتياز از طرفين بوده و يا از طرف واحد باشد كه در تمييز كفايت مىكند ، پس حديث اقل ما يمكن للتمييز را به حسب عقل ، فرض نموده است .\r\nبيان معناى حديث محتاج چند مقدمه است :\r\nيكى اينكه : در طى مباحث سابق گفتيم : واجب ، ممكن است واجب بالذات يا واجب بالغير يا واجب بالقياس الى الغير باشد ، چنان كه ممتنع هم يا ممتنع بالذات يا ممتنع بالغير يا ممتنع بالقياس الى الغير است و ممكن فقط ممكن بالذات است و ممكن بالغير معقول نيست ، مثلًا وجود علت واجب بالقياس نسبت به معلول خود مىباشد ؛ چنان كه وجود معلول واجب بالقياس نسبت به علت خود مىباشد . زيرا علت\r\n\r\n\r\n","description":"","footnote":"\r\n( 1 ) - رجوع كنيد به : شرح اصول كافى صدر المتألهين ، ص 224 - 226 .\r\n","page_name":" 63 ","page_number":63},
  {"content":"\r\n\r\nتامه مستدعى وجوب وجود معلول خود بوده و معلول موجود نيز ، مستدعى وجوب وجود علت خود مىباشد و محال است علت تام بوده و مستدعى معلول نباشد چرا كه خلف است . و همچنين محال است معلول كه ربط و تعلق به علت است موجود باشد و مستدعى علت نباشد ، پس هر يك از علت و معلول واجب بالقياس الى الغير است .\r\nو لكن ممكن بالقياس الى الغير معقول نيست مگر در دو واجب كه يكى وجود داشته باشد و بگويد من احتياجى به ديگرى ندارم ؛ او مىخواهد باشد يا نباشد . و چون وجود واجب من نفسه است ، لذا در تقوم به چيزى كه مستدعى او باشد احتياجى ندارد . و همچنين واجبى معلول واجب ديگر نيست تا واجبى كه علت است مستدعى واجب معلول باشد .\r\nمقدمهء ديگر اين است كه : مادامى كه بين دو جزء تفاعل حاصل نگرديده و هر يك از دو جزء فعل و انفعال در ديگرى نداشته باشد ، تركب حقيقى حاصل نمىگردد ، بلكه در تركيب حقيقى شرط است كه هر يك از دو جزء صورت نوعيه خود را از دست داده و صورت شخصيهء هر يك به واسطهء تأثير و تأثر خلع و افساد شده باشد . بعد از آنكه هر كدام از دو جزء بدون صورت ماندند ، با هم جمع شده و هر دو يك صورتى را لبس نموده و صورت ثالثى را قبول مىنمايند و تركيب حقيقى حاصل مىشود . مثلًا در مورد طلا كه يك صورت وحدانى صاحب آثارى ديده مىشود ، اجزاء زرنيخيه و غيره در قعر زمين محتبس شده و در يكديگر تفاعل نموده و فعل و انفعال و تأثير و تأثراتى به عمل آمده ، هر يك صورت خود را رها كرده و بعد از نضج و تخمير و پختگى و فساد ، صورت شخصيهء نار به صورت ناريه و تراب به صورت ترابيه و هوا به صورت هوائيه باقى نمانده است ، مجموع من حيث المجموع صورت وحدانى نوعيهء ديگرى يافته است . مثلًا صورت معدنيه از اين عناصر مختلفه بعد از تفاسد صور عنصريه حاصل شده و خاصيتى وراى خواص اجزاء سابقه مىيابد و الّا اگر اين طور نباشد ، تركيب و تركب حقيقى صورت نپذيرفته و تنها ضمّ چيزى به چيزى و پهلو به پهلو واقع شدن دو چيز صورت گرفته و هر يك اثر خاص خود را داراست بدون اينكه\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبراى هر دو ، وجود واحدى باشد ، بلكه هر كدام داراى وجود مستقلى است . بلى تركيب اعتبارى بضرب من التسامح كه منشأ هيچ گونه اثرى نيست حاصل مىشود .\r\nبنا بر اين دو مقدمه : اگر دو واجب فرض نماييم لا بد به جهت حصول تميز بين آن دو ، بايد اقلّ ما به التفاوت وجود داشته باشد و چون ما به التفاوت از ناحيهء اجزاء است بايد اجزاء دوتا يكى ما به الاشتراك و ديگرى ما به الامتياز باشد و اگر هر دو جزء ممكن باشند ، هر دو واجب از وجوب بيرون رفته و خلاف فرض لازم مىآيد ؛ زيرا اگر هر دو جزء ممكن باشد ، چيزى كه از دو ممكن مركب باشد ، ناچار ممكن خواهد بود ، از طرفى واجب ديگرى فقط ما به الاشتراك است بدون اينكه ما به التفاوت داشته باشد و ما ، ما به الاشتراك را هم ممكن فرض نموديم ، پس آن واجب هم ممكن خواهد بود .\r\nو اگر يكى از دو جزء ممكن ، و ديگرى واجب باشد باز مركب از آن دو ، واجب نخواهد بود . ناچار بايد هر دو جزء واجب باشد . و چون هر دو جزء واجب شد ، يكى در ديگرى عمل نخواهد كرد اگر از يكى از دو جزء بپرسى : اگر صاحبت باشد يا نباشد چه مىشود ؟ مىگويد : هيچ ، نه از من چيزى كم مىشود و نه براى من چيزى حاصل مىشود .\r\nپس هيچ كدام در ديگرى فعل و تأثيرى نكرده و هيچ يك از ديگرى انفعال و تأثرى قبول نخواهد كرد . وقتى تفاعل نبود بنا بر مقدمهء فوق تركب حقيقى و صورت وحدانى حاصل نشده و هر يك از اجزاء مستقل بوده ، پس هر دو جزء واجب مىشود و چون يك واجب ديگرى هم فرض نموده بوديم ، سه واجب مىشود . و در تميز آنها اقلّ از وجه تميز و ما به التفاوت را فرض مىنماييم ، مثلًا اوّلى فقط ما به الاشتراك بوده و دومى براى تميز بايد يك ما به التفاوت داشته باشد ، پس لازم مىآيد سه‌تا واجب باشد و سومى هم بايد يك ما به التفاوت از دومى داشته باشد - بعد از آنكه در ما به الاشتراك شريك مىباشند - با همان بيان پنج‌تا واجب مىشود و با همان حساب پنج‌تا ، نه‌تا و نه‌تا ، سيزده‌تا الى غير النهاية مىشود و عدم تناهى اللّه لازم مىآيد و آن باطل است . پس منشأ بطلان ، فرض تعدد اللّه بوده فلذا اين تعدد باطل است و واجب الوجود واحد\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nبسيط لا شريك له ، ثابت مىشود . پس بايد اعتقاد ما در توحيد اين باشد :\r\nإنّ اللّه تبارك و تعالى واحد أحد ، ليس كمثله شىء ، لم يزل و لا يزال سميعاً بصيراً عليماً حكيماً حيّاً قيّوماً عزيزاً قدّوساً قادراً غنياً لا يوصف بجوهر و لا جسم و لا صورة و لا عرض و لا خط و لا سطح و لا ثقل و لا خفة و لا كون و لا سكون و لا حركة و لا مكان و لازمان . و اللّه تعالى متعال عن جميع صفات خلقه ، خارج عن الحدين ؛ حد الإبطال و حد التشبيه ، و اللّه تعالى شىء لا كالأشياء أحد صمد لم يلد فيورث و لم يولد فيشارك و لم يكن له كفواً أحد ، لا ضدّ له و لا ندّ له و لا شبيه له و لا صاحبة و لا مثل و لا نظير و لا شريك له و لا تدركه الأبصار و الأوهام و هو يدركها و هو مدرك الأبصار و الأوهام و لا تأخذه سنة و لا نوم و هو اللطيف الخبير ، خالق كل شىء لا إله إلّا هو ، له الخلق و الأمر تبارك اللّه ربّ العالمين ، هو الأوّل و الآخر و الظاهر و الباطن المهيمن الجبّار المتكلّم . و من قال بالتشبيه فهو مشرك و من نسب إلينا غير ما وصفت فى التوحيد فهو كاذب و كل خبر يخالف ما ذكرت فى التوحيد فهو موضوع مخترع و كل حديث لا يوافق كتاب اللّه فهو باطل فإن وجد فى كتب علمائنا فهو مدلّس و الأخبار التى يتوهّمها الجهّال تشبيهاً للّه تعالى بخلقه فمعانيها محمولة .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nغرر في ذكر شبهة ابن كمونة و دفعها\r\n هويتان به تمام الذات قد * خالفتا لابن الكمونة استند \r\n و ادفع بأن طبيعة ما انتزعت * ممّا تخالفت بما تخالفت \r\n بل إن سألت الحقَّ غير واحد * ليس معنوناً لمعنى فارد \r\n إذ الخصوصية إمّا تعتبر * في أخذه فلم يكن منه الاخر \r\n أو الخصوصية ليست تشترط * فالواحد المشترك المحكي فقط \r\nبرهان آخر على التوحيد\r\n و حيث لا موضوع أو مهية * و لا هيولى كيف الاثنينية \r\n[ شرح منظومه ، بخش حكمت ، ص 148 - 150 
  ]\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nشبههء ابن كمونه\r\nابن كمونه « 1 » بر اين برهان توحيد شبهه‌اى وارد كرده است ، « 2 » لازم به ذكر است كه ابن كمونه الهى و اهل توحيد بوده است .\r\nحاصل شبهه اين است كه : چرا نمىتواند دو هويت مختلفهء متباينهء من جميع الجهات و مجهولة الكنه وجود داشته باشد ؟ يعنى دو حقيقتى كه به هيچ نحو ما به الاشتراك نداشته باشند و مختلفة الكنه و الذات و الحقيقه باشند و مفهوم واجب براى آن دو عنوان عرضى باشد كه از آنها ، نه از جهتى كه در ذات آنها دخيل باشد انتزاع شود و خارج از ذات آنها باشد .\r\nدو اشكال بر ظاهر كلمات ابن كمونه وارد شده است كه عن قريب ذكر خواهد شد و اين دو اشكال از عدم درك صحيح مراد ايشان ناشى شده است .\r\n\r\n\r\n","description":"","footnote":"\r\n( 1 ) - عز الدوله سعد بن منصور بن سعد بن هبة اللّه بن كمونه بغدادى ، از فلاسفه و حكماى قرن هفتم بغداد است . به گفتهء علامهء تهرانى و شيخ محمد سماوى ، وى علاوه بر اسلام ، اظهار تشيع مىكرد و در اول و آخر تمام كتابهاى خويش اسامى رسول خدا و ائمهء اطهار عليهم السلام را نگاشته و در كتاب « اللمعة الجوينيه » به شرح و تفسير كلمات امير المؤمنين عليه السلام پرداخته و به خوبى از عهده برآمده است . و دور نيست نسبت يهودى بودنش ، مربوط به او نبوده و به جهت يهودى بودن جد عالىاش هبة اللّه ابن كمونه باشد . وى در سال 683 ق . در حلّه درگذشت .\r\nاز كتابهاى اوست : شرح الصحائف سهروردى ، شرح اشارات بو على ، شرح تلويحات سهروردى ، لباب المنطق و خلاصة الحكمه ، اللمعة الجوينيه فى الحكمة العلمية و العملية ، تقريب المحجة و تهذيب الحجه ، تنقيح الابحاث في البحث عن الملل الثلاث ، المنطق و الطبيعى مع الحكمة الجديدة .\r\n( 2 ) - رجوع كنيد به : اسفار ، ج 1 ، ص 132 و ج 6 ، ص 58 ؛ مبدأ و معاد صدر المتألهين ، ص 38 - 39 .\r\n","page_name":" 68 ","page_number":68},
  {"content":"\r\n\r\nمرحوم حاجى بعد از آنكه مراد وى را كشف نموده تا اين دو اشكال مندفع شود ، از راه ديگرى فرمايش او را مورد اشكال قرار مىدهد . شبههء ابن كمونه را اجمالًا مورد بررسى قرار داده و بعد ان شاء اللّه متكفل بيان توضيحى آن خواهيم شد .\r\nشبهه اين است كه چرا جايز نباشد كه دو هويت مختلفه به تمام ذات باشد ؛ نه به بعض ذات تا تركيب لازم آيد و نه به امر زايد خارج از ذات تا واجب در هويتش معلّل باشد ؟\r\nخلاصه : چرا جايز نباشد كه دو هويت بسيطهء مجهولة الكنه و مختلفهء به تمام ماهيت باشد كه هر يك بذاته واجب الوجود بوده و مفهوم واجب الوجود از آنها منتزع شده و به طور عرضى بر آنها حمل گردد ؟\r\nدو اشكال بر ظاهر حرف ابن كمونه متوجه دانسته‌اند : يكى اينكه اگر وجوب وجود عرضى باشد ، واجب الوجود معلّل مىشود ، در صورتى كه نبايد واجب الوجود معلّل باشد و معلّل بودن واجب الوجود را ابطال نموده‌اند . و آن جهتى كه واجب الوجود به آن معلّل است بايد واجب باشد و آن دو واجب فرضى واجب الوجود نخواهند بود ؛ چون « كل ما بالعرض لا بد و ان ينتهى الى ما بالذات » و وقتى كه وجوب هر كدام به چيزى معلّل باشد ، آن شىء معلّلٌ به واجب خواهد بود . « 1 »\r\nاشكال ديگر اين است كه ابن كمونه بين اينكه مفهوم واجب الوجود به طور عرضى بر هر دو معقول و محمول باشد و بين اينكه هر يك از آن دو ، واجب الوجود بذاته باشد جمع كرده است و جمع بين ذاتى بودن واجب الوجود و عرضى بودن آن جمع بين متباينين است . واجب الوجود بودن ، نمىتواند براى هر كدام هم ذاتى و هم عرضى باشد ؛ چون ذاتى به معناى جوهر شىء و عرضى به معناى عرض شىء است و شىء واحد نمىتواند هم جوهر و هم عرض باشد .\r\n\r\nنقد بعضى از شبهات وارده بر ابن كمونه\r\nو لكن اين دو اشكال از عدم تفطن به دو اصطلاح ذاتى و عرضى ناشى شده است .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 6 ، ص 66 .\r\n","page_name":" 69 ","page_number":69},
  {"content":"\r\n\r\nذاتى و عرضى در دو باب : يكى در باب ايساغوجى و كليات خمس و ديگرى در باب برهان مورد بحث مىباشد و منافات ندارد چيزى در اصطلاح باب ايساغوجى عرضى بوده و در باب برهان ذاتى باشد .\r\nاصطلاح ذاتى و عرضى در باب ايساغوجى آن است كه هر چيزى كه در تقوم ذات شىء دخيل باشد ذاتى است ؛ گرچه شىء عرض باشد ، مثلًا گرچه بياض كه لون مفرّق لنور البصر است عرض بوده ولى از نظر مفهوم ذاتاً مركب از دو جزء بوده و متقوم به آنهاست .\r\nو هر چيزى كه از حقيقت شىء خارج باشد آن را عرض گويند ، مثلًا قابليت كتابت و صنعت مثل حيوانيت و ناطقيت مقوم ذات انسان نبوده ، بلكه از ذات و حقيقت و ماهيت انسان خارج است ، پس قابليت كتابت براى انسان عرضى است .\r\nو ذاتى در باب برهان به چيزى گويند كه از شىء منفك نبوده گرچه در تقوم آن شىء دخيل نيست ، مانند زوجيت براى اربعه كه هر چند زوجيت از حقيقت اربعه خارج است و لكن لازم لا ينفك اوست .\r\nهر چيزى كه مقوم ذات شىء است چون از شىء منفك نيست ، در اين اصطلاح هم ذاتى است ، پس ذاتى در اصطلاح باب برهان از ذاتى در اصطلاح باب ايساغوجى اعم است . و عرضى در باب برهان آن است كه قابل انفكاك از ذات باشد ، مثل ابيضيت نسبت به جسم .\r\nبا بيان مذكور هر دو اشكال بر قول ابن كمونه مندفع مىشود ؛ چون ممكن است اينكه در مورد مفهوم واجب مىگويد : « مقول عليهما قولًا عرضياً » مقصود وى عرضى در اصطلاح باب ايساغوجى باشد و اينكه مىگويد : هر كدام واجب الوجود لذاته مىباشند ، مراد او ذاتى در اصطلاح باب برهان بوده و شىء ذاتى لا ينفك ، معلّل نيست .\r\nپس هر دو اشكال وارد بر ابن كمونه مندفع گرديد . و لذا حاجى مىفرمايد : اكنون بياييم آنچه حقيقت اشكال ابن كمونه را دفع مىكند بيان كنيم . و ما قبل از ايشان با بيانى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nسخن و شبههء ابن كمونه را دفع مىنماييم ، سپس نوبت دفع را به عبارت حاجى واگذار مىنماييم .\r\n\r\nبيان ما در دفع شبهه\r\nبيان ما اين است كه ما در صدر بحث دو مطلب را تحكيم نموديم ، يكى اصالت وجود و ديگرى اشتراك معنوى آن ، اگر اين دو مطلب كاملًا واضح گشته باشد دفع شبهه خوب آشكار مىشود . زيرا بعد از آنكه گفتيم در دار تحقق ، متحقق و اصيل وجود است و لا غير و مراتب وجود در حقيقت وجودى و نورى مختلف نبوده ، بلكه حقيقت مراتب يكى است و اختلاف آنها به شدت و ضعف بوده و ما به الامتياز در آنها عين ما به الاشتراك است .\r\nو بالجمله : به حكم اصالة الوجود در دار تحقق يك حقيقت را شناخته و گفتيم يك هويت و يك حقيقت موجود است ، حال اگر يكى از دو واجب فرضى را اين حقيقت دانستيم با توجه به اصالة الوجود كه غير حقيقت واحده چيزى نيست ، اگر واجب ديگرى كه به تمام ذات و حقيقت با اين واجب مخالف است باشد ، جز عدم چيزى نخواهد بود ؛ زيرا غير از عدم چيزى كه من جميع الجهات به تمام ذات و حقيقت با وجود متباين و متخالف باشد نيست . پس مناقض وجود يا بايد عدم باشد و يا چيزى كه در قوهء نقيض اوست و آن هم ماهيت است و قبلًا گفتيم كه بنا بر اصالة الوجود ماهيات اعتبارى است ، بنا بر اين ثانىِ از دو واجب فرضى يا بايد عدم باشد و يا ماهيت .\r\nو باز ما اگر از قول تحقيق صرف نظر نموده و بگوييم ماهيت اصالت دارد گرچه از فرمايش حاجى چنين استفاده مىشود كه بنا بر اين چاره‌اى از شبهه ابن كمونه غير از جوابى كه بعد خود ايشان خواهند داد نيست ، و ليكن مىتوان از آن چنين جواب داد كه بر فرض قول به اصالة الماهيه و اينكه ماهيت علم و ماهيت قدرت و ماهيت انسان و ماهيت اراده موجود است ، اگر قائل شويم كه واجب عالم ، قادر ، مريد ، مدرك و حىّ است چنان كه سابقاً اثبات كرديم كه واجب بايد به اوصاف كماليه متصف بوده و من\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nجميع الجهات كامل باشد چون طبق مفروض شبهه بايد واجب ديگر من جميع الجهات با واجب اوّلى متباين باشد ، پس بايد آن واجب ديگر عاجز ، جاهل ، غير مدرك ، مائت ، كاذب ، غير متكلم و غير مريد باشد .\r\nو الحاصل : اين ماهيات بايد در واجب ديگر موجود باشد و حال آنكه گفتيم بايد واجب كامل باشد . اگر مردم چنين خدايى و واجبى را از ما قبول كنند ، عيب ندارد كه ما از ابن كمونه دو واجب متباين بالذات را قبول نماييم .\r\n\r\nجواب حاجى از شبهه\r\nاما حاصل جوابى كه حاجى فرموده اين است : محال است از متخالفات بما هى متخالفات ، يك مفهوم انتزاع شود ؛ زيرا محال است معنايى را كه عقل از چيزى به مناسبتى مىفهمد ، همان معنى را از شيئى كه با شىء اول مخالف است بفهمد . و اگر لفظ هم در عالم نباشد ، عقل صورتى را كه مثلًا از ذات و حقيقت نار خارجى مىفهمد آن را از ماء ، بما انّه ماء نمىفهمد . به اين معنى كه اگر نار از ذهن به خارج بيايد وجود خارجى مىشود و اگر از خارج به ذهن برود ، مفهوم مىشود ، يعنى اگر آنچه از نيران در نظر عقل هست كه در آتشكده‌ها روشن مىشود ، اگر به خارج بيايد همان نيران آتشكده‌ها مىشود و اگر آن آتش آتشكده به ذهن برود ، مفهوم نار گشته و آن صورتى كه پيش عقل است مىگردد ، پس اين انتزاع به لفظ ربطى ندارد .\r\nبنا بر اين : مفاهيمى كه از اشياء خارجيه منتزع مىشود يا از تمام ذات آنها انتزاع مىگردد و يا از جزء ذات آنها كه مورد شركت مختلفات است و يا از خارج ذات كه مختلفات در آن با يكديگر شريك مىباشند . و محال است از مختلفات ، بما انّها مختلفات مفهوم واحدى انتزاع شود ، و الّا لازم مىآيد كه عقل همان معنايى را كه از نار فهميده به طورى كه اگر به خارج بيايد نار خارجى مىشود ، از ماء نيز بفهمد به طورى كه اگر به خارج بيايد ماء باشد . و بالجمله : اگر ماء و نار به ذهن رفتند يكى شده و اگر به خارج آمدند ، نار ، ماء و ماء ، نار شود و صورت ذهنيهء ماء ،\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nصورت خارجيهء نار و بالعكس گردد و اين شدنى نيست .\r\nو الحاصل : آنچه از مفاهيم مثل حيوان از انواع متخالفه انتزاع مىگردد ، از جهت اتفاق آنها در حقيقت حيوانيت نه از جهت اختلاف آنها در فصول ، منتزع مىشود .\r\nيعنى حيوان از جهت جنسيهء مشتركهء بين الانواع كه جهت شركت است انتزاع مىشود نه از فصول انواع .\r\nو حيوانيت منتزع از انسان و فرس از جهت صاهليت و ناطقيت آنها انتزاع نشده ، بلكه از جهتى كه مشترك بين آنهاست كه صاهليت و ناطقيت بر او عارض گشته و آنها را تنويع نموده است انتزاع مىشود و همچنين انسان منتزع از زيد و عمرو و خالد و بكر از جهت اختلاف آنها بالعوارض الشخصية الفرديه انتزاع نمىشود ، بلكه از جهت اتحاد آنها در تمام ماهيت مشتركه منتزع مىشود .\r\nخلاصه : مفهوم يا از جزء حقيقت اشياء كه مورد شركت بين آنهاست و يا از تمام ماهيت مشتركهء بين آنها مثل انسان انتزاع مىشود و يا از خارج ذات كه ما به الاشتراك بين آنهاست ، گرچه در ذات و ماهيت متباين باشند منتزع مىشود ، مانند كيفيت يا كميت كه گرچه در حقيقت به تمام ذات مختلف بوده و در تمام ذات يا جزء ذات شركت ندارد ، و ليكن چون در خارج ذات در يك امر عرضى شريكند از آن جهت اشتراك مفهوم واحدى انتزاع مىگردد ؛ زيرا كمّيت گرچه ذاتاً قابل اندازه‌گيرى و سنجش بوده و بالذات قابل تقسيم است و كيفيت مانند بياض ، لون مفرق نور بصر بوده و دو حقيقت جداگانه دارند ، و لكن چون هيچ كدام نمىتوانند در وجود لا فى الموضوع باشند ، بلكه بايد بر موضوعى عروض داشته باشند ، از حيث عروض بر موضوع و تحقق در غير و قيام به غير كه خارج از ذات و حقيقت آنهاست متحد مىباشند و از اين جهت اتحادى مفهوم عرض از آنها انتزاع مىشود .\r\nبنا بر اين : اگر مفهوم واجب از تمام حقيقت دو واجب مفروض منتزع شود لازم مىآيد كه آنها به تمام ذات متفق الحقيقه باشند و اگر از جزء ذات آنها انتزاع شود لازم مىآيد آن جزء واجب باشد و جزء ديگر واجب نباشد و علاوه بر آن تركيب لازم\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمىآيد و اگر از خارج ذات آنها منتزع شود ، تركيب در هويت آنها لازم مىآيد .\r\nو بالجمله : آنچه ابن كمونه فرض نموده كه مفهوم واجب الوجود از جهت اشتراك آنها در امر خارج از ذات انتزاع شود ، چنان كه در اجناس عاليه و الوان مفهوم جامع بين آنها از جهت اشتراكشان در عروض بر موضوع و حلول در آن انتزاع مىشود ، زمانى كه قدر مشتركى در دو واجب مفروض پيدا شود ، بايد در هر كدام از آنها ، ما به الامتياز متحقق باشد تا اثنينيت محقق گردد و اگر هر كدام داراى قدر مشترك و ما به الامتياز باشند مركب گشته و مركب در هويت خويش محتاج به دو جزء است و احتياج در واجب معنى ندارد ؛ زيرا فرض احتياج در واجب الوجود مستلزم خلف است ، چون واجب آن است كه من جميع الجهات مستغنى باشد . و اگر دو واجب مفروض در خارج ذات مشترك باشند بايد داراى ضمايم فردى باشند تا از يكديگر ممتاز گردند ، پس در اين صورت آنها به ضمايم شخصيه محتاج بوده و گرچه در ذات آنها تركيب لازم نمىآيد ولى در هويت آنها تركيب لازم مىآيد .\r\n بل إن سألت الحقَّ غير واحد * ليس معنوناً لمعنى فارد \r\nسپس حاجى مىفرمايد : اگر از ما حق را سؤال نمايى ، مىگوييم در انتزاع مفهوم جنس از انواع و انتزاع مفهوم نوع مثل انسان از افراد و انتزاع مفهوم عرضى از خارج ذات - چنان كه در مثل اجناس عاليه چنين است - براى هر يك از اين مفاهيم يك مصداق خارجى بيش نيست ، مثلًا مصداق خارجى مفهوم انسان همان جهت شركت بين تمام افراد انسان كه در خارج متحقق هستند مىباشد ، مثلًا بعد از سلخ خصوصيات فرديه و تشخصات وجوديه از افراد عرضيه مانند زيد و بكر و عمرو و خالد ، يك مصداق براى مفهوم انسان هست و هميشه مفهوم واحد و مصداق واحد است .\r\nو لكن مخفى نماند كه اين فرمايش با قول حق مطابق نبوده و ما در امور عامه تحقيق نموديم كه به عدد افراد ، طبيعت در خارج موجود است و اين طور نيست كه يك مصداق طبيعت موجود باشد بلكه در صورت تعدد افراد ، مصاديق طبيعت هم متعدد خواهد بود .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو حاصل فرمايش حاجى اين است كه براى عنوان واحد و مفهوم فارد غير از مصداق واحد نيست ؛ زيرا اگر مصاديق متكثر باشد يا خصوصيت مخصوصه‌اى كه در يكى از معنونات و مصاديق است ، در اخذ آن معناى فارد و مفهوم واحد از آن مصداق و صدق آن مفهوم بر آن معتبر است ، در اين صورت افراد ديگرى كه فاقد آن خصوصيت هستند از مصاديق آن معناى فارد نخواهند بود ؛ زيرا افراد ديگر فاقد آن خصوصيت مىباشند و يا خصوصيت مخصوصه در اخذ آن معنى از آن مصداق و صدق آن معنى بر آن مصداق شرط نيست ، در اين صورت قدر مشترك بين مصاديق ، محكى عنه آن مفهوم بوده و آن مفهوم تنها از قدر مشترك بين مصاديق اخذ شده است ؛ چون خصوصيات الغا گشته و در اوايل امور عامه گذشت كه معناى واحد نمىتواند از اشياء متخالفه بما انّها متخالفه ، انتزاع شود .\r\n\r\nبرهان سوم بر توحيد ذاتى\r\n و حيث لا موضوع أو مهية * و لا هيولى كيف الاثنينية \r\nاز براهين داله بر توحيد اين است كه : موقع و موجب كثرت در سه چيز منحصر است .\r\nمقدمةً عرض مىنماييم كه : طبيعت از حيث طبيعتش مقتضى كثرت نيست ، مثلًا طبيعت بياض از حيث طباع آن اقتضاى كثرت نداشته بلكه يكى از مواقع كثرات ماهيات بوده كه ماهيات من حيث طبايعها غبار كثرات است و حقيقت هر ماهيتى غير حقيقت ماهيت ديگر است و ماهيات ذاتاً با هم تمايز داشته و تصور ماهيتى غير تصور ماهيت ديگر است .\r\nو لذا وجود در صرافت خود اقتضاى كثرت نداشته بلكه يك حقيقت نوريه است و ليكن وقتى حدود كه عبارت از ماهيات است قدم به ميان مىگذارد وجود در صرافت ذات خود باقى نمىماند ؛ چون حدود ذاتاً با يكديگر متفاوت بوده و از يكديگر تمايز دارند ، قهراً وجود كه مقتضى كثرت نيست ، متكثر و متعدد گرديده و محدودات حاصل مىشود .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nو الحاصل : حقيقت من حيث طباع ذاتها مقتضى وحدت است و ليكن موقع كثرات سه چيز است كه از آنها كثرات نوعيه و كثرات فرديهء جوهريه و كثرات فرديهء عرضيه توليد مىشود و غير از آنها موقع چهارمى براى كثرت نيست .\r\nاما موقع كثرات نوعيه ماهياتند كه مثير غبار كثرات نوعيه‌اند ؛ زيرا هر ماهيتى در آن چيزى كه به او تقوم دارد و مورد احتياج در تقوم تركب ماهيت است ، با ماهيت ديگر فرق دارد ، مثلًا حيوان ناطق غير حيوان صاهل است . پس وجود در ذات خود حقيقتى وحيد و فريد است و من حيث طباع ذاته اقتضاى كثرت در او نيست . اما وقتى از صرافت و مرتبهء خود تنزل نموده و حدود كه ماهيات بوده و ذاتاً با يكديگر مختلف بوده و مَثار كثرتند بر او عارض گشت ، وجود در اسماء ماهيات تجلى نموده و كثرات نوعيه توليد مىشود ، مثلًا وقتى نور آفتاب كه در طباع خود مقتضى كثرت نبوده و شىء واحد وسيعى است بر صفحهء خاك مىافتد ديوارها و حدود اطراف آن كشيده شده و تحديد گشته و كثرات حدودى ، مانند نور اين خانه و نور آن حياط حاصل مىشود و چون آن طبيعت واحد از اين پنجره‌ها بتابد ، تحديد شده و انوار محدودهء داخل اتاق ديده مىشود به طورى كه پشت پنجره يك چيز است و اگر اين پنجره‌ها را بشكنند و اين حدود از ميان برداشته شود يك نور درون اتاق هست . حقيقت نوريهء وجود هم يك حقيقت بلاتكثر است و ليكن وقتى از مرتبهء صرافت خود تنزل مىنمايد ، در اسماء ماهيات بروز و ظهور نموده و كثرت توليد مىشود و كثرت نوعيهء نوريه در حدود انسانى و بقرى و فرسى نمود پيدا كرده و اين حدودات جلوه‌گر مىشود .\r\nقسم دوم كثرت ، كثرت فردى جوهرى است كه به واسطهء هيولى و ماده و لواحق آن توليد مىشود ، مثلًا حضرت آدم عليه السلام مادهء قابله‌اى كه از نباتات و مأكولات تغذى نموده است ، قابليت پذيرش بيش از يك صورت را نداشته ؛ زيرا نفس شريف وى از اغذيه‌اى كه افراز نموده است ، قسمتى را براى بدل اجزاء متحلّله جذب كرده و قسمت ديگرى كه خلط بوده دفع نموده و بيرون ريخته است و قسمت ديگرى از مادهء قابله را صرف توليد جنس مفروز نموده كه آن مادهء قابله با لواحق آن كه داشتن زمان\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمخصوص و مكان مخصوص و عدم قابليت قبول صور متعدده باشد پذيراى بيش از يك صورت نبوده و در نتيجه يك فرد از بنى آدم موجود شده است و همين طور از نباتات و مأكولات مادهء قابلهء ديگرى تغذى نموده و كثرت فردى جوهرى محقق شده است .\r\nقسم سوم كه موجب كثرات عرضيه است ، كثرت موضوعات است ؛ چون عرض در وجود به معروض و موضوع خود متقوم است و به واسطهء تعدد و تكثر موضوعات افراد عرضيه حاصل مىشود .\r\nاين سه چيز مواقع كثرت بوده و رابعى ندارند .\r\nسابقاً در يكى از مباحث گفتيم : واجب الوجود ماهيت ندارد ، و الّا معلّل بودن واجب به غير و اينكه غير ، موجب وجود آن باشد لازم مىآيد ؛ زيرا ماهيت من حيث هى هى قابل وجود و عدم است ، پس جاعل وجود لازم است و چون واجب ماهيت ندارد وجوب وجود او با اينكه كثرت نوعيه در آن باشد ، منافى است پس واجب موقع كثرت ماهيتى نيست .\r\nاما مادهء قابل صورت ، محتاج حلول صورت قابل حلول بوده و از آن دو تركيب حالّ و محل لازم مىآيد و تركيب هم به اسباب احتياج دارد ؛ زيرا محل به حالّ و حالّ به محل محتاج است و چون واجب نمىتواند محتاج باشد ، پس از ناحيهء اين موقع كثرت هم ، توليد كثرت فردى جوهرى كه از طرف ماده لازم مىآيد در واجب ممكن نيست .\r\nو اما اگر كثرت عرضيه - كه از طرف تعدد موضوع لازم مىآيد ، چون رتبهء موضوع بر رتبهء عرض مقدم است - در واجب باشد ، لازم مىآيد كه واجب عرض بوده و در وجود متقوم به وجود موضوع باشد و آن موضوع بر واجب مقدم باشد و آن با وجوب وجود واجب منافى است ، پس چون عرض به معروض و موضوع خود محتاج است و احتياج براى واجب نيست ، واجب موقع كثرت عرضيه هم نيست .\r\nبنا بر اين : چون موجب كثرت و موقع آن سه چيز است و ما اثبات نموديم كه هيچ يك از اين مواقع در واجب امكان ندارد و موقع چهارمى هم براى كثرت نيست ، پس كثرت و اثنينيت و تعدد در واجب محال است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nغرر في توحيد إله العالم\r\n في الحسّ عالمين يبطل الخلا * تخالفا بالنوع أو تماثلا \r\n إنّ السماء كلّه أحياء * و الشمس قلب غيرها الأعضاء \r\n و العنصري ثقيلًا أو خفيفا * بجنب الأفلاك بدا طفيفا \r\n بل جعل القوم اولو الفطانة * عناصراً كحجر المثانة \r\n فبالنظام الجُمليّ العالم * شخص من الحيوان لا بل آدم \r\n لكنّ لا رأس له و لا ذنب * كما له ليس تشهٍّ و غضب \r\n فمع تعدّد توارد العلل * على المشخّص الذي قد انفعل \r\n[ شرح منظومه ، بخش حكمت ، ص 151 - 153 
  ]\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nاثبات توحيد ذات از طريق توحيد فعل\r\nبعد از فراغ از اثبات واجب بايد به وحدانيت و توحيد قائل باشيم ، چنان كه گفتيم :\r\nتعدد و كثرت در واجب محال است . و سابقاً گفتيم : بايد در سه مرحله تكلم نماييم :\r\nاول : توحيد در ذات ، كه براهين ثلاثهء گذشته كافى است براى اينكه انسان به طور جزم به توحيد ذات قائل باشد .\r\nدوم : توحيد در صفات و اينكه اوصافى براى حضرت حق اثبات نماييم بدون اينكه وحدت ذاتى منثلم گردد ، كه سابقاً به آن اشاره شده و بعد راجع به آن صحبت خواهيم نمود .\r\nسوم : وحدت فعلى و اينكه حضرت حق در فعل واحد بوده و در الهيت شريك نداشته و وجود شريك در فعل الهى محال بوده و تفويض فعل الهيت به غير محال مىباشد .\r\nحاجى به همين منظور بحثى طولانى شروع كرده تا وحدت شخصيهء عالم را و اينكه واحدى كه توسط واجب الوجود ايجاد مىشود ، واحد شخصى است ، اثبات كرده و سپس وحدت فاعلى را اثبات نمايد . و چون اثبات اين معنى به روش ايشان به افهام نزديك نيست ، طريقى كه پايهء آن برهانى و عقلى بوده و به اثبات مطلوب اقرب است به عرض رسانده و وحدت را در فعل الوهيت اثبات مىنماييم ، تا معناى اين بيت عرفانى كه زبانزد عرفاست :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n و فى كل شىء له آية * تدلّ على أنّه واحد « 1 » \r\n هر گياهى كه از زمين رويد * وحده لا شريك له گويد \r\nمعلوم گردد ، و آن محتاج بيانى است كه با آن واحديت إله عالمين ثابت مىشود .\r\nاينكه هر مصنوعى صانعى دارد بر واحديت و وحدانيت إله عالم دلالت نمىكند ؛ زيرا غاية ما فى الباب اين است كه گفته شود : اين مصنوع از تحت يد قدرت صانعى بيرون آمده و آن ديگرى هم همين طور است و لكن واحديت صانع براى تمام مصنوعات ثابت نمىشود ، پس اينكه :\r\n برگ درختان سبز در نظر هوشيار * هر ورقش دفتريست معرفت كردگار « 2 » \r\nبر توحيد فعلى دلالت نمىكند .\r\n\r\nاثبات توحيد فعلى با برهان عقلى\r\nاين است كه بايد در بيان توحيد فعلى با برهان عقلى يا سمعى سخن بگوييم ، با ادلهء سمعيه نمىتوان عقيدهء جزمى پيدا كرد ، گرچه دليل سمعىِ سورهء مباركهء توحيد از امتن براهين عقليه است و لكن محتاج بيانى است كه با آن چند مطلب با برهان عقلى ثابت مىشود :\r\n1 - توحيد ذات . 2 - واحديت .\r\n3 - احديت . 4 - صمديت .\r\nو بالجمله : ما سابقاً گفتيم : بايد واجب الوجود بالذات واجب الوجود من جميع الجهات باشد . واجب در ذات بايد واجب در علم و واجب در فياضيت باشد . وجود واجب ، ازلى و ابدى و قديم است ، علم او هم ازلى و فيض او هم ازلى است . ماهياتى كه وجود نمىيابند به واسطهء نقصان در فاعليتِ فاعل نيست ، بلكه او تام الفاعليه بوده و\r\n\r\n\r\n","description":"","footnote":"\r\n( 1 ) - منسوب به ابو العتاهيه ، فتوحات مكيه ، ج 1 ، ص 184 .\r\n( 2 ) - كليات سعدى ، ص 519 ، با اندكى تفاوت .\r\n","page_name":" 80 ","page_number":80},
  {"content":"\r\n\r\nماهيات ممتنعة الوجود مثل اجتماع نقيضين قابليت قبول فيض را ندارند . واجب الوجود در فاعليت ناقص نيست كه اين ماهيات وجود پيدا نمىكنند ، بلكه اين ماهيات بطلان محض بوده و نمىتوانند فيض را نگه بدارند .\r\nبالجمله : هر چيزى كه قابليت وجود و افاضهء فيض الهى را داراست ، افاضهء فيض بر او واجب بوده و تعطيل فياضيت محال است ، پس تأخر وجودات به اين جهت است كه بايد مواد ، مراحلى را سير كرده تا قابل اخذ فيض باشند و به محض اينكه ماده قابل گرديد ، تام الفاعليه او را ايجاد مىنمايد ؛ لذا اگر دو واجب فرض كنيم ، بايد هر دو تام الفاعليه بوده و هر كدام مستقلًا موادى را كه قابل اخذ فيض مىباشند ، ايجاد نمايند و يكى از آن دو نمىتواند كار را به ديگرى محول نموده و به او بگويد من خسته شده‌ام و فاعليت آن مادهء قابله به عهدهء تو باشد ، زيرا ايجاد فعل براى واجب الفاعليه واجب است و واجب تام الفاعليه است . و اگر دو علت مستقلهء الهيه بر چيزى توارد نمايند ، افساد و ابطال لازم مىآيد و موجوديت موجود محال مىشود و هيچ موجودى وجود پيدا نمىكند و لذا ابطال موجودات و افساد فعل الهى لازم مىآيد ، پس بايد فاعل الهى و معطى الوجود ، يك وجود واجب باشد .\r\nاين است بيان :\r\n و فى كل شيءٍ له آية * تدلّ على أنّه واحد « 1 » \r\nو معناى :\r\n هر گياهى كه از زمين رويد * وحده لا شريك له گويد \r\nو بالجمله : با اين بيان ثابت شد كه شركت در فعل الهى ممكن نبوده و محال است كه حضرت احديت عقل اول را مثلًا خلق نموده و به او بفرمايد : به همراهى تو در خلقت اشياء ديگر فعاليت مىكنيم ، چنان كه محال است فعل الهى را به او تفويض نمايد .\r\nبنا بر اين : با اين بيان اثبات نموديم كه بايد فعل الهى لا شريك فيه و لا تفويض فيه\r\n\r\n\r\n","description":"","footnote":"\r\n( 1 ) - منسوب به ابو العتاهيه ، فتوحات مكيه ، ج 1 ، ص 184 .\r\n","page_name":" 81 ","page_number":81},
  {"content":"\r\n\r\nباشد و ان شاء اللّه در مباحث آتيه كيفيت حدوث كثرت در عالم را كه از مسائل غامضهء حكْميه است ، ذكر خواهيم كرد .\r\n\r\nمعناى آيهء شريفهء « لو كان فيهما آلهة إلّا اللَّه لفسدتا »\r\nبا اين بيان : اگر دو واجب بود ، افساد لازم آمده و هيچ موجودى نمىتوانست خلق شود ؛ زيرا توارد علل مستقلهء الهيه بر يك معلول محال است و معناى آيهء شريفه :  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 1 » اين است ، نه اينكه اگر خدا دو تا بود اختلاف حاصل شده و جنگ و نزاع شروع مىشد . يكى مىگفت : بهتر است شب را خلق كنم ، و ديگرى مىگفت : بهتر است روز باشد ، و يكى مىگفت : خوب است باران ببارانم ، ديگرى مىگفت : خوب است باران نبارانم . و مَثَل آنها مَثَل دو كدخدا در يك ده يا دو سلطان در يك مملكت بود ؛ زيرا دو كدخدا چون داراى هوى و هوس بوده يا جاهلند ممكن است يكى از آنها براى حفظ رياست خود تابع هوس و شهرت بوده و چيزى را كه صلاح نيست اراده نمايد و ديگرى از آن جلوگيرى كند و يا اينكه يكى از آنها از باب جهل ، صلاحيت چيزى را تشخيص داده باشد كه ديگرى عدم صلاحيت آن را تشخيص داده باشد . و همچنين دو سلطان يا از باب جهل و نادانى و يا از باب شهوت و ظلم و هوى خواهى با يكديگر نزاع و جدال مىنمايند . و ليكن اگر خداوند دوتا باشد كه هر دو عاقل و عالم به تمام مصالح و مفاسد و عادل بوده و شهوت و هوى و هوس نداشته باشند ، چنانچه يكى صلاح چيزى را تشخيص دهد ، لا بد ديگرى هم صلاح آن چيز را تشخيص خواهد داد و با هم همراه خواهند شد ، از طرفى هم آنها چون فرض شده كه واجب الوجود مىباشند ، صاحب هوى و هوس نبوده بلكه عادل مىباشند و با كمال موافقت با يكديگر همراهى و هم‌مذاقى مىنمايند .\r\nپس معناى آيهء شريفه آن چيزى كه براى عوام مطرح مىنماييد و مىگوييد : قرآن فيض عامى است كه براى همه گسترده شده نيست ، بلكه معناى آن ، همان است كه\r\n\r\n\r\n","description":"","footnote":"\r\n( 1 ) - انبياء ( 21 ) : 22 .\r\n","page_name":" 82 ","page_number":82},
  {"content":"\r\n\r\nگفتيم ، البته نمىتوان در مجالس عامه ، آن بيانى را كه بطن آيه متكفل آن است ، مطرح نمود و بايد آنجا از معناى ظاهرى كه به نظر عوام مىآيد ، صحبت كرد .\r\nو الحاصل آيه مىفرمايد : اگر در زمين و آسمان دو آلهه بود ، زمين و آسمان فاسد مىشدند ، يعنى به واسطهء امتناع توارد علتين مستقلتين بر معلول واحد ، اصلًا از زمين و آسمان سراغى نبود .\r\nالبته قضيهء فاعليت الهى غير از عوامل طبيعى است كه در صورت توارد ، دو يا سه چيز در قدر جامع شركت پيدا مىكنند به بيانى كه سابقاً گذشت .\r\nاينكه گفتيم باطن آيه بود ، چنان كه  « إِذاً لَذَهَبَ كُلُّ إِلهٍ بِما خَلَقَ »  « 1 » بيانى دارد .\r\nعلاوه بر آن : معلول فاعل الهى صرف تعلق و ربط به مبدأ است ، چنان كه در باب امكان در وجود گفتيم و محال است چيزى كه عين تعلق و ربط به يك مبدأ است ، ربط و تعلق به چيز ديگرى داشته باشد .\r\n\r\nبيان ما در توحيد فعلى\r\nو بالجمله : مىخواهيم راه اقربى را طى كنيم و آن اينكه : اگر عالمى هم نباشد ، باز ذات واجب ثابت است و ادله‌اى كه سابقاً براى اثبات اصل ذات اقامه شد ، گرچه عالم هم نباشد اقامه مىشود و الآن درصدد اثبات اينكه إله عالم يكى است و شريك در الهيت ندارد ، هستيم و حاجى مىخواهد اثبات كند كه عالم واحد شخصى است و غير آن عالم ديگرى نيست و بعد با ضمّ مقدمهء « الواحد لا يصدر الّا عن الواحد » و « الواحد لا يصدر عنه الّا الواحد » اثبات نمايد كه إله عالم واحد است و ما اشاره كرديم به اينكه اگر كسى معناى ربط معاليل الهيه به فاعل الهى را تصور كند وحدانيت إله عالم را تصديق خواهد نمود .\r\nدر مباحث سابقه گفتيم : فاعل دو قسم است ؛ فاعل طبيعى كه فاعل حركت است و فاعل الهى كه اشياء را از كتم عدم به عرصهء وجود مىآورد و باز سابقاً گفتيم كه : مصدر\r\n\r\n\r\n","description":"","footnote":"\r\n( 1 ) - مؤمنون ( 23 ) : 91 .\r\n","page_name":" 83 ","page_number":83},
  {"content":"\r\n\r\nاين صوادر يك حقيقت نوريهء وجوديهء بسيطه است و از آن مصدر يك هويت وجوديهء بسيطه صادر مىشود .\r\nو در براهين اصالة الوجود گفتيم : تمام حقيقت مصدر و جاعل يك حقيقت واحدهء نوريهء وجوديه است و تمام حقيقت مجعول هم حقيقت بسيطهء واحده است و مصدر غير حيثيت وجوديهء خود ، چيز ديگرى نداشته و تمام حيثيت آن حقيقت واحده‌اى است و اين طور نيست كه در مرتبهء ذات حقيقتى بوده و جهت مصدرى آن غير حقيقت مرتبهء هويت ذاتش باشد و صادر هم حقيقت واحدهء بسيطهء به تمام ذات بوده و شىء وحدانى بسيط است ، تمام حيثيت صدور آن عين حيثيت و هويت ذاتيهء اوست و اين گونه نيست كه صدور آن حيثيت ديگرى داشته باشد .\r\nخلاصه اينكه : در اصدار و صدور ، غير حيثيت واحده از مبدأ جعل صادر نشده و با آن بيانى كه گفتيم مجعول شىء واحد بسيط ، عين ربط و تعلق به مبدأ است . و اين نحوهء تعلق حقيقت اشياء است كه حضرات از خداوند خواسته‌اند كه :\r\n/ « اللهم أرني الأشياء كما هي » « 1 »\r\nمعناى اين جمله اين نيست كه جوهريت و عرضيت و حقايق اشياء را از حيث عنصريت و ماده و صورت ارائه بده ، بلكه يعنى آن نحوه كه آنها ظل حقّند و به مبدأ تعلق صرف دارند به اين نحو نشان بده .\r\nو الحاصل : وجود ممكنات كه به جعل بسيط مجعول گرديده و از مبدأ صادر شده است ، تمام اين هويت مجعوله حقيقت بسيطهء وحدانى است كه جاعل به جعل بسيط آن را جعل نموده است . پس دو چيز نيست تا بگوييم يكى به يك واجب و ديگرى به واجب ديگر مرتبط است . مركب هم نيست تا بگوييم جزئى از يك واجب و جزء ديگر از واجب ديگر صادر شده است ، بلكه يك حقيقت بسيطهء وجوديهء نوريه است كه به تمام ذات تمام تحقق را داراست و غير حيثيت وجوديه حيثيت ديگرى ندارد .\r\nو بالجمله : اگر نتوانيم تعلق و ربط مجعول فاعل الهى را به آن درست تصور نماييم ، به وحدانيت إله عالم تصديق نخواهيم نمود .\r\n\r\n\r\n","description":"","footnote":"\r\n( 1 ) - عوالى اللئالى ، ج 4 ، ص 132 ، حديث 228 ؛ جامع الاسرار ، ص 287 .\r\n","page_name":" 84 ","page_number":84},
  {"content":"\r\n\r\nسپس به بيانات حاجى مىپردازيم كه محتاج اثبات مقدماتى است كه همهء آنها نظرى بوده و ما نمىتوانيم قول بدهيم كه اين برهان را تتميم خواهيم نمود .\r\n\r\nبيان حاجى در توحيد فعل\r\nاولًا : بايد بيش از عالم واحد به عالم ديگرى قائل نباشيم و واحديت آن هم اعتبارى نبوده بلكه واحد شخصى حقيقى باشد .\r\nبيان آن اين است كه : بايد اين عالم جسمانى به شكل كره باشد و اگر عالم جسمانى ديگرى هم باشد بايد آن هم كروى باشد ، اگر بين آنها فاصله باشد خلأ لازم مىآيد و آن محال است و اگر به يكديگر متصل باشند ، ناچار دو كره در بيش از يك نقطه تلاقى نمىكنند ، پس دو فرجه حاصل شده و خلأ لازم مىآيد و آن محال است . « 1 »\r\nبعد از آنكه بيش از يك كره ثابت نشد مىگوييم : اين كره ، انسان است ؛ زيرا انسانيت انسان به اين هيكل نبوده بلكه به نفس ناطقه است ، اگر جسمى بود كه آن را به شكل كره مىديدى و آن جسم حس لامسه و حس باصره داشت و با تمام بدن خود مىديد و قوهء خيال و قوهء متفكره و متخيله و حافظه و سمع داشت و يك قوهء محيطهء عاقله داشت ، البته مىگفتى كه آن انسان است ، حال اگر توانستيم عالم ديگرى كه بر اين عالم جسمانى كه به شكل كره است محيط باشد ، اثبات نماييم دو عالم نخواهد بود و اگر عالم ديگر بر آن محيط نباشد خلأ لازم مىآيد و آن محال است ؛ چنان كه سابقاً گفتيم . و ما اثبات خواهيم نمود كه وراى اين عالم ، عالم عقل مجرد است كه بر اين كره محيط بوده و عقل اين انسان واحد شخصى است و بر فلك الافلاكِ متخيله و متصوره و متفكره و صاحب نفس نيز ، محيط است .\r\nو گفتيم حاجى در مقام اثبات وحدت شخصيهء عالم است و اينكه عالم شىء واحد شخصى است ، منتها بعضى از مقدمات اين مطلب مبرهن است ولى نزد شما حاضر نيست و بعض ديگر از اقاويل بطلميوس است كه مبرهن نيست و بعيد هم نيست كه\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 6 ، ص 94 .\r\n","page_name":" 85 ","page_number":85},
  {"content":"\r\n\r\nعدم آن مبرهن باشد ، گرچه خود فلك ثابت است و كمتر مطلبى در فلسفه مانند فلك محدّب است كه ادلهء آن متين باشد .\r\nبعضى از مقدمات كه الآن در مقام بيان آن هستيم و سابقاً به آن اشاره شده بلكه به تفصيل ذكر شد ، اين است كه شيئيت شىء به صورت آن است به طورى كه اگر بتوانيم صورت را از ماده جدا كرده و آن را از ماده بيرون آورده و صورت را بدون ماده نگه‌داريم ، شىء به شيئيت خود باقى است و شخصيت و حقيقت خود را از دست نخواهد داد . مثلًا اگر اين صورت انسانى را - نه اين هيكل بلكه آن فصل اخير و نفس ناطقه كه انسانيت متقوم به اوست و صورت انسان به آن قائم است - از اين جسم و ماده جدا كرده و اين لباس را از تن اين ماده خلع نماييم و بر نبات بپوشانيم ، همان نبات انسان خواهد بود ، گرچه خود نبات ترقى مىكند و صورت نباتى ، صورت انسانى پيدا مىكند و فعلًا هم صورت انسانى متعلق به جسم نباتى است ، و لكن مراد ما اين است كه اگر فرضاً نباتى كه در مرتبهء نباتيت واقف است مدرك كليات باشد و نفس ناطقهء مدركهء كليات پيدا كند ، انسان خواهد بود و الّا آن نباتى كه در مرتبهء نباتى وقوف نداشته و از اول در سير و طريق منزل انسانى است ، همان نبات است كه صورت حيوانى و بعد صورت انسانى پيدا مىكند .\r\nو بالجمله : اينكه شيئيت شىء به صورت و فصل اخير آن است از امور مبرهن فلسفه است . و اگر فصل اخير را از ماده منحاز كرده و ماده و هيولى را از آن دور كنيم ، باز اين صورت خالى از ماده همان شىء با حقيقت و واقعيت آن است بدون اينكه تغير و غيريتى حاصل شود . پس اگر اثبات نموديم كه اين عالم داراى نفس كليه بوده و مدرك كليات است و اين كرهء جسمانى هر چه بزرگ باشد مادهء متعلقه براى آن نفس ناطقه است و داراى حس است ، اين كرهء عظيمه انسانى كبير خواهد بود و انسانيت آن تعارفى نبوده ، بلكه حقيقى است و اين جمادات و نباتات و عالم ماده و طبيعت ، اعضا و جوارح اوست و مَثَل ما مَثَل آن سلولهاى كوچكى است كه در خون بدن ماست و ممكن است سلولها در عروق ، مدائن فاضله‌اى تشكيل داده باشند ، چنان كه داراى نظم\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nو انتظام بوده و به طورى كه كشف شده است ، سلولها به طرز عجيب و غريبى به خاطر مبارزه و حمله و غلبه ، ميادين و سنگرها تشكيل داده و با موازين علمى براى جنگ و يورش مخصوص نقشه‌ها طرح نموده و براى حفظ خود دوايرى تشكيل داده و پشت به يكديگر از يك سو با دشمن جنگيده و ميانهء خود را از اغيار خالى مىنمايند .\r\nچنان كه ممكن است اينها در عالم خود ، تصور كنند كه غير محيطى كه در آن زندگى مىكنند ، محيط ديگرى نبوده و عالم همان است كه آنها دارند و ديگر وراى آن خلأ و ملأى نيست . ما هم در عروق اين عالم بزرگ قرار گرفته و زمين ما به منزلهء حصاتى بوده كه در حال مرض در مثانهء شخص پيدا مىشود . اين است كه حكما گفته‌اند : زمين ما ، در مقابل عالم پهناور به منزلهء سنگريزه‌اى در بيابان پهناور است به طورى كه اگر عالم در مقابل چشم ما متجسم شود مانند سنگى در مثانهء شخص مريض است . « 1 »\r\nاين است كه خداوند متعال از عالم طبيعت به عالم دنيا تعبير نموده است كه احتمالًا اسم آن را نبرده و به طور كنايه آن را ذكر كرده است و بهترين تعبير را براى آن آورده است ، آنچه ادنى و پست است و در حضيض قرار گرفته است كه اگر عالم به چشم ما متمثل شود شايد اين زمين ما يكى از اعضاى اسفل آن باشد كه از غايت دنائت نمىشود اسم آن را برد و از آن به دنيا تعبير نموده‌اند .\r\nيكى از اهل ذوق مىگفت : دنيا در لغت عرب آن كهنه پارچه‌اى است كه زنها در ايام عادت به خود مىبندند . البته دنيا اسم آن هم نيست چون اسم بردن از آن از غايت دنائت و پستى قبيح بوده به كنايه از آن به دنيا تعبير نموده‌اند .\r\nو اين مطلب با اينكه در اين عالم اشخاصى يافت شوند كه از عوالم شريفه اشرف باشند منافى نيست ؛ زيرا شرافت آنها به واسطهء ماديت و طبيعتى كه دارند نيست . بلكه به واسطهء روحانيت و نفس ناطقهء شريفهء آنهاست كه از عالم اشرف است . ممكن است نفوس شريفهء آنها كه اصلًا از سنخ عالم ماده نيست به گونه‌اى روحانى باشد كه از عالم عقل و روحانى اشرف باشد .\r\n\r\n\r\n","description":"","footnote":"\r\n( 1 ) - مبدأ و معاد شيخ الرئيس ، ص 74 .\r\n","page_name":" 87 ","page_number":87},
  {"content":"\r\n\r\nو بالجمله : شيئيت انسان كبير ، يعنى عالم به صورت اوست نه به مادهء آن و همانطور كه اعضا به وحدت شخصيهء تو صدمه نمىزند ؛ زيرا حقيقت انسانى به نفس ناطقه تقوم دارد ، همچنين اين اجسام كه بدن و اعضاى انسان كبير است به وحدت شخصيهء آن ضرر نمىرساند . و بايد جوهريت و عرضيت و حقايق اشياء را از حيث عنصريت و ماده و صورت آنها ارائه داد ، بلكه بايد آنها را به نحوى كه ظلال حق بوده و تعلق صرف به مبدأ دارند ، نشان داد كه ظل ، آيت ذى ظل و جمال ، آيت ذى الجمال است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nغرر في دفع شبهة الثنوية بذكر قواعد حكمية\r\n ثمّ الوجود اعلم بلا التباس * خيراً هو النفسي و القياسي \r\n و الخير كالشرّ احتمالا حويا * المحض و الكثير و المساويا \r\n فالمحض كالعقول و الذي كثر * خيراته مثل المعاليل الاخر \r\n إذ الكثير الخير مع شرّ أقلّ * في تركه شرٌّ كثير قد حصل \r\n ترجيح مرجوح و ما تماثلا * شرّاً كثيراً مع مساوٍ أبطلا \r\n و الشرُّ أعدام فكم قد ضلّ من * يقول باليزدان ثمّ الأهرمن \r\n و إن عليك اعتاص تأثير العدم * مز سلب قرنٍ منك عن سلب النعم \r\n[ شرح منظومه ، بخش حكمت ، ص 153 - 155 
  ]\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nشبههء ثنويه در توحيد و جواب آن\r\nثنويه شبهه‌اى وارد كرده‌اند و با آن شبهه خواسته‌اند بگويند بايد واجب الوجود دوتا باشد ، يكى مبدأ خير و ديگر مبدأ شر . اوّلى را يزدان و دومى را اهريمن ناميده‌اند « 1 » و دو دليل يكى تعارفى و از روى مقدس مآبى و ديگرى برهانى و حكمى ذكر كرده‌اند .\r\nدليل اول آنها كه به نحو استحسان است اين است كه بايد خداوند منشأ خيرات باشد و البته بايد آن موجود مقدسى كه چشمها به يد احسان او دوخته شده است فياض و صاحب خيرات و منشأ منافع وجود باشد ، پس آن كسى كه محل اميد نااميدان است و فطرت از او تمناى بذل و كرم دارد و به عنوان حلّال مشكلات قلب هر صاحب مشكلى متوجه به اوست ، نمىتواند منشأ شرور و مضرات باشد . بنا بر اين بايد براى كل خيرات منشأى كه محض خير و محسن قديم و فياض على الاطلاق است قائل باشيم . و از طرفى مىبينيم در عالم شرورى برپا بوده و مضرات و ناملايماتى هست ، پس بايد آنها هم مبدئى داشته باشند كه موجد آنها باشد ؛ زيرا اگر براى خيرات و شرور مبدأ قائل نباشيم لازم مىآيد هر يك از خيرات و شرور واجب الوجود بوده و به موجد محتاج نباشد و در نتيجه واجب‌هايى فوق احصا لازم مىآيد .\r\nدليل دومى كه براى اثبات يزدان و اهريمن اقامه نموده‌اند ، برهانى بوده و بر ميزان\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 8 ، ص 43 - 44 ؛ شرح مقاصد ، ج 4 ، ص 40 ؛ شوارق الالهام ، ص 508 .\r\n","page_name":" 90 ","page_number":90},
  {"content":"\r\n\r\nقواعد حِكْمى است و بناى آن بر اساس آنهاست و آن اين است كه بايد بين علت و معلول سنخيت و توافق و ملايمت باشد و نمىتواند دو معلول متقابل متضاد با يكديگر از علت واحده وجود پيدا كند ، مثلًا نار علت حرارت بوده و محال است برودت از آن حاصل گردد ؛ زيرا خصوصيتى در علت لازم است كه از آن خصوصيت اين اثر حاصل شود و ديگر ممكن نيست اثرى مخالف با اين اثر از آن خصوصيت توليد گردد ، بلكه بايد منشأ و مبدأ متقابلين با يكديگر تقابل داشته باشند و محل صدور متضادين با يكديگر مباين و مخالف باشند . اگر قائل شويم كه خداوند منشأ خيرات و شرور هر دو مىباشد بايد دو خصوصيت متباينه در او باشد و آن با بساطت منافى بوده و مستلزم تركيب است و مركب به واسطهء احتياج به جزئين ، نمىتواند واجب باشد .\r\nو بالجمله : مفهوم خير و شر مانند مفهوم علم و قدرت از مفاهيم كماليه نيست كه انتزاع آنها از منشأ واحد ممكن باشد ، بلكه خير و شر مانند علم و جهل و قدرت و عجز ، دو مفهوم متضاد متباين است . لذا به بيانى كه سابقاً گذشت محال است دو مفهوم متقابل خير و شر از مبدأ واحد بسيط غير مركب منتزع گردد و چون دو دسته موجودات - خيرات و شرور - مىبينيم اگر براى اين دو دسته ، دو مبدأ متقابل قائل نباشيم ، بايد هر دو دسته را واجب و بلا مبدأ بدانيم و در نتيجه لازم مىآيد واجبها فوق حد احصا باشند .\r\nو بالجمله : واجب كه بايد آن را بسيط و غير مركب من جميع الجهات بدانيم ، نمىتواند منشأ دو مفهوم متقابل و منشأ خيرات و شرور باشد و بايد دو مبدأ خير و شر و دو واجب خيّر و شرير باشد كه ثنويه مبدأ خير را يزدان و مبدأ شر را اهريمن ناميده‌اند .\r\nاين دو دليل كه يكى برهانى و ديگرى تقدسى و اعتبارى است از ثنويه نقل گرديده است و حكما به هر دو جواب داده‌اند . « 1 »\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 538 - 544 ؛ اسفار ، ج 7 ، ص 58 - 78 ؛ شوارق الالهام ، ص 508 - 509 .\r\n","page_name":" 91 ","page_number":91},
  {"content":"\r\n\r\n\r\nجواب اعتبارى از شبههء ثنويه\r\nيك جواب اعتبارى در مقابل دليل اعتبارى آنهاست كه از ارسطو است و يك برهان حكمى و فلسفى است كه افلاطون « 1 » فرموده است و ميرداماد حرف ارسطو را دو چندان كرده و وجوه متصوره را هشت قسمت نموده است . « 2 » ارسطو اين تصورات را در باب موجودات خير و شر آورده است :\r\nاول اينكه موجود بنفسه و بذاته و بالنسبة الى ذاته خير محض باشد .\r\nدوم اينكه بذاته و بنفسه شر محض باشد .\r\nسوم اينكه بالقياس الى نفسه كثير الخير و قليل الشر باشد .\r\nچهارم اينكه بالقياس الى نفسه و لذاته كثير الشر و قليل الخير باشد .\r\nميرداماد وجوه فوق را مضاعف نموده و آنها را در بالقياس الى غيره هم گفته است كه موجود بالنسبه به موجود ديگر محض خير يا محض شر يا كثير الخير و قليل الشر يا كثير الشر و قليل الخير باشد و در مجموع هشت صورت حاصل مىشود .\r\nو ما مىگوييم : موجود يا بذاته خير و شر آن مساوى است و يا بالقياس الى غيره چنين است كه مجموع ده صورت مىشود ، گرچه از ضمّ يكى از آنها به ديگرى صور ديگرى هم حاصل مىشود ؛ مثل اينكه موجود بذاته خير محض و بالقياس الى غيره شر باشد و يا بالعكس .\r\n\r\n\r\n","description":"","footnote":"\r\n( 1 ) - افلاطون فرزند ارسطن از بزرگان حكماى يونان و در شمار اساطين پنجگانهء حكمت است . وى در اوايل عمر به شعر تمايل داشت و پس از آنكه به مجلس سقراط درآمد و عيب‌جويى او را از شعر ديد ، دست از شعر برداشت و پيرو نظريهء فيثاغورس در اشياء معقوله گرديد . هشتاد و يك سال زندگانى نمود و شاگردان فراوانى تربيت كرد و سرآمد آنان ارسطو بود كه پس از استاد به جانشينى وى نايل آمد .\r\nاز تأليفات اوست : طيماوس ، المناسبات ، التوحيد ، الحس و اللذة ، تأديب الاحداث ، سوفسطس ، فرمايندس ، غورجياس ، مانكسانس ، اطليطقوس ، كتاب النفس و العقل و الجوهر و العرض .\r\n( 2 ) - رجوع كنيد به : قبسات ، ص 433 - 435 .\r\n","page_name":" 92 ","page_number":92},
  {"content":"\r\n\r\nبنا بر مشرب اعتبارى ارسطو و طبق مسلك متكلمين ، اگر موجودى وجودش خير محض باشد بايد مبدأ ، آن را ايجاد كند و اگر شر محض باشد نبايد مبدأ او را خلق نمايد و اگر كثير الخير و قليل الشر باشد باز بايد مبدأ آن را ايجاد كند ؛ زيرا خيريتش راجح است و اگر كثير الشر و قليل الخير باشد نبايد مبدأ او را ايجاد نمايد و الّا ترجيح مرجوح لازم مىآيد . و ما مدعى هستيم كه با اين تصوير عقلى ، موجوداتى خلق شده‌اند كه يا مانند عقول عشره و ملائكهء مقربين و انبياى مرسلين خير محض بوده و يا كثير الخير مىباشند ، هر موجودى را با سه دسته از موجودات بايد ملاحظه كرد : با علل آنها و با معاليل آنها و با موجوداتى كه در عرض آنها بوده و نه علت آنهاست و نه معلول آنها .\r\nاما در صورتى كه موجود با علتش مقايسه شود نمىتواند نسبت به آن شر و مضر به آن باشد ؛ زيرا دست معلول به علت خود نمىرسد كه در آن تأثير نموده و به آن ضرر برساند ، بلكه وجود معلول تحت وجود علت قرار گرفته و بايد با او ملايم باشد ؛ زيرا از آثار اوست و اثر شىء به هيچ وجه نمىتواند در شىء تأثير نمايد .\r\nو اما علت بالقياس به معلول خود ، ملايم با اوست و حيثيت معلول از اوست و تمام شئون و شرافت معلول از علت خويش است و هيچ‌گاه علت با معلول خود ناملايم نبوده ، بلكه با او سنخيت و توافق دارد .\r\nاگر موجودى بتواند ضرر يا نفعى به غير خود برساند ، آن غير ، موجودى خواهد بود كه در عرض او بوده و علت او يا معلول او نباشد . اين صورت را هم حساب كرده تا ببينيم آيا در عالم موجودى كه ضرر و شر آن نسبت به موجودات هم‌عرض خود بيشتر از نفعش باشد هست يا نه ؟ و با تجربه مىبينيم چنين موجودى نيست .\r\nمثلًا اگر عقرب را كه اضر و اشر نسبت به موجودات ديده مىشود حساب كنيم ، مىبينيم سموم هوا را جذب نموده و روغن آن داروى بسيارى از امراض است . گرچه ما بسيارى از منافع آن را كشف نكرده‌ايم و ليكن عدم كشف غير از خير نداشتن است .\r\nبلى در يك سال اتفاق مىافتد كه عقرب به دو يا سه نفر نيش زده و آن هم براى بعضى كه طبيعت آنها حارّ است نافع و براى بعضى كه مزاج آنها مرطوب است ضرر دارد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nو همين طور آتش در طبيعت نسبت به موجوداتى كه قوام آنها وابسته به آن است ، خير است ، گرچه در كربلا خيمه‌هاى حضرت ابا عبد اللّه عليه السلام را با آن سوزاندند و در كوفه از بامها بر گردن و سر حضرت زين العابدين عليه السلام آتش ريختند . با اين مضرات نمىتوان گفت آتش شر بوده و نبايد از مبدأ خير صادر شود .\r\nهمچنين آب را ملاحظه كن كه  « وَ جَعَلْنا مِنَ الْماءِ كُلَّ شَيْءٍ حَيٍّ »  « 1 » اگر چه گاهى يك نفر در آن غرق مىشود و باران كه رحمت است گرچه گاهى مىبارد و بام كسى را خراب مىكند .\r\nو بالجمله : آنچه در عالم هست يا خير محض بوده و يا اينكه خير او بيشتر است و مبدأ خير بودن با اينكه چيزى را كه خير او از ضررش بيشتر است بيافريند ، منافى نيست .\r\nعلاوه بر آنچه گفته شد ، آنچه از مبدأ اول صادر شده طبايع و ارباب انواع بوده و افراد به واسطهء مادهء قابله و لواحق ماده تحقق مىيابد و در نظام اكمل و اتمّ عالم ، انواع و طبايع مدخليت دارد و اين نظام به نحو اكمل مرتب و منظم مىباشد . و بالجمله : اين جواب اعتبارى كه از ارسطوست و ديگران هم آن را تعقيب نموده‌اند بر مشرب كلامى است و جواب آن دليل اعتبارى است كه بر مشرب كلامى بود .\r\nو اما نمىتوان به آن دليل دوم كه برهان حكمى و فلسفى بود ، جواب اعتبارى داد ؛ زيرا اگر شر ذره‌اى باشد و بقيه خير باشد ، باز آن ذره در مقابل خير كه جهت صدور مىخواهد ، جهت صدور لازم دارد و اگر بگوييم از مبدئى ، شرى و لو خيلى كم صادر شده ، بايد خصوصيتى در مبدأ ، مقابل خصوصيتى كه با خيرات سنخيت دارد وجود داشته باشد و در نتيجه در آن تركيب لازم مىآيد ، و بر فرض قول به بساطت واجب الوجود - چنان كه بايد به بساطت آن قائل بود - اشكال لازم مىآيد و نمىتوان با اعتبارات آن را دفع نمود . لذا بايد براى دفع اشكال جوابى برهانى و فلسفى بر اساس موازين حكمت تهيه ديد .\r\n\r\n\r\n","description":"","footnote":"\r\n( 1 ) - انبياء ( 21 ) : 30 .\r\n","page_name":" 94 ","page_number":94},
  {"content":"\r\n\r\nو الحاصل : اگر متكلمى دليل اعتبارى ذكر كند ، جواب آن همان است كه گفتيم : اگر آتش وقتى جامهء رسولى را بسوزاند نبايد منافع زيادى را كه آتش دارد ناديده گرفت و گفت : اين عالم طبيعت كه يك جزء آن نار است ، نبايد به واسطهء آن شر جزئى - كه مبادا روزى جامهء پيغمبرى را بسوزاند - خلق شود .\r\nپس آن دليل اعتبارى آنها كه خدا خير است و از او شر نيايد و از خيّر جز نكويى نيايد و خدا بايد منبع خيرات باشد و هر گز نبايد چيزى را و لو منافع آن بيش از مضراتش باشد ، خلق نمايد ، جواب آن اين است كه آنچه كثير النفع و قليل الشر است از عدم آن شر كثير و نفع قليل لازم مىآيد و اين ترجيح مرجوح بر راجح است ، پس اهمال چنين موجودى از خداى خيّر ممكن نيست .\r\nو بالجمله : اين دليل تعارفى بوده و جواب آن را هم به تعارف گذرانيده‌اند .\r\n\r\nجواب برهانى از شبههء ثنويه\r\nو اما دليل برهانى اين است كه : حكيمى با ما نشسته و صحبت كند - نه اينكه متكلمى با ما بنشيند و با ما تعارف كند و ما هم در مقابل با او تعارف كنيم - و چنين بگويد : و لو تمام عالم خير اندر خير باشد ، اگر شر كوچكى در دنيا ديده شود بايد منشأ داشته باشد ، اگر بگوييم مبدأ خيرات منشأ آن شر است در آن تركيب لازم مىآيد و اگر كسى در مبدأ تركيب قائل شود آن را نشناخته است ؛ زيرا سابقاً گفتيم تركيب مستلزم اثنينيت است و هر گز خداى عالم مركب نخواهد بود .\r\nلذا حكما كه اول آنها افلاطون ، حكيم الهى است ، به اين مشرب حكيمانه نظر نموده و از اساس منكر وجود شر در عالم شده‌اند و گفته‌اند : همهء شرور اعدام بوده و اعدام بطلان محض مىباشند . و اينكه اعدام هم مىگوييم به اضافه به موجودات و وجودات عديده است ؛ زيرا تكثر و تعدد ، حق طلق وجود بوده و عدم ، تكثر و تعدد ندارد و اصلًا عدم چيزى نيست و بطلان بحت است و آنچه چيزى نيست و تحقق ندارد ، چگونه تعدد داشته باشد و تعدد اعدام به اعتبار تقابل با متحققات و موجودات اصيله است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو بالجمله : اعدام چيزى نيست تا مبدأ داشته باشد و چيز متحصل و متحقق مبدأ لازم دارد و اما در مورد هيچ ، چطور بگوييم مبدأ دارد ، مبدأ اعدام غير از عدم چيزى نيست و تعبير اعدام هم از ضيق خناق است به اعتبار اينكه اگر وجودات طرف قياس نباشد ، شر امر عدمى است و وجود ندارد .\r\nبسيارى از حكما اين معنى را به وجدان احاله نموده و گفته‌اند مطلب ضرورى بوده و ضروريات برهانى نبوده تا بر آنها برهان اقامه شود و اگر حكيمى برهان اقامه نمايد ، شايد در وضوح به وضوح وجدان نباشد .\r\nشما هر شرى را كه فرض نماييد ، ما بعد از مداقّه آن را به عدم برگشت مىدهيم ، مثلًا مىفرماييد : قتل نبى شر است . ما دانه دانه حساب مىكنيم : وجود اين شخص قتيل كه شر نبوده و وجود آن قاتل هم شر نبوده و وجود كاردى هم كه فاعل داشته شر نبوده است ، حلقوم لطيف نبى هم كه از لطافت قابل تأثر بوده و مانند فولاد نبوده كه از كارد متأثر نشود ، كمال وجودى حلقوم بوده و تيزى كارد هم كمال وجودى او بوده است .\r\nقوهء بازوى فاعل هم فى حد نفسه وجود و خير بوده است . پس در اينجا چه چيزى بوده است كه به او شر مىگوييم ، مگر ازهاق روح و انفصال سر از بدن ؟ اين انفصال بين جزئين چيست ؟ معنايش آن است كه اين وجودى كه قابل استمرار بوده و سير وجودى داشته است ، جلوى آن را گرفته و از سير كمالىاش بازداشته است و نگذاشته كه سير خود را كامل نمايد و اين غير از عدم استمرار وجود ، چيزى نيست . پس شر بالذات مانعيت نسبت به مدارج وجودى و تكاملى است و قتل بيش از آن نيست .\r\nبنا بر اين شر بالاصاله عدم است و قاتل ، بالذات شر نيست مثلًا مىگويى شمر شرير بوده است ؛ زيرا سر پسر پيغمبر را بريده است و از اين جهت او را لعن مىكنى . لعنت تو براى چيست ؟ آيا از حيث اينكه شمر موجود بوده او را لعنت مىكنى ؟ يا از حيث اينكه انسان بوده او را لعن مىنمايى ؟ آيا از جهت اينكه معلول حق بوده لعنتش مىكنى ؟ آيا از جهت اينكه جوهر قائم بالذات بوده مورد لعنت توست ؟ اينها نيست .\r\nآن ملعون مورد لعن ما نيست مگر از حيث قتل كه امر عدمى بوده و شر بالذات آن امر\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nعدمى است و شمر شر بالعرض است ؛ زيرا اگر آن امر عدمى به شمر منسوب نبود ، او قابل لعنت نبود پس شرور بالذات اعدام بوده و آنهايى كه جلوگيرى مىنمايند از اينكه وجودات حد وجودى خود را سير كنند شرور بالعرض مىباشند ، پس فواعل شرور بالذات خيرند ؛ چون وجودند و وجود شر نبوده و خير محض است ، هر جا وجود است خير است و شرور اعدام هستند ، شرور بالذات اعدام بوده و اعدام بطلان محض مىباشند و مبدأ لازم ندارند .\r\nبنا بر اين بايد اين معنى را حفظ كرد كه شرور بالذات اعدام بوده و شرور بالعرض مانع كمال و مراتب كماليهء وجودات هستند كه نمىگذارند آنها خود را تكميل نمايند و هر چه مقابل نيل به مراتب كماليهء وجوديه است از اعدام است .\r\nمثلًا عقرب را فرض كنيد - كه او را شر گمان مىكنيم - آيا وجود او بنفسه شر است ؟ خير . آيا اينكه سموم هوا را جمع كرده است شر است ؟ خير . بلكه اينكه سموم هوا را گرفته است براى تو خير است . آيا ادخال سموم به بدن شما شر است ؟ خير .\r\nزيرا اگر سم به مقدار لازم در وجود تو نباشد بايد سم تزريق نمايى . پس چه چيز شر است ؟ شر اين است كه اگر سم زياده تزريق شود ، انفصال اجزاء لازم مىآيد و اين انفصال اجزاء امر عدمى است . پس شر بالذات قطع حيات است كه ما از آن بيزاريم و الّا ما با عقرب چه كار داريم ؟ بلى عقرب موجب قطع حيات است و از آن جهت مورد خصومت ماست نه از آن جهت كه حيوان است و حيات و سم دارد . بنا بر اين هرجا وجود است ، خير است و شر ، عدم محض بوده و مبدأ لازم ندارد .\r\nچون گفتيم شر عدم است ، ممكن است اشكال شود كه عدم نمىتواند مؤثر باشد و حال آنكه ما مىبينيم شرور مؤثرند . پس بايد بگوييم شر وجود است .\r\nبيان دفع اشكال اين است كه اعدام به هيچ وجه نمىتوانند مؤثر باشند و شرور هم اعدام هستند و ليكن آنچه مؤثر است صورت ذهنيه است كه وجود است و ادراك فقدان كمالى كه در موضوع قابل مفقود شده است موجب الم و غصه است .\r\nو الحاصل : وجود مطلوب است و صورت ذهنيه كه تصور مىشود نيز مطلوب\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاست و چون وصل كه خاموش‌كنندهء آتش عشق است مطلوب است ، انسان ملتفت و متوجه به صورت ذهنيهء آن شده و وقتى اثر مطلوب خارجى را در آن نمىبيند ، صورت ذهنيه دل او را ذوب و جگر او را گداخته مىنمايد و وقتى صورت ذهنيه با خارج مطابقت نمىكند ، سوزنده مىباشد . پس در تمام ناملايمات ، ادراك ملايم و سپس عدم آن ملايم - كه به معنايى كه گفتيم حظى از وجود دارد - تأثير مىنمايد .\r\nو الحاصل : مقبول در موضوعِ قابل كه بالقوه و بالشأن قابليت كمال را دارد ، نحوه‌اى از وجود را داراست گرچه آن مقبول مفقود شده باشد ، پس بين شاخ و بين بصر براى انسان فرق است ؛ چون فقدان شاخ تأثير ندارد به خلاف فقدان بصر كه تأثير دارد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nغرر في بساطته تعالى\r\n كما هو الواحد إنّه الأحد * ليس له الأجزاء لا أجزاء حدّ \r\n و مدّة و صورة عينية * ذهنية كذا و لا كمّية \r\n لو وجبت خلف بلا التباس * إذ بينها الإمكان بالقياس \r\n و احتاج في الوجود أو تقوّما * كما إذا أمكنت أيضاً لزما \r\n[ شرح منظومه ، بخش حكمت ، ص 155 - 156 
  ]\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nاثبات بساطت واجب تعالى\r\nمرحوم حاجى اقسام متصورهء تركيب را ضبط نموده است - كه اجزاء تركيبيه ممكن است چند نحو باشد - و سپس اثبات مىكند كه هيچ يك از اقسام تركيب در ذات واجب الوجود ممكن نبوده و از آنجا بساطت ذات احديت را ثابت مىكند .\r\nيك نحوهء تركيب ، تركيب در اجزاء خارجى است كه اجزاء در خارج با يكديگر تركيب شده باشند ، مانند تركيب عناصر با يكديگر كه در خارج حقيقةً عنصرى با عنصرى مركب شده و يك صورت نوعيهء ديگرى تشكيل مىدهند مثل طلا و نقره كه معدنى با معدن ديگر در خارج حقيقةً امتزاج يافته و از تركيب دو عنصر جسم سومى تشكيل گرديده است و همچنين هيولى و صورت در خارج به تركيب انضمامى مركب شده و وجود ماده و وجود صورت با هم متحد شده‌اند .\r\nو ديگر از اقسام تركيب ، تركيب مقداريه است . گرچه خود مقدار ، شىء بسيط و امر وحدانى صرف است و لكن در وهم قابل تجزيه بوده و وهماً صاحب اجزاء ديده مىشود . مقدار در حقيقت صاحب اجزاء نبوده و يك صورت ممتدّهء مستمرّه است كه از طريق وهم تنصيف گرديده و مقدارى در اين طرف و مقدارى در آن طرف قرار مىگيرد و اصل جامع بين دو طرف هيولى است كه هر يك در ضمن آن متحصّص شده و باقى است .\r\nقسم ديگر از اقسام تركيبيه اين است كه مادهء خارجى و صورت خارجى ، دو شىء و دو وجود است كه به تركيب انضمامى مركب شده‌اند ، ولى در عقل اجزاء تحليليه‌اند\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو اگر اين اجزاء تحليليه در عقل لا به شرط اخذ شوند ، به ماده جنس و به صورت ، فصل گويند و اگر در عقل به شرط لا اخذ شوند ، به آنها ماده و صورت عقليه گويند ، گرچه در خارج بين ماده و صورت عقليه و جنس و فصل تفاوت نبوده و فرقشان فقط به اعتبار است و الّا منشأ اخذ هر دو ماده و صورت خارجيه است و منشأ حكم در هر دو مقام خارج است . و ممكن است در مورد جنس و فصل عقلى ، دو وجود در خارج نباشد و فقط عقل در تحليل عقلى دو شىء ، يعنى جنس و فصل اعتبار مىكند . مثلًا اعراض مانند بياض و سواد در خارج بسيط بوده و حقيقةً جنس و مادهء خارجى بين آنها نيست ، بلكه عقل از آنها بالقياس به يكديگر ، يك وجه اشتراكى انتزاع مىنمايد كه آن جهت شركت بين آن دو به منزلهء جنس بوده و آنچه را كه خارجاً بسيط است به منزلهء فصل آنها قرار مىدهد ، مثلًا لونيت بين بياض و سواد بالقياس به يكديگر را جهت اشتراك و به منزلهء جنس دانسته و مفرقيت و قابضيت را به منزلهء فصل آنها مىداند و مىگويد : البياض لون مفرق لنور البصر و السواد لون قابض لنور البصر .\r\nوجه ضبط اقسام چهارگانه اين است كه بگوييم اجزاء در عين و خارج يا به وجود واحد موجودند و يا به وجودات متعدده موجودند .\r\nدر صورت اول ، يا در عقل به تحليل عقلى لا به شرط اخذ مىشوند كه در اين اعتبار جنس و فصل بوده و اجزاء حمليه مىباشند و بهتر اين است كه از آنها به اجزاء حدّيه تعبير شود ؛ زيرا در اين لحاظ اجزاء براى حد مركب واقع مىشوند نه اجزاء براى محدود . چنان كه در بعض كتب منطق متذكر اين معنى شده‌اند مثلًا در تعريف و حد قوس ، دايره اخذ مىشود اما وقوع آن به نحو جزئيت براى محدود كه قوس باشد نيست . زيرا قوس ، دايره نيست بلى دايره در حد و تعريف قوس اخذ مىگردد ، و تعبير به اجزاء حمليه منافى عنوان جزئيت است ؛ چون شىء مادامى كه تمام موضوع نباشد حمل نمىشود ، مثلًا اگر ناطق تمام انسان نباشد بر انسان حمل نمىشود و ان شاء اللّه ذكر خواهد شد كه فصل اخير جامع تمام شئون مراتب نازله است ، پس تعبير به اجزاء حمليه مناسب نيست .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nو يا اينكه در ذهن به شرط لا اعتبار مىشوند كه در اين اعتبار به آنها ماده و صورت عقلى و ذهنى گويند .\r\nو در صورت دوم ، اجزاء يا در وضع متباين بوده و هر كدام قابل اشارهء حسيه بوده و اشاره به يك جزئى غير اشاره به جزء ديگر است كه اين قسم را اجزاء مقداريه گويند و يا اينكه در وضع ، متباين نيستند كه اين گونه اجزاء ، اجزاء خارجيه ، يعنى ماده و صورت است .\r\nآنچه ذكر شد بيانات حاجى بود ، و ليكن ايشان در مورد اجزاء مقداريه تسامح فرموده ، بلكه شايد به نحوى كه ايشان فرموده است ، سهو باشد ؛ زيرا مقدار بسيط است ، منتها وهم يك چيز طويل و بسيط را مىبيند و با خيال براى او طرف راست و چپ و محاذات توهم مىكند و مقدار بسيط به واسطهء قوهء وهميه ، جوهرى صاحب اجزاء مىگردد .\r\n\r\nانتفاء تمام اقسام تركيب در ذات واجب\r\nبعد از استيفاى اقسام تركيب از خارجى و وهمى و عقلى ، و عقلى هم به طور لا به شرط و به شرط لا ، تمام اقسام آن در ذات احديت منتفى است ؛ زيرا اگر تركيب ، خارجى باشد - مانند تركيبات ماده و صورت و هيولى و صورت نوعيه در خارج يا معادن خارجيه - بايد اجزاء قبل از حصول صورت تركيبيه موجود باشند ؛ چون در اين تركيبات با فعل و انفعال و تأثير و تأثر بين اجزاء و تبخير ابخره و نضج و پختگى ، صورت نوعيهء ديگرى حاصل مىشود و اين طور نيست كه يك كاسه نار و يك كاسه آب و يك قسمت خاك و يك توده هوا باشد كه ما اسم آن را طلا گذاشته باشيم و مجموع را به نام اين فلز ناميده و به آنها مركب بگوييم . چون در اين صورت تركيب حقيقى نبوده ، بلكه اعتبارى خواهد بود . و اگر بگوييم تركيب خارجى در ذات احديت حاصل نيست كه مثل هيولى در خارج بعد از تكامل استعدادى با صورت مركب شود ، بلكه تركيب در ذات احديت را نعوذ باللّه مانند تركيب در بسايط فرض مىكنيم كه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nتركيب اعراض از ما به الاشتراك و ما به الامتياز ، وجود خارجى نداشته و در خارج همان ما به الامتياز است كه عبارت از حقيقت بياض خارجى و حقيقت سواد خارجى باشد . تركيب در اين صورت از جهت مقايسهء شىء با شىء ديگر ، مثل مقايسهء بياض با سواد حاصل مىگردد كه ما به الاشتراك آنها لونيت منتزعه مىباشد . پس واجب گرچه خارجاً بسيط است ولى بساطت آن مانند بساطت اعراض بوده و داراى تركيبى مانند تركيب در اعراض است .\r\nبنا بر اين : آنچه با مقايسهء با او مىخواهيم جهت اشتراك انتزاع نماييم يا در عرض واجب است بدون اينكه معلول و يا علت آن واجب باشد و يا او و واجب هر دو معلول علت واحده مىباشند و آن علت با واجب مساوى بوده و در عرض واجب است و ما با ادله‌اى كه بر توحيد واجب اقامه كرديم از اينكه دوباره اثبات نماييم كه واجب واحد است و دو تا نيست مستغنى هستيم . و اگر آنچه با مقايسه با او مىخواهيم جهت اشتراك انتزاع نماييم ممكن باشد ، اگر بگوييم آن ممكن معلول علت ديگرى غير از واجب است ، باز تعدد واجب لازم مىآيد .\r\nو اگر بگوييم معلول واجب است ، پس در رتبهء متأخره از واجب خواهد بود و نمىتوان گفت وجوب وجود از مرتبهء متأخره از ذات واجب انتزاع مىشود .\r\nو اگر آن ممكن جزء ذات واجب الوجود باشد ، محال است واجب از يك جزء واجب و يك جزء ممكن مركب باشد ؛ زيرا اگر يك جزء واجب ممكن باشد ، چطور مىشود كه از دو ممكن يا از يك ممكن و يك واجب ، واجب الوجود حاصل شود . و اگر آن چيزى كه با مقايسهء با او جهت اشتراك انتزاع مىشود ممكن باشد ، لا بد يا از هر دو طرف واجب و ممكن ما به الامتياز خواهد بود كه در اين صورت هر كدام فاقد آنچه ديگرى واجد آن است خواهد بود و در نتيجه واجب فاقد آنچه ممكن واجد آن است بوده و اين نقصان در واجب است و واجب نقصان ندارد .\r\nو يا واجب فاقد آنچه ممكن واجد آن است بوده و ممكن فاقد آنچه واجب واجد آن است نيست و اين بدتر از صورت اول است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nو اگر فرق آنها در وجدان ممكن آنچه را كه واجب واجد آن است نباشد ، بلكه ممكن فاقد آنچه واجب واجد آن است باشد ، لا بد جهت نقص ممكن صاحب حد بودن آن است و وقتى جهت نقصان ممكن ، جهت نقص در وجود بود ، انتزاع وجوب وجود با مقايسه به اين شىء محدود و ناقص ، ممكن نخواهد بود .\r\nو الحاصل : اگر هر كدام از اجزاء واجب را واجب دانسته و در واجب تركيب خارجى مثل تركيب هيولى و صورت قائل شويم ، خلف لازم مىآيد ؛ زيرا بايد در تركيب خارجى بين اجزاء تأثير و تأثر و فعل و انفعال باشد تا صورت تركيبيهء حقيقيه حاصل شود و اين خلف است ؛ چون بنا بر اين لازم مىآيد واجب الوجود به اجزاء محتاج باشد ، زيرا بايد تركيب از ناحيهء تأثير و تأثر آنها حاصل شود و لازم مىآيد واجب ، هم ممكن و هم حادث باشد . اضافه بر اينكه تأثر واجب محال است و اگر هر دو جزء ، واجب باشند ، لا بد چون واجب هستند تأثر پيدا نكرده و آنها نسبت به يكديگر امكان بالقياس خواهند داشت و هر يك غنى از ديگرى خواهد بود ، اگر از هر كدام بپرسى : در صورتى كه جزء ديگرى نباشد چه مىشود ؟ مىگويد : چه او باشد و چه نباشد نسبت به من فرقى نمىكند .\r\nو بالجمله : اگر بگوييم واجب از دو جزء خارجى مركب باشد در وجود احتياج پيدا مىكند و اگر بگوييم هر دو جزء واجب است بين آنها تأثير و تأثر نخواهد بود تا تركيب خارجى حاصل شود ، بلكه از مقايسهء مثل اعراض از قبيل بياض و سواد جهت اشتراك به دست مىآيد و در اين صورت جهت اشتراك به منزلهء جنس و جهت امتياز به منزلهء فصل بوده و لازم مىآيد واجب الوجود در تقوم محتاج باشد و همچنين لازم مىآيد واجب الوجود ماهيت داشته باشد و ما در مباحث امور عامه اثبات نموديم كه واجب الوجود ماهيت ندارد .\r\nبنا بر اين : اگر اجزاء را واجب بدانيم توالى فاسدهء زيادى از قبيل خلف - خلاف آنچه در بحث سابق اثبات كرده‌ايم كه واجب واحد است - و احتياج در وجود يا در تقوم ماهيت لازم مىآيد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nو اگر يك جزء يا تمام اجزاء را ممكن فرض نماييم احتياج لازم مىآيد ؛ زيرا بايد اجزاء تركيب شده تا صورت وحدت به خود بگيرند و حصول صورت تركيبيه منوط به اجزاء و تأثير و تأثر و فعل و انفعال آنهاست اگر اجزاء خارجيه باشد و يا اينكه در تقوم ماهيت ، مركب محتاج به اجزاء است .\r\nو ممكن است الف « لَزِما » را تثنيه گرفت كه معناى آن اين است كه بر تقديرى كه اجزاء ممكن باشند خلف و احتياج هر دو لازم مىآيد . و لكن لزوم خلف در اينجا بر وجه ديگر است و مانند لزوم خلف در فرض وجوب اجزاء نيست ؛ زيرا معناى خلف در صورت وجوب اجزاء اين بود كه تعدد واجب لازم مىآيد . و اما معناى خلف در اينجا اين است كه اگر يك جزء يا تمام اجزاء واجب ممكن باشد لازم مىآيد غنى محض ، مشوب به حاجت باشد ؛ چون جزء ممكن خود در بقا محتاج به علت است و لازم مىآيد حق صرف از باطل صرف ملتئم بوده و واجب بحت ، مختلط به ممكنات عدميه باشد .\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nفريدهء دوم احكام صفات واجب\r\n\r\nغرر في تقسيمها\r\n بالسلب و الثبوت نعته انشعب * ثانٍ حقيقياً بدا أو من نسب \r\n قسّم حقيقياً إلى محض و ذي * إضافة كالحيّ و العلم خذي \r\n ثمّ الإضافية و السلبية * كعالمية و قدّوسية \r\n[ شرح منظومه ، بخش حكمت ، ص 157 
  ]\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nاقسام صفات\r\nسابقاً ميزان اوصاف لايق به حضرت حق را به طور اجمال ذكر كرديم اكنون موقع آن است كه به طور تفصيل اوصاف لايق به جناب وى را بيان نماييم .\r\nحضرت مولانا ثامن الائمه عليه السلام فرموده است : بايد نشانه‌هاى غيب را از شهود تلقى كرد و اولو الالباب آنچه را كه در آنجاست ، از آن چيزى كه در اينجاست مىدانند . « 1 » اين طور نيست كسى راه به غيب نداشته باشد ، بلكه صاحبان عقل كه مىخواهند از طريق دلايل عقلى و براهين به غيب اطلاع يابند بايد با نمونه‌اى از عالم شهادت به آنجا برسند و اين منافات ندارد با اينكه صديقين ، كه مرتبهء آنها از اولو الالباب بالاتر است ، راه ديگرى به غيب داشته باشند .\r\nو بالجمله : اوصافى كه در ممكنات ملاحظه مىكنيم ، سه قسم است :\r\nيك قسم مانند حىّ و موجود و ثابت ، اوصاف حقيقيه و واقعيت‌دار است بدون اينكه اضافه به چيز ديگرى داشته باشد .\r\nقسم دوم ، اوصاف حقيقيه و ذات اضافه است ، مثل مفهوم علم كه گرچه از اوصافى است كه خارجاً وجود دارد و لكن طرف مىخواهد و بايد معلوم داشته باشد ، و اين قسم مانند قسم اول حقيقيهء محضه نيست ، بلكه حقيقيهء ذات اضافه است ، مثل علم و قدرت و اراده كه علم ، معلوم و قدرت ، مقدور و اراده ، مراد مىخواهد .\r\nقسم سوم ، اوصافى است كه اضافهء محضه‌اند و حقيقت ندارند ، مثل عالميت و\r\n\r\n\r\n","description":"","footnote":"\r\n( 1 ) - عيون اخبار الرضا عليه السلام ، ج 1 ، ص 175 ؛ توحيد صدوق ، ص 438 ، باب 65 .\r\n","page_name":" 108 ","page_number":108},
  {"content":"\r\n\r\nقادريت و ابوّت و بنوّت زيد ؛ زيرا عالميت زيد اعتبارى است و گرچه اعتبار آن از علم اوست ، لكن آنچه حقيقت دارد علم است و دانستن به معناى مصدرى در خارج حقيقت ندارد ، بلكه صرف الاضافه است و همچنين ابوّت و بنوّت در خارج حقيقت نداشته و معناى اعتبارى است .\r\nبعد از آنكه اقسام صفت در سه قسم منحصر شد مىگوييم : اوصافى لايق به جناب حضرت حق است كه براى او ثابت بوده و عين ذات او باشند كه صفات جمال ناميده مىشوند .\r\nو يك دسته اوصافى براى حق هست كه به سلب بسيط از او سلب مىشوند و به آنها اوصاف جلال گويند . البته اين دسته ، وصف حق نبوده ، بلكه آنها را در مقابل اوصاف جمال ملاحظه نموده و به آنها اوصاف گفته‌اند ؛ چرا كه آنها اوصاف حق نبوده ، بلكه ذات اقدس او از آلايش به آنها منزه است . و اطلاق اوصاف جلال بر آنها از قبيل اطلاق قضايا بر سوالب است كه به قضاياى سالبه با مقايسه با قضاياى موجبه ، قضيه گويند .\r\nو اين اوصاف به سلب بسيط از ساحت حق سلب مىشوند و هر وصفى كه اعتبارى و صرف الاضافه است به سلب بسيط از حق مسلوب است ؛ زيرا اوصاف حق عين ذات اوست و معناى اعتبارى ، اعتبارى صرف است كه واقعيت و خارجيت حقيقيه ندارد و اگر بگوييم اين اوصاف عين ذات اوست لازم مىآيد ذات اعتبارى باشد در صورتى كه ذات حق ، حقيقت حقه و صرافت وجود و واقعيت بحت است .\r\nپس اوصاف جلال كه از حدى حكايت مىنمايند و يا اعتبارى مىباشند به سلب بسيط از ذات حق سلب مىشوند .\r\nبه عبارت ديگر : نمىتوان معناى سلبى براى حضرت حق اثبات نموده و چيزى كه اعتبارى است به نحو قضيهء معدوله براى حق اثبات نمود و همچنين نمىتوان مفهومى كه حاكى از معناى سلبى است براى او اثبات نمود ؛ زيرا اگر معناى اعتبارى و سلبى را كه داراى حقيقت خارجيه نيست بر ذات حق حمل نموده و براى وى اثبات نماييم ،\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nلازم مىآيد كه امر عدمى در ذات حق راه يابد زيرا قضيهء معدوله يا مفهوم حاكى از معناى سلبى دال بر امر عدمى است .\r\nو به عبارت ثالثه : اگر اين گونه اوصاف را بر ذات حق حمل نماييم مستلزم عدميت ذات حق است ؛ زيرا اوصاف حق عين ذات اوست . بنا بر اين نمىتوان اوصاف عدمى و اعتبارى را به نحو قضيهء معدوله براى حق اثبات نموده يا مفهومى كه حاكى از معناى عدمى است براى وى اثبات كرد .\r\n\r\nتوهّم ارجاع صفات سلبيه به يك سلب\r\nگفته شده است كه مىتوان همهء اوصاف سلبيه را به يك سلب بسيط سلب نمود و اگر يك وصف را از ذات حق سلب نماييم تمام اوصاف سلبيه مسلوب خواهند بود و آن وصف امكان است . « 1 » بنا بر اين اگر بگوييم : « اللّه ليس بممكن » تمام « ليس » ها در اين ليس مندرج است و همه سلوب با اين يك سلب متحقق مىشود ؛ زيرا اگر بگوييم خداوند متعال ممكن نيست ، عرضيت و جوهريت و جسميت و مرئى بودن را از او سلب نموده‌ايم ؛ چون اعراض نمىتوانند با ذات خويش ، خود را نگه‌دارى نمايند ؛ چرا كه اعراض ممكن بوده و در موضوع واقع شده و صاحب حد مخصوصى از وجود مىباشند كه لازمهء آن حد اين است كه استقلال نداشته باشند و هر وقت بخواهند موجود شوند بايد در موضوع تحقق يابند .\r\nو همچنين جسميت مسلوب مىشود ؛ زيرا جسم ممكن بوده و شأن ممكن تعلق به غير و احتياج است و جسم به هيولى محتاج بوده تا محلى باشد كه صورت جسميه در آن متحقق گردد .\r\nو هكذا حضرت حق نبايد مرئى باشد ؛ زيرا مرئيت مستلزم جسميت است ؛ چون تا بين مرئى و نورِ خارج از بصر محاذات نباشد ، رؤيت محقق نمىگردد و محاذى بودن از لوازم جسم است .\r\n\r\n\r\n","description":"","footnote":"\r\n( 1 ) - رجوع كنيد به : مقاومات ، در مجموعهء مصنفات شيخ اشراق ، ج 1 ، ص 189 ؛ اسفار ، ج 6 ، ص 118 .\r\n","page_name":" 110 ","page_number":110},
  {"content":"\r\n\r\nو جوهر نيز نمىتواند باشد ؛ زيرا اگر چه جوهر « اذا وجد ، وجد لا فى الموضوع » و لكن وجود آن من نفسه نيست .\r\nو بالجمله : تمام سلب‌ها و « ليس » ها و اوصافى كه بايد به سلب بسيط از حضرت حق سلب شود ، با سلب صفت امكان سلب مىشود .\r\n\r\nرد توهم فوق الذكر\r\nو لكن اين مقاله طبق ميزان صحيح علمى صادر نشده است ، چون اگر بنا بر ارجاع سلب‌ها و « ليس » ها به يك سلب و ليس باشد به بيانى كه گذشت ، در طرف مقابل ، يعنى اوصاف ثبوتيه هم مىتوانيم همهء ثبوتات را به يك نسبت ارجاع دهيم و آن نسبت وجوب وجود به اوست ؛ زيرا اگر تكثر مفاهيم و اختلاف مفهومى را كنار بگذاريم ، همهء مفاهيم كماليه داراى يك مصداق مىباشند و آن عبارت از صرافة الوجود و بحت الوجود و نور الانوار است و واجب الوجود از آن مصداق تام و تمام و فوق الكمال حكايت مىكند كه در عين حال بساطت ، جامع كمالات است .\r\nپس اگر مفهوم و وصف وجوب وجود را براى حق اثبات نموده و بگوييم : « اللّه واجب الوجود » تمام اوصاف كماليه را براى او اثبات نموده‌ايم ؛ چون بايد واجب الوجود من جميع الجهات تام و تمام بوده ، و علم و قدرت و حيات و اراده را كه جهت كماليه است ، واجد باشد و الّا نقصان لازم مىآيد . بلكه ممكن است بگوييم : همانطور كه تنها با اثبات يك نسبت ايجابى از اثبات نسب متعدده و اوصاف ثبوتيه مستغنى مىباشيم ، همچنين با اثبات همان نسبت ايجابى از سلب صفات سلبيهء متعدده نيز ، بىنياز هستيم ؛ زيرا هنگامى كه وجوب وجود را براى ذات احديت اثبات نموده و بگوييم : « انّه واجب » عقل از باب اينكه « المتناقضان لا يجتمعان » انّه ليس بممكن را انتزاع مىنمايد .\r\nمثل اينكه در اصول گفته‌اند : امر به شىء عين نهى از ضد آن است ، « 1 » چون كسى كه\r\n\r\n\r\n","description":"","footnote":"\r\n( 1 ) - رجوع كنيد به : فصول غرويه ، ص 91 ؛ مطارح الانظار ، ص 117 ؛ كفاية الاصول ، ص 129 .\r\n","page_name":" 111 ","page_number":111},
  {"content":"\r\n\r\nبا مدلول امر صرف الوجود و طبيعت مأمور به را طلب مىنمايد ، لا بد عقل از جهت « المتناقضان لا يجتمعان » به ترك ضد كه منهى و مبغوض است حكم مىنمايد . پس با توجه به اينكه قائل مفاهيم را كنار گذارده و مصداقى را كه صرف الوجود بوده تحت نظر قرار داده است ، تمام اوصاف كماليه براى مصداق كمال ثابت بوده و جميع اوصاف نقصيه و غير كماليه از او مسلوب مىباشد . البته اين نكته هم بايد مد نظر باشد ، اينكه ما مىگوييم اوصاف سلبيه در اوصاف ثبوتيه مندرج است ، اين طور نيست كه نعوذ باللّه خداوند متعال ، وصف جهل را دارا بوده و جهل ، وصف او بوده و ما آن را از وى سلب مىنماييم . زيرا اگر چنين باشد قضيه سالبه نبوده بلكه ايجابى خواهد بود ، منتها ما معناى سلبى را براى او اثبات مىنماييم ، بلكه معناى اين سخن كه اوصاف سلبيه ، اوصاف جلال است اين است كه اصلًا اوصاف سلبيه ، اوصاف او نيستند .\r\nو بالجمله : سخن اين قائل درست نيست ؛ زيرا اگر از اختلاف مفاهيم و كثرت مفهومات صرف نظر نماييم ؛ چنان كه گفتيم ممكن است تمام اثباتها و سلبها را به يك اثبات ارجاع دهيم و آن عبارت است از اينكه : « انّه واجب الوجود » و ليكن تو مىدانى كه با توجه به اختلاف و تكثر مفاهيم به بيانى كه گذشت ، ما اوصافى براى ذات حق قائل شده ، و اوصاف جماليه و ثبوتيه را براى وى اثبات مىنماييم گرچه مصداق همهء آنها يك هويت بسيطه و ذات بحت وحدانى است .\r\nو همچنين در طرف اوصاف جلال هم ، چون مفهوم « انّه ليس بممكن » از مفاهيم جهل و جوهر و عرض و غيره ، حكايت نمىكند ؛ لذا در آن طرف هم با توجه به اختلاف و تكثر مفاهيم ، بايد قضاياى سوالب متعدده تشكيل داد و گفت : « انّه ليس بجاهل » و « انّه ليس بعرض و لا جوهر » الى آخر ، و لكن با صرف نظر از اختلاف و تكثر مفاهيم مىتوان گفت كه قضيهء « انّه ليس بجاهل » از قضيهء « انّه عالم » مستفاد است .\r\nو بالجمله : گرچه بنا بر قول ما مىتوان « انّه ليس بممكن » را به « انّه ليس بعرض و لا جوهر » تشريح نمود چون عرض و جوهر و جسم ماهيت داشته و ممكن آن است كه صاحب ماهيت باشد و خداوند متعال صرف الوجود است و ماهيت نداشته ، بل\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nماهيته انّيته و بحت الوجود است پس با گفتن اينكه خداوند ممكن نيست ، ثابت مىشود كه ماهيت نداشته و جوهر و عرض نيست ، و لكن ما با توجه به اختلاف مفاهيم سخن مىگوييم . بنا بر اين در مورد اوصاف ثبوتيه قضاياى موجبه و در مورد اوصاف سلبيه قضاياى سالبه در كار است و بايد تمام « ليس » ها را بذاتها ملاحظه نمود و اوصاف موجب نقص را از حق سلب كرد .\r\n\r\nدو اصطلاح در ماده\r\nفايده : ماده دو اصطلاح دارد : يكى ماده به نحو خاص ، و ديگرى ماده به نحو عام . و ماده به نحو خاص همان هيولاى اولى است كه مادهء صور نوعيه است . و ماده به نحو عام هيولاى اولى و موضوع را كه محل عرض است ، و بدن را كه متعلق نفس است ، شامل مىشود .\r\nو خلاصه : ماده در اين اصطلاح به معناى چيزى است كه وجود ديگرى به او محتاج باشد ؛ اعم از اينكه آن وجود ديگر صورت يا عرض يا بدن باشد . بنا بر اين اصطلاح ، بدن هم كه متعلق نفس است ، ماده مىباشد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nغرر في أنّ أيّاً من النعوت عين و أيّاً منها زائد ؟\r\n إنّ الحقيقي من المضاف * زيد على الذات بلاخلاف \r\n لكن مباديها لقيّومية * ترجع ذي نسبة إشراقية \r\n و وصفه السلبي سلب السلب جا * في سلب الاحتياج كلّاً أدرجا \r\n إنّ الحقيقية من صفاته * بشعبتيها هي عين ذاته \r\n إذ ذاته مطابق للحمل * و جهة القبول غير الفعل \r\n[ شرح منظومه ، بخش حكمت ، 157 - 159 
  ]\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nبيان صفات ذات و صفات زايد بر ذات\r\n\r\nصفات سلبيه عين ذات نيستند\r\nقبلًا گفتيم آن قسم از اقسام اربعهء صفات كه سلبى است و معناى عدمى دارد ، نمىتواند عين ذات حضرت حق باشد ؛ زيرا اگر معناى عدمى يا سلبى جزء ذات او باشد ، حتماً در ذات جهت عدمى پيدا مىشود در صورتى كه واجب الوجود من جميع الجهات كامل بوده و وجود شديد غير محدود و غير متناهى است .\r\nو اما مفاهيم هم با تكثرى كه دارند عين ذات نبوده ، بلكه يك هويت بسيطهء مطلق و صرف الوجود هست بدون اينكه حيثيات متخالفهء متكثره در او باشد ؛ زيرا بنا بر اصالة الوجود در دار تحقق بيش از اين حقيقت صرفه نيست ، و هر چه هست از كمالات وجود است و الوجود كل الكمال و الكمال كل الوجود .\r\nو بعبارة اخرى : الكمال كله الوجود و الوجود كله الكمال و چون ما هو المتحقق فى الخارج صرف الوجود است ، عقل به اين اعتبار صفت « انّه موجود » را انتزاع مىنمايد و چون علم عبارت از انكشاف اشياء نزد عالم بوده و اين هويت به همان حقيقت صرفهء خويش ، اشياء نزد او منكشف است پس اين هويت كل العلم است و همچنين عقل از آن حقيقت صرفه به اعتبار هويت متحقق در خارج آن ، « انّه ثابت » و « انّه حىّ » را انتزاع مىكند و مفاهيم كماليه بكثرتها و بحيثياتها المختلفة براى او ثابت مىباشند .\r\nالبته ثبوت مفاهيم كماليه براى آن حقيقت صرفه به گونه‌اى نيست كه زايد بر ذات او باشند و لكن ثبوت آنها براى او به نحو تعارف نيست ، بلكه به نحو حقيقت است به\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nطورى كه بيان شد . و همچنين ثبوت آنها براى وى به نحو ترادف نيز نيست ، بلكه با حفظ مغايرت مفهومى ، مصداق همهء آنها يك هويت مطلقهء بسيطه و صرف الكمال و كل الكمال و صرف الوجود است .\r\nو اوصاف اضافيهء محضه ، مانند ابوّت و بنوّت كه صرف اعتبار مىباشند براى او ثابت نيستند ؛ نه به گونه‌اى كه عين ذات باشند و نه به طورى كه خارج از ذات باشند .\r\n\r\nاوصاف حقيقيهء محضه و ذات الاضافه عين ذاتند\r\nو اما دو قسم ديگر از اوصاف ، يعنى حقيقيهء محضه ، مانند حيات و « انّه ثابت » و « انّه موجود » و حقيقيهء ذات الاضافه ، مثل علم و قدرت و اراده ، عين ذات مىباشند .\r\nو الحاصل : اوصاف حقيقيه عين ذات حق است به بيانى كه گذشت كه يك هويت حقهء حقيقيه و وجود صرف و بسيط در متن واقع و حاقّ اعيان هست منتها چون مفهوم نور عبارت از چيزى است كه بذاته ظاهر و هويدا و بحقيقته آشكار بوده و ظاهركنندهء غير باشد و آن حقيقت صرف الوجود بذاته ظاهر بوده ، بلكه كل الظهور است و چيزى غير از وجود نيست كه ظاهر باشد و تمام ظاهر وجود بوده و ظهور اشياء از اوست و اگر نور وجود نبود همه چيز در ظلمتِ خالصِ عدم مخفى مانده و هيچ چيز از تنگناى كتمِ نيستى بروز و ظهور پيدا نمىكرد و با طلوع وجود تنگناى عدم شكافته شده و ظلمات فوق ظلمات نيستى ، بر طرف گرديده و اشياء نمودار شده است  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ . . . » ،  « 1 » از اين جهت عقل ، آن حقيقت را نور خوانده و مفهوم نور را از آن انتزاع نموده است بدون اينكه در ذات آن ، تركيبى وجود داشته باشد به طورى كه در مقابل مفهوم نور ، حيثيتى وراى حيثياتى كه مفاهيم ديگر بر آنها منطبق است ، محقق باشد .\r\nاما اوصاف اضافى : چنان كه سابقاً گفتيم ، اضافه بر دو قسم است : اضافهء حقيقى كه محض اضافه بوده و حقيقت آن صرف اضافه است ، مانند ابوّت كه مضاف حقيقى\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n","page_name":" 116 ","page_number":116},
  {"content":"\r\n\r\nاست و زيد ، « اب » نبوده بلكه همان حقيقة الابوّة است كه اگر داراى حقيقت باشد و به تحقق خارجى محقق شود « اب » است . اوصاف قادريت و عالميت و مريديت كه نسبت بين علم و معلوم و قدرت و مقدور و حقيقت اراده و مراد است و از اعتبار نسبت بين عالم و معلوم و قادر و مقدور و مريد و مراد انتزاع مىشود ، مضاف حقيقى مىباشند .\r\nالبته اين گونه نعوت هم بدون اختلاف زايد بر ذات حق است ؛ زيرا اگر عين ذات باشد ، لازم مىآيد - نعوذ باللّه - ذات حق نسبت اعتباريه باشد ؛ چون اين گونه صفات اضافهء محضه و محض اضافه بوده و اضافهء حقيقيهء محضه ، محض نسبت اعتباريه است . بلى با اينكه اين گونه صفات ، اضافهء محضه و اعتبارى است ، ذات به آنها متصف مىگردد ؛ زيرا عقل ، ذات حق را به اين صفات توصيف مىكند ؛ چنان كه ابوّت با اينكه نسبت اعتباريه است زيد به آن متصف مىشود .\r\nو اما اوصاف حقيقيهء ذات الاضافه : جهت اضافهء آنها غير ذات بوده ولى جهت حقيقيهء آنها عين ذات مىباشد . مثلًا جهت حقيقيهء وصف علم عين ذات است ، ولى عالميت كه نسبت اعتباريهء بين عالم و معلوم است ، زايد بر ذات مىباشد . البته كليهء اضافات ، متأخر از مضاف و مضاف إليه و بعد از وجود آنهاست ؛ چون تمام اضافات بعد از ملاحظهء نسبت اعتباريه بين مضاف و مضاف إليه اعتبار مىشود ، و لكن يك اضافهء اشراقيه هست كه در عرض مضاف بوده بلكه عين مضاف مىباشد و آن عبارت از اشراق آن نور منبسط بر ماهيات است كه ماهيات مرائى آن نور بوده و به واسطهء آن نور ، نمود و بود يافته‌اند . آن نور ساطعه از مطلع غيب طلوع كرده و ماهياتى را كه سايهء آن نور مىباشند ، بود نموده است و اين طور نيست كه مضافهاى آن نور از خود تحققى داشته باشند بلكه مضاف و محل تابش و طلوع نور وجود از صبحگاه غيبى ، مانند سايه است و سايه توأم با نور است و با وجود نور موجود است ، البته سايه ، وجود حقيقى ندارد ، بلكه عدم است ولى عدم مطلق بحت نيست بلكه عدم مقيد است .\r\nو الحاصل : سايه ، عدم النور است و وجودى در مقابل وجود نور نيست بلكه وقتى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nآفتاب اشراق نموده و يك نور منبسط در عالم بسط مىنمايد شاخص كه مقابل آفتاب است و نور آفتاب بر آن تابيده است به اندازهء محدوديت وجود خود ، مانع از تابش نور به وراى خود مىشود و به مقدار عدمِ نور ، سايه محقق مىشود و سايه در حقيقت عدم نور است كه آفتاب به اين طرف و آن طرفِ شاخص مىتابد ولى شاخص به اندازهء قد خود مانع تابش نور مىشود و انسان به كمك وهم و تخيل گمان مىكند كه سايه وجودى در مقابل وجود نور است و اگر شاخص انسان باشد و حركت كرده و از نقطه‌اى به نقطه ديگر منتقل شود جاى آن عدم النور در نقطهء اول كه شاخص مانع از تابش نور به آنجا بود ، از نور پر مىشود و در نقطهء ثانى به اندازهء وجود و قد شاخص ، باز عدم النور خواهد بود و هر چه شخص حركت كند به نظر مىرسد كه سايه هم حركت مىكند با اينكه سايه نبودِ نور است .\r\nاين است كه حضرت حق فرمود :  « أَ لَمْ تَرَ إِلى رَبِّكَ كَيْفَ مَدَّ الظِّلَّ » .  « 1 » حضرت سبحان از مرتبهء غيب و از وراى عالم و وراى افق ماهيات ثابته اشراق نموده و به يك نور منبسط وسيع و مطلق تجلى كرده و ماهيات بر حسب اختلاف قابليت خود ، محل تابش آن نور واقع شده‌اند . البته ماهيات سابقهء تحققى نداشته‌اند ، بلكه در آن مرتبه نه موجود بوده و نه معدوم مىباشند ، نه اقتضاى وجود داشته و نه اقتضاى عدم دارند و نه مقتضى ظهور و بروز بوده و نه مقتضى خفا و ستر مىباشند ، بلكه سايه‌ها به نور آن وجود ، بود مىنمايند و جاهل آن سايه‌ها را بود مىپندارد .\r\nبه عبارت ديگر : آن نور كه عين اضافهء نوريه است داراى حقيقت است و گرچه خارج از ذات است و لكن اعتبارى نبوده بلكه داراى واقعيت مىباشد . آن نور كه به ماهيات تابيده و از روزنه‌هاى حدود ماهيات بروز و ظهور مىيابد و اين روزنه‌ها از آن وجود مفاض بسيط وسيع پر گشته و آن وجود در اين روزنه‌ها لمعان و تلألؤ پيدا مىنمايد چون اين روزنه‌ها محدود بوده و با توجه به استعداد خود نگه‌دار آن نور مىباشند ، هر يك از ماهيات آن نور را به حد خود محدود نموده و از تقيد آن نور\r\n\r\n\r\n","description":"","footnote":"\r\n( 1 ) - فرقان ( 25 ) : 45 .\r\n","page_name":" 118 ","page_number":118},
  {"content":"\r\n\r\nوسيع مطلق به حدودات ، كثرات و تكثرات حاصل مىگردد . و همه جا حد و محدوديت نور ، به واسطهء ماهيات حاصل مىشود ، مثل سايه كه در نور آفتاب مثال زديم و گفتيم جلوگيرى شاخص از تابش نور موجب عدم النور مىشود ، و به توهمِ واهمه دو شىء ، يكى نور و ديگرى سايه به نظر مىآيد ، و نورِ محدودِ سايه و نور يعنى كثرت پديدار مىگردد ، با اينكه گفتيم سايه عدم النور است .\r\nو بالجمله : به واسطهء تابش آن نور كه اضافهء اشراقيه بوده و غير ذات او مىباشد - گرچه از او صادر گشته و متعلق اعيان ثابته است - موجودات عوالم از آن نور ساطع و طالع شده است و خود موجودات عين آن نور است ، منتها آن نور با محدود شدن در روزنه‌ها و حدودات و ماهيات ، متعدد و متكثر شده است . پس موجودات عالم عين آن اضافهء اشراقيه است و مضاف اليه‌ها واقعيت‌دار نبوده و نسبت بين مضاف و مضاف اليه در مرتبهء متأخره اعتبار نمىشود ، بلكه اضافه عين مضاف إليه است كه موجودات مىباشند . و اين موجودات از آن نور منبسط حاصل شده كه به تحديدات روزنه‌ها به حدودات متكثره ، محدود مىباشد و وجودات عبارت از آن نور است  « اللَّهُ نُورُ السَّماواتِ وَ الْأَرْضِ »  « 1 » و اين اضافه عين مضاف إليه است و متأخر از مضاف و مضاف إليه نبوده بلكه متأخر از مضاف و مقارن با مضاف إليه بوده ، بلكه عين مضاف إليه مىباشد ؛ چون ماهيات عدم و به منزلهء سايه‌اند كه كيفيت آن مشروحاً گذشت .\r\nو بالجمله : آن اضافه ، عماد هر ظهور و قوام هر به روزى است و مطلع آن نور غير آن نور است و جهت حقيقيهء آن ، عين ذات است و آنچه از طليعهء او ، اشراق نموده ، بر تمام ماهيات و وجودات مقيدهء مجردات و ماديات منبسط بوده و بر ماديات و ماهيات عارض مىباشد و از جهت وجودى ، عين حق و از جهت ظهور وجود ، بر ماهيات عارض است و به اين اضافه ، يعنى نور منبسط ، اضافهء اشراقيه گويند ؛ با اينكه اضافه به معناى اول ، يعنى اضافهء حقيقى كه صرف الاعتبار است نيست ، بلكه اصل هر چيزى\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n","page_name":" 119 ","page_number":119},
  {"content":"\r\n\r\nوجود است و عماد هر چيزى ظهور و نور است ، لكن به اعتبار اينكه برزخ البرازخ است و بين مرتبهء خفاى مطلق و غيب الغيوب كه در حديث قدسى از آن به كنز مخفى تعبير شده است « 1 » و بين وجودات مقيده از مجردات و ماديات واقع بوده و منبسط مىباشد ، به آن اضافهء اشراقيه گويند . مخفى نماند كه كنز مخفى غير از خفاى مطلق است كه ان شاء اللّه بعد به تفصيل خواهد آمد .\r\n\r\nسلب احتياج ، مجمع اوصاف جلال و نعوت سلبيه است\r\n و وصفه السلبي سلب السلب جا * في سلب الاحتياج كلًّا أدرجا \r\nوصف سلبى حق سبحانه ، سلب السلب ، يعنى سلب العدم است .\r\nو الحاصل : اوصاف جلاليه و سلبيه ، سلبِ امر وجودى نيست ، بلكه سلب حد و عدم از ذات حق است . مثلًا وقتى مىگوييم خداوند متعال جوهر نيست ، جهت وجودى جوهر را از او سلب نمىكنيم ، بلكه جهت عدمى را از وى سلب مىنماييم .\r\nمثلًا جوهر داراى استقلال و وجود است ؛ چون جوهر آن است كه « اذا وجد ، وجد لا فى الموضوع » و استقلال و وجود از خداوند متعال سلب نمىشود ؛ زيرا حقِ استقلال و وجود از آنِ اوست ، ولى چون جوهر داراى ماهيت بوده و وجودش محدود مىباشد و ماهيت نقص است - زيرا امر عدمى است - پس زمانى كه ما جوهر را از حق سبحانه سلب مىكنيم ، ماهيت و حد آن را كه از نقايص است سلب مىنماييم .\r\nسپس حاجى - رحمة اللّه عليه - به آنچه ما قبلًا گفته‌ايم ، اشاره مىفرمايد و آن اينكه :\r\nهمهء صفات سلبيه ، در سلب احتياج مندرج است ، يعنى مرجع تمام سلبها به سلب واحد است و آن سلب احتياج است ؛ چنان كه برگشت اضافات او به يك اضافهء اشراقيه است كه عبارت از قيوميت اوست .\r\nو ما تفصيلًا كيفيت اضافهء اشراقيه را بيان نموده و در اوصاف حقيقيهء ذاتُ الاضافه\r\n\r\n\r\n","description":"","footnote":"\r\n( 1 ) - رجوع كنيد به : بحار الانوار ، ج 84 ، ص 199 و 344 .\r\n","page_name":" 120 ","page_number":120},
  {"content":"\r\n\r\nگفتيم جهت حقيقيهء آنها عين ذات است و اضافه همان نور منبسط است كه عارض بر ماهيات است و عين وجود موجودات است و اين اضافهء اشراقيه قدرت فعلى حق و علم فعلى حق و ارادهء فعليهء حق است ؛ چنان كه بعد - ان شاء اللّه - ذكر مىشود كه موجودات عالم ، علم فعلى و قدرت فعلى او مىباشند و رجوع صفات حقيقيه به صفت واحده‌اى است كه عبارت از وجوب است و وجوب وجود شديد غير متناهى عدّةً و مدّةً و شدّةً است و آن وجود عين ذات اوست ؛ زيرا حضرت حق داراى ماهيت نيست و ماهيتش عين انّيت اوست به خلاف ساير موجودات كه صفات و وجودات آنها زايد بر ذوات آنهاست ؛ چون ذوات آنها ماهيات است و براى ماهيات حتى مانند وجود هم عارض مىباشد .\r\nمرتبهء ذات ممكنات - مثل انسان - غير از مرتبهء وجود آنهاست و ممكنات در مرتبهء ذات مستحق حمل هيچ گونه حيثيتى نبوده و نمىتوان مفاهيم ديگرى غير از ذواتشان را بر آنها حمل كرد ، بلكه ممكن در مرتبهء ذات تنها خودش بر خودش حمل مىشود بدون اينكه براى حمل يكى از مفاهيم كماليه بر او قابل باشد . مثلًا نمىتوان بر انسان در مرتبهء ذات غير از انسانيت يا مفاهيمى كه مانند حيوانيت و ناطقيت در مرتبهء ذات اوست ، حيثيات كماليهء ديگر را بر او حمل كرد ؛ زيرا ذات انسان غير از حيثيت انسانيت چيز ديگرى نيست و اگر در اين مرتبه چيز ديگرى را بر او حمل نماييم لازم مىآيد غير ذاتى ، ذاتى باشد و آن محال است .\r\nپس در ممكنات همهء اوصاف و مفاهيم كماليه ، حتى وجود و حيثيت وجود ، زايد بر ذات مىباشند . بنا بر اين : اوصاف حقيقيه و ذات الاضافه در ممكنات زايد بر ذات است .\r\nو اما در حضرت حق صفات حقيقيه با دو شعبهء خود - حقيقيهء محضه و ذات الاضافه - عين ذات مىباشند ؛ چون سابقاً گفتيم : حضرت حق داراى ماهيت نيست ، بلكه ذات او صرف وجود و وجود صرف است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nصفات كماليهء حق اعتبارى نيستند\r\nاما در مورد اوصاف كماليه ، مثل علم و قدرت سؤال مىكنيم : آيا اعتبارى مىباشند يا واقعيت دارند ؟\r\nاگر اعتبارى باشند ، منشأ آثار نخواهند بود و حال آنكه ما مىبينيم علم و حيات منشأ آثارند پس حقيقت دارند و بنا بر اصالة الوجود نمىتواند واقعيات متحققه غير از وجود ، چيز ديگرى باشد ؛ زيرا ماهيات اعتبارى است و مفاهيم همچنان كه گفتيم از افراد حقيقيهء خارجيه منتزع مىباشند و حال عدم هم كه معلوم است ، پس خارجيات و متن و حاقّ اعيان غير از وجود چيزى نيست و تمام كمالات ، جهات وجودى بوده و همهء نقايص جهات عدمى مىباشند . پس چون كمالات حقهء خارجيه - نه مفاهيم اعتباريه - وجود است و ذات حضرت حق هم صرف الوجود است ، بنا بر اين كمالات خارجيه كه در خارج وجود است عين ذات حضرت حق خواهد بود و چون وجود متحقق و اصيل است و صفات كماليه هم وجود است ، پس مرتبهء ذات احديت عين اين صفات كماليهء خارجيه بوده و حق در مرتبهء ذات مستحق حمل اوصاف كماليه است .\r\nنمىتوان گفت اين اوصاف كماليه از حق در مرتبهء ذات سلب مىشوند و حق در مرتبهء ذات مستحق حمل اين اوصاف نيست ، چرا كه سلب الشىء عن نفسه لازم مىآيد ، منتها مفاهيم متعددهء كماليه بر اين حقيقت كاملهء فوق الكمال و تامهء فوق التمام حمل مىشود با اينكه در غايت بساطت است و وجه آن سابقاً گذشت كه گفتيم : چون علم عبارت از انكشاف اشياء نزد عالم است و اشياء نزد صرف الوجود منكشف است ، عقل از صرف الوجود مفهوم علم را انتزاع مىنمايد و مصداق علم عين ذات اوست .\r\n\r\nبرهان بر عينيت صفات كماليه با ذات حق\r\nحاجى برهان ديگرى بر اينكه دو شعبهء صفات حقيقيه - محضه و ذات الاضافه - عين ذات مىباشند اقامه مىفرمايد و آن اينكه : اگر مرتبهء ذات خالى از اين صفات\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nباشد ، البته بايد خلو بالامكان باشد نه بالامتناع ، يعنى طورى نباشد كه ذات مقتضى عدم اين اوصاف باشد و از قبول آنها ابا داشته باشد و الّا اگر ذات مقتضى خلو و عدم قبول باشد نبايد ابداً و اصلًا اين اوصاف را و لو به نحو زايد بر ذات دارا باشد ، در صورتى كه كسى كه مىگويد : اين اوصاف زايد بر ذات است ، « 1 » نمىگويد ذات اصلًا آبى از قبول آنهاست و مرتبهء ذات امتناع دارد از اينكه اين اوصاف بر او عارض شود و الّا لازمهء آن ، قائل شدن به خدايى است كه نه عالم باشد ، نه قادر ، نه مريد ، نه مدرك و نه . . . و آن پيش كسانى كه قائل به وجود واجب الوجود مىباشند ، بالضروره باطل است .\r\nپس لا اقل بايد گفت : خلو مرتبهء ذات از اين اوصاف ، بالامكان است و گرچه اين اوصاف كماليه در مرتبهء ذات نيست ، ولى ممكن است به نحو زايد بر ذات بر آن عارض شود .\r\nو در صورتى كه مرتبهء ذات از اوصاف كماليه خالى باشد ، بايد گفت كه از مقابلات آنها ، يعنى اوصاف غير كماليه مانند جهل و عجز هم خالى است ؛ زيرا آنها سلوب و اعدام هستند ، و اگر بگوييم مرتبهء ذات از آنها خالى نيست ، لازم مىآيد در ذات سلب و عدم باشد .\r\nو بالجمله ، اگر مرتبهء ذات بالامكان از اوصاف كماليه خالى باشد يا مراد از امكان ، امكان ذاتى و امكان در باب ماهيات است كه به معناى تساوى الطرفين است ؛ چنان كه ماهيت انسان ممكن است عالم باشد و ممكن است قادر باشد ، البته امكان به اين معنى در باب واجب تصور ندارد ؛ زيرا واجب داراى ماهيت نيست و ماهيته انّيته و او سواى وجود صرفى كه حاقّ واقع و متن اعيان است ، نيست .\r\nمخفى نماند : ماهيت در مرتبهء ذات جز نفس خودش نيست و ماهيات بنفسها مثار كثرت بوده و ماهيت با ماهيت ديگر تباين و كثرت دارد و آنچه جامع شتات مفاهيم و موجب وحدت كثرات مفهومى است وجود است ، مثلًا ماهيت و ذات انسان غير از ماهيت علم و قدرت و حيات است و بعد از آنكه وجود بر ماهيت انسان عارض شد ،\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 8 ، ص 44 ؛ شرح مقاصد ، ج 4 ، ص 69 .\r\n","page_name":" 123 ","page_number":123},
  {"content":"\r\n\r\nانسان به واسطهء وجود ، جامع كمالات بوده و مستحق حمل حيات و قدرت و علم و اراده و اوصاف كماليهء ديگر مىباشد .\r\nو بالجمله : انسان به اعتبار وجود ، مستحق حيثيات كماليه بوده و به اعتبار ماهيت ، نسبت به حيثيات عدميه استحقاق دارد ، مثلًا اكنون كه انسان در منزلى نشسته است به اعتبار ذات انسانيت مستحق هيچ گونه كمالى نيست و مرتبهء ذات با قطع نظر از وجود ، از اوصاف كماليه خالى است .\r\nو بالجمله : اگر مراد از امكان ، امكان ذاتى و امكان در باب ماهيات باشد ، حضرت حق ماهيت ندارد تا در مرتبهء ذات و ماهيت از اوصاف كماليه خالى باشد و اگر مراد از امكان ، امكان استعدادى و امكان در باب وجودات باشد كه موضوع آن امر واقعى ، استعدادى است كه قابل اين است كه أَن يصير مرتبة كاملة من الوجود و أَن يصير مرتبة كاملة من القدره ، بايد حامل و موضوع چنين امكانى هيولى و مادهء اولى باشد تا آن ماده سير تكاملى داشته باشد و اگر ماده موجود باشد لازم مىآيد صورت داشته باشد و بايد مركب از ماده و صورت قطعاً جسم باشد و چون جسم از صورت و ماده مركب است ، اجزاء لازم داشته و بنا بر اين احتياج دارد و محتاج نمىتواند واجب باشد و اگر هر دو جزء واجب باشند قد فرغنا عن مقام التوحيد .\r\nپس با اين بيان لازم است خداوند متعال عالم باشد ، نه به علم زايد و قادر باشد ، نه به قدرت زايده و هكذا فى سائر الكمالات .\r\nبرهان ديگر بر اينكه نمىتواند مراد از امكان ، امكان استعدادى باشد اين است كه اگر ماده از اوصاف خالى باشد و بعد بخواهد آنها را قبول كند ، بايد جهت كماليه را قبول كرده و وصف زايد بر وجود باشد ؛ زيرا چنان كه گفتيم علم و قدرت از وجودات است و در خارج متحقق است و مانند زوجيت نسبت به اربعه كه از لوازم لا ينفك اوست - ولى اعتبارى است و تحقق خارجى ندارد - اعتبارى و لازم براى ذات نيست .\r\nو بالجمله : اگر وجود و كمالى باشد كه ذات از آن خالى باشد يا بايد آن وجود و كمال به واجب ديگرى كه آن را در ذات ايجاد نمايد ، معلّل باشد و يا به فعل خود ذات\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمعلّل باشد و يا به فعل معلول ذات ، معلّل باشد .\r\nصورت اول درست نيست ؛ زيرا در مباحث سابق از اثبات توحيد و اينكه واجب ديگرى نيست فارغ شديم . علاوه بر آن : بر فرض تعدد واجب ، بين دو واجب فرضى ، امكان بالقياس است كه هيچ كدام كارى به ديگرى ندارد و تأثير و تأثرى بين آنها نيست .\r\nاما معلول هم نمىتواند در علت خود مؤثر باشد ؛ چون تمام حيثيت معلول از ناحيه علت اوست و معلول چيزى كه علت آن را نداشته باشد و او آن را به علت اعطا كند ندارد ، بلكه وجود و دارايى معلول ناقص‌تر و محدودتر از علت اوست .\r\nباقى مىماند اينكه ذات خودش در خودش تأثير نمايد و آن مستلزم تركيب در ذات است ؛ زيرا نمىتواند حيثيت قبول ، حيثيت فعل باشد . بايد جهت فعل غير از جهت قبول باشد و تحقق فعل و انفعال از يك جهت ممكن نيست . و ممكن نيست كه شىء هم فاعل براى خودش و هم منفعل از خودش باشد و تركيب مستلزم حاجت است و حاجت مستلزم امكان است و ممكن نمىتواند واجب باشد چنان كه گذشت .\r\nو اگر بگوييم ذات ببساطته در خودش تأثير نموده و چيزى را كه فاقد آن بوده به خودش اعطا مىكند ، درست نيست ؛ زيرا نمىتواند فاقد شىء معطى شىء باشد ؛ چون ذات كه فرضاً فاقد و فقير است چطور مىتواند چيزى را كه نداشته است به خودش اعطا نمايد .\r\nپس معلوم شد آنچه ممكن است براى خداوند عالم ثابت شود ، براى او ازلًا ثابت است و ابداً باقى است و آن عين ذات و ذات عين آن است ؛ زيرا اگر اوصاف ممكنة الثبوت ازلًا براى ذات ثابت نباشد و مترقّب الثبوت باشد ، لازم است ذات مادهء قابله داشته باشد و به استعداد ذاتى حركت جوهرى نموده تا به مقامى كه لياقت افاضهء وصف ممكن الثبوت را داشته باشد برسد . و ماده در تحصل به صورت نوعيه محتاج است ؛ چون بذاتها لا متحصل است ، پس در ذات تركيب لازم مىآيد و حال آنكه در حضرت حق تركيب نيست و ذات ، ماده ندارد تا احتياج لازم آيد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nغرر في أنّها متّحدة كلٌّ مع الاخرى\r\n و اتَّحدت في الذات لا مفهوما * ككونك المقدور و المعلوما \r\n فصرف كون ظاهر ظهور * و مظهر للغير فهو نور \r\n و إذ إفاضة الشعاع ظاهر * لزومها للنور فهو قادر \r\n و الحيُّ درّاكاً و فعّالًا بدا * فالنور حيٌّ حيث فيه و جدا \r\n و إذ ظهور مرجع العلم فهو * علم و قس سائر الأوصاف له \r\n[ شرح منظومه ، بخش حكمت ، ص 159 - 160 
  ]\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nاتحاد صفات با يكديگر\r\nبعد از آنكه ثابت شد كه اوصاف حقيقيهء محضه و اوصاف حقيقيهء ذات الاضافه عين ذات است ، ديگر احتياجى به اثبات اين مطلب كه تمام اوصاف با يكديگر متحدند نيست ؛ زيرا چنان كه گفتيم ذات بسيط است و هر وصفى كه با ذات متحد گشته و عين او باشد ، با وصف ديگرى كه او نيز با ذات متحد بوده و عين اوست ، متحد خواهد بود و اين معنى مناط انتاج شكل اول است كه بايد حد وسط وصفى باشد كه براى اصغر ثابت باشد و همان وصف براى اكبر هم ثابت باشد . قهراً وصفى كه براى دو موصوف ثابت باشد آن دو موصوف نيز براى يكديگر ثابت خواهند بود اين است كه در منطق گفته‌اند : « زمانى كه حد وسط با اصغر تلاقى كرد و همچنين براى اكبر ثابت شد ، پس اكبر با اصغر تلاقى خواهد كرد » . « 1 »\r\nو بالجمله : بعد از بيان اينكه اوصاف در مصداق عين ذات مىباشند ، همچنين اوصاف در مصداق عين يكديگر خواهند شد و هر يك با ديگرى متحد خواهد گرديد ، ديگر اين بحث محتاج شرح و بيان و اقامهء برهان نيست ، ولى چون در اينجا نكته‌اى بود ، حاجى متكفل بيان اين بحث گرديد .\r\n\r\nاحتمالات متصورهء ذات و صفات\r\nناگفته نماند احتمالاتى كه در خصوص اوصاف و ذات داده مىشود ، به تصور عقلى چند قسم است :\r\n\r\n\r\n","description":"","footnote":"\r\n( 1 ) - شرح اشارات ، ج 1 ، ص 236 و 239 ؛ شرح مطالع ، ص 250 .\r\n","page_name":" 127 ","page_number":127},
  {"content":"\r\n\r\nيكى اينكه : چنان كه مفاهيم در عالم خويش با يكديگر متغاير و از يكديگر متمايز بوده ، همچنين ذات و وصف در عالم مفاهيم با يكديگر بيگانه و از هم جدا مىباشند و همان طورى كه بين ذات و وصف در عالم مفاهيم اتحاد و عينيت نيست ؛ همچنين بين آنها در عالم خارج و واقعيت هم اتحادى نبوده و ذات و وصف با يكديگر متغاير مىباشند .\r\nدوم اينكه : مفاهيم با يكديگر متحد باشند و خارجاً و مصداقاً با يكديگر متغاير و از يكديگر متمايز باشند .\r\nسوم اينكه : مفاهيم متحد بوده و مصداق آنها نيز متحد باشد .\r\nو چهارم اينكه : مفاهيم در عالم خويش با يكديگر متغاير و كثير و متكثر باشند ، و لكن به حسب مصداق واحد و غير متكثر باشند .\r\nصور مذكوره چنين نيست كه قائل نداشته باشد و تنها صرف تصور و احتمال عقلى باشد ، بلكه كسانى هستند كه مىگويند : اوصاف از يكديگر متمايز و غير ذات و زايد بر ذات مىباشند ، « 1 » و همين طور كسانى بوده‌اند كه گفته‌اند : مفاهيم در عالم مفهوميت متحدند ؛ چنان كه خارجاً و مصداقاً متحد مىباشند . « 2 »\r\n\r\nاشكالات وارده بر قائلين به اتحاد مصداقى و اختلاف مفهومى\r\nبه كسانى كه مىگويند مفاهيم در عالم خويش متكثر و در وجود خارجى با ذات متحد و عين ذات هستند ، دو اشكال متوجه است :\r\nيكى اينكه مىگويند : مصداق يك چيز است ، و متحقق يك هويت بسيطهء من جميع الجهات است . پس در حقيقت هر يك از اسماء ، اسم آن حقيقت واحدهء متحققه خواهد بود ؛ زيرا فرضاً عالميت او در خارج غير از قادريت او نيست ، يك چيز است كه اسماء كثيره بر آن گذارده‌اند ، اسماء متكثره‌اى كه در حقيقت معرفات يك چيز است . و اسمايى كه داراى يك معنى مىباشند از قبيل مترادفات خواهند بود .\r\n\r\n\r\n","description":"","footnote":"\r\n( 1 ) - شرح مواقف ، ج 8 ، ص 44 ؛ شرح مقاصد ، ج 4 ، ص 69 .\r\n( 2 ) - اسفار ، ج 6 ، ص 125 و 145 .\r\n","page_name":" 128 ","page_number":128},
  {"content":"\r\n\r\nاشكال ديگر اينكه : اگر تعارف نكنيم ، مقدارى ترقى كرده و مىگوييم : تو كه قائل هستى كه خارج همان وجود است لا غير و مصداق بيش از صرف الوجود نيست ، پس او فقط موجود است و اگر به او عالم مىگويى دروغ است و همچنين اگر به او قادر مىگويى دروغ است ؛ زيرا تو به بيش از صرف الوجود قائل نيستى و در حقيقت تو به خاطر ادب مىگويى : هو عالم و قادر ، و تو مانند كسانى هستى كه بالصراحه مىگويند :\r\nاو از معلومات خويش بىخبر است ، بلكه براى او اوصاف قائل نيستند . منتها با جماعت به اين لسان تقيه كرده كه مىگويى : هو عالم ، هو قادر ، هو حى ، هو مريد ، و ليكن بيش از يك وجود صرف قائل نيستى و با استمداد از اخبار و دست‌آويز قرار دادن بعضى از روايات مانند قول حضرت :\r\n« و كمال التوحيد نفي الصفات عنه » « 1 »\r\nبه اوصاف قائل نبوده ، بلكه به اوصاف اللّه ملحد هستى و قرآن فرمود :  « وَ ذَرُوا الَّذِينَ يُلْحِدُونَ فِي أَسْمائِهِ »  « 2 » و تو ، به اسماء اللّه الحاد دارى .\r\n\r\nجواب از اشكالات وارده\r\nمرحوم حاجى با دو كلمه به جواب اين دو اشكال اشاره مىفرمايد .\r\nاما اشكال ترادف اوصاف را در اصول پاسخ داده‌اند : مفاهيم براى شخصيات خارجيه وضع نشده‌اند تا از قبيل وضع عام و موضوع له خاص باشد بلكه در مفاهيم وضع عام و موضوع له نيز عام است ، « 3 » منتها از باب انطباق صدق كلى بر افراد در خارج ، مفاهيم بر مصاديق شخصيه صادق بوده و منطبق مىشود . اين است كه در منطق مىگويند : كلى آن است كه ممتنع الصدق بر كثيرين نباشد . « 4 » و اما در اعلام شخصيه ممكن است موضوع له خاص باشد و آن را كاملًا دقت ننموده‌ايم كه حقيقت آن\r\n\r\n\r\n","description":"","footnote":"\r\n( 1 ) - توحيد صدوق ، ص 57 ، حديث 14 .\r\n( 2 ) - اعراف ( 7 ) : 180 .\r\n( 3 ) - رجوع كنيد به : كفاية الاصول ، ص 9 - 13 .\r\n( 4 ) - شرح اشارات ، ج 1 ، ص 37 ؛ الجوهر النضيد ، ص 12 .\r\n","page_name":" 129 ","page_number":129},
  {"content":"\r\n\r\nچگونه است ؛ اگر چه در اعلام شخصيه فى الجمله مىدانيم كه اسماء معرفات مىباشند براى اينكه وقتى ذات شخص با تشخص اراده شد بتوان با يك نشانه آن را تعريف نمود ، و لذا اسماء و اعلام شخصيه را وضع نموده‌اند .\r\nو بالجمله : موضوع له در مفاهيم ، معانى عام و متغاير با يكديگر است و حقايق و معانى ذهنيهء كليهء آنها متكثر است و از مفهوم علم معنايى مىفهميم غير از معنايى كه از مفهوم قدرت مىفهميم .\r\nو الحاصل : چنان كه الفاظ مفاهيم كليه متكثر و با يكديگر متغاير و از يكديگر متمايز مىباشند ؛ همچنين معانى كليه و عامهء آنها از يكديگر متمايز و با يكديگر متغاير مىباشند . پس اشكال ترادف مرتفع گرديد و معلوم شد كه مفاهيم از قبيل مترادفات نبوده و قضيه صرفاً از باب تفنن در تعبير لفظ نيست ، بلكه معانى عامه با يكديگر متباين مىباشند .\r\nو اما اشكال استلزام نسبت دروغ و الحاد در اسماء اللّه هم درست نيست ؛ زيرا كسانى كه به صفات الهيه قائل بوده و آنها را اثبات نموده‌اند و مىگويند : انّه عالم ، قادر ، مريد ، حى ، اين طور نيست كه چنين تعبير كرده باشند تا جماعت آنها را كافر نشناسند ، بلكه به خاطر اين است كه حقيقة العلم عبارت از انكشاف اشياء نزد عالم است و اگر يك حقيقتى تمام اشياء پيش او حاضر باشد ، آن حقيقت حقيقة العلم بوده و تمام آن حقيقت علم خواهد بود . چنان كه ما رؤيت را عبارت مىدانيم از اينكه شىء ، مُدرَك قوهء باصره باشد كه نحوه‌اى از ادراك است و شرط نيست كه اين نحوهء ادراك با آلت مخصوص حاصل شود ، بلكه اگر كسى دست خود را محاذى چيزى قرار داد و اين نحوهء ادراك براى او حاصل شد ، رؤيت متحقق گشته و حقيقت آن اتفاق افتاده است .\r\nبنا بر اين : وقتى حقيقتى را ديديم كه اشياء پيش او مكشوف مىباشند و به تمام ذات ينكشف لديه الاشياء آن حقيقت حقيقة العلم بوده و تمام آن ، علم خواهد بود ؛ چنان كه مىدانيم مفهوم نور « ظاهر فى نفسه » است و مظهريت گرچه هست ولى در حقيقت نوريه دخيل نيست ، اگر حقيقتى را ديديم كه به تمام ذات ظاهر و هويداست ، آن\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nحقيقت ، حقيقة النور بوده و اينكه به تمام ذات ظاهر است به تمام ذات نور خواهد بود . بنا بر اين اگر ما صرف الوجودى را ديديم كه ينكشف لديه الاشياء ، مىتوانيم به او بگوييم : انّه عالم ، و اگر وجود صرفى را ديديم كه بنفسها ظاهر است ، آن وجود صرف حقيقة النور خواهد بود . و قدرت كه عبارت از توانايى است لازم نيست به واسطهء آلتى باشد ، مثل اينكه قادر به سوى چيزى دست دراز نموده و آن را از حالى به حالى منقلب كند ، بلكه اگر نشست و با اراده آن را منقلب كرد ، توانا و قادر خواهد بود .\r\nو الحاصل : ما در اثبات اوصاف حضرت حق تعارف نمىكنيم و چون حق صرف الوجود است و صرف الوجود به نحو اكمل و اتمّ جامع تمام كمالات است و بنا بر اصالة الوجود ، غير از وجود در دار تحقق چيزى نيست ، پس اگر علم را متحقق دانستيم بايد بگوييم : علم وجود است و اگر قدرت را از اشياء اصيله و متحقق در خارج دانستيم بايد بگوييم : وجود صرف ، صرف القدرة است و حقيقة العلم و القدرة عين حقيقة الوجود است .\r\nو بالجمله : اگر اشياء عالم و هر مركبى را به اجزاء و عناصر منحل نمايى لا بد به بسايط منحل و تجزيه خواهد شد و از هر بسيطى عنوان « انّه مقدور للّه » و « انّه معلوم للّه » و « انّه مخلوق للّه » منتزع مىشود با اينكه فرضاً امر بسيط و وحيد وحدانى است .\r\nپس لازم نيست مصداق و معنون عناوين در خارج متعدد بوده و از يكديگر متمايز بوده و با يكديگر متغاير باشد ، ممكن است چيزى در كمال بساطت مجمع عناوين باشد ؛ چنان كه در بسايط گفتيم .\r\nبنا بر اين : از اين تنظير مىتوانى بدانى كه چون حضرت حق صرف الوجود است و صرف الوجود جامع تمام كمالات است ، در عين بساطت و وحدت مِن جميع الجهات مجمع عناوين و مفاهيم واقع مىگردد ، بدون اينكه در ذات حقهء حقيقيهء بسيطهء وحيده تركيب و تعدد حيثيات و جهات لازم آيد .\r\nو الحاصل : ما قائلين به تكثر مفاهيم و وحدت مصداق در مقابل دو دسته ، بلكه دسته‌هايى واقع هستيم . تا كنون توهم دو دسته را دفع نموديم .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nبيان سخن قائلين به زيادت صفات بر ذات\r\nو اما دستهء ديگرى كه به تعدد اوصاف و زيادت آنها بر ذات قائل شده‌اند ، يك دسته از آنها كه قدرى عاقل هستند قائل شده‌اند به اينكه و لو اوصاف زايد بر ذات است لكن هم اوصاف و هم ذات قديم است . « 1 »\r\nو دستهء ديگر از آنها كسانى هستند كه اوصاف را زايد بر ذات و حادث مىدانند . « 2 »\r\nاما كسانى كه به قول آنها قبلًا اشاره شد ، اصلًا منكر اوصاف بوده و مىگفتند :\r\nحضرت احديت تنها ذات قديمى داشته بدون اينكه ديگر اوصافى داشته باشد ؛ چه آنها عين ذات و چه زايد بر ذات باشد ، بلكه ذات نايب مناب صفات است ، « 3 » و آن آثارى كه از علم مطلوب است ، از ذات ساخته است و آن آثارى كه از قدرت مطلوب است از ذات بر مىآيد .\r\nخلاصه : مثل نايب الحكومه در اعتبارات كه حاكم نيست ولى كار او را انجام داده و قائم مقام اوست .\r\nو مطابق اين سخن را قاضى سعيد قمى گفته است ؛ « 4 » گرچه وى در خصوصيتى كه داشته است بىنظير است ؛ چون با اينكه انظار عرفانى وى به حالى كه براى محيى الدين عربى اتفاق مىافتاده است مىرسيده ، در عين حال با اين متانت و صائبيت نظر عرفانى ، طورى توانسته است خود را در قم حفظ كرده و با مقدسين قم سازش نمايد كه مورد تكفير واقع نشده و قضاوت قم را تكفل نموده است .\r\nو الحاصل : قاضى سعيد با عقل و كمالى كه داشته گفته است : اثبات اوصاف مقتضى آن است كه آنها زايد بر ذات باشد و لذا معنى ندارد كه براى حضرت حق اثبات\r\n\r\n\r\n","description":"","footnote":"\r\n( 1 ) - شرح مواقف ، ج 8 ، ص 44 ؛ شرح مقاصد ، ج 4 ، ص 69 .\r\n( 2 ) - رجوع كنيد به : نقد المحصل ، ص 264 ؛ كشف المراد ، ص 294 .\r\n( 3 ) - ملل و نحل ، ج 1 ، ص 49 و 51 و 75 ؛ شرح مقاصد ، ج 4 ، ص 76 .\r\n( 4 ) - شرح توحيد صدوق ، ج 1 ، ص 116 .\r\n","page_name":" 132 ","page_number":132},
  {"content":"\r\n\r\nاوصاف نماييم ، بلكه كمال توحيد سلب صفات از اوست و معناى « اللّه عالم » : انّه ليس بجاهل است و معناى « اللّه حىّ » : انّه ليس بميّت است و معناى « اللّه قادر » : انّه ليس بعاجز است و هكذا . و اين حرف را به استاد خود نسبت داده است و ظاهراً استاد وى كه اين سخن را گفته است فيض « 1 » نبوده ، بلكه احتمالًا ملاى تبريزى « 2 » بوده كه قاضى هم از او و هم از فيض تلمذ نموده است . چنان كه كتاب كليد بهشت كه اكنون به معاونت مشكاة « 3 » به نام قاضى سعيد به چاپ رسيده است ، هر كسى كه به مذاق\r\n\r\n\r\n","description":"","footnote":"\r\n( 1 ) - عالم فاضل حكيم فقيه محدث مفسر متكلم اديب شاعر محمد بن مرتضى معروف به ملا محسن فيض ، يكى از نوادر دانشمندان شيعه به شمار مىرود . وى در 1007 ق . در كاشان زاده شد و پس از رشد و كمال ، در محضر سيد ماجد بحرانى و صدر المتألهين در شيراز ، به تحصيل علوم پرداخت و به دامادى صدر المتألهين مفتخر شد و از او لقب فيض را دريافت كرد . وى از شيخ بهايى ، صدر المتألهين ، پدرش شاه مرتضى و ملا محمد طاهر قمى اجازهء روايت داشته و به علامه مجلسى و قاضى سعيد قمى و سيد نعمت اللّه جزايرى اجازهء روايت داده است .\r\nاز آثار اوست : تفسير صافى ، تفسير اصفى ، كتاب وافى و شافى و نوادر ( در حديث ) ، معتصم الشيعه ، مفاتيح الشرائع و النخبة ( در فقه ) ، علم اليقين فى اصول الدين ، المحجة البيضاء فى إحياء الإحياء ، الكلمات المكنونة ، انوار الحكمه ، ديوان شعر و ضياء القلب .\r\nوى در 1091 ق . درگذشت و در كاشان به خاك سپرده شد و مزارش معروف همگان است .\r\n( 2 ) - ملا رجبعلى تبريزى اصفهانى ، يكى از حكما و متكلمين مشهور عهد صفوى بوده است . و به علم و فضل و دقت او را ستوده‌اند . در حكمت و فلسفه و كلام و منطق شهرتى بسزا داشت و شاه عباس و وزيرانش مكرّر به ديدارش مىرفتند . وى زمان شاه سليمان صفوى ( 1105 ق . ) را هم دريافت و با تمام اصرار شاه ، به ديدار او نرفت . در تدريس شفا و اشارات به غايت چيره‌دست بود و شاگردانى در حكمت و فلسفه مانند : ملا محمد سراب ، قاضى سعيد قمى و برادرش حكيم محمد حسين قمى ، امير قوام الدين رازى ، ملا محمد شفيع اصفهانى و ملا محمد رفيع زاهدى پيرزاده را پرورش داد . او اعتقاد به وحدت وجود و معاد روحانى داشت و مىگفت : لفظ وجود بين واجب و ممكن ، مشترك است و در اين باره رساله‌اى نگاشت كه مورد رد و انكار معاصران و متأخرينش قرار گرفت .\r\nآثارش عبارتند از : الاصول الآصفيه ، تطبيق ما ورد فى الشرع من امر المعاد على صفات النفس و ملكاتها و علومها ، تحقيق القول بالاشتراك اللفظى فى وجوده و صفاته و اثبات الواجب .\r\n( 3 ) - مرحوم سيد محمد مشكاة بيرجندى يكى از بزرگانِ نسخه‌شناسى و كتاب‌شناسى و آگاهان به فنّ تاريخ و رجال و تراجم و علوم حديث به شمار مىرفت . وى در سال 1319 ق . در بيرجند زاده شد و پس از فراگيرى علوم اسلامى در بيرجند و قائن و مشهد به تهران آمد و پس از مدتى حضور در صحنهء سياست ، به تدريس فقه در دانشگاه تهران و فلسفه در مدرسه سپهسالار پرداخت و از آيات عظام : آقا ضياء عراقى ، سيد ابو الحسن اصفهانى و سيد محمد حجت كوه‌كمرى اجازهء اجتهاد داشت و كتابخانه‌اش يكى از نفيس‌ترين كتابخانه‌هاى خطى كشور به شمار مىرفت . وى نيابت توليت حرم حضرت فاطمه معصومه عليها السلام را بر عهده داشت و به سال 1399 ق . بدرود حيات گفت و در حرم حضرت معصومه مدفون گرديد .\r\n","page_name":" 133 ","page_number":133},
  {"content":"\r\n\r\nقاضى آشنا باشد مىداند كه اين كتاب از او نيست ؛ چنان كه در سياحة البوستانيه گفته شده كه اين كتاب از ملاى تبريزى است .\r\nو بالجمله : قاضى اين حرف را به استاد خود نسبت داده كه حقيقت وصف اين است كه زايد بر ذات باشد ؛ چون حقيقت آن « كون الشىء على حال » است و اگر علم صفت او باشد بايد از باب ثبوت شىء لشىء باشد . و همچنين قدرت ؛ زيرا قدرت وصف است و وصف ، كون الشىء على حال است و حقيقت وصف غير حال مضاف به شخص نيست . پس به خاطر اينكه ذات حق ، محل عروض عوارض نگردد ؛ لذا ناچار بايد گفت : ذات حق حقيقتى صرف و خالى از اوصاف و نايب مناب نعوت است و صفات وى مانند صفات اشخاص موجود نيست كه ذاتى و وصفى باشد و در مقابل وصف عالم ، حقيقتى غير از حقيقت قدرت باشد . البته مسلم است كه حقيقة القدرة غير از حقيقة العلم است و حقيقة العلم غير از حقيقة الحياة است . هذا كله آنچه قاضى سعيد گفته است و شايد در اين اعتقاد از استاد خود تبعيت نموده است .\r\n\r\nرد كلام قاضى سعيد در نفى صفات\r\nو لكن ما قائلين به تغاير مفاهيم و معتقدين به وحدت مصداق با اثبات اوصاف كماليه براى حضرت حق مىگوييم :\r\nاولًا : معناى وصف آن نيست كه مستلزم زيادت بر شىء باشد . علاوه بر آن : ما باب الفاظ را نمىخوانيم و مشغول يادگيرى لغت نيستيم كه ببينيم در قاموس وصف را چگونه معنى نموده است ؟ هرطور كه مىخواهد معنى كند ، شايد عقلش به حقيقت\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nنرسيده باشد و ممكن است در لغت ، وصف مجازاً بر نفس الامريت معانى اطلاق شده باشد و ما از تخطئهء لغت مضايقه نداريم ، بلكه نقشهء حقيقت را جلوى خود گذارده و معانى را از عالم تلقى مىنماييم ؛ خواه در عالم لغت باشد يا نباشد و خواه در لغت تعبيرى ذكر شده باشد يا نشده باشد ، گويا در عالم هيچ مباحث مشتق مطرح نبوده و كسى حال مشتقات را تحقيق نكرده باشد .\r\nو ثانياً : ما قائليم كه الفاظ براى معانى عامه وضع شده است ، مثلًا علم انكشاف اشياء نزد عالم است و همچنين نور آن است كه ظاهر بنفسه باشد . چون اين اشعهء آفتاب ظاهر بنفسه است ، به آن نور مىگوييم . حال اگر فرض كنيم چيزى خود به خود ظاهر و نمايان باشد او حقيقةً نور خواهد بود و نور حقيقى اوست ؛ زيرا نور شمس هم به او ظاهر بوده و آفتاب هم شعاعى از اشعهء او مىباشد و آفتاب به جهت تعليليه ظاهر است ، بلكه كل اشياء از نور او هويداست و الّا تحت ظلمت عدم مختفى و محتجب و مستور بودند . شعاع وجودى كه از ذات حضرت حق تابش نموده اين اشياء را از پس پردهء مظلم عدم به نور وجود ظاهر نموده است و مَثَل آن - از باب تشبيه كامل به ناقص - مثل آفتاب است كه شعاع آن تابيده و صفحهء عالم را بالعرض نورانى نموده است و از نور آن موجودات ظاهر گشته‌اند .\r\nالبته چيزى كه مانند آفتاب به شعاع خود ظاهركنندهء اشياء است معناى ظهور بر او بيشتر صادق است با اينكه خود آفتاب وجوداً و نوراً و شعاعاً يك شعاعى از نور حقيقى است كه بر او تابيده و آفتاب به واسطهء او ظاهر گشته است ، مانند انسان بما انّه انسان كه با قطع نظر از وجود ، تحت ظلمت عدم مختفى بوده و به نور وجود ظاهر گرديده است . و آفتاب با اشراقش ذره‌اى از شعاع وجود ظاهر است و آفتاب بوجوده ظاهر است نه بماهيته .\r\nبالجمله : ماهيات در پس پردهء ظلمت و تاريكى عدم مخفى بوده‌اند يك اشراق شعاع منبسط بر ماهيات و اعيان ثابته واقع گرديده ، به نور آن وجود همه ظاهر و منور گرديده است ، پس شمس و اشياء ديگر كه ظهور دارند ، ظهورشان از غير است و آن\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nغير صرف الوجود است و ظهور همهء ظواهر از اوست و به حيثيت وجودى او هر چيزى هويداست . پس بايد به آن وجودى كه بذاته بدون جهت تعليليه ، صرف الوجود است گفت : هو الظاهر ، بلكه او عين ظهور است و در مورد علم و قدرت نيز چنين است .\r\nو الحاصل : اين صرف الوجود است كه ظهور آن بدون جهت تعليليه است و در آن مرتبه ، ذاتى كه وجود بر آن طارى باشد نيست و همچنين ظهور او كه به عين وجود اوست به واسطهء تابش نور وجود از ديگرى نيست .\r\nپس وقتى به آنچه به واسطهء نور آفتاب نمايان مىگردد ، ظاهر مىگوييم - با اينكه خود آفتاب يكى از چيزهايى است كه با ذره‌اى از اشعهء نور آن صرف الوجود ظاهر گرديده است - بايد به طريق اكمل و اتمّ به آنچه خودش ظاهر و صرف الوجود است و همه چيز به واسطهء او ديده مىشود ، ظاهر بگوييم بلكه بايد بگوييم چون ظهور اشياء ديگر قائم به غير است و به توسط اشراق و شعاع وجودى غير ظاهر است و قائم بذاته و بالاستقلال نيست ، ظهورى عرضى است . اگر چيزى باشد كه ظهور آن قائم بنفسه و بذاته باشد و حقيقة الظهور باشد كه ظهور تمام اشياء به او قائم باشد ، او حقيقةً ظاهر بوده و ظهور ديگران ظهور عرضى خواهد بود و آنها از خود ظهورى نخواهند داشت .\r\nانسان بحقيقته جز حيوان ناطق نيست و حيوان ناطق ظهور ندارد و آنچه ظهور دارد وجود است كه قائم به غير است و ظهور انسان به واسطهء شعاع نور وجود است و اگر جايى حقيقة الظهور پيدا شود ، در حقيقت او ظاهر است . مثلًا به زيد كه مىگوييم فقيه است ، او بالعرض و به واسطهء اينكه فقه در عالم طبيعت به زيد قائم است ، فقيه است و الّا فقه ، فقيه است اگر بتواند بذاته قائم باشد . و هكذا ابيض ، خود بياض است اگر فرض شود بياض متحقق و قائم بذاته باشد . اگر اصل بياض استقلال وجودى داشت او ابيض حقيقى بود .\r\nو بالجمله : افاضهء نور و شعاع در نور عرضى ظاهر است كه مىبينى نور عرضى فياض شعاع است ، ولى افاضهء شعاع نور معنوى افاضهء وجود انوار قاهره و اسفهبديه است و افاضات شعاع نور حقيقى در مراتب مشككهء وجودى سير نموده و مرتبهء تنزل\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآن ، نور عرضى است . و هكذا وصف « كونه قادراً » را به ظهور و نور قياس كن ؛ چون قدرت افاضه با شعور و مشيت است . و همچنين صفات : كونه حياً ، و انّه عالم ، و انّه مريد ، و انّه متكلم را ؛ زيرا تكلم اظهار ما فى الضمير است و وجود معروفيت و اظهار از مرتبهء مكنونهء غيبى است .\r\nو بالجمله : بنا بر اصالة الوجود حقيقتِ تمام كمالات همان صرف الوجود است . و اين هويت بسيطه ظاهر است به ملاحظهء اينكه صرف الوجود صرف الظهور است و نور است به لحاظ اينكه صرف الوجود صرف الظهور است ، و علم است و عالم بذاته است به ملاحظهء اينكه اشياء در پيشگاه صرف الوجود منكشف و ظاهر بوده و همهء ماهيات در پيشگاه وجود حاضر مىباشند ؛ لذا عرفا اسم را - از قبيل : عالم و قادر و حىّ و مريد - بر نفس وجود به لحاظ تعينى از تعينات كماليه اطلاق مىكنند ، « 1 » و ذات و مسمى را بر وجود صرف در حالى كه بدون تعين لحاظ شود ، اطلاق مىنمايند .\r\nملخص آنچه گفتيم اين است كه : أنّه كلّه العلم و العلم كلّه هو ، و أنّه كلّه القدرة و القدرة كلّها هو ، و أنّه كلّه الحياة و الحياة كلّها هو ، و هو جميع الكمالات و جميع الكمالات هو ، و أنّه عالم ، قادر ، مريد ، مدرك و حىّ ، مع أنّه صرف الوجود و هو واجب الوجود بذاته ، و واجب الوجود بذاته واجب الوجود من جميع جهاته .\r\n\r\nتوضيحى پيرامون بعض احاديث وارده در نفى صفات\r\nو اما راجع به عباراتى از احاديث كه در روايات صدوق « 2 » نقل شده و غرور قاضى\r\n\r\n\r\n","description":"","footnote":"\r\n( 1 ) - رجوع كنيد به : اصطلاحات الصوفيه ، ص 28 ؛ شرح فصوص الحكم قيصرى ، ص 13 ؛ جامع الاسرار ، ص 133 ؛ اسرار الحكم ، ص 55 .\r\n( 2 ) - ابو جعفر محمد بن على بن حسين بن موسى بن بابويه قمى يكى از بزرگ‌ترين محدثان و فقهاى شيعه در قرن چهارم هجرى و معروف به رئيس المحدثين است . او به دعاى حضرت قائم عليه السلام متولد شد و از بيش از 1200 استاد - از جمله : پدرش ، محمد بن حسن بن وليد ، احمد بن محمد بن يحيى العطار قمى ، حسين بن احمد بن ادريس اشعرى قمى - نقل حديث مىنمايد و كسانى مانند شيخ مفيد و حسن بن حسين بن على بن بابويه از او روايت مىنمايند .\r\nتأليفات وى در حدود 300 كتاب است كه از جملهء آنهاست : اعتقادات ، معانى الاخبار ، امالى ، توحيد ، عيون اخبار الرضا عليه السلام ، كمال الدين و تمام النعمه ، من لا يحضره الفقيه ، ثواب الاعمال و عقاب الاعمال ، المقنع ، الهداية ، علل الشرائع و الخصال ، كه همهء آنها به چاپ رسيده است .\r\nوفات ايشان به سال 381 ق . واقع شد و مزارش در شهر رى معروف خاص و عام است .\r\n","page_name":" 137 ","page_number":137},
  {"content":"\r\n\r\nسعيد هم مستند به آنهاست ، مثل اينكه از امام عليه السلام منقول است : أنّه عالم اى ليس بجاهل ، و أنّه قادر اى ليس بعاجز « 1 » مىگوييم : نكتهء تعبير ائمه عليهم السلام از معارف به اين الفاظ بدبختى ماست كه اغلب محدثين هم به آن التفات ننموده و به بعضى از اخبار و احاديث مقيد شده‌اند كه بر موازين علمى منطبق نيست . و آن بدبختى عبارت است از اينكه در زمان ائمه عليهم السلام كسانى كه هنوز احكام وضو و نماز را ياد نگرفته بودند مىآمدند و بعضى از مسائل راجع به صفات احديت را از حضرات سؤال مىكردند و چون حقيقةً ممكن نبود معارف را كما هو حقه به آنها تفهيم نمود ؛ زيرا طرف خطاب كه ملا صدرا نبود تا بتواند معارف را از حضرات تحويل گرفته و قبول كند ، لذا تا آن اندازه كه ممكن بود حضرات سائلين را از خطر مىرهانيدند و اگر مىخواستند تمام مراتب توحيد و معارف را كما هو حقه بيان نمايند ، سائلين به واسطهء قصور فهم در خطر مىافتادند . حضرت صادق عليه السلام چه كند با اشخاصى كه اگر به معناى حقيقى علم ، مىفرمود : « اللّه عالم » چون در ذهن سائلين سبق تحقق ذات بر وصف علم مركوز بوده ، از آن حدوث مىفهميدند و علم را حدوثاً ، زايد بر ذات مىدانستند . لذا حضرات به خاطر صون از اين مرتبه به اين اندازه كه سائل بداند و معتقد باشد كه « إنّه ليس بجاهل » كفايت مىفرمودند . و اين مرتبهء نازله از اعتقاد در توحيد و معارف كفايت مىكند .\r\nاز اينجاست كه در بعضى از احاديث علم و حيات از اوصاف ذات گرفته شده « 2 » و اراده از اوصاف زايد بر ذات دانسته شده ، « 3 » با اينكه اگر اراده از ذات متأخر باشد ما با طبيعيين چندان فرقى پيدا نمىكنيم ، زيرا لازمهء اين حرف اين است كه اشياء بلا اراده و\r\n\r\n\r\n","description":"","footnote":"\r\n( 1 ) - توحيد صدوق ، ص 188 ، حديث 2 و ص 193 ، حديث 7 .\r\n( 2 ) - رجوع كنيد به : توحيد صدوق ، ص 139 - 146 ، باب 11 ، احاديث 1 و 3 و 8 و 14 .\r\n( 3 ) - رجوع كنيد به : همان منبع ، ص 336 - 339 ، باب 55 ، احاديث 1 و 5 و 8 .\r\n","page_name":" 138 ","page_number":138},
  {"content":"\r\n\r\nاختيار صادر شده باشند . پس اگر ما بخواهيم در مورد معارف بدانيم كه ائمه عليهم السلام به چه نحوه حقايق را به طورى كه واقعيت است بيان فرموده‌اند ، بهترين لسان ، ادعيهء آنهاست كه در بعضى از مناجاتها و دعاها معارف را كما هو حقه بيان نموده‌اند ، البته سرّش هم معلوم است و آن اين است كه ادعيه مقام اظهار حقيقت بوده بدون اينكه سائل كوتاه‌فهمى در ميان باشد .\r\nبايد در ذيل اين مقام به اين بحث توجه كرد كه : « الارادة هى الرضا بالمراد و الوجود الصرف عين الرضا و العشق بذاته و بآثاره » .\r\nو الحاصل : چون كه حضرت احديت عين العلم و الخير و الطلب است ، از اين حيث عاشق و محب است و از حيث اينكه عين الخير و محض الحُسن و البهاء است عين المعشوقية و المطلوبية است .\r\n\r\nتوضيحى پيرامون وصف حب و عشق\r\nو بالجمله : لازم است در اين مقام به اينكه ملاك محبت و عشق چيست ؟ و تأكد و تشدد حب چيست ؟ و مناط احبيت و حبيبيت چيست ؟ و قوه و ضعف عشق از چيست ؟ تنبيه كرد .\r\nالبته حب و محبت از اوصاف حقيقيهء ذات الاضافه است ؛ حبيب ، حب و محبوب ، عشق و محبت لازم دارد و ملاك محبت ، ادراك كمال در محبوب است . اگر كمال محبوب ضعيف باشد و يا ادراك كمال معشوق ضعيف گردد و يا مدرك كمال ضعيف باشد ، حب و عشق ضعيف‌تر خواهد بود و اگر مدرك قوى و شديد باشد و ادراك قوى و مؤكد گردد و كمال محبوب كامل باشد ، حب قوى و متأكد و اشدّ خواهد گرديد . مثلًا اگر برهان اتمّ بر ثبوت كمال محبوب قائم شود حب زيادتر خواهد بود از صورتى كه برهان ضعيف بر ثبوت آن قائم شود .\r\nو الحاصل : قوت ادراك در قوت حب دخيل است و همچنين اگر كمال محبوب قوى باشد ، حب قوت مىگيرد ، مثلًا اگر انسان معتقد باشد كه يك علمى است كه در\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nصورتى كه آن را فرا بگيرد احوال و كيفيات ماوراى طبيعت را خواهد دانست و از عالم غيب با خبر شده و به خارج از محيط ماديات ، دانا خواهد شد ، آن علم به واسطهء اين كمال ، محبوب‌تر گشته و عشق به آن قوىتر مىشود .\r\nو هكذا اگر عاشق قوى الوجود شديد الكمال باشد عشق به كمال زياد و شديد مىشود . اين است كه در مورد محبت به خداوند عالم ، اختلاف درجات اولياء اللّه به ميزان درجهء معرفت و ادراك آنها به حضرت حق مىباشد ، مثلًا چون ادراك حضرت ختمى مرتبت كه در بين موجودات ممكنه ، وجود اكمل و اشدّ است ، به حضرت حق و حقوق حق بيشتر بوده ؛ لذا حب وى به حق بيشتر بوده است و هنگامى كه شخص محبِ چيزى باشد ، به آثار و متعلقات محبوب محبت پيدا مىكند و از حب به شىء ، حب و عشق به آثار شىء كه صورت تنزل حب به شىء است توليد مىشود . لذا انبيا و مرسلين به واسطهء ادراك كامل خود ، همان عشق و محبت شديدى كه به حضرت حق دارند نسبت به آثار و متعلقات او هم دارند و الّا معقول نيست پيامبرى هزاران زحمت را متحمل گردد به اين اميد كه كسى را هدايت كرده و از ضلالت برهاند . از اينجاست كه حقيقةً حضرت خاتم ، ما را بيشتر از خودمان دوست دارد ؛ لذا اگر كسى قبول هدايت نمىكرد ، حضرت رسول اكرم از غايت محبت به وى از اينكه او در ضلالت مانده ، نفس مباركش ضيق و دلش مىسوخت .  « فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً »  « 1 » چرا كه بيش از همه ، كمال مبدأ را ادراك مىكرده و در نتيجه بيش از همه به او محبت داشته است و نيز به متعلقات و آثار محبوب كه ظل اوست ، عشق زيادترى داشته است . و چون ذات حضرت حق اشد الوجود و فوق التأكد و حقيقت وجوديه و واجب الوجود و صرف الوجود است ، كل الكمالات و فوق الكمالات و صرف الادراك و شديد الادراك است و لذا حب شديد و عشق وجوبى دارد و در مرتبهء ذات ، كمالات ذات خود را به علم و درك حضورى و امتن ادراك ، ادراك مىنمايد . و استشعار شىء به ذات خود ، كمال درك است ؛ چون ذات براى ذات\r\n\r\n\r\n","description":"","footnote":"\r\n( 1 ) - كهف ( 18 ) : 6 .\r\n","page_name":" 140 ","page_number":140},
  {"content":"\r\n\r\nبه نحو حضور جمعى و بدون شائبهء غيبت ، مدرك و منكشف است . پس حضرت حق كه به درك تام التمام ، مدرك اتمّ كمالات فوق التمام ذات خويش است ، عاشق تجليات و جمال جميل مطلق خود بوده و چون عاشق ذات است و بذاته و به علم حضورى كه عين ذات است ، مدرك كمالات ذات است ، و كمالات عين ذات است - چرا كه صرف الوجود است و صرف الوجود عين تمام كمالات است - پس عاشق و محب ذات است . درك و ادراك عين ذات است و مدرك و محبوب و معشوق هم عين ذات است پس همو عاشق ، همو عشق ، همو معشوق ، همو ساقى ، همو مى و همو جام است .\r\n صياد همو ، صيد همو ، دام همو ، دانه هموست * ساقى همو ، مى همو ، باده و پيمانه هموست \r\nو بالجمله : شنيدى كه اراده ، عين رضا به مراد است و وجود صرف ، عين رضا و عشق به ذات و آثار است .\r\n« إذا كان الغالب على العبد الاشتغال بي ، عشقني و عشقته ، فإذا عشقني و عشقته رفعت الحجاب فيما بيني و بينه . . . » . « 1 »\r\nبلى ، چون لفظ عشق لفظى است كه در هاضمهء كسانى كه به اصطلاحات عرفا آشنا نيستند به تحليل نمىرود ، آنها از شنيدن لفظ عشق وحشت مىكنند . لذا بايد از آن به حب تعبير نمود كه به ذهن مأنوس‌تر است گرچه حب هم به معناى عشق است .\r\n\r\nتوضيح اجمالى پيرامون وصف تكلم\r\nو اما معناى اينكه حضرت حق متكلم است ؛ گرچه يكى از مباحث آينده ، مبحث تكلم بارى است و در آنجا معناى تكلم به وضوح شرح داده مىشود ، ولى در اينجا به آن به نحو اجمال اشاره مىكنيم و آن اينكه : در يكى از مباحث قبل گفتيم الفاظ براى مفاهيم عامه وضع شده‌اند و براى مفهومِ مقيد به مصداقِ معين وضع نگرديده‌اند ؛ گرچه واضع گمان كند كه مفهوم منحصر در مصداقى است و تنها بر آن مصداق منطبق است ، الّا اينكه لفظ را براى مفهوم مقيد به آن مصداق وضع نمىكند و اگر واضع بعد\r\n\r\n\r\n","description":"","footnote":"\r\n( 1 ) - رجوع كنيد به : كنز العمال ، ج 1 ، ص 433 ، حديث 1872 .\r\n","page_name":" 141 ","page_number":141},
  {"content":"\r\n\r\nبگويد آن شىء كه مصداق آن مفهوم است موضوعٌ له لفظ نيست ، ولى ما مفهوم را بر آن منطبق ببينيم ، لفظ موضوع براى آن مفهوم را بر آن شىء اطلاق مىنماييم . مثلًا اگر معناى نور « ما يظهر به الاشياء » يعنى چيزى كه اشياء را جز با وى نتوان ديد باشد ، اطلاق نور حقيقى بر خدا صادق بوده و بر ساير نورها مجاز مىباشد ؛ زيرا همهء موجودات عالم معدوم بوده و به نور او پيدا و هويدا شده‌اند پس  « اللَّهُ نُورُ السَّماواتِ وَ الْأَرْضِ » .  « 1 »\r\nو بالجمله : نور داراى اقسامى است : نور آفتاب ، نور مهتاب ، نور آتش ، نور گوهر ، نور لعل ، نور پرى طلعتان و نور ديگرى هم هست كه آن نور منوّر همهء نورهاست و آن نورى است كه نورها به او ديده مىشود و الّا هر گز ذره‌اى را در ظلمت عدم نمىتوان ديد ، و آن طلوع نور وجود منبسط بر روى ماهيات مظلمه در ظلمت عدم است .\r\nپس چون معناى نور بر او صادق است ، او حقيقةً نور است ؛ گرچه واضع براى نور ، مصداقى جز نور آفتاب ندانسته باشد ، الّا اينكه ما باخبران از حقيقت حال ، آن را توسعه داده و اين اسم را بر نورى كه مصدر الانوار است اطلاق مىنماييم .\r\nپس بنا بر وضع الفاظ براى معانى عامه مىگوييم : « التكلم هو الاعراب عما فى الضمير » و تكلم از غيبت به شهادت آوردن چيزى است و لو با دو لب نباشد .\r\nاين است كه اگر از واضع سؤال كنيم : انسان با صوت معتمد به فم تقطيع حروف نموده و از ضمير و پنهان خود اخبار مىنمايد ، اگر اين كار از شجر محقق گردد چيست ؟ لا بد جواب خواهد داد ، تكلم است .\r\nحضرت حق جلوهء خود را بذاته من ذاته اظهار نموده و ذات وى به تمام معنى از ذاتش هويدا و ظاهر بوده و ذات او من ذاته مستشعر ذات خويش مىباشد و آن تكلم ذاتى است و اينكه حق ، حقايق وجودات عالم را به واسطهء فيض منبسط و وجود پهناور در صبحگاه از پس پردهء افق عالم امكان ، اظهار مىفرمايد ، تكلم فعلى است .\r\nبنا بر اين : « متكلم » بر حضرت حق اطلاق مىگردد .\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n","page_name":" 142 ","page_number":142},
  {"content":"\r\n\r\n\r\nغرر في علمه بغيره\r\n و عالم بغيره إذا استند * إليه و هو ذاته لقد شهد \r\n بالسبب العلم بما هو السبب * علم بما مسبَّب به وجب \r\n[ شرح منظومه ، بخش حكمت ، ص 164 
  ]\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nاثبات علم حق تعالى به مخلوقات\r\nاصل علم حق تعالى به ذات خود ، با چند برهان ثابت مىشود و اين معنى آن قدر مهم نيست ، بلكه مهم كيفيت علم حضرت حق به غير است كه ان شاء اللّه در محل خود مطرح خواهد شد .\r\nو اما مىتوان علم به غير را با سه برهان اثبات كرد :\r\n\r\nبرهان اول\r\nبرهان اول : آنچه اجمالًا در اثبات كمالات براى حضرت حق ذكر كرديم .\r\nآنجا گفتيم : علم از كمالات است و براى وجود « من حيث انّه وجود » ثابت است و صرفاً مِلك طلق وجود است و در هر وجودى به اندازهء وجودش موجود است ؛ چون علم از اوصاف صرف الوجود است و چون حضرت حق صرف الوجود است و علم با وجود بما انّه وجود در ترقى و تنزل است ، هر اندازه وجود قوى شود علم قوى مىشود ، پس بايد حضرت حق عالم باشد ؛ چرا كه كمال مطلق است و كمال مطلق بودن او از حيث صرف الوجود بودن آن است و وجود بما انّه وجود منشأ كمالات است و كمالات براى وجود بما انّه وجود ثابت است و چون صرف الوجود صرف الكمال است و علم هم از كمالات است پس بايد صرف الوجود عالم به غير باشد ؛ زيرا علم به غير ، كمال است و علم براى وجود بما انّه وجودٌ ثابت است ، نه بما أنّ له حدّاً .\r\nبنا بر اين : چون حضرت حق حد نداشته و فوق التمام مىباشد ، بايد ازلًا و ذاتاً\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمتصف به كمال باشد و الّا لازم مىآيد كه صرف الوجود نباشد .\r\nو بعد از تتميم اين بحث كه او صرف الوجود و مجرد است ، بايد كل ما يمكن ان يكون وصفاً له بالامكان العام براى او اولًا و ازلًا و آخراً و ابداً ثابت باشد ؛ چون او خلوّ از ماده و لواحق ماده دارد و از زمان و مكان بيرون است .\r\n\r\nبرهان دوم\r\nبرهان دوم اينكه : ملاك علم به چيزى ، حضور آن چيز نزد عالم بوده و عدم حجاب بين او و عالم مىباشد ، مثلًا در مورد صورى كه از منشآت نفس است با توجه به اينكه نفس وجودى داراى ماهيت است و صور منشئهء آن هم وجودات مخلوقهء داراى ماهيت مىباشند و ماهيت مثار كثرت و غيريت و حجاب است ، در عين حال چون صور پيش نفس حضور دارند ، معلوم نفس هستند . و حضور آنها ، حضور معلول نزد علت مىباشد ، البته چون نفس ، صاحب ماهيت است ، علت ضعيفى است و همچنين چون صور داراى ماهيت مىباشند معلولات ضعيفه‌اى هستند ، و لكن چون صور يك نحو حضورى پيش نفس دارند معلوم نفس هستند ؛ زيرا تمام ملاك براى علم همان حضور شىء پيش عالم است .\r\nو اينكه علم را به صورت حاصله از شىء براى نفس تعريف نموده و آن را كيفيتى نفسانى كه به قيام حلولى به نفس قائم باشد ، دانسته‌اند « 1 » و حال آنكه ملاك علم حلول نيست ، حتى اگر قيام صور به نفس به نحو حلول هم باشد ، ولى چون حالّ در محل حاضر است صور معلوم مىباشند . پس ملاك علم ، حلول نيست بلكه حضور است .\r\nاگر بگوييم : در قيام صدورى شىء به چيزى ، قائم پيش « ما قام به » حاضر است ، آن شىء معلوم آن چيز خواهد بود ؛ چنان كه راجع به نفس نسبت به صور جزئيه گفتيم ، پس اگر فرض كنيم در شىء مجردى قوهء درك هست - البته قوه به معناى شدت نه به معناى مقابل فعليت - و هيچ حجابى در او نيست و از ماده و لواحق ماده و زمان و مكان\r\n\r\n\r\n","description":"","footnote":"\r\n( 1 ) - رجوع كنيد به : كشف المراد ، ص 225 - 227 ؛ شرح مواقف ، ج 6 ، ص 3 ؛ اسفار ، ج 3 ، ص 305 .\r\n","page_name":" 145 ","page_number":145},
  {"content":"\r\n\r\nخارج است ، در صورتى كه در چيزى قابليت مدركيت و معلوميت باشد ، آن چيز پيش آن شىء مجرد ، حضور معلوميت دارد چون ملاك علم تمام است . چنان كه دربارهء نفس گفتيم : با اينكه نفس صاحب ماهيت است و صور مخلوقهء او هم وجودات صاحب ماهيت مىباشند و ماهيات مثار كثرت و غبار ظلمت و حجاب هستند ، در عين حال صور معلوم نفس مىباشند .\r\nحال اگر فاعلى و علتى صرف الوجود بوده بدون اينكه ماهيتى داشته باشد و صريح ذات او علت تامه باشد به طورى كه علتى اتمّ از او متصور نباشد و صريح ذات وى بدون محدوديتى و ماهيتى در نهايت صرافت وجود بوده و به كلى جهت ظلمت و نقص از ساحت اقدسش دور باشد و معاليلش هم وجودات قويه بوده و به قيام صدورى به او قائم باشند و او به اتمّ مرتبهء قيوميت ، حافظ آن معاليل باشد ، آن معاليل در نهايت ربط و شدت حضور ، در پيشگاه اقدس او حضور داشته و او در نهايت احاطه ، بر همهء معاليل به يك نحو احاطه خواهد داشت و چون او از زمان و مكان خارج بوده و به چيزى اقرب از چيزى نيست چون همه معاليل او هستند و به مقتضاى ادلهء توحيد وراى قيوميت و عليت او ، قيوميت و عليتى نيست ، او بر همه به يك نحو قيوميت وجودى خواهد داشت و همه به يك نحو پيش او حاضر خواهند بود و تقدم و تأخر و توسط نسبت به قيوميت احاطى او نخواهد بود و نحوهء احاطهء او بر همه على نحو سواء خواهد بود ، پس حجابى كه بين او و غير حايل باشد در بين نبوده تا باعث غيبت چيزى گردد و اگر چيزى بين او و شىء ديگرى واسطه باشد لازمه‌اش حجاب است و لازمهء حجاب اين است كه آن شىء ديگر پيش او حضور نداشته باشد و لازمهء عدم حضور اين است كه او به آن شىء ديگر احاطه نداشته باشد ، در صورتى كه گفتيم احاطهء قيوميت وجودى او به همهء اشياء به يك نحو بوده ، بدون اينكه از جهت شدت و ضعف تفاوتى باشد ؛ چون ملاك احاطه ، عليت و معلوليت است بنا بر اين ، چون او به يك نحو به همه احاطه دارد ، ديگر براى هيچ موجودى نسبت به موجود ديگر ازلًا و ابداً ، من ازل الآزال الى ابد الآباد تقدم و تأخر نخواهد بود ، بلكه همه به يك نحوه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nمحاطيت و حضور پيش او حاضر و معلوم خواهند بود .\r\nو بالجمله : وقتى مناط و ملاك علم ، حضور شد ، مبصَرات باصره و مسموعات سامعه و مدركات حاسّه و صور قائمهء به نفس پيش نفس حاضرند . با اينكه مبصَر ذات خارجى است بدون اينكه مبصَريت در ذات او داخل باشد و مبصِر جليدتين است كه مادهء ديگرى است و بصر از حقيقت او خارج است و مبصِر و مبصَر هر دو داراى ماهيت بوده و ماهيت ، ملاك غيريت و كثرت مىباشد ، و ليكن چون در مبصَر قابليت معلوميت و در بصر قابليت مبصِريت وجود دارد و با وجود ملاك غيبت يك نحوه حضور ناقصى بين آن دو هست ، ملاك علم حاصل شده و علم حاصل گرديده است .\r\nو اگر وجودى مانند وجود حق از تمام نواقص ماهيتى دور بوده و هيچ ملاك غيبت در او متصور نباشد و از طرفى وجود تو از وجود صور مخلوقهء نفس قوىتر و شديدتر است ، پس معلوميت تو پيش حضرت حق از معلوميت صور مخلوقهء نفس پيش نفس ، بيشتر مىباشد :  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ » ،  « 1 »  « لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ وَ لا أَصْغَرُ مِنْ ذلِكَ وَ لا أَكْبَرُ إِلَّا فِي كِتابٍ مُبِينٍ » .  « 2 »\r\n\r\nبرهان سوم\r\n بالسبب العلم بما هو السبب * علم بما مسبَّب به وجب \r\nبرهان سوم بر علم حق به غير : مخفى نماند كه علم به سبب و علت تامه ، علم به مسبب و معاليل است ، مثلًا ما كه اينجا نشسته‌ايم حكم قطعى مىكنيم به اينكه فردا همين موقع هوا روشن است در صورتى كه فردا نيامده و عدم مطلق است و عدم مطلق در كمال غيبت است . با اينكه فردا غايب است و لكن ما علم كامل به وجود روشنايى\r\n\r\n\r\n","description":"","footnote":"\r\n( 1 ) - انعام ( 6 ) : 59 .\r\n( 2 ) - سبأ ( 34 ) : 3 .\r\n","page_name":" 147 ","page_number":147},
  {"content":"\r\n\r\nدر آن داريم . البته اين علم ما به واسطهء علم به سبب است كه وقوع آفتاب در وسط آسمان مىباشد و علم به وقوع آفتاب در وسط سماء بعد از بيست و چهار ساعت به واسطهء علم به اتقان و احكام و تقدير نظام اكمل و اتمّ عالم است و از روى علم به محكميت و استحكام انتظام است و با توجه به اين است كه اين نظام جاريه ، جمال كامل جميل مطلق است و جمال جميل مطلق داراى كمال احسن بوده و لا يتغير و لا يتبدل مىباشد و همانطور كه صرف الشىء لا يتبدل و لا يتغير و لا يتثنى و لا يتكرر اين جمال اكمل هم لا يتغير و لا يتبدل و لا يتثنى و لا يتكرر . پس از روى علم به اسباب ، علم به مسبب توليد شده به طورى كه قبل از وجود مسبب به وجود او حكم كرده و به آن عالم مىباشيم ؛ چنان كه به روشنايى فردا در اين موقع عالم هستيم به واسطهء علم به وقوع آفتاب در همين نقطه كه فعلًا هست و علم به آن هم به خاطر علم به بقاى اين نظام اتمّ و استحكام اين نظام احسن و عدم زوال جمال مطلق از جميل مطلق است .\r\nو همچنين اگر منجمى حساب سير كواكب را به طور صحيح به دست آورد ، البته قطع پيدا مىكند كه فلان روز چه مقدار از آفتاب گرفته مىشود . و اگر حساب يك دوره حركات كواكب سيارات را به طور كامل با دقت به دست آورد و از طرفى قطع پيدا كند كه اين بناى عالم به نحو اتمّ است و لا يجوز تبدّله و تغيّره ، مىتواند از چند ميليون سال بعد هم اخبار نمايد ؛ چنان كه خواجه - عليه الرحمة - يك دوره‌گردش افلاك و سيارات را در رصد خود تعيين نموده و آن را الى ما يكون الدنيا حساب كرده بود .\r\nو همچنين اگر شما در هندسه برهان اقامه مىكنيد بر اينكه سه زاويهء حادهء مثلث برابر با دو قائمه است ، هميشه اين حكم را خواهيد داشت و لو چند ميليون سال بعد سه زاويهء حادهء مثلث حاصل شود ؛ چرا كه علت اين حكم را پيدا كرده‌ايد و از روى آن بر او حكم نموده‌ايد ، اعم از اينكه مثلث حاصل باشد يا نباشد و موجود گردد يا نگردد .\r\nو هكذا ، بعد از آنكه علت تساوى شب و روز را دانستى كه تساوى ، موقع تقاطع نصف النهار و معدل النهار است و به افق كه به نحو خاص اين تقاطع در آن حاصل\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمىگردد دانش پيدا نمودى ، خواهى دانست كه آفتاب نصف معدل النهار را در زير و نصف ديگر را بالا خواهد بود و چون نظام هم لا يتبدل است پس حكم مىكنى به اينكه ده هزار ميليون سال بعد اول بهار ، روز و شب مساوى است .\r\nبنا بر اين : اگر به مبدع كافهء موجودات و علت همهء معاليل كه علت اعلى است و عليت حقيقيه منحصر به اوست ، علم پيدا شود ، به تمام مسببات من ازل الآزال الى ابد الآباد علم پيدا مىشود .\r\nخداوند تبارك و تعالى به ذات خود علم دارد و چون چيز ديگرى غير از ذات همراه ذات نيست ، پس صريح ذات تمام سبب اشياء است ؛ چنان كه در برهان علم بارى به ذات خود گفتيم : علم بما انّه علم كمال است و صرف الوجود صرف الكمال است ؛ زيرا كمالات هم‌پرواز با وجود در تنزل و ترقى است و چون علم نفس به ذات ، كمال است و خداوند تبارك و تعالى صرف الكمال است ، پس بايد عالم به ذات باشد و چون ذات در مقام ذات بسيط است و اين طور نيست كه ذاتى باشد و جهت سببيت زايد بر آن باشد ، بلكه متن ذات عين سبب است پس به ذات خود بما انّه سبب للاشياء لا بعنوان انّه سبب بل بعنوان انّه حقيقة السببيه ، عالم خواهد بود ، پس به تمام اشياء من ازل الآزال الى ابد الآباد علم خواهد داشت و الّا بايد يكى از اين قواعد صحيح نباشد :\r\nيا بايد حضرت حق علت و سبب موجودات نباشد ، و يا شريك داشته باشد و حال آنكه با ادلهء توحيد اثبات گرديد كه انّه واحد و علة لجميع الاشياء ، و يا اينكه علم به ذات خود نداشته باشد ، كه گفتيم محال است علم به ذات نداشته باشد ؛ زيرا نقص لازم مىآيد و نقص مستلزم ماهيت و حد وجودى است و اگر ماهيت داشته باشد مركب مىشود و مركب محتاج است و محتاج ممكن است .\r\nو يا اينكه عالم به ذات باشد و لكن عالم به سببيت ذات و اينكه او سبب است نباشد و حال آنكه گفتيم آن هم باطل است ؛ چون سببيت و جهت عليت وراى ذات نبوده بلكه عين ذات مىباشد .\r\nگفته نشود : ممكن است علم به ذات باشد ولى علم به صفات نباشد ، مثل اينكه\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nكسى به وجود خدا عالم باشد ولى به يكى از اوصاف ثبوتيه جاهل باشد .\r\nزيرا گفته مىشود : چنين شخصى به وجود خدا عالم نيست ، بلكه به يك مفهوم ناقصى عالم است ؛ چون خداوند وجود بسيط من جميع الجهات است كه در عين بساطت جامع تمام كمالات است به طورى كه يك حقيقت صرفه است و اگر كمال وى كه عين وجود اوست درك نشود وجود او هم درك نشده است .\r\nو الحاصل : اگر فرضاً شخصى بگويد : من به ذات خدا عالم هستم و به صفات او عالم نيستم .\r\nمىگوييم : چون حضرت حق يك هويت بسيطهء وجوديه است و تمام صفات وى عين ذات اوست ممكن نيست به چنين وجودى علم حاصل شود ولى صفات او مجهول باشد ؛ زيرا مجهوليت صفات عين مجهوليت ذات است چون ذات بسيط است و صفات عين ذات است ، بلى چنين شخصى به مفهوم ناقصى عالم است .\r\nو بالجمله : بايد يكى از قواعد تخلف يابد . اگر خداوند تبارك و تعالى عليت داشته باشد و به ذات با جهت عليتش نسبت به اشياء عالم باشد ، اگر همهء اينها صحيح باشد و علم به معلول حاصل نشود بايد اين قاعده كه علم به سبب مستلزم علم به مسبب است تخلف يابد و آن همچنان كه گفتيم تخلف‌پذير نيست ؛ زيرا بعد از آنكه انسان به حقيقت سبب بما انّه سبب علم پيدا كرد و علمش هم مطابق با واقع بود قطعاً علم به مسبب حاصل خواهد شد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nغرر في ذكر الأقوال في العلم و وجه الضبط لها\r\n قد قيل لا علم له بذاته * و قيل لا يعلم معلولاته \r\n و مثبت لعلمه بما جعل * إمّا يقول إنّه عنه انفصل \r\n أ و ليس مفصولًا فأمّا المبتدأ * إمّا هو المعدوم ثابتاً بدا \r\n عيناً فهذا مذهب المعتزلة * أو ذهناً الصوفية ذا قائلة \r\n أو ذو وجود ليس ذا ثبات * فمُثُلٌ قائمة بالذات \r\n مع سبقه ذا من فلاطون اشتهر * و دون سبق إن يكن بأن حضر \r\n في الكلّ نفس كونها العينية * فذاك قول الشيخ الإشراقية \r\n و إن يكن في البعض كالعقل ارتسم * صور الأشياء فيه ذا ثاليس أم \r\n أمّا الذي ليس يرى انفصاله * إن كان غيره علا جلاله \r\n مرتسما فذا به غير مين * لأنكسيمايس و الشيخين \r\n أو غير بالمعقول لا محسوس * إن يتّحد فهو لفرفوريوس \r\n و دونه فالذات الإجمالي من * علم فإن بكلّ الأشياء زُكِن \r\n للمتأخّرين أو بالبعض * تفصيل البعض له ذا المرضي \r\n[ شرح منظومه ، بخش حكمت ، ص 164 - 168 
  ]\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nبيان اقوال مختلف در علم بارى\r\nدربارهء علم ميان فلاسفه و متكلمين اختلاف واقع شده است :\r\nبعضى مىگويند : علم كيف نفسانى است . « 1 »\r\nو بعضى ديگر مىگويند : علم از مقولهء انفعال است . « 2 »\r\nو طايفهء ديگرى علم را از مقولهء اضافه مىدانند . « 3 »\r\nكسانى كه قول اخير را ادعا كرده‌اند در بعض مسائل دچار اشكالاتى شده‌اند و لذا در آن موارد به مطالب نامربوطى قائل شده‌اند ، مثلًا در مسألهء علمِ واجب به ذات خود چون اضافه طرف مىخواهد و بين شىء و ذاتش اضافه معقول نيست ؛ لذا علم واجب به ذات خود را منكر شده‌اند . « 4 »\r\nو باز در مسألهء علم واجب به معاليل خود ، چون معاليل به نحو جمع وجود فعلى نداشته و خيلىها فعلًا معدومند و از طرفى بين شىء موجود و معدوم اضافه معقول نيست ؛ زيرا اضافه دو طرف مىخواهد و اگر يك طرف معدوم باشد اضافه محقق نمىشود ؛ لذا بعضى علم واجب تعالى به معدومات را منكر شده‌اند . « 5 »\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 361 - 364 ؛ كشف المراد ، ص 225 - 229 ؛ اسفار ، ج 3 ، ص 305 .\r\n( 2 ) - رجوع كنيد به : كشف المراد ، ص 229 ؛ رسالهء شرح مسأله علم ، محقق طوسى ، ص 33 و 34 .\r\n( 3 ) - مباحث مشرقيه ، ج 1 ، ص 450 ؛ شرح مواقف ، ج 6 ، ص 2 .\r\n( 4 ) - مباحث مشرقيه ، ج 2 ، ص 492 - 494 ؛ اسفار ، ج 6 ، ص 180 ؛ شوارق الالهام ، ص 514 .\r\n( 5 ) - رجوع كنيد به : شرح مواقف ، ج 8 ، ص 70 ؛ شرح مقاصد ، ج 4 ، ص 118 ؛ ملل و نحل ، ج 1 ، ص 71 و 79 - 80 .\r\n","page_name":" 152 ","page_number":152},
  {"content":"\r\n\r\n\r\nنظريهء معتزله در علم واجب\r\nمعتزله كه علم را از مقولهء اضافه مىدانند به ثابتاتى كه نه معدوم و نه موجودند قائل شده و گفته‌اند : آنها داراى تقررى هستند كه علم خداوند به آنها تعلق گرفته است . « 1 »\r\nحاصل كلام اينكه : مبناى نفى و انكار علم اللّه به ذات خويش و انكار علم خدا به معدومات ، دانستن علم از مقولهء اضافه است ؛ چنان كه قول ثابتات از نتايج و ثمرات التزام به همين قول است ؛ زيرا معتزله ديده‌اند كه نمىتوانند بگويند : خدا به معاليل معدومهء خود ، عالم نيست ؛ لذا به ثابتات كه نه معدوم و نه موجودند ، قائل شده‌اند .\r\nو ليكن اكنون به اثبات رسيده كه علم - يعنى آنچه به حمل شايع صناعى علم است - وجود است و هر چه از كمالات و صاحب خيرات هست ، حقيقت وجود است ؛ لذا علم تحت هيچ يك از مقولات داخل نيست . چنان كه وجود ، جوهر و عرض و كمّ و كيف و اضافه و انفعال نيست ؛ هر چه كمال است ، وجود است و وجود سرتا پا كمال است و حضرت حق ، صرف الوجود است .\r\nبنا بر اين : صرف الكمال و صرف القدره و صرف الاراده و عالم به ذات خويش است ؛ چون ملاك علم حضور است و علم ، حضور الشىء لدى الشىء است و مراد از « لدى الشىء » اين نيست كه چيزى با چيز ديگرى باشد و « لدى » به معناى اضافى هم نيست تا مضاف و مضاف إليه و اضافه پيش آيد و در نتيجه علم و معلوم و عالم غير هم باشند ، بلكه معناى « حضور الشىء لدى الشىء » عدم غيبت است .\r\nالبته در اعلى مرتبهء حضور ، حضور ذات شىء به خودش است و اگر شيئى سبب شىء ديگر شد طبق قاعده علم به ذات ، علم به سبب خواهد بود و علم به سبب ، علم به مسبب مىباشد . و اين علم ، مجرد ، عقلانى و بيرون از مكان و زمان بوده و با معدوميت معلول در زمان فعلى و موجوديتش در آينده فرقى در مسأله پيدا نمىشود ؛\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 2 ، ص 190 ؛ اسفار ، ج 6 ، ص 181 و 182 .\r\n","page_name":" 153 ","page_number":153},
  {"content":"\r\n\r\nچون گفتيم علم از زمان و مكان و ماده و موضوع و لواحق بيرون است چنان كه قضيهء منجم از اين قبيل است ، و چنان كه براهينى در هندسه براى اثبات قضايا اقامه شده است و اينكه در مثلث زواياى حاده‌اش مساوى با دو زاويهء قائمه است ، برهانى بوده و با قطع نظر از اينكه موجود يا معدوم باشد ، قضيه اين طور است ، و اگر يك ميليون سال بعد يك مثلث حادة الزوايا موجود شد ، اين طور است ، و هكذا علم به تساوى شب و روز در اول فروردين حاصل است ، چه اينكه چهار سال بعد يا ده سال بعد و يا هزار سال بعد باشد . و بالجمله : وجه بيان علم حضرت حق به معدومات و ذات خويش اين بود كه گفته شد .\r\nمعتزله براى تصحيح علم بارى به معدومات بنا بر مبناى خود كه علم را از مقولهء اضافه مىدانند به ثابتات متقرره قائل شده‌اند و گفته‌اند : ثابتات در خارج و عين ، نه معدوم و نه موجودند و هيچ رشحهء وجودى در آنها نيست . و اين قول شايد نظير قول عرفا در اعيان ثابته باشد . « 1 »\r\nقول اول به وجدان و ضرورت و به ادلهء اصالة الوجود مزيّف است ؛ زيرا چيزى غير از وجود متحقق نيست و چيزى كه نور وجود به آن سرايت نكند ، در مرتبهء عدم و ظلمت بحت و نابودى بوده و به هيچ نحو تحقق ندارد ، و تحقق حق طلق وجود است و ثابتات غير معقول است و اگر خيرى باشد لا بد به صبغهء وجود مصبوغ بوده و الّا عدم بحت و صرف ظلمت خواهد بود . اين است كه سابقاً گفتيم : ثابت با موجود مرادف است و ثبوت با وجود مرادف است .\r\n\r\nنظريهء عرفا\r\nچنان كه اين قول مزيف است ، قول عرفا به اعيان ثابته هم مزيف است ؛ چون ثابتات بنا بر عقيدهء معتزله در اعيان است و بنا بر عقيدهء عرفا در مرتبهء واحديت است ؛ زيرا عرفا\r\n\r\n\r\n","description":"","footnote":"\r\n( 1 ) - رجوع كنيد به : فتوحات مكيه ، ج 3 ، ص 257 ؛ شرح فصوص الحكم قيصرى ، ص 18 - 22 ؛ جامع الاسرار ، ص 198 و 559 و 560 ؛ و نيز اسفار ، ج 6 ، ص 181 .\r\n","page_name":" 154 ","page_number":154},
  {"content":"\r\n\r\nقائلند كه اشياء در مرتبهء واحديت حضرت حق ، كه مرتبهء ظهور اسمائى و صفاتى است مىباشند نه در اعيان . و ماهيات لوازم اسماء و صفات او بوده و هر ماهيتى به اندازهء خود در كنف و پناهندگى اسمى و يا صفتى از حق ثابت است ، بدون اينكه ثبوت آنها را به وجود اسناد دهند و بدون اينكه وجود به آنها ترشح كرده باشد و نور به آنها سرايت نموده باشد و رايحهء وجود استشمام كرده باشند و ماهيات در مقام لا تعين اوّلى احديت كه مقام لا رسم له و لا اسم له است تقررى نداشته ، بلكه تعينات ماهيات و اعيان ثابته كه لوازم اسماء و صفاتند در مرتبهء ثانيه به ثبوت پيوسته‌اند .\r\nلكن اين قول عرفا با اصالت وجود مخالف بوده و بنا بر ادلهء اصالة الوجود چيزى كه رايحهء وجود را استشمام نكرده باشد غير از عدم و صرف ظلمت نيستى ، چيزى نيست .\r\nولى حاجى مىفرمايد : شايد مراد ايشان از ثبوت ، مرتبه‌اى از وجود بوده و كأنّ مرتبه‌اى از حقيقت وجود را با مرتبهء ديگر مباين قرار داده و آن مرتبه را مرتبهء اعيان ثابته گفته‌اند .\r\nمخفى نماند : خود حاجى در يكى از مباحث آتيه از بحثى دو جواب خواهد داد ؛ كه يكى بنا بر عقيدهء عرفا بوده و اصطلاح آنها گرچه با اصطلاح حكما مخالف است و لكن لبّاً مرجع آنها يك چيز است ، مثلًا حكما مىگويند : معلول جلوه‌اى از جلوات علت است و ماهيات تحققى از خود نداشته و نسبت وجود به آنها و اطلاق موجود بر آنها بالعرض بوده و به اصل وجود بالذات مىباشد . « 1 »\r\nعرفا به جلوهء علت ، اسم ظاهر مىگويند كه در حقيقت ظاهر وجود است و ماهيات لوازم اسم ظاهرند . « 2 »\r\nو الحاصل : اصل متحقق ، اسم ظاهر است كه حكما از آن به وجود تعبير نموده و\r\n\r\n\r\n","description":"","footnote":"\r\n( 1 ) - اسفار ، ج 1 ، ص 65 - 71 و ج 2 ، ص 216 و 291 .\r\n( 2 ) - شرح فصوص الحكم قيصرى ، ص 16 ؛ جامع الاسرار ، ص 264 ؛ رسالهء نقد النقود ، ضمن جامع الاسرار ، ص 670 .\r\n","page_name":" 155 ","page_number":155},
  {"content":"\r\n\r\nعرفا آن را اسم ظاهر مىخوانند و لوازم كه متحقق نبوده ، حقيقت ماهيات و اعيان ثابته است كه بالذات موجود نيست . پس اگر حرف عرفا را به اين بيان تقريب نماييم ، ديگر قول آنها مثل قول معتزله نخواهد بود كه به كلام بىربطى بنا بر مبناى خلاف واقعشان كه اضافه بودن علم است قائل شده‌اند .\r\n\r\nفرق بين تصوف و عرفان\r\nفائدة اصطلاحيه : صوفيه و عرفا ، و تصوف و عرفان كه كثيراً ما زبانزد ماست ، بسا فرق بين موارد استعمال آنها رعايت نمىشود ، با اينكه تفاوت هست ؛ چون عرفان به علمى گفته مىشود كه به مراتب احديت و واحديت و تجليات به گونه‌اى كه ذوق عرفانى مقتضى آن است ، پرداخته و از اينكه عالم و نظام سلسلهء موجودات ، جمال جميل مطلق و ذات بارى است بحث مىنمايد و هر كسى كه اين علم را بداند به او عارف گويند .\r\nكسى كه اين علم را عملى نموده ، و آن را از مرتبهء عقل به مرتبهء قلب آورده و در قلب داخل نموده است ، به او صوفى گويند ، مانند علم اخلاق ، و اخلاق عملى كه ممكن است كسى علم اخلاق را كاملًا بداند و مفاسد و مصالح اخلاقى را تشريح نمايد ، ولى خودش تمام اخلاق فاسده را دارا باشد به خلاف كسى كه اخلاق علمى را در خود عملى كرده باشد .\r\nلذا اهل اين فن به محيى الدين عربى محقق گويند و محقق گفتن آنها به او ، مثل محقق گفتن ما به صاحب شرايع « 1 » نيست كه معنايش اين باشد كه مطالب علمى فقهى\r\n\r\n\r\n","description":"","footnote":"\r\n( 1 ) - فقيه جليل و عالم نبيل ابو القاسم نجم الدين جعفر بن حسن بن يحيى بن سعيد هذلى حلّى ، معروف به محقق حلى يكى از بزرگ‌ترين فقهاى اماميه است . وى نخستين كسى است كه فقه را به عبادات ، عقود ، ايقاعات و احكام تقسيم نمود و فقه را از طهارت تا ديات در 52 كتاب مرتب ساخت . او در شرائع الاسلام خويش فقه را از زوايد پيراست و فروع متفرق را در آن گرد آورد . سپس آن را به نام مختصر النافع تلخيص و آن گاه به نام المعتبر فى شرح المختصر شرح نمود . از جمله شاگردان وى ، علامهء حلى ، ابن داود حلى ، شيخ رضى الدين على حلى ، سيد بن طاوس و سيد غياث الدين و سيد جلال الدين بن على بن طاوس حسنى مىباشند .\r\nاز تأليفات او به غير از آنچه ذكر شد ، معارج الاصول ، نكت النهاية ، المسلك فى اصول الدين مىباشد .\r\nوى در سال 676 ق . درگذشت و قبر او در حلّه مزار شيعيان است .\r\n","page_name":" 156 ","page_number":156},
  {"content":"\r\n\r\nرا تحقيق نموده است ، بلكه مراد آنها از اطلاق محقق بر محيى الدين ، اين است كه او شرايط خلوات و تجليات و آن رشته سخنانى را كه دارند از مقام عقلانى به مرتبهء قلب تنزل داده و در نفس خود به حقيقت رسانده است .\r\nقائلين به انفصال و اتصال در علم خداوند به گروههايى تقسيم شده‌اند :\r\n\r\nنظريهء انفصال در علم واجب و شقوق آن\r\nقائلين به انفصال به چند دسته تقسيم مىشوند :\r\nبعضى گفته‌اند : ثابتات كه نه معدوم و نه موجودند و منفصل از ذات هستند ، علم حق بوده و ملاك علم خداوندى مىباشند و خداوند به واسطهء آنها به اشياء عالم است .\r\nاين قول معتزله است كه حاجى خواست آن را بر قول عرفا تطبيق دهد ، ولى عرفا اين را نمىگويند چنان كه بعد ان شاء اللّه خواهد آمد .\r\nدستهء ديگرى قائل شده‌اند كه : از هر نوعى يك فرد نورانى عقلانى هست كه رب النوع افراد ظلمانى است و كمالات افراد ، اشعهء اوست و برگشت هر چه در افراد ديده مىشود به اوست و حسن اوست كه در اين افراد ظلمانى تجلى كرده است و اين ارباب انواع مناط و ملاك علم حق است « 1 » و آنها قائم به ذات بوده و در عين اينكه قائم به ذات و منفصل هستند عين علم خدا به اشياء مىباشند ، و در تعلق علم خدا به آنها علم ديگرى لازم نيست ، بلكه آنها عين علم حق مىباشند . البته تصوير اينكه چطور موجود خارجى قائم به ذات ، علم مىشود ، ان شاء اللّه خواهد آمد .\r\nدر بين كسانى كه طبق مذاق آنها همهء عالم ، در عين حال كثرت و قائم بودن به ذات ،\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 304 ؛ اسفار ، ج 6 ، ص 188 .\r\n","page_name":" 157 ","page_number":157},
  {"content":"\r\n\r\nعلم خداوندى است ، بعضى به سابقيت مُثُل قائل شده‌اند . « 1 »\r\nو بعضى قائلند به اينكه آنها ازلًا نبوده‌اند . « 2 »\r\nو بعضى تمام نظام عالم را علم حق مىدانند و به نظر آنها اين طور نيست كه علم خداوند به نظام عالم تعلق گرفته باشد ، بلكه نظام عالم در عين كثرت ، عين علم احديت است و اين قول و رأى اشراقيين از فلاسفه است . « 3 » و كثيرى از محققين متأخر مثل خواجه به آن قائل مىباشند . « 4 »\r\nلكن تصور اين معنى گرچه در غايت صعوبت بوده و تصديق آن سخت مىباشد ، ولى اين قول از جهت اينكه نظام عالم ، عين علم تفصيلى حق است درست است ؛ زيرا هرگاه نظام فعلى باشد ، علم هست ، ولى چون وجودات آتيه فعلًا معدوم هستند پس حق تعالى به معدومات علم ندارد ؛ چرا كه فرض كرديم كه موجودات عيناً علم حق مىباشند و چون معدومات وجود ندارند ، پس حق به آنها علم ندارد ، و ما اين جهت را ابطال خواهيم كرد كه اين قول از اين جهت درست نيست گرچه از جهت اول صحيح است .\r\nقول ديگر كه از شعب قول به انفصال است اين است كه : علم خداوند به بعضى علم حضورى و به بعضى علم ارتسامى است ، مثلًا عقل اول ، خودش علم حق است و اين طور نيست كه معلوم حق باشد و علم حق چيز ديگرى باشد و او به عقل اول تعلق گرفته باشد بلكه علم ، عين عقل اول است و لكن صور اشياء غير متناهى الى الابد هر چه آمده و يا خواهد آمد در آن مرتسم مىباشد . « 5 » و در حقيقت عقل اول كه علم خداست ،\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 3 ، ص 30 ؛ اسفار ، ج 5 ، ص 204 .\r\n( 2 ) - اسفار ، ج 6 ، ص 188 .\r\n( 3 ) - حكمة الاشراق ، در مجموعهء مصنفات شيخ اشراق ، ج 2 ، ص 150 - 154 ؛ شرح حكمة الاشراق قطب شيرازى ، ص 362 - 365 ؛ شرح حكمة الاشراق شهرزورى ، ص 378 - 379 .\r\n( 4 ) - رسالهء شرح مسألهء علم ، محقق طوسى ، ص 28 - 29 ؛ شرح اشارات ، ج 3 ، ص 304 - 307 ؛ اسفار ، ج 6 ، ص 181 .\r\n( 5 ) - رجوع كنيد به : ملل و نحل ، ج 2 ، ص 66 و 67 ؛ اسفار ، ج 6 ، ص 246 .\r\n","page_name":" 158 ","page_number":158},
  {"content":"\r\n\r\nصور اشياء در علم خدا مرتسم مىباشد ، پس يك علم حضورى و علم ديگر ارتسامى است .\r\nتمام اين تصورات و اقسام ، از شعب قول به انفصال مىباشد .\r\n\r\nنظريهء اتصال و دو شعبهء آن\r\nو اما قول به اتصال : در اينجا هم دو دسته شده‌اند ، گرچه هر يك باز به شعبى منشعب شده‌اند و لكن در خود اين قول به اتصال دو رشته است : يكى اينكه علم غير متحد با ذات است ، و ديگر متحد با ذات است .\r\nاما شعب قول اول : يك قول به بعضى از فلاسفه از قبيل ابى على و ابى نصر نسبت داده شده « 1 » كه قائل شده‌اند علم خداوند ارتسامى است به اين معنى كه صور علميه حق مرتسم در ذات و زايد بر او و متصل به اوست .\r\nشيخ الرئيس گفته است : گاهى معناى معقول از شىء موجود اخذ مىشود ، مثل اينكه ما از فلك با رصد و حس ، صور معقوله را اخذ مىكنيم ، يعنى وجود بوده و ما صورت را از وجود تعقل مىنماييم .\r\nو گاهى صورت معقوله از موجود اخذ نمىشود ، بلكه بر عكس است ، يعنى موجود خارجى از او تحقق يافته است ، مثل معمارى كه عمارتى را تصوير مىنمايد و صورتى از آن در ذهنش مرتسم مىشود ، سپس طبق آن صورت وجود خارجى را ايجاد مىكند . « 2 »\r\nو الحاصل : يك دفعه چيزى وجود خارجى دارد و ما او را مىبينيم فعقلناه ، و يك دفعه عقلناه ثم اوجدناه .\r\nبر اين اساس مىگوييم : تمام صور غير متناهى نظام عالم ، ازلًا و ابداً به نحو قيام صدورى در خداوند متعال مرتسم بوده و آن صور متصل به ذات و زايد بر ذات\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 6 ، ص 180 .\r\n( 2 ) - شفا ، بخش الهيات ، ص 502 .\r\n","page_name":" 159 ","page_number":159},
  {"content":"\r\n\r\nمىباشد ، سپس بر طبق آن صور نظام عالم به وجود خارجى تحقق مىيابد .\r\nو اين قول با نظريهء عموم و كأنّ جماعت موافق است ؛ چون اگر از قائلين به اين قول بپرسيم : علم خدا چگونه است ؟ مىگويند : عين ذات است ولى عينيت را تصور نكرده‌اند و چه بسا نتوانند تصور كنند ؛ زيرا تصور آن از تصديقش مشكل‌تر است و لكن ايشان بدون تصور تصديق كرده‌اند . البته نظريهء عموم ارتسام به نحو حلول است ولى در اين قول ارتسام به نحو صدور است .\r\nو بالجمله : عوام الناس ، بلكه بعض العلما در مقام پاسخ به سؤال از كيفيت علم بارى ، بلاتصور مىگويند : علم عين ذات اوست و لكن در مقام اعتقاد ، به ارتسام حلولى قائل شده‌اند . منتها چيزى را بدون تصور تصديق كرده‌اند و آن چيز زبانزد ايشان در تكلمات دينى است و آن اينكه علم حق عين ذات اوست .\r\nو بالجمله : قائلين به اتصال علم حق تعالى دو شعبه شده‌اند :\r\nيكى به نحو اتصال و زيادت بر ذات ؛ چنان كه شيخ الرئيس و فارابى و انكسيمايس ملطى « 1 » به ارتسام علم بارى قائلند . « 2 »\r\nو ديگر اينكه : علمِ حق غير او نيست ، بلكه عين اوست و صور معقولهء علميهء حق با ذات او متحد است و به نحو انضمام نيست .\r\n\r\nنظريه فرفوريوس\r\nو چون از كلام حكيم فرفوريوس - از حكماى قبل از اسلام - بر مىآيد كه او خواسته است از باب اتحاد عاقل و معقول سخن بگويد - چون گفته است : حضرت\r\n\r\n\r\n","description":"","footnote":"\r\n( 1 ) - او از حكماى الهى و طبيبانى بود كه در فترت ميان فلاطن اول و اسقلبيوس دوم به سر مىبرد . وى از ملطيين معروف به حكمت بود و در ميان آنان به خوبى ياد مىشد . از عقايد وى آن است كه خداوند متعال ازلى و مبدأ الاشياء بوده و اول و آخر و جزء ندارد . ولادتش در 524 و درگذشتش در 588 قبل از ميلاد بوده است .\r\n( 2 ) - شفا ، بخش الهيات ، ص 502 ؛ فصوص الحكم فارابى ، ص 58 و 60 ؛ جمع بين رأى حكيمين ، ص 106 ؛ ملل و نحل ، ج 2 ، ص 71 ؛ اسفار ، ج 6 ، ص 221 و 222 - 223 .\r\n","page_name":" 160 ","page_number":160},
  {"content":"\r\n\r\nحق با معقول متحد است نه محسوس ، و علم او علم معقولى است نه محسوسى « 1 » - پس احتمال قوى دارد كه مرام او در اين باب مسلك خود صدر المتألهين باشد ؛ چنان كه صاحب اسفار در ذكر اقوال باب علم وقتى به قول اين حكيم رسيده گفته است : كلام اين حكيم صحيح است و فرموده است : ما مطلب را طبق رأى او تصحيح خواهيم نمود و تصحيح بحث را به باب اتحاد عاقل و معقول حواله داده است ، « 2 » كه ان شاء اللّه ما در بحث آينده اين مطلب را اثبات خواهيم نمود كه حضرت حق به علم تفصيلى به تمام اشياء و مخلوقات ، من ازل الآزال الى ابد الآباد عالم بوده ، بدون اينكه كثرتى در ذات بسيط حق لازم آيد . و نيز اثبات خواهيم كرد : چنان كه حق ، علم معقولى دارد علم احساسى هم داشته و به جزئيات افراد كما هى عالم است  « لا يَعْزُبُ عَنْهُ مِثْقالُ ذَرَّةٍ »  « 3 »  « أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ »  « 4 » و از شعب اين قول ، قول به عدم زياده است .\r\n\r\nنظريهء اتحاد علم اجمالى با ذات\r\nبعد از قول فرفوريوس كه اتحاد با معقول بود ، قول ديگر كه از قول او پايين‌تر است اين است كه : با عينيت علم با ذات واحد بسيطه به غايت بساطت ، براى ذات ، علم اجمالى كه متحد با ذات است تصور كرده‌اند . « 5 » و شرح آن اين است كه : علم تفصيلى به حقايق اشياء به نحوى كه اشياء از يكديگر متمايز بوده و به طور تفصيل يكى بعد از ديگرى باشند ، موجب اين است كه ذات واحد ، كثير باشد ، البته در صورتى كه ذات با اين تفاصيل علميهء اشياء منفصله متحد باشد ؛ زيرا وقتى اشياء را به نحو تفصيل فرض نماييم به نحو كثرت خواهند بود ؛ چون وقتى صور اشياء و ذوات آنها به\r\n\r\n\r\n","description":"","footnote":"\r\n( 1 ) - رجوع كنيد به : نقد المحصل ، ص 260 ؛ اسفار ، ج 6 ، ص 188 .\r\n( 2 ) - اسفار ، ج 6 ، ص 188 .\r\n( 3 ) - سبأ ( 34 ) : 3 .\r\n( 4 ) - ملك ( 67 ) : 14 .\r\n( 5 ) - رجوع كنيد به : اسفار ، ج 6 ، ص 238 .\r\n","page_name":" 161 ","page_number":161},
  {"content":"\r\n\r\nصورت تفصيل خواهند بود كه هر يك به نحوى داراى حدود متمايز بوده و هر كدام داراى امارات و علائمى باشد كه ديگرى آن را نداشته باشد و اين معيار كثرت و سبب وزش باد كثرت است ، پس اگر علم احديت را در صورتى كه با ذات متحد باشد به طور تفصيل دانستيم كثرت لازم آمده و لازم مىآيد واحد بسيط ، متكثر باشد .\r\nلذا براى اينكه اين اشكال لازم نيايد قائلين به اين قول براى حضرت حق به علم اجمالى قائل شده‌اند . البته اين اجمال و ابهام موجب عدم علم به تفاصيل نبوده و سبب غفلت حضرت حق ، نسبت به علم خود نيست ، بلكه يك نحوه اجمالى است كه با ذات متحد بوده و از ايراد غفلت از علم و لزوم تكثر در ذات ، سالم مىباشد .\r\nبراى تفهيم علم اجمالىِ مدعاىِ خود در واجب ، گفته‌اند : براى انسان هنگام ملاحظهء آن ، سه نحوه علم مىيابيم : « 1 »\r\nيك علم به نحو تفصيل و كثرت است كه بايد در اين علم تفصيلى موضوعات و محمولات از يكديگر متمايز بوده و نسبت حكميه و روابط بين الموضوعات و المحمولات جزئى باشند ، تا ممكن باشد تفصيل محقق گردد و در اين صورت بين مسائل و علم به آنها ، كثرت حاصل خواهد بود .\r\nو يك نحوه علم براى انسان هست كه از ممارست كتب و مباحث علميه حاصل مىشود و به صورت اجمال و ملكه در نفس انسانى وجود دارد ، كه آن ملكه در همهء حالات هست ؛ چه شخص در حال خواب باشد ، چه بيدارى و چه به اينكه عالِم است مستحضر باشد و چه مستحضر نباشد . و اين ملكه به نحو بساطت متحقق است ، بدون اينكه در اين مرحله مسأله‌اى از مسألهء ديگر متمايز باشد و بدون اينكه تفصيلى در كار باشد و كثرتى محقق باشد . اين ملكه در شخص عالم هست و لو او در خواب باشد يا از اين ملكه غفلت داشته باشد ، در حال نوم هم كه شخص دراز كشيده مىتوان به او عالم گفت ؛ چون اين حالت عالميت با غفلت سازش دارد . نمىتوان به چنين علم اجمالى در حضرت حق قائل شد ؛ زيرا ممكن نيست\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 6 ، ص 242 .\r\n","page_name":" 162 ","page_number":162},
  {"content":"\r\n\r\nبگوييم خدا به تمام اشياء عالم است ولى از علم خود غافل است .\r\nنحوهء ديگر علم اين است كه : بعد از آنكه انسان ملكهء علمى را و لو به نحو اجمال دارا باشد اگر از او مسائل متشتته‌اى از آن علم را سؤال كنند ، بعد از ملاحظهء خصوصيات مسائل ، علم تفصيلى به مسائل كه مناط كثرت است خواهد داشت ، و لكن قبل از ملاحظهء خصوصيات به محض اينكه مسائل از او سؤال شود ، يك حالت استحضار به او دست مىدهد ؛ نه اينكه به ملكه علم پيدا مىكند ، بلكه اجمالًا علم خواهد داشت كه مسائل را مىداند . در اين حالت كه هنوز شروع به جواب نكرده ، تا تفاصيل صور مسائل به صورت متمايز از يكديگر در ذهن او حاصل شود ، فقط يك حالت استحضارى است كه شخص از علم خود غفلت نداشته ؛ گرچه مسائل به طور تفصيل هم پيش او حاضر نيست ، در اين حالت در حقيقت آن ملكه كه در غيبت بوده از عالم غيب يك نحوهء تنزل شهادتى پيدا كرده و به شهود رسيده است ، اما نه به طورى كه صور تفصيلى مسائل متعدده كه شهادت محض است وجود داشته باشد تا كثرت لازم آيد .\r\nو بالجمله : براى انسان اقسامى از علوم هست : قسم اول آن ، زماناً متمايز از يكديگر و به نحو انتقال از معقولى به معقول ديگر با شوب تخيل مىباشد ، مثلًا انسان قضيهء معقولهء « العالم متغير » را تصور نموده و به آن عالم شده و از آن به « كل متغير حادث » منتقل شده و از آن به « العالم حادث » منتقل مىشود . موضوع و محمول در هر قضيهء معقوله كلى است ، و لكن نسبت بين موضوعِ معقول و محمولِ معقول ، جزئى است كه در لوح خيال افتاده و در قوهء متخيله تخيل مىشود . پس هر قضيهء معقوله‌اى مشوب به قوهء متخيله است .\r\nدوم از اقسام علوم كه در انسان متصور است ، ملكه و علمى است كه از ممارست حاصل شده و در حال غفلت و ايقاظ و اشتغال به چيز ديگر هم ، آن ملكه حاصل است .\r\nسوم از اقسام علوم انسانى ، علمى است كه وقتى مسائل كثيرهء متعدده دفعةً بر انسان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nوارد شد و از پاسخ آنها سؤال شد از آن ملكهء بسيطه اجمالًا جواب براى همهء مسائل حاصل مىشود و يك حالت استحضارى در انسان توليد مىگردد كه در حقيقت آن ملكهء غيبيه از غيب نفس به وجه شهودى جلوه مىنمايد ، بدون آنكه جواب تفصيلى مسائل با استمداد از آن ملكه باشد ، بلكه اجوبه داراى حضور اجمالى بوده و انسان به نحو بساطت به جواب همهء مسائل علم داشته و اين علم واحد بسيط فعال و خلاق ، جواب تفصيلى همهء مسائل است .\r\nعلى اىّ حال : اين علم ، حالت مستحضرهء اجماليهء جواب همهء مسائل به نحو بساطت است بدون اينكه تفصيلى در كار باشد تا كثرتى لازم آيد ، منتها اين حالت مستحضره حالت بسيطه‌اى است كه در لوح شهادت يك نحو جلوه‌اى داشته و صفتى براى نفس بوده و زايد بر آن مىباشد . و اين علم اجمالى در واجب كأنّ بمنزلهء تفصيل بوده و عين ذات واجب مىباشد كه نه با غفلت سازش دارد و نه كثير است .\r\n\r\nنظريهء تفصيل بين مراتب علم واجب\r\nقول ديگر از شعب قول به اينكه علم خداوند متعال به نحو انفصال نيست ، اين است كه : علم حق به طريق اتصال زايد بر ذات نيست و به نحو عينيت عاقل و معقول هم كه فرفوريوس گفته بود ، نيست و همچنين حق تعالى به نحو اجمال على وتيرة واحده هم به همهء اشياء عالم نيست ، بلكه صاحب اين قول تفصيل داده است كه علم خدا نسبت به معلول اول - يعنى عقل اول - تفصيلى است ، البته اين قول مانند قول به انفصال كه عقل اول عيناً علم او باشد نيست ، بلكه علم حق كه به معلول اول به طور تفصيل است ، عين ذات اوست و علم حق نسبت به بقيهء اشياء ، علم اجمالى است . و هكذا علم بارى به عقل دوم در مرتبهء خودش تفصيلى است و به معلول او به نحو اجمال است . و همچنين علم حق نسبت به عقل سوم در مرتبهء خودش ، علم تفصيلى است و به موجودات مادون آن علم اجمالى است و هكذا . « 1 »\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 6 ، ص 245 ؛ شوارق الالهام ، ص 539 .\r\n","page_name":" 164 ","page_number":164},
  {"content":"\r\n\r\nمخفى نماند : اين تعدد اقوال و تشتت آراء در علم خداوندى به جهت صعوبت مطلب و دقت بحث است به طورى كه افكار را بين محاذير نگه مىدارد ؛ زيرا اگر بگويند علم خداوند به همهء اشياء تعلق دارد چه بسا بعد از قول به اينكه علم عين ذات اوست ، در ذات تجدد لازم آيد ؛ چون بعض اشياء بلكه بيشتر آنها ما لم يقع بوده فوقع ثم ينعدم .\r\nبعضى از افاضل گفته‌اند : چاره‌اى جز قول به تجدد علم نيست ؛ زيرا عالَم نبود ثم وقع و بعد زال هذا الشىء الواقع أو يزول ، پس لازم است كه بگوييم خداوند به تمام ما وقع و ما زال أو ما يزول ، به نحو تجدد علم دارد . و اگر بگوييم حق به طور تفصيل به اشياء عالم نيست به خاطر لزوم كثرت در ذات و كون الشىء الواحد كثيراً ، آن هم حرف بسيار نامربوطى است ؛ زيرا چطور مىشود گفت با اينكه حق ، خالق اين نظام جميل است ، به اين نظام جميل عالم نبوده و كيف يعقل كه عالم نباشد و خلق نمايد ؟ ! اين است كه خود حضرت حق به لسان برهان مىفرمايد :  « أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ »  « 1 » انسان گمان مىكند كه حق به طور موعظه مىفرمايد : آيا كسى كه خلق كرده ، ما خَلَق خود را نمىداند و آن را خلق مىكند در صورتى كه او لطيف خبير است . البته لطيف به معناى مجرد است و در حقيقت حق به صورت برهان اتحاد عاقل و معقول تكلم مىفرمايد : كه او لطيف است و لطيف مجرد است و مجرد عاقل است و عاقل عين معقول است و به خلق خود خبير است . چون كه عاقل عين معقول است و معقول عين عاقل است و ذات ، سبب و علت اشياء است و غير از او علتى نيست ، پس علم به علت مستلزم علم به معلول است .\r\nو بالجمله : باب علم ، باب دقيق و داراى محاذيرى است ؛ اگر به علم تفصيلى قائل مىشدند ، مىديدند كثرت در وحدت و وحدت در كثرت لازم مىآيد ؛ لذا به ملاحظهء هر محذورى قولى پديد آمده است و ما ان شاء اللّه اثبات خواهيم كرد كه خداوند عالم است و علم او عين ذات اوست و به همهء اشياء ازلًا و ابداً به طور تفصيل علم داشته ،\r\n\r\n\r\n","description":"","footnote":"\r\n( 1 ) - ملك ( 67 ) : 14 .\r\n","page_name":" 165 ","page_number":165},
  {"content":"\r\n\r\nبلكه به جزئيات معاليل عالم مىباشد ، بدون اينكه كثرتى لازم آيد .\r\nپس بايد منتظر دو مطلب بود : يكى اينكه علم حق تفصيلى است و به تمام خصوصيات اشياء من ازل الآزال الى ابد الآباد عالم است ، و ديگر اينكه همهء موجودات ، علم خداوندى است و در عين حال تكثر لازم نمىآيد .\r\nو بنا بر اينكه عالم و نظام اتمّ عين علم اوست پس خود عالم چيست ؟ بعد از آنكه علم او متحد با ذات و عين ذات اوست ؛ لذا يا تكثر لازم مىآيد و يا اينكه عالم نباشد و بايد منتظر اين مطلب هم ماند كه عالم سر جاى خودش هست با اينكه نظام اتمّ عين علم اوست و علم او عين ذات اوست .\r\nاين عويصات و اشكالات موجب تعدد اقوال و فرض اجمال و زيادت و غيره در علم بارى شده است و همه بايد حل شود ، از خدا بخواهيم كه در حل اين عويصات به ما توفيق عنايت فرمايد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nغرر في أنّ علمه بالأشياء بالعقل البسيط و الإضافة الإشراقية\r\n الذات علّة لذات ما عدا * و العلم للعلم و حيث اتّحدا \r\n بما تلونا لك علّتا هما * فاقض بأن وحّد معلولاهما \r\n فعلمه قد كان نوريته * و كان نوريته قدرته \r\n قدرته انتسابه الإشراقي * و فيضه المقدّس الإطلاقي \r\n صرف الوجود نسبة ذهنية * ينفي لذاك الصفة منفية \r\n و العلم الإجمالي الكمالي لديّ * علم بتفصيل بذات كلِّ شيء \r\n لم تك بالسلب البسيط في الأزل * لكنّ ما به انكشافها حصل \r\n وجودها بما هو العلم سبق * كما بما انضاف إليها قد لحق \r\n و ليس مجد إن وجودها انكشف * بل انكشاف في انكشافه شرف \r\n فذاته عقل بسيط جامع * لكلّ معقول و الأمر تابع \r\n[ شرح منظومه ، بخش حكمت ، ص 168 - 173 
  ]\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nبيان اينكه علم واجب اضافهء اشراقيه است\r\nدر باب علم واجب الوجود - كه مبدع اعلى است و جز او چيزى در عليت اين نظام اتمّ و اكمل ، من ازل الآزال الى ابد الآباد دخالت ندارد - مشائين گفته‌اند : علم او مانند علمى است كه ما به اشياء داريم ، منتها علم ما به نحو قيام حلولى و « قيامه فيه » است و علم حضرت حق به نحو قيام صدورى و « قيامه عنه » است و بالجمله : علم خداوند ، صور مرتسمهء ازلى متصل به ذات است و خداوند به واسطهء آن صور ، به خارجيات عالم است ؛ چنان كه ما به صور ذهنيه بالذات عالم بوده و صور ، معلوم بالذات ما مىباشد ، سپس به واسطهء مطابقت و تطابق صور ذهنيه با صور خارجيه ، به خارجيات هم بالعرض علم پيدا مىكنيم . « 1 »\r\nو لكن اشراقيين قول ديگرى دارند و شايد اولين كسى كه بر آن اصرار ورزيده شيخ الاشراق در حكمة الاشراق باشد . « 2 »\r\nو آن اين است كه : نظام وجود از ازل تا ابد و موجودات عينيهء نظام بشراشره عين علم خداوند احديت بوده بدون اينكه چيزى مانند صور علميه بين او و بين اشياء واسطه باشد تا از خارج حكايت نمايد ، بلكه حقايق وجودى نظام وجود ، ازلًا و ابداً عين علم اوست . گروههاى وجودات عينيه ، كه يكى پس از ديگرى مىآيند و لاحقين\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 502 ؛ شرح اشارات ، ج 3 ، ص 298 ؛ التحصيل ، ص 574 - 577 .\r\n( 2 ) - حكمة الاشراق ، در مجموعهء مصنفات شيخ اشراق ، ج 2 ، ص 150 - 153 و نيز : تلويحات ، در همان مجموعه ، ج 1 ، ص 70 - 73 ؛ شرح حكمة الاشراق ، قطب شيرازى ، ص 362 - 365 .\r\n","page_name":" 168 ","page_number":168},
  {"content":"\r\n\r\nجاى سابقين را مىگيرند و عالم از ازل تا ابد ، كه با حركت نظامى در صف وجود قرار مىگيرد ، بدون رايحهء عرضيتى و بدون توسط صور علميه ، علم حقيقى و عين علم حق مىباشند . مثل صور ذهنيهء انسانى كه چون مخلوق و معلول نفس هستند ، بدون وساطت چيزى معلوم نفس - يعنى معلوم بالذات - بوده و توسطى در كار نيست ؛ زيرا توسطى كه در كار بود ، وساطت صور علميه نسبت به اعيان خارجيه بود ، اما در معلوميت خود صور علميهء ذهنيه با توجه به اينكه نفس نسبت به آنها ، سِمَت خلاقيت دارد ، چيز ديگرى توسط ندارد . با اينكه در اين مورد علت و معلول مشوب به ماهيت بوده و ماهيت نفس ، غير ماهيت صورت مخلوقهء نفس بوده و ماهيات ، غبار كثرت و غيريت مىباشند . ولى در عين حال صور ذهنيه عين علم نفس است ، پس سلسلهء نظام وجوديهء عالم كه مخلوق حضرت بارى بوده كه علتى فوق او نبوده و او صرف الوجود مىباشد و هيچ شائبهء ماهيتى كه موجب غيريت باشد در او نيست ، عين علم حق تعالى و معلوم بالذات اوست .\r\nاين قول از شيخ الاشراق در حكمة الاشراق منقول است و متأخرين هم اين قول را تلقّى به قبول كرده و صحيح دانسته‌اند . « 1 » و مرحوم آخوند هم به اين قول قائل بوده منتها در جهات ديگرى مخالفت نموده است . « 2 »\r\n\r\nكلام محقق طوسى در علم بارى\r\nمحقق طوسى برهان امتنى بر اين مطلب اقامه نموده است « 3 » كه اول بايد با آن برهان مطلب را تحكيم نموده و اساس قول را تشييد كرد ، سپس به مقرّبات مطلب و چيزهايى كه آن را به افهام نزديك كرده و باعث رفع استيحاش است پرداخت ، و آن گاه اشكالات وارده را بيان نمود و رد كرد از قبيل اينكه : اگر اعيان موجوده با اين كثرت ،\r\n\r\n\r\n","description":"","footnote":"\r\n( 1 ) - اسفار ، ج 6 ، ص 253 .\r\n( 2 ) - اسفار ، ج 6 ، ص 249 - 263 ؛ مبدأ و معاد ، ص 79 - 86 ؛ شرح هدايهء اثيريه ، ص 330 .\r\n( 3 ) - شرح اشارات ، ج 3 ، ص 306 - 307 .\r\n","page_name":" 169 ","page_number":169},
  {"content":"\r\n\r\nعلم واجب باشد ، با توجه به اينكه علم خداوند با ذات او متحد است ، بدون شك لازم مىآيد خدا عين اين موجودات باشد و حال آنكه بالضروره اين طور نيست .\r\nاشكال ديگر آنكه : با توجه به اينكه علم خدا عين اوست ، لازم مىآيد اين وجودات با اينكه غير او هستند عين علم او باشند .\r\nو همچنين لازم مىآيد خداوند تبارك و تعالى كثير باشد ؛ زيرا عين علم وى كثير است و متحد با اوست .\r\nو هكذا لازم مىآيد معدومات كه موجود نيستند ، معلوم خداوند نباشند ؛ چون بنا بر اين مسلك ، علم او عبارت از موجودات عينيه است و شكى نيست كه بسيارى از موجودات ، فعلًا وجود حقهء خارجيهء عينيه ندارند .\r\nو الحاصل : بايد اين اشكالات را بعد از اثبات مدعى رد كرد و گمان اين است كه اگر كسى نظر اشراقيون را تصور كند ، براى تصديق آن كافى است ، فقط زحمتى كه هست در تصور آن است و الّا بعد از تصور ، تصديق آن محتاج مئونه نيست .\r\nبرهان محقق بر مطلب داراى مقدماتى است :\r\nمقدمهء اول اينكه : ذات خداوند متعال ، علت جميع ما سوى است و حضرت حق ، عالِم به ذات خويش است ، بنا بر اين علم به ذات ، علت علم به ما عدا است ؛ زيرا علم به سبب ، علت علم به مسبب نيز هست .\r\nمقدمهء ديگر اينكه : بلااشكال علم حق متحد با ذات حق و عين اوست .\r\nبه مقدمات مذكوره اين قاعده را كه « الواحد لا يصدر منه الّا الواحد » ضميمه مىنماييم تا نتيجه دهد كه اين معاليل و وجودات عينيه ، عين علم حق مىباشند و الّا تخلف يكى از مقدمات لازم مىآيد ، در صورتى كه قابل تخلف نيست ؛ زيرا اينكه ذات تبارك و تعالى علت تمام اشياء و وجودات خارجيهء عينيه است ، بلا اشكال ثابت است ؛ گرچه به نحو علة العلل بودن باشد كه اين شىء علت آن شىء و او علت چيز ديگرى تا بالاخره به علة العلل و علت بالذات كه واجب الوجود است منتهى شود . و اين معنى به واسطهء ادلهء توحيد و عدم شركت چيزى با إله عالم در الوهيت اثبات گرديده است .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nو همچنين شكى نيست كه حضرت حق ، عالم به ذات خويش است و علم به سبب علم به مسبب است ، البته علم به سبب عين علم به مسبب نيست ، بلكه از علم به سبب علم به مسبب توليد مىشود ؛ چنان كه اگر منجم با تقدير تنجيمى و به واسطهء تقدير سير آفتاب و ماه دانست كه آفتاب در فلان موقع با اين مقدار حركت روزانه در رأس السرطان بوده و قمر در ذَنَب خواهد بود و زمين بين آن دو حائل خواهد شد ، مىداند كه قمر در آن موقع منخسف خواهد شد ، البته علم به وقوع آفتاب در رأس و قرار گرفتن ماه در ذنب و حائل شدن زمين بين آن دو ، عين علم به انخساف نيست ، بلكه سبب آن است . اين است كه علم به صغرى و كبرى عين علم به نتيجه نيست ، بلكه علت علم به نتيجه است .\r\nحال علم به مسبب يا عين مسبب و يا غير آن است ، اگر غير آن باشد با توجه به اينكه گفتيم علم به ذات حق عين ذات اوست و ذات و علمِ به ذات ، دو چيز نيستند بلكه وحدت دارند ، لازم مىآيد از شىء واحد دو چيز كه عبارت از ذوات معاليل و علم به آنهاست صادر گردد و حال آنكه « الواحد لا يصدر منه الّا الواحد » . اگر فرض كنيم « الف » علت « ب » بوده و ذات « ب » مستند به « الف » مىباشد و علم « الف » به ذات خود كه سبب است ، موجب علم به « ب » است حال علم به « ب » يا عين « ب » است و هو المطلوب ، و يا غير آن است كه مثلًا « ج » باشد ، در اين صورت با توجه به اينكه « الف » عالم به ذات خويش است و علم عبارت از « حضور الشىء لدى الشىء » است و شىء به تمام حضور ، براى خودش حاضر است ، يعنى ذات شىء از شىء غايب نيست . و بالجمله : علم به ذات « الف » متحد با ذات اوست و ذات و علمِ به ذات دو چيز نيست ، بلكه يك چيز است ، پس اگر بگوييم از اين شىء بسيط دو چيز ، يكى ذوات معاليل و ديگرى علم به وجودات معاليل صادر شده است ، لازم مىآيد از شىء واحد بسيط من جميع الجهات دو چيز متباين صادر شده باشد و حال آنكه در فلسفه بحثى مانند « الواحد لا يصدر منه الّا الواحد » نيست كه چنين متقن و داراى دلايل و براهين مستحكم باشد ، گرچه اصوليين اين قاعده را از محلش تجافى داده و به اصول\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nآورده‌اند و در غير محل خود به بحث گذاشته‌اند .\r\nچون كه بايد اينجا مطلب به طور برهانى در قلوب و مغزها جاى گيرد نمىتوان گفت حوصله اجازه نمىدهد بيش از اين متعرض شد ، لذا مىگوييم : اگر ذات زيد علت چيزى باشد و علم زيد به ذات خودش هم موجب علم به آن چيز باشد و ما فرض كنيم زيد و علم زيد به ذات خود مصداقاً يك چيز بوده ، منتها دو عنوان دارند ، كشف مىكنيم كه آن معلول و علم به آن معلول هم دو مفهوم بوده ولى مصداقاً يكى است ، و الّا لازم مىآيد كه از واحد ، دو چيز صادر گردد .\r\nبه عبارت ديگر : ما فرض مىكنيم زيد علت چيزى بوده و ابن عمرو هم علت چيزى مىباشد ، اگر فهميديم كه زيد همان پسر عمرو است و چيز ديگرى نيست ، كشف مىكنيم آن دو معلولى كه يكى را معلول زيد و ديگرى را معلول ابن عمرو حساب مىكرده و آنها را دو چيز گمان مىكرديم ، دو چيز نبوده بلكه يك چيز بوده است ؛ اسم ذات يكى را زيد گذاشته و مىگوييم : علم او به ذات خود ، علت علم او به معلولش مىباشد و اسم اين علم به ذات را هم ابن عمرو مىگذاريم و چون بالفرض ذات او و علم به ذات ، متحد و واحد و بسيط است ، پس در حقيقت زيد در خارج عين ابن عمرو بوده ، منتها دو عنوان زيد و ابن عمرو بر او صادق مىباشد و چون زيد پسر عمرو است كشف مىكنيم در ناحيهء معلول هم كه فرض مىكرديم يكى به زيد و يكى به ابن عمرو منسوب است ، دو چيز نبوده ، بلكه يك چيز مىباشد و الّا خلف فرض لازم مىآيد .\r\nاگر در مثال مذكور بگوييم زيد با ابن عمرو يكى نيست در ما نحن فيه هم ذات خداوند با علمِ به ذاتش يكى نمىباشد .\r\nو اگر بگوييم آن دو حسب الفرض در واقع متحدند و ليكن معاليل متعددند ، خلاف قاعدهء « الواحد لا يصدر منه الّا الواحد » لازم مىآيد .\r\nو بالجمله : فرض مىكنيم « الف » علت « ب » و « ج » علت « د » است ، بعد از آنكه با برهان دانستيم « الف » عين « ج » است ، مىدانيم كه « ب » عين « د » مىباشد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nو الحاصل : در طرف علت ، دو علت است : يكى عليت ذات براى ذات معلول ، و ديگرى عليت علم به ذات براى علم به معلول و البته بايد خاطرنشان كرد كه علم به معلول هم چيزى است ؛ زيرا بالضروره مىدانيم علم به شىء عدم نيست ، پس در طرف معلول هم ، يكى ذات معلول و ديگر علم به ذات معلول است و چون در طرف علت دانستيم كه دو علت مستقل نبوده بلكه آن دو متحد بوده و يك علت مىباشد ، خواهيم دانست كه در ناحيهء معلول هم اثنينيت نيست بلكه اتحاد مىباشد .\r\nدر نتيجه با اين برهان ثابت شد كه : ذاته علّة لما عداه و علمه بذاته علّة لعلمه بذوات ما عداه و حيث إنّ علمه بذاته و ذاته واحد ، فما عداه و علمه بما عداه واحد ، و الّا يلزم إمّا أن لا يكون ذاته علّة لما عداه و إمّا أن لا يكون علمه بذاته علّة لعلمه بذوات ما عداه و إمّا أن لا يكون علمه بذاته متحداً مع ذاته و إمّا أن يصدر الكثير عن الواحد . و التوالى المذكورة كلها باطله ؛ لأنّ جميع المقدّمات ثابت بالبرهان و ما ثبت بالبرهان لا يتخلّف الّا بعد انثلام البرهان ، پس لازم مىآيد از عقل اول تا هيولاى اولى ، هر چه در اين نظام وجود هست عين علم حق باشد ، نه اينكه به واسطهء علم ديگرى معلوم حق باشد ، فالعلم و المعلوم واحد .\r\n\r\nاشكال لزوم اتحاد معاليل با ذات حق و دفع آن\r\nبلى ، بايد اشكالى را كه به اين بيان متوجه مىشود رفع نماييم : تقريب اشكال اين است كه لازم مىآيد اين معاليل عين حق باشند ؛ زيرا اينها علم خداوند هستند و علم خدا با خدا متحد است ، پس دريچهء وحدت وجود باز مىشود .\r\nاستلزام در وجودات به معناى عليت است ؛ مثلًا اگر بگويند « الف » بوجودها نه بماهيتها مستلزم وجود « ب » است ، معناى استلزام ، عليت است ، ولى استلزام در باب ماهيات به معناى عليت و معلوليت نيست .\r\nبراى حضرت حق دو علم است : يكى در مرتبهء ذات ، كه آن علم حق به ذات خويش است كه قبلًا گفتيم اين علم به سبب است كه مستلزم علم به مسبب مىباشد ، و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nديگر علمى است كه معلولِ علمِ به ذات است و آن علم فعلى است .\r\nصاحب منظومه از اين دو علم به « علمه تعالى بالاشياء بالعقل البسيط » و « الاضافة الاشراقيه » تعبير آورده و سپس علم فعلى را مقدم داشته است .\r\nعلم فعلى حق عبارت از نظام وجود از عقل اول تا مرتبهء هيولاى اولى است و اين علم است كه منفصل از ذات و غير متحد با ذات است .\r\nاگر بخواهيم كاملًا اين معنى براى ما روشن شود ، بايد علم انسان را تفتيش و تحقيق نماييم .\r\nانسان داراى دو علم است : يك علم در مرتبهء ذات كه آن عبارت از ملكهء بسيطهء متحدهء با نفس مجردهء بسيطهء انسانى است و در اين مرتبه تكثر راه ندارد . اين مرتبه به نحو ملكهء مجرده با ذات نفس متحد بوده و به اعتبار آن ملكهء متحدهء با نفس ، به شخص مىگويند : « انّه عالم » با اينكه هيچ يك از صور مفصّلهء قضايا در او نبوده ، بلكه نسبت به آنها ذهول و غفلت داشته و در حال نوم يا اشتغال به چيز ديگرى مىباشد كه در آن حال هم داراى اين ملكهء بسيطهء مجرده هست . اين علم متحد با نفس بوده و هيچ كثرتى ندارد و در عين حال كه با نفس متحد است ، نفس در بساطت و وحدت خود باقى است .\r\nعلم ديگرى كه انسان واجد اوست ، علم تفصيلى است كه به اضافهء اشراقيه بوده و قضايا در آن مرتبه به نحو تفصيل از يكديگر ممتاز مىباشند و اين مرتبه از علم نفس ، عبارت از معاليل نفس است كه به خلاقيت نفس مخلوق مىباشند و تمام ملاك علم ، چنان كه سابقاً گذشت ، عبارت از حضور معلوم نزد عالم بوده و اشد مراتب حضور ، حضور معلول عند العله مىباشد ، البته در قضيهء علم به ذات ، اطلاق حضور تسامح است ؛ چون آنجا باب وحدت است .\r\nبالجمله : وقتى ملاك علم حضور بود ، هر چه حضور بيشتر باشد ، علم قوىتر بوده و عالم ، اعلم و معلوم ، معلوم‌تر مىشود و اشدّ مراتب حضور حضورِ معلول نزد علت است . و در حضور لازم نيست حاضرى و ذاتٌ ثبت له الحضور باشد تا حاضر به\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nتوسط چيز ديگرى براى آن چيزى كه نزد او حضور دارد كشف شود ، بلكه حضور عين ملاك علم است و علم حضور نزد عالم است . و جهت اينكه گفتيم اشد مراتب حضور ، حضور معلول براى علت است اين است كه معلول بما هو معلول ربط به علت بوده و از علت منفك نمىباشد تا اسباب حجاب در كار باشد .\r\nپس صور ذهنيه معاليل نفس مىباشند و با اينكه علت ، موجودى در قشر و حجاب ماهيت است و وجودى مقيد و محفوف به ماهيت است و همچنين معلول ، يعنى صورت ذهنيه ، موجودى در وراى حجاب ماهيت و ظلمت كثرت است و وجودى متقشر به قشر ماهيت است و ماهيت ملاك حجاب و ستر و غيبت است . و با اينكه نفس اين گونه نيست كه تمام ذاتش عليت بوده و حيثيت ديگرى غير حيثيت عليت نداشته باشد ، بلكه يك جهت عليتى دارد و همچنين تمام ذات معلول هم تمام حيثيت معلوليت را دارا نبوده ، بلكه واجد يك نحوى از معلوليت نسبت به نفس مىباشد ، و ليكن چون ملاك علم حضور است ، با وجود اين حجابها از طرفين و پايبندى علت به حجاب ماهيتى نفس و مقيد بودن معلول به ستر ماهيتى صورت ذهنيه ، انسان حقيقةً مىگويد : عالم هستم ، نه بالعرض و المجاز .\r\nمثلًا انسانى كه مىداند « الواحد نصف الاثنين » و « النار حارّه » و وجود تفصيلى اين قضايا در ذهن او موجود است با اينكه « الواحد نصف الاثنين » يا « النار حارّه » با اين مفهومى كه دارند غير نفس آن است ، ولى چون وجود ذهنى اين قضايا معلول نفس اوست ، او عالم به آنهاست . و اين طور نيست كه اين قضايا حاضر بوده و چيز ديگرى ملاك كشف آنها براى انسان و مناط علم انسان به آنها باشد ، بلكه خود وجود آنها علم نفس است .\r\nو هكذا اگر وجود ذهنى انسان ، قضيهء « الفرس حيوان صاهل » باشد كه با خلاقيت نفس در ذهن ايجاد شده است ، با اينكه اين وجود ذهنى مكتنف به مفهوم حيوان صاهل است و اين ماهيت موجب حجاب است ؛ زيرا غير از ماهيت نفس است و بين او و ماهيت نفس بينونت و غياب است ، و ليكن چون آن وجود ذهنى كه اين ماهيت\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمكتنف به اوست معلول نفس است ، خود اين وجود ، علم نفس است و چيزى كه چيز ديگرى سبب كشف او براى نفس باشد نيست .\r\nعلم تفصيلى نفس ، همان صور ذهنيهء مفصله است كه معاليل نفس مىباشند و علم تفصيلى نفس عين اين معاليل بوده ، بدون اينكه چيز ديگرى واسطه باشد ؛ زيرا ملاك در علم غير از حضور چيز ديگرى نيست ، اگر چه مانند مشائين قائل شويم كه صور اشياء در ذات احديت مرتسم بوده است ، « 1 » باز ملاك حضور است ؛ زيرا عرض به نحو حلول ، قائم به موضوع خود مىباشد و وجود عرض قائم و متقوم به موضوعى است كه از او مستغنى مىباشد و نسبت به او يك نحوهء عليت دارد و همين حضور عرض نزد موضوع ملاك علم است و در حقيقت خود اين حضور ، عين علم است و اين طور نيست كه عالمى و معلومى و چيز ديگرى به نام حضور باشد ، بلكه قيام عرض به موضوع عين حضور بوده و اين شىء متقوم ، به تمام ذات ، علم آن چيزى است كه به او وابسته مىباشد .\r\nو بالجمله : گرچه در علم حق ، به صور مرتسمه قائل شده و بگوييم كه ذات بارى به توسط صور ، عالم به اين نظام وجود عينى است ، باز هم لا بد حضور آن صور نزد ذات ، مناط علم ذات به آن صور بوده و خود آن صور علم خداوند مىباشند و حضور صور نزد ذات به خاطر اين است كه صور حالّ در ذات و عارض بر آن و معلول او مىباشند و عليت و معلوليت تمام ملاك حضور است و معلول به تمام ذات در پيشگاه علت حضور دارد ؛ چون تمام ربط به اوست .\r\nاين بود كه در مورد نفس گفتيم : با تشابك به جهات ظلمانى و حجابها و ماهيات از طرف علت ، يعنى نفس و از ناحيه معلول ، يعنى صور ذهنيه ؛ چون بين نفس و صور يك نحوه عليت و معلوليت ضعيفى هست ؛ لذا صور ، علم نفس و معلوم نفس مىباشند و اين طور نيست كه علمى وراى آنها باشد تا صور به واسطهء آن علم ، معلوم نفس باشند .\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 502 ؛ شرح اشارات ، ج 3 ، ص 298 - 307 ؛ التحصيل ، ص 574 - 577 .\r\n","page_name":" 176 ","page_number":176},
  {"content":"\r\n\r\nاگر موجودى در مرتبهء ذات صرف الوجود باشد ، تمام ذاتش حيثيت عليت بوده و همهء ذات در مقابل عليت قرار خواهد گرفت و اين طور نيست كه داراى حيثياتى بوده و به يك حيثيت مقابل عليت بوده و به حيثيات ديگر مقابل با آن نباشد ، بلكه به تمام ذات مقابل عليت و علم و قدرت خواهد بود .\r\nو خلاصه : در مرتبهء ذات تمام علت بوده و جهت ديگرى وراى جهت عليت در او نبوده و به هيچ وجه پايبند حجاب و سترى نبوده و در قشرى نخواهد بود ؛ زيرا ماهيت نداشته و ذاتش نسبت به اشياء ، اشد مراتب اقتضا را داراست .\r\nبالجمله : در طرف علت اين نحو از تماميت عليت بوده و در ناحيهء معلول هم هيچ ملاك حجابى نيست و ابداً اين معلول هم ماهيتى نداشته و وراى حيثيت معلوليت حيثيت ديگرى نيز ندارد و به تمام ذات و تمام حيثيت معلوليت دارد ؛ زيرا معلول آن علت ، وجودات متقيدهء خاصهء محدوده به حدودات نيست كه هر كدام يك صادر و معلولى باشند ، بلكه معلول او يك وجود مرسل و محيطى است كه عبارت است از فيضه المقدس الاطلاقى .\r\n\r\nوجود منبسط اطلاقى و معلوليت آن\r\nوجود منبسط اطلاقى ، كمال البسط بوده و هيچ حيثيتى وراى حيثيت معلولى در او نبوده و به تمام ذات ، ربط صرف و تعلق محض و معلوليت صرف براى علتى است كه به تمام ذات واجد حيثيت عليت است .\r\nخلاصه : وجود منبسط به صراح ذات ، حيثيت ربطى به چيزى دارد كه به صراح ذات ، تمام عليت و اقتضاست . و اين وجود فيض مقدس اطلاقى كه معلول ذات به تمام حيثيت است ، علم حضرت بارى است و اين طور نيست كه به واسطهء علمى معلوم او باشد ، به اين معنى كه علمى و معلومى باشد و آن علم واسطهء در معلوميت باشد ؛ زيرا ملاك علم ، حضور است و معلولِ به تمام حيثيت ، داراى اشد مراتب حضور در محضر علتِ به تمام حيثيت است و هيچ حدى و ماهيتى از ناحيهء علت نيست ، بلكه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nصرف انبساط وجوديهء فيضيهء مقدسهء اطلاقى ، نورى بسيط وحيد است كه به صرافت ذات ، حيثيت معلوليت دارد  « ما أَصابَكَ مِنْ حَسَنَةٍ فَمِنَ اللَّهِ »  « 1 » و معلول به تمام وجود مرتبط بوده و علت به تمام وجود مربوطٌ إليه مىباشد و هيچ حدى از ناحيهء او نيست  « وَ ما أَصابَكَ مِنْ سَيِّئَةٍ فَمِنْ نَفْسِكَ » .  « 2 »\r\nبالجمله : حق صرف الوجود - كه كله الظهور و كله النور  « اللَّهُ نُورُ السَّماواتِ وَ الْأَرْضِ »  « 3 » - يك تجلى فعلى نورى منبسط اطلاقى داشته و اين وجود منبسط سعى معلولى و ربطى كه داراى اشد مراتب حضور بوده ، معلوم او بوده و علم تفصيلى او مىباشد « لا يشذّ عن هذا الوجود المنبسط المقدس الاطلاقى شىء » .\r\nاكنون درصدد هستيم كه ماهيات و حدود را الغا نموده و اين مطلب را توضيح دهيم كه چرا معلول به صراح ذات ، وجود فيض مقدس اطلاقى بوده و معلول به تمام ذات حيثيت معلولى داشته ، بدون اينكه حيثيت ديگرى وراى حيثيت معلولى و وجود انبساطى داشته باشد .\r\nشما اگر در اتاقى نشسته باشيد كه نور از روزنه‌هاى پنجره‌ها به داخل اتاق تابيده باشد ، انوار محدوده و مقيده به حدودات مخصوصه و تحديدات روزنه‌ها مىبينيد و حال آنكه آنچه از آفتاب صادر شده يك نور بسيط اطلاقى منبسط احاطى است كه هيچ حدى نداشته و در كمال بساطت و اطلاق و صرافت صادر گرديده و اين تحديدات هيچ ربطى به مبدأ و « ما قام به النور » نداشته ، بلكه از لوازم تنزل به حدودات اين امكنه است .\r\n\r\nعدم مغايرت وحدت ذات با كثرت مفاهيم\r\nبعد از تمهيد اين مقدمه بايد گفت : حضرت حق صرف الوجود است و صرف الوجود صرف الكمال است و همهء ذات ، مقابل همهء مفاهيم كماليه قرار دارد و به همان\r\n\r\n\r\n","description":"","footnote":"\r\n( 1 ) - نساء ( 4 ) : 79 .\r\n( 2 ) - نساء ( 4 ) : 79 .\r\n( 3 ) - نور ( 24 ) : 35 .\r\n","page_name":" 178 ","page_number":178},
  {"content":"\r\n\r\nصرافت ذات و صراحت ذات كه واجب الوجود است ، به همان صراح ذات عالم است و همچنين تمام ذات مقابل قدرت است ، كله العلم و كله القدره و كله النور و كله الوجود .\r\nو بالجمله : تمام ذات در مقابل تمام اين مفاهيم كماليه واقع است و در عين حال ، ذات در كمال بساطت و وحدت خود باقى است و تعدد اين مفاهيم كماليه ، موجب تعدد آن نمىشود و ذات در اين مرتبهء واحديت ، داراى تمام اوصاف جماليه و اسماء حسنى است و لذا وجود منبسط اطلاقى احاطى كه اضافهء اشراقيه و معلول او و صادر از اوست ، به خاطر وحدت ذات ، وحدت و بساطت داشته و بين اين وجود منبسط و اضافهء اشراقيه و بين ذات ، فرقى در جهت وحدت نيست مگر اينكه عبد اوست .\r\nو الحاصل : در عين بساطت ذات و وحدت وجود حق با صدق مفاهيم متكثرهء كماليه بر آن ، از او يك وجود طويل و يك شعاع پهناور بسيطى صادر شده كه :\r\n همه عالم صداى نغمهء اوست * كه شنيد اين چنين صداى دراز « 1 » \r\nو چنان كه در مرتبهء واحديت وجود اسماء كماليه وحدت را منثلم نمىكند ، اين وجود منبسط بسيط هم ، در عين بساطت و وحدت ، واجد اسماء و صفات كماليه بوده بدون اينكه وحدت آن انثلام يابد و اين وجود منبسط از هيچ جهت فرقى با مبدأ اعلى نداشته مگر اينكه كمال او تنزلى بوده و كمال مبدأ ، كامل و تمام بلكه فوق التمام مىباشد و او اين جهت تنزلى و تنقصى را كه عبارت از جهت صدورى است ، دارد كه در حقيقت ، معلوليت و صرف ربط و تعلق به مبدأ بوده و به تمام هويت متعلِّق و مربوط به مبدأ بوده ؛ چنان كه مبدأ به تمام هويت متعلَّق و مربوط إليه است و قيام وجودى او به وجود قيومى مبدأ است ، تنها فرق از اين جهت است كه مرتبهء او ناقص و نازل است و الّا او آيت معلولى مبدأ بوده و هر كمالى كه در مبدأ به نحو اعلى و فوق التمام و وجوب بالذات وجود دارد ، در او هم به نحو تنقص و تنزل هست و چنان كه وحدت مبدأ به تكثر مفاهيم منثلم نمىشود ، بلكه كله الوجود و كله القدره و كله العلم و كله الاراده ، وجود منبسط هم مع بساطتها تمامش قدرت خداوند و علم خداوند و\r\n\r\n\r\n","description":"","footnote":"\r\n( 1 ) - ترجيع‌بند فخر الدين عراقى .\r\n","page_name":" 179 ","page_number":179},
  {"content":"\r\n\r\nارادهء خداوند و جمال خداوندى است بدون اينكه وحدت و بساطت آن انثلام يابد ؛ زيرا چنان كه گفتيم همهء اين اوصاف كماليه مصداقاً عين وجود است بدون اينكه در مقابل آنها چيز ديگرى غير از وجود باشد و چنان كه در مورد ذات خداوند اثبات نموديم كه او صرف الوجود و صرف العلم و صرف القدره و صرف الاراده است ، وجود منبسط هم به اضافهء اشراقيه ، وجودى معلولى و تنزلى است ، پس حقيقت وجود منبسط هم وجود است ، منتها وجود متنزل كمالى .\r\nپس صدق مفاهيم كماليه بر وجود منبسط ، موجب تعدد آن نمىشود چنان كه در مبدأ موجب تعدد نيست و وجود منبسط هيچ فرقى با مبدأ نداشته مگر اينكه عبد اوست و حقيقت علم كه از فياض على الاطلاق متنزل شده عين اين وجود منبسط است و وجود منبسط كله القدره و كله الاراده و كله النور و كله الظهور و كله الوجود كه همهء اينها اسماء حسنى مىباشند و چنان كه در مرتبهء ذات و واحديت اسماء جماليه موجود است در وجود منبسط هم نمونهء آنها هست بدون اينكه تفاوتى از جهت وحدت مصداقى در كار باشد .\r\nو الحاصل : در عالم ، غير جمال و كمال او چيزى نيست و اين وجود به هر اندازه باشد ، ماهيت علم و قدرت و اراده به همان اندازه خواهد بود ؛ زيرا غيرى نيست و يك هويت بسيطه است كه علم و قدرت و ارادهء فعلى خداوند است ، لذا آشنايان باب حقايق فرموده‌اند :\r\n« نحن و اللّه الأسماء الحسنى » . « 1 »\r\nاز اينجا معلوم مىشود كه چرا نفس مجرد نمىتواند وجودات عينيهء خارجيه را به حضور خود مشرّف ببيند ؛ چون نسبت به آنها عليتى نداشته و بين او و آنها طوليتى در كار نيست ، بلكه در عرض آنهاست ؛ لذا نمىتواند بالذات عالم به آنها باشد ؛ چرا كه حضورى كه ملاك علم است براى نفس نسبت به آنها نيست ، بنا بر اين نفس به جهت اعداد وسايل ، در عالم و حيطهء فعاليت خود خلاق صور گشته و چون نفس ، علت آن صور است و آن صور به اضافهء اشراقيهء نفس موجودند ، بنا بر اين آنها ، هم علم و هم\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 143 ، حديث 4 .\r\n","page_name":" 180 ","page_number":180},
  {"content":"\r\n\r\nاراده و هم قدرت نفس مىباشند و ديگر نفس ، يك اراده ندارد تا اراده كند و بعد اين صور را خلق نمايد ، بلكه ارادهء آنها عين وجود آنها در نفس است و ارادهء آنها مانند ارادهء اشياء خارجيه نيست كه اول آنها را در خارج تصور نموده و بعد فايدهء آنها و سپس عدم ضرر آنها را تصور نمايد تا بالاخره آنها را موجود نمايد ، بلكه اين صور ذهنيه عين ارادهء آنهاست و در خلاقيت صور ذهنيه طى مراتب اراده نيست .\r\nو بالجمله : بعد از آنكه نفس اين صور را خلق كرد ، به جهت تطابق و تشابه ناچيزى كه صور با خارج دارند ، خارج به واسطهء آنها معلوم مىشود ، البته نه بالذات بلكه بالعرض ، و ليكن خود آنها صور معلوم بالذات بوده و صور ديگرى كه به واسطهء آنها معلوم باشند در كار نيست ، بلكه خود آنها هم علم و هم معلوم بوده و معلوم عين علم و علم عين معلوم مىباشد ؛ چنان كه خود آنها قدرت نفس بوده و قدرت نفس عين آنها مىباشد و همين طور ساير صفات ، چون همهء اعيان خارجيه معلول ذات احديت هستند ، نه متقيداً به تقيدى و نه متخصصاً به تخصصى ، بلكه يك وجود منبسط به اضافهء اشراقيه فضاى عالم را پُر كرده است بدون اينكه با ذات مبدأ و اسماء و صفات او فرقى داشته باشد ، مگر اينكه وجود منبسط مرتبهء نقص است ، لذا علم در عالم ، علم اوست به علم تنزلى و وجود ، وجود اوست به وجود تنزلى معلولى ، و قدرت ، قدرت اوست به قدرت تنزلى معلولى ، و تمام اوصاف كماليه به طور تنزل از كمال اوست و هر كمال و جمالى كه ديده مىشود ، از شعاع مبدأ كمال است و هر نقصى كه ديده مىشود از لوازم مرتبهء معلوليت است كه بالذات از جهت كمال نسبت به علت ، تنقص دارد و به هر اندازه واسطه بين معلول و علت كمتر باشد كمالش بيشتر و نقصش كمتر خواهد بود و هر اندازه وساطت بيشتر باشد ، تنقص نيز بيشتر مىشود تا به هيولاى اولى برسد كه آخرين مرتبه‌اى است كه نور وجود منبسط به آنجا رسيده كه نزديك به ابهام و متشابك با عدم و متعانق با نيستى است و در حقيقت محل اختلاط نور و ظلمت است ؛ نور آن از مبدأ و ظلمت آن از تنقص و جهت عدمى اوست .\r\nو بالجمله : جهات تنقص از او نبوده و از او غير جهت وجودى كه منشأ همهء\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكمالات است ، چيز ديگرى صادر نمىشود و اين وجود منبسط ظلّ رب است  « أَ لَمْ تَرَ إِلى رَبِّكَ كَيْفَ مَدَّ الظِّلَّ »  « 1 » و اين نور ، جلوه‌اى از نور او و جلوه‌اى از جمال اوست  « اللَّهُ نُورُ السَّماواتِ وَ الْأَرْضِ » .  « 2 »\r\nو اين حقيقت هويتى بسيط است ؛ زيرا اين هويت بسيطه از آن هويت بسيطه است كه در حال بساطت ، هم اول و هم آخر و هم ظاهر است ، علم و نور و ظهور و وجود و موجود است  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ » ،  « 3 » اين ظلّ بسيط نيز علم و نور و قدرت و اراده است و ليكن منفصل از ذات ؛ ظلّ ذات و شعاع ذات و ربط به ذات است و هيچ فرقى از جهت بساطت و وحدت و عدم انثلام آن به واسطهء صدق مفاهيم كماليه ، با ذات مبدأ نداشته جز اينكه مخلوق او و صادر از اوست . در ادعيهء رجبيه است :\r\n« لا فرق بينك و بينها إلّا أنّهم عبادك و خلقك فتقها و رتقها بيدك »\r\nتا آنجا كه عرض مىكند :\r\n« فبهم ملأت سماءك و أرضك حتّى ظهر أن لا إله إلّا أنت » « 4 »\r\nو حضرت امير عليه السلام همين مضمون را در ادعيه شعبانيه فرموده است . « 5 »\r\nو بالجمله : معلوم شد كه وجود منبسط ، علم و معلوم و قدرت و اراده است و اين طبيعت « يد » خداوند است\r\n« خمّرت طينة آدم بيدي أربعين صباحاً » « 6 »\r\nخود طبيعت به واسطهء لواحق و كسر و انكسار و گذشتن دهور ، يد خداوندى است ، مگر يد بيش از اين كارها انجام مىدهد ؟\r\nاين است كه ارادهء فعلى و علم فعلى همه در خارج يك هويت بسيطه بيش نيست .\r\n\r\n\r\n","description":"","footnote":"\r\n( 1 ) - فرقان ( 25 ) : 45 .\r\n( 2 ) - نور ( 24 ) : 35 .\r\n( 3 ) - حديد ( 57 ) : 3 .\r\n( 4 ) - مصباح المتهجد ، ص 740 ؛ مفاتيح الجنان ، ادعيهء روزهاى ماه رجب ، توقيع ناحيهء مقدسه .\r\n( 5 ) - شايد اشاره به اين فقره از مناجات شعبانيه است : « . . . فَتَصِلَ إلى مَعدِن العَظَمة و تَصيرَ أرواحُنا مُعلّقَةً بعزّ قدسك » . رجوع كنيد به : اقبال الاعمال ، ص 685 ؛ مفاتيح الجنان ، اعمال مشتركهء ماه شعبان .\r\n( 6 ) - علم اليقين ، ج 2 ، ص 832 .\r\n","page_name":" 182 ","page_number":182},
  {"content":"\r\n\r\n\r\nروايات و ادعيه دو راه متفاوت در اخذ معارف\r\nاگر اين گفته‌هاى ما درست تعقل شود ، بسيارى از روايات حل مىشود مانند :\r\n« خلق اللّه المشية بنفسها ثمّ خلق الأشياء بالمشية » « 1 »\r\nو همچنين روايت شريفى كه در كافى است كه مشيت خدا را عبارت از اين وجودات قرار داده و لكن علم را در مرتبهء ذات اخذ نموده است . « 2 » و اينكه حضرت از علم در مرتبهء ذات ، علم اجمالى و از مشيت ، وجود خارجى فعلى را اراده كرده است ، براى يك نكته بوده است و آن نكته اين است كه سائل و مخاطب نمىتوانست علم و اراده را در خارج عين ذات تصور كند و اگر حضرت آنها را در مرتبهء ذات اخذ مىكرد ، سائل تجدد مىفهميد و نمىتوانست ادراك كند كه مستلزم تجدد نيست ؛ لذا حضرت بين اوصاف تفكيك كرد .\r\nبايد باب معارف را از ادعيه فهميد ، نمىتوان باب معارف را از اخبارى كه مورد خطاب ، مردمان علم نديده و حكمت نديده بوده فهميد .\r\nبايد معارف را از ادعيهء آنها آموخت ، چون طرف خطاب در ادعيه حق سبحانه است ؛ لذا مىبينى جملات فصوص در معنى با ادعيه موافق است منتها حضرت امير عليه السلام متأدب بوده و توانسته حق بيان را ادا نمايد ولى صاحب فصوص متأدب نبوده و نتوانسته حق را ايفا كند .\r\nحضرت باقر عليه السلام در اداى باب معارف در صورتى كه طرف خطاب يك جمّال بوده است چه كند ؟\r\nبايد حضرت احكام طهارت و نجاست را به او بفرمايد و در مورد معارف كه آمد به او بفرمايد :\r\n« عالمٌ ؛ أي ليس بجاهل » ؛ « 3 »\r\nزيرا او نمىتوانست اتحاد علم با ذات را تصور كند . لذا حضرت اقل محذور را ملاحظه مىفرمود و اگر به اين نحو نمىفرمود ، جمّال\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 110 ، حديث 4 ؛ توحيد صدوق ، ص 147 ، حديث 19 .\r\n( 2 ) - اصول كافى ، ج 1 ، ص 107 ، حديث 1 .\r\n( 3 ) - توحيد صدوق ، ص 188 ، حديث 2 و ص 193 ، حديث 7 .\r\n","page_name":" 183 ","page_number":183},
  {"content":"\r\n\r\nاز عالم بيش از « ذاتٌ ثبت له العلم » نمىفهميد و اين معنى مستلزم تركيب در ذات بوده و تركيب مستلزم امكان مىباشد . پس حضرت چاره‌اى جز اينكه در اين مقام بفرمايد :\r\n« أنّه قادر ؛ أي ليس بعاجز » « 1 »\r\nنداشت .\r\nحاصل كلام اين شد كه : خداوند داراى دو علم است ، علم اجمالى در مرتبهء ذات كه متحد با ذات است و علم فعلى اشراقى كه عبارت از نظام وجود است كه عين علم و عين اراده است .\r\nو ائمهء هدى عليهم السلام فرموده‌اند :\r\n« الحمد للّه الذي خلق الأشياء بلا همّة » « 2 »\r\nكه مانند انسانها نيست كه در فعل خارجى اراده نموده و همت و هجوم عضلانى كرده و فعلى به عمل مىآورند .\r\n\r\nتقريب عرفانى برهان\r\n\r\nصادر اول در كلام فلاسفه و عرفا\r\nاگر مطلب بنا بر عقيدهء عرفانى تقريب شود ، شايد بهتر معلوم گردد . بين فلاسفه و عرفا خلاف است در اينكه فلاسفه صادر اول را داراى ماهيت و محدوديت دانسته و غير حق را صاحب حد مىدانند « 3 » و ليكن عرفا قائل شده‌اند به اينكه وجود بما انّه وجود ، غير محدود و صرف الوجود است و صدور وجودى محدود و صاحب ماهيت از او محال است .\r\nفلاسفه مىگويند : از مبدأ اعلى و وجود صرف بما انّه وجود ، عقل اول به نحو اطلاق و عدم تحدّد صادر نگرديده است و صادر اول به صرافت و بساطت\r\n\r\n\r\n","description":"","footnote":"\r\n( 1 ) - توحيد صدوق ، ص 188 ، حديث 2 و ص 193 ، حديث 7 .\r\n( 2 ) - اين عبارت را بدين گونه نيافتيم ، رجوع كنيد به : اصول كافى ، ج 1 ، ص 138 ، حديث 4 ؛ نهج البلاغه ، ص 258 ، خطبهء 179 .\r\n( 3 ) - رجوع كنيد به : شفا ، بخش الهيات ، ص 531 ؛ حكمة الاشراق ، در مجموعهء مصنفات شيخ اشراق ، ج 2 ، ص 126 - 129 .\r\n","page_name":" 184 ","page_number":184},
  {"content":"\r\n\r\nصرف الوجود ابسط نيست ، بلكه مقيد به ماهيت و حد است و هكذا صادر ثانى و عقل دوم تا آنجا كه مراتب عقول و نفوس تمام شده و عالم طبيعت شروع شده و بالاخره تا هيولاى اولى ، وجودى محدود از وجود محدود و داراى ماهيت صادر شده است و به اين نحو براى اشياء طوليت قائل شده كه يكى در طول ديگرى واقع شده و همه ، موجودِ محدود و صاحب ماهيت مىباشند .\r\nعرفا مىگويند : صدور موجود محدود از موجود غير محدود ، محال است ، « 1 » به اين ملاك كه خود فلاسفه در مقام سبر و تقسيم موجودات و اشياء ممكنه گفته‌اند :\r\nموجودات يا قائم به ذات بوده و يا در قيام خود محتاج به غير مىباشند و آنكه احتياج به غير دارد يا حالّ در غير است و غير از او مستغنى است ، و يا حالّ در غير است و غير از او مستغنى نيست ؛ آنكه محل از او مستغنى است عرض مىباشد ، و آنكه محل از او مستغنى نيست صورت است و محل ماده و هيولى است و مجموع مركب از حالّ و محل جسم است ، و آنكه در قيام به چيزى احتياج ندارد يا مادى است و يا مادى نيست ، و آنچه مادى نيست يا مقارن ماده و طبيعت و لواحق ماده است و يا مقارن ماده نيست ، آنچه مادى نيست و مقارن ماده و طبيعت است نفس است و آنچه مقارن ماده و طبيعت نيست مجرد مىباشد . « 2 »\r\nسپس فلاسفه مىگويند : اعراض نمىتوانند از حق بسيط و مبدأ اعلى صادر شوند ؛ زيرا عرض موضوع لازم داشته و نخست بايد موضوع محقق شود تا عرض موجود گردد ، و موضوع و جسم هم نمىتواند صادر اول باشد چون جسم مركب است و مركب ، من حيث انّه مركب نمىتواند از بسيط واحد من جميع الجهات صادر شود .\r\nو اما ماده و هيولى هم نمىتواند صادر اول باشد ؛ چون قيام او به صورت است و\r\n\r\n\r\n","description":"","footnote":"\r\n( 1 ) - رجوع كنيد به : فتوحات مكيه ، ج 3 ، ص 443 ؛ مصباح الانس ، ص 69 - 74 ؛ اسفار ، ج 2 ، ص 331 - 333 .\r\n( 2 ) - رجوع كنيد به : شفا ، بخش الهيات ، ص 312 - 315 ؛ مطارحات ، در مجموعهء مصنفات شيخ اشراق ، ج 1 ، ص 220 - 221 ؛ اسفار ، ج 4 ، ص 234 .\r\n","page_name":" 185 ","page_number":185},
  {"content":"\r\n\r\nمادامى كه صورت نباشد ماده نمىتواند موجود باشد و صدور آن ، بدون صدور صورت محال است .\r\nو همچنين صورت متقوم به ماده است و لذا صورت بدون ماده هم نمىتواند صادر اول باشد . هذا كله در موجودات طبيعى و مادى .\r\nو اما چيزى كه مادى نيست اگر مقارن ماده و لواحق ماده باشد نيز نمىتواند صادر اول باشد ؛ زيرا وجود مقارن با ماده است ، بنا بر اين صادر اول بايد مجرد باشد و آن عبارت از عقل اول است . « 1 »\r\nاشكال عرفا بر فلاسفه اين است كه به همان بيانى كه اشياء ديگر نمىتوانند صادر اول باشند ، بنا بر عقيدهء فلاسفه ، عقل اول هم نمىتواند صادر اول باشد ؛ چون محدود و صاحب ماهيت است و لذا قابليت و لياقت ندارد از آنچه كه خود تعين و محدوديت ندارد ، صادر گردد . « 2 »\r\nيعنى چطور مىشود چيز متعين و محدود بما انّه محدود از صرف الوجود غير متعين كه در صراحت كمال غير محدوديت است صادر گردد ؟\r\nبنا بر اين نمىتوان حدود و ماهيات را به بيان آورد و ماهيات و حدود غير از شوائب و اوهام چيزى نيست و اصلًا تعين و حد در نظام وجود غير قابل تصديق بوده و وجود ماهيات به كلى باطل مىباشد ؛ چنان كه فلاسفه در اول ورود در مباحث كتاب خود مىنويسند : ماهيات موجودات بالعرض بوده و نسبت وجود را به آنها بالعرض مىدانند ؛ زيرا متعلم در اول ورود با امتلاء قلب از تحقق ماهيات و با شيطنت و هم هر چه مىبيند ، تعينات و كثرات و انسان و حيوان و نبات و . . . را مىبيند ، لذا به چنين شخصى كه چشم و گوش و دلش پُر از اباطيل است ، نمىتوان گفت ماهيات موجود نيستند .\r\nبنا بر اين : ايشان براى ارفاق به حال متعلمين ، اول بالعرض بر ماهيات اطلاق وجود\r\n\r\n\r\n","description":"","footnote":"\r\n( 1 ) - شرح اشارات ، ج 3 ، ص 210 - 211 ؛ اسفار ، ج 7 ، ص 258 - 262 .\r\n( 2 ) - مصباح الانس ، ص 70 .\r\n","page_name":" 186 ","page_number":186},
  {"content":"\r\n\r\nنموده و در اواسط يا اواخر كتابشان كه متعلمين يك قدم از دايرهء تقليد بيرون آمده و قشور اوهام از راه تربيت علمى زايل شد ، آن گاه مىگويند : « الماهية من حيث هى ليست الّا هى » يعنى ماهيت موجود نبوده و وجود بالعرض معنى ندارد ، اگر وجودِ بالحقيقه نباشد بالعرض آن هم فايده نداشته و نيستى خواهد بود . پس بايد ماهيات را كنار گذاشت  « إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ » .  « 1 »\r\n\r\nصادر از حق وجود سعى بسيط است و بس\r\nوجودات صاحب ماهيات از حق صادر نشده و تشكيك در مراتب وجود باطل است ، بلكه يك وجود مستطيل بسيط هست . اين طور نيست كه نخست عقل و سپس هيولايى باشد . هيولى با عقل اول يكى است ، يعنى اصلًا حدى نيست تا دو چيز باشد و چيزى نيست كه وجود را مقيد و محدود سازد ، بلكه بايد گفت : كلمهء صدور را برداشته و يا بگوييد : صدور عبارت از ظهور است و صرف الوجودِ غير متعين ظهور داشته و اين وجود ، بسيط مىباشد و اين طور نيست كه وجودى باشد و وجود ديگر ابسط از او ، و عقل اول ابسط از همه و ليكن متعين ، بلكه صرف الوجود با تمام ابسطيت و غير محدوديت ظهور كرده است . حال نام آن ، چه ظهور و چه صدور و چه جلوه باشد همه يك كمال است كه ظهور نموده و يك جمال است كه تجلى كرده و غير از يك حقيقت نوريهء واحده كه عبارت از وجود ابسط و وجود منبسط است ، چيز ديگرى نيست و آن وجود است كه نور و ظهور و كمال و جمال است و حقيقت نوريهء وجود است كه علم و قدرت و اراده است .\r\nحقيقت نوريهء وجوديه است كه به نحو غير محدود و غير متناهى ، پهناور و مستطيل ، با يك هويت و يك حقيقت و بدون مراتب و بدون تفاوت و بدون ماهيات و حدود ، اعماق را پُر كرده و اين حدود غير از عدميات چيزى نبوده و شوائب و اوهام\r\n\r\n\r\n","description":"","footnote":"\r\n( 1 ) - نجم ( 53 ) : 23 .\r\n","page_name":" 187 ","page_number":187},
  {"content":"\r\n\r\nمىباشد . از ضعف عقول و ديده‌ها است كه ظلمت را در مقابل نور ، چيزى مىبينند .\r\nمثلًا اگر آفتاب اشراق نور كرده و نور از روزنه‌ها تابيد ، انسان چندين نور مىبيند در صورتى كه اگر بتواند با قدرت عقل به صرف نور نگاه كند و اين ميانه‌ها را كه عدم نور بوده و چيز ديگرى نيست در نظر آورد و اين حدود را كه عدم محض است ، الغا نمايد بيش از يك حقيقت نوريه نخواهد ديد ؛ چنان كه اگر به بيرون از اتاق مىرفت يك حقيقت مىديد و اگر اين پنجره‌ها را خراب مىكرد يك نور مىديد و باز اگر كسى شب با فانوسى از وسط خيابانى كه درختانى در كنار آن است برود ، به كنار هر درختى كه مىرسد مىبيند درخت مقابلش سايه نداشته و درختان ديگر سايه دارند و وقتى حركت مىكند مىبيند سايه‌ها در حركت است .\r\nو همچنين اگر در آفتاب راه به روى و آفتاب مثلًا از جانب مشرق بدرخشد و قامت رساى تو مقابل شعاع آفتاب بوده و نور آفتاب به قد و بالاى تو افتاده باشد ، از طرف مخالف سايه‌اى پيدا مىشود ، وقتى حركت مىكنى مىبينى آن سايه نيز با تو در حركت است و گمان مىكنى كه آن سايه چيزى است كه با تو مرافقت و مصاحبت مىنمايد در صورتى كه چيزى نيست و عدم النور است و مقابل تو خالى از نور است . يك قدم كه برمىدارى نور بدون مانع تابيده و بدنت مانع از تابيدن نور به قدم جلوتر مىشود به طورى كه اگر ملتفت باشى و بتوانى به اصل نور نگاه كنى ، يك نور مىبينى و اين حد چيزى نيست كه موجب تكثر باشد ، يك هويت واحد بسيط و ابسط است كه غير آن هويت چيزى نيست .\r\nنگوييد : اگر سرتاسر عالم يك هويت و يك جلوه و يك ظهور انبساطى است ، ديگر تجدد معنى ندارد كه اين دسته بروند و دستهء ديگر از دنبال بيايند .\r\nزيرا باز اين خيال و وهم است ، اگر آينه‌اى را داخل اتاقى گذاشته و آفتاب از روزنه‌اى در آن اتاق بتابد ، اين نور كه مستقيماً نمىتواند به پشت ديوار بتابد ، مىتوان آن را از طريق آينهء داخل اتاق و آينه‌هاى ديگر به پشت ديوار تاباند و در اين نظر كثرت و تقدم و تأخر و اول و آخر ديده مىشود ، ولى اگر بتوان به ذات نور نگاه كرد و نظر را\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبه صرف النور رساند به طورى كه اين خلوّ نظر به انسان تكثر را ننمايد - به بيان ديگر اگر تمام آينه‌ها شكسته شود - يك نور ديده مىشود و تقدم و تأخر و اول و آخر و مقدم و تالى در بين نبوده و يك هويت خواهد بود ، ولى قوت نظر لازم است كه انسان اين تكثر را بردارد .\r\n\r\nچشم محاط ناچار از ديدن ماهيت است\r\nاين تعمق و قوت نظر براى عقول قويه و خالى از تسويلات و شوائب فراهم است تا بتوانند صرافت وجود را ديده و به اصل نور نظر كنند .\r\nو لكن حدقهء چشم تو كوچك است و با اين حدقهء محاط نمىتوان از وراى اين انوارى كه به نظر محدود مىآيد ، به اصل نور نگاه كرد . اين حدقهء چشم فقط محدوديتها را ديده و انسان و حيوان و من و تو و عالم طبيعت را مىبيند ، ولى اگر حدقهء ديده وسيع و بزرگ باشد كه بتواند از وراى عالم و كنگرهء قصرِ دار امكان ، به عالم طبيعت و عالم امكان نظر كند ، يك حقيقت و يك هويت را به صراح ذات و بدون تفاوت و كثرت و تعدد ، ديده و خواهد دانست كه حدود و ماهيات چيزى نيستند و عقل اول موجودى كه از ماهيت و وجود مركب باشد نيست ، بلكه وجودى است كه فاقد كمال واجب الوجود است ، البته فقدان ، چيزى كه به حقيقت وجودى عقل اول منضم باشد نيست .\r\nو همچنين عقل ثانى ، نورى است كه كمال عقل اول را نداشته و اين نبود كمال عقل اول در او با او دو چيز نيست ، بلكه مانند نور و ظلمت است كه ظلمت عدم نور است و اين طور نيست كه اگر نور نباشد ظلمت چيزى باشد و هكذا عقل ثالث الى آخره .\r\nو بالجمله : تشابك اعدام است كه كثرت مىنمايد و الّا يك حقيقت و هويت است و هرجا نور اين هويت نتابيده ، عدم است و از اين اعدام در متخيّلهء عقل ، ظلمتها توليد مىشود كه آنها را ماهيات دانسته و گمان مىكند كه در عالم ، وجودى و ماهيتى هست و در نتيجه من و تو و انسان و حيوان مىبيند و گذشته و آينده مىپندارد ، در صورتى كه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاگر دقت نظر به اوج عالم برسد و از آنجا تماشا كند ، جز يك حقيقت نخواهد ديد كه آن فقط ظهور و تجلى صرف الوجود است .\r\n مطلق آوازها از شه بود * گرچه از حلقوم عبد اللّه بود « 1 » \r\nگرچه از مرائى انسانى و حيوانى تجلى دارد ، و تو چون حدقهء چشمت را توسعه نداده‌اى ، اين ماهيات را مىبينى و اگر حدقه را بزرگ كنى يك حقيقت ديده و باقى را اعدام خواهى ديد .\r\n\r\nقرآن سه گروه مخاطب دارد\r\nدر قرآن سه نظر وجود دارد : يكى غمزه با صاحبدلان و ديگرى با كوران صحبت كردن و سومى بين اول و دوم است .\r\nبه اهل اسرار مىگويد :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »  « 2 » كه يك حقيقت و يك ظهور و يك وجود ابسط است ؛ اول اوست ، آخر اوست ، ظاهر اوست ، باطن اوست ، تعدد نيست . علم اوست ، اراده اوست ، معلوم اوست ، قدرت اوست .\r\nنظر ديگر كه ذلت تودهء بشرى را مىرساند ، اين است كه خدا خود را با ابل معرفى مىكند :   « أَ فَلا يَنْظُرُونَ إِلَى الْإِبِلِ كَيْفَ خُلِقَتْ * وَ إِلَى السَّماءِ كَيْفَ رُفِعَتْ »   « 3 » براى كسى كه كثرت مىبيند ، ابل مىبيند و جز ابل با چيزى آشنا نيست .\r\nنظر سوم اين است كه با نظر استقلالى به ماهيات نگاه كرده و طبق انظار عوام الناس مىفرمايد :  « خَلَقَ السَّماواتِ وَ الْأَرْضَ فِي سِتَّةِ أَيَّامٍ »  « 4 » سماء مىبيند ، ارض مىبيند ، تقدم و تأخر مىبيند ، شش روز و تدريج مىبيند ، بر حسب نظر عامه\r\n\r\n\r\n","description":"","footnote":"\r\n( 1 ) - مثنوى معنوى ، ص 88 ، دفتر اول ، بيت 1936 با اندكى تفاوت .\r\n( 2 ) - حديد ( 57 ) : 3 .\r\n( 3 ) - غاشيه ( 88 ) : 17 - 18 .\r\n( 4 ) - حديد ( 57 ) : 4 .\r\n","page_name":" 190 ","page_number":190},
  {"content":"\r\n\r\nكه سمائى و ارضى مىبينند .\r\nو در سورهء نور مىفرمايد :  « اللَّهُ نُورُ السَّماواتِ وَ الْأَرْضِ »  « 1 » و نظر به نور نموده و اين طور نيست كه نظر به نور و سماء ، هر دو باشد ، بلكه اصل نظر به مضاف است ، منتها طرف اضافه سماء و ارض قرار گرفته است و ليكن يك نور است و سماء و ارض طرف اضافهء يك نور است و از يك نور ، سماء و ارض ديده مىشود و اين گونه نيست كه هر كدام نورى داشته باشند .\r\nو اينكه مىفرمايد :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  در اين نظر به اصل يك حقيقت توجه شده و تكثر ملغى گشته است و كلمات مذكوره مفاهيمى در مقابل اشياء متعدد ندارند .\r\nو ليكن اين گونه آيات ، فقط براى آشنايان حقايق و پرده‌داران اسرار خزائن است و چون عدد آنها كم است اين نظر هم در آيات كم است .\r\nآن كس كه از عامهء مردم است كثرات مىبيند . براى اعرابى كه فقط با ابل سر و كار داشته و ابل مىبيند ، خود را با ابل معرفى مىنمايد ، حدقهء محاط چشم ما بيش از اين احاطه ندارد كه از وراى عالم طبيعت به طبيعت نگاه كند .\r\nاين است كه حضرت سجّاد عليه السلام فرموده است : « شش آيهء اول سورهء حديد و سورهء توحيد براى متعمقين آخر الزمان نازل شده است » . « 2 » بقيهء مردم بايد معارفشان را از سماء و ارض به دست آورند    « وَ إِلَى السَّماءِ كَيْفَ رُفِعَتْ * وَ إِلَى الْجِبالِ كَيْفَ نُصِبَتْ * وَ إِلَى الْأَرْضِ كَيْفَ سُطِحَتْ » .    « 3 »\r\nخلاصه با اين سه وجود در عالم نظر مىشود :\r\n1 - نظر طبيعى حجابى و توغل در احتجابات خيال .\r\n2 - نظر متوسط يعنى هم نور و هم ظلمت را ديدن .\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n( 2 ) - اصول كافى ، ج 1 ، ص 91 ، حديث 3 ؛ توحيد صدوق ، ص 283 ، حديث 2 .\r\n( 3 ) - غاشيه ( 88 ) : 18 - 20 .\r\n","page_name":" 191 ","page_number":191},
  {"content":"\r\n\r\n3 - نور ديدن و غير نور ، ديگر هيچ نديدن و نظر به صرف الوجود از وراى طبيعت و عالم خلق و امر و عالم امكان .\r\nحضرت بارى به نظر اول ، زياد اشاره فرموده است :  « الَّذِي خَلَقَ الْمَوْتَ وَ الْحَياةَ »  « 1 » و  « خَلَقَ السَّماواتِ وَ الْأَرْضَ فِي سِتَّةِ أَيَّامٍ »  « 2 » و  « أَ فَلا يَنْظُرُونَ إِلَى الْإِبِلِ كَيْفَ خُلِقَتْ » .  « 3 »\r\nو در مرحلهء بالاتر از آن فرموده است :  « اللَّهُ نُورُ السَّماواتِ وَ الْأَرْضِ »  « 4 » و تنها سماوات و ارض را طرف اضافه قرار داده است .\r\nو در مقام ديگر كه مقام سرّ و مقام صحبت با صاحب‌نظران است مىفرمايد :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  « 5 » يك چيز و يك ظهور و يك نور است و هر چيزى غير او باطل است و او يك هويت متحققه است و غير او حقيقتى نيست . او حقيقة الوجود است . علم اوست ، قدرت اوست ، اراده اوست .\r\nو بالجمله : كثرات و مفاهيم و ماهيات همه سراب است و از عدم اين نور است كه در قوهء متخيله نمود مىنمايد . و اين مسلك ، مسلك سُلّاك و عرفاست و اين فيض مقدس اطلاقى و ظهور ابسط و وجود غير محدود از لسان عرفا اخذ گرديده است ؛ زيرا نمىتواند وجود محدود از وجود صرف غير محدود صادر گشته و ظهور نمايد ؛ گرچه بعض فلاسفه مطلب را برهانى نموده و بر آن غير از كشف و شهود اهل كشف ، برهان فلسفى اقامه نموده‌اند .\r\nچون ذوق عرفانى در همه كس پيدا نمىشود تا قول عرفا را تصديق نمايد ، دستگاهى براى اثبات مطلب به طريق فلسفى باز مىنماييم :\r\n\r\n\r\n","description":"","footnote":"\r\n( 1 ) - ملك ( 67 ) : 2 .\r\n( 2 ) - حديد ( 57 ) : 4 .\r\n( 3 ) - غاشيه ( 88 ) : 17 .\r\n( 4 ) - نور ( 24 ) : 35 .\r\n( 5 ) - حديد ( 57 ) : 3 .\r\n","page_name":" 192 ","page_number":192},
  {"content":"\r\n\r\n\r\nتقريب فلسفى برهان\r\nفلاسفه به ترتب عالم قائل مىباشند كه يك نظام مترتبه به نحو عليت و معلوليت از عقل اول شروع شده و بعد از تماميت عالم عقل ، عالم ملكوت و بعد از آن ، عالم طبيعت محقق شده و در طبيعت هم موجودات عرضيه‌اى است كه همه روى هيولاى اولى قرار گرفته‌اند . اينك مطلب را بر اساس حكمت و فلسفه تتميم مىنماييم :\r\nآيا در قياسات ، قضايا علت علم به نتيجه است يا هيچ عليتى نسبت به آن ندارند ، بلكه عادة اللّه بر اين جارى شده كه هنگام علم به مقدمات - صغرى و كبرى - علم به نتيجه از مبدأ فيض رأساً و مستقلًا و بلاواسطه افاضه شود ؟\r\nاين بحث از شعب مسألهء جبر و تفويض است كه اشاعره و معتزله به آنها قائل شده‌اند .\r\n\r\nدايرهء نزاع اشاعره و مفوضّه در عليت\r\nاشاعره گويند : وقتى زيد مىخواهد دستش را دراز كند و چيزى را بردارد ، از باب عادة اللّه ، دست او دراز مىشود به اين معنى كه خداوند مستقلًا به طورى كه عبد هيچ دخالتى در وقوع فعل ندارد ، آن شىء را از زمين حركت داده و روى دست او نگاه مىدارد . مثل اينكه حمّالى بارى را ببرد و كسى دستهايش را زير بار نگه دارد بدون اينكه سنگينى بار را تحمل نمايد ، اگر كسى از دور حمّال را نبيند و آن كسى را كه دست زير بار گذاشته ببيند ، از روى جهل گمان مىكند كه بار را او برداشته است ، غافل از اينكه حمل به عهدهء شخص ديگرى است . « 1 »\r\nمفوضّه گويند : اين طور كه اشاعره گويند نيست ، بعد از آنكه خداوند عبد را خلق فرمود ، ديگر عليت تامه به عهدهء اوست و به هيچ نحوى خداوند مباشرت و تسبيبى ،\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 8 ، ص 145 - 159 ؛ شرح مقاصد ، ج 4 ، ص 223 - 247 .\r\n","page_name":" 193 ","page_number":193},
  {"content":"\r\n\r\nبه طور استقلال يا با واسطه ، در امور عبد نداشته و به كلى از كار منعزل است . « 1 »\r\nنزاع بين اين دو طايفه تنها در فعل عباد نيست ، بلكه دايرهء نزاع اوسع از آن است و نزاع در تمام نظام وجود و در كليهء اسباب و مسببات جارى است ، منتها دامنهء نزاع به افعال بندگان هم كشيده شده است و الّا مفوضّه گويند : خدا عالم را كه خلقت فرمود ، ديگر امور معاليل به علل تفويض شده و تمام علل به نحو استقلال كار مىكنند به طورى كه - نعوذ باللّه - اگر خدا نباشد ، عالم احتياجى به او نداشته و مانند چراغى است كه كسى در آن نفت ريخته و آن را روشن كرده است به طورى كه اگر شخص بميرد تأثيرى در چراغ نداشته و تعطيلى در آن راه پيدا نمىكند و به اندازهء قوت و سوختى كه در آن هست ، خواهد سوخت تا تمام شود . علل هم در عالم به آن اندازه كه قوت دارند ، در فعاليت و ايجاد خواهند بود تا تمام شوند .\r\nليكن در يكى از مباحث معلوم گرديد : وجودى كه ربط محض به غير بوده و وجودش از خود او نبوده و قائم به خود نباشد و پايبند به قيوميت وجود ديگرى باشد ، چنين وجودى چنان كه در وجود خود محتاج به غير بوده تا از كتم عدم بيرون آيد ، همچنين در بقاى خود هم محتاج به غير است . چيزى كه در وجود خود محتاج باشد نمىتواند در فعل و ايجاد خود مستغنى از غير باشد ؛ زيرا گفته‌ايم كه اگر چيزى عليت تامه نسبت به چيز ديگرى داشته باشد ، بايد جميع طرق اعدام طاريه بر معلول را سد نموده و به دور معلول حصن حصينى باشد كه او را از شرور اعدام طاريه حفظ نمايد و از اعلى مراتب اعدام طاريه بر معلول ، عدمى است كه از ناحيهء عدم العله مىآيد و علتى كه صرف الربط و صرف تعلق به غير است ، نمىتواند حافظ وجود خود باشد و در نتيجه نمىتواند جلوى عدمى كه از اين ناحيه بر معلول او طارى مىشود بگيرد ، در عين حال اين طور هم نيست كه وجود علت ، علت معلول خود نباشد .\r\nبنا بر اين وجودى كه قوام آن به غير است موجد معلول خود هست گرچه در اين موجديت ، علتِ علت هم بيگانه نيست .\r\n\r\n\r\n","description":"","footnote":"\r\n( 1 ) - نقد المحصل ، ص 325 و 327 - 332 ؛ ملل و نحل ، ج 1 ، ص 49 .\r\n","page_name":" 194 ","page_number":194},
  {"content":"\r\n\r\nو الحاصل : معلول از مراتب و شئون علت است و منفك از او نيست ، وجود معلول نسبت به وجود علت مانند وجود ظلّ نسبت به وجود ذى ظلّ است ، لكن با اينكه معلول با تمام هويت ، متعلق به تمام هويت علت است و علت با تمام هويت قيوم و اصل و مقوم معلول است ، در عين حال علتِ علت هم با واسطه ، علت معلول است . براى اينكه قضيهء علل نسبت به معاليل را از راه معرفة النفس بشناسى ، قضايايى را كه به آنها علم پيدا مىكنى ، مورد بررسى قرار مىدهيم :\r\n\r\nعليت صور ذهنيهء قضايا براى علم به نتيجه\r\nصور ذهنيهء اين قضايا كه براى تو حاصل مىشود علم توست و اين صور ذهنيه علت علم به نتيجه است ، و لكن با اينكه صور ذهنيهء قضايا علت ، و علم به نتيجه معلول آن است ، در عين حال صورت ذهنيهء نتيجه ، علم نفس است و همانطور كه بدون تسامح و تجوز مىگويى : صور ذهنيهء قضايا و مقدمات قياس ، علم من است ؛ مىگويى :\r\nصورت ذهنيهء نتيجه هم ، علم من است . و چنان كه علت صورت ذهنيهء نتيجه ، صور ذهنيهء قضاياى قياس است ، نفس نيز علت آن است ، البته اين طور نيست كه صور ذهنيهء قضايا معدّ نفس بر فعاليت باشد به گونه‌اى كه بعد از حصول صور ذهنيهء قضايا هيچ دخلى براى آنها در وجود علم به نتيجه نباشد ، بلكه تمام هويت اين صور ، تمام ملاك براى وجود صورت ذهنيهء نتيجه است و اين صور ، « ما يترشح منه » و « ما يوجد به » براى صورت ذهنيهء نتيجه بوده و صورت ذهنيهء نتيجه از شئون اين صور مىباشد . در عين حال ، صورت ذهنيهء نتيجه علم نفس است ؛ زيرا تمام ملاك علم كه حضور عند العالم است در آن موجود است ؛ چون علت صورت ذهنيهء نتيجه كه معلول نفس است پيش نفس حاضر بوده و صورت ذهنيهء نتيجه كه معلول با واسطهء نفس است نيز پيش نفس حاضر خواهد بود . پس صور علميهء قضايا باعث حجاب نبوده بلكه باعث كشف و حضور مىباشد .\r\nبنا بر اين : چنان كه صور ذهنيهء قضايا در حقيقت علم نفس است ، صور نتايج قضايا\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nنيز كه معاليل آنهاست در حقيقت علم نفس است .\r\nاين است كه مىگويى : من به « العالم متغير » و به « كل متغير حادث » و به « العالم حادث » عالم هستم و در اين نسبت هيچ رايحهء مجاز و تسامحى و لو ضعيف ، به مشام عقل نمىرسد .\r\nبلى ، علم به قضايا و علم به نتيجه كه كاملًا مفصل بوده و در صورت كثرت مىباشد ، در عرض هم نبوده ، بلكه در طول يكديگر واقع گرديده‌اند و علم نفس به نتيجه ، از علم به قضايا متولد شده و مانند حلق سلاسل ، مترتب بر آن است . البته علم به نتيجه زماناً متأخر از علم به قضايا نيست ، بلكه تأخر و تقدم و طوليت در اينجا رتبى است و فقط عقل مىگويد : « وَجَبَ فاوجِد فوُجِد » بدون اينكه فاصلهء زمانى حاصل باشد .\r\nآرى ، بشر چون علومش به واسطهء تصورات است ، ممكن است اول مفردات و سپس صغرى را تصور كند و نيز ممكن است بعد از علم به صغرى قوهء دركش آن قدر قوت نداشته باشد كه كبرى را بر آن صغرى مترتب نمايد و فكر كند كه آيا آن صغرى كبرى دارد يا نه ؟ و بعد از تأمل و تفكر ، كبرايى پيدا كند .\r\nولى اگر مشخص شد كه قضايا بدون تأمل فكرى پيش او ثابت است ، علم به نتيجه بدون تأخر زمانى ، حاصل خواهد شد و چنان كه گفتيم : نظر اشاعره كه علم به قضايا علت علم به نتيجه نباشد « 1 » صحيح نيست ؛ چون اشاعره كه جبريه هستند ، تمام علل و معلولات را در عالم بىاثر دانسته و عليت غير واجب تعالى را به كلى انكار و اثبات آن را موجب شرك دانسته و مىگويند : انسان خيال مىكند كه نار احراق و شمس اشراق دارد ، بلكه خدا عند وجود النار مستقيماً ايجاد سوختن مىنمايد و هنگام دراز كردن دست براى برداشتن چيزى ، خدا عمل رفع و بلند كردن آن چيز را ايجاد مىكند و همچنين اين طور نيست كه به توسط اراده ، دست دراز شود بلكه موقع ارادهء عبد ،\r\n\r\n\r\n","description":"","footnote":"\r\n( 1 ) - رجوع كنيد به : نقد المحصل ، ص 60 ؛ شرح مواقف ، ج 1 ، ص 241 - 248 ؛ شرح مقاصد ، ج 1 ، ص 236 - 240 .\r\n","page_name":" 196 ","page_number":196},
  {"content":"\r\n\r\nخداوند رأساً عليت داشته و بدون واسطه ، دست عبد را دراز مىكند . « 1 »\r\nو بالجمله : اشاعره اين نظر را در تمام اشياء جارى دانسته و هيچ ارتباط حقيقى بين موجودات قائل نبوده و همهء علل و معاليل را مانند مثال دست شخص و بار مىدانند كه سابقاً ذكر شد .\r\nو الحاصل : اشاعره عليت و معلوليت حقيقى را در اشياء به كلى غير واقعى دانسته و غير از صورت عليت و معلوليت به چيزى قائل نيستند و بنيان عليت و معلوليت را در موجودات ممكنه تخريب كرده و اصول عقايد برهانى خود را متزلزل نموده‌اند .\r\nليكن چنان كه گفتيم سخن ايشان درست نيست ، بلكه در حقيقت بين اشياء عليت و معلوليت بوده و عقل اول علت حقيقى عقل ثانى و او علت حقيقى عقل ثالث و به همين ترتيب تا نوبت به عالم ملكوت و سپس عالم طبيعت برسد .\r\nو بين اين مراتب ، عليت حقيقيه موجود است ، منتها علت فوق با واسطه علتِ معلولِ معلول خود مىباشد ؛ چنان كه در مورد علم به قضايا گذشت كه علم به قضايا در حقيقت ، علت علم به نتيجه بوده و نفس نسبت به علم به نتيجه عليت با واسطه دارد و از وراى قيوميت علت قريب ، علت بعيد و قيوم معلول معلول خود مىباشد . و شىء ثالث كه معلول شىء ثانى است وجودش وجود ربطى بوده و مجموع اين علت و معلول وجود ربطى علت اول مىباشد و در حقيقت علت اول با واسطه ، قيوم معلولِ علت ثانى است به طورى كه هر دو تعلق و ربط به علت اول مىباشند و علت ثانى كه معلول اول و علت ثالث است ، موجب حجاب بين علت اول و معلولى كه در رتبهء ثالث است نبوده ، بلكه موجب كشف ثالث براى اول مىباشد . چنان كه در نفس مثال زديم و گفتيم : با اينكه علم به قضايا علت علم به نتيجه است و نفس هم از وراى علم به قضايا و صور ذهنيهء آنها ، نسبت به صورت ذهنيهء نتيجه فعاليت داشته و هر دو صورت به يك نحو پيش نفس حاضر مىباشند ، فقط فرقشان در ترتب يكى بر ديگرى است و\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 4 ، ص 180 ؛ شرح مقاصد ، ج 2 ، ص 136 ؛ ملل و نحل ، ج 1 ، ص 88 .\r\n","page_name":" 197 ","page_number":197},
  {"content":"\r\n\r\nتفويضى در كار نيست كه ثانى بدون تكيهء وجودى به اول و بدون اطلاع و فعاليت او علت ثالث باشد .\r\nعجب از بعض محدثين ماست كه بين قول مفوضّه و قول مجبّره جمع كرده‌اند به اين صورت كه وجود عبد جبرى و بدون اختيار است ولى او در افعال خود تمام اختيار را داراست . بنا بر اين افعال وى هيچ معلوليت و مخلوقيتى نسبت به مبدأ ندارد . و خيال نموده‌اند كه معناى\r\n« لا جبر و لا تفويض بل أمر بين الأمرين » « 1 »\r\nاين است و حال آنكه اين نظر التزام به قول مفوضّه و قول مجبّره هر دو است . و ما ان شاء اللّه در مباحث قدرت و اراده به طور مستقصى بيان خواهيم كرد كه عباد و اشياء در افعال خود مجبور نيستند .\r\n\r\nعدم امكان تحليل قول عرفانى با سليقهء فلسفى\r\nاكنون بنا بر عقيدهء حكما كه شايد بناى درستى بوده و حق هم با آنان باشد ، وارد بحث مىشويم . البته قول عرفا باطل نيست ، ولى ما نمىتوانيم قول ايشان را هضم كنيم ؛ زيرا فهم قول آنها ذوق عرفانى لازم دارد . چنان كه كثيرى از ناس شعر مثنوى را جبر مىدانند و حال آنكه مخالف با جبر است و علت آن اين است كه آقايان معناى جبر را نمىدانند . و چنان كه مرحوم حاجى نيز در شرح خود بر مثنوى نتوانسته در شرح و تفسير ، مرام مولوى را برساند ؛ « 2 » زيرا حكيمى قول عارفى را بيان نموده بدون اينكه حظ وافر از قريحهء عرفانى داشته باشد و بلاتشبيه مثل اين است كه ملحدى ، مرام نبى مرسلى را شرح كرده باشد . بيان مرام شخصى قريب الافق بودن با اعتقاد او را لازم دارد ، براى شرح قول عارف رومى ، مردى صوفى كه يك نحوه كشف ذوقى داشته باشد لازم است كه آن هم نه با نثر بلكه با نظمى كه از روى ذوق عرفانى برخاسته باشد مانند نسيمى كه از سطح آبى برمىخيزد ، به شرح آن بپردازد .\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 160 ، حديث 13 ؛ توحيد صدوق ، ص 362 ، حديث 8 .\r\n( 2 ) - شرح مثنوى سبزوارى ، ص 34 و 393 .\r\n","page_name":" 198 ","page_number":198},
  {"content":"\r\n\r\nو بالجمله : بعد از عدم امكان تحليل قول عرفانى با سليقهء فلسفى كه به مراتب وجود و عليت و معلوليت حقيقيه بين اشياء قائل است ، از روى برهان عليت و معلوليت مطلب را تتميم و مرام را برهانى و مقصود را اثبات مىنماييم .\r\nعقل اول معلول حقيقى مبدأ اعلى است و عقل اول علت عقل ثانى است تا آخر عالم عقل و پس از آن نوبت به عالم ملكوت با ترتيب عليت و معلوليت رسيده و سپس نوبت به عالم طبيعت مىرسد و در آنجا هم چيزى علت چيز ديگرى است تا نوبت به آخرين مرتبهء وجود ، يعنى هيولاى اولى برسد .\r\nالبته موجودات در عالمِ وجود زمانى ، به ترتيب زمان در خارج و در عالم وجود غير زمانى به غير زمان وجود پيدا كرده‌اند و همهء عالم طبق بيان فلسفى ، كثرات و تفصيلات و مراتب عليت و معلوليت مىباشد . و چون خداوند متعال به تمام هويت ، علت عقل اول است و عقل اول هم به تمام هويت ، علت عقل ثانى است و هكذا ، پس علم به علت كه مولّد علم به معلول است در حقيقت ، علم به معلول خواهد بود ؛ چنان كه در صور ذهنيهء قضايا و علم به نتيجه گذشت .\r\nبنا بر اين از علم حق به تمام هويت ذات خود بما انّه علة للعقل الاول ، علم به عقل اول هم حاصل مىشود و علم به تمام هويت عقل اول - چون كه او با تمام هويت خود علت عقل ثانى است - علت علم به عقل ثانى بوده و علم به تمام هويت عقل ثانى - كه او هم با تمام هويت علت عقل ثالث است - علت علم به عقل ثالث بوده و چون عقل ثالث با تمام هويت علت عقل رابع است ، علم به او ، علت علم به عقل رابع خواهد بود و هكذا . و در نتيجه همهء اين صور مفصلهء معاليل به واسطهء علم حق به علت طولى آنها ، معلوم حق خواهند بود و در عين حال كثرت ، صور علميهء آنها به طور تفصيل پيش حق حضور دارد و سابقاً گفتيم كه علت ، موجب حجاب بين معلول خود و علت خود نيست ؛ زيرا علم علت به معلول خود ، حضور خود معلول نزد علت خويش است نه اينكه حجاب باشد . پس همهء عالم و صور علميهء آنها به تفصيل نزد حق به علم فعلى حاضر است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nو چون حق از ازل علم به ذات خود دارد و علم به ذات ، علتِ علم به عقل اول است ؛ چرا كه علم به علت ، علت علم به معلول است ؛ چون معلول از علت منفك نبوده و تأخر زمانى معلول از علت محال بوده و تنها تأخر معلول از علت تأخر رتبى عقلى مىباشد ، بنا بر اين براى حق علم به تمام اشياء و تمام موجودات غير محدود از ازل الآزال تا ابد الآباد حاصل بوده و علم آنها نزد حق بوده و صور علميهء آنها به طور تفصيل و كثرت بوده است و چون اين علم ، علم فعلى خداوند است ، موجب كثرت در ذات نمىشود . حال در همين بيان ، مسألهء سابق ، يعنى علم اضافى اشراقى و علم فعلى را تتميم مىنماييم و بعد علم اجمالى را مورد بحث قرار مىدهيم .\r\n\r\nلزوم تمحّض در هر فن و عدم خلط با فنون ديگر\r\nالبته در هر فنى اگر خلوص و تمحض كلمات در آن نباشد اختلاط حاصل مىگردد ، هر مذاق و هاضمه‌اى با هر فنى كه آشنا مىشود ، بايد از مسائل آن فن تغذيه نمايد و الّا اگر به هاضمه‌اى غير آنچه به او عادت كرده ، چيزى وارد شود ، نمىتواند آن را تحليل نمايد . لذا عرفايى كه مطالب عرفان را از غير راه كشف و شهود و ذوق و سير عملى ، به صورت استدلال درآورده‌اند ، هم با عرفان محض و هم با فلسفهء محض ، مخالفت كرده‌اند .\r\nبنا بر اين : اگر هر يك از عارف و فيلسوف مسلك خالص خود را در پيش گيرند ، ديگر بين آنها خلافى نخواهد بود ؛ زيرا هر كدام از آنها ، از اول مشرب خود را جدا كرده و گفته است :  « قُلْ كُلٌّ يَعْمَلُ عَلى شاكِلَتِهِ » .  « 1 »\r\nولى اگر عارف متفلسف ، يك قدم از راه خود بيرون رفته و از فلسفه استقبال نمايد ، يك پاى خود را بر روى عرفان و پاى ديگر را بر روى فلسفه گذاشته است و در اين صورت با عرفان و فلسفه ، هر دو مخالفت كرده است .\r\n\r\n\r\n","description":"","footnote":"\r\n( 1 ) - اسراء ( 17 ) : 84 .\r\n","page_name":" 200 ","page_number":200},
  {"content":"\r\n\r\nچنان كه محقق قونوى ، « 1 » عارف حكيم منش ، وقتى در تحقيق صادر اول وارد شده است در مخالفت با حكما گفته است : صادر اول فيض منبسط و وجود ابسط و غير محدود است ، « 2 » در صورتى كه در اين نگاه ، ورود در كثرت است ، يعنى قول به صادر و مصدر و نسبت صدور و صادر اول و ثانى تا آخرين مرتبهء وجود كه كثرات است بوده و همچنين وجود را صاحب مراتب ديدن و براى هر مرتبه‌اى حكمى قائل شدن بوده و ديدن ماهيات در اين كثرات و حكم كردن بر آنها مىباشد كه همان نظر به كثرت و ديدن مراتب در عالم وجود است و عارف در اين نگاه هر برهانى كه بر خلاف كثرت اقامه كند ، نسبت به اعتقاد او الحادى خواهد بود .\r\nو بالجمله : به انسان و حيوان و عالم عقل و عالم ملك و عالم ملكوت و صادر و مصدر و اضافهء صدورى قائل شدن ، استغراق در كثرت است ؛ زيرا با لحاظ صادر بودن وجودى كه از مصدرى لا متعين و معيِّن غير ، نازل شده باشد ، بايد انتساب صدورى بين صادر و مصدر ملاحظه شود ، كه لا بد در اين ملاحظه نظر به كثرت خواهد بود . و همچنين براى وجود ، مراتب قائل شدن و نظام عالم عقل و ملكوت و طبيعت را به يكديگر مرتبط ديدن به عنوان صدور يكى از ديگرى و تشكيل سلسلهء منتظمهء مترتبه به صورت الاشرف فالاشرف ، از عقل اول تا هيولاى اولى و از مرتبهء شديدهء وجود تا مرتبهء ضعيفه و آخرين نقطهء نزول نور وجود با نهايت ضعف و محدوديت ، اين\r\n\r\n\r\n","description":"","footnote":"\r\n( 1 ) - ابو المعالى صدر الدين محمد بن اسحاق قونوى ، يكى از بزرگان عرفان و تصوف و از اكابر شاگردان ابن عربى است . پدرش در كودكى او در گذشت و مادرش به ازدواج محيى الدين عربى درآمد و صدر الدين نيز در دامان او تربيت يافت و به اخذ علوم ظاهرى و باطنى ، و عقلى و نقلى موفق شد و مرجع استفادهء اكابر و اساتيد گرديد . قطب الدين شيرازى و ملاى رومى از جمله شاگردان وى بوده و مراسلات و مكاتبات بسيار با خواجه نصير الدين طوسى داشته و مورد احترام وى بوده است . از جمله تأليفات وى در عرفان نظرى مىتوان از كتب ارزشمندى چون مفتاح الغيب ، فكوك و نصوص ياد كرد .\r\nاو در سال 673 ق . در قونيه وفات يافت .\r\n( 2 ) - رجوع كنيد به : مفتاح غيب الجمع و الوجود ، ضمن مصباح الانس ، ص 69 - 70 .\r\n","page_name":" 201 ","page_number":201},
  {"content":"\r\n\r\nملاحظات موجب وقوع در كثرت است .\r\nو در عين استغراق در كثرت ، حكم وحدت به كنارى رفته و در بيغوله مىماند و در عين نظر به كثرت ، قول به وجود منبسط و حكم كردن به وحدت و عدم تشكيك در مراتب وجود و ديدن يك هويت حقيقيهء بسيطه به نحو ابسط حكم به متناقضين است و لذا در صورت قائل شدن به وجود منبسط در اين نظر لا بد بايد امرى انتزاعى و اعتبارى را از سرتاسر نظام وجود ، از رأس نقطهء مخروط وجودى عالم امكان تا قاعدهء منتهاى مخروط ، انتزاع و اعتبار كرد .\r\nو بالجمله : بعد از نظر در اينكه وجودات محدوده‌اى به نحو علّى و معلولى مترتب بر يكديگر مىباشند ، ملاحظه كردن يك وجود ابسط ، و بدون تفاوت مراتب در آن ، نگاه با چشم احول است كه يك را دو يا دو را يكى مىبيند ، بلكه بعد از نظر به كثرت ، اگر كسى بخواهد به ابسطى كه نسبت به همهء اين كثرات بسط دارد قائل باشد ، لا بد بايد آن را مفهوم انتزاعى وجود دانسته كه از نظام وجود منتزع گشته و فقط مفهوم اعتبارى غير حقيقى مىباشد .\r\nحتى اگر به نور آفتاب هم تشبيه كنند ، باز هم در نظر به كثرت نمىتوان به يك وجود ابسط قائل شد ؛ زيرا نور محدود در اين اتاق و نور محدود در آن اتاق ، فعلًا با توجه به حدودات ، در حقيقت تكثر دارد .\r\nو بنا بر عقيدهء فلاسفه كه به مراتب وجود قائل بوده و « اول ما صدر » را عقل اول مىدانند « 1 » و بنا بر نظر ايشان كه به صادر و مصدر تا آخرين مرتبهء نور قائل شده‌اند ، وجود به كلى واقع در كثرت بوده و نظام عالم وجود با ترتيب علّى و معلولى تشكيل مىيابد . و فلاسفه از اينكه به آنها گفته شود : موجود محدود از صرف الوجود بما انّه صرف الوجود و غير محدود صادر نمىشود ، « 2 » جواب مىدهند : از علت صرف ، وجود معلول بما انّه موجود محدود صادر نمىشود ، بلكه وجود معلول بما انّه موجود صادر\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 528 ؛ قبسات ، ص 387 - 391 ؛ اسفار ، ج 7 ، ص 108 - 111 .\r\n( 2 ) - مصباح الانس ، ص 70 .\r\n","page_name":" 202 ","page_number":202},
  {"content":"\r\n\r\nمىشود ، منتها از احكام معلوليت اين است كه معلول در مرتبهء ثانيه از وجود واقع مىشود . « 1 »\r\nعقل اول ، تام الكمال و الفعليه بوده و تمام حيثيات كماليهء مراتب نازله در او به نحو اعلى بوده و تمام شئون كماليهء معلولِ صادر از خود و موجودات پايين‌تر از خود را دارا مىباشد و به اين معنى ابسط از جميع اشياء است در عين حالى كه صادر اول است و از ناحيهء مبدأ ، جعل صدورى به وجود او تعلق يافته است .\r\nالبته وجودى كه از غير صادر مىشود گرچه بما انّه محدود از او صادر نمىشود ، و لكن از احكام عليت و معلوليت اين است كه معلول در مرتبهء ثانيه قرار گرفته ؛ چنان كه علت در مرتبهء اول واقع مىباشد و معلول وجودى است كه متضيق از وجود علت بوده و فاقد كمال او مىباشد و ليكن مبدأ اراده نكرده است كه وجود متضيق را افاضه نمايد ، بلكه ارادهء علت و جهت مقتضيه در آن مقتضى اصل وجود معلول است ، منتها چون وجود علت در مرتبهء اولى است لا بد وجود معلول در مرتبهء ثانيه قرار خواهد داشت .\r\nاز اين تضيق و محدوديت قهرى ، ماهيت اعتبار مىشود . و حد در عالم طبيعت كه نور وجود در آن ، اشراق كمترى دارد به طورى ظهور دارد كه از جملهء مرتكزات و عقايد راسخهء عمومى است و هر چند براهين بر اصالة الوجود اقامه شود ولى در مرحلهء ايمان قلبى ، قلب ماهيات را ديده و انسان كثرت را كه از احكام ماهيات است مشاهده مىكند .\r\nو بالجمله : بنا بر عقيدهء حكما كه برهان بر آن هم تمام است ، وجود صاحب مراتب بوده و سلسلهء علّى و معلولى در او ثابت مىشود .\r\nبنا بر اين : بعد از نظر به كثرت ، وجود منبسط را صادر اول دانستن و به يك واحدى ابسط از جميع مراتب وجود ، قائل شدن ، خلط بين عرفان و فلسفه است و بنا بر عقيدهء عرفا كه به وجود منبسط و ابسط قائلند نمىتوان به وجود منبسط صادر گفت ؛ زيرا صدور و صادر و مصدر با ذوق عرفانى مطابق نبوده و آنها صدور را عين ظهور دانسته\r\n\r\n\r\n","description":"","footnote":"\r\n( 1 ) - اسفار ، ج 2 ، ص 318 - 333 .\r\n","page_name":" 203 ","page_number":203},
  {"content":"\r\n\r\nو در تحقق به يك هويت صرف الوجود قائل مىباشند .\r\nو اين نظر يك ذوق و قريحه و بارقهء الهى مىخواهد كه بتواند ماهيات را اعدام دانسته و براى آنها حكمى قائل نباشد .\r\nالبته مطالب عرفا فوق برهان بوده و برهان وافى به آنها نيست . و اهل تصوف گويند : تا شهود و كشف حاصل نشده و بارقهء الهى در قلبى متنفذ نگردد ، نمىتوان فهميد كه عرفا چه مىگويند « 1 » و اگر كسى بدون ذوق عرفانى چيزى گفت ، مثل حكم پينه‌دوز محله است در بحث ترتب ، كه حكمش بدون تصور موضوع و طرفين قضيه است .\r\nاين است كه چون ما عارف نيستيم از روى براهين فلسفى به مراتب علّى و معلولى قائل هستيم و در اين نظر ، كثرت و حكم ماهيت غالب مىباشد و از جهت فقدان كمال مرتبهء اولى و واجب الوجود در صادر اول كه موجودى در مرتبهء ثانيهء وجود است ، مفهومى انتزاع مىشود كه در حقيقت از محدوديت صادر اول است و اين حد به جعل جاعل نبوده بلكه از احكام معلوليت مىباشد و صادر اول واجد كمالات مراتب نازله از خويش مىباشد و هكذا تا به آخرين معلول عالم برسد .\r\nپس از اثبات اين كثرات با برهان فلسفى مىگوييم : علم حق به ذات خود بما انّه سبب للاشياء ، علت علم به معاليل خويش است و تا آخر برهان ادامه مىدهيم .\r\nچنان كه در صور علميهء ذهنيه گفتيم : صورت علم به قضايا علت علم به صور نتايج است و در هيچ كدام از اين دو علم شائبهء مجازيت نيست .\r\nو بالاخره مىگوييم : وجودات عينيه با اين تفاصيل عينيه ، عين علم فعلى حق مىباشند .\r\nبعد از تتميم مطلب چون عبارت كتاب در اين بحث قابل تعرض است لذا متعرض آن مىشويم .\r\n\r\n\r\n","description":"","footnote":"\r\n( 1 ) - رجوع كنيد به : تمهيد القواعد ، ص 4 - 10 ؛ جامع الاسرار ، ص 609 ؛ بحر المعارف ، ص 91 .\r\n","page_name":" 204 ","page_number":204},
  {"content":"\r\n\r\n\r\nتوضيح عبارات حاجى در متن\r\n الذات علّة لذات ما عدا * و العلم للعلم و حيث اتّحدا \r\nحاجى علم به اشياء بالعقل البسيط را نگه داشته و اضافهء اشراقيه را مقدم داشته است .\r\nمىفرمايد : ذات خداوند بارى علت ما عداى خود و كل وجودات ممكنهء مجرده و ماديه است و علم بارى به ذات خود علت علم به ما عداى خود مىباشد ؛ چون شناختى كه علم به علت مستلزم علم به معلول است و با برهانى كه سابقاً گذشت صفات بارى ، عين ذات اوست و بين علم و ذات تغاير نيست . پس زمانى كه دو علت ، يعنى ذات مقدسه و علم او متحد شدند ، ناچار بايد قضاوت كنى كه دو معلول آنها ، يعنى ذات ما عدا و علم به ما عدا ، نيز يكى است و اگر دو معلول متحد نباشند ، لازم مىآيد كثير از واحد صادر شود . محقق طوسى مقام را اين چنين تحقيق كرده است . « 1 »\r\nسپس حاجى به مسلك عرفانى تمايل پيدا كرده و به زمزمهء اهل ذوق ، زمزمه نموده و مىفرمايد : پس علم حضرت حق - به تحقيق - نوريت اوست و لكن نه نوريت مصدرى به معناى مفهومى ، بلكه نوريت حقيقيهء خارجيهء صاحب آثار ، و نه نوريت حسيهء عرضيه كه افراد متعدد در عرض هم داشته ، مانند نور آفتاب و نور شمع و نور چراغ كه عديمة الشعور بوده و منبسط بر ظواهر سطوح مىباشد و تنها مُظهر مبصرات بوده و افول بر او لاحق مىشود ، بلكه نوريت وجوديهء مستقلهء حسيه‌اى كه مواضع شعور مستمرهء موجودات دائمى ، مثل عقول و غير مستمرهء موجودات غير دائمى ، مانند طبيعت و زمان به او قائم است و در اعماق و تار و پود و عرض و عمق و بواطن اشياء نافذ است و مظهر ماهيات است و غروبى و تغير حالى و ثانى و امثالى براى او نيست .\r\nو نوريت او قدرت اوست و بيان اين مطلب كه علم او نوريت او و عين قدرت\r\n\r\n\r\n","description":"","footnote":"\r\n( 1 ) - شرح اشارات ، ج 3 ، ص 306 - 307 ؛ رسالهء فوائد ثمانيه ، ضمن نقد المحصل ، ص 517 .\r\n","page_name":" 205 ","page_number":205},
  {"content":"\r\n\r\nاوست ، به علم نفس به صور علميهء مثاليه است كه نفس در عالم مثال ، عين قدرت نفس بر صور علميهء مثاليه و عين اضافهء اشراقيه به آنهاست و اگر اين صور ، قوت وجودى هم پيدا كنند باز علم نفس و قدرت نفس خواهند بود ، بلكه اگر فرض كنيم كه اين صور علميه به واسطهء قوت نفس يا به واسطهء نوم يا اغما از موجودات عينيه اقوى گردند ، باز هم علم نفس و قدرت نفس خواهند بود .\r\nو الحاصل : صور ذهنيه‌اى كه نفس ايجاد مىنمايد قدرت نفس است و اگر فرضاً نفس قوى بوده و موجودات ذهنيه‌اى قوىتر از موجودات عينيه ايجاد كند ، باز آن موجودات ذهنيه علم نفس و قدرت نفس خواهد بود .\r\nبا اين بيان ، نفس وجودات اشياء از سماء و ارض و حيوان و انسان و غير اينها علوم و قدرت خداوند بوده و وجود و ايجاد مىباشند . و قدرت خداوندى ، انتساب او به اشياء است .\r\nبه عبارت ديگر : قدرت وى عبارت از فيض مقدس اطلاقى اوست كه وجود مطلق منبسط بر اشياء است ؛ زيرا وجود داراى مراتبى از قبيل وجود حق و وجود مطلق و وجود مقيد است و وجود حق وجود اللّه - جلّ شأنه - است و وجود مطلق ، فعل بارى و وجود مقيد ، اثر بارى است .\r\nو اما چرا ما انتساب اشراقى گفته و انتساب اضافى نگفتيم ؛ زيرا صرف الوجودى كه به گونه‌اى مأخوذ باشد كه فيض مانند عنوانِ فانى در معنون ، از صقع او باشد نسبت ذهنيهء مقوليه را نفى مىكند ؛ چون وقتى كه صرف اخذ گردد ، هر وجودى از صقع فيض او خواهد بود و فيض او نيز از صقع ذات اوست . بنا بر اين : طرف متحصلى باقى نمىماند تا نسبت متحقق شود .\r\nو لذا صفت از خداوند متعال منتفى است . و اين بيان اشاره به قول امير عليه السلام است كه :\r\n« و كمال الإخلاص له نفي الصفات عنه » « 1 »\r\nيعنى صفات مأخوذه به نحو نسبت مقوليه ، از او منفى است به خلاف انتساب اشراقى كه مستدعى طرف نيست ؛ چون اشراق قائم\r\n\r\n\r\n","description":"","footnote":"\r\n( 1 ) - نهج البلاغه ، ص 39 ، خطبهء 1 ، فقرهء 5 .\r\n","page_name":" 206 ","page_number":206},
  {"content":"\r\n\r\nبه ذات است و در وقت ظهور او بالوحدة التامة ، هر مستشرقى و هر قابل غاسقى فانى مىگردد .\r\n\r\nاتفاق حكما در علم اجمالى حق تعالى\r\nاينك بحث در اين مطلب واقع مىشود كه حق غير از علم تفصيلى داراى يك علم اجمالى است كه علوّ و مجد بارى به آن علم اجمالى است . و اين علم اجمالى مورد اتفاق فريقين - اشراقى و مشائى - از حكماست .\r\nاشراقيين با اينكه سرتاسر نظام وجود را از ازل تا ابد بوجوداتها العينيه عين علم فعلى حق مىدانند ، « 1 » در عين حال اين علم فعلى را ، علم تفصيلى او و خارج از ذات وى دانسته و قائل شده‌اند به اينكه حق داراى يك علم اجمالى در مرتبهء ذات است كه متحد با ذات بوده و علوّ ذات به اوست . « 2 »\r\nو همچنين مشائين كه مناط علم حضرت حق به موجودات عالم را به نحو تفصيل ، صور مرتسمهء تفصيلى موجودات مىدانند كه به نحو ارتسام ، به عنوان قيام « عنه » نه قيام « فيه » قائم به ذات حضرت حق است ، گفته‌اند كه اين علم در مرتبهء ذات نبوده و حضرت ذو الجلال و الاكرام واجد يك علم اجمالى كمالى است كه متحد با اوست و علوّ و مجد او به آن علم اجمالى است . « 3 »\r\nو الحاصل : فريقين بر اينكه در مرتبهء ذات يك علم اجمالى كمالى است كه در آن اشياء به نحو اجمال نه تفصيل مكشوف مىباشند ، اجماع دارند .\r\n\r\n\r\n","description":"","footnote":"\r\n( 1 ) - رجوع كنيد به : تلويحات ، در مجموعهء مصنفات شيخ اشراق ، ج 1 ، ص 70 - 73 و حكمة الاشراق ، در همان مجموعه ، ج 2 ، ص 150 - 153 .\r\n( 2 ) - رجوع كنيد به : مطارحات ، در مجموعهء مصنفات شيخ اشراق ، ج 1 ، ص 486 و تلويحات در همان مجموعه ، ج 1 ، ص 75 .\r\n( 3 ) - رجوع كنيد به : شفا ، بخش الهيات ، ص 496 - 503 ؛ شرح اشارات ، ج 3 ، ص 298 - 307 ؛ التحصيل ، ص 574 - 577 .\r\n","page_name":" 207 ","page_number":207},
  {"content":"\r\n\r\n\r\nنظريه صدر المتألهين در علم ذاتى واجب\r\nآخوند صاحب اسفار قائل است : غير از علم فعلى كه نظام وجود از عقل اول تا منتهى إليه عالم طبيعت ، عين علم تفصيلى حضرت حق بوده و همچنين در مرتبهء ذات ، علمى براى حق هست كه با ذات متحد است و مجد و علوّ ذات به اوست . « 1 »\r\nو ليكن اختلاف آخوند با فريقين در اين است كه آنها طرّاً اين علم را به نحو تفصيل ندانسته بلكه به نحو اجمال مىدانند ، ولى آخوند قائل است كه اين علم هم به نعت اجمال نبوده بلكه به نعت تفصيل مىباشد .\r\n\r\nمقدمات اثبات علم ذاتى واجب\r\nبراى اثبات اين علم در مرتبهء ذات كه سبب علوّ ذات است مقدماتى لازم است كه با بيان تفصيلى آنها مطلب در قلب ، متمركز خواهد شد .\r\nيكى از آن مقدمات ، بساطت ذات به تمام معناى كلمه است كه حتى ذات به تحليل عقلى هم قابل تحليل نيست ؛ چنان كه در مسألهء توحيد ، آن را برهانى نموده و اثبات كرديم .\r\nيكى ديگر از مقدمات ، اصالت وجود است كه سابقاً به واسطهء ادله و براهين ثابت و مبرهن گرديد .\r\nبنا بر اين : اعماق عالم از نور وجود پر گشته و فضاى عالم و زواياى آن مالامال از اين حقيقت نوريه است و غير از اين حقيقت در عالم ، چيزى نيست .\r\nبيان اين مطلب اين است كه انسان مىتواند از هر چيزى از سراسر نظام وجود كه تحت نظر قرار مىدهد دو مفهوم كه به تمام ذات و حقيقت با يكديگر مخالف و متباين مىباشند انتزاع نمايد و همانطور كه آن دو مفهوم در مفهوميت مخالف با يكديگر\r\n\r\n\r\n","description":"","footnote":"\r\n( 1 ) - اسفار ، ج 6 ، ص 263 - 290 ؛ شواهد ربوبيه ، ص 40 .\r\n","page_name":" 208 ","page_number":208},
  {"content":"\r\n\r\nبوده و از هيچ جهتى با يكديگر موافقت ندارند ، همچنين از حيث مصداق هم مباين با يكديگر مىباشند .\r\nمثلًا : انسان از جهت مفهوم ، غير از وجود است به طورى كه در مرتبهء ذات مفهوم انسان با مفهوم وجود ، هيچ‌گونه اختلاطى نداشته و تمام مفهوم انسان با تمام مفهوم وجود مباين مىباشد .\r\nو همچنين هر ممكنى مركب بوده و زوج تركيبى مىباشد كه تمام مفهوم وجود به يك حيثيت نوريه بر او صادق است و تمام مفهوم ماهيت به حيثيت ديگرى بر او صادق است و اين دو حيثيت من جميع الجهات با هم مباين مىباشند .\r\nو بالجمله : از عقل اول تا منتهى إليه عالم طبيعت ، هر موجودى را كه ملاحظه كنيم دو حيثيت در او مىبينيم كه من جميع الجهات ، مفهوماً و مصداقاً ، متباين با يكديگر بوده و متقابل با يكديگر مىباشند . يك حيثيت آن حقيقتى است كه هويت آن از مصدر ، صادر گشته و مجعول بالذات مىباشد و ديگرى مجعول نبوده و از تبعات جعل و لوازم آن مىباشد .\r\nو الحاصل : از عقل اول تا منتهى إليه عالم طبيعت كه به هويت ذات موجود ممكن مىباشند يك مرتبهء ذات و يك مرتبهء زايد بر ذات دارند و آن مرتبهء ذات حيثيتى غير از حيثيت زايد بر ذات است .\r\nخلاصه : وجود ممكنات به تمام هويت معلوليت داشته و هويت علت هويت عليت و اقتضاى ذاتى معلول مىباشد ، البته علت ، اقتضاى تضيق در معلول نداشته بلكه مقتضى ذات معلول مىباشد . گرچه تضيق از احكام قهريهء معلوليت است ، يعنى كمالات تامه‌اى كه براى علت هست براى معلول حاصل نبوده و معلول بالذات ناقص‌تر از علت خود مىباشد و اين نقص موجب محدوديت در او و تضيق در ذات او مىشود و چون ممكن ذاتاً در صراط استواء طرف عدم و طرف وجود است و بايد ترجيح پيدا كردن يكى از دو طرف به واسطهء علت باشد ؛ لذا وجودات ممكنات معاليل عللى هستند كه سرانجام به علة العلل و ساحت قدس واجب الوجود مىرسند ،\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nبنا بر اين هر يك از وجودات ممكنات ، لا بد محدود به حدى خواهند بود كه از حد آنها يك مفهوم و از ذات آنها مفهوم ديگرى انتزاع مىكنيم و غير آن حيثيتى كه از مصدر صادر شده ، حيثيت حدى و محدوديتى هم در آنها خواهد بود ؛ لذا مفهوم صادق بر حد با مفهوم صادق بر آن چيزى كه بالذات مجعول است ، متباين مىباشد چنان كه مصداق حد عين مصداق آن چيزى كه مجعول بالذات است نيست ، و الّا لازم مىآيد حد شىء كه جهت نقصى و عدمى آنهاست عين جهت تحصلى و وجودى آن باشد .\r\nو بالجمله : اين گونه مفاهيمِ صادق بر حدود و جهت نزولى و تضيقى معلولى ، قهراً در حضرت احديت متصور نيست ؛ زيرا اگر اين مفاهيم عدميه بر چيزى صادق باشد موجب مىشود كه نقص در آن مورد صدق كند و ناقص نمىتواند واجب باشد ؛ چرا كه بايد واجب من جميع الجهات ، تام و من جميع الحيثيات الوجودية كامل باشد ، و الّا لازم مىآيد دو حيثيت يكى در مرتبهء ذات و ديگرى زايد بر ذات در او باشد ، و در حيثيت ذات و وجود خود ، محتاج به علتى باشد و اين چنين وجودى واجب نبوده و ممكن خواهد بود .\r\nو الحاصل : هر ممكنى را كه ملاحظه مىكنيم ، آن را زوج تركيبى مىيابيم ؛ چون هرگاه مىگوييم : « الانسان موجود » يا « الحيوان موجود » و وجود را بر انسان حمل مىنماييم ، مىبينيم مثل حمل در « الوجود موجود » نيست ، بلكه انسان را غير وجود ديده و وجود و عدم را نسبت به او على السويه مىبينيم به طورى كه ممكن است وجود يا عدم بر او عارض شود و مىبينيم كه در مرتبهء ذات نه موجود است و نه معدومى كه در مقابل وجود است .\r\nو همانطور كه گفتيم : جهت عدمى ، از نقصان كمال منتزع مىشود ، و ليكن بعضى از مفاهيم ، مفاهيم كماليه بوده و اين گونه مفاهيم گرچه در مفهوميت با يكديگر متباين مىباشند ، ولى چون جهت كماليه بوده و از فرد شايع صناعى كمال منتزع مىباشند ؛ لذا اين گونه مفاهيم از نظر مصداق يكى هستند ؛ زيرا همهء آنها ما بحذاء مصداق و حقيقت كمال مىباشند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nپس با توجه به اصالت وجود كه در عالم ، وراى يك هويت صرفه ، متحصلى نبوده و در مقابل مفاهيم كماليه هم نمىتواند جهت عدمى باشد ؛ چون جهت عدمى نقص بوده و از اباطيل مىباشد و لذا بايد در مقابل مفاهيم كماليه ، وجود باشد و وجود محدود هم مستلزم ماهيت و جهت حدى و نقصى وجود است كه از حد ، مرتبه انتزاع مىشود و تمايز وجودى از وجود ديگر به حد است و اينكه مىبينيم مفاهيم كماليه از حضرت حق و ذات مبارك او انتزاع مىشود ، ناچار بايد در مقابل آنها وجود باشد و چون وجود محدود در ذات خداوندى تصور ندارد ؛ لذا بايد در مقابل آنها وجود غير محدود باشد و بيش از يك وجود غير محدود معنى ندارد ؛ زيرا چيزى كه حد ندارد ، ثانى ندارد . بنا بر اين : يك هويت بسيطهء غير محدوده هست كه عبارت از هويت حقهء حقيقيهء نوريهء وجوديه است .\r\n\r\nصرافت و ذو مراتب بودن ذات\r\nمقدمهء ديگر اين است كه وقتى چيزى صرف و صاحب مراتب باشد ، مرتبهء صرف حافظ مراتب ديگر بوده و علت آن وجود صاحب مراتب مخلوط و غير صرف ، حقيقت ذات تشكك و ذات مراتب خواهد بود . و چيزى كه در دار تحقق ، صرف و صاحب مراتب باشد غير حقيقت وجود نيست .\r\nاما اينكه حقيقتى غير حقيقت وجود نيست با مقدمهء اصالت وجود ثابت شد .\r\nاما اينكه حقيقت وجود صرف است و از نظر شدت و ضعف مراتب مختلف دارد و خداوند تبارك و تعالى صرف الوجود است و بقيهء وجودات وجود مخلوط مىباشند و وقتى چيزى صرف و صاحب مراتب باشد ، مرتبهء صرف ، تمام علت مراتب نازله و واجد آنهاست ، برهانش اين است كه : از صادر اول و عقل گرفته تا بقيهء مراتب عوالم عقل و ملكوت و طبيعت ، وجودات ممكنه مىباشند ؛ زيرا مفهوم عقل مثلًا غير از مفهوم وجود است و نمىتوان گفت عقل عين وجود است ؛ چنان كه نمىتوان گفت انسان عين وجود است و قضيهء حمل « الوجود موجود » غير از قضيهء\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nحمل « الانسان موجود » يا « العقل موجود » مىباشد .\r\nبعد از روشن شدن اين مطلب كه مفهوم عقل و انسان و همچنين تا آخرين درجهء سلسلهء نظام عالم ، غير از مفهوم وجود است ، اكنون تغاير مصداقى آنها را نيز اثبات مىنماييم .\r\nحمل موجود بر انسان ، حمل بالذات نيست ؛ زيرا موجود بالذات ، وجود است و انسان بالعرض موجود است - كما ستعرف - به خلاف حمل در « اللّه موجود » كه مانند حمل در « زيدٌ زيدٌ » بوده و محمول حقيقةً عين موضوع مىباشد .\r\nبنا بر اين : اگر بگوييم : « اللّه موجود » مثل اين است كه بگوييم : « الوجود موجود » ؛ زيرا « اللّه » مانند انسان از حدى كه مقابل وجود باشد حكايت نمىكند بلكه اللّه و موجود و عالم و قادر و مدرك همه از يك ذات ، حكايت مىنمايند . « الرحمن ، الرحيم ، القادر ، العالم هو الموجود » و حمل موجود بر اينها بالذات مىباشد ولى حمل موجود بر انسان ثانياً و بالعرض بوده و اولًا و بالذات بر وجود محمول مىباشد .\r\nو الحاصل : در « الانسان موجودٌ » ، محمول عين موضوع نيست ، ولى در « اللّه موجودٌ » و « زيدٌ زيدٌ » محمول عين موضوع است ؛ زيرا در اوّلى موضوع و محمول از دو چيز مباين با يكديگر حكايت نموده ، ولى در دومى موضوع و محمول هر دو از يك هويت حكايت مىكنند .\r\nالبته هويت هر معلولى ، معلوليت است ، و هويت علت هم عليت است و علت مقتضى و جاعل ذات معلول بوده و جعل به ذات و وجود و حيثيت تحصّليه و متحققهء معلول مىخورد ؛ گرچه از احكام معلوليت اين است كه فاقد كمال مرتبهء علت خود مىباشد . پس قهراً در معلول يك جهت وجدان و يك جهت فقدان خواهد بود ؛ جهت وجدان عبارت از جهت تحصلى و تحققى است كه جعل به او خورده است و جهت فقدان جهت عدم كمال مرتبهء علت است و به حكم سنخيت بين علت و معلول ، حقيقت و هويتى از علت متحقق مىشود كه واجد مرتبه‌اى از كمال بوده و داراى چيزى باشد كه از جنس حقيقت علت است و لو به نحو كمال و تمام در علت نباشد .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nسنخيت بين علت و معلول\r\nو الحاصل : نسبت علت و معلول ، نسبت عالم و اعلم است ؛ علم عالم از سنخ علمى است كه اعلم دارد و اين طور نيست كه علم در يكى كشف و در ديگرى جهل و حجاب باشد ، بلكه علم در هر دو از يك حقيقت است ، منتها در يكى آن حقيقت به طور اكمل و در ديگرى به طور كامل كه حاوى مرتبه‌اى از كمال اكمل است وجود دارد . البته اين در دو علمى است كه بين آنها عليت و معلوليت نيست و اما دو علمى كه بين آنها عليت و معلوليت است ، مرتبهء علم معلولى مرتبه‌اى از مرتبهء علم علّى است و علم و قدرت و وجود و ساير نعوت كماليه در عالم امكان به مقتضاى كون امكانى ربط و تعلق به يك « ما بالذات » دارند .\r\nو بالجمله : چنان كه گفتيم وجود در عقل اول كه معلول علة العلل است غير از خود عقل است و به مقتضاى اصالت وجود مجعول بالذات ، وجود اوست . اما وجود او ، وجود صرف كه تنها وجود و هويت باشد و به جهتى عدمى مشوب نباشد نيست ، بلكه وجود مخلوط است و معناى اختلاط در اينجا مثل اختلاط سركه و شيره نيست كه مقدارى از سركه را با مقدارى از شيره مخلوط مىنمايند ، بلكه معناى اختلاط در اينجا چنان كه گفتيم حكم معلوليت است كه عبارت از وجدان و فقدان است كه واجد حقيقت متأصلهء از سنخ علت بوده و فاقد مرتبهء كمال در علت مىباشد ؛ چرا كه در مرتبهء معلوليت است و اين گونه نيست كه وجدان چيزى و فقدان چيز ديگرى باشد ، بلكه فقدان همان محدوديت حقيقت متأصلهء معلولى است كه عبارت از جهت عدمى و تنزلى آن حقيقت مجعوله است . و هكذا عقل اول كه علت عقل ثانى است به حكم عليت و معلوليت واجد مرتبهء عقل ثانى بوده و فاقد كمال تحصلى هويت علت خود مىباشد و چون عقل ثانى ناقص‌تر از عقل اول و عقل اول نسبت به علة العلل ناقص است پس وجدان عقل ثانى كمتر از وجدان علت خود بوده و فاقد جهت كماليهء علت خود بوده و همچنين فاقد جهت كماليهء علت علت خويش مىباشد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو اين چنين است عقل ثانى نسبت به عقل ثالث و هكذا ، يعنى هر معلولى كه نازل از معلول ما فوق خود باشد ، وجدان آن ضعيف‌تر و فقدان آن نسبت به كمالات متعدده بيشتر مىباشد تا به آخرين معلول ، يعنى هيولاى اولى برسد كه به كلى وجدان در آن مفقود بوده و صرف القوه مىباشد و هم افق با عدم واقع مىگردد .\r\nمحل انتزاع ماهيات ، همان جهت عدمى معلولات بوده و منشأ انتزاع مفهوم وجود ، جهت وجودى و وجدان آنها مىباشد به طورى كه خودِ حقيقت متأصلهء خارجيه به حمل شايع صناعى وجود است .\r\nپس هيچ معلولى صرف الوجود نبوده ، بلكه وجودى مخلوط و محدود به حد مىباشد و هر چه فاصله بين مبدأ اعلى و معلول زيادتر باشد ، جهت عدمى در معلول بيشتر بوده و جهت تحصلى ، يعنى وجود كه مجعول بالذات است ضعيف‌تر مىشود . و اين معناى قول فهلويون است كه به تشكيك در مراتب وجود قائل شده‌اند . « 1 » البته وجود معلول ، وجود ربطى و ظلّى است . بنا بر اين هر معلولى محتاج به علتى است كه آن علت موجود بالاستقلال بوده و اين وجود غير مستقل قائم به قيموميت او مىباشد .\r\nو اين معنى مقتضى اين است كه علتى بدون اينكه معلول باشد موجود باشد و اگر هويتى كه معلول نيست فرض كنيم ، البته تضيق قهرى در او نخواهد بود و چنين هويتى فقدان نخواهد داشت .\r\n\r\nمرتبهء صرف داراى كمالات ساير مراتب و خالى از شوائب آنهاست\r\nپس به حكم اينكه اين وجودات از وجود و حد - كه همان نقصان كمال مرتبهء فوق است - مخلوط مىباشند ، بايد مبدأ ، واجد كمال اين معاليل باشد بدون جهت نقصى كه از ناحيه معلوليت آنهاست و با فرض اصالت وجود جهت وجودى اين معاليل اصل است كه كمال آنهاست .\r\nبنا بر اين : مبدأ ، صرف الوجود بوده و هيچ شوب و خلطى در او نبوده و هيچ نقصى\r\n\r\n\r\n","description":"","footnote":"\r\n( 1 ) - رجوع كنيد به : شرح منظومه ، بخش حكمت ، ص 22 .\r\n","page_name":" 214 ","page_number":214},
  {"content":"\r\n\r\nدر آن متصور نيست . و چون گفتيم معلول يك جهت وجدان از كمال علت و يك جهت نقص داشته و علت در مرتبهء تمام كماليت و معلول در كمال ناقص مىباشد ، پس علت ، همهء كمالات معلول را به نحو اتمّ داراست و چون وجود همهء معاليل از علة العلل بوده و او واجب الوجود است و علتى ندارد لذا او صرف الحقيقه و بدون محدوديت خواهد بود . و هر چيزى كه صرف و صاحب مراتب باشد مرتبهء صرف ، جامع كمالات مراتب سفلى بوده و مخلوط و ضعيف نخواهد بود .\r\nپس واجب تعالى صرف الوجود است و صرف يعنى : حقيقةٌ واحدة غير مخلوطة بشىء اصلًا ، بسيطة غير محدودة التى ليست الّا الحقيقة الصرفة . بنا بر اين : واجب الوجود يعنى وجود خالص و غير مخلوط .\r\nاز مقدمهء سوم معلوم شد كه جهت نزولى حقيقت معلول ، جهت نقصى و فقدان كمال است و در كمال غير خالص ، طرف نقص كه حد كمال است حقيقت را تحديد نموده و آن را فاقد يك مرتبه از مراتب اكمل از آن قرار مىدهد و اين ، فقدانِ چيزى است بعد از آنكه وجدانِ چيزى نيز هست .\r\nماهيات از همان جهت عدمى منتزع مىشوند و عدم چيزى نيست تا ماهيات مفاهيمى باشند كه داراى مصاديق حقه‌اند :  « إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ » .  « 1 »\r\nو بالجمله : با توجه به اينكه وجود واجب الوجود در رأس نظام وجود قرار گرفته و صرف الوجود است و معناى صرافت در وجود اين است كه هيچ مفهوم عدمى از آن انتزاع نشود ، پس از تمام ذات ، چيزى غير از مفهوم وجود منتزع نمىگردد و هر مفهومى كه از ذات انتزاع شود ، از وجود منتزع گرديده و هيچ مفهوم ماهيتى ، كه جهت عدمى است از آن انتزاع نمىشود و الّا تركيب لازم آمده و تركيب مستلزم امكان و آن منافى با وجوب وجود است .\r\nخلاصه : معناى صرف اين است كه هر چه وارسى شود چيزى غير از يك حقيقت\r\n\r\n\r\n","description":"","footnote":"\r\n( 1 ) - نجم ( 53 ) : 23 .\r\n","page_name":" 215 ","page_number":215},
  {"content":"\r\n\r\nو هويت پيدا نمىشود و ما بازاء تمام مفاهيمى كه انتزاع شود يك حقيقت است ، و اين گونه نيست كه منشأ انتزاع يكى مقابل با منشأ انتزاع ديگرى و مباين با آن باشد ، بلكه مقابل هر مفهومى عين آن چيزى است كه در مقابل ديگرى واقع شده است به خلاف وجودى كه در آن مقابل اصل وجود مفهوم ديگرى است كه مقابل جهت نقص و عدم كمال اوست . در وجود صرف مفهومى كه بر عدم كمال وجود ديگرى در آن دلالت كند نيست .\r\nو الحاصل : در وجودات ممكنه دو جهت كمال و نقص است و اگر در مقابل مفهوم وجود كه از حقيقت و كمال ذات بارى انتزاع مىشود ، مفهومى كه در مقابل عدم كمالات وجودات ديگر در او باشد منتزع شود ، لازم مىآيد در ذات دو جهت - يكى جهت كمال و ديگرى جهت نقص ، يعنى نبود كمالات وجودات ديگر - در آن باشد و لازمهء آن نقص و تركيب در ذات بوده و آن منافى با وجوب وجود مىباشد ؛ زيرا هويتى خواهد بود كه از وجدان و فقدان و از شىء و عدم كمال شىء ديگرى مركب است كه از فقدان كمال ديگرى ، ماهيت انتزاع مىشود . و در نتيجه چيزى كه آن را صرف فرض كرديم از وجدان و فقدان مختلط مىشود و در صورتى صرف خواهد بود كه به تمام هويت وجدان باشد .\r\nاجمالًا ما سه مقدمه ذكر نموديم : يكى اينكه بارى تعالى به تمام بساطت بسيط بوده و هيچ گونه تركيبى اعم از تحليلى و خارجى در او نيست ، و ديگر اينكه اصل ، وجود است ، و سوم اينكه وجود حق ، صرف است و لا يشوبه شىء ، و صرف الشىء آن است كه تمام مفاهيم منتزعه جز در مقابل حقيقت واحده نباشد .\r\nو اينكه گفتيم : ذات احديت وجود صرف است ، يعنى غير از حقيقت واحده نيست و بايد مفاهيم منتزعهء از او به يك امر برگردد ، كه آن وجود است و مفهومى مقابل مفهوم وجود نيست و اگر مفهوم ديگرى مقابل مفهوم وجود باشد كه از چيزى حكايت كند كه مفهوم وجود از غير او حكايت مىنمايد ، لازمهء آن اين است كه : ما فرضناه بسيطاً لم يكن بسيطاً و ما فرضناه صرفاً لم يكن صرفاً .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nوجود صرف را در مرتبهء ذات ، نمىتوان به نداشتن كمال وجودات ديگر تحديد و تنقيص كرد .\r\nوجود بالذات كمال است ، منتها در وجودات محدوده ، كمال محدود است و با اينكه محدود است و ليكن اصل آن آنجا هست و اگر بگوييم اين كمالات وجودات محدوده در مرتبهء ذات صرف الوجود نيست او را از اين كمالات تنقيص كرده و در نتيجه او را محدود نموده‌ايم و معناى آن اين است كه ذيل رداى كماليت او به اين كمالات نمىرسد و اين نرسيدن معناى عدمى است و اگر اين معناى عدمى كه فقدان است در ذات تصور شود ، بايد مفهومى از آن حكايت كند كه مقابل مفهوم حاكى از وجدان در او باشد و اين تركيب و عدم صرافت است و آن منافى با وجوب وجود بوده و مناسب با موجودات ممكنه مىباشد كه داراى ماهيت و وجودند . پس نبايد در ذات صرف غير از يك جهت ، جهت ديگرى باشد كه مفهومى غير از مفهوم وجود از آن حاكى باشد .\r\nبلى ، مفاهيم كثيره از ذات احديت منتزع مىشود و يقال عليه : العالم و القادر و الرحمن و الرحيم و الصادق و المتكلم .\r\nو ليكن بنا بر اصالت وجود گرچه مفهوم علم غير از مفهوم قدرت است ولى مرجع آنها وجود است و اوصاف كماليه از مجمع كمال كه وجود است انتزاع مىشوند ، يعنى همهء كمالات مانند علم و قدرت ، وجود است و غير از آن چيزى نيست ؛ زيرا مجعول بالذات غير از وجود چيزى نيست و در طى مباحث سابقه گفتيم كه تنها وجود به جعل بسيط مجعول بوده و حقيقةً موجود مىباشد و ماهيت ، هيچ و لا شىء است و لا شىء قابل جعل نيست و از كمال ، كمال صادر مىشود و به واسطهء سنخيت بين علت و معلول وقتى علت صرف الكمال و صرف الوجود باشد ، آنچه از او صادر مىشود نيز كمال است چنان كه اثبات نموديم كه علت صرف الوجود در رأس وجود قرار گرفته و هيچ عدمى در او راه نداشته و به تمام وجود تام و به تمام كمال كامل مىباشد .\r\nپس قضيهء جعل ، صدور كمال از كمال بوده و اين صدور بدون نقص در مصدر\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمىباشد ؛ چون نقص منافى صرفيت است و چيزى كه صرف نيست واجب الوجود نيست و ما واجب الوجود را فرض كرده‌ايم .\r\n\r\nماهيت امر عدمى است\r\nمبحث ديگر در اينجا تعيين تكليف ماهيت است كه الفاظ وجود و ماهيت و عدم ، سمع ما را قرع كرده است . البته معلوم است كه عدم « لا شىء » و از اباطيل محض بوده و قابل هيچ حكمى نمىباشد .\r\nو اما نسبت به ماهيت ؛ گرچه در اول كتب مىگويند : « كل ممكن زوج تركيبى » ولى اين گونه نيست كه حقيقةً در خارج دو شىء مزدوج باشد و دو شىء اصيل با يكديگر ازدواج كرده و تعانق داشته باشند ، بلكه در اول به رسم تعليم و تعلم مىگويند : « كل ممكن زوج تركيبى » و الّا وقتى مىگوييم : « الانسان موجودٌ » انسان در مقابل وجود ، شىء متأصل و متحصلى نيست تا انسانيت در مقابل وجود چيزى باشد .\r\nبلى ، اگر مراد از انسان و هر موجودى كه معلول و مجعول است ، آن وجود مخصوص و موجود باشد نزاعى نيست ؛ چون بنا بر قانون جعل چنان كه در مبحث جعل گذشت كمال از كمال صادر شده است .\r\nو لكن اين كمال صادر ، كه با نظر به مصدر و مبدأ و جاعل جز حيثيت كماليه چيزى ندارد ، در مرتبهء معلوليت و صادريت داراى وجدان و فقدان است البته اين طور نيست كه فقدان ، چيزى كه منضم به وجدان است باشد و وجدان و فقدان دو شىء اصيل باشند تا ازدواج و تركيب دو متحصل لازم آيد ، بلكه فقدان عبارت از عدم وجدان يك مرتبهء از كمال است ، آنچه تحقق و خارجيت دارد وجدان است و غير از آن چيزى نيست و فقدان ، نسبت به كمال موجودِ كاملِ ديگرى است و اين گونه نيست كه وجود صادر ، نقص را دارا باشد بلكه نقص ندارى است و ندارى چيزى نيست . چنان كه در مورد نور آفتاب كه صفحهء طبيعت را پُر كرده است ، آن نورى كه در حول شمس است به طورى كامل است كه چشم را ياراى رؤيت آن نيست و ليكن نورى كه از آن در\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمأواى ما هست واجد حقيقت نور بوده ولى فاقد درجه و كمال آن نور بالايى مىباشد ، اما اين چنين نيست كه اين فقدان چيزى و آن وجدان چيز ديگرى باشد و هر دو متأصل و متحصل باشند تا مقابل فقدان چيزى قرار داشته باشد كه ما بحذاء خارجى داشته باشد و مقابل وجدان هم چيزى واقع شده باشد كه ما بحذاء خارجى داشته باشد و در نتيجه اين نور ضعيف واجد دو چيز باشد .\r\nمثال ديگر اين است : اگر كسى واجد علم بوده و فقير هم باشد ، آيا او از دو حقيقت متأصل يكى علم و ديگرى فقدان ثروت ، تركيب يافته است ؟ يا اينكه فقدان ثروت ، عدم كمال بوده و نقص مىباشد و نقص در مقابل وجدان چيزى و شىء متحصلى نيست ؟ آيا چنان كه علم از وجدان و امر متحصلى انتزاع گشته ، فقر هم از امر متحصلى انتزاع شده تا علم و افلاس دو شىء مقابل يكديگر باشند ؟ يا اينكه اين طور نيست و افلاس از امر عدمى انتزاع گرديده كه آن امر عدمى ، عدم كمال دارايى ثروت است و فقدان ثروت امر عدمى به سلب بسيط است ، يعنى چيزى را نداشتن است و داشتنِ نداشتن نيست ، بلكه ندارى است و دارايىِ ندارى نيست و اين ندارى چيزى از دارايى انسان نيست .\r\nعقل اول و ثانى و ثالث و بالاخره مرتبهء اخيرهء عالم طبيعت كه هيولاى اولى باشد ، به اين نحو ملاحظه مىشوند . هيولى در صف نعال وجود و در مرتبهء ضعيفه‌اى از وجدان قرار داشته و در مقابل صرف العدم ، صرف القوه مىباشد . صرف العدم اين استعداد را كه ان يصير شيئاً من الفعليات و الصور ندارد ، ولى اين وجود ضعيف كه صرف القوه است ، تنها اين امكان را دارد كه صور و فعليات را به خود بگيرد و در عين حال كه واجد چنين حيثيتى است ، فاقد كمال مَلَكى و كمال انسانى و كمال حيوانى و كمال نباتى است .\r\nو اين فقدانات صور و فعليات اجناس و انواع طوليه و انواع عرضيه در هيولاى اولى مجتمع نبوده و الّا لازم مىآيد هيولاى اولى از همهء اشياء داراتر باشد .\r\nو همچنين جسم كه واجد كمال جسميت و فاقد صورت نباتيت و صورت و\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nفعليت كمال انسانيت و خلاصه ، فاقد كمالات تمام مراتب ما فوق خود مىباشد ، اين گونه نيست كه اين فقدانها ما بازاء داشته باشند تا مقابل فقدان كمال هر صاحب كمالى ، يك چيزى به حسب واقع در جسم متحقق باشد و آنچه به صرافت باقى است و هيچ فقدانى در او نيست تنها ذات واجب الوجود است كه در كمال صرافت و بساطت و خلوص است ؛ چنان كه در مثال گذشت كه فقدان ثروت ، چيزى نيست بلكه امرى عدمى است كه از جهت نقص و عدم كمال انتزاع شده است ؛ چنان كه افلاس نسبت به جميع كمالات و فعليات و صور كه از مادهء اولى انتزاع مىگردد نيز چنين است و همانطور كه افلاس شخص از فقدان ثروت اعتبار شده ، كه هيچ تحقق واقعى خارجى و تحصلى كه منضم به وجدان كمالات در آن شخص باشد ندارد ، افلاس مادهء اولى كه از فقدان كمالات مراتب ما فوق آن انتزاع مىشود نيز چنين است .\r\nو بالجمله : هر موجودى كه صرف نبوده و از فقدان و وجدان مختلط باشد مصداق « كل ممكن زوج تركيبى » است و داراى ماهيت و وجود است كه مفهوم وجود از جهت وجدانى آن و مفهوم ماهيت از جهت نقصى و عدمى آن انتزاع مىشود .\r\nمفهوم ماهيت به حسب تحقق ، لا تحقق است و فقط عقل از راه وهم و خيال آن را در ذهن آورده و براى آن نحوه‌اى از وجود قائل مىباشد و حكم مىكند كه ماهيت هست ، انسان و حيوان و بقر هست ، عقل و آسمان و ارض هست ، در صورتى كه ماهيت فقدان كمال است و فقدان كمال به حسب تحقق وجودى ندارد تا « موجود » بر آن حمل شود ، بلكه اين محمول به حكم اصالت وجود كه برهانى است و به حكم تقريباتى كه گذشت بر وجود حمل مىگردد و آنچه در عالم به حسب واقع تحقق دارد ، تنها وجود است و باقى تخيل عقل است و تنها وجود است كه مىتوان گفت بالذات موجود است و اگر اين محمول بر چيز ديگرى حمل شود مجاز است و معناى مجاز اين است كه دروغ و بىواقعيت است . در عالم جز وجود چيزى نيست و ماهيات امور عدميه و منتزع از حدود وجودات ممكنه مىباشند .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nحال ماهيات اين بود كه شنيدى و دانستى كه جز خيالات و اوهام و تخيلات عقليه چيزى نيستند و دار تحقق تنها وجود است .\r\nبايد به اين مقدمات مطالب ديگرى ضميمه كرد از جمله اينكه گفتيم : بايد صرف الشىء جامع تمام كمالات مراتب ناقصه باشد و نمىشود صرف الوجود و آنچه فوق وجود ممكنات قرار گرفته ، از اصل كمالى كه در مراتب و نظام سلسلهء وجود هست ، خالى باشد ؛ زيرا فقدان وجود هر موجودى بما انّه موجودٌ نه بما انّه موجودٌ محدود در صرف الوجود مستلزم نقص صرف الوجود نسبت به اين كمال است و اگر صرف الوجود ناقص باشد ، به تمام وجود بسيط نخواهد بود و در او كمال و نقص و وجدان و فقدان خواهد بود و در نتيجه آنچه او را صرف فرض كرده‌ايم لازم مىآيد كه صرف نباشد .\r\nپس در دار تحقق چيزى وراى وجود نيست ، چون حال عدم كه صرف بطلان است معلوم است ، شأن ماهيات نيز معلوم شد و آن اين بود كه آنها هم برادر زادهء عدم مىباشند ؛ زيرا ماهيت ، فقدان كمال وجود است و فقدان شىء بر حسب متن خارج ، چيز متحققى نيست .\r\nبنا بر اين : ماهيت هم از اباطيل است و چيزى جز تخيل عقل نيست ؛ چنان كه عقل از عدم هم كه چيزى نيست ، مفهومى انتزاع كرده و بر آن حكم مىنمايد . اما آنچه اصل بوده و كمال مىباشد و تحقق دارد ، وجود است ؛ چنان كه گفتيم قضيهء جعل بسيط ، صدور كمال از كمال است و نيز اثبات نموديم كه اگر مصدر صرف الوجود شد بايد در مرتبهء ذات خود ، كمال صادر را دارا باشد و فاقد آن نباشد ؛ زيرا به بيانى كه گذشت فقدان آن كمال موجب نقص در اوست و اگر در او نقص پديد آيد بايد ماهيت داشته باشد و اگر داراى ماهيت باشد ممكن بوده و محتاج به علت خواهد بود .\r\nو الحاصل : اينكه بايد مبدأ در مرتبهء ذات كه مرتبهء اعلاى از وجود است به نحو وحدت و بساطت جامع كل وجودات باشد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nعدم تعلق علم به ماهيات\r\nبعد از اين مقدمات ، چيز ديگرى كه در اينجا مهم است و اگر از قبول آن استيحاش نشود از قبول مطلوب استيحاش نخواهد شد ، عبارت از اين است كه علم ، به ماهيات تعلق نمىگيرد ؛ زيرا ماهيت ، لا شىء است و علم حقيقى به لا شىء و باطل تعلق نمىگيرد و معنى ندارد كه لا شىء مكشوف باشد ، بلكه علم به امر حقيقى تعلق مىيابد .\r\nاگر كسى ادعا كند كه من ، هم به اصل وجود چيزى و هم به ماهيت آن علم دارم يا بگويد من به ماهيات اشياء عالم هستم ، دروغ گفته است و علم او علم حقيقى نبوده ، بلكه ضلالت و جهل مركب مىباشد ، علم به چيزى كه به حسب تحقق ، متأصل است تعلق مىگيرد نه به چيزى كه دروغ باشد . اگر كسى به دروغ ادعاى علم كند ، اين خود دروغ است . البته ما با متألهين نشسته‌ايم كه علم حقيقى براى خداوند اثبات مىكنند نه علم دروغى .\r\nپس علم او - سبحانه - به اصل وجود كه داراى تحقق بوده و متحصل مىباشد و دروغ نيست ، تعلق دارد و در يكى از مقدمات گفتيم كه بايد اصل وجود و محصل نظام وجود بما انّه موجودٌ لا بما انّه مخلوطٌ و محدودٌ در مرتبهء ذات بارى كه صرف الوجود است باشد .\r\nو اگر ذات ، واجد كمالات اشياء نباشد ، صرف نبوده بلكه محدود خواهد بود و البته نبايد ذات بارى خالى از ذره‌اى از كمال وجودى باشد و جامع آن نباشد . و چون گفتيم :\r\nخداوند تبارك و تعالى به ذات خويش عالم است و ذات وى صرف الوجود است پس او به تمام موجودات و به تمام ذرات وجود ، عالم خواهد بود و هيچ ذرهء وجودى ، از آن جهت كه وجود است و اصل است از نظر او غايب و از حيطهء علم واسع و محيط او بيرون نيست  « يَعْلَمُ خائِنَةَ الْأَعْيُنِ وَ ما تُخْفِي الصُّدُورُ »  « 1 » و تمام ذرات وجود از اوج\r\n\r\n\r\n","description":"","footnote":"\r\n( 1 ) - غافر ( 40 ) : 19 .\r\n","page_name":" 222 ","page_number":222},
  {"content":"\r\n\r\nعقل اول و صادر اول تا آخرين درجه و مرتبهء اخيرهء وجود كه حاشيه و قاعدهء نور مخروط وجود است ، پيش حق به طور تفصيل و به تمام عيان ، مكشوف مىباشد و ملاك كشف در اينجا حضور در مرتبهء ذات است كه بدون حجاب ظلمانى است .\r\n\r\nتقريب مطلب با ذكر چند مثال\r\nاينك به ذكر مثالى مىپردازيم : اگر فرض كنيم در عالم غير از انسان چيز ديگرى نيست و شخصى مىداند كه صرف انسان چيست ؛ چون در مقام ذات خود واجد علم به صرف الانسان است ، آيا او اين احكام را كه غير انسانيت در افراد نبوده و شىء اصيلى وراى انسانيت وجود ندارد ، نمىداند ؟ حدود فردى را هم كه گفتيم عدم است و مورد تعلق طلب نيست . اكنون مثال را قدرى بالاتر برده و مىگوييم : اگر تمام عالم را انسان فرض كرده و گفتيم در سرتاسر نظام عالم غير از حقيقت انسانيت چيز ديگرى نيست و شخصى كه عالم به حقيقت انسان باشد ، در اين صورت او به جميع حقايقى كه تمام عالم را پُر كرده عالم خواهد بود .\r\nو الحاصل : كشف در مرتبهء ذات كشف تفصيلى جميع اشياء است و در اينجا سه مدعا وجود دارد : يكى اينكه كشف تمام اشياء به نحو تفصيل است . ديگر اينكه كشف ، در مرتبهء ذات و متحد با ذات است . و سوم اينكه با حفظ تفصيل ، كثرت در ذات لازم نمىآيد .\r\nبراى تقريب اين مقصود گفته مىشود : اگر فرض كنيم كه در عالم غير از حقيقت نار ، چيزى نيست و انسان به قضيهء وحدانى « النار حارّه » عالم باشد ، او به تفصيل علم پيدا خواهد كرد به اينكه « النار حارّه » ؛ چرا كه فرض كرديم غير از حقيقت نار چيزى نيست و نبوده و نخواهد بود ، اگر بعد از مدتها نار پيدا شود او تفصيلًا مىداند كه « انّها حارّه » و اگر در ازل نار بوده ، او فعلًا و تفصيلًا مىداند كه « انّها حارّه » . بلى ، او به خصوصيات مكانى و زمانى نار عالم نخواهد بود ؛ چون آنها از حقيقت نار خارج بوده و از فرض ما هم بيرون مىباشد ؛ زيرا ما فرض كرديم كه او به غير از قضيهء\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nوحدانى « النار حارّه » به چيز ديگرى علم نداشته ؛ چون فرضاً در عالم غير از حقيقت نار چيزى نيست .\r\nو بالجمله : اگر فرض كنيم كه عالم ازلًا و ابداً و فعلًا يك حقيقت واحدهء ناريهء صاحب مراتب است و ماهيات و اعدام و حقايق ديگرى نيست ، قضيهء وحدانى معلوم انسان ، كاشف تفصيلى از اين حقيقت ناريه است به طورى كه لا يشذّ عنها شىء ، و ما يشذّ عنها ليس له حقيقة و تحقق ، البته علم به چيزى كه متحقق نيست ، علمى دروغى و خلاف واقع بوده و ضلالت و جهل مىباشد .\r\n\r\nتحقق مخصوص وجود است\r\nاگر ترقى كرده و حقيقت را تحت نظر بياوريم ، طبق اصول و مقدماتى كه طى شد مىگوييم : در عالم غير حقيقت وجود ، متحققى نيست و ماهيات غير از اعدام چيزى نيستند و حضرت حق صرف الوجود بوده و اين معاليل اظلال آن جمال و نمونهء آن كمال و از شئون او مىباشند و علم به ذات ، علم به تمام اشياء است ؛ چون وجودى كه صرف الوجود داراى حقيقت كماليهء او نباشد ، نيست و حق به تمام ذات صرف الوجود بوده و عالِم به حقيقت وجود مىباشد و در عالَم غير وجود چيزى نيست . بنا بر اين :\r\nلا يشذّ عنه شىء ، و سراسر مرتبهء ذات كشف تفصيلى است و اگر فرض كنيم چيزى از حيطهء علم او خارج است ، او از حقيقت وجود نبوده و چيزى كه در عالم از حقيقت وجود نباشد ، يا از ماهيات است يا از اعدام ، و چنان كه گفتيم ماهيات تحققى نداشته و حال اعدام نيز معلوم مىباشد .\r\n\r\nلزوم تعلق علم به متحقق\r\nبايد علم به متحقق تعلق گيرد و چيزى كه تحقق ندارد متعلق علم واقع نمىشود .\r\nعلم به عدم اجتماع نقيضين ، علمى كاذب بوده و ضلالت مىباشد و علم به عدم شريك البارى نيز غلط است ؛ چون آنها از اعدام بوده و اعدام متعلق علم حقيقى واقع\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nنمىشوند . علم ، به وجود تعلق مىگيرد و وجود مكشوف واقع مىشود . اين است كه علم به ماهيات از خرافات و اوهام و تخيلات است ، ولى چون صبغهء وجودى به خود مىگيرد نحوه‌اى از موجوديت پيدا مىكند و لذا علم حق به اين علم بشرى كه حقيقةً علم نبوده و از اباطيل و اكاذيب مىباشد ، تعلق مىگيرد . و اين عدم علم به عدم شريك البارى ، از عدم كمال حق نيست بلكه از كمال اوست زيرا علم به معدومات علم نيست و ضلالت است ؛ لذا مرتبهء ذات كامله ، از اين گونه علوم غير واقعى خالى است .\r\nو بالجمله : عدم اجتماع متناقضين يا عدم اجتماع ضدين ، عدم است و عدم قابل تعلق علم حقيقى نيست .\r\nاين تو هستى كه پُر از ضلالت بوده و جهل مركب در نظرت علم مىنمايد و مىگويى من به عدم اجتماع متناقضين و به عدم شريك البارى علم دارم و اين از نقص توست و در خداوند چنين نقصى نيست . بلى ، بعد از آنكه در عالم ذهن مفهوم عدم اجتماع متناقضين صورت گرفت و موجود شد ، متعلق علم احديت واقع مىشود .\r\nو بالجمله : تا ايمان نياوريم به اينكه ماهيات دروغ بوده و آنها را از قلب خود بيرون نكنيم ، مطلبى كه گذشت مورد اذعان واقع نمىشود .\r\nاين است كه بايد اين رشته را تعقيب كرد كه ماهيت دروغ است و علم به آن دروغى بزرگ‌تر است ؛ لذا ماهيات در محيط تصورات پيدا مىشوند و در محيط تصديقات بر آنها حكم نمىشود . سه چيز به تصور مىآيد كه دو چيز از آنها غلط و بازيچهء عقل است و يك چيز از آنها حقيقت و واقعيت دارد .\r\nوقتى به زيد نگاه مىكنيم كه يك هويت متحقق در خارج است و غير از وجود چيزى نيست ، يك انسانيتى تصور مىكنيم و چون ادراك غير از خلاقيت نفس چيزى نيست ، يك وجود ضعيفى از نفس خلق مىشود و آن مفهوم انسان است و همچنين در صورت عدم زيد ، يك مفهوم انسان است و همچنين در صورت عدم زيد ، يك صورت ذهنيه كه از سنخ وجود است در ذهن ما توليد مىشود . البته آنچه خارجاً حقيقت دارد وجود زيد است كه آن هم يك صورت ذهنيه دارد ، ولى شخص غافل\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nگمان مىكند چنان كه در ذهن سه چيز است ، در خارج هم سه چيز هست و سه كاشف و سه منكشف و سه علم و سه معلوم هست ، يعنى همان گونه كه وجود زيد نفس الامريت و تحقق دارد و منكشف است ، ماهيت و عدم زيد نيز يك نحوه خارجيت و نفس الامريت داشته و متحقق مىباشند و حال آنكه اين دو ابداً نفس الامريت نداشته و براى آنها تحققى نيست .\r\nو اين اشتباه از قوهء متخيلهء عقل پيدا شده كه به آنها علم پيدا كرده و گمان مىكند كه آنها خارجاً منكشف بوده و نفس الامريت دارند . و اگر عقل از قوهء شيطنت رهايى يابد ، مىداند كه بيش از يك كاشف و بيش از يك منكشف ، امرى متحقق نيست و مىداند اينكه مىگوييم به عدم زيد عالم هستيم ، علمى به اين عدم تعلق نگرفته است و علم به وجود تعلق مىگيرد و اين عدم صورتى متخيل است و مفهومى است كه به ذهن آمده است ، منتها خرافه است و در خارج مقابلى ندارد ، همچنين ماهيت و تعين و حد ، چيزى نيست و هيچ و پوچ است ، پس سه كاشف و سه منكشف نداريم .\r\nيك كاشف و يك منكشف است كه نفس الامريت داشته و خارجاً تحقق دارد و چنان كه در محيط تصورات و ادراكات هم ، تصور ماهيات و اعدام جز خرافات و اوهام نيست ، همچنين در دايرهء تصديقات نيز غير از صورت علميهء تصديقيهء وجود ، صورت تصديقى چيز ديگرى نيست .\r\n« شريك البارى ممتنع » و « اجتماع النقيضين محال » غلط است و نفس الامريت ندارد . شريك البارى يك نحوه تحققى ندارد تا علم به او تعلق گرفته و عقل حكم كند كه او ممتنع است . آيا تقرر شريك البارى و هكذا اجتماع نقيضين معنايى دارد تا بر او به امتناع حكم شود ؟\r\nيا اينكه « شريك البارى ممتنع » و « اجتماع النقيضين محال » غير از يك صورت تصديقيه‌اى كه واقعيت ندارد ، چيزى نيست ؛ زيرا « ثبوت شىء لشىء فرع ثبوت المثبَت له » و اگر بخواهد مطابَق داشته باشد و تصديقى حقيقت دار باشد بايد « مثبَت له » يك نحوه تحققى داشته باشد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nپس « شريك البارى ممتنع » و « اجتماع النقيضين محال » ، تصديقى است كه ابداً محكى نداشته و در واقع منكشفى براى او نيست و موضوع در حقيقت و « مثبت له » در واقع نفس الامريت ندارد و تنها مفهومى است كه به خلاقيت نفس موجود شده است با اين تخيّل كه سِمت و منصب حكايت و كاشفيت دارد .\r\nنفس و عقل بعد از آنكه نتوانست حقيقتى براى شريك البارى و اجتماع نقيضين پيدا كند ، از روى عجز و بيچارگى يك حقيقت‌نما و مفهومى در ذهن ايجاد كرده و بر آن به امتناع و استحاله حكم مىكند در حالى كه تنها يك مثبت له صورت تصديقيهء نفس الامريه دارد .\r\nانسان گمان مىكند كه علم دارد به اينكه « شريك البارى ممتنع » و حال آنكه اين علم نيست ؛ چون اين صورت تصديقيه واقعيت و نفس الامريت ندارد و اين اشتباه از اينجا ناشى مىشود كه قضيه را موجبه مىداند و در صورت موجبه بودن قضيه به امتناع موضوع حكم مىكند و ليكن حقيقت مطلب چنين نيست بلكه قضيه ، سالبهء بسيطه به تمام سلب است و سلب بسيط ، محتاج تحقق موضوع نيست و حقيقت قضيه به اين صورت است كه : « ليس شريك البارى بموجود » كه به انتفاء موضوع ، محمول منتفى است . در اين قضيه ، تحقق و تقرر موضوع لازم نيست و اين قضيه موضوع و محمولى كه محمول از موضوع سلب شود ، نمىخواهد بلكه منتفى به انتفاء موضوع است . و اين قضيه عكس العمل قضيهء « واجب الوجود موجود » است .\r\nعقل بعد از آنكه با برهان وحدانيت را اثبات كرد ، از آن انتزاع مىكند كه شريك البارى موجود نيست و آن ، موضوع ثابت نمىخواهد ؛ چنان كه در قضيهء « اللّه موجود » نيز لازم نيست موضوع ثابت بوده و موجوديت براى او از قبيل ثبوت چيزى براى چيزى باشد ، بلكه عقل بعد از آنكه درك كرد كه « اللّه » متحقق است و وجودش نفس الامريت دارد و از طرفى در نظر عقل ثبوت شىء براى خودش ضرورى است ، در قالب قضيه به اين صورت تحليل مىكند كه « اللّه موجود » و اين از باب ثبوت چيزى براى چيزى نيست كه موضوع متحقق و ثابتى باشد و موجوديت براى او اثبات گردد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nهمچنين در قضيهء « زيدٌ زيدٌ » هم كه عقل در آن زيد را بر خود زيد حمل مىكند ، بين موضوع و محمول تغاير نيست ؛ چون ثبوت الشىء لنفسه ، ضرورى و محتاج اثنينيت نيست ، روى اين ضرورت عقل حكم مىكند كه « زيدٌ زيدٌ » و معناى اين حمل اين نيست كه ذات زيد يك نحوه تقررى داشته باشد و محمول از باب ثبوت چيزى براى چيزى براى آن ثابت باشد ، بلكه زيد تقرر دارد و تكررى در تقرر نيست .\r\n« اللّه موجودٌ » نظير « زيدٌ زيدٌ » است در اينكه يك وجود متحقق است و آن مدلول و محكى و منكشف « اللّه » است و « موجود » چيز ديگرى خارج از موضوع و ذات نيست و اين طور نيست كه « موجود » براى او به نحو قضيهء هليهء مركبه ثابت باشد ، بلكه قضيهء « اللّه موجود » قضيهء هليهء بسيطه است .\r\nو بالجمله : در مثل « شريك البارى ممتنع » و « اجتماع النقيضين محال » علم به عدم تعلق نگرفته است ، بلكه علم به صورت ذهنيه و مفهوم موجود شريك البارى تعلق دارد و عقل از اشتباه ذهن به خارج بازى خورده است ؛ زيرا مفهوم به ذهن آمده و علم به او تعلق پيدا كرده است و نسبت حكميه به او قائم است و صورت تصديقيه بدون خارجيت و تحقق است و كاشفى است كه محكى و منكشف ندارد .\r\nو الحاصل : صور ذهنيهء اين گونه قضايا در مقام حكايت دروغ بوده و هيچ محكى ندارد و ليكن مصحح قضيهء حمليهء موجبه ، وجود مفهوم است ، منتها اين مفهوم ، از ضعف عقل كه متحققى را نيافته و آن را با وجود ذهنى مفهوم خلط كرده پيدا شده است . و ليكن در حقيقت قضيهء سالبهء بسيطه است كه به انتفاء موضوع ، محمول منتفى است و لُبّاً قضيه به صورت « ليس شريك البارى بموجود » است و علم به اين قضيه تعلق نيافته است ، بلكه با برهان بر وحدت وجود حق ، علم به يك وجود بسيط - واجب الوجود - تعلق پيدا كرده است و عقل از آن ، قضيهء « ليس شريك البارى بموجود » را انتزاع مىنمايد .\r\nو الحاصل : اين گونه قضايا مطابق لازم نداشته و « ليس شريك البارى بموجود » ، عكس العمل « اللّه واحد » و « الواجب واحد » مىباشد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبنا بر اين : اعدام و ماهيات چيزى نبوده و علم به هيچ ، تعلق نمىگيرد و متعلق هر علم حقيقى ، وجود مىباشد .\r\nو اين ، اختصاص به علم واجب ندارد ، بلكه كسانى مانند فلاسفه و عرفا كه عقل ايشان سليم‌تر از عقل ماست و همچنين ملائكه و جبرئيل و هر موجودى كه داراى علم است ، حقيقةً علم آنها متعلق به ماهيات و اعدام نيست ؛ زيرا عدم قابل هيچ گونه اضافه و وصف و حكمى نيست .\r\nو بالجمله : علم به ذات احديت ، خواه خود حق به ذات خويش علم داشته باشد و يا به فرض محال بشر و يا ملك عالم به ذات وى باشد ، به نحو كشف تفصيلى هر موجودى بما انّه موجود است .\r\n\r\nتوهم لزوم تكثر در علم تفصيلى\r\nتوهم گرديده است كه بايد اين علم تفصيلى به نعت كثرت باشد ، و اگر كشف اشياء در مرتبهء ذات به نحو تفصيل باشد بايد كشف به نعت كثرت متحقق باشد .\r\nاين توهم فاسد است ؛ زيرا چنان كه گفتيم ماهيات اعتبارى بوده و واقعيت نداشته و علم حقيقى به آنها تعلق نمىگيرد و كثرت نيز امرى اعتبارى بوده و واقعيت ندارد ؛ چون در خارج چيزى غير از وجود متحقق نيست و آنچه در خارج تحقق و نفس الامريت دارد ، تنها وجود است و اين گونه نيست كه غير از اصل وجود اين و آن ، چيزى ديگرى باشد و كثرت به واسطهء آن چيز تحقق و نفس الامريت داشته باشد ، چنان كه ماهيات در نظر ما چنين است و گمان مىكنيم همانطور كه وجود نفس الامريت دارد ، آنها هم در خارج ما بازاء داشته و تحقق و نفس الامريت دارند ، و در نتيجه گمان مىكنيم كثرت در عالم تحقق دارد .\r\nو اين خطاست ؛ زيرا در مورد ماهيات وضع بدين منوال است كه مفهوم انسان به وجود ذهنى ، صورت ذهنيه پيدا مىكند و اين از كوتاهى نظر عقل است كه نمىتواند حقيقت را تشخيص دهد . مثل تخيلى كه در مورد خطاى حس دارد كه عدم نور را\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nظلمت ديده و گمان مىكند كه ظلمت چيزى است با اينكه عدمِ نور است و صورت ذهنيهء آن مفهوم و ماهيات به فعاليت نفس در ذهن متنوّر مىباشد و در وجود ذهنى است كه گمان مىشود اين كاشف ، نفس الامريت داشته و منكشفى دارد كه اين صورت ذهنيه از او حكايت مىكند و حال آنكه اين جز خيال چيزى نيست و علمى است كه مطابق ندارد و علمى كه مطابق ندارد ، علم نيست و ما گمان مىكنيم كه علم است .\r\nو الحاصل : در عالم چيزى غير از وجود ، مانند ماهيت و تعين و كثرت و عدم ، واقعيت ندارد و آنچه متحقق است اصل وجود است .\r\nو معناى كشف تفصيلى اين است : ذره‌اى از وجود هر كجا باشد ، متحقق بوده و هست و مىباشد ؛ چون وجود هويتى بسيط بوده و يك حقيقت مىباشد و چيزى غير او نيست و در مرتبهء ذات ، اصل وجود و ذرات وجود ، منكشف مىباشد . البته اين طور نيست كه چيزى با او خلط شده باشد ؛ چرا كه در حقيقت چيزى كه با وجود خلط شده باشد نيست ؛ چون عذر كثرت و ماهيات و عدم را خواستيم ، كه آنها چيزى نيستند و تمام تحصل و تمام تحقق ، حقِ طلقِ وجود است .\r\nلذا با تقريبى كه در مثال گذشت گفتيم : علم به قضيهء وحدانى « النار حارّه » تفصيلًا ، علم به تمام حقيقت ناريه است و ذره‌اى از اصل و حقيقت نار از حيطهء اين علم مجرد ، يعنى علم به « النار حارّه » خارج نيست ، جز اينكه حكم كنى كه نارهاى آفريقا حار است و نار اروپا حار است و نار آمريكا حار است و نار جهنم حار است ، و لكن حدود هم چيزى كه متعلق علم باشد نيست . ذره‌اى از نار جهنم هم از حيطهء علم مذكور خارج نيست و نار جهنم از حيث حقيقت و هويت ناريه در حيطهء آن علم داخل مىباشد و علم به قضيهء طبيعيهء « النار حارّه » به تمام ذرات نار محيط است ، از هر كجا توليد شود و در هر كجا باشد و در هر زمانى حاصل شود . البته حدود زمانى و مكانى و سببى ، از حقيقت ناريه خارج است و آنچه از حقيقت ناريه خارج است تحت كاشفيت « النار حارّه » نيست و ليكن اصل ذات و اصل هويت نار ، محاط « النار حارّه » بوده و\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n« النار حارّه » كاشف از اوست ؛ و لو عالَم ازلًا و ابداً پر از آتش باشد . و همين طور علم به صرف الوجود در مرتبهء ذات كاشف از تمام وجودات است ، البته كاشف از حيث محدوديت موجود نيست ، بلكه كاشف از حقيقت وجود است و ذره‌اى از وجود بما انّه وجود از حيطهء علم به ذات واجب و ذات صرف الوجود غايب نيست .\r\nو الحاصل : مرتبهء ذات ، صرف الوجود بوده و صرف الوجود جامع تمام مراتب كمالات وجودات مىباشد و علم به او علم به تمام حقيقت وجود است و در عالم غير از حقيقت وجود چيزى نيست ، بنا بر اين : تمام ذرات حقيقت وجود در مرتبهء ذات به واسطهء ذات ، منكشف است ؛ زيرا ذات صرف است و هيچ نقصى در آن نيست تا از وجودى از موجودات بما انّه موجود خالى باشد و اگر علم بخواهد حقيقت‌دار باشد بايد كاشف چيزى غير از وجود كه منكشف و مطابق ندارد ، نباشد .\r\n\r\nحق تعالى از كمالات متوهمه عارى است\r\nاين ما هستيم كه داراى علوم مختلف هستيم و به يك معنى علم ما بيشتر از علم خداست ؛ زيرا ما به وجودات و ماهيات و اعدام علم داريم و گمان ما اين است كه تمام صور ذهنيه خواه صور ذهنيه وجودات يا ماهيات يا اعدام باشد ، منكشف دارند و حال آنكه يك قسم از علوم ما داراى منكشف است و بقيه معلومى است كه خارجاً تحقق و نفس الامريت ندارد و ما گمان مىكنيم كه مطابَق دارد ولى حقيقةً جز خيال و خرافات و اوهام نيست و منكشفى ندارد .\r\nپس چون گمان ما اين است كه علومى كه به ماهيات و اعدام داريم ، علم است ، آنها را از امور نفس الامريه مىدانيم .\r\nاين است كه حتى فلاسفه كتاب‌هاى خود را پُر كرده‌اند از اينكه عدم مضاف حظّى از وجود داراست و وجود ضعيفى در صف نعال وجودات دارد ؛ چون گمان كرده‌اند كه اينها علوم بوده و علم كمال مىباشد و مىخواهند اين كمال را براى خدا اثبات نمايند ، مثل مورچه كه گمان كرده است داراى دو شاخ بودن از كمال است و روى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nگمان خود كه خدا را كامل مىداند ، دو شاخ كامل‌تر و درازتر براى خدا اثبات مىكند . « 1 » و ما كه به ماهيات و اعدام مضاف عالم هستيم بلكه به عدم مطلق هم علم داريم ، حكم مىكنيم به اينكه : « العدم لا يخبر عنه » و لا بد روى اين گمان با اثبات علم به ماهيات و اعدام مضاف و تعينات و حدودات و علم به عدم مطلق براى خداوند متعال ، مانند نمله براى او اثبات كمال مىنماييم . و حال آنكه با بيانى كه گذشت ماهيات و اعدام چيزى نبوده و نفس يك مفهوم و وجود ذهنى خلق مىنمايد كه مطابَق ندارد و انسان گمان مىكند كه آن ، كاشف از منكشفى متحقق است و حال آنكه به هيچ نحو خارجيت نداشته و جز يك وجود ذهنى نيست .\r\nپس اگر بگوييم : علم خداوند ، فقط صورت ذهنيه است و حقيقت ندارد و خطاست ، كفر و ضلالت است و بايد خدا را از اين علم تنزيه كرد و علمى كه خطاست روا نيست كمال باشد .\r\nما در اول بحث معيار كمال را خاطر نشان كرده و گفتيم : معيار كمال ارتقا به كمال وجود بما انّه وجود است و هر چه وجود كامل‌تر باشد ، خطاى علم او نيز كمتر است پس بايد علمِ كمال مطلق و مطلق كمال و تمام كمال ، از هر خطايى سالم بوده و مطابِق با واقع باشد و منكشف داشته باشد و چون حقيقتى غير وجود نيست ، بنا بر اين علمى كه به وجود تعلق داشته باشد ، داراى مطابَق و منكشف مىباشد و اگر علم به غير وجود تعلق گيرد مطابَق نداشته و نقصان و جهالت مىباشد و دربارهء او گمان علم مىشود و بر ما لازم است كه حضرت حق را از اين گونه علوم غير مطابِق با واقع تنزيه نموده و از روى جهالت و نادانى ، نقصى را كه دربارهء او گمان كمال داريم به حق نسبت ندهيم .\r\nو الحاصل : كبراى كلى مورد تسلّم هر ذى شعورى است و در آن اشكالى نيست و آن اين است كه : علمى كمال است كه حقيقت داشته باشد و داراى مطابَق و منكشف باشد و مطابق آن هم نفس الامريت داشته باشد و علمى كه حقيقت و مطابق ندارد خطا\r\n\r\n\r\n","description":"","footnote":"\r\n( 1 ) - اين مثال مضمون بعضى از روايات مىباشد ، رجوع كنيد به : اربعين شيخ بهايى ، ص 81 ، حديث 2 و علم اليقين ، ج 1 ، ص 74 .\r\n","page_name":" 232 ","page_number":232},
  {"content":"\r\n\r\nبوده و كاشفى خيالى و حكايتى دروغ و ضلالت و نقص مىباشد .\r\nمنتها ما در تعيين مصداق اصرار داريم كه بگوييم : علم به ماهيات و اعدام مضاف و عدم مطلق از قبيل قسم دوم است و علم به اينكه « شريك البارى ممتنع » و « اجتماع النقيضين محال » خطاست و گمان مىشود كه علم است و همچنين علم به « شريك البارى ليس بموجود » نيز ، با در نظر داشتن اينكه موضوع و شريك البارى يك نحوه تحقق و نفس الامريتى داشته باشد ، خطا بوده و علم حقيقى نبوده و نقص مىباشد .\r\nقضيهء موجبهء « شريك البارى ممتنع » هيچ مطابق ندارد و صرف صورت تصديق است و مفهوم شريك البارى در نفس موجود بوده و بر اين موجود فى النفس حكم مىشود ، اگر چه گمان شود كه شريك البارى داراى منكشف باشد ليكن خارجاً به هيچ نحوى تحقق و تقررى ندارد .\r\nو ما مدعى هستيم كه علم به ماهيات با علم به قضيهء « شريك البارى ممتنع » تفاوتى ندارد ؛ اگر شريك البارى خارجاً متحقق است ماهيات هم متحقق مىباشند و اگر شريك البارى به هيچ نحو نيست ، ماهيات هم به هيچ نحوى نيستند .\r\nو بالجمله : در قضيهء « الماهية من حيث هى ليست الّا هى » اگر قائل باشيم كه ماهيت از حيثيت ماهيتى تحققى دارد و روى اين حيثيت است كه « ليست الّا هى » غلط است و ضلالت است و از اكاذيب مىباشد . بنا بر اين ما مدعى هستيم كه ماهيات قابل تعلق علم نبوده و حدودات و تعينات هيچ مىباشند و تحققى ندارند و اعدام مضاف خارجيت ندارند و عدم مطلق هيچ نفس الامريتى ندارد .\r\nو همچنين مدعى هستيم : چنان كه شريك البارى وجود ندارد و هيچ گونه تحققى ؛ حقيقى و مجازى براى او نيست ، ماهيات هم به همين نحو حقيقةً و مجازاً داراى وجود و تحقق نبوده و آنچه تحقق دارد ذات و حقيقت وجود است و غير وجود هيچ است . اينكه تو عالَمِ هستى را با اين وجود جسمى ديده و گمان مىكنى كه مقدارى هست و عالم محدود به حدود كذائيهء نفس الامريه مىباشد ، غلط است . در عالم غير حيثيت وجودى و غير حقيقت وجود چيزى نيست و در مرتبهء تمام ذات صرف\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nحيثيت وجوديه است و چون علوّ و جلالت ذات به حيثيت وجوديه مرتبهء ذات است كه داراى صرافت و كمال وجود باشد ، هيچ حيثيت وجوديه‌اى نمىتواند در مرتبهء ذات نباشد و اگر وجودى باشد كه مرتبهء ذات داراى آن وجود نباشد ، ذات از تماميت خارج مىشود .\r\nو الحاصل : تمام شئون معلول از شئون علت است و علت در مرتبهء ذات داراى تمام كمالات معلول خود مىباشد و « لا يشذّ عنها شىء من كمالاته » و معلول به تمام هويت صادر از علت است و علت هم به تمام هويت خود داراى كمالات معلول است و صدور معلول - بهويته ، لا بحده و تعينه - از علت ، صدور كمال از كمال است ، چنان كه علم به صورت ملكه ، در مرتبهء ذات يك علم مجرد و يك هويت بسيطه است كه از آن علوم محدوده توليد و ايجاد مىشود و تفاصيل علوم از آن پنهان نيست . و خلاصه :\r\nهر جا نور حقيقت وجود رفته اظلال و سايه‌ها و حدود و ماهيات از قوهء تخيليهء خرافيه به وهم آمده است و چون اين اظلال و حدود ، واقعيت ندارند ، علم به آنها خطاست .\r\nعلم به ذات كه صرف الوجود و بسيط است ، تمام ذرات وجود در آن مرتبه به كشف تفصيلى مشهود و عيان است .\r\n\r\nردّ توهم عدم امكان تعلق علم تفصيلى به غير موجودات فعلى\r\nاگر اشكال شود كه اين نسبت به موجودات فعلى درست است ، اما نسبت به وجوداتى كه هنوز نيامده و فعلًا حقيقت خارجى ندارد نمىتوان گفت : كشف آنها در مرتبهء ذات ، كشف تفصيلى است ؛ چون وجودى نيست تا كشفى باشد ، بلكه معدوم مطلق است و معدوم مطلق خارجاً چيزى نيست كه مركز علم باشد .\r\nجواب اين اشكال اين است كه : حقيقت عليت معلوم نشده و اگر معلوم شود ، اين عويصه حل مىشود . عليت چيزى براى چيزى ، اين نيست كه علت ، عدمى را به وجود قلب كند ، عدم مطلق چيزى نيست تا از او وجودى بيرون بيايد بلكه حقيقت عليت همان بسط كمال است و با اين بسط ، نقصى در علت پيدا نمىشود بلكه اين بسط ،\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبسطى بدون نقص است ؛ چنان كه در علم مجرد و محيط تو و در علم به صورت ملكه و در مقام ذات نفس ، « الواحد نصف الاثنين » هست . از اينكه « الواحد نصف الاثنين » به تفصيل آمد و نفس صورت تفصيلى آن را ايجاد كرد و اين قضيه را استحضار نمود ، نقصى در نفس كه علت ايجاد اين صورت تفصيليه است ، پيدا نمىشود و نفس صورت ذهنيهء « الواحد نصف الاثنين » را از عدم ايجاد نكرده است ، بلكه آنچه را كه در مقام ذات بوده به صورت تفصيل آورده و آن را بسط داده است .\r\nخلاصه : از حين وجود علت ، يعنى علم مجرد و محيط نفس ، علم به « الواحد نصف الاثنين » بوده است ، منتها از مرتبهء علت به صورت تفصيل و فعلى نيامده بود ؛ چون معاليل در مرتبهء علت بدون اينكه موجب ازدياد باشند به وجود جمعى هستند و هنگام ايجاد معلول و بسط دادن تفصيلى آن ، نقصى در مرتبهء ذات علت حاصل نمىشود . پس اين طور نيست كه مرتبهء علت فاقد كمال معلول باشد و معلول را از عدم مطلق به وجود آورد ؛ چون عدم موجود نمىشود .\r\nاز باب مثال - گرچه مثال از جهتى مقرّب و از جهاتى مبعّد است - نور شمس كه از شمس منفصل مىشود اين گونه نيست كه تمام اين بسط نورى در مرتبهء ذات شمس نبوده و شمس اين نور را از هيچ بسط داده باشد ، بلكه در ذات شمس اين نور هست ، منتها هنگامى كه شمس آن را بسط مىدهد ، اين نور از شمس كسر شده و از او منفصل شده و با او مباين مىشود ، البته در علت حقيقى با بسط ، كسرى در ذات علت لازم نمىآيد ؛ چنان كه در مورد خلاقيت نفس نسبت به صورت « الواحد نصف الاثنين » به مناسبت علم تجردى احاطى در رتبهء ذات شنيدى و اين رتبهء ذات و علم تجردى را هر كس از فلك و ملك بداند به قضيهء « الواحد نصف الاثنين » عالم خواهد بود و لو قبل از ايجاد نفس باشد . بنا بر اين در مقام شامخ علم تجردى به صورت ملكه ، قضايا به طور جمع حاضر بوده و در موقع ايجاد ، آنها بىسابقه نيستند .\r\nكمال موجوداتى كه ايجاد مىشوند ازلًا در مرتبهء ذات بوده و سپس موجودات ايجاد مىشوند و علوّ و جلالت علت به همان وجدان كمالات است كه قبل از ايجاد\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمعلول داشته است و اين گونه نيست كه جلالت و علوّ ذات از اين معاليل باشد . از انبياى مرسلين گرفته تا انزل موجودات فعلى ، هيچ كدام موجب كمال ذات واجب نيست . اينها چه هستند تا موجب جمال و كمال او باشند در صورتى كه با يك اشاره « بود » شده‌اند و با يك اشاره نيز « هيچ » مىشوند . بلكه حيثيت جلالت و علوّ ذات به واجد كمال بودن مرتبهء ذات است و با آن حيثيت ، قدرت و اراده در مرتبهء ذات هست و مرتبهء ذات بدون هيچ گونه تغير و تبدلى از ازل الآزال الى ابد الآباد در اعلى الكمال است و لا ينقص بايجاد المعاليل و لا يزداد برجوعها إليه .\r\nمَثَل معاليل ، مثل صور ذهنيه است كه با قطع توجه ، معدوم مطلق بوده و با توجه و اشاره موجود مىشوند ، بدون اينكه با ايجاد آنها در نفس و يا علم تجردى و احاطى كسرى حاصل شود .\r\nو اين بسط كمال ، حقيقت عليت و معلوليت است ؛ لذا كمال قبل البسط ازلًا بوده و با بسط هم نقصانى حاصل نمىشود و اگر هنوز معلول بسط داده نشده كمال او در مرتبهء ذات علت موجود است . پس موجودات ازلًا و ابداً با تفصيل تمام پيش حق به واسطهء علم وى به ذات خود حاضر و منكشف مىباشند .\r\n\r\nتوهم وحدت حق با ساير موجودات\r\nوهمٌ و دفعٌ : بعد از آنكه گفتيم حضرت حق صرف الوجود است و ماهيات و حدود و تعينات را منكر شده و گفتيم آنها ابداً واقعيت و خارجيت ندارند و متحققى جز حقيقت وجود نيست و بعد از انكار تقرر ماهيات و بيان مقدمات براى اثبات اينكه حضرت حق ، صرف الوجود است و صرف الوجود جامع تمام كمالات وجوديه مىباشد ، و بالجمله : بعد از قول به اينكه در عالم ، حدودات بىواقعيت است و متحقق اصل وجود بوده و چنان كه گفتيم اصل وجود بصرافته حضرت حق مىباشد ، ممكن است توهم شود كه وجودات به عين وجوداتها و بحقيقتها در مرتبهء ذات حاضر و جمع بوده و موجودات و نظام عالم\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبحقيقتها الوجودية در ذات حضرت ذو الجلال باشند و لازمهء اين سخن وحدت وجودات نظام عالم با مبدأ است و اينكه صرف الوجود ، عبارت از حقيقت وجود از نقطهء اعلى تا نقطهء پايين باشد .\r\nو به عبارت ديگر : بعد از قول به القاى حدودات و دروغ بودن و واقعيت نداشتن آنها ، هيچ وجودى نيست كه از وجود حقيقيهء فعليه منفك و ممتاز باشد و با توجه به آنچه گفته شد كه متحقق وجود است و حضرت حق هم صرف الوجود است ، يعنى وجودى كه وجود حق فاقد كمال آن باشد نيست و الّا موجب نقص حق از آن وجود شده و باعث تحدد و محدوديت و تعين حق شده و براى حضرت حق ماهيت ثابت مىشود ، بلكه تمام هويت ذات تمام هويت كمال است و لا يشذّ عنه مثقال ذرّة من الكمال و لا يشذّ عن حيطة وجوده و مرتبة ذاته ذرّة من حقيقة الوجود ، نتيجه اين مىشود كه بگوييم : او عين همهء وجودات است و هر كجا وجودى است ذات اوست .\r\n\r\nمعلول از رتبهء خود ترقى نمىكند\r\nو ليكن اين توهم فاسد است ؛ زيرا اگر حقيقت معلوليت درك شود ، معلوم مىشود كه تجافى وجود معلول از مرتبهء خود محال است و ابداً ترقى وجودى كه هيچ استعداد تجافى ندارد ، ممكن نيست ؛ زيرا معلوليت به تمام هويت وجوديه معلول است و معلول به تمام ذات ، يعنى به تمام وجود غير از معلوليت چيزى نيست و اين هويت صادره ، هويتى متقوم به علت است .\r\nو علت به تمام هويت و ذات خود - بعد از اين مراد از ذات ، وجود است - حقيقتى مقوّم معلول است و علت به تمام ذات خود ، برابر عليت است و در خارج حيثيتى وراى حيثيت عليت ندارد ، كه عليت از جزء ذات و يا از خارج ذات آن منتزع باشد ، بلكه تمام ذات آن ، عين علت است . چنان كه گفتيم : مفاهيم كماليه در بارى - تبارك و تعالى - عين ذات است ، يعنى تمام ذات قدرت است و تمام ذات علم است و تمام ذات وجود است ، بدون اينكه در مقابل هر يك ، ما بازائى غير ما بازاء ديگرى باشد ، بلكه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nتمام ذات تمام حقيقت علم است و تمام ذات تمام حقيقت وجود است و از تمام ذات ، عليت انتزاع مىشود به طورى كه تمام ذات به حمل شايع صناعى عين حقيقت علت است .\r\nو همچنين معلوليت ، ذاتىِ وجودِ معلول است و مفهوم معلول از تمام وجود و ذات معلول منتزع مىشود به گونه‌اى كه تمام حقيقت وجود معلول در مقابل اين مفهوم قرار گرفته و معلول به تمام هويت ذات خود وجود معلولى است . پس عليت و معلوليت دو مفهوم متغاير با هم بوده و از تمام ذات و حقيقت و وجود علت و معلول انتزاع مىشود ، ما بازاء آن دو مفهوم ، تمام هويت اين دو مىباشد يكى از اين دو به حمل شايع صناعى ، حقيقت معلوليت است و تمام ذات ديگرى به حمل شايع صناعى ، حقيقت عليت است .\r\nالبته هويت معلوليت ، هويت متقومه و ربطيه است و هويت عليت هويت مقومه و تماميت است و اين دو هويت به تمام معنى يكى از آنها علت و ديگرى معلول است .\r\nو همان گونه كه يكى از دو مفهوم ، ديگرى نيست ، هويتهايى هم كه اين دو مفهوم از آنها منتزع شده‌اند ، هيچ كدام ديگرى نخواهد بود .\r\n\r\nتوضيح سنخيت بين علت و معلول\r\nو معناى قول ما كه بين علت و معلول سنخيت لازم است ؛ اين نيست كه علت عين معلول باشد و معلول بوجوده المعلولى در مرتبهء ذات علت حاضر باشد . بلكه مراد اين است كه نبايد علت و معلول از دو حقيقت متباين با يكديگر باشند . مثل اينكه يكى علم و ديگرى جهل ، علت نور و معلول ظلمت ، علت قدرت و معلول عجز ، علت وجود و معلول عدم باشد . و بايد علت علم و معلول هم از سنخ علم و علت نور و معلول هم نور و علت كمال و معلول هم كمال و علت قدرت و معلول هم قدرت باشد .\r\nو لكن معلول مرتبه‌اى از كمال و درجه‌اى از جمال و مرتبه‌اى از علم و قدرت و وجود و نور مىباشد . البته خود مرتبه هم موجود نيست ، بلكه مرتبه امرى مثل ماهيت و\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكثرت است . و مراد از مرتبه اين است كه معلول حقيقتى ضعيف‌تر از حقيقت علت مىباشد و اين گونه نيست كه ضعف ، موجود و حقيقتى باشد كه به اصل حقيقت منضم شده باشد كه يك وجود و يك ضعفى باشد به طورى كه ضعف هم چيزى باشد . بلكه وجود معلول حقيقتى است كه هويت علت از آن حقيقت است ولى علت اكمل و معلول غير اكمل است و اين حقيقت صادر از آن حقيقت است و حقيقت معلول به تمام هويت متقوم به حقيقت علت است .\r\nو چون آن هويت صرفه در مرتبهء ذات صرف الوجود است و هيچ نقصى و ضعفى ندارد ، تمام شئون وجودى و حقيقت وجود در مرتبهء ذات او به تمام كشف منكشف است و چون هيچ نقصى نداشته و تمام وجود و تمام كمال حقيقت وجود مىباشد به طورى كه لا يشذّ عنه ذرة من الوجود ازلًا و ابداً و تمام نظام عالم هم بشراشره حقيقت وجوديه است و حقيقت وجود به تمام معنى به نحو صرف در مرتبهء ذات هست ، جميع اشياء از ازل تا ابد نزد او به كشف اتمّ و اعلى منكشف مىباشند .\r\nچنان كه در قضيهء « النار حارّه » علم به اين قضيهء صرفهء وحدانىِ تجردىِ غير متقيدِ به زمان و مكان و ضعف و خصوصيت ، در عين حال تجرد ، به جميع ازمنه و امكنه از ازل تا ابد احاطه داشته و ذره‌اى از حقيقت ناريهء وجوديه نيست كه در عالم طبيعت و مُلك يا عالم جبروت و يا عالم ملكوت باشد - چه در قبل و چه در بعد - كه از اين علم تجردى بسيط خارج باشد .\r\nو الحاصل : وقتى نفس با مرتبه‌اى از تجرد به قضيهء « النار حارّه » عالم شد اين علم تجردى وحدانى بسيط ، خارج از عالم طبيعت و غير متقيد به خصوصيتى از خصوصيات طبيعى يا زمانى و مكانى و غير متقيد به قيدى از نار طبيعت و مُلك يا نار ملكوت مىباشد ؛ زيرا فرض ما اين است كه علم تنها از حيث ناريت پيدا شده است و تمام نارها از نارهاى عرضيه و طوليه ، محاط اين علم و منكشف به اين علم است و اين علم از هر كجا كه حاصل شود بعد از فرض تجرد و احاطهء آن ، به طورى كه ذره‌اى از\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nنار از حيطهء آن خارج نيست ، ديگر متقيد به خصوصيات نخواهد بود .\r\nبا اينكه اين علم به يك معنى مرتبهء ضعيفه‌اى از علم است و ما آن را در عالم ادراكى خود داريم و مىتوانيم حقيقت علم را از آن سلب نماييم ، و با اينكه اين مفهوم يك مفهوم و ماهيتى است كه بدون اينكه نارهاى خارجى معلول ما باشند ، تنها از آنها حكايت مىكند .\r\nپس اگر موجودى باشد كه من جميع الجهات و الحيثيات تجرد تام داشته باشد و به تمام ذات از تمام عالم بيرون باشد و در نهايت مرتبهء تجرديه واقع شده باشد و از زمان و مكان و طبيعت و ملكوت و هر گونه شوائب و اوهام بيرون باشد و به وجود تجردى از وراى عالم به تمام عالم احاطه داشته باشد و هر حقيقتى در حقيقت وجود كه همان صرف الوجود است منحصر باشد و تمام نظام وجود از ازل الآزال تا ابد الآباد ، معلول بالذات او باشند و تمام هويت وجود معلول متقوم به معلوليت ؛ چنان كه تمام هويت علت متقوم به عليت باشد و اين گونه نباشد كه معلوليت و عليت مفاهيمى وابسته به اعتبار معتبر باشند كه اگر براى وجود معلول ، معلوليت اعتبار شد معلول باشد ، و اگر اعتبار نشد معلول بودن او واقعيت نداشته باشد و همچنين عليت علت ، بلكه حقيقت هويت وجود آن دو متقوم به معلوليت و عليت باشد و علت چنان تجردى ذاتى داشت كه در كمال محض بوده و در مرتبهء ذات واجد تمام كمالات بود ، البته چنين موجودى كه حقيقة الوجود است در مرتبهء ذات ، به واسطهء علم به ذاتى كه جميع حيثيات وجوديه به نحو اعلى در او منطوى است ، براى او هر حيثيت وجوديه و هويت نوريه وجودى بدون خصوصيت منكشف خواهد بود ؛ چون خصوصيت واقعيتى ندارد و علم به لا واقعيت علم نيست و بايد حضرت حق را از آن تنزيه كرد .\r\nپس علم او به وجود ، متقيد به زمان و مكان و خصوصيات نيست ؛ چون در كمال تجرد و بيرون از زمان و مكان و به نحو اتمّ و اعلى است .\r\nپس در مرتبهء علم ذات به ذات تمام ذرات وجود منكشف است بدون تقيد به اينكه در زمان ماضى يا در آينده و يا فعلًا باشد و يا نباشد و سواء كان او سيكون او لم يكن\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nو لا يكون . چنان كه در قضيهء « النار حارّه » علم به اينكه طبيعت نار سوزنده است ، مقيد به وجود و عدم نار نيست ، بلكه اعم است از اينكه در عالم نارى موجود باشد يا نباشد ؛ علت حد تام معلول و كشف اعلى و اتمّ اوست و معلول كشف ناقص و حد ناقص علت است .\r\n\r\nعلم فعلى حق تعالى\r\nو كان نوريته قدرته « 1 »\r\nاوصاف حضرت حق در مرتبهء ذات ، متحد با ذات و عين ذات است و تمام كمالات ذاتيه در مرتبهء ذات هست - و بعد بيان اتحاد اوصاف با ذات خواهد آمد ان شاء اللّه - همچنين در مرتبهء ديگرى نيز براى حضرت حق اوصافى است كه در آن مرتبه عالم و وجود منبسط و فيض مقدس ، وصف اوست و در آن مرتبه عالم و تمام اشياء علم خداوند است و اين علم را علم فعلى گويند . البته وجود منبسط غير او نيست ، بلكه ظلّ او و عين ربط و تعلق به اوست . و معناى عين تعلق و ربط بودن اين است كه مستقل نيست و جلوهء اوست و جلوهء شىء غير از شىء نيست .\r\nو چون اين وجود منبسط و جلوهء حق كه سرتاسر عالم است بنا بر اصالت وجود از سنخ وجود است - زيرا ترديد بين عدم و ماهيت و وجود ، ترديد عقلى است و به حكم اصالت وجود ، عدم و ماهيت هيچ است - پس در عالم غير از وجود چيزى نيست و چون مفهوم علم چيزى نيست و آنچه حقيقت دارد مصداق علم مىباشد ، پس مصداق علم عين وجود است .\r\nبه بيان ديگر : حق كه صرف الوجود است بايد جلوهء او وجود باشد و چنان كه متجلى در مرتبهء ذات ، صرف الوجود است و صرف الوجود عين تمام كمالات و عين\r\n\r\n\r\n","description":"","footnote":"\r\n( 1 ) - طبق يادداشت مرحوم مقرّر به علت فاصله شدن تعطيلات تابستانى ، از مصراع « و كان نوريته قدرته » دوباره به ذكر مطلب مبادرت گرديده است .\r\n","page_name":" 241 ","page_number":241},
  {"content":"\r\n\r\nعلم و حيات است ، جلوه نيز كه عين ربط است در مرتبهء فعل عين كمالات و عين علم و حيات است .\r\nو الحاصل : متجلى بهويته الذاتيه و به تمام هويت تجلى كرده و جلوه به تمام هويت ، تمام تجلى اوست ، پس چنان كه متجلى در مرتبهء ذات عين تمام كمالات ذاتى است جلوه هم در مرتبهء تجلى ، تمام كمالات ، يعنى علم و قدرت و حيات و اراده است .\r\nو اين فيض مقدس اطلاقى و وجود منبسط كه جلوهء صرف الوجود و واجب الوجود است ، از سنخ وجود بوده و تمام كمالات به وجود برمىگردد ، پس وجود منبسط در عين معلوم بودن ، علم است و در عين مقدور بودن ، قدرت است و در عين حىّ بودن حيات است ، و چون وجودى مخلوق است لذا از خودش كمالى ندارد و همهء كمالات جلوهء كمالات واجب الوجود مىباشد ؛ چنان كه وجود او جلوهء وجود اصلى و وجود واجب است .\r\nو بالجمله : همان گونه كه صور علميه و تصوريهء نفس از نفس جدا نيست و فعل نفس عين تصور اوست و فعل نفس مانند افعال خارجيه نيست تا تصور و تصديق به فايده و اراده لازم داشته باشد تا ايجاد محقق گردد ، بلكه صرف تصور نفس عين ايجاد اوست ، چنان كه عين علم اوست ، وضع در مخلوقات احديت كه اضافهء اشراقيه مىباشند نيز چنين است .\r\nمىتوان عالم را به سه نظر نگاه كرد :\r\nيكى نظر كثرت است كه عقل و نفس و طبيعت را ببينيم . در اين نظر مضاف و مضاف إليه و اضافه‌اى هست ؛ ماهيات مضاف إليه و وجود منبسط اضافه و ذات حق مضاف است . البته اضافهء مقوليه نيست كه دو طرف باشد تا اضافه منتزع و محقق گردد و هر دو طرف اضافه اصيل باشد ، بلكه در اينجا اضافه اشراقيه بوده و مضاف سِمت و منصب قيوميت و قيمومت مضاف إليه را داراست و مضاف متقدم و اضافه متأخر از آن ، و مضاف إليه در رتبهء اخيره است . در اين نظر ، فيض مقدس اطلاقى ، يعنى نور\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nوجود منبسط و شعاع نور عالم كه جلوهء وجودى مبدأ نور است ، علم و قدرت و حيات است و ماهيات معلوم و مقدور مىباشند . پس در اين نظر سه چيز ؛ « متجلّى » و « جلوه » و « متجلّى به » هست .\r\nدر نظر ديگر به عالم ، جلوه و متجلى هست و ماهيات هيچ مىباشند .\r\nنظر سوم : نظر وحدت است كه در اين نظر صوفى و عارف مىگويد : « ليس فى الدار غيره ديّار » و جلوه را در متجلى فانى مىبيند .\r\nبا اين نظر است كه اگر تأييدات الهيه شامل شود مراتب وجود شئون او ديده مىشود و اين طور نيست كه غيريتى در عالم باشد .\r\nدر آيات شريفه شايد به اين انظار اشاره شده باشد . مثلًا با آيهء  « وَ هُوَ مَعَكُمْ أَيْنَ ما كُنْتُمْ »  « 1 » به نظر اول اشاره شده كه در آن « هويت » و « معيت » و « كُميّت » است و « هو » اشاره به غيب الغيوب و « معيت » اضافهء اشراقيه و « كُم » مضاف إليه مىباشد .\r\nو در آيهء ديگر كه در اول سورهء حديد است  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »  « 2 » نظر را دقيق كرده كه غير از وحدت چيزى نيست .\r\n\r\nتوضيح حديث شريف نفى صفات\r\nو بالجمله : در يك نظر جز حق كه وجود مطلق است چيزى نيست . و در نظر ديگر يك جلوه براى حق هست كه وجود منبسط و فعل حق است و در نظر ديگر كثرت يعنى ماهيات هست كه اثر حق مىباشند .\r\nو چون ذات متقدم است و ماهيات اعتبارى بوده و ذات قيوم ، فيض مقدس مىباشد ؛ لذا اين صرف الوجود بودن ، نسبت ذهنيه ، يعنى اضافهء مقوليه را نفى مىكند ؛ زيرا اضافه‌اى كه در اينجاست دو طرف لازم ندارد و يك طرف دارد كه قيوم است و طرف ديگر تحصل ندارد . بنا بر قول صاحب كتاب شايد معناى فرمايش حضرت مولى العارفين :\r\n\r\n\r\n","description":"","footnote":"\r\n( 1 ) - حديد ( 57 ) : 4 .\r\n( 2 ) - حديد ( 57 ) : 3 .\r\n","page_name":" 243 ","page_number":243},
  {"content":"\r\n\r\n« و كمال الإخلاص له نفي الصفات عنه ؛ لشهادة كلّ صفة أنّها غير الموصوف . . . » « 1 »\r\nهمين باشد .\r\nو عيبى ندارد ما هم متعرض اينكه معناى حق و اينكه احتمال صدق فرمايش مخبر صادق حق چيست بشويم .\r\nيك احتمالى كه در معناى اين فرمايش داده شده اين است كه : كمال توحيد ، نفى صفات زايده از حق است و بايد موحد كامل صفات زايد بر ذات را اسقاط نموده و آنها را از ذات سلب كند و آنها را در مرتبهء ذات نداند . « 2 » و اين معنى را به قرينهء عبارت ذيل فرمايش مولى :\r\n« لشهادة كلّ صفة أنّها غير الموصوف »\r\nذكر كرده‌اند .\r\nاحتمال ديگرى كه صاحب كتاب داده است اين است كه : نسبت مقوليه صفت منفى باشد .\r\nتوضيح اين معنى اين است كه : مرتبهء جسم غير از مرتبهء بياض است و ثبوت بياض براى جسم به معناى حرفى و ربطى است كه به يك معنى وجود ضعيفى دارد به طورى كه ثبوت بياض براى جسم واقعيت دارد ؛ چنان كه ثبوت علم براى انسان واقعيت دارد ؛ بنا بر اينكه علم از مقولهء كيف بوده و ثبوت آن براى زيد ، مثلًا از كيفيات او محسوب شود ؛ زيرا ثبوت كيفيات شىء براى شىء خارج از ذات شىء است .\r\nو الحاصل : احتمال اول نفى صفت زايده بود و احتمال دوم نفى ثبوت صفتى كه از مقوله است ؛ چون هر وصفى داخل يك مقوله‌اى است و به عقيدهء صاحب كتاب بايد نسبت مقوليه را نفى كرد تا كمال توحيد حاصل شود . و ليكن لسان صحيح مربيان حقيقى ، لسان اصطلاحى مستحدث نيست و چون قائل عظيم و بلندمرتبه است ، بايد براى فرمايش ايشان احتمال صحيح و بلندى ذكر كرد .\r\nاين است كه مىگوييم : ما در مرتبهء طبيعت و حجاب عالم واقع شده و از متوقفين و مغلولين محبس ظلمانى و چاه طبيعت هستيم .\r\n\r\n\r\n","description":"","footnote":"\r\n( 1 ) - نهج البلاغه ، ص 39 ، خطبهء 1 ، فقرهء 5 .\r\n( 2 ) - رجوع كنيد به : شرح نهج البلاغه ابن ميثم ، ج 1 ، ص 123 ؛ اسفار ، ج 6 ، ص 140 .\r\n","page_name":" 244 ","page_number":244},
  {"content":"\r\n\r\n\r\nتجلى صفات و تجلى ذات\r\nآنها كه سير الى الغيب داشته و به سوى مرتبهء عالم غيب در حركت مىباشند و مراحل سير الى اللّه را طى مىنمايند و مؤيد به تأييدات حقه گشته‌اند ، به محض اينكه قدم به بيرون عالم كثرت مىگذارند قلوبشان از اين تكثرات خالى مىشود و از ديدن فعل و تأثير براى اين و آن ، كه من كردم ، او كرد ، او داد ، او بذل كرد ، او نجات داد ، مىگذرند و توحيد فعلى در قلوب ايشان جلوه مىكند .\r\n« لا حول و لا قوة الا بالله »\r\n « فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ » .  « 1 »\r\nعزت و ذلت و صحت و سلامت و فقر و سلطنت را از او مىبينند و گرچه به ملائكهء هدايت ، مانند جبرئيل و ميكائيل و غير آنها و ملائكهء اضلال ، مانند شيطان و تابعين او ، قائلند ولى آنها را جز واسطه نمىبينند . افعال را از اين فاعل‌ها نمىبينند يك فاعل در عالم مىبينند و هو اللّه و عالم را فعل اللّه و تحت تصرف او مىبينند . وقتى از اين مرحله به عالم غيب ترقى نموده و بعد از آنكه قلبشان ، نه عقلشان به توحيد فعلى رنگين شد ، چون فرق ما و سائرين الى اللّه همين است كه ما عقلمان به توحيد فعلى و صفاتى و ذاتى تصديق مىكند ولى قلبمان از اينها خالى است ؛ لذا مردم را ضارّ و نافع دانسته و معزّ و مذلّ مىبينيم و آنها را مؤثر دانسته و اين در و آن در مىزنيم و اگر از ايمان عقلى به ايمان قلبى برسيم ما هم از جملهء كسانى خواهيم شد كه قلبشان به توحيد فعلى ايمان آورده و فعل الهى بر قلب آنها تجلى نموده است .\r\nو بالجمله : هنگامى كه قلب از مرحلهء توحيد فعلى بالاتر رفت به مرتبه‌اى مىرسد كه در آن اسماء و صفات تجلى نموده و در عالم تجلى ، رحمت و كرم و غفاريت و نعمت مىبيند و هر صفتى كه در قلب تجلى كند و قلب با آن صفت سنخيت داشته باشد ، در عالم حقيقت آن صفت را مىبيند .\r\nدر مسير استكمال قلب ، قلبى مسانخ با اسم حكمت است و قلبى مسانخ با اسم\r\n\r\n\r\n","description":"","footnote":"\r\n( 1 ) - ابراهيم ( 14 ) : 4 .\r\n","page_name":" 245 ","page_number":245},
  {"content":"\r\n\r\nرحمانيت است . اى بسا قلب مستكمل تامى باشد كه همهء صفات در او متجلى گردد و اى بسا در آن ، اسم جامع اللّه كه جامع تمام اسماء و صفات است تجلى كند .\r\nوقتى سائر الى اللّه از اسماء و صفات گذشت و كامل‌تر گرديد ديگر تجليات اسمائى و صفاتى نمىبيند ، بلكه در اين مرحله فقط تجلى ذاتى است .\r\nاين است كه ديگر ذكر « يا هو » مىگويد چنان كه در مرحلهء متوسطه يعنى تجليات صفاتى متذكر و ذاكر آن اسم و صفتى است كه بر او تجلى نموده است مثل يا رحمن و يا كريم و يا عليم و يا قادر ، ولى بعد از آنكه به آخرين درجه‌اى كه براى بشر ممكن است رسيد و بر قلب وى ، ذات تجلى نمود « يا هو يا هو » مىگويد چنان كه حضرت امير عليه السلام فرمود :\r\n« يا هو يا من لا هو الّا هو » « 1 »\r\nاين است كه هر چه مىبيند او را مىبيند  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ » .  « 2 »\r\nو بالجمله : هنگامى كه اين مرحله به دست آمد كثرات اوصاف و اسماء هم محو مىشود . فقط ديدار يك ذات اقدس به تجلى ذاتى اتفاق مىافتد و اين مرحلهء محو و طمس فعل و اوصاف و اسماء و بقا و شهود ذات و مرتبهء اخلاص كامل و كمال توحيد است .\r\nاين است كه در آيهء شريفه فرمود :   « سُبْحانَ اللَّهِ عَمَّا يَصِفُونَ * إِلَّا عِبادَ اللَّهِ الْمُخْلَصِينَ »   « 3 » كه بايد هم در عبارت و هم در تحقيق معناى آن نظر شود .\r\nو بالجمله : اين مرحله ، اتمّ مرحلهء توحيد و آخرين نقطهء سير انسانى است .\r\nلذا بعضى از اشخاص كه براى تربيت بشرى از راه صحيح شهودى و عيانى ، مخزون در خزائن اللّه شده‌اند ، مشمول عنايت گرديده و خود به توحيد ذاتى رسيده‌اند با اين تفاوت كه بعضى از اسم جامع « اللّه » و بعضى از اسم « خلّت » و « مهيمنيت » و بعضى از اسم « غضب » رسيده‌اند .\r\n\r\n\r\n","description":"","footnote":"\r\n( 1 ) - توحيد صدوق ، ص 89 ، حديث 2 ؛ بحار الانوار ، ج 19 ، ص 310 ، حديث 58 .\r\n( 2 ) - حديد ( 57 ) : 3 .\r\n( 3 ) - صافات ( 37 ) : 159 - 160 .\r\n","page_name":" 246 ","page_number":246},
  {"content":"\r\n\r\nو از فضل بىمنتهايى كه خدا بر بشر دارد اين اشخاص را بعد از محو و خلّص بودن و بعد از انمحاء افعال و اسماء و صفات ، براى تربيت عودت مىدهد و هر يك از آن صفتى كه از طريق آن رسيده‌اند عودت مىيابند .\r\nآنكه از اسم جامع رسيده است از تمام اسماء عودت كرده و در عودت بر لوازم اسماء و صفات ، يعنى اعيان ثابته مطلع بوده و طريق صحيح وصول الى اللّه را كما هو حقه مىداند و از اينجا ، اختلاف در نبوّات توليد مىشود .\r\n\r\nفرق نبوّت ختميه با ساير نبوّات\r\nآنكه به تمام اسماء و صفات رسيده است نبوت ختميه دارد و آنكه از طريق صفت محدود و خاصى رسيده است نبوت محدود پيدا مىكند و از طريق همان صفتى كه از طريق او رسيده ، مردم را به حق دعوت مىكند . مثل حضرت يحيى كه از راه خوف رسيده بود و مردم را از راه انذار و تخويف دعوت مىنمود و حضرت موسى و عيسى كه از راه اسمى جامع‌تر از آن رسيده بودند نبوتشان جامع‌تر گرديد تا وجود شريف ختمى مرتبت صلى الله عليه و آله و سلم كه از تمام اوصاف و اسماء رسيده بود نبوت ختميه پيدا نمود . جامعيت هر نبوتى به هر اندازه باشد ، امامت و نيابت آن هم به اندازهء جامعيت او مىباشد ؛ زيرا نوّاب انبيا بالاصاله نرسيده‌اند ، بلكه به تبع رسيده‌اند . لذا ولايت حضرت امير عليه السلام كه وصىّ حضرت ختمى مرتبت صلى الله عليه و آله و سلم بوده ولايت ختميه مىباشد .\r\nو چون حضرت رسول صلى الله عليه و آله و سلم نبوت جامعه داشته و ايشان به صفاتى كه انبياى سلف رسيده بودند ، با جامعيت ديگرى رسيده بود ، لذا ولايتى هم كه باطن نبوت ايشان بوده جامع مىباشد . پس اگر نبوت ايشان جامع تمام نبوّات سلف بوده ، ولايت نبوت ايشان هم جامع جميع نبوّات خواهد بود و لذا حضرت امير عليه السلام فرمود :\r\n« كنت مع جميع الأنبياء سرّاً و مع خاتم صلى الله عليه و آله و سلم جهراً » . « 1 »\r\n\r\n\r\n","description":"","footnote":"\r\n( 1 ) - اين روايت را نيافتيم گرچه بدين مضمون از حضرت ختمى مرتبت صلى الله عليه و آله و سلم رواياتى وارد شده است ، مانند :\r\n« بعث علىٌ مع كل نبي سرّاً و معي جهراً »\r\nرجوع كنيد به كلمات مكنونه ، ص 186 ؛ جامع الأسرار ، ص 382 و 401 .\r\n","page_name":" 247 ","page_number":247},
  {"content":"\r\n\r\nو بالجمله : بعد از آنكه براى بعضى از دُرر مخزون فى خزائن اللّه ، توحيد ذاتى رخ داد ، در عين حال انمحاء و محو در وحدت به سوى كثرت و سهو عودت داده مىشوند و از عالم غيب به سوى طبيعت هجرت داده مىشوند تا نظرى به تربيت عائلهء بشرى گردد ؛ چنان كه قرآن كريم هم هجرت داده شده و تنزل نموده تا به حد وحى تنزلى رسيده كه مىگويد :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  « 1 » يعنى خودش باطن بود و ظاهر شد .\r\n\r\nعلم ذاتى حق تعالى\r\nبعد از آنكه به علم فعلى الهى قائل شديم براى حضرت حق علم ديگرى را اثبات مىكنيم . البته اين علم در مرتبهء ثانى نيست ، بلكه ترتيب لفظى است و الّا علم اجمالى كمالى كه بين اشراقيون و مشائين مورد اتفاق است نزد اشراقى در مرتبهء ذات و مقدم بر علم تفصيلى فعلى است كه وجود منبسط و فيض مقدس مىباشد ؛ زيرا علم تفصيلى به اشياء عين علم فعلى نزد اشراقيين است . « 2 » و نزد مشائين علم اجمالى سابق بر صور مرتسمه است « 3 » كه علم تفصيلى به اشياء با اين صور حاصل است و ملاك علم تفصيلى به اشياء اين صور است .\r\nعلم اجمالى كه موجب علوّ ذات و مجد اوست و در مرتبهء ذات و عين ذات است با اينكه متّفقٌ عليه فريقين است ليكن آنها با اين علم اجمالى ، اشياء متخالفه را پيش حق ، منكشف تفصيلى نمىدانند .\r\n\r\n\r\n","description":"","footnote":"\r\n( 1 ) - حديد ( 57 ) : 3 .\r\n( 2 ) - رجوع كنيد به : تلويحات ، در مجموعهء مصنفات شيخ اشراق ، ج 1 ، ص 70 - 75 ؛ حكمة الاشراق ، در همان مجموعه ، ج 2 ، ص 150 - 153 .\r\n( 3 ) - شفا ، بخش الهيات ، ص 496 - 503 ؛ شرح اشارات ، ج 3 ، ص 299 - 300 .\r\n","page_name":" 248 ","page_number":248},
  {"content":"\r\n\r\n\r\nبرهان حاجى و صدر المتألهين بر علم ذاتى حق\r\nولى به نظر صاحب كتاب كه موافق با نظر آخوند رحمه الله صاحب اسفار است ، اين علم در مرتبهء ذات ، علم تفصيلى به تمام اشياء ازلًا و ابداً ، اشياء سابقه و لاحقه و موجود و غير موجود است و هيچ چيزى كه از آن غيبت داشته باشد نيست و تمام ذرات وجود به نحو تفصيل تام با اين علم در مرتبهء ذات معلوم و منكشف است . « 1 »\r\nبيان و برهان مطلب اين است كه : بنا بر اصالت وجود ، در عالم غير از وجود چيزى متحقق نيست و ماهيات اعتبارى محض بوده كه واقعيت نداشته و عقل بشر آن را اعتبار كرده است و آنچه متحقق است نحوهء وجود است ، اصل وجود متحقق است و تعين و حد آن امر عدمى است و امر عدمى متحقق نيست .\r\nو اينكه گفته‌اند : ماهيت موجود بالعرض است ، به اين معنى نيست كه تحققى داشته باشد ، بلكه ماهيت بالعرض و المجاز موجود است و چيزى كه مجازاً موجود است مثل مجازيت « زيدٌ اسدٌ » است كه زيد حقيقةً اسديت ندارد ، بلكه اسديتِ آن ادعائى است .\r\nپس موجوديت ماهيت واقعيت ندارد و اين گونه نيست كه در خارج يك انسانيت و يك وجود باشد ، يك حيوانيت و يك وجود باشد ، بلكه وجودى محدود به حد و تعينى هست و حد و تعينِ نورى است كه واقعيت ندارد .\r\nو الحاصل : اين طور نيست كه در خارج تكثرات واقعيت دار باشند ، يعنى داراى وجود باشند به طورى كه متحقق و مشت پُر كن باشند ، بلكه در خارج فقط وجودات است چنان كه در خارج كه زيد و عمرو و بكر و عدد سه هست آنچه خارجاً هست نفس زيد و عمرو و بكر است بدون اينكه براى عدد سه وجود حقيقى منحاز باشد .\r\n\r\n\r\n","description":"","footnote":"\r\n( 1 ) - اسفار ، ج 6 ، ص 263 - 290 ؛ مبدأ و معاد ، ص 89 .\r\n","page_name":" 249 ","page_number":249},
  {"content":"\r\n\r\n\r\nماهيات جهات عدميهء وجوداتند\r\nبه هر چيزى از موجودات معلوليه كه در عالم نگاه مىكنى وجدانى و فقدانى دارد ؛ واجد وجود و فاقد كمالات وجودات ديگرى كه از او كامل‌ترند مىباشد ، پس اين وجدان و فقدان كه هر موجودى دارد اين گونه نيست كه وجدان به انضمام تحقق فقدان ، امرى متحقق باشد به طورى كه فقدان هم امرى متحقق باشد ، بلكه يك امر متحقق هست كه وجدان باشد و فقدان متحقق نيست .\r\nوجودى كه به عنوان فيض مبدأ اول تجلى كرده آن جلوه وجودى داراى وجدان است و يك حقيقت نوريه وجوديه است و يك نحوه وجودى است كه فاقد كمال مبدأ است و تجلى ثانى ، واجد يك نحوه وجودى با فقدان كمال وجود جلوهء اول است .\r\nهمين طور وجودات نازله فاقد وجدانات وجودات صادرهء قبلى هستند و از اين فقدانات است كه ماهيات انتزاع مىشود .\r\nو چون اين وجودات و جلوات مترتبه ، عرضى نيستند ، جلوهء اول واجد تمام كمالات وجوديهء جلوهء ثانى است و ثانى فاقد بعضى از كمالات اول است و اين كثرات از اينجا حاصل مىشود كه زيد فاقد كمال عمرو و عمرو فاقد كمال زيد است و اين طور نيست كه اين فقدانات امور متحققه‌اى باشند ، بلكه فقدان امر عدمى است و از اين امر عدمى تكثر حاصل گرديده است . آنچه متحقق است متعلق علم مىباشد و چيزى كه واقعيت ندارد متعلق علم نيست و جز خرافه و صورت ذهنيهء بدون انطباق بر خارج ، چيزى نيست .\r\nپس اينكه انسان گمان مىكند : ماهيت كه جهت فقدان كمال است چيزى متحقق است و به آن علم پيدا مىكند ، واقعاً جهل در صورت علم است و جز صورت چيزى نيست .\r\nمثلًا اگر دو نفر مباحثه كنند و يكى حدوث عالم را و ديگرى قدم آن را اثبات نمايد و در واقع عالم حادث باشد آنكه قدم عالم را اثبات كرده با اينكه آن را به نظر خودش\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاثبات كرده و لكن گمان مىكند كه علم دارد و در حقيقت علم نبوده و از اباطيل بوده و جهل مىباشد .\r\nو هكذا اگر دو نفر مدعى اثبات و نفى مطلبى باشند و هر يك از آن دو مدعى يكى از نقيضين باشد ، مسلّماً علم يكى از آن دو جهل به صورت علم است و جز صورت خياليه چيزى نيست .\r\nو همچنين اگر دو نفر كه از دو راه مىروند هر يك به گمان خود علم به وجود سَبُع در راه داشته باشد و از قضا در طريق يكى سَبُع باشد و در طريق ديگرى نباشد ، اين دومى از صورت ذهنيهء خود ترسيده ؛ زيرا در خارج سَبُعى نبوده و دومى علم نداشته است چون انطباق با واقعيت نداشته است .\r\nپس بايد خداوند متعال را از اين گونه علوم تنزيه كرد و چيزى كه واقعيت ندارد ، متعلق علم واقعى نخواهد بود و چون ماهيت از اباطيل است و فقدانات نحوهء وجودات بوده و بنا بر اصالت وجود در عالم غير از حقيقت وجود چيزى متحقق نمىباشد ، پس ناچار بايد علم به اصل وجود و امر متحقق و آنچه اشياء واجد او مىباشند ، تعلق داشته باشد و آن ، جز حقيقت وجود نيست .\r\nبه اين مقدمه ، مقدمهء ديگرى ضميمه مىكنيم و آن اين است كه : هر چيزى كه داراى كمالات چيز ديگرى باشد ، آن كمالات پيش او منكشف است و هر چيزى كه نسبت به چيز ديگرى ناقص باشد ، آنچه را كه دارا نيست براى او منكشف نخواهد بود .\r\nمثلًا انسان عقلانى نورانى ، واجد كمالاتى است كه انسان طبيعى واجد آنها نيست و ليكن آن فرد عقلانى واجد كمالات اين افراد ظلمانى طبيعى هست . البته فقدانات آنها را دارا نيست چون فقدانات آنها ، عدم بعضى از كمالاتِ فردِ عقلانى مىباشد ، لذا تكثر پديدار گشته است .\r\nفرض كنيد نورى از روزنه‌اى بر اين ديوار افتاده و نور ديگرى از روزنهء ديگرى بر ديوار ديگرى افتاده است . البته اين نور فاقد كمالات آن نور و بالعكس است ، اين يك\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nنحوهء وجودى از نور بوده و آن هم يك نحوه وجود ديگرى از نور مىباشد . تكثر از اين فقدانات حاصل شده است بدون اينكه اين نور و آن نور باشد ؛ چنان كه يك ، اصل عدد است و از تكثر آن سه و چهار و غيره پيدا مىشود . و چون هر يك فاقد كمالات ديگرى است ، اين نور پيش آن نور و بالعكس منكشف نيست ، ولى اگر فرض كنيم مبدأ اين انوار شمس باشد و اينها جلوهء ذات شمس باشند ، تمام كمالات اين انوار در مبدأ جمع است و اين تكثرات در آنجا نيست ؛ چون اين فقدانات در آنجا نيست ولى كمال نوريهء اينها به نحو جمع و جمع الجمع در آنجا هست .\r\nپس اگر فرض كنيم : شمس به ذات خود عالِم باشد به تمام اين انوار عالم خواهد بود . حال از شمس گذشته ، موجودى را فرض مىكنيم كه صرف الوجود بوده و جامع كمالات موجودات ديگر مىباشد و اين موجودات جز تجليات او نيستند و كثرت در آنها از جهت ماهيات و تعينات و حدودات و فقدانات است و چون فقدانات از اباطيل و خرافات و موهومات مىباشند و واقعيت ندارند ، متعلق علم حقيقى واقع نمىشوند و آنچه هست و واقعيت دارد وجدانات موجودات است و اين وجدانات كه كمالات وجوديه است در صرافت وجود باقى نمانده است و آنچه وجود صريح و صرف است واجد تمام كمالات حيثيت نوريهء وجوديه است ، در اين صورت علم به ذات اين موجود علم به تمام اشياء ، يعنى به تمام نظام وجود است و چون كمالات نظام وجود در او جمع است و عالم غير از صرف الوجود چيزى نيست ؛ بنا بر اين او به هر ذره‌اى از وجود عالم بوده و تمام ذرات ، لا بحدودها پيش او منكشف است ؛ زيرا حدود متعلق علم حقيقى واقع نمىشود چون از اباطيل مىباشند .\r\n\r\nمراد از علم تفصيلى واجب تعالى\r\nو مراد از علم تفصيلى جز اين نيست كه « لا يشذّ عنه شىء » يا « ينكشف لديه كلّ ذرة من الوجود » .\r\nهرجا نور وجود است ازلًا و ابداً و فعلًا پيش او منكشف است و فرقى بين آنچه\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nنيامده و آمده و گذشته و آنچه هست نيست . زيرا آنچه نيامده و بعد خواهد آمد چيزى جز جلوهء او نيست و جلوهء شىء همان شىء است . « 1 »\r\nبراى روشن شدن حدود و ثغور مطلب ، كه به علم در مرتبهء ذات كه وجود واحد بسيط است علم اجمالى گفته مىشود و اين علم اجمالى در مرتبهء ذات كشف تفصيلى تمام اشياء است و معناى تفصيل هم اين است كه لا يشذّ عنه چيزى كه محقق و معلول حق باشد ، چنين مىگوييم :\r\nدربارهء عناوين كليه مثل « الانسان حيوان ناطق » و « النار حارّه » گاهى گفته مىشود كه آنها مرآت جميع مصاديق و كاشف تمام انسانها و نارهايى است كه در زمان گذشته و حال و آينده از حيثيت انسانيت و ناريت ، نه از جهت خصوصيات ديگر ، پيدا شده و مىشوند . اگر فرضاً خصوصيات ديگر از قبيل زمان و مكان ، عدد ، سبب ، قلّت و كثرت نبود و در عالم غير حقيقت ناريت چيزى نبود ، قضيهء معلومهء « النار حارّه » كاشف تام تمام مصاديق نار بود .\r\nو همچنين اگر در عالم ، خصوصيات ديگرى از قبيل قد و قامت و رنگ و عرض و طول و مكان و زمان و لسان و بيان و صدا و غيره نبود و فقط صرف انسان ، بدون عوارض و خصوصيات بود ؛ قضيهء معلومهء « الانسان حيوان ناطق » كاشف تام و تمام مصاديق و افراد انسان بود .\r\nو اگر فرضاً قضيهء « النار حارّه » از خصوصيات و عوارض و لواحق فردى و زمانى و\r\n\r\n\r\n","description":"","footnote":"\r\n( 1 ) - سؤال : اگر علم به علت ، موجب علم به معلول باشد ، لازم مىآيد انسان بر آنچه از نفس او صادر شده يا خواهد شد مطلع باشد .\r\nجواب : انسان از نفس خودش محتجب مىباشد ، اين است كه در وجود نفس محتاج به برهان است .\r\nسؤال : بنا بر اينكه امور اصيلهء متحققهء در خارج ، متعلق علم باشد ، اطلاع شخص بر اينكه مثلًا پول ندارد ، نبايد علم باشد .\r\nجواب : علم نيست و اگر علم نباشد چه محذورى دارد ؟ عدم پول چيز محققى نيست و اگر چيز نيست ، متعلق علم واقع نمىشود و خلاصه نادارى است و نادارى چيزى نيست .\r\n","page_name":" 253 ","page_number":253},
  {"content":"\r\n\r\nمكانى هم حكايت مىكرد ، باز صورت علميهء « النار حارّه » به نحو تام و تمام از جميع مصاديق نار - گرچه در آينده محقق شوند - كشف تفصيلى مىنمود . در حالى كه اين صورِ مفاهيم كليه به واسطهء مماثلت و مشاكلتى كه بين آنها و مصاديق هست ، حاكيات و كواشف و مرائى جميع افراد هستند .\r\nالبته مناط كشف مفاهيم كليه از مصاديق اين است كه آنها حدوداتى منتزع از مصاديق مىباشند .\r\nو بالجمله : اگر در عالم فقط حقيقت نار به نحو بسيط و بدون خصوصيات ديگر بود ، همين مفهوم براى ارائه و كشف تمام عالم از ازل تا ابد ، اعم از اينكه آينده يا گذشته باشد ، كافى بود و همين صورت علميه ، كشف مىكرد كه نار جهنم حار است و لو نيامده است .\r\nبنا بر اين : اگر فرض كنيم در عالم بنا بر اصالت وجود ، هر چه متحقق است ، غير از وجود چيزى نيست و اصالت از آنِ اوست و غير وجود از اباطيل است و يك موجودى است كه صرف حقيقت وجود است و مناسبت بين او و اشياء ، از مناسبت بين صورت علميهء « النار حارّه » و مصاديق نار ، بالاتر است ؛ زيرا او علت و تمام اشياء معلول اوست و عالم ربط و تعلق صرف به او و جلوهء اوست و هر چه هست از اوست .\r\nو بالجمله : تمام معاليل او از سنخ وجود بوده ، و وجود صرف فقط ذات احديت و علت اشياء مىباشد ، پس علم به ذات كشف تفصيلى تمام معاليل است ، مگر اينكه فرض شود چيزى متحقق و اصيل باشد و معلول او نباشد و اين فرض باطل است ؛ زيرا بايد چنين چيزى واجب الوجود باشد و زياده بر يك ذات ، وجود واجب محال است .\r\nچون ماهيت محدود و غبار كثرت است و همچنين وجود مضاف به ماهيت ضيق است ؛ لذا آنها حيثيت ديگرى را نشان نمىدهند ولى صرف الوجود به واسطهء احاطه و سعه ، حاكى از تمام اشياء و مصاديق وجود است . و همان گونه كه قضيهء « النار حارّه » در عين حال كه تمام مصاديق را كشف مىكند ، عين مصاديق نيست و او صورت علميه و اينها وجودات خارجيه مىباشند . بلى ، او كشف مصاديق مىنمايد ، همچنين وجود\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nصرف عين تمام اشياء نيست ولى كشف تمام اشياء است .\r\nو همانطور كه با حدوث فرد يا افرادى و با اعدام و فناى فرد يا افرادى از مصاديق نار ، در علم كسى كه به « النار حارّه » عالم است ، تغيير و تبديلى حاصل نمىشود . و حتى اگر در عالم هيچ مصداقى از نار نباشد ، اين صورت علميه‌اى كه كشف حقيقت به عهدهء اوست ، در جاى خود ثابت است ، همچنين تصرّم و تغير و تبدل موجودات موجب تغير و تجدد و تصرّم و حدوث علم بارى نمىشود ؛ زيرا او عين اينها نيست بلكه كشف اينهاست . معلوم ، متغير و حادث و متصرّم است و علم چنين نيست .\r\nچنان كه در اخبار هم به اين معنى اشاره شده است كه :\r\n« وقع العلمُ منه على المعلوم » . « 1 »\r\n\r\nعدم تغير ذات با تغير موجودات معلومه\r\nاز اينجا خطاى كسانى كه مىگويند : با تغير اين متغيرات و تصرم آنها ، تغير و تبدل در علم اللّه لازم مىآيد ، معلوم مىشود .\r\nچنان كه از اينجا نيز معلوم مىشود : به واسطهء ازلى نبودن معلومات لازم نمىآيد كه علم ازلى نباشد ؛ چنان كه در قضيهء « النار حارّه » گفتيم كه اين علم قبل از معلوم بوده و حتى اگر مصاديق نار ابداً در عالم وجود نداشته باشد اين علم هست .\r\nو همانطور كه اگر كسى به قضيهء « الانسان حيوان ناطق » علم داشته باشد با تغير و تصرم افراد ، علم تغير و زوال نمىپذيرد - چنان كه اگر در عالم افراد هم نباشد ضررى به اين علم نمىرسد و تعدد و تكثر افراد موجب تعدد و تكثر اين علم نمىشود - همچنين در حضرت حق در عين وحدت و ازلى بودن علم ، تجدد و تصرم و مسبوق به عدم بودن معلومات و متكثر بودن و مركب بودن آنها ، به هيچ وجه وحدت و ازليت علم حق را منثلم نمىكند .\r\nو الحاصل : به مقتضاى اصالت وجود ماهيت اختراعى و انتزاعى است و در عالم\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 107 ، حديث 1 ؛ توحيد صدوق ، ص 139 ، حديث 1 .\r\n","page_name":" 255 ","page_number":255},
  {"content":"\r\n\r\nغير از وجود چيزى نيست و همهء عالم بسيط است .\r\nگمان نشود از اينكه مىگويند فلان چيز در عالم مركب است ، تركيب در وجود لازم مىآيد . اگر مس و نقره را با هم تركيب نماييم ، مس بودن و نقره بودن ماهيت و اعتبارى است و غير وجود در آنها چيزى نيست . بلى به اعتبار ماهيت است كه نقره و مس با هم مختلط و مركب مىشوند كه آن هم اعتبارى است .\r\nو بالجمله : در عالم غير از وجود چيزى نيست و عدم و ماهيت از خرافات و اباطيل است و خداوند صرف الوجود و علت اشياء است و ربط بين علت و معلول بالاتر از همهء ربطهاست . اگر انسان علم به مفهوم كلى داشته باشد خود را عالم شمرده و مىگويد : من مىدانم مثلًا كه الانسان حيوان ناطق و اين علم را واقعيت دار و منطبق با خارج مىداند و در عالم چنين علمى را حقيقت علم مىشمارند با اينكه ربط بين اين صورت علميه و مفهوم با خارج به مراتب كمتر از ربط بين علت و معلول است .\r\nو همان گونه كه اين صورت ، عين معلوم خارجى نيست ، بلكه خارج به واسطهء آن منكشف است و لذا تكثر و تجدد و حدوث معلوم ، موجب تجدد و تصرم و حدوث اين صورت علميهء مفهوميه نيست ، علم بارى در مرتبهء ذات نيز چنين است .\r\nعلم بارى در مرتبهء ذات علم به صرف الوجودى است كه ذات اقدس باشد و تمام اشياء به آن علم مكشوف مىباشد و ذات جامع تمام جهات و حيثيات وجوديهء اشياء است و صرف و كامل است و آنچه در عالم هم متحقق است وجود است ، البته وجود ناقص نه تام و نقصان غير از فقدان نيست و علم به آن جهل است و لذا بايد خداوند را از آن تنزيه نمود ، پس جز وجودات متحققهء اشياء كه معلول حضرت حق مىباشند باقى نمىماند و علم به ذات از باب جامعيت ذات نسبت به تمام شئون وجوديه ، كشف تمام اشياء است و عين آنها نيست . بنا بر اين : « ما به الكشف » كه ذات اقدس است ، ازلى و واحد و بسيط بوده و علم عين ذات مىباشد و با تكثر موجودات عالم و حدوث آنها وحدت و بساطت و ازليت آن به هم نمىخورد . شاهد بر عدم انثلام وحدت اين است كه رؤيت يك رؤيت است ولى مرئى متعدد است . اين حاصل كلام\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nحاجى بود كه موافق با بعضى از ابناء حقيقت مثل آخوند است « 1 » البته قبل از او بعضى از عرفا هم اين مطلب را گفته‌اند . « 2 »\r\n\r\nتطبيق مطالب بر عبارات منظومه\r\nو عين عبارت حاجى چنين است :\r\nزمانى كه بسيط الحقيقه واجد و جامع هر وجود و كمال وجودى به نحو اعلى باشد ، پس او در عين وحدتش و علم اجمالى بودنش ، يعنى وجود واحد بسيط بودنش ، نزد من علم تفصيلى است .\r\nپس مراد از علم اجمالى در اينجا علم اجمالى در اصول نيست و اين علم اجمالى نزد حاجى علم تفصيلى به ذات هر چيز است ؛ زيرا صورت ذهنيه ، مانند صورت شمس ، ممكن نيست حاكى از اشياء كثيره باشد ؛ چون شمس ماهيت است و حيثيت ذات ماهيت ، حيثيت مغايرت با ماهيت ديگر و با وجود نيز مطلقاً مغاير است و وجود مضاف به ماهيت واحد بالعدد بوده و مرتبهء او مرتبهء ضيق است .\r\nو اما حيثيت ذات وجود ، حيثيت سعه و احاطه است پس وجود صرف ، جامع هر وجودى به نحو اعلى است به گونه‌اى كه لا يشذّ عنه شىء و نحو اعلى از هر چيزى تمام او و كمال اوست و شيئيت شىء به تماميت و كماليت اوست و فيض او نسبت به هر چيزى واسع است پس او از هر وجودى حكايت مىكند و رداى كبريايى او از هيچ وجودى قاصر نيست .\r\nو چون اينجا مظنّهء اين سؤال است كه وجود خاص و ماهيت خاصه و بالجمله : ذات كل شىء كه در نظم ذكر شده در ازل نبوده پس چطور معلوم بوده است و چگونه علم بدون معلوم ممكن است ؟\r\nجواب داديم كه ذات هر چيزى به سلب بسيط در ازل نبوده است و به نحو قضيهء\r\n\r\n\r\n","description":"","footnote":"\r\n( 1 ) - اسفار ، ج 6 ، ص 236 - 290 ؛ مبدأ و معاد ، ص 89 .\r\n( 2 ) - رجوع كنيد به : فتوحات مكيه ، ج 3 ، ص 483 .\r\n","page_name":" 257 ","page_number":257},
  {"content":"\r\n\r\nمعدوله نمىگوييم ذات هر چيزى در ازل نبوده است ، تا چيزى به عنوان موضوع باشد و در محمول معناى عدمى براى او ثابت شود ، بلكه اصلًا به عنوان موضوع چيزى نبوده ، يعنى به نحو كثرت در ازل نبوده است .\r\nو معناى سخن ما كه گفتيم : « بالسلب البسيط » اين است كه سلبِ كون در ازل با سالبهء بسيطه ، منتفى به انتفاء موضوع است ، زمانى كه ازل ملاحظه شود يعنى : نبودِ معلوم در ازل . لكن آنچه وجودات خاصه به او منكشف است ، نحو اعلى از هر وجودى به طريق بساطت و وحدت ، نه تركيب و كثرت است . تركيب و كثرت در « ما به الكشف » نيست ، بلكه در معلوم در ما لا يزال است .\r\n\r\nتقرير عرفانى مطلب\r\nاين تقرير حِكْمى بود كه حاجى كرد . تقرير ديگرى هم عرفا دارند « 1 » كه نتيجهء آن با تقرير اول يكى است ولى دو تقرير دو راه بوده كه به يك منزل مىرسند . بيان صوفيه اين است كه : هر موجود ممكنى كه در خارج هست ، يك نحوه وجودى دارد كه متحقق ، اوست و يك حد و تعينى دارد كه اختراع عقل بوده و اعتبارى مىباشد و تحققى ندارد كه از تحقق وجود ، بيگانه باشد .\r\nپس ماهيت تحققى جدا از تحقق وجود ندارد و ماهيت و وجود در خارج به يك تحقق متحقق مىباشند ، منتها موجود يك وجودى دارد و يك تعين و حدى كه آن ماهيت و نحوهء وجود است ، خلاصه در خارج دو تحقق نيست . و همچنين تحقق كليهء اسماء و صفات ذاتىِ وجود ، غير از تحقق وجود نيست ، همان يك وجود است كه اسماء و صفات ذاتى به تحقق آن متحقق هستند و در معنى ، اين اوصاف در مرتبهء تحقق عين وجودند ، مثل وحدت وجود و بساطت آن كه آنها به غير از تحقق وجود ، تحقق ديگرى ندارند ، حيات و قدرت و علم نيز چنين است .\r\n\r\n\r\n","description":"","footnote":"\r\n( 1 ) - رجوع كنيد به : فتوحات مكيه ، ج 3 ، ص 483 ؛ مصباح الانس ، ص 83 ؛ شرح فصوص الحكم قيصرى ، ص 16 - 18 ؛ تمهيد القواعد ، ص 132 - 137 .\r\n","page_name":" 258 ","page_number":258},
  {"content":"\r\n\r\nبلى ، عقل موقع تحليل ذات و صفات در عالم مفهوم‌گيرى ، ذاتى و وصفى و اسمى قائل است و موقع انتزاع و مفهوم‌گيرى ، علم و حيات و قدرت و ذات مىبيند ، بدون اينكه مصداق متعدد باشد . بلكه در خارج تمام هويت بساطت و وحدت و حيات و قدرت عين ذات است و تمام هويت ذات عين وحدت و بساطت و حيات است ، ليكن عقل مفاهيم كماليهء ذاتيه را از وجود مىگيرد و آنها نيش غولى نيستند كه در خارج قدرت نباشد و ما قادر بگوييم ، بلكه حقيقت قدرت در خارج هست .\r\nهمچنين در ذات واجب الوجود كه در خارج يك ذات در كمال بساطت و وحدت است ، اسماء ذاتى و صفات ذاتى در خارج تحققى وراى تحقق ذات ندارند . در خارج يك متحقق است كه به تحقق واحد ، ذات و علم و حيات و بساطت و وحدت و جميع اوصاف كماليه متحقق مىباشند . و اين گونه نيست كه اين اوصاف وراى ذات چيزى باشند كه با ذات مركب باشند ، بلكه مصداقاً عين ذات هستند . يك هويت بسيطه من جميع الجهات در كمال بساطت هست ، منتها عقل از آن ، مفاهيم كماليه را اخذ مىكند .\r\nاما اين اخذ عقل نيش غولى نيست و اين طور نيست كه عقل از ذات ، قدرت را اعتبار نمايد بدون اينكه حقيقت قدرت در خارج باشد يا علم را اعتبار كند ، بدون اينكه حقيقت علم در خارج باشد . مثل اينكه عقل - نعوذ باللّه - از شخصى عاجز و جاهل ، قادريت و عالميت را انتزاع كرده و اعتبار نمايد . بلكه اين اعتبار حقيقت داشته و واقعاً در خارج قدرت و حيات و علم هست چنان كه ذات هست ، منتها ذاتى كه كلّه القدرة ، كلّه الحياة ، كلّه العلم ، كلّه الارادة ، كلّه الادراك ، كما أنّ القدرة كلّها الذات و الحياة كلّها الذات و الارادة كلّها الذات و الذات كلّها البساطة و البساطة كلّها الذات .\r\nو بالجمله : در مقابل بساطت ، چيزى و در مقابل ذات ، چيزى نيست تا در نتيجه ذاتى و بساطتى باشد ، بلكه هويت بسيط است و مركب نيست .\r\nبه اين مقدمه ، مقدمهء ديگرى ضميمه مىشود و آن اين است كه : هر چه مرتبهء وجود نازل شود ، كمالات و اسماء و صفات آن كمتر شده و هر چه وجود تنزل كرده و رو به پايين برود نقصان در مفاهيم پيدا شده و اين مفاهيم ممكن از آن كوچ مىكنند ؛ زيرا\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nوجود ديگر قابل انتزاع از آن نيست . مثلًا هيولاى اولى كه در صف نعال وجود قرار گرفته و بيش از قوهء وجود چيزى نيست ، اوصاف كمال در آن به قدرى ضعيف است كه بيش از قوهء اوصاف كماليه در آن نيست .\r\nوقتى مقدارى ترقى كرده و يك درجه بالا آمد ، مثلًا به مرتبهء جسم مطلق رسيد ، وصف جسميت در او فعليت داشته و كمال جسميت را دارا بوده و حامل قوهء عنصريه مىباشد و وقتى عنصر شد و در مرتبهء سوم قرار گرفت ، هم وصف جسميت در آن هست و كمال جسميت را بالفعل داراست و هم واجد كمال عنصريت است و حامل قوهء معدن مىباشد و در معدن ، كمال و وصف جسميت و عنصريت و معدنيت با قوهء نبات هست و در نبات علاوه بر اين اوصاف ثلاثهء مذكوره يك قوهء حس و رشد و نمو هست ، به مرتبهء حيوان كه آمد علاوه بر اينكه نامى و جسم و معدن و عنصر است ؛ كمالات ديگر و اوصاف كماليه را داراست ، حس دارد ، مريد و عالم و متحرك و حىّ است و از نبات و معدن كامل‌تر است و هر چه آنها دارند او هم داراست در عين حال كه ابسط از آنها و جامع‌تر از آنهاست ، و وقتى انسان شد ، آن مرتبهء روح بشرى از تمام موجودات عالم طبيعت جامع‌تر است و عصارهء همهء آنهاست شايد يك معناى عصر در    « وَ الْعَصْرِ إِنَّ الْإِنْسانَ لَفِي خُسْرٍ »    « 1 » همين باشد گرچه در روايات است كه شايد عصر امام عصر - عجّل اللّه تعالى فرجه الشريف - باشد . « 2 »\r\nو بالجمله : روح انسان اكمل از همهء موجودات طبيعت است و كمال جسمى و نباتى و حيوانى و معدنى و عنصرى را بكماله الوجودى داراست ، مريد و مدرك و سميع و بصير و قدير و عالم است و نسخهء عالم طبيعت است . اگر آن را باز كنى عالم كون و كون كبير را در او منطوى مىبينى .\r\n أ تزعم أنّك جرم صغير * و فيك انطوى العالم الأكبر « 3 » \r\n\r\n\r\n","description":"","footnote":"\r\n( 1 ) - عصر ( 103 ) : 1 .\r\n( 2 ) - رجوع كنيد به : كمال الدين ، ج 2 ، ص 656 ، حديث 1 ؛ تفسير نور الثقلين ، ج 5 ، ص 666 .\r\n( 3 ) - ديوان امير المؤمنين عليه السلام ، ص 57 .\r\n","page_name":" 260 ","page_number":260},
  {"content":"\r\n\r\nتمام حيثيات كماليهء مراتب نازله را بوحدتها داراست . در عين حال كه اراده و حيات و علم و كمال جسميت در او به نحو اعلى هست كه مىتوان گفت عالَم اشاره به اوست بلكه فهرست اوست ؛ زيرا آنچه را كه موجودات طبيعت از حيوان و نبات و معدن و جسم دارند ، به نحو اعلى و اتمّ در او هست و در عين حال كه ابسط از حيوان و معدن است تمام شئون كماليهء وجوديه را داراست در صورتى كه انسان ، بسيطِ من جميع الجهات نيست ، بلكه بسيط اضافى است و از حيوان ابسط است ؛ چنان كه حيوان از جماد ابسط است و هكذا .\r\nپس با اينكه اينها بسيط حقيقى نيستند ، اوصاف كماليه در آنها به مراتب قوهء وجود قوى است .\r\nفما ظنّك به وجود صرف بسيط من جميع الجهات كه در آنجا هيچ خلطى و تعينى و تحددى نيست و به هيچ وجه ماهيت نيست و هيچ نقصى نيست و وجود در آنجا صرف و بحت و فوق التمام است .\r\nپس تمام كمالات وجوديه از علم و حيات و قدرت و اراده در آنجا به نحو صرف و بدون نقص و غير متناهى مىباشد .\r\nبا ضم مقدمهء اول ، كه ذات در عين بساطت ، علم و اراده و حيات و قدرت و وحدت و بساطت را داراست ، و ذات عين قدرت و علم و حيات و اراده است و اراده و حيات و علم و قدرت عين ذات است و الذات كلّها القدرة و القدرة كلّها الذات و الذات كلّها العلم و العلم كلّه الذات ، همهء مفاهيم كماليه به طور وحدت مصداقى و بساطت در آنجا اظهر است .\r\nو چون عالم از خود چيزى ندارد ، همه اظلال اوست ، وجود موجودات ظل وجود اوست و قدرت در عالم به هر نحوى و لو قدرت عنصريه باشد كه توانسته خودش را نگه‌دارد ، ظلّ قدرت اوست و علم ، ظلّ علم اوست .\r\nو بالجمله : تمام تطورات و تجليات ذات و اوصاف ، جمال اوست و چون در ذات و اوصاف او هيچ نقصى نيست ، ذات و اوصاف غير متناهى است و هر قدرتى در مرتبهء\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nناقصهء قدرت اوست و هر علمى و وجودى نيز چنين است .\r\nو الحاصل : او ابسط الاشياء است به گونه‌اى كه اگر او را باز كنى ، همه را نشان از او يا بى . او نشان عالم نيست عالم نشان اوست ؛ چنان كه گفتيم : اگر نسخهء وجود انسانى را باز كنى عالم را فهرست او مىبينى و اين طور نيست كه او فهرست عالم باشد .\r\nالبته انسان بالفعل است كه تحت اسم « اللّه » قرار گرفته است ، از اينجاست كه در قرآن شريف فرموده است :  « وَ عَلَّمَ آدَمَ الْأَسْماءَ كُلَّها »  « 1 » مراد از تعليم ، تعليم تدريسى نيست ، بلكه تعليم الهى و خلقتى است . تمام اسماء الهيه بلكه لوازم اسماء و صفات كه مصداق آنها باشد در انسان بالفعل هست . مثل ما انسانها كه بالقوه معلَّم به اسماء الهيه هستيم .\r\nو بالجمله : وجود ممكنات از تجلى وجود صرف است و علم ممكنات از تجلى علم او و قدرت ممكنات از تجلى قدرت او و حيات ممكنات از تجلى حيات اوست و عالم از خود وجودى و صفاتى ندارد . همهء عالم در وجود او منطوى و همهء صفات در صفات كماليهء او منطوى است و همه مصاديق اوصاف و مفاهيم كمال از لوازم تجليات اسماء و صفات اوست . جلوه در عالم از تجلى اوست و همهء عالم به قيام تجلى او متقوم است . اين است كه فرمود :  « ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ »  « 2 » چه خوب تعبيرى است !\r\nهمهء موجودات و لوازم اسماء و صفات ، مانند علم و قدرت و حيات و اراده در موجودات ، همه ظلّ اوست و او صرف است هر چه در اينجاست به نحو اعلى در آنجاست و هر چه در اينجاست ظلّ و فىء آنجاست و جلوه و تطور آنجاست ؛ لذا او آخذ ناصيهء همهء حقايق متحققه‌اى است كه قوامشان متقوم به اوست .\r\n « إِنَّ رَبِّي عَلى صِراطٍ مُسْتَقِيمٍ »  چه نكاتى دارد ! از تعبير به « رب » و « على صراط مستقيم » مطالبى را خواسته بفهماند كه پروردگار عالم بر صراط مستقيم است و همهء\r\n\r\n\r\n","description":"","footnote":"\r\n( 1 ) - بقره ( 2 ) : 31 .\r\n( 2 ) - هود ( 11 ) : 56 .\r\n","page_name":" 262 ","page_number":262},
  {"content":"\r\n\r\nاوصاف و لوازم اوصاف بر يك ميزان و تجلياتشان به يك اندازه است .\r\nصراط ، مستقيم است ، راه راست است ، كجى ندارد كه به يكى نزديك و از يكى دور باشد .\r\nو اين جمله :  « إِنَّ رَبِّي عَلى صِراطٍ مُسْتَقِيمٍ »  به منزلهء تعليل براى جملهء  « ما مِنْ دَابَّةٍ إِلَّا هُوَ آخِذٌ بِناصِيَتِها »  است . او به خلاف ساير موجودات است كه در همهء اوصاف و لوازم اوصاف مساوى نيستند .\r\nتا اينجا تقريباً بيان و شرح مطلبى بود كه در اين عبارت است : « و كذا النحو الأظهر السابق من كل ماهية أعنى الأعيان الثابتة اللازمة لأسمائه و صفاته . . . » . « 1 »\r\nيعنى : و همچنين نحو اظهر سابق از هر ماهيتى . و مراد از ماهيات در اينجا مصاديق مفاهيم علم و حيات و قدرت است .\r\nو الحاصل : نحو اظهر و سابق در ظهور از هر مفهومى در مرتبهء ذات هست البته مراد از مفاهيم ، مفاهيم به حمل اوّلى ، يعنى مفهوم آنها نيست ، بلكه مفاهيم به حمل شايع صناعى است كه اعيان ثابته‌اى باشند كه لوازم اسماء و صفات الهيه مىباشند .\r\nچطور چنين نباشد و حال آنكه مصاديق مفاهيم كماليه در اينجا به وجودات و انوار متشتته ظاهرند پس چگونه است ظن تو هنگامى كه وجود جمعى و نور واحد بوده و در عين وحدت از نظر شدت ، غير متناهى مىباشد .\r\nهر علم و قدرت و اراده‌اى جلوه‌اى از علم و قدرت و اراده اوست و چيزى نمىيابى كه جلوهء او نباشد و جلوهء شىء عين ربط و تعلق به اوست و ربط به شىء از شىء جدا نيست و غير او نيست .\r\nپس چون ذات با ضم مقدمهء اولى ، تمام اوصاف كماليهء وجوديه است و عين آنهاست پس علم به ذات علم به جميع اوصاف است .\r\nو گفتيم : هيچ وصف وجودى كمالى ، كه جلوه‌اى از جلوات او نباشد ، نيست و چون اسماء و صفات او غير از ذات او نيست پس جلوهء او ، جلوهء ذات و جلوهء\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 171 .\r\n","page_name":" 263 ","page_number":263},
  {"content":"\r\n\r\nتمام اسماء و صفات است . و ظهور اعيان ثابته ، يعنى مصاديق مفاهيم ، از جلوهء وجود و علم و قدرت و حيات اوست و با ظهور و تحقق آنها ماهيات و تعينات متحقق مىشوند . و چون ذات ، ازلى و علم به ذات ، علم به اسماء و صفات است - چرا كه اسماء و صفات عين ذات مىباشند - و علم به اسماء و صفات علم به مصاديق مفاهيم علم و اراده و حيات و اعيان ثابته است و علم به اعيان ثابته علم به تعينات و ماهيات است ، پس براى علم حكمى و براى معلوم حكم ديگرى است و علم به خلاف معلوم ، عين ذات است . مثلًا علم به شجر بر خلاف ذات شجر صفت زيد است .\r\nمثال ديگر براى اين مطلب كه علم ، حكمى و معلوم حكم ديگرى داشته باشد اين است كه ما به الانكشافِ الوان و اشكال در عالم حس شعاع شمس است و آن شعاع واحد است و چيزهايى كه با آن شعاع كشف مىشوند كثيرند . و دربارهء شعاع ممكن است كه گفته شود كه او از صقع شمس است و در مورد چيزهايى كه به وسيلهء او كشف مىشوند ، نمىشود گفت آنها از صقع شمس مىباشند .\r\nپس براى « ما به الانكشاف » حكمى و براى « مكشوف » حكم ديگرى است چنان كه قبلًا هم به عنوان مثال گفتيم : رؤيت كه « ما به الانكشاف » است واحد است ، ولى ممكن است با يك رؤيت در يك مجلس مرائى متعدده‌اى وجود داشته باشد ، مثل اينكه ده نفر ديده شوند . چون قبلًا سؤالى ذكر شد كه اشياء در ازل نبوده و اگر علم ازلى باشد ، لازم مىآيد علم به معدوم تعلق گرفته باشد و آن محال است ، لذا حاجى رحمه الله در « ينبغى أن يعلم أنّ نسبة الأزل الى مراتب الدهر و الزمان » « 1 » ازليت را بيان نموده است .\r\nما هم مشروحاً به ذكر آن مىپردازيم :\r\n\r\nتوضيحى پيرامون ازل ، ابد ، دهر و زمان\r\nازل و ابد دو لفظ است كه دو صفت را بيان مىنمايد و اين دو صفت از اوصاف حضرت احديت است ؛ چنان كه زمانى بودن ، از اوصاف موجودات عالم طبيعت است\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 171 .\r\n","page_name":" 264 ","page_number":264},
  {"content":"\r\n\r\nو همچنين دهرى بودن از اوصاف موجودات عالم ماوراى طبيعت و عالم مجردات است .\r\nبيان مطلب اين است كه : زمانى بودن موجودات طبيعت از اين حيث نيست كه آنها در جوف فلك الافلاك واقع شده‌اند و زمان عبارت از گردش فلك الافلاك است و چون فلك الافلاك اين موجوداتى را كه در جوف او واقع شده‌اند مىچرخاند ؛ لذا زمانى هست و يك زمان هم براى تمام موجودات هست . بلكه معناى زمانى بودن آنها اين است كه هر كدام از آنها در ذات خود زمانى دارد و لو طبع كل هم زمانى دارد .\r\nو بالجمله : هر ذره‌اى كه موجود است ، زمانى مختص به خودش دارد و آن به واسطهء اين است كه اشياء عالم طبيعت طرّاً در حركت جوهريه بوده و همهء آنها از نقصى كه بالجبلّة و الفطره دارند به سوى كمال سير مىكنند و اين حركت و زمان نحوهء وجود اين موجودات است ؛ نحوهء وجود زيد زمان اوست و نحوهء وجود بكر زمان اوست و نحوهء وجود گياه زمان اوست .\r\nو الحاصل : اين موجودات با دستيارى دستگير عالم غيب به تدريج از تنزلات و قعر ظلمت نقص به نورانيت و كمال ارتقا مىيابند ،  « وَ اعْتَصِمُوا بِحَبْلِ اللَّهِ جَمِيعاً » .  « 1 »\r\nمثلًا اصل هيولاى اولى كه قوهء محض وجود است از آن نقص يك مرتبه ترقى كرده و بالا آمده و لباس جسميت مىپوشد و هكذا با ارشاد و تربيت و فيض آن دستگير توانا از جسميت جسم مطلق ترقى كرده و لباس عنصريت و معدنيت و نباتيت مىپوشد و همين طور فيض كمالى بعد از كمالى از فياض مىرسد و آن دست توانا دست اين فقرا و زمين‌گيرها را گرفته و مىبرد - چون موجودات از خود چيزى ندارند - و بالجمله : كم كم رو به عالم تجرد و بالا مىگذارد و از طبيعت هجرت مىنمايد و هر چه اين كاروان رحيل با سير قهرى مىرود از طبيعت دور شده و قواى طبيعت در آن كمتر مىشود و وجود طبيعى عليل و زرد و لاغر مىشود و خزان عمرش مىرسد .\r\nخلاصه : اجسام كه در عالم طبيعت ترقى مىكنند ، اين گونه نيست كه چيزى باشند و\r\n\r\n\r\n","description":"","footnote":"\r\n( 1 ) - آل عمران ( 3 ) : 103 .\r\n","page_name":" 265 ","page_number":265},
  {"content":"\r\n\r\nيك صورت نباتى هم از جاى ديگر آورده و به آنها بپوشانند و يك لباس از عالم ارواح نباتى آورده و بر اين تخم مدفون در ارض بپوشانند ؛ به طورى كه لباس از جاى ديگر آمده باشد و متلبس از جاى ديگرى باشد ، بلكه جسم با حركت جوهريه ترقى نموده نبات مىشود و نبات ترقى كرده حيوان مىشود .\r\nو بالجمله : جسم كه ترقى مىكند اين گونه است كه همان جسم به يك مرتبهء ضعيفه‌اى از احساس ، يعنى لمس متبدل مىشود و لمس به تدريج قوى مىشود و با حركت جوهرى همان جسم است كه بعد از قوى شدن لمس ، آخرين مرتبهء آن به سمع و بصر متبدل مىشود و قواى ديگر نيز چنين است تا همان جسم طبيعى در اثر ترقى جوهرى يك نورانيت تجردى پيدا مىكند ، و لكن تجرد صاف و خالص حاصل نمىشود و پيوسته جسم در جوهر خود حركت مىكند كه اين حركت عين زمان اوست تا به آخرين درجهء طبيعت كه اولين درجهء تجرد خالص است رسيده و افقى كه اوسع آفاق طبيعت است و تحت اضيق آفاق تجرد قرار گرفته ، به روى موجود گشوده مىشود به طورى كه اگر جوهر موجود از اين افق بگذرد در عالم تجرد واقع مىشود .\r\nو اين غروب نمودن از عالم طبيعت و به سر آمدن عمر و انقضاى زمان است . انسان به اين نحو از هيولاى اولى حركت كرده و اين سير ممتد را كه زمان اوست طى نموده و به جايى مىرسد كه از خود وجود طبيعى با تبدل استكمالى يك موجود مجردى حاصل مىشود و همين وجود نازل از انزل مراتب طبيعت حركت كرده و نورانيت پيدا كرده و از آن موجود تجردى پرورش مىيابد ، و آن موجود تجردى با رسيدن به آخرين مرتبهء افق طبيعت ، در تجرد خالص گشته و اين قشر بدنى و غلاف بدن را دور انداخته و مثل مار از غلاف بيرون آمده و پوست افكنده و وارد عالم مجردات مىشود :  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ » .  « 1 »\r\nو بالجمله : همه رو به عالم غيب مىروند و براى همه انصراف از عالم طبيعت حاصل شده و ضعف و نكال در قواى طبيعت روى مىدهد و يا موجود مجردى سعيد\r\n\r\n\r\n","description":"","footnote":"\r\n( 1 ) - اعراف ( 7 ) : 34 .\r\n","page_name":" 266 ","page_number":266},
  {"content":"\r\n\r\nو كامل عيار در سعادت و يا موجود مجردى شقى و كامل عيار در شقاوت به عمل مىآيد و سعيد سعادت ابدى و شقى شقاوت ابدى خواهد داشت .\r\nبلى ، اگر عنايت حق شامل شود و موجودى را در خود فانى نمايد ، براى آن موجود هم سرمديت بالتبع نه بالاصاله حاصل مىشود . اين معناى زمانى بودن موجودات است كه در هر ذره از موجودات عالم طبيعت هست ؛ گرچه چنين حركتى در طبع كل نيز هست كه تمام موجودات يك جا به افق تجرد برسند .\r\nو الحاصل : زمان عبارت از همان تدرج ترقى در وجود است و سير تدريجى از نقص به كمال است و اين در موجودات غير مجرد مىباشد .\r\nو اما در مجردات اين نحوه از سير نيست ؛ لذا زمان در آنها نبوده و در آنها به « دهر » تعبير مىشود . البته معناى دهريت اين نيست كه مظروفى باشد و مجردات داخل در آن باشند ، بلكه معناى دهريت ثبوت متعلق به غير است و اين ثبوتِ وجودىِ متعلقِ به غير ، عبارت از دهر است . و در عين حال كه ثبوت مجردات ، صرف الثبوت است ، ولى چون متعلق به غير است ابتدا و انتها داشته و به ثبوت آن غير ، محدود است .\r\nو ازل عبارت از ثبوت مستقلى است كه آغاز ندارد و ابد همان ثبوت مستقل است كه انجام ندارد ، پس ازليت و ابديت و دهريت و زمانيت از اوصاف وجود است به بيانى كه گذشت .\r\nو الحاصل : اگر اين زمان را به آنجا ببريم ازل مىشود و اگر به عالم تجرد ببريم دهر مىشود ؛ چنان كه اگر ازل و دهر را تنزل بدهيم ، اين زمانى كه محدود به حدود است مىشود ، و وقتى غير متناهى به اين عالم كه ضيق است تنزل كند متضيق و محدود مىشود .\r\nو بالجمله : زمان از تجليات اسم ازليت در اين عالم طبيعت است ؛ زيرا هر چه در اين عالم است جلوهء جمال آن عالم است . وجود اشياء ، تجلى وجودىِ اوست و قدرت آنها جلوهء قدرت اوست و علم آنها جلوهء علم او و تجلى اسم عليم است ، زمان هم جلوهء ازليت اوست .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخلاصه : بايد هر چيزى تحت اسمى از اسماء الهى كه مناسب با اوست ، داخل باشد و زمان مناسب با اسم ازل خداوند ازلى است . اين حاصل اين مطلب بود .\r\nولى حاجى در عبارت مقدارى از مطلب دور شده و حركت قطعيه و حركت توسطيه را مثال آورده با اينكه چندان ربطى به مطلب ندارد ، تا چه رسد به مثال المثالى كه در حاشيه ذكر نموده است .\r\nتا كنون يك معنى براى ازل و ابد بيان شد و براى آنها معناى ديگرى نيز به اعتبار ديگرى هست و آن اين است كه از ازل ، مبدأ آن چيزى كه نازل به منزلهء وعاء براى سلسله طوليهء نزوليه است اراده شود ؛ چنان كه از ابد هم منتهاى سلسلهء طوليهء عروجيه اراده شود .\r\n\r\nمقام كثرت در وحدت و مقام وحدت در كثرت\r\nبا « اعلم أنّ هاهنا مقامين » به علم در مرتبهء ذات و علم فعلى اشاره مىكند و مىفرمايد : يك مقام ، مقام كثرت در وحدت است و يك مقام ، مقام وحدت در كثرت است . حاصل فرمايش ايشان اين است كه يك دفعه كثرت در مرآت واحد رؤيت مىشود . علم به ذات در علت با اينكه واحد است ، در آن كثرت ديده مىشود ؛ چنان كه حضرت صادق عليه السلام فرمود : « من و حتى مسند من در آنجا نمودار است » « 1 » البته معناى آن ، اين نيست كه به عين ذات و با ماهيتش در آنجاست ، بلكه كمال وجودى در آنجا هست .\r\nو اين معناى  « وَ عَلَّمَ آدَمَ الْأَسْماءَ كُلَّها »  « 2 » است و اگر انسان محجوب نباشد و بتواند جمال او را ملاحظه كند ، همه چيز را مىبيند و مىداند ، حتى آدم در آنجا مباحثات ما را مىديد و اين تعليم ، تعليم تدريسى نيست ، بلكه تعليم الهى است كه آدم اسماء و صفات الهى را مىديد و بعد از رؤيت اسماء ، لوازم اسماء هم ديده مىشوند . و\r\n\r\n\r\n","description":"","footnote":"\r\n( 1 ) - رجوع كنيد به : تفسير عياشى ، ج 1 ، ص 32 ، حديث 11 ؛ تفسير برهان ، ج 1 ، ص 75 ، حديث 9 .\r\n( 2 ) - بقره ( 2 ) : 31 .\r\n","page_name":" 268 ","page_number":268},
  {"content":"\r\n\r\nيك دفعه ، واحد در مرائى كثيره ديده مىشود .\r\nاين است كه عرفا گفته‌اند :\r\n دل هر ذره را كه بشكافى * آفتابيش در ميان بينى « 1 » \r\nهر موجودى پرتو و جلوهء اوست و هيچ موجودى نيست ، مگر اينكه خلق شده است و متجلى در جلوهء خويش ، خود را مىبيند و آشكارترين مرآتى كه اين متجلى در آن جمال خود را ديدار و رخ خود را ملاقات مىنمايد ، جلوه‌اى است كه اتمّ جلوات است و آن انسان است . اين است كه عرفا ، مانند خواجه حافظ « 2 » مىگويد :\r\n جلوه‌اى كرد رُخش ديد ملك عشق نداشت * عين آتش شد از اين غيرت و بر آدم زد « 3 » \r\nو يا مىگويد :\r\n نظرى كرد كه بيند به جهان صورت خويش * خيمه در آب و گل مزرعهء آدم زد « 4 » \r\nمقام اول علم ذاتى و مقام ثانى علم فعلى است .\r\nاذا عرفت هذا : پس بدان كه در علم فعلى ، هميشه علم به معلوم به يك اعتبارى بر معلوم مقدم است . براى بيان مطلب ماهيات را وارد بحث مىكنيم .\r\n\r\n\r\n","description":"","footnote":"\r\n( 1 ) - ترجيع‌بند هاتف اصفهانى .\r\n( 2 ) - شمس الدين محمد بن شيخ كمال الدين شيرازى معروف به خواجه حافظ و لسان الغيب ، از اكابر شعرا و عرفاى ايرانى عهد آل مظفر است كه داراى بسيارى از علوم ظاهر و باطن بوده و خصوصاً در علم قرآن و حفظ آن نظير نداشته است و قرآن را با چهارده روايت از بر داشت . وى از مير سيد شريف جرجانى استفادهء علوم گوناگون نمود و اشعارش در زمان زندگىاش و پس از وفاتش ، قرنهاست كه معروف و مشهور مىباشد و بر آن شرحهاى متعدد نگاشته‌اند و به زبانهاى مختلف ترجمه گرديده است . از آثار ديگرش حاشيه بر تفسير كشاف و مفتاح العلوم و مطالع مىباشد . او در سال 720 به دنيا آمد و در 791 ق . در شيراز درگذشت و قبرش ، قرنهاست كه مزار عموم طبقات و مطاف اهل دل است .\r\n( 3 ) - ديوان حافظ ، ص 233 .\r\n( 4 ) - ديوان حافظ ، ص 233 ، پاورقى .\r\n","page_name":" 269 ","page_number":269},
  {"content":"\r\n\r\nفيض مقدس و وجود منبسط كه از صقع اعلى به اضافهء اشراقيه اشراق مىشود يك وجود بسيط است كه دو وجهه دارد كه يكى به طرف باطن و مبدأ و ديگرى به طرف ماهيات است . آن وجهه‌اى كه به اعتبار بساطت و اشراق دارد مربوط به حق است و علم اوست و همين وجود بسيط به اعتبار وجهه‌اى كه به ماهيات دارد ، معلوم است كه اين ماهيات به واسطهء او به يك معنى مكشوف و معلوم مىباشند . حاجى در همين رابطه مىگويد :\r\n وجودها بما هو العلم سبق * كما بما انضاف إليها قد لحق \r\nيعنى وجود هر چيزى از جهت علمى سابق و از جهت معلوم بودن لاحق است .\r\nو در شرح نيز مىگويد : شنيدى از ما كه اضافهء اشراقيه و فيض مقدس علم خداى تعالى است ، پس توهم نكنى كه علم بر معلومات مقدم نيست ؛ زيرا صورت علميه در اين هنگام عين صورت عينيه است ؛ چنان كه با اين توهم به طريقهء شيخ اشراق اشكال شده است . بعد مرحوم حاجى براى اينكه چنين توهمى نشود بيت مذكور را به عنوان علت مىآورد .\r\n\r\nتوهم عدم علم حق تعالى به جزئيات\r\nيك عبارتى در كتب حكما ذكر شده كه از آن سوء تفاهم شده است كه خداوند متعال به علم كلى به اشياء عالم است و به علم جزئى عالم نيست « 1 » و توهم كرده‌اند كه خدا كليات را مىداند و جزئيات را نمىداند و جزئيات را از روى علم كلى مىداند ، مثل منجم كه از روى حساب قواعد كلى در سير كواكب علم دارد به اينكه زهره چه وقت طلوع مىكند . « 2 »\r\nاين توهم از عدم بصيرت و تفقه و خبرويت در كلام ايشان و عدم آشنايى به اصطلاحات و نامحرم بودن به مرام آنهاست ؛ زيرا خود حكما در كلماتشان گفته‌اند :\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 359 ؛ شرح اشارات ، ج 3 ، ص 307 - 310 .\r\n( 2 ) - المطالب العاليه ، ج 3 ، ص 151 ؛ شرح مواقف ، ج 8 ، ص 69 ؛ شرح مقاصد ، ج 3 ، ص 121 .\r\n","page_name":" 270 ","page_number":270},
  {"content":"\r\n\r\nحدوث و تصرم و كثرت و تغيير و تبديل در علم نيست ، بلكه در معلوم مىباشد و داثر و متغير و زايل منكشف است نه آنچه كشف به واسطهء اوست . « 1 »\r\nبا اين تصريحات اكيده در اثبات جمله‌اى كه به واسطهء آن مدام صداى تغير معلوم ، گوش هر كسى را كه شنوندهء كلام آنهاست قرع مىنمايد ، اين توهم از كلامى از آنها پيدا شده است كه ابداً بر افترايى كه به آنها زده مىشود دلالت ندارد و آن كلام اين است كه :\r\n« يعلم الاشياء بالعلم الكلى و لا يعلم بالعلم الجزئى » معناى فرمايش حكما اين است كه يك بار كلى و جزئى در مفاهيم گفته مىشود ؛ چنان كه نزد اهل منطق چنين است و يك بار كلى و جزئى ، مانند مطلق و مقيد با نظر به وسعت و احاطهء وجودى در كلى و مطلق و ضيق وجودى در جزئى و مقيد ، در باب وجودات و حقايق گفته مىشود ؛ چنان كه عقل كلى و فلك كلى و نفس كليه كه مىگويند ، مراد از كليت صدق بر كثيرين نيست ، بلكه مراد اين است كه اينها به ديگران احاطه دارند . فلك كلى ، يعنى افلاك ديگر و موجودات طبيعى در جوف او بوده و او بر آنها محيط مىباشد .\r\nحال همان گونه كه نور شمس كه بر فضاى وسيع و پهناور احاطه دارد و بر اطراف خود تا چندين هزار فرسنگ اشراق دارد ، در اين اصطلاح كلى است و اگر بر مكان خاص و اتاق خاصى بتابد محدود مىشود ولى اين محدوديت ، او را از كليت و احاطه خارج نمىكند ؛ چون نور ساطع شمس بر اين فضا هم محيط بوده و نسبت به آن وسعت دارد ، همچنين ذات احديت به علم محيط و وسيع و فيض منبسط و مقدس به اشياء عالم است ، منتها اين ظلّ منبسط يك وجههء تعلقى و فنايى و ربطى به خالق دارد كه جنبهء « يلى الرب » او و وجههء نورانيت اوست كه جلوه‌اى و صدورى است كه داراى اطلاق و بساطت و وحدت و كليت و احاطه مىباشد و به اين وجهه ، علم فعلى كلى است و بر صور خاصه ، يعنى وجودات محدوده و جزئيه و ناقصه و داثره و متغيره و\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 499 ؛ اسفار ، ج 3 ، ص 407 - 417 .\r\n","page_name":" 271 ","page_number":271},
  {"content":"\r\n\r\nحادثه و زائله و متكثره ، محيط مىباشد .\r\nپس با اين توهم ، سزاوار نيست كه به طريقهء شيخ اشراق اشكال شود . بلكه قدح در مسلك او فقط از حيث انتفاء علم تفصيلى در مرتبهء ذات است و اينكه ايشان در آن مرتبه به علم اجمالى اكتفا كرده و علم تفصيلى را علم فعلى و عين موجودات و نظام وجودات از حيث وجههء يلى الرب دانسته است .\r\nو در تحقيق آن گفته شد كه علم تفصيلى در مرتبهء ذات وراى علم تفصيلى در مرتبهء فعل است و مجد و كمال حضرت بارى به كشف اشياء براى او نيست ، بلكه اين است كه انكشاف اشياء در انكشاف ذات او بذاته براى ذات او منطوى باشد .\r\nحاصل اينكه : مناط مجد ، انكشاف اشياء براى ذات نيست ؛ اشياء چه هستند كه انكشاف آنها موجب كمال ذات باشد ؟ بلكه موجب مجد و كمال او ، ذات او و علم او به ذات خويش مىباشد كه علم به ذات عين ذات بوده و علم به ما عدا ، در او منطوى مىباشد . پس ، از انكشاف اشياء استكمال در ذات لازم نمىآيد و آن انكشاف منطوى ، آن حضور نحو اعلاى از هر وجودى به وجود واحد بسيط ، نزد خداوند است و اين ، آن چيزى است كه گاهى از آن به انطواء و گاهى به استتباع علم خداوند به ذات خودش نسبت به علم او به ما عدا ، تعبير آورده مىشود .\r\nقوله : « فذاته تعالى عقل بسيط و فى عين بساطته جامع فى مرتبة ذاته لكلّ معقول و كلّ خير و كمال بنحو اعلى و ابسط » اشاره است به مسألهء كثرت در وحدت و اينكه وجود بسيط كل وجودات به نحو اعلى است - چنان كه ارسطاطاليس گفته « 1 » و صدر الحكماء المتألهين آن را احياء كرده « 2 » و عبارت سيد داماد در تقديسات « 3 » مضمون آن را مىرساند - و نيز اشاره است به اينكه قول ايشان : « البسيط كل الوجودات و ليس بشىء\r\n\r\n\r\n","description":"","footnote":"\r\n( 1 ) - رجوع كنيد به : اثولوجيا ، ص 134 .\r\n( 2 ) - اسفار ، ج 2 ، ص 368 و ج 6 ، ص 110 و 269 .\r\n( 3 ) - تقديسات ، ص 58 ؛ اسفار ، ج 6 ، ص 111 .\r\n","page_name":" 272 ","page_number":272},
  {"content":"\r\n\r\nمنها » چيزى خارج از مفاد قرآن نيست ؛ چنان كه  « لا يَعْزُبُ عَنْهُ مِثْقالُ ذَرَّةٍ »  « 1 » بر آن شاهد است . و قول حاجى « و الامر تابع » در آخر بيت :\r\n فذاته عقل بسيط جامع * لكلّ معقول و الأمر تابع \r\nبه مسألهء وحدت در كثرت اشاره است و به اينكه اين مسأله برمىگردد به فقر ذاتى وجودات امكانيه و غناى ذاتى واجب تعالى ، به مفاد :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ » .  « 2 »\r\nو معناى تبعيت امر اين است كه وجود منبسط بر هياكل ممكنات كه عبارت است از امر خدا و اولين كلمه‌اى كه اسماع ممكنات را شق نموده است ، تابع اوست ، بلكه تبع محض و داخل در صقع وجود اوست .\r\n\r\nدفع توهم لحاظ استقلالى وجود منبسط\r\nو در اين كلام دفع آن چيزى است كه توهم مىشود كه اگر وجود منبسط ، عين خداى تعالى است پس چرا آن را امر او و فعل او ناميده‌اند ؟ و اشكال ديگر نيز اين است كه از انبساط وجود منبسط بر اشياء اختلاط آن به اشياء خسيسه لازم مىآيد و اگر وجود منبسط غير خدا باشد علم به آن در مرتبهء ذات نخواهد بود .\r\nبيان دفع اين است : وجودى كه صرف التعلق است عين مربوط له است و غير او نيست ؛ چون وجود تعلقى و ربطى ، در وجود مستقل نيست و مثل معناى حرفى كه با قطع نظر از متعلق چيزى نيست و نمىشود آن را مستقل در نظر آورد ، وجودى در ضمن غير است در حالى كه غير نيست و غير خارج از او و غير او نيست .\r\nو چنين وجودى به لحاظ استقلالى درنمىآيد و هيچ حكمى ندارد ؛ زيرا خودش در موضوعيت مستقل نيست تا موضوع احكامى قرار داده شود ؛ چنان كه « مِن » مادامى كه موضوع حكمى قرار مىگيرد و احكامى بر آن بار مىشود معناى حرفى نبوده و در\r\n\r\n\r\n","description":"","footnote":"\r\n( 1 ) - سبأ ( 34 ) : 3 .\r\n( 2 ) - فاطر ( 35 ) : 15 .\r\n","page_name":" 273 ","page_number":273},
  {"content":"\r\n\r\nلحاظ عقل به نظر اسمى ملاحظه مىشود و آن معناى حرفى را كه در ضمن « سرت من البصره الى الكوفه » به كار مىرود ، نمىتوان ملاحظه كرد ؛ چون معناى حرفى در اينجا غير مستقل بوده و در اين نظر ممكن نيست خوديت و استقلالى در آن ديده شود و حكمى از احكام براى آن اثبات گردد ؛ زيرا اثبات حكم محتاج لحاظ موضوع به نظر استقلالى است ، پس لحاظ اين موجودات ممكنهء خاصه با واقعيتى كه دارند و اثبات حكمى براى آنها محال است ؛ چون آنها در مفهوميت مستقل نبوده و اگر بخواهيم براى آنها حكمى اثبات نماييم ، بايد براى آنچه كه عين ربط است فرض استقلال نماييم .\r\nعبارت حاجى چنين است كه امر خدا وجه اوست و وجه او نه او و نه غير اوست ؛ زيرا موضوعيت براى قول ما : « هو هو او هو ليس هو » مستدعى استقلال و لو در لحاظ عقل است و وجه او عين ربط به او و غير مستقل در مفهوميت است . و چنان كه وجود رابط يا معناى حرفى نفسيت ندارد و فقط آلت لحاظ غير به حسب ذهن است ، وجه نيز چنين است ؛ كه به حسب عين ، مرآت ظهور حق است و براى او نفسيت و استقلالى نيست تا بر او حكم شود كه اوست يا او نيست .\r\nپس زمانى كه ذات ، موضوع براى حكمى باشد ، چون وجه غير او نيست ، داخل در صقع ذات خواهد بود . پس چون واجب تعالى تام الوجود و فوق التمام بوده ، وقتى كه مىگوييم : او اشياء را مىداند ، با موضوع اين قضيه صرف الوجود ، يعنى وجود مجردِ از مجالى و مظاهر را اراده كرده‌ايم به طورى كه با بساطتى كه دارد كل وجودات به نحو اعلى براى او حاضر مىباشد و فيض مقدس و اقدس از صقع او و ربط محض به اوست ، پس مفاد قضيه به اين برمىگردد كه ذات براى ذات حاضر است ، يعنى منفك از خويش نيست به طورى كه علم به غير در اين حضور ، منطوى است .\r\nو اگر فيض از صقع او نبود ، لازم مىآيد چيزى كه اكمل از ذات واجب است ، تصور شود ؛ زيرا وجودى كه به گونه‌اى مأخوذ است كه فيض از صقع اوست اكمل از وجودى است كه محدود اخذ شود . پس سزاوار است آنكه اكمل است واجب باشد و از اينجا معلوم مىشود : وجودى ، از حيطهء وجودىِ او خارج نيست .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nغرر في ردّ حجّة المشائين على كون علمه تعالى بالارتسام\r\n و قولهم علمه الأشياء في الأزل * إمّا بالارتسام في الذات حصل \r\n فهو و إلّا الخلق كان أزلي * أو ميزه و علمه لم يحصل \r\n أو يثبت المعدوم أو يكن مُثُل * أو غيره و امتنع التالي لكلّ \r\n به مثل قدرة و غيرها انتقض * و الحلُّ أن لم يعن معناها العرض \r\n[ شرح منظومه ، بخش حكمت ، ص 174 - 175 
  ]\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nرد مختار مشائين در علم بارى\r\nمشائين دليلى بر اثبات مدعاى خود اقامه نكرده‌اند ، بلكه فقط مذاهب ديگران را ابطال نموده‌اند و چون قضيه را منحصر دانسته‌اند و شش احتمال در وجه علم ذات اقدس به اشياء داده‌اند ، قهراً نتيجه گرفته‌اند كه مذهب ايشان در واقع صحيح است . « 1 »\r\nتفصيل احتمالات اين است كه علم حق به اشياء در ازل يا به اين است كه براى اشياء ماهيت و وجود نبوده ، در اين صورت تميّز در عدم مطلق لازم مىآيد ؛ زيرا فرضاً براى اشياء نه ماهيت و نه وجود بوده و از آنها هيچ چيزى نبوده است و در عدم مطلق تميزى نيست ، پس لازمهء اين صورت اين است كه علم به خلق و تميز آنها براى واجب حاصل نشود .\r\nو يا اينكه براى اشياء فقط شيئيت ماهيت بوده است و اين مناط علم خدا به اشياء در ازل باشد ، تالى فاسد اين احتمال اين است كه لازم مىآيد ماهيت منفك از كافهء وجودات تحقق داشته باشد .\r\nو يا اينكه براى اشياء شيئيت وجود بوده است و وجود هم يا ذهنى و يا عينى است و ذهنى هم يا به نحو ارتسام است ، فهو المطلوب و يا به نحو اتحاد است .\r\nاگر وجود ذهنى به نحو اتحاد باشد لازمه‌اش اتحاد عاقل و معقول است و آن به نظر مشائين باطل بوده ، بلكه در نظر ايشان اتحاد عاقل و معقول از اقبح\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 502 ؛ اسفار ، ج 6 ، ص 190 ؛ شوارق الالهام ، ص 520 و 526 .\r\n","page_name":" 276 ","page_number":276},
  {"content":"\r\n\r\nوجوه و مستحيل‌ترين اوجه است . « 1 »\r\nو اگر وجود ، وجود عينى باشد ؛ وجود عينى يا تجردى است كه تالى فاسد اين صورت اين است كه مُثُل افلاطونى درست باشد ، و يا وجود مادى كه در اين صورت لازم مىآيد خلق ازلى و قديم باشد .\r\nو بالجمله : مشائين به نحو قياس استثنايى كه نوعى از قياس است برهان اقامه نموده و چنين گفته‌اند : مناط علم بارى به اشياء به حصر عقلى يكى از وجوه ششگانه است و چون پنج احتمال را ابطال نموده‌اند ، حقانيت مذهب خود را نتيجه گرفته‌اند .\r\nاما جواب دليل مشائين اين است كه اولًا بعضى از توالى فاسده‌اى كه براى پنج احتمال ذكر كرده‌اند ، درست نيست گرچه بعضى از آنها درست است .\r\nمثلًا اينكه گفته‌اند : اگر براى اشياء شيئيت ماهيت و وجود نباشد تميز در عدم مطلق لازم مىآيد و آن محال است ، اين سخن درستى است .\r\nو يا اينكه : اگر براى اشياء شيئيت ماهيت باشد ، تقرر ماهيت منفك از كافهء وجودات لازم مىآيد ، اين نيز درست است .\r\nو همچنين اينكه : اگر وجود عينى ، مادى باشد لازم مىآيد موجودات ازلى و قديم باشند ، اين هم درست است .\r\nو اما اينكه : اگر وجود ذهنى به نحو اتحاد باشد ، مستلزم اتحاد عاقل و معقول است ، هيچ مانعى ندارد ، بلكه اتحاد عاقل و معقول را اثبات نموده‌اند « 2 » و اثبات هم خواهد شد .\r\nو همچنين اينكه اگر وجود عينى تجردى باشد قول به مُثُل افلاطونى لازم مىآيد ، هيچ مانعى ندارد ، بلكه قول به مُثُل افلاطونى و صحت آن قول ، موافق با تحقيق است . « 3 »\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 359 ؛ شرح اشارات ، ج 3 ، ص 292 - 298 .\r\n( 2 ) - اسفار ، ج 3 ، ص 312 - 335 .\r\n( 3 ) - اسفار ، ج 2 ، ص 46 - 79 ؛ شواهد ربوبيه ، ص 154 - 178 .\r\n","page_name":" 277 ","page_number":277},
  {"content":"\r\n\r\nو بالجمله : چون اين توالى در نظر مشائين فاسد مىنموده ، ايشان صحت قول خود را تخيل نموده‌اند و حال آنكه اين صرف توهم است ؛ زيرا بعضى از توالى فاسد نيست .\r\nبلى ، با اينكه بعضى از توالى فاسد نيست ، پس چرا مقدمها و ملزومهاى آنها مناط علم حضرت حق نيست ؟\r\nجواب آن بيانى است كه ما در كيفيت علم تفصيلى در مرتبهء ذات و در مرتبهء فعل داشتيم :\r\nاشياء به دو وجه براى حضرت حق معلوم مىباشند ؛ يكى به علم اجمالى در مرتبهء ذات به عقيدهء ديگران - مشائين و اشراقيين - و علم تفصيلى در مرتبهء ذات به عقيدهء ما و ديگر به علم فعلى تفصيلى به نظر ما و اشراقيين كه عبارت از فيض مقدس و وجود منبسط مىباشد كه تظاهر ماهيات از اين نور حقيقى و مستشرق از مبدأ است و اين علم به يك معنى بر اشياء مقدم است و به يك معنى عين آنهاست .\r\nاين دليل مشائين علاوه بر عدم فساد همهء توالى ذكر شده در آن به مثل قدرت و غير آن منتقض مىباشد . مرحوم حاجى دو جواب از دليل ايشان يكى نقضى و ديگرى حلى فرموده است :\r\n\r\nدو جواب از حاجى در رد مشائين\r\nاما جواب نقضى اين است : چنان كه به گفتهء ايشان علم مقتضى وجود معلوم بود ، قدرت هم مانند علم مقتضى اين است كه مقدور داشته باشد .\r\nپس همان گونه كه اگر بگوييم خداوند ازلًا عالم است ، بنا بر اشكال مشائين ، ازليت معلوم لازم مىآيد ، همچنين اگر بگوييم خداوند ازلًا قادر است ، ازليت مقدور لازم مىآيد ، بلكه بايد ايشان در قدرت به طريق أولى به اشكال قائل باشند ؛ زيرا در قدرت ، صور ذهنيه كفايت نمىكند ؛ چون وقتى مىگوييم خدا قادر است ، يعنى بر اعيان نيز قادر است و اعيان نيز مقدور اوست ، علاوه بر اينكه قدرت به واسطهء صور علميه معنى ندارد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو اما جواب حلى اين است كه براى علم و قدرت و مانند آنها دو معناست : معناى اول از انتزاعيات است و علم و قدرت به اين معنى از صفات اضافيه مىباشند و بعد از تحقق طرفين اضافه ، يعنى عالم و معلوم و قادر و مقدور ، انتزاع مىشوند و در اين معنى عنوان قادر و مقدور از طرفين ، بدون تقدم و تأخر انتزاع مىگردد ؛ چنان كه علت و معلول هم به يك معنى انتزاعى است و بعد از تحقق معناى عليت و معلوليت حقيقيه و تأثير و تأثر منتزع مىشوند . البته در اين معنى بايد علم ، عالم و معلوم داشته باشد و عالم و معلوم در اين معناى انتزاعى ، متضايفان هستند ، و المتضايفان متكافئان قوةً و فعلًا و وجوداً .\r\nاما معناى دوم قدرت كه در آن قادر با مقدور متضايف نيست عبارت از مبدأ و منشأ اين قدرت اضافى است و آن شدت قوت وجود است كه مىتواند شىء را از عدم به وجود بياورد ، مثل اينكه شما قدرت داريد فلان سنگ را برداريد ولى هنوز برنداشته‌ايد يا مىتوانيد چند فرسخ راه را طى كنيد ولى هنوز طى نكرده‌ايد و يا فلان كتاب را بنويسيد ولى ننوشته‌ايد .\r\nقدرت به اين معنى ، قدرت حقيقيه است و مثل معناى اول اضافى و عرضى و اعتبارى نيست .\r\nحاجى مىفرمايد : علم هم مانند قدرت است ؛ چنان كه عليت هم مثل قدرت و علم است ؛ زيرا حقيقت عليت همان جهت قوهء تأثير ذاتى در كمون شىء است كه از روى اقتضاى ذاتى در چيزى تأثير داشته باشد ، و اين اقتضاى ذاتى بر وجود معلول مقدم است .\r\nدر معناى انتزاعى بايد متعلقات و طرفين اضافه باشند تا معلوليت و عليت انتزاع شود به خلاف آن جهت حقيقيه و معناى غير اضافى كه مبدأ معناى عرضى و اضافى و اعتبارى است ، و الحاصل : حاجى قدرت و علم و اراده را على وتيرة واحده دانسته است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nجواب ما به استدلال مشائين\r\nما با حفظ معناى اضافى و تضايفى در علم ، قادر به جواب هستيم به اين بيان كه چون ذات ، علت تامهء اشياء و وجود صرف است ، علم به آن مستلزم كشف تمام اشياء است بدون اينكه اشياء ازلى باشند ، كشف ذات براى ذات سبب كشف تمام اشياء براى ذات است ، پس چون كشف هست منكشف هم هست . كشف و علم ذات عين ذات است و منكشف نيز خود ذات است و منكشف تمام فعليات را به نحو اعلى و اتمّ و اشد داراست بنا بر اين كشف كه علم است ، هست و منكشف هم كه معلوم است ، فعلًا هست .\r\nالبته اشياء بوجوداتها العينيه معلوم نيستند ، بلكه معلوم وجود اعلى و اتمّ صرف است و ليكن كشف ذات ، كشف تمام اشياء است ؛ زيرا ذات سبب تمام اشياء است .\r\nبراى ما نيز بسيارى از علمها هست كه فعليت دارد گرچه معلوم در آينده است و فعلًا وجود ندارد . مثلًا ما علم داريم كه فردا و پس فردا در اين موقع آفتاب در آسمان است . و يا علم داريم كه قيامت قيام خواهد كرد و مىدانيم كه قيامتى هست و لو الآن قيامت و حشر واقع نشده است .\r\nو اگر منجمى در رصدخانه بنشيند و از روى علم حكم كند كه هزار سال بعد براى قمر انخساف و براى شمس انكساف رخ خواهد داد ، اين طور نيست كه او بر مفهوم حكم كرده باشد ، بلكه حكم وى بر همين مصداق خارجى حقيقى شمس و بر قمر به حمل شايع صناعى است .\r\nو بالجمله : چنان كه سابقاً گذشت ، مجد و شرف حضرت حق به عين ذات اوست و ذات او عين علم به ذات است و علم او به ما سوى در علم به ذات منطوى است .\r\nپس غير ، در تتميم ذات و صفات او مدخليت ندارد تا بگوييم هر وقت اشياء موجود شوند خدا عالم مىشود . آيا از ما نشنيدى كه علم فعلى كه همان اضافهء اشراقيه است مستدعى متعلق نيست ، فإنّ ذلك العلم بما هو مضاف الى اللّه ، علمه و هو بما هو\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمضاف الى الماهيات ، معلومه ، پس ظن تو به علم ذاتى چگونه است ؟\r\nو الحاصل : در اين گونه صفات ، يعنى در مثل علم و قدرت و اراده ، حقيقت آنها ، آن مبدأ و معنايى است كه معناى انتزاعى و عرضى و اعتبارى از آن به ظهور مىرسد چنان كه در اخبار ائمه عليهم السلام شاهد بر اين معنى هست . « 1 »\r\n\r\n\r\n","description":"","footnote":"\r\n( 1 ) - رجوع كنيد به : توحيد صدوق ، ص 38 ، حديث 2 ؛ عيون اخبار الرضا عليه السلام ، ج 1 ، ص 152 ، حديث 51 ؛ امالى طوسى ، ص 23 ، حديث 28 .\r\n","page_name":" 281 ","page_number":281},
  {"content":"\r\n\r\n\r\nغرر في مراتب علمه تعالى\r\n إذ يكشف الأشياء مرّات له * فذا مراتب يبان علمه \r\n عناية و قلم لوح قضا * و قدر سجلُّ كون يرتضى \r\n ما من بداية إلى نهاية * في الواحد انطواؤه عناية \r\n فالكلُّ من نظامه الكياني * ينشأ من نظامه الربّاني \r\n و الممكن الأقرب الأشرف قلم * و صور قامت به قضا حتم \r\n و صور ما تحت كلّ صورة * جمعها بوحدة ضرورة \r\n فهي إذن قضاؤه التفصيلي * قلمه قضاؤه الإجمالي \r\n نفس سما كلّية لوح حفظ * ما انطبعت فقدر منها لحظ \r\n علميه ذا و سجلُّ الكون * عينيه من كلِّ ما في العين \r\n[ شرح منظومه ، بخش حكمت ، ص 175 - 177 
  ]\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nمراتب علم بارى تعالى\r\nاشياء براى حضرت حق يك دفعه مكشوف نيستند ، بلكه به دفعات متعدده ، مكشوف مىباشند . يك مرتبه در مقام ذات ؛ زيرا بسيط الحقيقه و صرف الوجود است ، و يك دفعه در مقام اسماء و صفات ، و يك بار در مرتبهء لوازم اسماء و صفات كه ماهيات بوده و نزد صوفيه اعيان ثابته مىباشند ، دفعهء ديگر در عقل اول كه قلم اعلى است ، و دفعات ديگر در اقلام ديگر ، و بار ديگر با صور و مُثُل افلاطونى كه ارباب انواع مىباشند .\r\nبنا بر قول به ارباب انواع ، از هر نوعى يك فرد نورانى عقلانى در عالم عقل هست كه جامع تمام كمالات و فعليات افراد به نحو وجود تجردى است و وجود مجرد ، انتظار تكامل ندارد بلكه از حين وجود كامل و تمام است ، پس رب النوع بالضروره تمام فعليات افراد عرضيه و كمالات آنها را به نحو وحدت و بساطت داشته و مربى افراد عرضيه نوع است و چون تمام حيثيات كماليهء وجوديهء افراد ، در آنجا به نحو وحدت جمع است ؛ پس وجودات اين افراد در آينهء وجود او نمايان و مشاهد است .\r\nو مراد از صور قضائيه به عقيدهء اشراقيين ، مُثُل افلاطونى « 1 » و به عقيدهء مشائين صور كليه‌اى است كه به نحو ارتسام به عقل قائم مىباشند . « 2 »\r\n\r\n\r\n","description":"","footnote":"\r\n( 1 ) - رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 92 - 94 و 144 و 154 - 167 .\r\n( 2 ) - شرح اشارات ، ج 3 ، ص 317 ؛ قبسات ، ص 423 .\r\n","page_name":" 283 ","page_number":283},
  {"content":"\r\n\r\nاشياء در مثل افلاطونى يك نحوه تفصيل دارند ؛ زيرا براى هر نوعى يك فرد نورانى عقلانى هست ؛ « 1 » لذا مثل افلاطونى قضاى تفصيلى حق است به خلاف عقل اول و ساير عقول كه چون بسيط الحقيقه بوده و مشتمل بر صور مادون به نحو بساطت مىباشند ، قضاى اجمالى حق مىباشند .\r\nمرتبهء ديگر ، انكشاف اشياء در نفوس كليه افلاك است كه نقوش وجود موجودات عالم كه از طرف عقول افاضه مىشود ، در آنها منتقش است و آنها به منزلهء لوحى مىباشند كه جايگاهشان نسبت به عقول ، در قبول صور كليه ، به منزلهء لوح حسى نسبت به قلم حسى در قبول نقوش حسيه است . عقل اول و قلم اعلى بدون واسطه به نفس كلى فلك اول و به واسطهء عقول طوليهء مادون خود به افلاك ديگر فيض مىرساند .\r\nو چون براى هر فلكى نفوسى قائل بوده‌اند « 2 » يك نفس كلى تجردى كه به عالم عقل متوجه است و صفحهء « يلى العقل » است و يك نفس جزئى كه در آن صور جزئيات منتقش و منطبع مىباشند و به همين جهت به آن نفس منطبعه مىگويند ، مانند انسان كه داراى عقل و خيال و واهمه‌اى است و صور جزئيات در خيال و واهمهء او و صور كليات در عقل او مىباشد ، لذا نفس كلى فلك لوح محفوظ است ؛ زيرا صور كليه‌اى كه به آن قائم است ، لا يتغير و لا يتبدل است و صور جزئيه‌اى كه به نفس جزئيهء منطبعهء فلك قائم است ، قَدَر مىباشد ؛ چنان كه صور كليه‌اى كه به عقل قائم است قضاست و لا يردّ و لا يبدّل . و اين صور جزئيهء قدريه نزد مشائين مانند صور مرتسمه‌اى است كه در خيال ما مرتسم مىشوند . « 3 »\r\n\r\n\r\n","description":"","footnote":"\r\n( 1 ) - رجوع كنيد به : مطارحات ، در مجموعهء مصنفات شيخ اشراق ، ج 1 ، ص 453 - 464 ؛ حكمة الاشراق ، در همان مجموعه ، ج 2 ، ص 138 - 147 و 155 - 167 .\r\n( 2 ) - شفا ، بخش الهيات ، ص 515 - 522 ؛ شرح اشارات ، ج 2 ، ص 414 - 417 ؛ مطارحات ، در مجموعهء مصنفات شيخ اشراق ، ج 1 ، ص 439 ؛ مبدأ و معاد ، صدر المتألهين ، ص 127 - 130 .\r\n( 3 ) - شرح اشارات ، ج 3 ، ص 172 - 175 و ص 316 - 317 .\r\n","page_name":" 284 ","page_number":284},
  {"content":"\r\n\r\nو صور قدريه نزد اشراقيين صور عالم مثال است كه به آنها مُثُل معلقه نيز گويند . « 1 »\r\nآنچه از قدر شنيدى ، قدر علمى بود . دفتر كون و عالم طبيعت بهويتها و بتمامه ، چنان كه در علم فعلى گفتيم ، علم احديت است و علاوه بر اينكه در مرائى متعدده ، مرّة بعد مرّه و كرّة بعد كرّه منكشف مىباشد خودش بنفسه و بدون اينكه در مرآت ديگرى منكشف باشد ، مكشوف است . و اين وجودات عينيه و صور طبيعيه قدر عينى است .\r\nاين تمام قضيهء كشف متعدد اشياء بود .\r\nپس قضا صور تجردى عقلانى قائم به عقل يا مثل افلاطونى ، و قدر صور مثالى و مثل معلقه كه در تجرد خالص نيستند يا صور مرتسمهء در نفوس منطبعهء جزئيهء فلكيه مىباشد و اين قدر علمى است و قدر عينى هم ، كل ما فى العين كل فى مادته و زمانه و مكانه است و الحاصل قدر طبيعى ، قدر عينى است .\r\nليكن سيد محقق داماد ، در بيان قضا و قدر ، چيزى فرموده كه حق است و آن اين است كه نظام اتمّ و اكمل عالم من البداية الى النهاية و تمام عالم از جهت « يلى الربّى » كه فيض مقدس و وجود منبسط است ، قضاى الهى است و از جهت « يلى الخلقى » كه جهت ماهيتى و بروز و ظهور مجالى و حدودات و وجههء غيرى است ، قدر الهى است . « 2 »\r\nحاصل بحث اين شد كه هر ذره از اشياء و موجودات عالم در مراتب متعدده براى حق تعالى منكشف است و آن مراتب عبارت از مرتبهء ذات و مرتبهء اسماء و صفات و مرتبهء اعيان ثابته و مرتبهء عقل اول و مرتبهء ساير عقول و مرتبهء فلك و غير آن است .\r\nالبته كشف در مرتبهء ذات و در مرتبهء اسماء ، كشف در مراتب متعدد نيست چون اسماء و ذات ، فقط در اعتبار فرق دارند ؛ زيرا در واقع يك تحقق است ، منتها در اعتبارى كه به ذات نظر مىكنيم به اسماء و صفات نظر نمىكنيم و در مرتبهء ديگر به اعتبار اينكه همين ذات را به گونه‌اى كه تمام اشياء براى آن مكشوف است مىبينيم ،\r\n\r\n\r\n","description":"","footnote":"\r\n( 1 ) - حكمة الاشراق ، در مجموعهء مصنفات شيخ اشراق ، ج 2 ، ص 92 - 94 و 144 و 154 - 167 .\r\n( 2 ) - قبسات ، ص 417 - 418 .\r\n","page_name":" 285 ","page_number":285},
  {"content":"\r\n\r\nعالم مىگوييم و علم را اطلاق مىنماييم . حيات و قدرت و غير آنها نيز چنين است .\r\nالبته اعتبار اسماء ، اعتبار نيش غولى نيست ، بلكه وقتى ذات را با قطع نظر از اينكه كشف اشياء است و تمام حيثيات وجوديه را داراست و از تمام اشياء حاكى است و مرآت تمام حيثيات وجوديه است ملاحظه مىكنيم مرتبهء ذات مىگوييم و هنگامى كه ذات را به لحاظ اينكه تمام حيثيات وجود را داراست و از تمام اشياء حاكى است و تمام موجودات را از حيث كمالات وجوديهء آنها ، كشف مىنمايد ملاحظه مىكنيم ، حقيقت علم است و به عين همان ذات عالم مىگوييم . اسماء ديگر نيز چنين است ، پس ذات و اسماء در واقع تعدد ندارند تا تعدد كشف باشد .\r\nبلى ، در مرآتهاى ديگر از اقلام و نفوس و غير آنها چون تعدد هست ، تعدد كشف نيز هست ؛ چون عقل اول مثلًا بسيط است ، جامع تمام كمالات عوالم مادون خود هست و از طرفى چون عقل اول براى حضرت حق منكشف است پس تمام اشياء به تبع او منكشف خواهند بود و هكذا .\r\nدر كشف اول كه كشف تفصيلى است مشائين كه به صور مرتسمه قائل شده‌اند ، « 1 » از اين جهت آن را علم عنايى گويند كه ايجاد عالم با عنايت به ترتيب ارتسام صور است كه از قبيل ترتيب سببى و مسببى است . و بنا بر مشرب احلى در آن من حيث وجدانه على النحو الاتمّ الابهى من كل وجود از اين جهت به آن علم عنايى گويند كه اين نظام با عنايت به ذات ، به اين نحو اكمل و اتمّ برپا شده است . « 2 »\r\nو لذا بهتر از اين نظام كل ، ممكن نبوده بلكه محال و مستحيل مىباشد ؛ زيرا ذو الجمال خودش احسن الجمال و اتمّ الجمال و اكمل الجمال است و ممكن نيست احسن و اتمّ از او باشد ، پس ظلّ او و تجلى و جلوهء اين جمال ، احسن خواهد بود ، منتها اگر حدقهء چشم بصيرت تنگ باشد و نتواند به سرتاسر قامت نظام وجود و فيض\r\n\r\n\r\n","description":"","footnote":"\r\n( 1 ) - نگاه كنيد به : شفا ، بخش الهيات ، ص 501 - 504 ؛ شرح اشارات ، ج 3 ، ص 298 - 304 ؛ التحصيل ، ص 574 - 577 .\r\n( 2 ) - رجوع كنيد به : اسفار ، ج 6 ، ص 263 - 292 .\r\n","page_name":" 286 ","page_number":286},
  {"content":"\r\n\r\nمقدس و وجود منبسط نگاه كند ممكن است از روى اشتباه بدون ملاحظهء اطراف ، آن را مناسب و احسن نبيند ، مثل اينكه اگر كسى وارد يك عمارت وسيعى شود و فقط گوشه‌اى از آن را كه برآمدگى دارد ببيند ، ممكن است آن عمارت را احسن نبيند و بر آن ايراد بگيرد كه چرا اينجا برآمدگى دارد . ولى اگر او گوشهء ديگر را هم ببيند كه آن هم داراى برآمدگى است مناسبت آنها را با يكديگر ديده و حكم به احسنيت مىكند .\r\nو بالجمله : اگر با ديدهء بصيرت به نظام كل نگريسته شود گفته نمىشود : اگر عقرب نبود خوب بود و اگر مار نبود خوب بود و يا اگر همه زيبا بودند خوب بود ، بلكه به همين نحو كه يكى فقير و ديگرى غنى و يكى يوسف جمال و ديگرى جاحظ منظر باشد احسن است ؛ چنان كه اگر خال سياهى در جمال ماهتابى باشد چقدر احسن است . اگر كسى جمال دل‌آرا را نبيند بلكه فقط از تنگى چشم خال را ببيند ، البته احسنيت را نخواهد فهميد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nغرر في القدرة\r\n و كونه نوراً على القدرة دلّ * لا يلزمنّها حدوث ما انفعل \r\n لكنّ بالفعل الشعور وجبا * فالحقُّ موجِبٌ و ليس موجَبا \r\n[ شرح منظومه ، بخش حكمت ، ص 177 - 178 
  ]\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nقدرت بارى تعالى\r\nدر مفهوم قدرت بين فلاسفه و متكلمين اختلاف واقع شده است و متكلمين گويند : بايد فعل در برهه‌اى از زمان به وجود نيامده باشد و بعد از اين وقفه در ايجاد آن ، از طرف قادر به وجود آيد اما اگر در برهه‌اى از زمان وقفه و انقطاع در ايجاد فعل نباشد قدرت حقيقةً در صاحب اثر متحقق نخواهد بود . « 1 »\r\nپس اولًا : سخن دربارهء مفهوم قدرت . و ثانياً : در حقيقت آن . و ثالثاً : در عموم آن . و رابعاً : در اينكه آيا قدرت در غير حق ، غير از قدرت در اوست يا نه ؟\r\nواقع مىشود .\r\n\r\nتعريف متكلمين از قدرت\r\nمتكلمين گفته‌اند : در مفهوم قدرت معتبر است كه بايد متعلق آن يك وقتى از ذات منفك باشد و لذا مجبور شده‌اند قدرت را به امر عدمى تعريف كرده و در حقيقت آن ، امكان را دخيل دانسته‌اند ؛ زيرا بايد متعلق قدرت بعد از برهه و وقفه‌اى باشد تا انفكاك حاصل شود .\r\nبه عبارت ديگر : بايد زمانى بگذرد تا متعلق قدرت ايجاد شود و قدرت به تقدم زمانى متقدم باشد .\r\nحال وقتى تأخر متعلق و انفكاك آن را از ذات در مفهوم و حقيقت قدرت دخيل\r\n\r\n\r\n","description":"","footnote":"\r\n( 1 ) - رجوع كنيد به : نقد المحصل ، ص 269 ؛ شرح مواقف ، ج 8 ، ص 49 ؛ شرح مقاصد ، ج 4 ، ص 89 .\r\n","page_name":" 289 ","page_number":289},
  {"content":"\r\n\r\nدانستيم لازمهء آن اين است كه امر عدمى را در حقيقت قدرت اعتبار نموده باشيم و حال آنكه امر عدمى از وجود انتزاع نمىشود و اگر قدرت را عين ذات دانستيم ، بايد در ذات يك جهت عدمى ملاحظه نماييم و ناچار بايد اين جهت عدمى از ماهيت انتزاع شود ؛ چون معناى عدمى از وجود انتزاع نمىشود . بنا بر اين امكان در ذات واجب راه پيدا مىكند .\r\nو الحاصل : متكلمين بعد از آنكه در مفهوم قدرت انفكاك را شرط دانسته‌اند قدرت را به « صحة الفعل و الترك » تعريف نموده‌اند . « 1 »\r\nاين تعريف باطل است ؛ زيرا صحت ، همان امكان است و حال آنكه واجب الوجود بالذات ، واجب الوجود من جميع الجهات است .\r\nتوضيح اينكه : انفكاك متعلق وقتاً ما ، كشف مىكند از اينكه قدرت ممكن است و بعد از اعتبار قيد انفكاك در مفهوم قدرت لا بد « صحة الفعل و الترك » كه بنا بر تعريف ايشان ، حقيقت قدرت است عبارت از امكان الفعل و الترك خواهد بود و تعريف قدرت « امكان الفعل و الترك » خواهد شد . و در نتيجه قدرت امر امكانى خواهد شد و اگر آن را عين ذات دانستيم لازمه‌اش اين است كه جهت عدمى در ذات راه يابد تا معناى امكانى از آن انتزاع شود .\r\nتوضيح بيشتر اينكه : اگر وجود متعلق ، ممتنع الصدور باشد ، معنى ندارد زمانى صادر نشود و بعد صادر شود و اگر واجب الصدور باشد معنى ندارد كه در برهه‌اى عاطل بماند ، پس فعل و متعلق قدرت ، ممكن الصدور خواهد بود كه زمانى صادر نشده و بعد صادر مىشود . و اين امكان الصدور از آن شرطى كه در مفهوم اعتبار نموده‌اند توليد مىشود و لذا به خاطر اين امكان صدور قدرت را به « صحة الفعل و الترك » تعريف كرده‌اند ، پس اينكه مرحوم حاجى مىگويد : « الصحة هى الامكان » به جهت تفصيلى است كه بيان شد .\r\n\r\n\r\n","description":"","footnote":"\r\n( 1 ) - كشف المراد ، ص 248 ؛ شرح مواقف ، ج 6 ، ص 86 ؛ شوارق الالهام ، ص 441 .\r\n","page_name":" 290 ","page_number":290},
  {"content":"\r\n\r\n\r\nردّ كلام متكلمين\r\nبعد از آنكه حقيقت قدرت ، امكان صدور شد ، اگر متكلمين قدرت را عين ذات بدانند ، چنان كه ما مىدانيم - كه البته در اين صورت معناى امكانى از وجوب وجود و شدت وجود با عدم تناهى آن انتزاع نمىشود - يا بايد مراد ايشان از امكان ، امكان در باب ماهيات يعنى امكان ذاتى يا امكان استعدادى باشد . اگر مراد امكان ذاتى باشد ، چنين امكانى ماهيت لازم دارد و اگر ذات ماهيت داشته باشد لازم مىآيد از ماهيت و وجود مخلوط باشد و در نتيجه واجب نباشد ، و اين منافى با وجوب وجود ذات است .\r\nو اگر مراد امكان استعدادى و امكان در وجود باشد در اين صورت بايد ذات علاوه بر ماهيت ، ماده و هيولى هم داشته باشد ، پس لازم مىآيد ذات جسم باشد و جسميت ذات خداوند تبارك و تعالى مستحيل مىباشد .\r\nو اگر متكلمين بخواهند اين محذورات لازم نيايد ، بايد قدرت را وصف زايد بر ذات و خارج از آن بدانند و در مرتبهء ذات به قدرت قائل نباشند و حال آنكه اين هم نمىشود .\r\nبنا بر اين ما مىگوييم : قدرت توانايى بر ايجاد است اگر كسى صد سال يا بيشتر و ديگرى ده سال بر ايجاد كارى توانا باشد ، آيا سزاوار است كه بگوييم آنكه صد سال يا بيشتر توانايى بر ايجاد دارد ، قدرت ندارد ولى آنكه ده سال توانايى دارد قدرت دارد ؟\r\nو آيا به آنكه بيشتر توانايى بر ايجاد داشته ، بلكه هيچ زمانى نيست مگر اينكه او توانايى بر ايجاد دارد ، قادر نگوييم و بر توانايى او قدرت اطلاق نكنيم ؟ آنچه در مبادى قدرت دخالت دارد چيست ؟ مگر جز اين است كه قدرت ، وجود و علم و اراده و شعور لازم داشته و اينكه فعل و ايجاد با علم و اراده و مشيت از موجود صادر مىگردد ؟\r\nحال كه اين مبادى روشن شد ، ببينيم آيا اينكه فعل قديم نباشد و برهه‌اى از زمان بگذرد و بعد موجود شود ، در قدرت دخالت دارد ؟ يا اينكه حدوث و قدم آن در حقيقت قدرت دخالت ندارد ؟ آيا در قدرت شرط است كه علم ازلى نبوده و بعد\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nحاصل شود يا چنين چيزى شرط نيست ؟ البته ازليت و حدوث علم در حقيقت قدرت دخالت ندارد ، همچنين در قدرت شرط نيست كه اول اراده نباشد و بعد پيدا شود ، پس اگر وجود و علم و اراده ازلى باشند ، ايجاد محقق مىگردد و حقيقت قدرت اين است كه ايجاد از روى علم و اراده باشد و فاعل قوهء « ان يفعل و ان لا يفعل » داشته باشد .\r\nبنا بر اين مىتوان قدرت را چنين تعريف نمود كه : « كون الفاعل بحيث ان شاء فعل و ان لم يشأ لم يفعل » و اين تعريف با اينكه و لكنّه شاء دائماً ففعل دائماً ، منافات ندارد .\r\nو بالجمله : قدرت ، خواستنى از روى علم و اراده است ، پس عالَم به صلاح ديد مريد از روى علم و ارادهء او ازلًا ايجاد شده است ؛ زيرا واجب الوجود بالذات ، واجب الوجود من جميع الجهات است . پس ايجاد ازلى بوده و موجودى ازلى كه مخلوق و مقدور خدا باشد نيز داريم ، چنان كه ان شاء اللّه در مبحث افعال اللّه و اسماء اللّه خواهد آمد .\r\n\r\nنزاع بين حكما و متكلمين نزاع لفظى نيست\r\nو بالجمله : اين گونه نيست كه متكلمين خواسته باشند نزاع لفظى كنند و يا بنا بر قول حاجى لفظ « موجِب » را در كلام حكما ديده باشند و آن را تحريف نموده و به فتح خوانده باشند و به حكما افترا بسته باشند ، بلكه نزاع حقيقى است بدون اينكه در لفظ « موجِب » اشتباه كرده باشند ؛ زيرا آنها مىگويند از اينكه حكما گفته‌اند ايجاد ازلى بوده و چون خدا ازلًا اراده دارد ، پس مراد از اراده جدا نمىشود ، بنا بر اين ممكن نيست كه خداوند موجِد نباشد ، و لازم مىآيد خدا در ايجاد مضطر بوده و بر خلق نمودن مجبور باشد و اين موجَبيت حق است كه حكما اثبات كرده‌اند .\r\nخلاصه متكلمين در اصل وجوب ايجاد بر خداوند حرف داشته و نزاع قديمى است ، پس چنين نيست كه با تحريف نمودن كلمه‌اى به حكما افترا بسته باشند و يا در اصل ، نزاع لفظى داشته باشند ، بلكه نزاع آنها جدى است به اين معنى كه آنها مىخواهند انفكاك متعلق در زمانى را در حريم قدرت كه عين ذات است وارد نمايند ،\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nكه اين كار منافى با وجوب است ، ولى حكما مىخواهند وجوب من جميع الجهات را اثبات كنند و اتصال متعلق به ذات بدون وقفه را قائل شوند ، منتها چون اين اتصال از روى علم و مشيت است ، ذات مضطر نيست ؛ لذا حكما قدرت را به « كون الفاعل بحيث ان شاء فعل و ان لم يشأ لم يفعل » تعريف كرده‌اند « 1 » و مىگويند : « لكنّه شاء دائماً ففعل دائماً » زيرا اراده و مشيت ازلى است و لازمهء فرض اينكه نخواستن ممكن باشد ، اين است كه واجب الوجود ممكن بوده و واجب نباشد .\r\nاينكه مىگوييم : « ان شاء فعل و ان لم يشأ لم يفعل » به گونه‌اى است كه بايد بخواهد ، منتها خواستنى از روى علم و اراده ، و اين مستلزم اضطرار نيست .\r\nمخفى نماند كه قدرت در موجودات ديگر هم به همين معنى است ، منتها چون مقدمات آن در آنها مسبوق به عدم است و زمانى بوده كه علم و اراده در آنها نبوده است ، لذا متعلق آن هم نبوده است و الّا هر وقت علم و اراده حاصل شود بايد فعل هم باشد ؛ چون تخلف مراد از اراده و يا تخلف اراده از مراد لازم مىآيد .\r\nو الحاصل : قول حكما در قدرت صحيح است و نمىتوان گفت كه آنها به موجَبيت قائل مىباشند ، خصوصاً بعد از ملاحظهء اينكه آنها ذات حضرت حق را عين علم و عين اراده و عين اختيار مىدانند . آيا بعد از آنكه كسى قائل شده كه ذات ، عين اختيار است مىتوان گفت كه او ذات را مانند نار در احراق و شمس در اشراق ، موجَب مىداند ؟\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 378 - 381 ؛ اسفار ، ج 6 ، ص 307 .\r\n","page_name":" 293 ","page_number":293},
  {"content":"\r\n\r\n\r\nغرر في عموم قدرته تعالى لكلّ شيء خلافاً للثنوية و المعتزلة\r\n يعطي عمومها عموم الجعل * و نفي إعطا القوّة للفعل \r\n و إنّ علم الأوّل فعلي * و كيف لا و علمه ذاتي \r\n و الشيء لم يوجد متى لم يوجدا * و به اختيار اختيار ما بدا \r\n و كيف فعلنا إلينا فوّضا * و إنّ ذا تفويض ذاتنا اقتضى \r\n إذ خمرت طينتنا بالملكة * و تلك فينا حصلت بالحركة \r\n لكن كما الوجود منسوب لنا * فالفعل فعل اللّه و هو فعلنا \r\n[ شرح منظومه ، بخش حكمت ، ص 178 - 181 
  ]\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nبيان عموميت قدرت بارى تعالى\r\nگفته شده است كه در قدرت واجب تعالى قصور است ، به اين معنى كه خداوند متعال موجوداتى خلق فرموده و بعد از ايجاد نمودن موجودات ، فيض رساندن را به آنها تفويض نموده است . « 1 »\r\nاين قول ، خلاف حقِ محض است ؛ چون وجودِ هيچ ذره‌اى از حيطهء قدرت او خارج نيست و او و قدرت او علت تامهء كليهء امور است .\r\n\r\nبرهان بر عموميت قدرت حق تعالى بنا بر اصالت ماهيت\r\nما مقدماتى را كه تمام آنها از ضروريات و اوليات است ذكر مىكنيم تا برهانى تشكيل دهيم كه تمام مقدمات آن از اوليات بوده و هيچ غير ضرورى در مقدمات و پايه‌هاى آن نباشد تا بتواند با وجدانيات و تمام ادله بجنگد و در مقابل اجماع و نصوص تا چه رسد به ظواهر ، استقامت كرده و بر آنها غالب شود و اگر تمام عقلا هم خلاف آن را بگويند ، آنها را تخطئه نمايد .\r\nيكى از آن اولياتى كه مقدمات برهان را تشكيل مىدهند اين است كه سراسر نظام عالم از نقطهء اول تا آخر صف نعال وجود ، همه ممكن مىباشند ؛ چه ذوات و چه اوصاف و چه افعال و غير از يك وجود واجب الوجود هيچ موجودى واجب بالاصاله نيست .\r\n\r\n\r\n","description":"","footnote":"\r\n( 1 ) - رجوع كنيد به : نقد المحصل ، ص 325 ؛ شرح مواقف ، ج 8 ، ص 146 و 154 ؛ شرح مقاصد ، ج 4 ، ص 223 و 248 .\r\n","page_name":" 295 ","page_number":295},
  {"content":"\r\n\r\nمقدمهء ديگر اينكه : موجودات عالم به جهت امكان ، محتاج جعل از حضرت حق مىباشند و اين صفت امكانى است كه آنها را به باب « غنىّ حميد » عكوف داده است و به خاطر اين جهت است كه در ناصيهء آنها نوشته شده است  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ »  « 1 » و اين صفت است كه آنها را اسود الوجه فى الدارين كرده است .\r\nو الحاصل : مناط حاجت امكان آنهاست و حدوث آنها لا شرطاً و لا جزءاً و لا قيداً مناط حاجت نيست به بيانى كه سابقاً در امور عامه گذشت كه هر شىء ممكنى در متن واقع مادامى كه علت ندارد و معلول در صورت عدم علت ، معدوم است .\r\nمعناى امكان تساوى ممكن نسبت به طرفين وجود و عدم است و به مناسبت تقسيم عقلى : « الشىء إمّا يجب وجوده أو لا و الثانى إمّا يجب عدمه أو لا » كه اوّلى واجب و دومى ممتنع و سومى كه از دو « لا ضروره » است ممكن مىباشد ؛ زيرا غير از وجود و عدم كه با يكديگر متناقض مىباشند ، چيزى نيست و بين ثبوت و عدم واسطه‌اى نيست .\r\nو بالجمله : يا وجود واجب است و يا عدم واجب است و يا هيچ كدام واجب نيست . اوّلى واجب و دومى ممتنع و سومى ممكن است و بين امكان و وجوب واسطه‌اى نيست تا بگوييم : وقتى ممكن از جاى خود حركت كرد به وجوب نزديك و از امكان دور مىشود . مثلًا ، اگر فرض كنيم دو شىء را كه هر يك هزار چيز لازم دارند تا موجود شوند و شخصى نهصد و نود و نُه چيز از هزار چيزى را كه براى وجود يكى از آن دو لازم است ايجاد نموده و فراهم كند و بنشيند تا رفع خستگى كند و شخص ديگرى از اول بيكار نشسته و هيچ يك از هزار چيزى را كه براى وجود شىء ديگر ، لازم است انجام ندهد ، هر دو شىء در همان امكان باقى بوده و نسبت وجود و عدم به هر دو على السويه است و اين چنين نيست كه شىء اول به وجود نزديك و شىء دوم\r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n","page_name":" 296 ","page_number":296},
  {"content":"\r\n\r\nاز وجود دور باشد ، بلكه هر دو در يك مرتبه مىباشند و آن رتبهء عدم و   « لَمْ يَكُنْ شَيْئاً مَذْكُوراً »   « 1 » است .\r\nبلى ، يكى از آن دو شخص وجوداتى را ايجاد كرده كه به يكى از دو شىء مربوط است .\r\nمقدمهء ديگر اينكه : بايد شىء واجب باشد تا موجود گردد ، « الشىء ما لم يجب لم يوجد » و شىء واجب نمىشود مگر اينكه انحاء عدمى كه عارض و طارى بر اوست ، مسدود شود .\r\nاعدام متعدده‌اى متوجه هر چيزى است ؛ اگر شرط يا معدّ و يا اجزاء شرط حاصل نشود ، آن چيز معدوم خواهد بود و اگر شىء هزار شرط داشته باشد و يكى از آنها نباشد ، آن شىء معدوم خواهد بود . همچنين اگر چيزى مانع داشته باشد معدوم خواهد بود .\r\nو بالجمله : اعدام متعدده از وجود موانع و عدم شروط و عدم معدّات و عدم مقتضى ، به شىء متوجه است . اگر همهء شروط باشند و موانع نباشند ، ولى علت وجود نداشته باشد شىء معدوم است و اصلًا به وجود نزديك نشده است و اگر شىء بخواهد موجود شود بايد واجب شود و واجب شدن آن به اين است كه تمام انحاء عدم آن سدّ شود .\r\nبلى ، اگر شروط و اجزاء علت متعدد باشد ، سدّ تمام اعدام به اين است كه همهء علل و شرايط موجود و موانع دفع گردد و يكى از عدمهاى طاريهء بر شىء از ناحيهء عدم علت است .\r\nو مادامى كه علت جميع انحاء اعدام طاريه بر شىء را سدّ نكند شىء از سر جاى خود و از جادهء استواء بين عدم و وجود ، حركت نمىكند ، پس علت شىء آن است كه جميع انحاء عدم را به روى او سدّ كند ، حتى عدمى كه از ناحيه عدم العله بر او طارى مىشود .\r\n\r\n\r\n","description":"","footnote":"\r\n( 1 ) - انسان ( 76 ) : 1 .\r\n","page_name":" 297 ","page_number":297},
  {"content":"\r\n\r\nبنا بر اين : علت تامهء شىء آن است كه علاوه بر سدّ نمودن جميع انحاء عدم ، عدم وجود خود را نيز سدّ نموده و بتواند خودش را نگه‌دارد و قيموميت او به عهدهء خودش باشد . و خلاصه بايد وجودى مستقل و بىنياز بوده و حافظ و نگه‌دارندهء خود باشد و اين چنين موجودى در قافلهء وجود جز يك وجود مستقل كه واجب الوجود است نيست ؛ زيرا همهء موجودات در قيام وجود خود و برقرارى آن ، به ديگرى تكيه دارند ،  « اللَّهُ لا إِلهَ إِلَّا هُوَ الْحَيُّ الْقَيُّومُ » ،  « 1 » پس علت تامهء ممكنات در عالم ، اعم از اينكه ذوات ممكنات يا اوصاف آنها و يا افعال آنها باشد جز يك وجود نيست ، بقيه علت تامه نبوده بلكه تنها نسبتى با علت دارند كه به نظر تسامح عرفى مىتوان عليت را به آنها نسبت داد بدون اينكه نسبت ، حقيقى باشد .\r\nپس برهان ، كه تمام مقدمات آن هم از اوليات است ، مقتضى عموم قدرت حق تعالى است و در مقابل برهان هيچ چيزى نمىتواند مقاومت كند ، حتى وجدان خود انسان هم با برهان تخطئه مىشود . وقتى مقدمات برهان از اوليات بود ، نمىتوان نسبت به آن گفت : سفسطه است ؛ زيرا بايد شخصى كه اهل برهان است هر يك از مقدمات برهان را تفتيش نمايد كه كدام يك درست نيست و الّا اگر همهء مقدمات درست بود و از اوليات بود ، تمام حسيات و وجدان با برهان از بين مىرود و اصلًا اهل برهان مىخواهند حسيات و وجدانيات ما را از بين ببرند .\r\nاگر همهء عقلا بر امرى اجتماع كنند ولى برهان خلاف آن را گفت بايد همه عقلا را ترك گفته و نداى رسوايى آنها را سر داد .\r\nو اگر برهان از اوليات مركب بود و اساس و پايهء آن اوليات بود و لو سنت و آيات و نصوص بر خلاف آن باشد بايد آنها را تأويل نمود ؛ در صورتى كه نتوان در سند اشكال نمود . آيا نمىبينى كه نص قرآن  « وَ جاءَ رَبُّكَ وَ الْمَلَكُ صَفًّا صَفًّا »  « 2 » مُأوّل است چون با برهان مخالف است ، پس « إنّما المتّبع هو البرهان » .\r\n\r\n\r\n","description":"","footnote":"\r\n( 1 ) - بقره ( 2 ) : 255 .\r\n( 2 ) - فجر ( 89 ) : 22 .\r\n","page_name":" 298 ","page_number":298},
  {"content":"\r\n\r\nو بالجمله : اينجا جاى ظهور و تعبد و رجوع به عرف نيست ، بلكه جاى تخطئه نمودن عرف است و اگر ظهور با برهان مخالف باشد طرح يا تأويل مىشود و بايد اساس تعبد را در جاهاى ديگر ، مثل فقه و غير آن كه جاى رجوع به عرف و ظهور و تعبد است ، محكم و مستحكم نمود .\r\nتا اينجا برهانى كه آن را به بيان ساده ذكر كرديم بنا بر اين بود كه ماهيت مجعول باشد و قائل به اصالت ماهيت باشيم تا بتوانيم براى آن امكان و امتناع اثبات نموده و مناط احتياج ماهيت را امكان بدانيم .\r\n\r\nاستدلال بر عموميت قدرت بنا بر اصالت وجود\r\n يعطي عمومها عموم الجعل * و نفي إعطا القوّة للفعل \r\nبنا بر نظر ديگر كه حق است ، وجود مجعول است و محال است كه جعل به غير وجود متعلق باشد و ابا نداريم از اينكه به طور سربسته بگوييم تحصيل حاصل است .\r\n\r\nدليل اول\r\nصاحب كتاب كه گاهى حكيم و گاهى متكلم است و گاهى مانند محيى الدين عربى مىگويد : « ليس فى دار الوجود غيره ديّار » طور ديگرى اقامهء برهان نموده است كه حاصل آن ، اين است كه عموميت جعل دليل بر عموميت قدرت حق مىباشد ، مجعوليت جميع ممكنات به خاطر عموميت مناط مجعوليت است و آن مناط عبارت از امكان ممكنات است .\r\nهمهء اشياء و وجودات موجوده در عالم ، غير از خداوند ، ممكن مىباشند و وقتى هر موجودى را مثل زيد و ملائكه و انبيا منحل نماييم از دو چيز ، يكى وجود و ديگرى امكان ، مركب است . آنچه از خود آنهاست و به خدا مربوط نيست و از آنِ او نيست امكان آنهاست و آنچه وجود است به آنها مربوط نيست بلكه از خداست .\r\nجهت امكان وجود كه خدا هم از آن خبر ندارد ؛ چون لا شىء است خالى از اين\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nنيست كه يا امكان ذاتى است و يا امكان استعدادى است ، امكان ذاتى صرف العدم است و چگونه صرف العدم مىتواند علت چيزى باشد و امكان استعدادى قوه است و چگونه قوه مىتواند اعطاى فعل كرده و ديگرى را به فعليت آورده و علت و منشأ صدور وجود ديگرى شود .\r\nپس در عالم غير از جهت وجودى ، فاعل و مؤثرى نيست و آن هم از خداست ، بنا بر اين عالم چيست تا از آن چيزى به وجود آيد . خاك بر سر آن و بر ايجاد آن باد .\r\n\r\nدليل دوم بر عموميت قدرت\r\n و إنّ علم الأوّل فعلي * و كيف لا و علمه ذاتي \r\nدليل دوم بر عموميت قدرت اين است كه ايجاد فعل از سوى نفس دو نوع است :\r\nيكى ايجاد فعل به وسيلهء آلت است ، مثل اينكه اگر انسان بخواهد راه برود و يا به سوى چيزى دست دراز كرده و آن را بردارد ، محتاج است به اينكه اول آن را تصور كرده و بعد فايدهء آن را تصديق نموده و سپس عزم و شوق و تأكّد عزم و در نهايت ، اراده حاصل شود تا فعل با تحرك عضلات موجود گردد .\r\nو ديگرى ايجاد فعل ، بالذات و بدون آلت است و در اين قسم سير مراتب مذكوره ، يعنى تصور و تصديق به فايده و شوق و تأكّد شوق و اراده و تحرك عضلات و آن گاه ايجاد ، نيست بلكه نفس تصور ، عين ايجاد است و ديگر ايجاد ، مبادى ندارد و از مبادى تصور شىء ، تصور آن نيست و الّا تسلسل لازم مىآيد . و هر چيزى كه مثل نفس بالذات فاعليت داشته باشد ، ايجاد آن از علم آن جدا و منفك نيست . و در صورتى كه بسيط باشد علم آن عين قدرت و قدرت آن عين علم و ارادهء آن عين علم آن و علم آن عين ارادهء آن و فاعليت آن عين علم آن و علم آن عين فاعليت آن خواهد بود .\r\nو چون خداوند متعال بسيط الحقيقه است - زيرا صرف الوجود است و چنان كه قبلًا گفتيم : صرف الوجود و بسيط الحقيقه ، كل الكمال است و كل الكمال ، علم و اراده و قدرت و فاعليت است - لذا ذات او عين علم و علم او عين ذات است و چون علم\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nعين قدرت و قدرت عين علم است ، پس قدرت عين ذات است و چون مبدئيت او براى اشياء عين علم و علم عين مبدئيت است ، بنا بر اين ذات عين مبدئيت است و تفكيك مبدئيت از علم ، عين تفكيك ذات از ذات است .\r\nپس به هر چيزى علم تعلق بگيرد ، مبدئيت و قدرت نيز به او تعلق خواهد گرفت و اين وجودات عين علم فعلى حق است ؛ زيرا علم حق به ذات خود عين ذات است و اينكه علم ذات به ذات گفته مىشود به اين معنى كه ذاتى و علمى و منكشفى باشد نيست ، بلكه ذات همان حقيقت علم است و علم به ذات مستلزم علم به اشياء است ؛ چنان كه سابقاً از محقق طوسى نقل شد كه ذات علت تامهء اشياء است و علم به ذات مستلزم علم به اشياء است و چون ذات و علم يك حقيقت است ، پس معلومِ علم و اشياء در خارج يك حقيقت خواهند بود و هر چيزى كه متعلَّق علم باشد مبدئيت و قدرت و فاعليت هم به او متعلّق خواهد بود و مقدور عين معلوم خواهد بود . « 1 » بنا بر اين چون تمام اشياء از ذوات و اوصاف و افعال معلوم حق هستند ، همهء آنها مقدور حق نيز خواهند بود و چنان كه علم او به همهء موجودات احاطه دارد ، قدرت و مبدئيت او نيز به تمام موجودات محيط مىباشد .\r\nبعد از آنكه برهان بر مطلبى قائم شد و مقدمات آن درست بود ، ديگر معطّلى ندارد و تبعيت برهان لازم است و لو تمام عالم بر خلاف آن اتفاق داشته باشند و يا نصى كه سند آن هم صحيح است از نبى مرسل بر خلاف آن صادر شود و يا وحى منزل بر خلاف آن باشد .\r\nو الحاصل : اگر دليل قائم شد بر اينكه مبدأ عالم ، موجود صرف و واحد است و برهان آن را اثبات كرد ، اگر پيامبرى گفت خدا دوتاست ، بايد كلام او را تأويل نمود به اينكه مثلًا به خاطر مصلحتى آن را گفته است و الّا چنين پيامبرى مرسليت خود را تكذيب نموده است .\r\nو بالجمله : بايد نقطهء اساسى و اصلى را در دين كه ركن ركين و ستون تمام\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 306 ؛ رسالهء فوائد ثمانيه ، ضمن نقد المحصل ، ص 517 .\r\n","page_name":" 301 ","page_number":301},
  {"content":"\r\n\r\nاعتقادات است حفظ كرد و آن مسألهء توحيد مىباشد و اينكه مبدأ عالم ، موجود واحد بسيط من جميع الجهات و واجب الوجود است و رداى كبريايى او از غبار امكان به دور بوده و محال است كه گرد امكان بر رداى كبريايى او بنشيند . پس اگر قدرت او عين علم او نباشد ، لازم مىآيد علم او از قدرت او منفك باشد . بنا بر اين اگر قدرت در مرتبهء ذات باشد ، انفكاك بين دو وصف لازم مىآيد و انفكاك بين آنها موجب انفكاك ذات از ذات است و آن جايز نيست و اگر قدرت خارج از ذات باشد ، عجز در مرتبهء ذات لازم مىآيد و عجز ناشى از نقص است و اگر ذات ناقص باشد ، صرف الوجود نخواهد بود و اگر صرف الوجود نباشد ، لازم مىآيد داراى حد و ماهيت باشد و ماهيت عارض وجود است ، پس در ذات تركيب لازم مىآيد و تركيب مستلزم احتياج است و احتياج مساوق با امكان است و در نتيجه : ما فرضناه واجباً ليس بواجب بل ممكن .\r\nما اگر بخواهيم يك مسأله از فروع يك مذهبى را براى تثبيت آن مذهب تصحيح كنيم ، اصل و اساس همهء مذاهب را نابود مىكنيم با اينكه اغلب ما آن مسأله را از منبرىهاى بىسواد شنيده‌ايم ؛ زيرا نصف معتقدات ما از آنهاست . آنها هم چيزى را كه يك بىسوادى در كتابى نوشته ياد گرفته و گفته‌اند .\r\nو با اينكه نمىدانيم آن مسأله ، مضمون اخبار است يا خير ؟ اگر مضمون اخبار است كدام خبر ؟ جاى آن كجاست ؟ و اگر جاى آن پيدا شد ، سند آن چگونه است ؟ و اگر سند آن درست بود آيا بر قرآن عرضه شده يا نه ؟ چه كسى آن را بر قرآن عرضه كرده ؟ و بعد از همهء اينها آيا معناى آن را فهميده‌ايم ؟ آيا در اعراب و لغتى از آن وانمانده‌ايم ؟\r\nو بالجمله : اگر مقدمات برهان ثابت شد و برهان بر اساس قواعد منطق تركيب يافته باشد ، جاى معطلى نيست و برهان از هر چه با او مصادم باشد مىگذرد و با هر چه مصادف شود ، آن را از بين مىبرد .\r\nبلى ، فقط راه مقابله با برهان اين است كه در صورت توان در مقدمات آن خدشه وارد شود و الّا بايد بعد از قبول مقدمات ، لازمه و نتيجهء آنها را قبول كرد و الّا رسوايى و فضاحت به بار مىآيد .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nلذا ما بار ديگر مقدماتى را كه براى برهان لازم است ذكر مىكنيم - اگر همهء آنها مورد قبول بود و ما توانستيم طريقهء مذهبى را با آن موافق كنيم ؛ چنان كه خواهيم توانست ، نعم المطلوب ، و الّا بايد آيات و اخبار صادره را تأويل و يا اخبار را طرح نمود - : مبدأ موجود است و صرف الوجود است و صرف الوجود كل الكمال است ، بنا بر اين اگر مبدأ در عين بساطت كل الكمال باشد بايد جميع مفاهيم كماليه از او انتزاع شود بدون اينكه وحدت ذات منثلم شود ، پس ذات عين علم و عين اراده و عين قدرت و عين مبدئيت و عليت براى اشياء است . و چون علم عين ذات و ذات عين قدرت است پس علم عين قدرت است و همان گونه كه علم حضرت حق به جميع اشياء محيط مىباشد و لا يشذّ عن حيطة علمه شىء و لا يعزب عن علمه ذره ، قدرت او نيز به آنچه علم به او تعلق گرفته است متعلق مىباشد . و اگر علم عين قدرت نباشد لازم مىآيد كه يا قدرت و يا علم و يا هر دو خارج از ذات باشند تا آنكه بتوانند از يكديگر منفك باشند و اين خلاف بسيط الحقيقه بودن و كل الكمال بودن است و الّا اگر هر دو در مرتبهء ذات باشند مستلزم انفكاك ذات از ذات مىباشد .\r\nاين مقدمات ، اصل توحيد را تشكيل مىدهد كه هيچ چيز حتى وحى منزل هم نمىتواند جلوى آن را بگيرد .\r\nو اما اينكه گفته‌اند : علم از قدرت اوسع است ؛ زيرا ممكن است علم به چيزى تعلق بگيرد و ليكن قدرت به آن تعلق نگيرد ، چنان كه ما بعضى از چيزها را مىدانيم ولى بر آنها قدرت نداريم « 1 » بسيار حرف نامربوطى است ؛ زيرا لازمهء آن در صورتى كه قدرت را عين ذات بدانيم ، عجز در مرتبهء ذات است .\r\nلا يقال : ما بالوجدان مىبينيم كه علم به اجتماع نقيضين حاصل مىشود با اينكه قدرت به آن تعلق نمىگيرد .\r\nفانّه يقال : اين سخن هم خيلى نامربوط است ؛ زيرا سابقاً گفتيم و اثبات نموديم كه علم حقيقى به آنچه وجود است تعلق مىگيرد و به آنچه عدم و نبود است تعلق\r\n\r\n\r\n","description":"","footnote":"\r\n( 1 ) - شرح مواقف ، ج 8 ، ص 70 .\r\n","page_name":" 303 ","page_number":303},
  {"content":"\r\n\r\nنمىگيرد و ممكن است كسى ادعا كند كه علم به اجتماع نقيضين صرف خيال و خيال علم است و اين چنين علمى واقعاً جهل مركب است ؛ چون اجتماع نقيضين امر موجودى نيست .\r\n\r\nدليل سوم بر عموميت قدرت حق تعالى\r\n و الشيء لم يوجد متى لم يوجدا * و به اختيار اختيار ما بدا \r\nدليل سوم بر عموميت قدرت اين است كه شىء مادامى كه موجود نباشد ، نمىتواند موجِد باشد و ايجاد ، فرع وجود است ؛ بايد علت موجود باشد تا معلول را ايجاد نمايد .\r\nو از طرفى همهء وجودات جز وجود واحد ، ربط محض بوده و وجود آنها از غير مىباشد .\r\nاز طرف ديگر محال است مبدأ تأثير ، كه وجود است از غير باشد ولى تأثير از خود شىء باشد ؛ زيرا وقتى مبدأ تأثير و وجود چيزى ، و لو عقل اول ، از غير باشد تأثير و تأثر او نيز از غير خواهد بود و محال است وجود ربطى و تعلقى اثر استقلالى داشته باشد و تأثير از خود او باشد .\r\nبه عبارت ديگر : تمام تأثيرات از وجود است و مادامى كه وجود نباشد ، منشأ اثرى نيست پس مبدأ تأثير ، وجود است . حال اگر جهت مؤثريت و مبدأ تأثير از غير باشد ، محال است تأثير و اثر از خود شىء باشد ؛ زيرا بعد از آنكه به حكم اصالت وجود ، وجود در عالم متحقق است ، وجود بسيط است و تأثير و اثر آن ، غير از جهت مؤثريت آن - كه خود همان وجود است - نيست و صفت مؤثريت زايد بر وجود نيست .\r\nبنا بر اين در صورتى كه وجود از غير باشد ، مؤثريت نيز از غير بوده و يك حقيقت بسيطهء مربوط و متعلق به غير خواهد بود .\r\nبه بيان ديگر : براى موجودات ممكن در نظام وجود ، دو جهت يكى جهت وجود و ديگرى جهت ماهيت مىباشد و اين اثرها و تأثيرها و مؤثريتها يا از جهت وجودى و يا از جهت ماهوى است .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nالبته واضح است كه اين اثرات و تأثيرات به وجود آنها مربوط است ؛ زيرا امور متحققه و موجوده مىباشند و اگر به ماهيات متعلق باشند ، لازم مىآيد امور متحققه به امر اعتبارى مربوط باشند و منشأ اين امور متحققهء اصيله ، امر اعتبارى باشد و اين جايز نيست .\r\nو اگر جهت مؤثريت ، جهت وجود موجودات ممكنه است ؛ چون وجود آنها صرف تعلق و صرف ربط به غير بوده و حقيقت بسيطى مىباشد كه وراى آن ، چيزى كه مؤثريت به او مربوط باشد نيست ، پس جهت مؤثريت آنها و مبدأ تأثير در آنها نيز ، غير خواهد بود .\r\nبنا بر اين : چيزى كه از خود ، خودى ندارد و از غير است ، اثر او نيز كه از شئون وجود است از غير خواهد بود و اگر فرض شود كه اثر از خود اوست مستلزم انقلاب خواهد بود كه چيزى كه ممكن و مرتبط و متعلق به غير است واجب بشود ؛ زيرا چنان كه گفتيم مبدأ تأثير و جهت مؤثريت همان وجود است و مؤثريت امر زايدى بر اصل وجود نيست ، بلكه مؤثر ذاتاً و حقيقةً عين همان وجود واحد و بسيط خارجى است ، پس اگر بگوييم تأثير و مؤثريت و اثر از خود موجود ممكن است ، لازم مىآيد وجود او از خود او باشد و لازمهء اين فرض ، انقلاب ممكن به واجب است .\r\n\r\nدليل چهارم بر عموميت قدرت\r\nدليل چهارم بر عموميت قدرت حق ، دليلى است كه فارابى در فصوص آورده و آن اين است كه : اين افعالى كه از ما صادر مىشود و شخص گمان مىكند كه آنها را به اختيار خود به عمل آورده است ، آيا اين اختيار ، حادث يا قديم يا از لوازم ذات است ؟\r\nاگر از لوازم ذات باشد لازم مىآيد از اول و از وقتى كه ذات بوده اختيار هم باشد و حال آنكه چنين نيست . و اگر حادث باشد ، مسلّم مُحدِثى لازم دارد ؛ اگر آن محدث شخص باشد به طورى كه با اختيار ديگرى آن را احداث نموده باشد ، به آن اختيار ديگر نقل كلام مىكنيم و هكذا و تسلسل لازم مىآيد و لذا بايد هر « ما بالعرض » به « ما بالذات » منتهى شود تا تسلسل لازم نيايد .\r\nو اگر اختيار اوّلى به اختيار ديگرى نبوده ، بلكه شخص مجبول و مجبور به اختيار از\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nغير باشد ، در اين صورت طبق قاعدهء « كلّ ما بالعرض لا بد و أن ينتهى الى ما بالذات » به اختيار ازلى منتهى مىشود و اين منافات ندارد با اينكه فعل شخص اختيارى باشد ؛ زيرا در مختاريت فعل ، كافى است كه آن فعل از روى اختيار صادر شده باشد و ديگر لازم نيست خود اختيار هم اختيارى باشد . پس اگر اختيار جبلّى هم باشد ، عيبى ندارد . « 1 »\r\n\r\nدليل پنجم بر عموميت قدرت حق تعالى\r\n و كيف فعلنا إلينا فوّضا * و إنّ ذا تفويض ذاتنا اقتضى \r\n إذ خمرت طينتنا بالملكة * و تلك فينا حصلت بالحركة \r\nدليل پنجم بر عموميت قدرت ، دليلى است كه خود مرحوم حاجى ذكر مىنمايد كه قول صوفيه است و شواهدى هم از آيات و اخبار دارد .\r\nحاصل دليل اين است كه : حقيقت انسانى بلكه حقيقت هر چيزى به صورت اخيرهء اوست كه در دار استعداد ، يعنى دار دنيا تحصيل نموده است .\r\nانسان با صورت آخرى و آخرين ورق از اوراق صور كه بر او خورده است از دنيا بيرون مىرود و آن صورت عبارت از ملكه‌اى است كه به دست آورده است .\r\nو الحاصل : انسان به سير طبيعى به صورت انسانى نمىرسد و چنان كه بايد و شايد حقيقت انسانى شود نمىشود ، بلكه وقتى به افق حيوانيت رسيد در او اين قوه كه انسان گردد هست و اگر تحت تربيت كسى واقع گردد كه به حقيقت انسانيت خبير است و مىداند كه در چه صورتى و با چه تربيتى اين بذر انسانى انسان مىشود ، ممكن است به حقيقت انسانيت برسد .\r\nدستور العمل تربيت بذر انسانى در دفترچهء شرايع انبيا است و اگر رفتار و كردار شخص طبق نظام شريعت باشد ، ملكاتى كه از آن اعمال حاصل مىشود ، صورتى را در نفس وى تشكيل مىدهند كه صفحهء طبيعت او گشته و حقيقت انسانيت ظهور و بروز مىنمايد .\r\n\r\n\r\n","description":"","footnote":"\r\n( 1 ) - فصوص الحكم فارابى ، ص 91 .\r\n","page_name":" 306 ","page_number":306},
  {"content":"\r\n\r\nو اگر شخص ، عملى كه خلاف مقررات و نظام شريعت است انجام دهد ، آن عمل علاوه بر اينكه در دار طبيعت وجود مىگيرد ، در نفس انسانى نيز تأثير مىنمايد . مثلًا اگر شخصى دزدى كند ، در نفس او يك نقطهء سياهى پيدا مىشود و بر اثر تكرار دزدى آن نقطهء سياه وسعت گرفته و به تدريج ملكهء وى گشته و در نفس او رسوخ پيدا مىكند و همان ملكه صورتى براى او مىشود كه ديگر بعد از پيدا شدن آن ملكه و صورت ، همان رفتار و عمل بدون رويّه از شخص سرمىزند بدون اينكه خلاف نفس و طبيعت او باشد ؛ چون حقيقت شخص به همان صورت آخرى اوست .\r\nوقتى عالم ظاهرى ورق مىخورد ، اگر مثلًا براى شخص ملكهء دزدى پيدا شده ، آن شخص به صورت حيوانى مانند موش كه شغل آن دزدى است درمىآيد و اگر عادات زشت زيادى داشته باشد به صورت حيوانى در خواهد آمد كه مزدوج از حيواناتى است كه صاحب آن عادات هستند .\r\nآنچه گفته شد مقصود از فرمايش حاجى است كه چون صورت آخرى انسان حقيقت اوست و در حقيقت ذات شخص بالفعل همان صورت ملكه‌اى اوست ، پس اگر افعال به او تفويض شده باشد لازم مىآيد ذات و حقيقت و وجود او به خودش تفويض شده باشد ؛ زيرا چنان كه گفته شد صورت آخرى ذات و حقيقت انسان است و از افعالى كه از باطن بروز نموده و از قوه به فعل مىآيد و فرضاً به او تفويض شده ، ملكه و ذات حاصل مىشود پس ذات او به خودش تفويض شده است .\r\nو بالجمله : « حقيقة الشىء بصورته لا بمادته » و صورت انسانى ، ملكه‌اى است كه حاصل شده است و ملكهء نفس صورت نفس است ؛ چه آن ملكه ، ملكهء حميدهء علميه و عمليه باشد و يا ملكهء رذيلهء جهل مركب و عمل بد باشد . در صورت اول طينت شخص از عليين بوده و در صورت دوم از سجين مىباشد و طينت وقوع وجودات در امتداد  « مَدَّ الظِّلَّ »  در كلام خداى تعالى :  « أَ لَمْ تَرَ إِلى رَبِّكَ كَيْفَ مَدَّ الظِّلَّ »  « 1 » است .\r\nو الحاصل : اگر افعال به ما مفوّض باشد ، حقايق ذوات ما كه خصوصاً بنا بر اتحاد\r\n\r\n\r\n","description":"","footnote":"\r\n( 1 ) - فرقان ( 25 ) : 45 .\r\n","page_name":" 307 ","page_number":307},
  {"content":"\r\n\r\nعاقل و معقول غير از ملكات علميه و عمليهء ما نيست به ما مفوّض خواهد بود ؛ چون مادامى كه ملكات - تعبير به ملكات به خاطر اين است كه حالات در معرض زوال مىباشند - مستحكم نشوند تخمير ذوات ما تمام نشده است ؛ لذا عرفا انسان را به « حيوان ناطق مائت » تعريف كرده‌اند « 1 » و تنها حيوانيت و ناطقيت را در ذات انسان كافى ندانسته‌اند بلكه مائت را هم لازم دانسته‌اند ، يعنى بايد موت از صورت حيوانيت حاصل شود و سرانجام ، موت از حيوانيت و آرايش وجود به صورت انسانيت و ملكاتى كه حقيقت انسانيت وابسته به آنهاست خواهد بود .\r\nو لذا به استقامت ، امر شده كه راه را آن طورى كه بايد و شايد طى نمايد و حضرت رسول اكرم صلى الله عليه و آله و سلم فرمود :\r\n« شَيَّبَتْني سورةُ هود لِمَكان آية «  فَاسْتَقِمْ كَما أُمِرْتَ » » \r\n« 2 » و ليكن ترس حضرت به خاطر صدر آيه نيست ، بلكه به خاطر ذيل آن مىباشد كه  « وَ مَنْ تابَ مَعَكَ »  « 3 » و الّا خود حضرت مستقيم بود و انسان كامل عيار بود و از صورت حيوانيت مرده بود و لذا دربارهء سورهء شورى كه  « وَ اسْتَقِمْ كَما أُمِرْتَ »  « 4 » در آن هست آن جمله را نفرمود ؛ چون آن ذيل در آن نبود .\r\n\r\nبحثى پيرامون جبر و تفويض\r\n لكن كما الوجود منسوب لنا * فالفعل فعل اللّه و هو فعلنا \r\nچون از كلمات گذشته و ادله‌اى كه اقامه شد براى كسانى كه در تدبر ادله ناقص مىباشند ، توهّم جبر پيدا مىشود ، لذا اولًا مذهب جبر را متعرض مىشويم كه جبرى چه مىگويد و بناى مذهبش بر چيست - چون ما يك مذهب جبرى شنيده‌ايم و از\r\n\r\n\r\n","description":"","footnote":"\r\n( 1 ) - جامع الاسرار ، ص 378 .\r\n( 2 ) - نگاه كنيد به : علم اليقين ، ج 2 ، ص 971 ؛ الدرّ المنثور ، ج 3 ، ص 319 - 320 .\r\n( 3 ) - هود ( 11 ) : 112 .\r\n( 4 ) - شورى ( 42 ) : 15 .\r\n","page_name":" 308 ","page_number":308},
  {"content":"\r\n\r\nحقيقت آن بىخبريم - و ثانياً متعرض مذهب تفويض مىشويم . ما بعد از آنكه بر ابطال هر دو مذهب برهان داريم ، قهراً\r\n« لا جبر و لا تفويض بل أمر بين الأمرين » « 1 »\r\nثابت مىشود .\r\nو الحاصل : ما دليلى بر لا جبر و لا تفويض نداريم جز اينكه اگر آن دو مذهب ابطال شد ، مىفهميم كه بايد لا جبر و لا تفويض ثابت باشد و از خود روايت در اين باب نمىتوانيم چيزى استفاده كنيم چون از مجملات است . و لذا در اين باب علماى اماميه را قريب دوازده قول است و روايت :\r\n« لا جبر و لا تفويض بل أمر بين الأمرين »\r\nرا چند جور معنى كرده‌اند . مفيد « 2 » - عليه الرحمة - آن را به گونه‌اى « 3 » و مرحوم مجلسى « 4 » آن را به گونهء ديگرى معنى كرده است « 5 » كه اصلًا به رشته‌اى كه ما به آن مشغول مىباشيم مربوط نيست .\r\nمفيد - عليه الرحمة - گفته است : معناى لا جبر و لا تفويض اين است كه : خدا تمام اشياء را واجب نكرده و تمام آنها را هم مباح نكرده كه افسار را به گردن خود انسان انداخته باشد ، بلكه « أمر بين الأمرين » است ، يعنى بعضى از آنها مباح و بعضى\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 160 ، حديث 13 ؛ توحيد صدوق ، ص 362 ، حديث 8 .\r\n( 2 ) - ابو عبد اللّه محمد بن محمد بن نعمان عكبرى بغدادى ، در علم ، فضل ، فقاهت و عدالت سرآمد و در نيكويى اخلاق و تيزبينى و حاضرجوابى يگانهء روزگار بود . در سال 336 ق . به دنيا آمد و از قريب شصت استاد بهره برد و بيش از دويست اثر در حديث ، فقه ، كلام و تاريخ از خود به يادگار گذاشت . در ماه رمضان سال 413 ق . وفات يافت و بر دوش هشتاد هزار نفر تشييع و در بقعهء كاظميه به خاك سپرده شد .\r\n( 3 ) - تصحيح الاعتقاد ، ص 32 - 33 .\r\n( 4 ) - علامه محمد باقر بن محمد تقى مجلسى ، از بزرگان محدثين شيعه و در ترويج و بسط معارف و احاديث اهل بيت عليهم السلام كم نظير بود ، عمر شريف خويش را به تأليف ، ترجمه ، اقامهء جماعات ، هدايت مردم و ارشاد حكّام سپرى كرد و بيش از يك ميليون سطر به رشتهء تحرير درآورد ، كتاب بحار الانوار وى به تنهايى دائرة المعارف ارزشمندى از روايات شيعه به شمار مىرود . وى به سال 1037 ق . به دنيا آمد و در رمضان 1110 ق . به رحمت حق پيوست و در اصفهان به خاك سپرده شد .\r\n( 5 ) - بحار الانوار ، ج 5 ، ص 83 ؛ مرآة العقول ، ج 2 ، ص 207 .\r\n","page_name":" 309 ","page_number":309},
  {"content":"\r\n\r\nحرام است و به عبارت ديگر خداوند همهء اشياء را حتم نكرده و همهء آنها را نيز مباح نكرده بلكه « أمر بين الأمرين » است ، يعنى بعضى از آنها را حتم و بعضى را مباح فرموده است .\r\n\r\nجبر و تفويض و مراد از آن دو\r\nاكنون بايد عقيدهء جبرىها را بيان كرد :\r\nعده‌اى از عقلاى عالم براى تنزيه و تقديس حق از شرك در افعال و به خاطر ظواهر كثيرى از آيات ، مانند :  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  « 1 » و  « يُضِلُّ مَنْ يَشاءُ وَ يَهْدِي مَنْ يَشاءُ »  « 2 » و غير اينها از آياتى كه بر اين مطلب دال است ، و اخبار مثل :\r\n« لا حول و لا قوّة إلّا باللّه » « 3 »\r\nمعتقدند بين اشياء معلوليت و عليت نبوده و مبدأ همه چيز يك وجود واجب با قدرت است و از ساير اشياء سلب قدرت نموده و هيچ فعلى را هم از انسان نمىدانند . « 4 »\r\nمثلًا اينها قائل شده‌اند به اينكه خداوند عالم جرم شمس را خلق فرموده است بدون اينكه ضوء و احراق و حرارت از آنِ شمس باشد ، بلكه خداوند پشت سر شمس يك نور و يك حرارت هم خلق فرموده است و آنها اصلًا به شمس ربطى ندارد .\r\nبلى ، انسان جاهل غافل گمان مىكند حرارت و ضوء و شعاع از شمس است و يا خداوند نار را خلق فرموده و عادة اللّه جرت بر اينكه عقب نار ، احراق را ايجاد فرمايد .\r\nبراى توضيح بيشتر مطلب مىگوييم : اينها مىگويند خداوند حرارت و نار را مثلًا در عرض هم خلق كرده است بدون اينكه عليت و معلوليتى بين آنها باشد . بلى نار محل براى خلق حرارت از جانب خدا است ولى حرارت از نار نيست ؛ چنان كه\r\n\r\n\r\n","description":"","footnote":"\r\n( 1 ) - انفال ( 8 ) : 17 .\r\n( 2 ) - فاطر ( 35 ) : 8 .\r\n( 3 ) - اصول كافى ، ج 2 ، ص 521 ، حديث 1 و 2 ؛ توحيد صدوق ، ص 242 ، حديث 3 .\r\n( 4 ) - رجوع كنيد به : نقد المحصل ، ص 60 ؛ شرح مواقف ، ج 4 ، ص 180 ؛ شرح مقاصد ، ج 4 ، ص 105 و 223 - 247 .\r\n","page_name":" 310 ","page_number":310},
  {"content":"\r\n\r\nخداوند در قضيهء خليل الرحمن پشت سر نار ، گُل خلق فرمود .\r\nو الحاصل : هيچ فعلى از هيچ كسى صادر نمىشود و تمام اشياء را بدون واسطه ، خدا خلق فرموده است و صدور افعال از اشياء مثل اين است كه كسى بارى را حمل كند و شما او را نبينيد و كسى هم به دروغ دست زير بار گرفته بدون اينكه سنگينى بار روى دست او باشد و شما چون غير او را نمىبينى از روى غفلت مىگويى ؛ بار را او حمل مىكند .\r\nپس همهء اشياء و همچنين صفات و افعال ، هر يك به نحو استقلال مخلوق خداوند مىباشند ، منتها شخص جاهل گمان مىكند كه انسان موجد افعال است و حال آنكه او محل خلق افعال از سوى خداست و در تمام اشياء قضيه اين گونه است و اختصاصى به عباد ندارد و اگر حدقهء چشم را باز كنيم در عالم هيچ چيزى مبدأ چيز ديگرى نيست و اگر حدقهء ديده را كوچك كنيم بحث در افعال عباد واقع مىشود .\r\nپس جوهرهء مسلك در تمام اشياء است ، ولى چون متكلمين از عباد بحث مىكنند ؛ لذا بحث را در افعال عباد طرح كرده‌اند . « 1 »\r\nدر مقابل ، طايفهء ديگرى گفته‌اند : قضيه به نحو تفويض و تسليم امر است و معناى تفويض اين است كه اشياء در ايجاد مستقل هستند ، « 2 » مانند اين است كه آدم ساعتى را كوك كند و آن ساعت دو روز و يا يك هفته خودش كار كند و مثل قضيهء بنا و بنّاست كه اگر - نعوذ باللّه - خدا بميرد باز اين اشياء به آن نحوى كه از آنها آثار و افعال بروز مىكرد ، بروز خواهد كرد . بلى آنچه براى خداست اين است كه موضوع را افناء كند و الّا مادامى كه موضوع باقى است ، خودش مستقل در تأثير است .\r\nآنچه ما عقيده داريم همان\r\n« لا جبر و لا تفويض بل أمر بين الأمرين »\r\nاست و در\r\n\r\n\r\n","description":"","footnote":"\r\n( 1 ) - رجوع كنيد به : نقد المحصل ، ص 325 ؛ شرح مواقف ، ج 4 ، ص 180 و ج 8 ، ص 145 ؛ شرح مقاصد ، ج 4 ، ص 105 و 223 .\r\n( 2 ) - رجوع كنيد به : نقد المحصل ، ص 325 و 328 - 333 ؛ شرح مواقف ، ج 8 ، ص 146 و 154 - 159 ؛ شرح مقاصد ، ج 4 ، ص 223 و 248 - 262 .\r\n","page_name":" 311 ","page_number":311},
  {"content":"\r\n\r\nاخبار وقتى سؤال از جبر و تفويض به ميان مىآيد ، حضرات آن دو را نفى كرده و مىفرمايند : غير از آنها چيزى است كه اوسع از زمين تا آسمان است و آن امر اوسع كه در تمام اشياء جارى است آنچه اهل جبر گفته‌اند نبوده و آنچه مفوضّه گفته‌اند نيز نمىباشد . « 1 »\r\nبعضى از دراويش گويند : تفويض امر به على عليه السلام شده است ، و بعضى گفته‌اند :\r\nتفويض امر به عقل اول شده است . « 2 »\r\nما در اين باب به چيزى جز ابطال دو مذهب ، اعتقاد نداريم كه بعد از ابطال آنها عقيدهء به امر بين الامرين ثابت مىشود .\r\n\r\nدليل اول بر ابطال جبر\r\nدليل اول بر ابطال مذهب جبر قاعدهء امتن و متقن « الواحد لا يصدر منه الّا الواحد » است . در فلسفه كمتر قاعده‌اى به اين متانت و استحكام است ، منتها به اين قاعده به آن نحوى كه هست پىبرده نشده و لذا تلقى به قبول نشده است چون خيلى دقيق است .\r\nاين قاعده مذهب جبر را ابطال مىنمايد ؛ زيرا از مبدأ واحد بسيط من جميع الجهات ، نمىتواند اشياء متكثر و متضاد و متباين ، بدون واسطه صادر شود .\r\n\r\nدليل دوم بر ابطال جبر\r\nدليل دوم بر ابطال جبر : بعضى از اشياء هست كه نحوهء وجود آنها ، تعلق بوده و تمام ذات آنها ربط و تعلق است كه اگر به جهتى از جهات ربط و تعلق نداشته باشند اصلًا وجودات آنها نبوده ، بلكه وجودات ديگرى خواهند بود چون از ربط و تعلق من جميع الجهات خارج شده‌اند .\r\nاهل جبر كه به عليت و معلوليت ، بدون واسطه بين مبدأ مطلق و تمام موجودات\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 159 ، حديث 9 و 11 ؛ توحيد صدوق ، ص 360 ، حديث 3 .\r\n( 2 ) - رجوع كنيد به : مرآة العقول ، ج 2 ، ص 206 .\r\n","page_name":" 312 ","page_number":312},
  {"content":"\r\n\r\nقائل شده و همه چيز را مخلوق بلا واسطهء او مىدانند ، برهانى بر آن ندارند ، بلكه از روى آيات و اخبار حرفى گفته‌اند و حرف آنها حرف عقلى نبوده بلكه عقلايى مىباشد از قبيل سخنانى كه در فقه مىتوان گفت .\r\nچنان كه گفته‌اند : قول به جبر ، مستلزم تنزيه و تقديس حق از شرك افعالى است . « 1 »\r\nاين حرف باطل است به خاطر دليلى كه گفتيم و آن اين بود كه : نحوهء وجود بعضى از اشياء ، تعلق است و بايد آنچه نحوهء وجود آن ، تعلق و معلوليت است بدون واسطه و من جميع الجهات ربط و تعلق باشد ، و لذا در بعضى از اشياء كه از بعض ديگر متأخر مىباشند ، مانند تكلّمى كه فردا از تو صادر خواهد شد كه از حيث زمان از تو متأخر است ، اگر بخواهد از خدا باشد ، نبايد تو در وسط باشى و از تو به آن اضافه برسد .\r\nو الحاصل : بلا تشبيه يك مبدأ را كه بايد بر شيئى افاضهء نور كند و جلوتر از آن شىء ، چيز ديگرى هست فرض كنيد ، اگر اين مبدأ نور بخواهد از جاى خود تجافى كرده و پايين بيايد تا شعاع آن مستقيماً به شىء متأخر برسد ، از فرض خارج مىشود ؛ زيرا فرض اين است كه شىء متأخر بعد از شىء متقدم و پشت سر اوست ، پس قهراً افاضه بايد از شىء متقدم بگذرد تا به آنچه پشت سر اوست برسد . بنا بر اين نمىتواند نحوهء وجود شىء متأخر ، تمام تعلق و معلول بدون واسطه براى مبدأ نور باشد ، بلكه بايد نسبت و استناد و ربطى به شىء متقدم داشته باشد .\r\nاگر كسى بگويد : اين اشياء هم در طول هم نبوده ، بلكه در عرض هم مىباشند ؛ افاضه بر همه يكسان است و چيزى حائل و واسطه نيست تا گفته شود اگر فيض از وراى چيزى رسيد ، شىء متأخر نمىتواند معلول بلاواسطه باشد .\r\nمىگوييم : اينكه فردا تكلم خواهى كرد ، آيا الآن متكلم آن هستى يا فردا ؟ اگر بگويى الآن ، دروغ است و اگر بگويى فردا ، پس بين تو و بين آن ، زمان متخلل شده است بنا بر اين تقدم و تأخر هست .\r\n\r\n\r\n","description":"","footnote":"\r\n( 1 ) - شرح مواقف ، ج 8 ، ص 175 .\r\n","page_name":" 313 ","page_number":313},
  {"content":"\r\n\r\n\r\nدليل بر ابطال تفويض\r\nاما ابطال قول مفوضّه به اين است كه : حكم عليت و معلوليت ، صرف تعلق و عدم استقلال معلول است و اگر بخواهد معلول از تعلق خود زايل شود ، بايد از معلوليت خارج شود ؛ زيرا زوال تعلق عين زوال معلوليت است .\r\nو بالجمله : عليت ، تأثير چيزى در شىء اجنبى و ايجاد آن نيست ، بلكه هويت معلول تمام استناد و تعلق به علت است و هويت علت جامع هويت معلول است .\r\nخلاصه : استقلال در معلول محال است و هر چيزى كه بخواهد استقلال داشته باشد بايد به حكم تعقل حقيقتِ عليت ، واجب الوجود باشد .\r\nپس مبدأ المبادى همان چيزى است كه استقلال بالذات داشته و وجودات بالتبع به حكم  « أَ لَمْ تَرَ إِلى رَبِّكَ كَيْفَ مَدَّ الظِّلَّ »  « 1 » همه اظلال او بوده و در امتداد ظلّ او قرار گرفته‌اند كه به حكم حقيقتِ عليت و معلوليت ، امرى عقلى است .\r\nتمام وجودات عين ربط به او بوده و حدوثاً و بقاءً از او مىباشند ؛ چنان كه سابقاً گذشت و هر اثرى كه از چيزى صادر مىشود به جهت خصوصيتى است كه در آن چيز هست و آن خصوصيت نحوهء وجود اوست و مبدأ تأثير همان وجود است بدون اينكه غير از وجود ، چيز ديگرى كه اثر مال اوست باشد و اگر اثر از چيز ديگرى باشد به خود وجود آن چيز ديگر نقل كلام مىكنيم .\r\nبه عبارت ديگر : در وجودات ممكنه وجودات و ماهياتى هست ، اما ماهيات چيزى نيستند تا اثر از آنها صادر شود ، بلكه آنها به طفيل وجود موجودند و اگر اثرى هم به آنها نسبت داده شود - مانند نسبت تحقق و موجوديت به آنها - مجازى است .\r\nهنگامى كه اين اعتباريات را از وجودات ممكنه تجريد نماييم ، اصل وجود و هويت نوريهء حقيقيه را مىبينيم و هر اثرى كه در عالم بروز و ظهور پيدا مىكند از اين وجودات است ، منتها هر اثرى به جهت خصوصيتى كه در مبدأ آن هست از او ناشى\r\n\r\n\r\n","description":"","footnote":"\r\n( 1 ) - فرقان ( 25 ) : 45 .\r\n","page_name":" 314 ","page_number":314},
  {"content":"\r\n\r\nمىشود و آن خصوصيت ، نحوهء وجود اوست و همان وجود ، مبدأ جهت تأثير است و چون جهت تأثير عين وجود است و مؤثريت امر زايدى بر اصل وجود نيست و وجود ممكنات استقلالى نبوده بلكه ربطى و تعلقى مىباشد ، پس مؤثريت و تأثير آنها هم استقلالى نيست و محال است كه استقلالى باشد ؛ زيرا استقلال تأثير ، فرع استقلال وجود است و استقلاليت وجود با معلوليت وجود ، منافات دارد . پس وجود ممكن هيچ گاه استقلال ندارد ، البته واقعاً وجود است ولى مستقل نيست .\r\nو چون گفتيم مؤثريت و مبدئيت عين وجود است ، پس مؤثريت و مبدئيت هم غير مستقل است . البته اين گونه نيست كه وجود ممكن مؤثر نباشد ؛ زيرا وجودى كه عين جهت تأثير است واقعيت دارد ؛ چون وجود ممكن حقيقةً وجود است . بنا بر اين مؤثريت آن هم واقعيت دارد و تعارف نيست .\r\nدر حقيقت ، وجود فاعل است و چون وجود مستقل نيست تأثير هم مستقل نيست و چون وجود بسيط است ، مؤثريت امر زايد بر او نيست ، بلكه مؤثر و وجود ، مصداقاً يك حقيقت مىباشند .\r\nو بالجمله : چنان كه در عين حال كه وجود ممكن مستقل نيست ولى حقيقةً متحقق و داراى واقعيت است ، علم و قدرت و تكلم و حيات و اراده و تأثير و فاعليت آن نيز چنين است .\r\nپس همان گونه كه مىتوانيم بگوييم : شما موجود هستى و ليكن لا من نفسك بل من اللّه ، همچنين مىتوانيم بگوييم : شما عالم هستى لا من نفسك بل من اللّه و هكذا مىتوانيم حقيقةً بگوييم : شما قادر هستى لا من نفسك بل من اللّه . اينكه مىگوييم :\r\n« أنت موجودٌ » تعارف نيست بلكه حقيقةً شما وجود داريد ولى وجود از خود شما نيست ، بلكه از خداست و هكذا أنت قادر لكن لا من نفسك بل من اللّه . سمعتَ حقيقةً و ما سمعتَ حقيقةً و لكن اللّه أسمعك ، و نطقت حقيقةً و ما نطقت حقيقةً و لكن اللّه أنطقك على حدّ قوله تبارك و تعالى :  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى » .  « 1 »\r\n\r\n\r\n","description":"","footnote":"\r\n( 1 ) - انفال ( 8 ) : 17 .\r\n","page_name":" 315 ","page_number":315},
  {"content":"\r\n\r\nو بالجمله : اگر انسان را تجزيه و تحليل نماييم داراى دو جهت ماهيت و وجود است . آنچه كه واقعيت دارد جهت وجودى اوست و آنچه واقعيت ندارد و دروغ است جهت ماهيتى اوست . جهت وجودى انسان كه مبدأ تأثير است خود ، ربط و غير مستقل است ؛ چون وجود معلولى است و شأن وجود معلولى به حكم حقيقت معلوليت ، غير مستقل بودن است در عين حالى كه حقيقت دارد و چون مبدأ تأثير است اگر بگوييم مؤثر نيست خلف است .\r\nپس حقيقةً مؤثر و هويت مؤثريت انسان تمام هويت وجودى اوست چنان كه تمام هويت وجود او ، تمام هويت مبدئيت و مؤثريت اوست و چون وجودش غير استقلالى است تأثيرش نيز غير استقلالى است .\r\nپس در عين حال كه انسان حقيقةً مؤثر است ، مؤثر حقيقى استقلالى نيست و در عين حال كه مؤثر استقلالى نيست مؤثر حقيقى است  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  بنا بر اين : بعد از ابطال دو مذهب ، امر بين الامرين ثابت شد و آن در تمام موجودات امكانيه هست و به طورى وسعت دارد كه در تمام مراتب وجود امكانى از اول تا آخر جريان دارد و اوسع از ارضين و سماوات و ما بينهما مىباشد .\r\nاما بنا بر طريقهء عرفا چون آنها به يك وجود حقيقى قائل بوده و در مقابل وجود واحد به وجود ديگرى معتقد نيستند ؛ « 1 » لذا بحث از جبر و تفويض و يا امر بين الامرين ، جايى ندارد كه بحث شود آيا ساير وجودات به نحو تفويض يا جبر يا امر بين الامرين فاعليت دارند ؛ زيرا اصلًا نوبت به اين حرفها نمىرسد .\r\n ملت عشق از همه دينها جداست * عاشقان را مذهب و ملت خداست « 2 » \r\n\r\n\r\n","description":"","footnote":"\r\n( 1 ) - رجوع كنيد به : شرح فصوص الحكم كاشانى ، ص 4 ؛ شرح فصوص الحكم قيصرى ، ص 5 - 11 ؛ الانسان الكامل ، ص 44 - 49 ؛ تمهيد القواعد ، ص 68 - 86 .\r\n( 2 ) - مثنوى معنوى ، ص 253 ، دفتر دوم ، بيت 1770 .\r\n","page_name":" 316 ","page_number":316},
  {"content":"\r\n\r\n\r\nتقريرى ديگر در نفى جبر و تفويض\r\nبيان ديگر براى قضيهء\r\n« لا جبر و لا تفويض بل أمر بين الأمرين »\r\nاين است كه : براى انسان دو قسم فعل است : يكى از روى اراده و ديگرى بدون اراده .\r\nقسم اول گاهى تصورات عقليه و صور كليه است كه در مرتبهء عقلانى مىباشند و گاهى تصورات جزئيه است كه در مرتبهء خيال يا وهم مىباشند و گاهى مانند رؤيت بصرى و استماع سمعى و غير آنها از حركات و حسيات در مرتبهء خارج و شهود مىباشد .\r\nاگر كسى از ادراكات انسانى تنها ادراك بصرى را ببيند و از سرّ غيب انسانى غافل بوده و آن مرتبهء باطنى و تجردى انسان را نبيند او آنچه دربارهء انسان مىبيند همين نشئهء ظاهرى است و از هيچ نهانى در پشت پردهء اعضا مطلع نيست و فقط سمع و بصر و گوشت و رگ و خون مىبيند و غير از اين قشر ، لبّ و مغزى را درك نمىكند . چنين آدمى همهء ادراكات را به همين قواى ظاهرى استناد داده و مىگويد : چشم و جليدتين و گوش و صماخ مىبينند و مىشنوند .\r\nاگر در نظر كسى همهء اين كثرات گسيخته و پرده از جلوى نظرش برداشته شود ، هر چه مىبيند سرّ و غيب و مرتبهء تجردى نفس و بساطت و وحدت آن است و به كلى از اين مجالى و مظاهر غافل بوده و چشم و بصر و گوش و صماخ و زبان را هر گز نمىبيند و لذا هر فعلى را به نفس نسبت مىدهد و تنها نفس را بيننده و شنونده و گوينده مىداند ، اگر كسى هم اين كثرات سمع و بصر و لسان و شمّ را ، و هم عالم سرّ و خفا و تجرد نفس را در وراى آنها مىبيند چنين كسى هيچ كدام از نفس و بصر را منفرداً مبصر نمىداند و هيچ يك از نفس و گوش را منفرداً شنونده نمىبيند و نسبت شنيدن را به هيچ كدام به تنهايى نمىدهد . البته اين طور نيست كه نسبت شنيدن را به مجموع من حيث المجموع صحيح بداند و مجموع آنها را با هم شنونده ببيند ، بلكه در نظر او چشم حقيقةً مىبيند و نسبت ديدن به او درست است و نفس هم مىبيند و\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nنسبت ديدن به او نيز صحيح است ، هم اين و هم آن مىبيند و همچنين نسبت دادن شنيدن به هر يك از گوش و نفس درست است يك رؤيت و يك شنيدن است كه به هر كدام از نفس و چشم و گوش حقيقةً نسبت داده مىشود .\r\nآنچه مسلم است قسم اخير است و در آن اشكالى نيست ؛ چنان كه در مسألهء ابصار - ان شاء اللّه - خواهد آمد كه آنچه در جليدتين است مرتبهء شهادت نفس است ، گرچه براى نفس در عين حالى كه اين مرتبه هست ، مرتبهء ديگرى نيز هست كه بتمامها تعلق و ربط به نفس و معلول آن بوده و به تمام هويت متعلق به نفس مىباشد و آن مرتبهء غيب است . در اين مرتبهء شهادت نفس مىبيند و وقتى در آن رؤيت اتفاق افتاد ، نفس در مرتبهء تجرد و غيبت و سرّ رؤيت مىنمايد .\r\nو الحاصل : اين گونه نيست كه نفس با مرتبهء غيبى خود آمده باشد و در بصر جا گرفته باشد تا ببيند و نيز اين چنين نيست كه اين پيه و جليدتين ببينند ، بلكه اين اجزاء يك مرتبه از شهادت نفس است و محل مستعدى است براى اينكه مرتبهء شهادتى بصرى نفس ، در آن تجلى كند و اين اجزاء مجلاى شهادت نفس و مظهر شهادتى اوست به طورى كه نفس در مرتبهء شهادت با آنها مخلوط است و اگر آنها كنار رفته و نفس تجلى شهودى تام كند كه مرتبهء معلول نفس است قوت بصر بيش از اينكه هست مىشود ، چنان كه در آيات مثل :  « فَبَصَرُكَ الْيَوْمَ حَدِيدٌ »  « 1 » و روايات آمده است كه - ان شاء اللّه - در مبحث معاد ذكر خواهد شد .\r\nاين لمسى كه در بدن مىبينى از پيه و رگ و پوست و غير آنها مخلوط است و اگر همين لمس نفس كه فعلًا به نحو ضعيف و اختلاط است ، خالص گردد به مراتب مؤكدتر و شديدتر از اين لمس خواهد شد .\r\nو بالجمله : اين مرتبه كه مرتبهء شهادت است مىبيند و نفس هم در مرتبهء تجرد و غيب مىبيند . اين است كه مىگويى چشمم ديد و مىگويى من ديدم بدون اينكه يكى از آن دو مجاز باشد بلكه هر دو حقيقت است .\r\n\r\n\r\n","description":"","footnote":"\r\n( 1 ) - ق ( 50 ) : 22 .\r\n","page_name":" 318 ","page_number":318},
  {"content":"\r\n\r\nمىگويى : گوشم شنيد ، من شنيدم ، پايم لمس كرد ، من لمس كردم ، و همهء اين نسبتها حقيقت است .\r\nپس بعضى چشم يُمناى خود را بسته و با چشم يُسرى نگاه مىكنند و فقط چشم و گوش و صماخ مىبينند .\r\nبعضى ديدهء يمناى خود را باز كرده و چشم يسراى خود را بسته‌اند و فقط باطن و سرّ و غيب مىبينند و از كثرات گذشته و آنها را شكسته‌اند .\r\nگروه سوم هر دو چشم را باز كرده ولى ممكن است درست نبينند بلكه احول باشند و يكى را دو ببينند .\r\nدستهء چهارم كسانى هستند كه هر دو چشم خود را باز كرده و حقيقت را آن گونه كه هست مىبينند .\r\nاهل جبر در عالم به چشم يمنى نگريسته و چشم يسرى را بسته‌اند و تكثرات را نمىبينند و خدا را تنزيه كرده و از غايت مآبى مىگويند : فعاليت مختص به خداست و او براى اشخاص اطاعت و يا فعل معصيت خلق مىكند و جاهل گمان مىكند كه عمل و فعل از شخص است . اگر فعل صادر از شخص باشد براى خداوند در فعل شريك پيدا مىشود . پس همهء افعال بدون واسطه از اوست و از هيچ موجودى فعلى صادر نمىشود .\r\nمفوضّه ، چشم يسراى خود را باز كرده و ديدهء يمناى خود را بسته و يا كور شده است و لذا آنچه مىبينند كثرات است .\r\nو آنكه دو ديده را باز كرده و دو ديده‌اش سالم است و اعوجاجى ندارد\r\n« لا جبر و لا تفويض بل أمر بين الأمرين »\r\nمىگويد و هم جلوهء جمالى و ذات را و هم مجالى و مظاهر ذات را مىبيند و وجودى در مرتبهء شامخهء غيب و سرّ مىبيند و جلواتى در عوالم عقول و افلاك و طبيعت مىبيند به طورى كه آنها جلوهء او هستند و هر چه دارند از اوست و هر چه آنها دارند ، او دارد و هر گز آنها به مقام شامخ كمال و تجرد او نمىرسند .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپس اگر اين مجالى و مظاهر را فعاليتى باشد از اوست ، در عين حال كه فعل حقيقةً به آنها هم نسبت داده مىشود چون فعل آنهاست ، بنا بر اين آنها فعال مىباشند نه مستقلًا بلكه آنها در طول فعاليت او فعال مىباشند و او بر آنها مانند قهاريت مرتبهء غيب نفس بر مرتبهء شهادت آن ، قاهر است . خلاصه ، فعل حقيقةً هم به آنها و هم به او نسبت داده مىشود .\r\nو الحاصل : با مطالبى كه در مبحث علم ، آنها را تتميم نموده و بيان كرديم كه تمام نظام وجود به تمام هويت ، علم خداى عزّ و جلّ است و تمام هويت وجود منبسط ، علم فعلى حق است و تمام هويت علم ، تمام هويت قدرت است و تمام هويت قدرت تمام هويت فعل است و تمام هويت فعل تمام هويت اراده و مشيّت است ، اميد داشتيم كه در اينجا دچار جبر و تفويض نشويم و با اشاره بگذريم ؛ زيرا وقتى وجود منبسط ، علم او بود و همين علم قدرت او بود - چون بين علم و قدرت جدايى نيست ، و همه جلوهء يك متجلى بسيط است به ملاك واحد - اين علم عين فعل نيز خواهد بود .\r\nچنان كه به اين معانى در اخبار اشاره شده است :\r\n« خلق اللّه المشية بنفسها ثمّ خلق الأشياء بالمشية » « 1 »\r\nو همچنين در كلمات حضرت امير عليه السلام است كه :\r\n« إنّما كلامه سبحانه فعله » . « 2 »\r\nو بالجمله : وجود منبسط از اوست و افعال هم از خود وجود است و چون خود وجود تعلق صرف بوده و به او قائم مىباشد ، پس افعال هم به او قائم خواهند بود .\r\nو خلاصه : عالم را جلوه و او را متجلى ببين . اين نظام عالم نور جمال اوست ؛  « اللَّهُ نُورُ السَّماواتِ وَ الْأَرْضِ »  « 3 » آيا از اين بهتر مىشود مطلب را بيان كرد ؟\r\nبلى حضرت امير عليه السلام چه كند ؟ آن حضرت گرفتار جماعتى شده بود كه قدرت فهم نداشتند ؛ لذا در رابطه با اينكه قضيه در  « اللَّهُ نُورُ السَّماواتِ وَ الْأَرْضِ »  چگونه است ،\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 110 ، حديث 4 ؛ توحيد صدوق ، ص 148 ، حديث 19 .\r\n( 2 ) - رجوع كنيد به : نهج البلاغه ، ص 274 ، خطبهء 186 .\r\n( 3 ) - نور ( 24 ) : 35 .\r\n","page_name":" 320 ","page_number":320},
  {"content":"\r\n\r\nفرمود :\r\n« أي منور السماوات و الأرض » « 1 »\r\nبا اينكه همان مطلب را در پرده فرموده است ؛ زيرا بايد ذات منوّر نور باشد ، نه چيزى كه از اوصاف او نورانى كردن غير است ولى خودش نورانى نيست ، پس او نور حقيقى ، يعنى وجود صرف است و عالم نور اوست .\r\n\r\nتقريرى ديگر در اثبات امر بين الامرين\r\nتقرير ديگر اين است كه : افعال يا از روى اختيار و علم و شعور و يا از روى قوهء طبعيه و ميل و طبع صادر مىشوند و در هر دو صورت منشأ آثار ، وجود است .\r\nو الحاصل آنكه مىگوييم : تمام آنچه از افعال و خواص و آثار از روى جبر و از روى تفويض صادر نمىشود ، براى اين است كه اگر غير اين را بگوييم يا بايد قائل شويم به اينكه وجود ، بسيط نيست و در عالم مبدأ آثار غير از حقيقت وجود چيز ديگرى هست و يا بايد بگوييم وجود مستقلى هست كه ربطى به مبدأ المبادى ندارد و هر دو حرف باطل است ؛ زيرا منشأ آثار و مبدأ آنها همان تمام هويت ذات وجود است و تمام هويت وجود ، همان هويت مبدئيت براى آثار است و چون چنين است ، پس وجودى كه منشأ آثار است ، وجود ربطى و تعلقى و غير مستقل است ، بنا بر اين بدون اينكه دو نسبت در ميان باشد و فعل و اثر نسبتى به مبدأ المبادى و نسبت ديگرى به وجود غير مستقل ممكن كه منشأ آن است داشته باشد ، بلكه فعل و اثر به يك نسبت به هر دو منسوب است و در عين حالى كه ممكن فاعل است حق هم فاعل است و ظهور فاعليت حق به ممكن مىباشد .\r\nچنان كه در علم گفتيم : اين نظام عالم به تمام هويت ذات و سراسر وجود نظام كيانى ، عين علم فعلى حق است و ظهور و بروز علم در مرتبهء ذات به علم در مرتبهء فعل است و همان گونه كه اين نظام با هويت خود ، عين بروز و ظهور علم است ، همچنين عين فعاليت و ظهور و بروز فعل اوست .\r\n\r\n\r\n","description":"","footnote":"\r\n( 1 ) - رجوع كنيد به : مجمع البيان ، ج 8 ، ص 142 .\r\n","page_name":" 321 ","page_number":321},
  {"content":"\r\n\r\nو چنان كه در مرتبهء ذات صرف الوجود و حقيقة الوجود يك هويت بسيطهء تامهء حقه است ولى به خاطر ظهور آثار و اطوار و به اعتبار مشاهدهء آثار از آن ، قدرت و علم و اراده و مشيت انتزاع مىكنيم در حالى كه در واقع غير از وجود بسيط چيزى نيست و واقع قابل تعدد و تفكيك نيست ، همچنين وجود غير مستقل هم قابل تفكيك نبوده و در واقع تعدد ندارد تا مبدئيت براى آثار و حيثيت مؤثريت غير حيثيت وجود باشد ، بلكه يك هويت بسيطه است كه به تمام هويت خود منشأ آثار و مبدأ آثار است و به تمام هويت خويش وجود است و همانطور كه اصل وجود از اوست ، مؤثريت و مبدئيت نيز از اوست .\r\nو الحاصل : هر كجا مبدأ اثرى هست وجود است ، منتها مبدئيت براى اثر در موجود به اندازهء حظّى است كه او از وجود دارد . هيولاى اولى هم به اندازهء خود منشأ آثار است و خيال نشود كه بايد مبدئيت او ، مبدئيت براى سماوات و ارض باشد ، بلكه حظّ او - كه قوه است - از وجود حظّ ضعيفى است و او در مرتبهء آخر وجود قرار گرفته است . بنا بر اين مبدئيت او نيز مرتبهء آخر منشأيت و مبدئيت است كه صرف قبول است .\r\nو بالجمله : اثر در عالم مال وجود است كه مرتبه‌اى از آن ، جاعل و مرتبه‌اى مجعول است و لو مرتبه‌اى كه مجعول است خود ، جاعل باشد و جاعلى كه مجعول نباشد تنها وجود بحت بسيط صرف است كه فوق قاهريت او شدةً و مدةً وجودى نيست .\r\nاين مبدئيت براى اثر در سلسلهء وجود و مراتب آن جريان دارد ؛ زيرا هويت وجود همان هويت منشأ اثر بودن است و هويت مبدئيت براى اثر ، غير از هويت وجود نيست . بنا بر اين هر كجا وجود هست همان هويت عين هويت مبدئيت و منشأيت براى آثار است ، منتها به اندازهء شدت و ضعف در وجود شدت و ضعف در مبدئيت و منشأيت پيدا مىشود و شدت و ضعف در وجود عين همان شدت و ضعف در مبدئيت و منشأيت است ؛ زيرا مبدئيت و منشأيت عين وجود است و آخرين ضعف در هيولاى اولى است ، چنان كه آخرين مرتبهء وجود اوست .\r\nبلى همان گونه كه وجود در هيولاى اولى صرف القوه است ، مبدئيت فعل هم در\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nآن ، صرف قابليت است . و چون همهء وجودات غير مستقل مىباشند ، كسى نمىتواند بگويد عالم از مبدأ المبادى نيست و خودش مستقل است ؛ زيرا استقلال در غير وجود واجب ، موجب تعدد واجب الوجود است ، پس چون تمام وجودات از اوست تمام مبدئيت نيز از آنِ اوست .\r\n\r\nتقريب مطلب با مثال\r\nو اگر خواستى اين مثال را ذكر كن : اگر آينه‌اى در اتاقى باشد و در آن اتاق بچه‌اى از مادر متولد شود و جز درون اتاق را نبيند و فرضاً نور آفتاب غروب نكند و از روزنه‌اى شعاع آن بر صفحه آينه بتابد و در فضاى اتاق هم ذراتى نباشد كه اين بچه ببيند كه آن نور از بيرون آمده و به آينه تابيده است ، البته چنين بچه‌اى هنگامى كه بزرگ شود و عقلش برسد گمان مىكند كه آن آينه ذاتاً متنور است و آن نورى كه از آينه تابيده از خود اوست . حال اگر حكيمى به چنين شخصى كه آينه را متنور بالذات مىداند بگويد : اين جسم طبيعى مظلمى است و ممكن نيست از ذات آن نور بتابد ، قبول نخواهد كرد .\r\nاگر كسى رو به طرف آفتاب ايستاده باشد و نور آفتاب چشم او را خيره كرده باشد ، او غير از نور شمس چيزى نمىبيند ، او ديگر آينه نمىبيند و با چشم يمنى هر چه مىبيند شمس است و چشم يُسرايش بسته است . و اگر كسى مجموع شمس و آينه را روى هم رفته ببيند و بگويد آن نورى كه از آينه مىتابد به مجموع آنها نسبت دارد ، چنين شخصى احول است .\r\nولى اگر كسى چنين ببيند : نورى كه از آينه تابيده ، از آينه است و به همان نسبت كه از آينه است از آفتاب است اگر آينه نبود ، آن نبود و اگر شمس نبود آن نبود ، البته آينه و آفتاب در عرض هم ، روى هم رفته علت و مبدأ نور نيستند بلكه آينه مبدأ نور است و به همان جهت كه نور به آينه تعلق دارد به مبدأ المبادى هم تعلق دارد ، بنا بر اين ديد ، مىتوان گفت : آينه مشمّس است يا شمس در آينه است و به عبارت ديگر اگر گفته\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nشود : نور از شمس است ، درست است و اگر گفته شود : نور از آينه است ، صحيح است ؛ چون نور حقيقةً در هر دو هست و هر دو نسبت به آن فاعليت دارند ، البته آن دو با هم و در عرض هم مؤثر نيستند ، بلكه آينه اثر دارد و اثر او از آفتاب است و آفتاب فاعل است چنان كه آينه هم مظهر فعاليت اوست .\r\nبلى ، كمالات آن نورى كه از آينه بر ديوار افتاده از شمس است و نقايص آن از آينه است . آن شعاع در ديوار ، يك حقيقت نوريه دارد كه آن از شمس است و اگر شعاع شمس بر آينه نمىتابيد آن هم نبود و نقايص و حدودى هم مانند دو متر و يك متر بودن ، دارد كه آنها از آينه است .\r\nو الحاصل ، نورى كه از شمس به آينه‌اى كه در مقابل آن گذاشته شده مىتابد ، از آينه به اندازهء صفحهء آن و به نحو اعوجاج به ديوار مىتابد . اين نورى كه در ديوار هست هم كمالات اصل نور را داراست و هم نقايص و حدودى مانند حد يك متر يا يك وجب و هم اعوجاج دارد ، آنچه از اصل نور است از شمس است ؛ زيرا اصل نور از او به صفحهء آينه تابيده است و نقايص از خود آينه است مثل اينكه شعاع مستقيم آمده بود و از صفحهء آينه كج و به نحو اعوجاج به ديوار تابيد با اينكه اصل نورى كه از شمس به آينه تابيده است ، هيچ حد و كدورتى ندارد ، ولى چون آينه محدود است ، شعاع در ديوار نيز محدود است و چون صفحهء آينه كدورت دارد ، آن هم داراى كدورت است ، كدورت از شمس افاضه نشده و به صفحهء آينه نيامده است .\r\nو بالجمله : اگر در عالم شمس نبود نورى و نقصى و حدى و محدوديتى و كدورتى و صفايى نبود ؛ زيرا آينه از خود نورى ندارد تا به نحو محدود يا معوج و يا با كدورت به ديوار بتابد .\r\nوقتى آفتاب آمد و بر آينه تابيد ، نور از صفحهء آينه مىتابد . پس اصل نور از شمس است و نقايص و حدودات و كدورات به او مربوط نيست و همهء آنها به خود آينه برمىگردد با اينكه اگر آفتاب نبود آنها هم نبودند .\r\nعالم را نيز با اين مثال تطبيق كن : اگر شمس وجود و حقيقت صرفهء نوريه نبود\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nانسان و مراتب وجود ، بلكه همهء عالم نبود ، مبدأ آثار و آثار و كمال و نقص و خلاصه هيچ چيز نبود ؛ چون در مورد عدم من حيث العدم گفته نمىشود كه ظلمت و عدم بحت در عالم بود .\r\nولى چون مبدأ المبادى و صرف الوجود و وجود فوق التمام كه همهء وجودات از اوست ، موجودى است كه در او هيچ نقصان نيست و هر چه كمال است از اوست و صرف الحقيقه كه در خارج واقعيت دارد كمال است و اصل كمال از اوست ، هر چه از اصل وجود ، مجعول است از اوست و چون اصل وجود از اوست و جعل هم به اصل وجود خورده است ، پس مرتبهء تامه جاعل است و مرتبهء مادون او كه غير تام است مجعول است ، ليكن حد آن مجعول نيست ، بلكه اصل حقيقت آن مجعول است . البته چون مرتبهء مادون مجعول است معلول است و حكم معلوليت اين است كه محدود باشد ولى حد آن ، از علت نيست . بلكه حد آن ، تضيق و محاطيت اوست كه جهت عدمى مىباشد و اين جهت عدمى به حكم معلوليت است و از ناحيهء علت نيست ، آنچه از علت است اصل حقيقت و واقعيت است .\r\nپس اگر اين معلول مبدأ اثرى باشد ، تمام جهات كماليهء اثر از علة العلل و علت مؤثر اوست و هر چه از نقص و كدورت و قبح دارد ، امر عدمى است و به خود او مربوط است بدون اينكه به علت مؤثرش ربط داشته باشد .\r\nو بالجمله چنان كه گفتيم : تمام كمالات از وجود است و وجود منشأ تمام كمالات است و كمالات عين وجود است و وجود از وجود است ؛ چون از وجود صرف جز خير كه وجود است صادر نمىشود . پس معلول او و آنچه حقيقةً مجعول است ، ذات وجود و ذات كمال است ولى معلول به حكم معلوليت محدوديت دارد ، يعنى داراى جهت عدمى است كه عبارت از فقدان كمال مرتبهء علت است و اگر از اين معلول اثرى ديگر ، كه آن هم وجود خواهد بود موجود شود ، اصل كمال و وجود آن از علت آن خواهد بود ، ولى چون علت كه يك جهت كمال ، يعنى وجود دارد كه مؤثريت هم عين آن است از غير است ، آن اثر هم از غير خواهد بود ، البته چون علت آن اثر به حكم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمعلوليت داراى محدوديت ذاتيه‌اى است كه مجعول نيست ، جهات نقص و عدمى و كدورت و محدوديت در آن اثر حاصل شده است .\r\nپس اين جهات عدميه از علت آن اثر است و ربطى به علة العلل ندارد ؛ زيرا علة العلل محدوديت و نقص را در آن علت جعل نكرده است ؛ چون جعل به اصل وجود خورده و اصل وجود معلول مىباشد ، بلكه محدوديت و نقص در آن علت به حكم معلوليت ذاتيهء خود اوست و قابل جعل و تعلق علم و قدرت نيست ؛ زيرا امر عدمى است و از عدميات اضافيه است كه حقيقت ندارند ، خواه اسم آن را عدم يا ماهيت بگذارند :  « ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ » .  « 1 »\r\nمثلًا اگر شخصى ارادهء قتل كسى را نموده و او را بكُشد ، اصل اراده بذاتها چون وجود است خير است و اگر اراده بذاتها خير نبود جدا شدن ذات آن از آن هر گز ممكن نبود . اصل علم و اختيار هم بالذات چون امر وجودى هستند خير مىباشند .\r\nقوه و قدرتى هم كه در بازوى فاعل است بذاتها از امور وجوديه است و من حيث هو هو خير است و اگر بذاتها خير نبود بايد بذاتها شر مىبود و هيچ وقت نبايد قدرت و قوه خير مىبود ؛ زيرا ذاتيات قابل تغيير نيستند . بُرندگىِ آن كارد بُرنده‌اى كه فاعل در دست گرفته است نيز امر وجودى و از اوصاف برجستهء اوست و لذا خير است . و اما حلقوم مقتول هم كه لطيف بوده و قابل قبول تأثير بوده است نيز خير است . پس كجاى اين كار بد است ؟ بد آن امر عدمى يعنى اختلال انتظام و جدا كردن سر از بدن است و اين قطع و جدايى امر عدمى است يعنى اخلال به امر وجودى است و چون عدمى است قبيح بالذات است و اين قبح بالذات به تمام آن وجودات سرايت كرده و آنها را بالعرض قبيح نموده است . و چون آن شخص و اراده‌اش بالعرض قبيح گشته‌اند ، فعلًا مبغوض هستند و آن شخص قابل جهنم شده است ، حتى آن كارد هم مبغوض بالعرض است و انسان از آن هم بدش مىآيد .\r\nپس اينكه آن شخص فعلًا مؤاخذ است به خاطر اين است كه چرا به واسطهء آن امر\r\n\r\n\r\n","description":"","footnote":"\r\n( 1 ) - نساء ( 4 ) : 79 .\r\n","page_name":" 326 ","page_number":326},
  {"content":"\r\n\r\nعدمى سبب قبيح بالعرض شده است ، و اين طور نيست كه مؤاخذهء او به اين جهت باشد كه چرا ارادهء بالذات و علم و قدرت داشته و گوشت و رگ و خون بوده است ؛ چون همهء اين امور وجوديه از خداست ، ولى آن امر عدمى و نقصى از خود اوست ، پس او مستحق عذاب اليم و نار جحيم است به واسطهء آن امر عدمى كه از خود اوست .\r\nو ممكن نيست به موجودى كه من حيث الوجود شر باشد ، قائل شد و هر كس چنين حرفى گفته باشد من حيث لا يشعر گفته است ؛ زيرا يا بايد به تعدد مبدأ قائل شود ، مانند ثنويه كه به اهريمن و يزدان قائل هستند ، و يا بايد مبدأ را اقبح الموجودات بداند .\r\nتا كنون مطلب عقلى بود و روى ميزان برهان حرف زديم و در تار و پود قضيه ، مداقّهء عقليه كرديم و طبق مقتضاى برهان ، جبر و تفويض را ابطال نموديم و هر موجود ممكنى را من ذاته « ليس » و من علته « ايس » دانستيم و با برهان گفتيم : بين موجودات ممكنه در اينكه بر ناصيهء همهء آنها بطلان نوشته شده فرقى نيست و در اين بطلان كه اثر قلم جبلّى است بين موجودات علويه و سفليه و ملائكة اللّه و انبياى مرسلين و تمام مردم و آسمان و زمين و موجوداتى كه بين آنهاست ، تفاوتى نيست .\r\nو باز اثبات نموديم كه همهء موجودات نمىتوانند بلاواسطه به ذات حق متعلق باشند در عين حال كه همهء آنها تعلق و ربط مىباشند و خلاصه تا اينجا مطلب را برهانى كرده و حدود و ثغور آن را از روى حكمت و فلسفه محكم نموديم و هيچ كس نمىتواند با برهان مخالفت نمايد و ما ابناء برهان بعد از تكميل مقدمات آن ، اگر همهء اهل عالم پشت به پشت هم داده و خلاف برهان را بگويند ، ما از برهان دست نمىكشيم و برهان بر بطلان قول به جبر و تفويض و ثبوت امر بين الامرين ، در تمام مراتب وجود قائم گرديد .\r\n\r\nتقرير امر بين الامرين بنا بر مذاق عقلايى و كلامى\r\nاينك از آن مشى عقلى دست برداشته و مطلب را به طريق عقلايى تعقيب مىكنيم :\r\nمسلم است كه بين همهء عقلا براى صلاح نظام دنيا و گذشتن دورهء زندگانى و اداره\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nشدن امر معاش ، قوانينى بين رؤسا و مرءوسين و بين موالى و عبيد جعل مىشود .\r\nعباد يك حدودى دارند كه اگر آنها را رعايت نمايند مثوبت دارند و اگر از آنها تجاوز نمايند استحقاق عقوبت دارند . و همچنين موالى نيز حدودى دارند و لازم است در حوزهء مولويت خود آنها را مراعات نمايند ، بىجهت عقوبت نكنند و عباد را به اوامر و تكاليف شاقّه و فوق العاده وادار ننمايند و اگر مولى از حد خود تجاوز كند او را ظالم گويند و اگر عبد از حد خود تجاوز كند به او عاصى گويند و او را مستحق عقوبت دانند و اگر مولى از حد خود تجاوز ننمايد عادل است و اگر عبد از مرز خود نگذرد مستحق ثواب است .\r\nو بالجمله : عقلا براى موالى نسبت به عبيد و براى صاحبان اولاد در مقام تربيت اولاد و براى رؤسا در مقام مملكت دارى چند چيز را مناط استحقاق مثوبت و عقوبت مىدانند كه در صورت اجتماع آنها ، شخص بدون چون و چرا مستحق يكى از ثواب و عقاب مىگردد . و اگر عبد در مورد فعلى كه به آن امر شده و يا از آن نهى شده متوجه امر و نهى مولى نشود ، ولى خودش حسن و قبح آن را تميز دهد ، در صورت موافقت مستحق ثواب و در صورت تخلف مستحق عقاب است .\r\nعقلا در باب استحقاق مثوبت و عقوبت علاوه بر اختيار ، چيز ديگرى را هم شرط مىدانند و تنها اختيار را كافى نمىدانند ؛ زيرا در حيوانات هم اختيار و شعور هست و لذا مىبينى آن گاو يا آن خر و يا آن اسب مىآيد كاه و يونجه را بو مىكند و سپس آن را اختيار مىكند . البته اختيار آنها در امورى است كه در افق ادراك آنهاست و هر چيزى را كه از افق ادراك آنها بيرون باشد ، چون آنها نمىتوانند حسن و قبح آن را تشخيص دهند ، بدون اختيار مرتكب آن مىشوند .\r\nبالجمله : در باب استحقاق مثوبت و عقوبت علاوه بر اينكه بايد فعل از روى علم باشد بايد شروع آن از روى اراده و مشيت و اختيار و تميز مصالح و مفاسد باشد . در اينجا حرفهاى حِكْمى به كار نمىآيد و ممكن نيست آن وقتى كه دزد را محاكمه مىكنند و مقصر بودن او را اثبات مىنمايند بگويد : اين اختيار اگر از روى اختيار\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nديگرى بوده تسلسل لازم مىآيد و آن باطل است « و كلّ ما بالعرض لا بد و أن ينتهى الى ما بالذات » پس اختيار من اختيارى نبوده و من كى از خود وجود داشتم تا بتوانم چيزى را سرقت كنم اين دست و گوشت از من نيست ؛ زيرا به پشت گردن او مىزنند و به او مىگويند غلط نكن ، اين چه حرفهايى است كه مىزنى ؟ او ديوانه شده و او را به دار المجانين ببريد !\r\nو الحاصل : در اينجا ديگر عقل حكيمانه و فيلسوفانه در كار نيست ، بلكه عقل كلامى است و به دأب متكلمين حرف مىزنيم .\r\nمتكلم مىگويد : آنچه گفته‌اند كه تمام وجودات تعلق و ربط صرف است بىربط است و ما با اين حرفها كارى نداريم . آنچه پيش عقلا در استحقاق عقوبت و مثوبت تمام موضوع است اين است كه فعل از روى علم و شعور و اختيار و تميز صادر شود و كارى به مبادى آنها نداريم كه مبادى علم و اختيار چه بوده است ؛ هر چه مىخواهد باشد .\r\nعقلا در اينكه كجا ظلم است و كجا عدل است بيش از آنچه ما گفتيم چيز ديگرى مدّ نظرشان نيست .\r\nهمهء عالم بر اين اساس اداره مىشود ، و لو حكيم جبرى هم باشد از حرف خود دست كشيده و به طور طبيعى در مقام تربيت اولاد خويش برمىآيد و با حال فطرى خود در سرو كار داشتن با اهل و عيال و عبد و اولاد خود غير از علم و شعور و اختيار و تميز چيز ديگرى را در باب مثوبت و عقوبت ، مناط و ملاك نمىداند و تمام موضوع را در اين باب همين مىداند كه اگر امر او را از روى علم و شعور و اختيار و تميز ، امتثال كنند آنها را مستحق مدح و مثوبت مىبيند و اگر با علم و شعور و اختيار و تميز امر او را زمين گذاشتند و زير پا گذاشتند ، بدون غور در مسائل فلسفى آنها را عقوبت مىكند و خودش را ظالم نمىبيند و ديگران هم اگر او امام جماعت باشد ، پشت سرش نماز مىخوانند و چنان كه گفتيم اين فطرى همهء بشر است و هيچ كسى از اين مشى عقلايى تجاوز نمىكند .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nپس اين مشى ، عقلايى و از روى عقل فطرى است و بين تمام ملل الهى و طبيعى قضيه اين چنين است كه اگر كسى با قانون مملكت مخالفت كند و آن گاه به اين حرفها متمسك شود كه اگر اختيار از روى اختيار ديگرى باشد به آن اختيار ديگر نقل كلام مىكنيم و تسلسل لازم مىآيد و وجود انسان بلكه وجود هر موجود ممكنى ربط محض و تعلق صرف است ، به دهان او مىزنند و اگر خاموش نشود او را به دار المجانين مىفرستند و به او مىگويند اين چه حرفهايى است كه تو مىزنى و اينها حرفهاى بىربط است . وجود تعلقى چيست ؟ و اختيار غير از اين نيست كه اطراف و راهها را به تو نشان داديم و گفتيم اگر از اين طرف به روى چنين مىشود و اگر از آن طرف به روى چنان مىشود و تو هم واجد اين اختيار و تميز بودى .\r\nبالجمله : عقلا فرق بين حركت دست مرتعش و حركت دست مختار را غير قابل انكار مىدانند . اگر دست از روى ارتعاش به سر كسى بخورد حرفى نمىزنند ، بلكه دل آنها مىسوزد و اگر دست از روى اختيار حركت كند و به سر كسى بخورد او را مستحق عقوبت مىدانند و سخنان او ثمرى نخواهد داشت .\r\nپس روى اين بيان كلامى عقلايى دستگاه قيامت و پاداش و جزاى اخروى و الهى برقرار است . ارسال رسل و اعطاى رسول باطنى براى تميز حسن و قبح و تعيين پاداش و جزا براى مطيعين و عاصين با اختيار ، علم و شعور است .\r\nو بعد از اين ، حرفهاى ديگر غلط است و مانند فضولى كردن دزد مختار عالم به قبح دزدى ، در مقام محاكمه و استنطاق اوست كه او را حبس كرده و شلاقش مىزنند و هيچ ظلمى هم نيست ، بلكه عين عدل است .\r\nمگر سنخ قانون الهى غير از سنخ قوانين تقنينى است ؟ البته قانون‌گذارى به نحو اتمّ و اكمل همين است . پس در باب عصيان و اطاعت آنچه تمام موضوع بين عقلاست همين بود كه گفتيم .\r\nبنا بر اين اگر مولاى حقيقى به ما امر نمود و ما هم كه همهء نعمت را از او داريم و علاوه بر اينكه او به تمام مصالح و مفاسد به نحو اعلى و اتمّ عالم است به ما هم ديدهء\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nبصيرت و فهم داده و ما هم فهميديم و اضافه بر آن ، ارسال رسل و انزال كتب فرموده و به ما اختيار داده است و ما هم به ضرورت عقل و وجدان فهميديم كه حركت ارتعاشى غير از حركت اختيارى است ، چنان كه با امر او مخالفت كنيم عاصى بوده و اگر موافقت كنيم مطيع مىباشيم .\r\n اينكه گويى اين كنم يا آن كنم * اين دليل اختيار است اى صنم « 1 » \r\nبنا بر اين : علاوه بر اينكه مطلب با برهان عقلى و دقت در مبادى آن ثابت شد ، معناى\r\n« لا جبر و لا تفويض بل أمر بين الأمرين »\r\nبا بناى عقلايى نيز مبرهن گشت و از طريق كلامى نيز ثابت شد .\r\nو طبق اين بنا چنان كه مرحوم مجلسى فرموده است جبر نيست ، « 2 » يعنى چنين نيست كه انسان را اجبار كرده باشند و از او سلب اختيار در فعل نموده باشند و چنين هم نيست كه انسان هر چه بخواهد ، انجام دهد و در همه جا مطلق العنان باشد .\r\nبلى قادر است مادامى كه جلوى او را نگرفته‌اند ، ولى اين طور هم نيست كه هيچ تصادفى نتواند او را عقب بنشاند ، بلكه گاهى خداى متعال جلوى او را مىگيرد و گاهى هم با او كارى ندارد و دليلى بر بطلان تفويض به اين معنى نداريم كه انسان مىتواند مثلًا دزدى كند و گاهى هم مىشود كه جلوى او را مىگيرند .\r\nتفويضى كه دليل بر بطلان آن قائم است به اين معنى بود كه و لو خدا نباشد او بتواند كارى بكند و هيچ از ناحيه خدا به طرف او دستى دراز نشود و اين تفويض ، نكتهء ديگرى است . پس تمام موضوع در افعالى كه موجب مثوبت و يا عقوبت است ، اختيار و اراده است ، بدون اينكه اراده به ارادهء ديگرى و اختيار به اختيار ديگرى باشد .\r\nوزان اختيار و اراده ، وزان علم و قدرت و اوصاف ديگر است . مثلًا اينكه مىگويى :\r\n« زيد عالم » ، صحت حمل محمول ، يعنى عالميت بر زيد فقط به اعتبار علم او به موضوعى است كه آن موضوع معلوم اوست ، بدون اينكه در حملِ صفت عالم بر زيد ،\r\n\r\n\r\n","description":"","footnote":"\r\n( 1 ) - مثنوى معنوى ، ص 867 ، دفتر پنجم ، بيت 3024 با اندكى تفاوت .\r\n( 2 ) - بحار الانوار ، ج 5 ، ص 82 ؛ مرآة العقول ، ج 2 ، ص 207 - 213 .\r\n","page_name":" 331 ","page_number":331},
  {"content":"\r\n\r\nعلم او به علمش هم معتبر باشد .\r\nو الحاصل : در قضيهء « زيد عالم » به علمى كه زيد به علم خود دارد نظر نداريم و معلوم بودن شىء و تعلق علم و كشف به آن در حمل عالم بر زيد كفايت مىكند بدون اينكه منكشف بودن منكشف ، يعنى علم به علم هم لازم باشد .\r\nو همچنين در مراد بودن چيزى كافى است كه آن چيز از روى اراده باشد و اراده به آن تعلق داشته باشد با قطع نظر از اينكه آن اراده هم بايد به ارادهء ديگرى باشد يا نه ؟\r\nبلكه آن به كلى مغفول عنه است . آن كسى كه مىگويد فلان چيز مراد زيد است تعلق ارادهء زيد به آن چيز را كافى مىداند و لو اراده به ارادهء ديگرى نباشد .\r\nعلاوه بر همهء اينها نمىتوان گفت كه ارادهء خدا از روى ارادهء ديگرى است ؛ زيرا اراده در او عين ذات است و نمىتواند به واسطهء اراده‌اى كه قبل از آن است متجدد باشد ، اضافه بر اينكه اگر اراده از روى ارادهء ديگرى باشد ، تسلسل لازم مىآيد .\r\nو الحاصل : وزان مختاريت و مراديت شىء وزان معلوميت و مقدوريت اوست . و در اختيار همين بس كه عقلا بين حركت دست مرتعش و حركت دست شخص سالم و صحيح فرق واضح مىبينند و خصوصيتى كه حركت دست سالم را از حركت دست مرتعش متمايز مىنمايد ، اختيار است .\r\nسرانجام مطلب را با چند آيهء شريفه ختم مىنماييم .\r\n\r\nتتميم مطلب با استناد به آيات\r\nهر كس اين مباحثى را كه مطرح نموديم مدّ نظر داشته باشد و مبحث علم را كه سابقاً گذشت به آن پيوست نمايد و بعد به اصول كافى و روايات شريفهء واردهء در باب و آيات مباركهء قرآن رجوع نمايد مىفهمد كه مطلب چيست ؟ چون قرآن كريم همهء مطالب و مباحث را با صراحت لهجه بيان نفرموده است و آن مطالبى را كه درخور فهم عموم مردم است به طور وضوح و صراحت بيان كرده است ، مثلًا تنزيه حق از دنايس و نقايص را كه در افهام عموم مىگنجد با صراحت لهجه براى عموم بيان نموده و فرموده\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاست : تشبيه خالص در حق خداوند ممكن نيست و تنزيه خالص هم بىمعنى است ، بلكه به اعتبارى تنزيه و تشبيه را با هم مخلوط نموده است . « 1 » و اما بعضى از مطالب را كه با افهام عموم سازش نداشته و افهام عموم نمىتواند از آنها استقبال نمايد ، به طور وضوح و صراحت لهجه بيان نكرده است و گاهى آنها را در لفافه و خفا و سرّ براى اهلش بيان نموده ولى پرده از روى آنها برنداشته و با عبارت لطيفى معناى لطيفى را ذكر كرده است .\r\n\r\nحمد براى غير خدا واقع نمىشود\r\nمثلًا در اولين آيه از قرآن شريف با يك معناى لطيفى جلوى مسلك باطل تفويض را گرفته است و در ابطال اين مرام فرموده :  « الْحَمْدُ لِلَّهِ رَبِّ الْعالَمِينَ »  « 2 » يعنى تمام محامد و محمده‌ها براى اوست ؛ زيرا چيزى از خود جمالى ندارد تا محمده براى او باشد . تمام جمال و تمام كمال از اوست و هيچ جمالى و كمالى به نحو استقلال از موجودات نيست تا بشود آنها را حمد نمود .\r\nاگر انسان زيد را حمد مىكند آيا انسانيت و تحرك ارادى او را حمد مىكند ؟\r\nانسانيت و حيوانيت زيد كه اعتبارى است . بلكه زيد را ستايش مىكند چون عالم است ، ولى اگر ملاحظه كنيم علم زيد كه محدود است آيا انسان زيد را به خاطر محدوديت علمش ، مدح مىكند ؟ محدوديت كه نقصان است مگر مىشود از نقصان ، تمجيد كرد بلكه اگر انسان زيد را تمجيد مىنمايد چون عالم است جهت صرف علم او را در نظر گرفته و صرف العلم را تمجيد و مدح مىكند . آيا صرف العلم در عالم طبيعت امكان دارد ؟ صرف العلم جز در حق پيدا نمىشود ، پس ستايش از آنِ اوست و انسان خيال مىكند كه زيد را ستايش نموده است .\r\nو به ضرورت عقل ، اصلًا محال است كه كسى را ستايش نمود ؛ زيرا كسى از خود\r\n\r\n\r\n","description":"","footnote":"\r\n( 1 ) - « لَيْسَ كَمِثْلِهِ شَىْءٌ » . شورى ( 42 ) : 11 .\r\n( 2 ) - فاتحه ( 1 ) : 2 .\r\n","page_name":" 333 ","page_number":333},
  {"content":"\r\n\r\nكمالى ندارد تا به واسطهء آن كمال ستايش شود ؛ چنان كه عبادت و سجده كردن براى غير حق محال است ، منتها آدم خيال مىكند كه براى بت سجده مىكند و عذاب هم براى همين خيال است و الّا تمام عبوديتها براى حق و واجب الوجود واقع مىشود .\r\nاگر كسى كمال داشته باشد كه قائم به خود او باشد و لو خدا او را خلق كرده باشد ولى ديگر او را رها كرده باشد در اين صورت ممكن است او را ستايش و حمد نمود .\r\nولى چون چنين نيست مىفرمايد :  « بِسْمِ اللَّهِ الرَّحْمنِ الرَّحِيمِ »  بنا بر اينكه « بسم اللّه » در هر سوره‌اى مختص به همان سوره باشد ، على ما هو التحقيق .  « بِسْمِ اللَّهِ »  لسان ذاكرين است و بس و بعد از  « بِسْمِ اللَّهِ الرَّحْمنِ الرَّحِيمِ »  گفته مىشود :  « الْحَمْدُ لِلَّهِ رَبِّ الْعالَمِينَ »  كه همهء حمدها حقيقةً مختص به خداوند است و اين سدِّ مسلك باطل تفويض است .\r\nهيچ كسى را به ضرورت برهان نمىشود حقيقةً حمد كرد ؛ چنان كه در قضيهء « زيد عالم » گفتيم . مگر كسى از خود علم دارد ؟ آنچه از خود شخص است نقص است و صرف علم مال اوست و مدح و ستايش به خاطر صرف علم است و آن گاه كه انسان در مقام تعريف و ستايش قرار مىگيرد ، آن ستايش به ضرورت عقل به واسطهء نقص و حد علم نيست ، اين است كه همه جاهل بوده و در علم ناقص مىباشند .\r\n\r\nقضيهء موسى و خضر در قرآن\r\nحضرت موسى عليه السلام با آن مقام و عظمتى كه در رسالت داشت وقتى روى منبر نظرى به خود كرد و گفت : آيا اعلم از من روى زمين هست ؟ به او اشاره شد كه همين الآن از منبر پايين بيا و نزد آن كسى كه ما به او خصوصى تعليمها كرده‌ايم برو و تعلم كن . پايين آمد و ننشست و گفت : ننشينم مگر او را پيدا كنم و با آن رفيق خود آمد تا به آن شخص رسيد . « 1 »\r\n\r\n\r\n","description":"","footnote":"\r\n( 1 ) - تفسير عياشى ، ج 2 ، ص 332 ؛ تفسير صافى ، ج 3 ، ص 248 - 249 .\r\n","page_name":" 334 ","page_number":334},
  {"content":"\r\n\r\nببين با چه تعبيرى به او التماس مىنمايد :  « قالَ لَهُ مُوسى هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً » .  « 1 »\r\nشهيد « 2 » مىگويد : يازده ادب از آداب متعلم در اين آيهء شريفه هست . « 3 » البته شايد انسان بتواند بگويد : امر به تعلم تنها براى چيزهايى كه در ظاهر شنيده مىشود نيست ، بلكه شايد يكى از تعلمها قضيهء « امر بين الامرين » باشد چنان كه مىبينى در يك مورد مىفرمايد :  « فَأَرَدْتُ »  « 4 » و در مورد ديگر  « فَأَرَدْنا »  « 5 » و در جاى ديگر  « فَأَرادَ رَبُّكَ »  « 6 » مىفرمايد . انسان داراى سه مقام است ؛ در مقام اول ، در صرف كثرات و در بحر انانيت مستغرق است و مىگويد : من گفتم ، من كردم ، من اراده نمودم .\r\nقدرى كه ترقى مىكند مىبيند تنها او نيست دست ديگرى هم در كار است و مىگويد :  « فَأَرَدْنا »  و چون بالاتر مىرود مىبيند چيزى ندارد و هيچ است و همهء قهاريت مال اوست ؛ اراده ، ارادهء اوست .\r\nبلى در اين مقام است كه از روى معرفت نگاه مىكند و نقص و عيب و تعييب و تنقيص و احداث كردن را كه امر عدمى است به خودش نسبت مىدهد و مىگويد :\r\n « فَأَرَدْتُ » . \r\n\r\n\r\n","description":"","footnote":"\r\n( 1 ) - كهف ( 18 ) : 66 .\r\n( 2 ) - زين الدين بن على بن احمد عاملى ، معروف به شهيد ثانى ، از دانشمندان كم نظير شيعه در تحقيق و تبحّر و زهد و صفات پسنديده بوده و علماى فراوانى از شيعه و سنى را درك نموده و خود نيز فقه را بر مبناى مذاهب پنجگانه تدريس مىفرموده است . وى با آنكه به دليل جو نامساعد زمان خويش بيشتر عمر شريفش را در اختفا يا سفر به سر برده ، تأليفات پر شمارى از خود در علوم گوناگون به جاى گذاشته ، كه از آن جمله است : روض الجنان ، مسالك الافهام ، تمهيد القواعد ، منية المريد ، الروضة البهية ، البداية فى علم الدراية و مسكّن الفؤاد .\r\nشهيد ثانى در سال 911 ق . به دنيا آمد و در سال 966 ق . به شهادت رسيد .\r\n( 3 ) - منية المريد ، ص 115 .\r\n( 4 ) - كهف ( 18 ) : 79 .\r\n( 5 ) - كهف ( 18 ) : 81 .\r\n( 6 ) - كهف ( 18 ) : 82 .\r\n","page_name":" 335 ","page_number":335},
  {"content":"\r\n\r\nو در جايى كه امر خشيت است كه امرى متشابك از وجود و عدم است چون خشيت ادراك ناملايم است و ادراك عقلانى كمال است ، من و غير را در كار مىآورد و مىگويد  « فَأَرَدْنا »  تا عدم از او و كمال از غير باشد .\r\nو در آنجا كه صرف كمال و كنز خالص است  « فَأَرادَ رَبُّكَ »  مىگويد ؛ چون مقام ، مقام انانيت نيست ؛ انانيت در جايى است كه نقصى باشد و يا نقصى با كمال متشابك باشد كه بتوان آن را به اعتبار كمالش به صرف الكمال نسبت داد چنان كه در\r\n« يا من جعل الظلمات و الأنوار و يا من خلق الظل و الحرور » « 1 »\r\nجعل به نور كه مخلوق بالاصاله است و به ظلّ كه اگر نور نباشد او هم پيدا نمىشود تعلق گرفته است . و اگر چه ظلّ امر عدمى است ، ولى چون عدم متشابك با وجود است لذا جعل به ظلّ هم متعلق شده و ظلّ مخلوق و مجعول بالعرض مىباشد .\r\n\r\n\r\n","description":"","footnote":"\r\n( 1 ) - مصباح كفعمى ، ص 255 ؛ مفاتيح الجنان ، دعاى جوشن كبير ، بند 62 .\r\n","page_name":" 336 ","page_number":336},
  {"content":"\r\n\r\n\r\nغرر في حياته و بعض ما يتبعها\r\n إنّ بيان كون صرف النور حيّ * بعد بيان العلم و القدرة طيّ \r\n إذ علمه الأشياء من أن تحضرا * فعلمه يكون سمعاً بصرا \r\n[ شرح منظومه ، بخش حكمت ، ص 181 
  ]\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nحيات حق تعالى و توابع آن\r\nبراى اثبات صفت حيات كه از اوصاف كماليه است ، برهان مخصوصى غير برهان عامى كه در مقام اثبات وجود و ذات اقامه شد لازم نيست ، و همان برهان به تنهايى براى اثبات تمام اوصاف كماليه كافى است .\r\nدر آن برهان عمومى گفته شد : آنچه از اوصاف كمال كه براى حضرت حق ، بالامكان العام ثابت باشد به نحو وجوب براى او ثابت خواهد بود و هر صفتى كه براى شىء بما انّه موجود ثابت باشد براى حق به نحو وجوب ثابت است ، بدون اينكه تنزل از مرتبهء صرافت وجود لازم آيد و يا احتياجى به تخصص باشد .\r\nالبته چنين اوصافى از كمالات وجود است و اگر براى حق ، بالامكان العام ثابت باشد به نحو وجوب براى وى ثابت خواهد بود ؛ زيرا ثبوت چيزى براى چيزى به يكى از سه وجه امكان و وجوب و امتناع است . ثبوت به نحو امتناع از موضوع بحث خارج است ؛ چون ما وصفى را مىگوييم كه براى حق بالامكان ثابت باشد ، كه چنين وصفى به نحو وجوب براى او ثابت خواهد بود ؛ زيرا ذات حق غايت تجرد و اعلى مرتبهء تجرد حتى تجرد از ماهيت را داراست .\r\nحامل امكان دو چيز است ؛ چون حامل امكان يا ماهيت است و فرض اين است كه حضرت حق ماهيت ندارد ، و يا استعداد است و اگر امكان ، امكان استعدادى باشد حامل آن هيولى است و هيولى در حق نيست . پس هيچ كدام از دو قسم حامل امكان در حضرت حق نيست . بنا بر اين هر چه بالامكان العام كه فقط از جانب مخالف ، سلب\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nضرورت مىنمايد ، براى حضرت حق ثابت باشد به نحو وجوب براى او ثابت خواهد بود . البته در هيچ مجردى هيولى و ماده كه حامل امكان وجود چيزى است نيست ، و در مجرد هيولى و ماده نيست تا امكان و استعداد داشته باشد ، پس خلقت مجرد از همان آغاز وجود تام است و مجرد حالت انتظاريه ندارد .\r\nو الحاصل : حيات ، صفت كمال است ، البته حيات ذاتى ، كمال است و اكمل از حيات بالعرض است . و لذا به حكم قاعدهء عامه ، وجود اقدس الهى داراى حيات ذاتى است .\r\nحيات يا وصفى است كه علم و قدرت از لوازم آن است و يا به مجموع علم و قدرت ، حيات گفته مىشود ؛ چون حيات عبارت از درّاكيت و فعاليت است .\r\n\r\nبيان سمع و بصر در حق تعالى\r\nراجع به سمع و بصر الهى سه احتمال هست :\r\nيكى اينكه بصيريت و سميعيت او به علم او برمىگردد . « 1 »\r\nبه عبارت ديگر : علم اوست كه به اشياء احاطه دارد و در مبحث علم گفتيم كه همهء اشياء اعم از مبصرات و مسموعات و غير آنها و به عبارت جامع‌تر ، سراسر نظام عالم ، علم اوست كه به اضافهء اشراقيه ايجاد شده و نزد او حاضر است و لذا مرجع بصر و سمع و غير آنها به علم اوست .\r\nديگر اينكه شيخ اشراق گفته است : بصر و سمع او به علمش برنمىگردد بلكه علم او به سمع و بصرش برمىگردد . « 2 »\r\nتفصيل مطلب اين است كه چنان كه رياضيين گفته‌اند : مبصرات به اين جهت مرئى واقع مىشوند كه نورى و شعاعى از جليدتين بر آنها مىافتد و آنها نزد نفس حضور\r\n\r\n\r\n","description":"","footnote":"\r\n( 1 ) - رجوع كنيد به : كشف المراد ، ص 289 ؛ نقد المحصل ، ص 287 ؛ شرح مواقف ، ج 8 ، ص 89 .\r\n( 2 ) - مطارحات ، در مجموعهء مصنفات شيخ اشراق ، ج 1 ، ص 488 ؛ حكمة الاشراق ، درهمان مجموعه ، ج 2 ، ص 150 و 153 .\r\n","page_name":" 339 ","page_number":339},
  {"content":"\r\n\r\nپيدا مىكنند و مشاهده اتفاق مىافتد . « 1 »\r\nدر حقيقت ، آن شعاعى كه بر مبصر مىافتد به ديده و جليدتين بازمىگردد و به واسطهء برگشتن آن ، مبصر نزد نفس مرئى و منكشف واقع مىشود .\r\nبنا بر اين : عالم شعاعى از مبدأ عالم است كه آن شعاع در سراسر عالم پرتو افكنده است ، چنان كه در ابصار شعاع از چشم است .\r\nبنا بر قول محقَّق نزد آخوند و غير او ، نفس صورتى مماثل با صورت مرئى و يا صوتى مماثل با صوت مسموع ايجاد مىنمايد . « 2 » و چون در ايجاد موجود ، موجود نزد موجِد حضور داشته و مشهود او مىباشد ؛ لذا اعتبار حضور و شهود موجود براى موجِد ، محقِّق مبصريت اوست و در مرتبهء ديگر ، حضور علم است ، پس علم به بصر برمىگردد .\r\nو الحاصل : بصيرت مقابل علم است ، نفس انسان در مرتبهء غيب خود صورى ايجاد مىنمايد اعم از اينكه صاحب صورت در خارج و نفس الامر تحقق داشته باشد يا تحقق نداشته باشد و اين صور جزئى است و قابل انطباق بر كثيرين نيست و اين مرتبه خيال انسان است .\r\nمرتبهء ديگر غيب نفس ، تجرد عقلانى است به طورى كه ادراكات نفس در اين مرتبه از صور هم مجرد است و مانند ادراكات در مرتبهء خيال نيست كه از صورت مجرد نباشد ، بلكه فقط از ماده مجرد باشد . ادراكاتى كه در اين مرتبه از غيب نفس مىباشد علم است .\r\nانسان داراى ادراك ديگرى هم هست كه آن در مرتبهء غيب نفس نيست ، بلكه در مرتبهء شهود است و اين مرتبه از ادراك ، شهود و حضور نزد نفس است و اين مرتبهء بصيريت نفس است ؛ چنان كه شيخ اشراق در مورد اصوات هم همين را مىگويد . « 3 »\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 317 ؛ اسفار ، ج 8 ، ص 178 - 179 .\r\n( 2 ) - اسفار ، ج 6 ، ص 424 - 425 و ج 8 ، ص 169 - 181 .\r\n( 3 ) - حكمة الاشراق ، در مجموعهء مصنفات شيخ اشراق ، ج 2 ، ص 103 - 105 .\r\n","page_name":" 340 ","page_number":340},
  {"content":"\r\n\r\nبعد از آنكه ادراك شهودى در مرتبهء غيب ، علم و در مرتبهء شهادت ، بصيريت شد ، نظام عالم وجود ، شهود و حضور براى حق - جلّ و علا - دارد و حضور و شهود عالم براى حق ، ملاك علم حق به عالَم مىباشد . پس مرجع علم حق بصر اوست .\r\nو الحاصل : مشهور اين است كه علم حق تعالى به نحو احاطه بر موجودات است ؛ زيرا علم او به اشياء حضورى و به اضافهء اشراقيه است ، بنا بر اين اشراق اضافى او به مسموعات ، سمع اوست و اشراق اضافى او به مبصرات ، بصر اوست .\r\nبه عبارت ديگر : اضافهء اشراقيه كه علم اوست شامل همهء اشياء مىباشد ، بنا بر اين اضافهء اشراقيه شامل مبصرات و مسموعات نيز هست . پس بصيريت و سميعيت او به اين اعتبار است كه اشيائى هست كه ما آنها را مبصرات و مسموعات مىدانيم و لذا اسم سميع و بصير به اسم عليم برمىگردد .\r\nولى شيخ اشراق مىگويد : به مرتبهء شهادت از جهت درك شهودى و حضورى ، بصر گويند و چون عالم ، حضور و شهود براى حق دارد ، پس بصر او به اعتبار اين درك شهودى است .\r\nالبته اينكه گفتيم به مرتبهء شهادت از جهت درك شهودى بصر گويند ، درك شهودى بنا بر تفصيلى كه گذشت يا به شعاع از جليدتين و يا به خلاقيت نفس است ، مثلًا صور خارجيه حقيقةً بصيريت خداست ؛ چون ايجاد وجودات خارجيه از اوست .\r\n\r\nردّ نظريهء مشهور و شيخ اشراق در سمع و بصر\r\nاين دو احتمال كه يكى را مشهور و ديگرى را شيخ اشراق اختيار كرده‌اند به عقيدهء ما مردود و بىمعنى مىباشد و هيچ يك از علم و سمع و بصر به ديگرى برنمىگردد ؛ زيرا اگر مراد ، رجوع در مرتبهء ذات است ، مرتبهء ذات جز صرف الوجود بحت بسيط به تمام بساطت نيست و در آن مرتبه به هيچ نحو تكثر اسمائى و صفاتى نيست ، بلكه تنها ذاتى متشخص و جزئى است . البته جزئى بدين معناست كه جلوهء وجودى خارجى بوده و متشخص به تشخص وجودى صرف در اعلى درجهء از تجرد مىباشد .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو اما با قطع نظر از اعتبار صرف الوجودى ، بلكه به آن اعتبارى كه حقيقت همهء اوصاف كماليه را به او نسبت مىدهيم ، تكثر اسماء و صفات هست ، ليكن در اين مرتبه هيچ وصفى به وصف ديگر برنمىگردد ، بلكه در اين مرتبه ذات به يك اعتبار ، عالم و به اعتبارى قادر و به اعتبارى سميع و به اعتبارى بصير است ، الى ما شاء اللّه .\r\nالبته بصيريت او به نحو كلى و مانند بصيريت منجّم نسبت به طلوع فلان كوكب نيست تا بصيريت به علم بازگردد ، بلكه بصيريت او به اين نحو است كه همان جزئى حقيقى در متن واقع ، حقيقةً براى حق تبارك و تعالى مبصَر بوده و حق - عزّ و جلّ - هم مبصِر اوست .\r\nمنتها حق ، بصير با آلت نيست ؛ زيرا چنين نيست كه حقيقت بصيريت به اين باشد كه بايد با آلت مخصوص ديده شود و حقيقت بصيريت به اين نيست كه الزاماً با جليدتين باشد ؛ لذا با اينكه در خواب چشمها روى هم گذاشته شده و هيچ اثرى از اين جليدتين نيست با اين حال حقيقةً مىگويى در خواب ديدم . آنچه در خواب ديده مىشود نحوه‌اى از ادراك شهودى براى نفس است كه به آن نحوه از ادراك در هر مرتبه‌اى كه باشد بصيريت گويند .\r\nالبته ديدن در خواب مانند خيال در عالم يقظه است كه لازم نيست صورتى باشد كه مطابَقى در جسمانيات داشته باشد . بلى خيال در حال نوم يك مرتبه و به نحوى است و خيال در حال يقظه به نحو ديگرى است .\r\nو الحاصل : نفس در عالم نوم از عالم طبيعت منسلخ مىشود و چيزى را مىبيند كه در عالم اشتغال به طبيعت ، بايد آن را خيال كند . همچنين در نوم مىشنود با اينكه اين صماخ گوش از كار افتاده و نفس با آن قطع رابطه نموده است البته اين گونه نيست كه در خواب ، خيال شنيدن باشد ؛ زيرا با خيال شنيدن در اينجا به انسان فرح دست نمىدهد ، بلكه در عالم نوم ، حقيقت شنيدن - و لو به ايجاد صوت مماثل صوت جزئى باشد - اتفاق مىافتد و لذا التذاذ هم مىكند ، همچنين وقتى كه صورت موحشى را مىبيند و آن صورت موحش در او ايجاد ترس نموده و او مىترسد يا صورت زيبايى\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nرا مىبيند ، پس در مرتبهء نوم حقيقت ديدن و شنيدن محقق مىشود ، با اينكه آن آلتى كه ما خيال مىكنيم بايد باشد تا حقيقت رؤيت محقق گردد ، در كار نيست . چنان كه وقتى نفس ، انقطاع از طبيعت پيدا نمود در تمام حواس قوى مىشود و نمونهء آن حضرت پيغمبر صلى الله عليه و آله و سلم است .\r\nوقتى انسان به اين قوت نفس رسيد به خاطر قوت بصيريت و سميعيت و غير آن مىتواند مجردات را ببيند ؛ چنان كه حضرت رسول صلى الله عليه و آله و سلم جبرئيل را مىديد و با او صحبت مىكرد . و لازم نبود جبرئيل متجسم شود تا ديده شود ، هر چند گاهى امر چنين بود . پس و لو ملائكه متجسم هم نمىشدند - البته بدون اين آلت - پيامبر آنها را مىديد .\r\nهمچنين وقتى نفس انسان از دار دنيا منقطع شده و روح از بدن جدا مىشود و صور اعمال انسان و لو مجرد باشند ، به تناسب ملكات او ، به او نمايان مىشود همان گونه كه خواب ديدن هر كسى مناسب با اخلاق اوست و ممكن نيست اشخاص بدكردار خوابهاى اوليا و اتقيا را ببينند و هكذا بالعكس ، در آن مرتبه ، حواس و لو حس بصر و ذائقه باشد به گونه‌اى قوى مىشود كه مىتواند همهء لذايذ يا مولمات را در عرض هم و متمايز از يكديگر درك كند ، ولى در اينجا چون درك ضعيف است چنين چيزى ممكن نيست . مثلًا نمىتواند در عرض هم ترشى و شيرينى را درك كند و از آنها به علت ضعف درك ، طعم ديگرى حاصل مىشود ولى آنجا چون تمام حواس قوى مىشود ترشى و شيرينى در عرض هم و بدون اينكه از آنها طعم ثالثى حاصل شود درك مىشوند .\r\nو الحاصل : آنجا ممكن است مولمات بسيارى را در يك آن درك كند و سامعه هم ممكن است تمام اصوات حسنه يا قبيحه را در مرتبهء واحده به نحو جزئيت و تشخص ادراك كند ، نه به نحو علم كه از آن مسرور يا مشمئز نشود ؛ زيرا انسان با صرف علم متألم نمىشود . پس چون آنجا درك قوى است حرارت و برودت و شيرينى و ترشى و تلخى را در عرض هم و در آنِ واحد و متمايز از يكديگر درك مىكند .\r\nو بالجمله : وقتى انسان زيد را مثلًا ديد ، هم ديدن و هم شناختن و دانستن صادق\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nاست ، اما چنين نيست كه بازگشت يكى به ديگرى باشد . بلكه هر كدام به اعتبارى است ؛ ديدن به اعتبار يك نحو مشاهدهء حضورى است و اين اعتبار مقدم است و دانستن و علم به اين اعتبار است كه اگر زيد غايب شود باز به همان كيفيتى كه هنگام ديدن او مىدانست ، خواهد دانست و اين اعتبار متأخر است . پس هيچ كدام از آنها به ديگرى برنمىگردد .\r\nبلى ، در مثالى كه گذشت ممكن است بگوييم اسم عليم بعد از اسم بصير واقع مىشود چنان كه در اسماء خداوند هم ممكن است چنين چيزى گفت . مثلًا اسم « متكلم » بعد از اسم « عليم » است زيرا تكلم همان اظهار غيب و اظهار ما فى الضمير و ما فى الغيب است ، پس تكلم و اظهار بعد از علم حاصل مىشود و همچنين در اسماء ديگر هم مىتوان به اعتبار ، تقدم و تأخر لحاظ كرد .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nغرر في تكلّمه تعالى\r\n اللفظ موضوعاً لدى الأنام * ممّا هو المعروف بالكلام \r\n فهو وجود معه وجود * ذهناً له بجعلنا شهود \r\n فحيث في تأدية ذا أيسر * من غيره لاسم الكلام آثروا \r\n و لو فرضت غيره بديله * إذ ذاك حاله يكون حاله \r\n فالكلُّ بالذات له دلالة * حاكية جماله جلاله \r\n و كلُّ جزئي من الأسما وضع * وضعاً إلهيا لمعنى ما صنع \r\n إذ عرض الدلالة العرضية * تزول لا الذاتية الطولية \r\n[ شرح منظومه ، بخش حكمت ، ص 181 - 183 
  ]\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nبيان تكلّم حق تعالى\r\n\r\nوضع الفاظ براى معانى عامّه\r\nصاحب كتاب فرمايشى دارد كه در اول امر خيلى بعيد به نظر مىآيد ولى بعد از تأمل و تحقيق ، مطلب همان است كه ايشان فرموده‌اند . در نگاه اول به نظر مىآيد كه مثلًا كتاب براى همان اوراقى كه بين الدفّتين قرار دارد وضع شده است . بنا بر اين نظر اگر به انسان بگويند تو خودت هم كتابى و سرتاسر عالم كتاب و در حقيقت مصداق آن است ، به نظرش صحيح نمىآيد و وحشت مىكند و بسا هست كه استهزا مىكند .\r\nاين معنى كه الفاظ براى عناوين عامه وضع شده‌اند ، نزد محققين بىشبهه ثابت است ، مثلًا واضع كه حقيقت نور را ديده و لو فرضاً به گمان واضع ، نور فقط همان چيزى بوده كه او آن را ديده بود ، ليكن « موضوع له » ى كه واضع براى نور در نظر گرفته ، سعه دارد و چيزهايى كه فرضاً عقل خود واضع هم به آن نرسيده بود ، مصداق آن حقيقت مىباشد .\r\nمثلًا واضع براى لفظ نور معنايى در نظر گرفته و لفظ نور را در مقابل آن معنى وضع نموده است و ديگر خصوصيات ، از موضوع له خارج مىباشد . مثلًا او « ظاهر بنفسه و مظهر لغيره » را در نظر گرفته و لفظ نور را براى آن وضع نموده است ؛ گرچه او فقط نور شمس را ديده لكن محدوديت نور و شمس بودن آن را و اينكه آن نور ممكن باشد و واجب نباشد و مانند اينها را مد نظر قرار نداده است و لذا اگر حقيقتى مانند واجب الوجود ، ظاهر بنفسه و مظهر لغيره باشد آن هم نور است ؛ گرچه عقل واضع به\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nاينكه واجب الوجود نور است ، نرسيده باشد و ما را هم از روى نادانى تكفير كند . او در اين ديگر اختيارى ندارد و نظرش مانند نظر ديگران است .\r\nاگر فيلسوفى اينجا نشسته باشد و به حكم عقلى از جهت استحالهء انتقال عرض ، بداند كه اين رنگ حقيقةً خون است و لو واضع بگويد اين خون نيست بلكه رنگِ خون است سخن واضع براى او مسموع نيست .\r\nما در اينجا با عرف كارى نداريم ، بلكه با حقيقت امر سر و كار داريم و لو عرف نتواند مصداق حقيقى را تشخيص دهد ؛ زيرا اينجا فقه نيست كه بر اساس فهم عرف مشى كنيم ، اينجا حكمت است و بر اساس واقع حرف مىزنيم .\r\nپس حضرت احديت حقيقةً متكلم است ؛ زيرا تكلم براى اظهار ما فى الضمير وضع شده است ؛ ضمير هم به معناى دل نيست ، بلكه به معناى غيب است ؛ زيرا آن سخن كه الفاظ براى معانى عامه وضع شده است در خود ضمير هم جارى است .\r\nكلام را كه واضع وضع نموده اين طور نيست كه نفس انسانى يا تقاطع با دندانها در آن مدخليت داشته باشد و يا صدايى باشد كه زبان با حركت آن را تقطيع كند ، بلكه همهء اينها از حقيقت كلام خارج است و به هيچ وجه در حقيقت تقويميهء كلام ، دخيل نيست .\r\nفعلى هذا ، ما به يظهر المضمر فهو كلام حقيقةً ؛ گرچه در نوع انسان « ما به يظهر المضمر » عبارت از آن مصداق معهود باشد و ليكن خصوصيت مسموعيت و خصوصيت كيفيت در آن دخالت ندارد .\r\nو لذا اگر از اول اين طور متعارف بود كه با اشاره حرف بزنند ، همان كلام بود چنان كه فعلًا هم از مصاديق كلام است . چون وجودات ، معرِب و مظهر مكنون غيبى هستند كلمات حق مىباشند . چنان كه بعضى از حضرات معصومين عليهم السلام فرموده‌اند :\r\n« نحن الكلمات التامّات » « 1 »\r\nو به همين جهت حضرت حق متكلم حقيقى است ، گرچه از اين جهت كه موجد صوت است نيز متكلم است .\r\n\r\n\r\n","description":"","footnote":"\r\n( 1 ) - اين عبارت را در مجامع روايى نيافتيم ، رجوع كنيد به : بحار الانوار ، ج 4 ، ص 151 .\r\n","page_name":" 347 ","page_number":347},
  {"content":"\r\n\r\nبه ما كه متكلم مىگويند به اين جهت است كه كلمات به ما قيام صدورى دارند ، در حالى كه قيام صدورى موجودات به حق ، بالاتر از قيام صدورى كلمات به ماست ، پس حق به اين اعتبار كه كلام را ايجاد مىنمايد متكلم است .\r\nو الحاصل : الفاظ - بنا بر تحقيق - براى معانى عامه وضع شده‌اند و ممكن است چيزى در حقيقت مصداق حقيقى لفظى باشد ولى آن مصداق در نظر واضع مغفول عنه بوده و اصلًا واضع آن را نمىدانسته است و يا مىدانسته كه آن مصداق لفظ نيست و ما چون مىدانيم كه آن ، مصداق لفظ است او را تخطئه مىنماييم . اگر به حيوان به جهت حيات و قوهء حياتيه‌اش حيوان بگوييم ممكن است آن را بر خدا هم اطلاق كرد و لو نظر عرف از آن تحاشى دارد ، البته گفتن آن هم بنا بر نظر عرف غلط است ؛ زيرا در نظر عرف اين اسم براى ماهيتى وضع شده است .\r\nچنان كه اگر به انسان به اعتبار قوهء درك معقولات ، انسان بگوييم مىشود آن را بر خدا هم اطلاق نمود منتها بنا بر نظر عرف اين اطلاق غلط است چون عرف ماهيات را مسميات اين اسماء مىدانند .\r\nو بالجمله : ما در اينجا با عرف كارى نداريم . اگر واقع را ملاحظه كنيم و همان معنايى را كه براى انسان و حيوان گفتيم مورد ملاحظه قرار دهيم ، آن معنى در مبدأ به نحو اكمليت و آكديت و ذاتيت موجود است .\r\nبنا بر اين : كلام به اعتبار آن ملاكى كه دارد با قطع نظر از آن اتفاقيات ، كلام مىشود .\r\nاينكه در مقام تفهيم صوت را انتخاب كرده‌اند و به اعتبار آن ، وضع و جعل نموده‌اند اتفاقى است ؛ زيرا اگر چيز ديگرى مثل اشاره را اختيار مىكردند ، آن هم در نظر عرف كلام بود .\r\nو بالجمله : ملاك كلام بودن چيزى ، در وجود اقوى است ؛ گرچه وجود موجودات با كلام عرفى در خصوصيات اتفاقيه‌اى كه خارج از ملاك كلام بودن شىء است ، تفاوت دارد ، ليكن ملاك در وجود اقوى است و اقوى بودن ملاك در آن ، مؤكد كلام بودن آن است ؛ زيرا در كلام لفظى ، دلالت ، عرضى و به واسطهء وضع است و دلالت به\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nواسطهء وضع بر آن عارض شده است و چون عارضى است قابل زوال است ، البته خود كلام لفظى هم عرضى است كه بر مدلول عرضى ، دلالت عرضى دارد و قهراً بالعرض زايل مىشود . مثلًا لفظ زيد كيفيتى است كه صوت باشد و در عرض مدلولى است كه ذات زيد باشد كه از موجودات عالم طبيعت است .\r\nالبته بالنسبه به وجود موجودات اشكال نكنيد كه چون واضع ندارند ، كلام نيستند ؛ زيرا واضع آنها خداست و آنها وضع الهى دارند و دلالت آنها ذاتيهء طوليه است ؛ زيرا هر معلولى بر علت خود دلالت دارد و چون دلالت آنها ذاتى است لا يختلف و لا يتخلّف .\r\nصاحب كتاب هم به همين نحو خواسته است كلام را تتميم نمايد ولى در صدر مطلب تشبيه بىربطى نموده و آن اينكه فرموده است : « لا و كما أنّ الكلمات اللفظيه تحصل من تقاطع النَفَس الإنسانى فى المقاطع الثمانية و العشرين - التى هى بعدد منازل القمر - كذلك الكلمات الوجودية . . . » .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nغرر في تقسيم الكلام\r\n فمنه ما قد كان عين الذات * كون بحيث ينشئ الآيات \r\n و منه ما ذا كلمات تمّة * كجامع الكلم هادي الامّة \r\n و منه ما في صحف منشّرة * ما مسّ ذا إلّا النفوس الطاهرة \r\n لسالك نهج البلاغة انتهج * كلامه سبحانه الفعل خرج \r\n إن تدر هذا حمد الأشياء تعرف * إن كلماته إليها تضف \r\n[ شرح منظومه ، بخش حكمت ، ص 183 - 184 
  ]\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nمراتب كلام بارى تعالى\r\nكلام مراتبى دارد . البته هر چيزى كه در مرتبهء ذات باشد لازم نيست كه بر ذات باشد . بلى در مثل علم ، علم ذات به ذات معقول است ولى در مثل قدرت ، قدرت ذات بر ذات معنى ندارد . چنان كه حيات در مرتبهء ذات است ولى بر ذات نيست .\r\nو بالجمله : چنان كه حضرت امير عليه السلام فرموده :\r\n« يا من دلّ على ذاته بذاته » « 1 »\r\nجلوهء ذات بر ذات در مرتبهء ذات همان دلالت ذات بر ذات است . البته در اين جلوه جلوهء اسماء و صفات بر ذات نيست ، بلكه خود ذات براى ذات ظاهر است .\r\nاين كلمه در مرتبهء ذات است و وقتى كلام متحقق شد ، متكلم هم در مرتبهء ذات خواهد بود ؛ زيرا كلام و تكلم دو معنى هستند كه به اعتبار با هم فرق دارند .\r\nبه يك چيز از اين جهت كه مثلًا صوت است و فعلًا متموّج در هواست و منفصل از گوينده است كلام گويند و از اين جهت كه صدور آن از شخص است و شخص موجد آن است به آن تكلم گويند و خلاصه به كلام از جهت صدور و قيامى كه به شخص دارد ، تكلم گويند و از همين جهت به آن شخص هم متكلم گويند .\r\nهمان گونه كه در علم در مرتبهء ذات لازم نيست يك علم و يك معلوم و يك عالم باشد ، بلكه عالم اوست و او عين علم است و علم عين معلوم و معلوم عين ذات است ؛ چون كشف تام ذات براى ذات است و لذا حقيقت علم است ، همچنين\r\n\r\n\r\n","description":"","footnote":"\r\n( 1 ) - بحار الانوار ، ج 84 ، ص 339 ؛ مفاتيح الجنان ، دعاى صباح .\r\n","page_name":" 351 ","page_number":351},
  {"content":"\r\n\r\nدر مرتبهء ذات ، دلالت ذات بر ذات كه به نحو اعلى و اتمّ جامع و راسم تمام كمالات است ، كلمات است .\r\n\r\nتمامى موجودات كلمات حقّند\r\nو در مرتبهء ديگر سلسله مراتب وجودات ، كلمات اوست . وجود به هر اندازه كه در ارائه و دلالت و كشف و اعراب از « ما فى الغيب » كامل باشد به همان اندازه كلمه است پس بعضى از وجودات ، مانند عقل اول و ساير عقول كلمات تامه و بعضى از وجودات ، مثل موجودات عالم طبيعت كلمات ناقصه مىباشند .\r\nالبته خدا فى ما لم يزل و فى ما لا يزال متكلم است و در متكلم بودن شرط نيست كه او در برهه‌اى از زمان ساكت باشد ، بلكه اگر كسى لا ينقطع حرف بزند متكلم است .\r\nو الحاصل : تكلم خداوند تنها به اين اعتبار نيست كه ايجاد صوت كند و اگر ايجاد صوت نكند ، بگوييم اخرس است .\r\nبنا بر اين خداوند تنها به اين اعتبار كه با كلام تو و ديگران ، او سخن مىگويد متكلم نيست ، بلكه همهء موجودات كلمات او هستند . و بالجمله : وقتى ما تكلم مىكنيم ، خدا تكلم مىكند و ايجاد همهء اين كلمات از اوست گرچه اين كلمات قيام صدورى به ما دارد و به اين اعتبار به ما متكلم مىگويند ، ولى در حقيقت قيام صدورى اين كلمات به نحو اعلى و اتمّ به حق - تعالى شأنه - است ، پس متكلم بودن او نسبت به كلمات ما ، احق از ماست .\r\n\r\nمصاديق كلمات تامّات\r\nو الحاصل : از مراتب كلمات تامه در مراتب نزول ، عقول مىباشند كه حالت منتظره ندارند و همچنين از كلمات تامه ، عقول كامله در قوس صعود است چنان كه ائمه عليهم السلام فرموده‌اند :\r\n« نحن الكلمات التامات » « 1 »\r\nو در قرآن مجيد است :  « إِذْ قالَتِ الْمَلائِكَةُ يا \r\n\r\n\r\n","description":"","footnote":"\r\n( 1 ) - اين روايت راى در معاجم روايى نيافتيم ، رجوع كنيد به : بحار الانوار ، ج 4 ، ص 151 .\r\n","page_name":" 352 ","page_number":352},
  {"content":"\r\n\r\n مَرْيَمُ إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ وَجِيهاً فِي الدُّنْيا وَ الْآخِرَةِ وَ مِنَ الْمُقَرَّبِينَ » .  « 1 »\r\nجامع الكلم و هادى الامّه كه پيغمبر ماست از كلمات تامه است ، و وجه جامع الكلم بودن ، اين است كه : بعضى از موجودات ناقص هستند و نمىتوانند حفظ كمالات نموده و آداب عالم بالا را كاملًا رعايت بنمايند و بعضى از موجودات هستند كه چون ترقى كرده و محو عالم بالا شدند ، براى آنها نسبت به پايين حالت غفلت اتفاق مىافتد . اين است كه مىبينى وقتى كسانى كه بايد به مرتبه‌اى كه قابليت آن را دارند برسند ، به آن مرتبه مىرسند ، كمال آن عالم آنها را محو نموده و آنها ديگر نمىتوانند با پايين مراوده داشته باشند و چه بسا امور زندگى طبيعى ، از كف آنها خارج شده و ديگر نمىتوانند در آن امور مشى كنند و اى بسا به چنين اشخاصى نسبت بُله و جنون بدهند .\r\nولى آن كسى كه به آن مقام عالى رسيد و تمام اسماء و صفات در او تجلى كرد ، در عين حال كه آداب و شئون آن عالم را حفظ مىكند ، آداب و شئون امور اين عالم را هم حفظ مىنمايد و آن عظمت تجليات كه ممكن است به نحو امكان طلوع كند در او طلوع مىنمايد و ليكن از بس كه وجود او كامل است ، باعث انمحاء اين تجليات جزئيه در طبيعت نمىشود و هم آداب عالم بالا را و هم آداب اين عالم را حفظ مىنمايد .\r\nاو مثل ما نيست كه نتواند آداب عالم بالا را حفظ نمايد كه به همين جهت ملائكة اللّه و اولياء اللّه ما را مجنون و ديوانه مىدانند ؛ زيرا جنون آن است كه انسان نتواند آداب را حفظ كند ، مثلًا ما در اينجا به كسى كه به واسطهء اختلال عقلى نمىتواند آداب معاشرت و وضع زندگى را تشخيص دهد كه چه چيزى مناسب با هر مقامى است ، مجنون مىگوييم و لذا اگر ما هم ضعيف بوده و نتوانيم پاكى و روحانيت را كه از آداب عالم بالاست مراعات كنيم ، البته جنون داريم . ما نه‌تنها نمىتوانيم آداب عالم بالا\r\n\r\n\r\n","description":"","footnote":"\r\n( 1 ) - آل عمران ( 3 ) : 45 .\r\n","page_name":" 353 ","page_number":353},
  {"content":"\r\n\r\nرا حفظ كنيم ، بلكه به خاطر صِغَر و كوچكى به مقامى كه بتوانيم فيوضات عالم بالا را هم حفظ كنيم نرسيده‌ايم .\r\nاين است كه معصيت‌كار به نظر بالاييها حقيقةً جنون دارد و عاقل كسى است كه آداب عالم بالا را مراعات نمايد و آداب آن عالم همان مقررات شريعت است .\r\nبالجمله : انسان كامل كسى است كه فيوضات عالم بالا را به نحوى كه افاضه مىشود ، حفظ و ضبط كند و به طورى كه بايد به پايين فيض بدهد ، فيض برساند و خلاصه از آن طرف دستش كوتاه نباشد و از اين طرف هم غافل نباشد لذا حضرت پيغمبر صلى الله عليه و آله و سلم جامع الكلم است و كامل‌ترين موجود بين موجودات ممكنه است و معناى نبوت ختميه هم اين است كه ممكن نيست بيش از يكى باشد ؛ زيرا اكمل اوست چون مىتواند همهء تجليات با عظمت را ادراك كند و كشف جمال آن طور كه ممكن است در او روى مىدهد و او پرده از جمال برمىدارد و در عين حال محو جمال نيست . لذا به همهء وجودات از وجود كامل تا آخرين تجليات كوچك مىتواند رسيدگى كند . اين است كه پيغمبر اكرم صلى الله عليه و آله و سلم حتى به نباتات و ذرات و جمادات هم رسيدگى داشته و آخرين درجهء كشف هم براى او دست داده است .\r\nپس ممكن نيست غير از او ختميت داشته باشد ؛ زيرا چنان كه صرف الوجود لا يتكرر است صرف الجمال هم لا يتكرر است . بنا بر اين بايد ديگران از او كمتر باشند ؛ زيرا بالاتر از مقام او ممكن نيست و مقام ختميت به كمتر از اين تحقق نمىيابد . و بالجمله : بايد در تمام انبيا و مرسلين اين دو جهت ، يعنى حفظ كمال بالا و عدم انمحاء در كمال بالا ، باشد تا بتوانند به پايين رسيدگى كنند . منتها اكمل آنها در اين دو جهت ، مرتبهء ختميهء نبوت است و آن مختص به ختمى مرتبت ، پيغمبر ما محمد صلى الله عليه و آله و سلم مىباشد .\r\nو الحاصل : خداوند متعال ، متكلم است و موجودات مراتب كلام او هستند ، البته معيار در باب اعتبار صفتى بر حضرت حق ، همان معيار اعتبار صفت بر ماست كه اگر\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nيك جهت اعتبار صحيحى باشد كه بتوان به آن اعتبار صفتى را براى حق اثبات كرد ، اثبات آن صفت براى حق عيبى ندارد ، بلكه انتزاع چنين صفتى به حكم عقل فرض و لازم است . اما نسبت به اخبارى كه وارد شده در مورد اينكه اسماء اللّه توقيفيه است ، « 1 » اگر مراد از اسماء ، اسماء علميه باشد البته چنين است . اسم شما هم توقيفى است و اسم هر كسى توقيفى است ، كسى حق ندارد شما را كه حسين‌على نام نهاده‌اند از آن تخلف كرده ، و حسن‌على خطاب كند ، اسمى كه پدر و مادر گذاشته‌اند توقيفى است .\r\nبلى چون خدا پدر و مادر ندارد ، اسم خود را خودش گذاشته است و البته نبايد از اسماء علميه او تخلف كرد .\r\nاما در صفت ، اگر اعتبار صحيحى در آن باشد ممكن نيست ما آن صفت را به حق نسبت ندهيم و منتظر صدور آن از شرع باشيم ؛ لذا در خود همان روايت كه احتمالًا به حضرت صادق عليه السلام منسوب است صفت و اسم « ثابت » هست ، « 2 » ولى در قرآن نيست . لفظ « موجود » هم در قرآن نيست ، ولى در روايت هست . « 3 »\r\nآيا نبايد آن را گفت ؟ البته بر ما لازم است كه اين صفت را به حق نسبت دهيم و لو از شرع نمىرسيد . بنا بر اين توقيفى بودن اسماء در آن روايات ناظر به جلوگيرى از كسانى است كه قادر به اثبات اوصاف براى خداوند با معيار صحيح نبوده‌اند ؛ زيرا عوام بوده‌اند و هر چه به نظرشان خوب مىآمده براى او اثبات مىكردند . مثلًا چون مىديدند شيرينى از تلخى بهتر است مىگفتند خدا شيرين است ، و لذا براى سدّ مزخرف گويى چنين اشخاصى گفته‌اند : اسماء اللّه توقيفيه است . و الّا اگر بتوانيم با معيار صحيح وصفى را به او نسبت دهيم ، نسبت مىدهيم ، بلكه چنان كه گفته شد نسبت دادن قهرى است .\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 100 - 104 .\r\n( 2 ) - همان ، حديث 1 .\r\n( 3 ) - همان .\r\n","page_name":" 355 ","page_number":355},
  {"content":"\r\n\r\n\r\nبحثى پيرامون « اوتيت جوامع الكلم »\r\nاما لازم است مقدارى در اطراف\r\n« اوتيت جوامع الكلم » « 1 »\r\nكه در عبارت است گفتگو نماييم :\r\nبعضى گفته‌اند : مراد از\r\n« اوتيت جوامع الكلم »\r\nقواعد و فقرات كليه مانند\r\n« لا ضرر و لا ضرار » « 2 »\r\nو\r\n« البيّعان بالخيار » « 3 »\r\nاست . « 4 »\r\nليكن فلاسفه و حكما گفته‌اند : معناى آن اين است كه من جامع جوامع موجودات هستم ، « 5 » يعنى كمالات تمام موجودات ممكنه به من عطا شده است و او يك موجودى است كه به او جوامع كلم ، يعنى موجودات كه كلمات هستند و جوامع كه عين آن موجودات مىباشند ، به او عطا شده و اضافهء جوامع به كلم اضافهء صفت به موصوف است .\r\nو الحاصل چنان كه گفته‌ايم : عقل اول - مثلًا - كه درعين وحدت جامع تمام كمالات است اگر نشر و پهن شود تمام نظام عالم است ، بلكه بالاتر از آن است و آن يك موجودى است در حال لفّ كه اگر نشر و بازش كنيم ، تمام نظام عالم است و اين عالم ، نمايش نشر اوست . و اين اعجازى است كه خداوند در موجودات به وديعت گذارده كه آنكه به آخرين درجهء وجود رسيده قابليت دارد به آنجايى كه مبدأش بوده برگردد و آخرين صف نعال وجود را كه هيولى است امكان ترقى تا اولين نقطه‌اى است كه از آنجا پايين آمده است و در اين عالم ما ، موجودى به عمل آمده كه توانست جامع تمام كمالات عالم باشد و اگر نشر آن امكان داشت همهء حقايق كماليه‌اى كه در او به نحو اتصال و قرآنيت هست به طور انفصال و فرقانيت بود .\r\n\r\n\r\n","description":"","footnote":"\r\n( 1 ) - عوالى اللئالى ، ج 4 ، ص 120 ، حديث 194 ؛ علم اليقين ، ج 1 ، ص 529 .\r\n( 2 ) - وسائل الشيعه ، ج 12 ، ص 364 ، باب 17 از ابواب الخيار ، حديث 3 - 5 .\r\n( 3 ) - وسائل الشيعه ، ج 12 ، ص 345 ، باب 5 از ابواب الخيار ، حديث 1 - 3 .\r\n( 4 ) - رجوع كنيد به : روضة المتقين ، ج 2 ، ص 111 - 112 ؛ جواهر الكلام ، ج 29 ، ص 311 .\r\n( 5 ) - جامع الاسرار ، ص 294 و 356 ؛ تفسير القرآن الكريم ، صدر المتألهين ، ج 4 ، ص 272 .\r\n","page_name":" 356 ","page_number":356},
  {"content":"\r\n\r\nو الحاصل : در صورتى كه محل براى اخذ فيض و قبول جمال قابل باشد ، به نحو تام بر او افاضه مىشود اگر آينه از نور نتركد ؛ چون در مبدأ بخل نيست .\r\nيك موجودى توانسته است از اين نشئه به همان نحوى كه بايد اخذ فيض نمايد ، اخذ فيض نموده و تمام مراتب كماليهء وجود را سير نموده و ترقى نمايد و تمام شرايط كمال از ازل در او فراهم آمده است و آن صورت جمعى به اين مادهء لايقه افاضه شده است ؛ چون اين ماده بسيار لطيف و نظيف ، بلكه الطف و انظف بوده است .\r\nمراد از اين ماده هيولى نيست ، بلكه مراد از آن طينتى است كه از صلب آدم در اصلاب شامخه و ارحام مطهره به طور سلامت و لطافت آمده و آخرين صورت كه حقيقت شىء به آن است ، صورتى است كه جامع تمام كمالات صور موجودات بوده و تمام فيض را قبول نموده است .\r\nو الحاصل : چون بنا را بر اين گذاشتيم كه الفاظ براى معانى عامه وضع شده‌اند ، پس مراد از\r\n« اوتيت جوامع الكلم »\r\nهم آن چيزى است كه غير حكيم گفته است و هم آن چيزى است كه حكيم گفته است . تمام عالم كلمات خداست و تنها قرآن كلمات خدا نيست ، بلكه قرآن هم روى همين قاعدهء وضع الفاظ براى معانى عامه ، نازل شده است و همين قاعده است كه بطون داشتن قرآن مجيد را تصحيح مىنمايد ؛ زيرا آنچه قرآن از آن حكايت مىكند ، همان تمام نظام عالم است ، اگر مثلًا نور مىگويد به آن معناى عام از واجب الوجود تا اين نور شمس را شامل مىشود .\r\nمنتها اگر شخص عاقل و حكيمى با بچهء كوچكى سر و كار داشته باشد و بخواهد كلامى را به او القا كند بايد به حد مثال آن را تنزل دهد و لذا قرآن فرموده است  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ . . . » .  « 1 »\r\nاين قرآن از عقل اول تا آخرين مرحلهء وجود را سير كرده است ، منتها براى جماعتى مثل ما كه با هزاران ادله و براهين و امثله اثبات مىكنند كه عالم بالايى هم هست با اين حال ما از نظر اعتقاد يا شك و يا ظن داريم ، چگونه قرآن با آن حقيقتى كه\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n","page_name":" 357 ","page_number":357},
  {"content":"\r\n\r\nيك پله بالاتر از اين عالم است نازل شود ؛ لذا قرآن تا به اين مرحله آمده است .\r\nمراد از بطون قرآن هم همين است كه قرآن داراى عوالم سبعه است ، « 1 » يعنى در هر عالمى قرآن آن عالم از سنخ همان عالم است ، اگر پيغمبر قرآنى را كه در عقل اول است اظهار مىكرد ، هيچ كس آن را نمىفهميد مگر كسانى كه ديدهء آنها از آن آينه خيره نمىشود .\r\nو بالجمله : بطون داشتن قرآن اين است كه الفاظ براى معانى عامه وضع شده‌اند و در عين حالى كه قرآن يك حقيقت است ، تمام عالم را هر مرتبهء آن كه باشد ، شامل است .\r\nمنتها كسى كه از نور فقط اين نور را مىفهمد ، او فقط قشر قرآن را مىداند و آنكه سعهء لفظ و موضوع له آن را ديد ، بطن قرآن را هم مىداند .\r\nمراد از بطن اين است كه گفته شد ، نه آنچه صاحب كفايه گفته است كه مراد از بطون قرآن ، لوازم معانى قرآنيه است ، « 2 » بلكه چنان كه ما گفتيم مراد از بطون همان معانى عامه است كه به نحو حقيقت شامل همهء عوالم است ، منتها هر كس به اندازهء وسع انسانىاش نسبت به عوالم ، معانى عامهء قرآن را مىفهمد .\r\nما چون قشرى بوديم ، قشر قرآن براى ما نازل شده است و معناى آن همان است كه گفته شد .\r\nشايد اينكه در موقع نزول قرآن از آن به حرف تعبير كرده‌اند كه :\r\n« إنّ القرآن نزل على سبعة أحرف » « 3 »\r\nعلتش اين باشد كه ما به بطون قرآن نرسيديم و هر چه از قرآن مىبينيم غير خدا مىبينيم چون قشر عالم طبيعت هستيم .\r\nو شايد اين معنى سبب شده است كه حضرت به ابى حنيفه « 4 » فرموده است :\r\n\r\n\r\n","description":"","footnote":"\r\n( 1 ) - عوالى اللئالى ، ج 4 ، ص 107 ، حديث 159 .\r\n( 2 ) - كفاية الاصول ، ص 38 .\r\n( 3 ) - خصال ، ج 2 ، ص 358 ، حديث 43 ؛ بحار الانوار ، ج 89 ، ص 49 ، حديث 10 .\r\n( 4 ) - نعمان بن ثابت كوفى ( 80 - 150 ق . ) يكى از پيشوايان مذاهب فقهى اهل سنت و امام حنفيه مىباشد . وى اولين كسى است كه بناى فقه را بر قياس نهاد و به همين سبب بارها امام صادق عليه السلام او را از اين كار نهى كرد و با او احتجاج فرمود . وى دو سال نزد امام صادق عليه السلام درس خواند و بارها مىگفت : لو لا السنتان لهلك النعمان .\r\nاز شاگردان او محمد بن حسن شيبانى و ابو يوسف قاضى و از كتابهايش المخارج در فقه ، و مسند در حديث مىباشد . قبر او در بغداد ، زيارتگاه اهل سنت است .\r\n","page_name":" 358 ","page_number":358},
  {"content":"\r\n\r\n« و ما ورّثك اللّه من كتابه حرفاً » « 1 »\r\nزيرا نمىشود گفت : آنچه ما از اين الفاظ عربيه مىفهميم ابو حنيفه آن را نمىفهميد .\r\nبالجمله : آنچه از قرآن نصيب ماست همان صورت قشر است و ما از دنيا خارج نشده‌ايم تا وراى دنياى قرآن را ببينيم . گمان مكن كه از ما كسى پيدا شود كه كارش براى خدا باشد ، بهشت هم دنياست ، مگر بهشت ، آخرت است ؟ ما سوى اللّه دنيا است هر چه غير خداست پست و دنى است ، ولى چه كنيم كه مشام ما قابليت ندارد غير از اين دنيا ، آن هم انزل مرتبهء دنيا را استشمام كند ، ما به هيچ وجه به غير از اين آخرين قشر به چيزى نرسيده‌ايم .\r\nتو گمان مىكنى كه شيطان ما همان است كه حضرت آدم را از بهشت بيرون كرد ، ما قابل توجه آن شيطان نيستيم . آن شيطان به بهشت راه داشت كه آدم را از آن بيرون كرد ، شيطان ما از شيطانهاى بسيار انزل است ، مگر شيطان بزرگ به ما اعتنا مىكند ؟\r\nبلكه اصلًا ما شيطان لازم نداريم چون خود ما شيطان هستيم و يا بدون اغوا دنبال او هستيم .\r\nمگر آن حكايت را نشنيده‌اى كه كسى در خواب ديد كه شيطان مشغول بافتن ريسمان است ولى براى او ريسمانى درست نكرده و او در بين آن ريسمانها ، ريسمانى ندارد . پرسيد : چطور براى من ريسمانى نيست ؟ گفت : تو احتياج به ريسمان ندارى ، خودت مىآيى .\r\nبلكه مىتوان گفت : شيطان آن است كه انسان را از حق و خدا نگه دارد .\r\nهمهء شاغلين از خدا شيطان هستند ، دنيا شيطان است ، بهشت هم اگر انسان را از خدا غافل كند شيطان است . شيطان كارى جز اعراض دادن از ذكر اللّه و لقاء اللّه ندارد و\r\n\r\n\r\n","description":"","footnote":"\r\n( 1 ) - علل الشرائع ، ص 90 ، حديث 5 ؛ بحار الانوار ، ج 2 ، ص 293 ، حديث 13 .\r\n","page_name":" 359 ","page_number":359},
  {"content":"\r\n\r\nگفتيم كه الفاظ براى معانى عامه وضع شده‌اند پس شاغلين از حق و معرضين از او شيطان مىباشند .\r\nولى افسوس در اينجاست كه ما طورى ضعيف النفس هستيم كه همه چيز حتى تخيلات ، موهومات ، آمال و چيزهايى كه فنا و زوال پذيرند و در آخرين مرتبهء عالم و قشر عالم وجود هستند براى ما شيطان مىباشند و ما را از ذكر اللّه اعراض داده‌اند .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nفريدهء سوم افعال حقّ تعالى\r\n\r\nغرر في إثبات أنّ أوّل ما صدر هو العقل\r\n عقلًا و نقلًا كان عقل إذ بدا * لا يوجد الواحد إلّا واحداً \r\n فذلك الواحد نفس أو عرض * أو صورة أو الهيولى لو فرض \r\n نفساً و هيئة بلاجسم فعل * أو اخريين فتلازم بطل \r\n و هذه الأقسام لمّا بطلت * فوحدة المبدأ عقلًا اقتضت \r\n[ شرح منظومه ، بخش حكمت ، ص 189 - 190 
  ]\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nعقل ، اول صادر حقّ\r\n\r\nلزوم بساطت صادر اول\r\nاگر در هر علتى يك خصوصيت مخصوص به خود آن علت نسبت به معلول آن نباشد ، لازمه‌اش اين است كه عليت هر چيزى براى هر چيزى ممكن باشد . مثلًا هيولاى اولى علت وجود اين سلسله از موجودات ممكنه باشد .\r\nو چون بالضروره هر چيزى نمىتواند علت هر چيزى باشد ، پس در علت خصوصيتى لازم است كه به جهت آن ، عليت براى معلولى داشته باشد . بنا بر اين اگر فرض كنيم يك حقيقت بسيط من جميع الجهات علت دو شىء باشد با توجه به اينكه مسلم است كه در خارج دو شىء ، دو چيز متغايرند و آنچه به عنوان ما به الاشتراك از آنها انتزاع مىشود ، فقط عنوان انتزاعى و اعتبارى است ؛ زيرا ما به الاشتراك و جامع بين دو شىء ، در خارج وجود ندارد . مثلًا زيد داراى هويت متشخصه‌اى است كه غير از هويت متشخصهء عمرو است و گرچه هر دو انسان هستند ولى انسان كه جامع بين آنهاست ، در خارج وجود جداگانه ندارد و الّا لازمهء آن وجود جامع شىء ، بين همهء اشياء حتى بين جماد و واجب الوجود مىباشد ؛ لذا به واسطهء قاعدهء سابق كه در علت ، خصوصيتى نسبت به معلول آن لازم است ، شىء بسيط من جميع الجهات كه آن را علت فرض نموده‌ايم ، خصوصيتى لازم دارد كه آن خصوصيت به مقتضاى بساطت علت ، عين هويت و ذات آن علت بسيط خواهد بود و اين گونه نيست كه ذات چيزى باشد و خصوصيت امرى زايد بر آن باشد ، بلكه علت تمام هويت و ذات آن همان\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nخصوصيت خواهد بود و چون آن را علت دو معلول متغاير فرض نموده‌ايم پس بايد آن علت بسيط داراى دو خصوصيت متغاير باشد و چون علت بسيط بوده و خصوصيت ، تمام ذات آن مىباشد ، بنا بر اين بايد آن علت به تمام حقيقت و ذات ، هم عين اين خصوصيت و هم عين آن خصوصيت باشد و اين محال است و لازمهء آن اين است كه ما فرضناه بسيطاً لم يكن بسيطاً .\r\nو چون اينجا سخن در فاعل الهى و علت الهى است و معلول عين تعلق و ربط به علت است ؛ لذا يك معلول را دو علت نشايد ، چنان كه دو معلول نمىتوانند معلول يك علت باشند . اما در اصول حرف بىربطى زده شده است و آن اين است كه : اگر دو علت مستقل بر يك معلول وارد شدند ، جامع بين آنها تأثير مىكند « 1 » و يا اگر دو معلول ، معلول يك علت شدند ، جامع بين آنها معلول خواهد بود .\r\nاين سخن غلط است ؛ زيرا جامع در خارج وجود ندارد و هر چه در خارج هست وجودات است و وجودات هم با يكديگر متغايرند و هويت هر فرد در خارج غير از هويت ديگرى است . البته اين حرفها بر اين مبناست كه نظر شخص حكيمانه باشد و موجودات را مختلف ببيند . چنين كسى و لو به اصالة الوجود قائل باشد چون در مراتب وجود اختلاف مىبيند ، كثرات را خواهد ديد . و الّا مانند محيى الدين كه نظر عارفانه دارد ابايى از انكار اين غلغله‌ها و سر و صداها در عالم ندارد .\r\nبعضى از مطالبى كه عرفا گفته‌اند ما فقط صورت ظاهرى آن را ياد گرفته‌ايم و نمىدانيم قضيهء مكاشفه چيست ؟ و اگر هزار سال هم از آن سخن بگوييم مانند طوطى سخن آموخته خواهيم بود ؛ لذا نبايد اين همه غلغله و بانگ و نوا و خروش و داد و بيداد و هياهو و انقلاب را كه معركهء عجيب و نواى غريبى است ، منكر شد .\r\nپس اگر به طريق حكيمانه و نظر فلسفى نگاه شود تا به انسان نخندند ، وجودات از قبيل انسان و حيوان و جماد ديده مىشود گرچه ماهيت اصيل نباشد ؛ زيرا لا اقل مراتب وجود كه هستند . حال از بين اين مختلفات كدام صادر اول\r\n\r\n\r\n","description":"","footnote":"\r\n( 1 ) - رجوع كنيد به : كفاية الاصول ، ص 201 .\r\n","page_name":" 363 ","page_number":363},
  {"content":"\r\n\r\nاست ؟ گرچه آن بىنام و نشان است و اسم گذارى با خود شما است .\r\n\r\nتقريب مطلب با تبيين انتساب افعال به نفس\r\nاولًا بايد اين مطلب را بررسى نمود كه افعالى كه از انسان بروز و ظهور پيدا مىكند و به عمل مىآيد درعين حال كه از عضلات است ، چگونه بدون شائبهء مجازيت و بدون عنايت به نفس نسبت داده مىشود ؟\r\nالبته پر واضح است كه از نفس در آن مقام شامخ تجرد ، جز تصورات مجرده صادر نمىشود . مثلًا نفس در آن مقام به طور كلى و به نحو تجرد ، تصور مىكند كه جلب نفع واجب است و بايد از ضرر دورى كرد ، سپس هنگامى كه نفس در مرتبهء نازله مىبيند كه فلان چيز منفعت دارد در باطن نفس يك صغرى و كبرى توليد مىشود و در مرتبهء سوم كه مسلّماً مرتبهء نازل‌ترى است ، اشتياق حاصل مىشود و بعد شوق ، مؤكّد مىشود ، آن گاه قوه‌اى از نفس كه در عضلات پخش شده حركت مىكند و بين عضلات هم تعانق و اتحاد وجود دارد ، تحرك يافتن آن قوه موجب تحرك عضلات مىشود و سرانجام آن كار انجام مىگيرد . انسان اين كار را با وجود واسطه‌ها ، بدون شائبهء مجاز به خودش نسبت داده و مىگويد : من اين كار را كردم و اگر به او بگويند :\r\nدستت اين كار را كرده است ، مىگويد : مرا از دست من و دست مرا از من جدا مىدانى ؟ و حال آنكه دستم جزء بدن من است . با اينكه نفس ، روزى اين بدن را خواهد گذاشت و از اين نشئه بيرون خواهد رفت و آن وقت اگر نظرش به اين بدن بيفتد خجالت خواهد كشيد از اينكه اين بدن با اينكه قابل توطّن نبوده ، آشيانهء او بوده است . و نفس بعد از مفارقت از بدن در قالب مثالى خواهد بود و بنا بر فرمايش بعضى از مشايخ : قالب مثالى عبارت از همين حس لامسه است كه در سرتاسر بدن غير از مو هست و در هر عضوى به شكل همان عضو است . « 1 » مثلًا حس لامسه در سر ، كه كرويت دارد كروى است . اگر اين حسى را كه جسمِ داراى طول و عرض و عمق ،\r\n\r\n\r\n","description":"","footnote":"\r\n( 1 ) - رجوع كنيد به : رشحات البحار ، كتاب الايمان و الرجعة ، ص 29 .\r\n","page_name":" 364 ","page_number":364},
  {"content":"\r\n\r\nواجد آن مىباشد با همان طول و عرض و عمق بدن ، از بدن انسان بيرون كشيده و جدا كنند ، قد و قامتى مانند بدن خواهد داشت ، منتها چون مثل هوا لطيف است ديده نمىشود . و يا اينكه بدن مثالى ، بدنى است كه نفس در قبر به فعاليت خود آن را خلق مىكند .\r\nو بالجمله : سخن در اين است كه با اينكه نفس بالاخره از اين بدن مفارقت خواهد كرد و بين قوهء منبثهء از نفس در عضلات عليت و معلوليت من جميع الجهات نيست ، بلكه بين آنها يك نحوه ارتباطى هست ، در عين حال آنچه را دست انجام مىدهد ، بدون شائبهء مجازيت به « مَن » نسبت مىدهند و اين نسبت از قبيل « بنى الامير المدينه » نيست تا چه رسد به حضرت حق كه همهء عالم ظل او و ربط به اوست پس حضرت حق براى همهء موجودات از اول تا آخر ، عليت تامهء حقيقيه دارد گرچه هر موجودى به موجود عالىتر از خود ، ربط دارد تا به عقل اول كه صرف الربط به حضرت حق است برسد . بنا بر اين همهء موجودات با واسطه يا بدون واسطه ربط محض به او هستند .\r\nپس اگر حكيم قائل شد به اينكه : بايد از مصدر حق بسيط من جميع الجهات ، يك حقيقت بسيط صادر شود كه مظهر اوست ، يعنى چنان كه او عالم و قادر و مختار است اين هم نمونه‌اى از او باشد ، لازمهء اين حرف اين نيست كه خداوند امر را به آن حقيقت صادر از او تفويض كرده باشد و خودش از آن بر كنار باشد ؛ چنان كه بعضى از متكلمين گويند : خدا عالم را خلق كرده و مقدارى استعداد هم به او داده و عالم به اندازهء استعداد خودش ، و لو - نعوذ باللّه - خدا نباشد ، كار مىكند . « 1 »\r\nاصلًا تفويض امر محال است و امكان ندارد روابط محض و متعلقات كه هر گز استقلال در وجود ندارند ، مستقل باشند و اگر حكما به ترتيب خلق قائل هستند در عين حال همهء موجودات را به او ربط مىدهند و مىگويند با اينكه هر فعلى كه از هر موجودى به وجود مىآيد ، حقيقةً به آن موجود نسبت دارد ، حقيقةً به خدا هم نسبت\r\n\r\n\r\n","description":"","footnote":"\r\n( 1 ) - نقد المحصل ، ص 121 ؛ كشف المراد ، ص 81 و 115 ؛ شوارق الالهام ، ص 138 .\r\n","page_name":" 365 ","page_number":365},
  {"content":"\r\n\r\nدارد  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى » .  « 1 »\r\nگمان نشود كه غير از رمى ظاهرى پيامبر صلى الله عليه و آله و سلم رمى ديگرى هم بوده است ، بلكه تنها رمى خاكى بوده و همان به هر دو نسبت داده مىشود و حكيم همين نسبت را در سرتاسر موجودات عالم اعم از افعال و غير آنها جارى مىداند و از عقل اول تا منتهاى عالم وجود به اين مقاله قائل است كه همهء موجودات حقيقةً به او نسبت داده مىشود با اينكه حكيم به خلق ترتيبى قائل است . ولى شما به كواكب و خورشيد و ماه كه مىرسيد مىگوييد غير از خدا كيست تا اينها از او صادر شده باشد ؟ ولى به افعال كه مىرسيد مىگوييد : من رفتم ، من كردم ، من گفتم و من در اين افعال مستقل هستم و خدا اصلًا در آنها دخيل نيست . با اينكه افعال هم موجودات هستند .\r\nعلت اين كار همان غفلت و عدم اعتقاد به توحيد افعالى است ؛ زيرا اگر به توحيد افعالى قائل بوديم چنان كه خود قرآن آن را گوشزد كرده است :  « أَ أَنْتُمْ تَزْرَعُونَهُ أَمْ نَحْنُ الزَّارِعُونَ »  « 2 »  « أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ »  « 3 » همهء موجودات و افعال را به او نسبت مىداديم .\r\nو بالجمله : حكيم يك ميزان علمى در دست دارد كه در همهء مراحل ميزان است و آن اين است كه او به ترتيب خلق قائل است ، چون قاعدهء « الواحد لا يصدر منه الّا الواحد » مسلم است و دليل آن منحصر به دليلى كه ما ذكر كرديم نيست ، بلكه براهينى بر آن قائم است و كمتر قاعده‌اى در فلسفه به اين متانت هست ، « 4 » در عين حال تفويض را هم محال مىداند .\r\n\r\n\r\n","description":"","footnote":"\r\n( 1 ) - انفال ( 8 ) : 17 .\r\n( 2 ) - واقعه ( 56 ) : 64 .\r\n( 3 ) - واقعه ( 56 ) : 72 .\r\n( 4 ) - رجوع كنيد به : شرح اشارات ، ج 3 ، ص 122 ؛ التحصيل ، ص 531 ؛ مطارحات ، در مجموعهء مصنفات شيخ اشراق ، ج 1 ، ص 385 - 386 ؛ قبسات ، ص 351 - 367 ؛ اسفار ، ج 2 ، ص 204 - 210 و ج 7 ، ص 204 - 236 .\r\n","page_name":" 366 ","page_number":366},
  {"content":"\r\n\r\n\r\nبررسى موجودات و تعيين صادر اول\r\nاينك موجودات عالم را تحت نظر قرار داده تا ببينيم كدام يك قابليت دارد كه صادر اول باشد .\r\nموجودات ممكنه ، يا جوهر و يا عرض مىباشند . جوهر به خلاف عرض در وجود مستقل است و آن يا فعليت تمام و يا قوهء محض و يا مجتمع از فعليت و قوه است .\r\nفعليتِ حالّ در قوه در قسم اخير ، صورت جسميه است كه با همهء صور كه به ترتيب عبارتند از : صورت عنصريه و صورت معدنيه و صورت نباتيه و صورت حيوانيه و صورت انسانيه ، مركب مىباشد .\r\nصورت نباتيه و صورت حيوانيه و صورت انسانيه را - در كتاب نفس - از نفوس كه تعلق به بدن دارند ، مىشمارند ؛ چون اشياء عالم از اين اقسام بيرون نيستند .\r\nاكنون بايد ديد كه كدام يك از آنها صادر اول است .\r\nاگر عرض صادر اول باشد بايد اول جوهر صادر شود و اين خلاف فرض است و يا لازم مىآيد با اينكه رتبهء جوهر مقدم است ، عرض كه در رتبهء متأخر قرار دارد ، آن را ايجاد كند و اين محال است . علاوه بر اين : عرض قابل اينكه صادر اول باشد ، نيست .\r\nاگر هيولى كه قوهء محض است صادر اول باشد ، تلازمى كه بين هيولى و صورت در طبيعيات ثابت شده ، « 1 » باطل مىشود . علاوه بر اينكه هيولايى كه قوهء محض است چطور مىتواند مستقل باشد .\r\nاگر صورت صادر اول باشد ، تلازم بين صورت و هيولى نيز باطل مىشود ، با اينكه تلازم بين آن دو برهانى است .\r\nاگر نفس صادر اول باشد ، لازم مىآيد بدن كه متعلق اوست قبل از او باشد و يا اينكه نفس متعلق خود را ايجاد كند ، در صورتى كه فعل نفس به واسطهء متعلق است .\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 322 - 333 ؛ شرح اشارات ، ج 3 ، ص 73 - 100 ؛ اسفار ، ج 5 ، ص 129 - 145 .\r\n","page_name":" 367 ","page_number":367},
  {"content":"\r\n\r\nاگر صادر اول جسم باشد ، چون جسم مركب است خلاف برهان و قاعدهء الواحد لازم مىآيد .\r\nپس بايد صادر اول يك موجود صرف الفعليه و بسيط الهويه باشد و انتخاب نام آن هم به اختيار شماست آن را به نور يا روحانيت محمديه صلى الله عليه و آله و سلم يا عقل اول يا قلم و يا هر چه دلت مىخواهد ، نامگذارى كن .\r\nاما دليل نقلى بر اينكه صادر اول عقل است مانند قول پيامبر صلى الله عليه و آله و سلم است كه :\r\n« أوّل ما خلق اللّه العقل » « 1 »\r\nو مانند قول حضرت امير عليه السلام است حين سُئل عن العالم العلوي :\r\n« صور عارية عن الموادّ خالية عن القوّة و الاستعداد تجلّى لها فأشرقت و طالعها فتلألأت ألقى في هويتها مثاله و أظهر عنها أفعاله . . . » « 2 »\r\nگرچه ظاهر عبارات اين حديث غير از آن است .\r\n\r\n\r\n","description":"","footnote":"\r\n( 1 ) - عوالى اللئالى ، ج 4 ، ص 99 ، حديث 141 .\r\n( 2 ) - غرر الحكم و درر الكلم ، ج 2 ، ص 417 .\r\n","page_name":" 368 ","page_number":368},
  {"content":"\r\n\r\n\r\nغرر في كيفية حصول الكثرة في العالم\r\n فالعقل الأوّل لدى المشّائي * وجوبه مبدأ ثان جائي \r\n و عقله لذاته للفلك * دان لدان سامك لسامك \r\n و هكذا حتّى لعاشر وصل * و الفيض منه في العناصر حصل \r\n بالفقر معطٍ لهيولى العنصر * و بالوجوب لنفوس صور \r\n فللهيولى كثرة استعداد * بحركات السبعة الشداد \r\n[ شرح منظومه ، بخش حكمت ، ص 190 - 191 
  ]\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nچگونگى بروز كثرت در عالم\r\nالبته بايد معلوم باشد كه عقل اول و صادر اول غير از وجود نيست ؛ زيرا از حق جز وجود صادر نمىشود و جهت صدور تنها وجود است .\r\nبراى رسيدن به مطلب به چند مقدمه احتياج داريم :\r\n\r\nتبيين مقدمات مطلب\r\nمقدمهء اول اينكه : گفتيم از بسيط من جميع الجهات ، جز واحد صادر نمىشود و جهت وجوديهء عقل اول كه صادر اول است از مبدأ اعلى صادر شده است .\r\nذكر اين مقدمه براى اين است كه وقتى در مقدمهء دوم مىگوييم كه چون عقل اول معلول است و به حكم معلوليت از علت ناقص‌تر است پس عقل اول به تحليل عقلى مركب خواهد بود ، نگويند كه از مبدأ بسيط من جميع الجهات ، مركب صادر شده است ؛ لذا براى رفع اين سخن مىگوييم : نقص كه امر عدمى است از مبدأ صادر نشده ، بلكه جهتى كه به آن جهت صدور متحقق گرديده ، همان جهت وجوديهء عقل اول است .\r\nمقدمهء دوم اين است كه : به حكم معلوليت ، معلول از وجود علت ناقص‌تر است و محال است يكى از دو چيزى كه از جميع جهات با يكديگر مساوى مىباشند ، علت براى ديگرى باشد ، پس وجود علت از وجود معلول اقوى و وجود معلول اضعف از اوست ، در نتيجه نمىتواند وجود معلول اول صرف وجود باشد تا نتواند عقل آن را تحليل نمايد و معلول اول مثل واجب تعالى نيست كه غير از وجود ، چيزى از مفاهيمى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكه مصداق آنها غير وجود است بر او صدق نكند .\r\nمقدمهء سوم اين است كه : تحليل دو قسم است : تحليل خارجى و تحليل عقلى ؛ اگر بعد از تحليل دو جنس مختلف پيدا شود ، در اين صورت تحليل ، خارجى است چنان كه بعد از تجزيهء آب ، اكسيژن و ئيدروژن و بعد از تجزيهء هوا ، ازت و اكسيژن حاصل مىشوند .\r\nو اگر حاصل تحليل در خارج چيزى جز محلَّل نباشد ، چنين محلَّلى را بسيط گويند ، مانند عناصر اربعه از قبيل آب و هوا بنا بر عقيدهء قدما .\r\n\r\nبسايط خارجيه و تركيب عقلى\r\nبسايط خارجيه هنگامى كه مورد تحليل عقلى واقع مىشوند ، مركب عقلى مىگردند ؛ زيرا عقل در مقام تحليل ، براى آنها يك وجود و يك نقصان و حد وجود قائل است گرچه نقص و حد و محدوديت امر وجودى نيست تا با وجود ، دو شىء مستقل و مخلوط با يكديگر باشند .\r\nتركيب اعم از معنايى است كه در اذهان ساده مىباشد ؛ اذهان ساده گمان مىكنند كه بايد مثلًا ارده و شيره و يا انگبين و سركه‌اى باشد و آنها را با هم مخلوط كنند تا مركب حاصل شود .\r\nاگر دو مفهوم كه با يكديگر متقابل هستند ، از يك شىء انتزاع شوند در صورتى كه مصداق آنها مختلف باشد ، آن شىء را مركب گويند به خلاف مفاهيمى كه با يكديگر متوافق مىباشند و گرچه در عالم مفهوميت با يكديگر اختلاف دارند و ليكن مصداق آنها مختلف نبوده و براى همهء آنها بيش از يك مصداق نيست . مثل مفهوم علم و قدرت و حيات و اراده و وجود ، كه گرچه از نظر مفهوم با يكديگر فرق دارند ولى محال است كه در مصداق با هم تفاوت داشته باشند و مصداق علم غير از مصداق قدرت ، حيات ، اراده و وجود يا بر عكس باشد .\r\nلذا از ذات بارى با اينكه بسيط من جميع الجهات است مفاهيم متعدده انتزاع\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمىشود و عقل هر چيزى را مىتواند تحليل كند جز ذات بسيط من جميع الجهات را كه او اصلًا تحليل نمىشود و به گونه‌اى صرف الوجود است و صرافت دارد كه نتيجهء تحليل عقل ، عين محلَّل است و عقل هر چه صرف الوجود را مورد تحليل قرار دهد غير از وجود چيزى از آن حاصل نمىشود . ولى در موجودات ممكنه اگر دو مفهوم كه با يكديگر مختلف و متقابل مىباشند داشته باشيم ، محال است آنچه از جهتى مصداق براى يكى از آن دو هست از همان جهت ، مصداق براى ديگرى هم باشد . مثل اينكه بگويند زيد عالم به فقه و جاهل به موسيقى است و يا مانند اينكه در عقل اول مىگويند : او موجود و ناقص است ، كه مفهوم موجود بر جهت وجوديه او كه صادر از مبدأ است منطبق مىباشد . و محال است كه مفهوم ناقص هم بر همان جهت منطبق باشد ، بلكه آن جهت تضييق از علت و محدوديت و حيثيت تعيّنى در او ، مصداق مفهوم ناقص است به خلاف مفهوم موجود و مفهوم كامل نسبت به حضرت احديت كه مصداق موجود همان مصداق كامل است و مصداق كامل همان مصداق موجود است بلكه مصداق كامل ، جهت وجود به نعت شدت و قوت و صرافت و كمال است و هر كدام از اين دو مفهوم بر حضرت بارى از جهت و حيثيت وجود صادق مىباشند ، ولى بر موجودات ديگر هر يك از دو مفهوم موجود و ناقص ، از يك حيثيت صادق نيستند .\r\nپس مفاهيمى كه بر حضرت حق صادق مىباشند ، مانند مبدأ و ربّ و محيى و قادر و ازلى و ابدى مصداق همهء آنها يكى است و كلٌّ الى ذاك الجمال يشير .\r\nو بالجمله : خداوند به همان حيثيت وجوديه كه ربّ العالمين است ، قادر و مبدأ و ازلى و ابدى است .\r\n\r\nاقسام چهارگانهء تركيب\r\nبراى شرح و توضيح مطلب مىگوييم : تركيبات مختلف مىباشند يك تركيب از صورت و هيولى است و تركيب ديگر از اجزاء مقداريه است و تركيبى مانند تركيبات مشهور از امور موجودهء مختلفه است و تركيبى از وجود و عدم است كه شرّ التراكيب\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاست . البته قسم اخير را كه تركيب مىناميم مثل تركيبات ديگر نيست كه اجزاء مركب ، اشياء متأصل و متقابل با يكديگر باشند ، بلكه اين تركيب يك تركيب عقلى است كه اختلاط از وجدان و فقدان است و يك جزء مركب موجود نيست و براى مفهوم آن ، ما بازاء خارجى مشهود و محسوس و قابل اشاره و از سنخ وجود نيست .\r\nو بالجمله : يك قسم مركب هست كه با انحلال عقلى به وجدان و فقدان منحل مىشود و اين دو مفهوم از يك حيثيت بر يك وجود صدق نمىكنند ، بلكه از حيثيات مختلفهء متضاده بر يك وجود صادق مىباشند به خلاف بسيط من جميع الجهات كه گرچه مفاهيم مختلفه بر آن صادق است و ليكن غير از حيثيت وجود داراى حيثيت ديگرى نيست و در بسيط الحقيقهء من جميع الجهات كه واجب الوجود من جميع الجهات هم هست ، همهء مفاهيم از يك حيثيت بر او صادق است و او به چيزى غير از وجود تحليل نمىشود و هر چه مورد تحليل واقع شود چيزى جز وجود از كار درنمىآيد و در مقابل هر مفهومى كه قابل صدق بر اوست جز حقيقت واحدهء خارجيه وجود ندارد .\r\nاگر چه در عقل اول هم مفاهيم علم و قدرت و حيات و اراده و غير آنها داراى مصداق واحدى است و همهء آنها از حيثيت واحده بر آن صادق است ولى مفاهيم ديگر ، مثل نقص نسبت به واجب و وجودِ تام نبودن ، از جهت و حيثيت وجود بر او صادق نيستند .\r\nو الحاصل : وقتى عقل ، صادر اول را ملاحظه مىكند مىبيند كه اين وجود در مرتبهء ذات ، در وجود استقلال نداشته و ممكن است وجود داشته باشد يا نداشته باشد و از اين موجود با اين حد و نقصان كه در وجود استقلال ندارد ، يك حد انتزاع نموده و او را به اين حد نيز ، تجزيه مىنمايد گرچه حد در خارج موجود نيست ، بلكه فقدان واقعى است .\r\nمقدمهء ديگر اين است كه : آنچه از واجب الوجود صادر مىشود ، يك امر وجودى بسيطى است كه در آن از آن حيثيتى كه صادر شده تركيبى نيست ، ولى\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nهنگامى كه صادر مىشود با امر عدمى و نقصان متعانق است و اين جهت نقص به حكم معلوليت است .\r\nو الحاصل : از واجب الوجود دو چيز صادر نمىشود تا بر خلاف قاعده از بسيط ، كثير صادر گردد ، بلكه صادر غير از يك حقيقت بسيطه كه تنها وجود است نيست و چيز ديگرى كه ما بازاء داشته باشد صادر نمىشود و صادر بسيط است . منتها به حكم تضييق معلول از علت خود ، از لوازم اين صادر بعد از صدور ، نقصان او نسبت به علت آن است و لذا اين صادر بعد از صدور ، متعانق با نقصان است و نقصان در خارج واقعيت ندارد ، بلكه مصداق حقيقى نقصان همان وجود معلول است و ما كه در بحث اصالة الوجود پيوسته فرياد مىزديم كه غير از وجود ، چيزى متأصل نيست و ماهيت هيچ و عدم است و واقعيت ندارد ، به اين معنى نبود كه حتى نقصان و عدمى بودن آن هم واقعيت ندارد ، بلكه مراد از اينكه ماهيت واقعيت ندارد ، اين است كه ماهيت چيزى كه موجود و متأصل باشد نيست .\r\nو اگر تا حال مىگفتيم آنچه در خارج است غير از وجود چيزى نيست ، براى فهماندن اين معنى بود كه گمان نشود ماهيت در خارج موجود است و الّا موجودات ممكنه از وجود و ماهيت مركب مىباشند و اين تركيب ، حقيقى است و آنها از جهت دو حيثيت تحت مفاهيم واقع مىشوند و چنان كه به حمل شايع صناعى مىگوييم : عقل اول موجود است ، در حالى كه بايد در حمل شايع ، مصداق محمول در واقع و خارج باشد ، همچنين در عداد آن به حمل شايع مىگوييم : عقل اول نسبت به علت و واجب الوجود ناقص است ، پس عقل اول مصداق مفهوم ناقص است ؛ زيرا چنان كه گفتيم ، بايد در حمل شايع صناعى مصداق محمول حقيقةً در خارج باشد و در غير اين صورت حمل شايع نخواهد بود ، بنا بر اين عقل اول مركب از وجود و عدم مىباشد .\r\nو بالجمله : وجود عقل اول در هر دو جملهء « هذا موجود بالحمل الشائع » و « هذا ناقص بالحمل الشائع » مشارٌ إليه بوده و چنان كه مصداق مفهوم وجود است و وجودش\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nواقعيت دارد ، همچنين مصداق براى مفهوم ناقص هم مىباشد ، پس مصداق ناقص هم در خارج هست . منتها چنان كه گفته‌ايم و باز هم مىگوييم ، ما قائليم كه نقصان ما بازاء وجودى در خارج ندارد ، بلكه در خارج امر عدمى است ليكن اين عدم در خارج واقعيت دارد .\r\nبنا بر اين : عقل اول از كمال و نقص و از وجود و عدم مركب است و معناى تركيب عقلى همين بود كه گفتيم ، پس معناى تركيب عقلى اين نيست كه عقل اول در خارج مثل واجب الوجود ، من جميع الجهات بسيط باشد و چنان كه واجب به هيچ وجه تركيب ندارد ، او هم تركيب نداشته باشد و عقل بدون ملاك و بدون اينكه نحوهء وجود آنها در خارج مختلف باشد يكى را مركب و ديگرى را بسيط بداند .\r\nمىتوان گفت : اصلًا معنى ندارد عقل چنين حرف غير مربوطى را بگويد ، بلكه معلول اول در خارج وجودى متشابك و متعانق با عدم و مركب از وجود و عدم است و اين معناى تركيب عقلى است و علت عقلى بودن تركيب اين است كه عقل در تحليل مىتواند فقدان و نقصان و عدميت را يك طرف و وجدان و وجود را طرف ديگر قرار دهد .\r\nپس عقل اول در خارج مركب است ؛ گرچه تركيب آن از عدم و وجود و نقص و كمال مىباشد و عدميت آن هم در خارج واقعيت دارد ؛ چنان كه وقتى مىگوييم زيد اعمى است و لو عَمى امر عدمى است و ليكن اين عدميت خارجيت دارد مثل امّيت كه خارجيت دارد ولى امر وجودى نيست .\r\nچون عقل اول در خارج ، تركيب از وجود و عدم - كه شرّ التراكيب است - دارد ، پس صادر اول بساطت من جميع الجهات ندارد و آنچه در قاعدهء « الواحد لا يصدر منه الّا الواحد » مسلم است و برهان دارد ، فقط بسيط من جميع الجهات است كه هيچ گونه تركيبى در آن راه ندارد .\r\nپس از عقل اول كه وجودى متشابك با عدم است ، كثير صادر مىشود ، البته از جهت عدمى آن ، چيزى صادر نمىشود تا گفته شود كه عدم منشأ اثر نيست ، بلكه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nعلى اىّ حال كثرات از وجود صادر مىشود ، منتها از متحيث كه وجود است به خاطر كثرت حيثيات ، صوادر كثيره صادر مىشود .\r\nو بالجمله : متحيّث كه اصل وجود است ، مصدر آثار است ولى چون حيثيات مختلفهء متكثره‌اى مانند حيث عدمى و حيث وجودى در آن هست صادرهاى مختلف و كثير و پراكنده از او صادر مىشود ؛ چنان كه شما با اينكه داراى ارادهء واحده هستيد ولى به جهت حيثيات مختلفه در شما كه اغلب آن حيثيات هم عدمى است ، كارهاى مختلف و صوادر متكثر ، از شما صادر مىشود . ولى خدا يك اراده‌اى دارد كه عين ذات است و حيثيات عدمى اصلًا در او راه ندارد و بسيط من جميع الجهات است و لذا يك چيز كه كثرت نوعى يا كثرت فردى ندارد از او صادر مىشود .\r\nذكر اين مقدمه به اين جهت بود كه اگر عقل اول و صادر اول كثير باشد و تركيب داشته باشد ، لازم مىآيد از حق تعالى بما انّه واحد ، كثير صادر شده باشد .\r\nحال اگر عقل اول واحد است ، پس از او هم بايد واحد صادر شود به اين نحو كه در عالم فقط يك رشتهء طولى باشد ، بدون اينكه كثرات عرضيه متحقق گردد و مثلًا صد نفر انسان هم‌زمان و در عرض واحد ديده شوند .\r\nبراى رفع اين اشكال هر صنفى براى توجيه حصول كثرت در عالم راهى باز كرده و وقوع كثرت در عالم را توجيه كرده و علت آن را بيان نموده و موضوع قاعدهء « الواحد لا يصدر عنه الّا الواحد » را چيزى قرار داده‌اند كه به غير از واجب الوجود من جميع الجهات و بسيط من جميع الجهات بر چيز ديگرى منطبق نبوده و فقط بر او قابل انطباق مىباشد ؛ چون غير او هر چه هست در آن جهت كثرت هست و مختلط از نقص و كمال بوده و يا مركب از دو يا چند امر مىباشد و چون بر عدم صدور كثرات از شىء ، غير از قاعدهء الواحد دليل ديگرى نيست ؛ لذا بعد از آنكه عقل اول ، از موضوعيت براى قاعده بيرون رفت ، ديگر مىتوان راه را براى صدور كثرت از عقل اول باز كرد .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nاشكال فخر رازى و رد آن\r\nبلى اشتباه نشود ، چنان كه فخر مرتكب اين اشتباه شده است كه چطور بعضى از كثرات از جهت و حيثيت عدمى و اعتبارى صادر مىشود . « 1 » چنان كه بعضى از صوادر از جهت وجودى صادر مىگردد ؛ زيرا هيچ كس نگفته است كه از حيثيت مقابل حيثيت وجوديهء عقل اول ، چيزى صادر مىشود ، بلكه به لحاظ حيثيت مقابل حيثيت وجودى ، از خود وجود عقل اول بعضى از كثرات صادر مىشود .\r\nبعضى ، اعتبارات و جهات تكثر در عقل اول را دو چيز دانسته‌اند : يكى جهت وجودى و ديگرى جهت نقص كه از جهت اول عقل ثانى موجود شده و به لحاظ جهت دوم فلك اول موجود شده است . « 2 »\r\nو بعضى ، جهات اعتباريه در عقل اول را كثير دانسته‌اند ، « 3 » مثلًا گفته‌اند : براى عقل اول چند اعتبار است كه عبارت از وجوب بالغير و جهت امكان و ماهيت است .\r\nو به عبارت ديگر : وجود عقل اول اضافه‌اى به ماهيت آن دارد ؛ به اين معنى كه ماهيتى قابل آن وجود است ، پس براى عقل اول يك وجوب بالغير و يك وجود و يك ماهيت است .\r\nو يا گفته مىشود : براى عقل اول ، تعقل مبدأ و تعقل ذات و تعقل ماهيت خود هست و به جهت هر يك از تعقلها چيزى صادر مىشود : از تعقل مبدأ كه تعقل شريفى است ، عقل دوم و از تعقل وجود ، نفس فلك اول و از تعقل ماهيت كه اخسّ است صورت فلك صادر شده است .\r\nبعضى اوقات جهات اعتبار را در عقل چهار چيز شمرده‌اند :\r\n\r\n\r\n","description":"","footnote":"\r\n( 1 ) - شرح اشارات فخر رازى ، ج 2 ، ص 48 ؛ مباحث مشرقيه ، ج 2 ، ص 531 ؛ نقد المحصل ، ص 337 .\r\n( 2 ) - شفا ، بخش الهيات ، ص 534 ؛ شرح مواقف ، ج 7 ، ص 256 - 257 ؛ شرح هدايهء اثيريه ، ص 364 و 365 .\r\n( 3 ) - شرح اشارات ، ج 3 ، ص 246 ؛ درّة التاج ، ص 845 .\r\n","page_name":" 377 ","page_number":377},
  {"content":"\r\n\r\nالف : وجود عقل به لحاظ اينكه ربط به مبدأ و اثر آن است .\r\nب : ماهيت مظلمهء آن .\r\nج : جهت امكانيهء آن .\r\nد : اصل وجود با قطع نظر از ملاحظهء آن با چيز ديگر و ربط بودن آن براى چيز ديگر .\r\nبه لحاظ جهت اول ، عقل دوم از وجود عقل اول صادر شده است و به لحاظ جهت دوم ، از وجود عقل اول ، هيولى و مادهء فلك صادر شده است و به لحاظ جهت سوم ، از وجود عقل اول صورت فلك صادر گرديده و به لحاظ جهت چهارم ، از وجود عقل اول ، نفس فلك اول صادر گشته است .\r\nو ليكن نبايد جهات متكثره كه گاهى آنها را دو جهت و گاهى سه جهت و گاهى چهار جهت شمرده‌اند ، اسباب اشتباه و خدشه شود ؛ چنان كه فخر رازى گرفتار اشتباه شده است .\r\nيكى از شبهات وى چنان كه گذشت اين است كه : سخن حكما درست نيست ؛ زيرا گفته‌اند از جهت نقص عقل اول چيزى صادر مىشود با اينكه از عدم ، چيزى صادر نمىگردد .\r\nجواب اين شبهه اين است كه : مراد حكما اين نيست كه از امر عدمى و سلبى چيزى صادر مىشود ، بلكه مقصود آنها اين است كه همهء صوادر از وجود عقل اول و ليكن به ملاحظهء حيثيات صادر مىشود . مثلًا عقل اول از جهت قرب او به وجود اشرف و اكمل و كل الكمال و اثر بودنش براى آن و تعقل نمودن آن موجب صدور يك وجودى به نام عقل دوم مىشود و به جهت تعقل نقص خود كه هيچ استقلالى در وجود ندارد و فقير محض و ناقص است ، از وجود او چيز ديگرى صادر مىشود ؛ چنان كه ما تخيلى داريم و آن اينكه فلسفه مىآموزيم و اين علم رياضى و فكرى موجب كمال ماست و از آن بوى عالميت را استشمام مىكنيم ؛ لذا شاد و خرامان مىشويم و انبساط پيدا مىكنيم ، سپس نظرى به فنون مختلف عالَم مىاندازيم مىبينيم ما چند روزى نشسته‌ايم و يك رشته مطالبى درباره علت وقوع كثرت در عالم درست\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nكرده‌ايم و بالاخره تيقن هم حاصل نمىشود ، از اين جهت انكسار و انقباضى در ما حاصل مىشود .\r\nپس اين انقباض و انبساط در وجود ماست . بنا بر اين از وجود واحد از جهات حيثيات كماليه و نقصانيه آثار مختلفى بروز و ظهور پيدا مىكند .\r\n\r\nشبهه‌اى ديگر از فخر رازى\r\nشبههء ديگر فخر اين است كه : اگر گفتهء حكما درست باشد ، نبايد بين كلمات آنها اختلاف باشد و حال آنكه بعضى مىگويند : عقل اول يك جهت وجود و كمال و تعقل نسبت به مبدأ دارد كه از آن جهت ، عقل دوم موجود شده است و يك جهت نقصى دارد كه فلك اول از آن موجود شده است ، و بعضى مىگويند : او يك جهت ماهيتى و يك جهت امكانى دارد كه صورت فلك اول از جهت ماهيت آن و نفس فلك اول از جهت امكانش صادر شده است ، پس اين اختلاف كلمات كاشف از عدم صحت قول آنهاست . « 1 »\r\nجواب اين شبهه هم معلوم است ؛ زيرا طرف سخن ايشان اهل خبره در فن است و اين اختلاف كلمات اختلاف لبّى نيست ، بلكه به اين خاطر است كه اگر كسى فلك را متكثر حساب كند و براى آن نفس و ماده و هيولى و صورت قائل باشد در قبال چنين كسى ، آنها هم عقل اول را متكثر مىدانند و اگر كسى فلك را يك چيز حساب كند در مقابل او آنها هم تنها براى عقل اول ماهيت اعتبار مىكنند .\r\nعلاوه بر اينكه در اينجا دو مطلب هست : يكى اينكه چرا در عالم كثرت واقع شده است با اينكه قاعدهء « الواحد لا يصدر منه الّا الواحد » برهانى است و لازمهء آن اين است كه فقط يك رشتهء طولى كه همه بسايط باشند در عالم باشد و لو آنچه در آخرين حلقه و سلسلهء طولى واقع مىشود در بساطت ضعيف‌تر از ديگران است .\r\nدر رد اين شبهه همين اندازه كه موضوع قاعدهء الواحد منحصر به مبدأ المبادى\r\n\r\n\r\n","description":"","footnote":"\r\n( 1 ) - شرح اشارات فخر رازى ، ج 2 ، ص 48 ؛ مباحث مشرقيه ، ج 2 ، ص 530 - 531 .\r\n","page_name":" 379 ","page_number":379},
  {"content":"\r\n\r\nاست و عقل اول واحد نيست و لذا ممكن است از او كثير صادر شود ، كفايت مىكند و لو تثليث و تربيع جهات در عقل اول غلط باشد .\r\nمطلب ديگر اين است كه : كيفيت وقوع كثرت در عالم چگونه است و چطور كثرت شروع شده است ؟\r\nالبته اين مطلب ديگرى است و ربطى به جواب اشكال ندارد و لو حكما در اعتبار جهات كثرت اشتباه هم كرده باشند جواب تمام است .\r\nو بالجمله : وقوع كثرت در عالم به نحوى كه گفتيم حاصل گرديده تا به عقل عاشر و فلك نهم رسيده است .\r\nالبته كسى حق دارد بگويد : از عقل عاشر هم يك نفس صادر مىشد و به اين ترتيب سرانجام كثرات عرضيه توليد نمىشد .\r\nجواب اين است كه : عقل عاشر ، هيولى و مادهء اولى را صادر كرده است كه به واسطهء حركت افلاك كه حركت دوريه غير متناهى است ، قابل انفعالات و استعدادات غير محدود است . وقتى مادهء قابل انفعالات و استعدادات غير متناهى با مربى فعالى كه تأثير آن غير متناهى است جمع شدند ، با تربيت وى استعدادات از قوه به فعليت رسيده و در عالم ، كثرات عرضيه و اختلافات واقع مىشود .\r\nاين حاصل گفتهء مشائين بود .\r\nمشائين به اتحاد عاقل و معقول قائل نبوده « 1 » و تعقل عقل اول نسبت به مبدأ و ذات و ماهيت خود را به صور ارتساميه مىدانند . « 2 »\r\nو آن صور ارتساميهء تعقلات مختلف را ، منشأ صدور كثرات مختلف مىدانند و چون آنها به علم ارتسامى قائل هستند ، اصلًا ممكن است بگويند كثرات بدون واسطه طبق صور مرتسمهء علميه از حضرت حق صادر مىشود . بلى آنها صور مرتسمهء علميه بارى را متكثر و از ذات منفصل مىدانند .\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 359 ؛ شرح اشارات ، ج 3 ، ص 292 - 298 .\r\n( 2 ) - شفا ، بخش الهيات ، ص 501 - 504 ؛ شرح اشارات ، ج 3 ، ص 298 - 304 ؛ التحصيل ، ص 574 - 577 .\r\n","page_name":" 380 ","page_number":380},
  {"content":"\r\n\r\n\r\nعقول عشره ، يادگارى از هيئت قديم\r\nيك جهت تنبيهى در مسأله باقى مانده و آن اين است كه چرا عقول را منحصر به عقول عشره دانسته‌اند ؟\r\nعلت آن ازدواج نمودن عقل حكيم با رصد مترصدين و جمع شدن عقل وى و رصد منجم است ؛ زيرا اگر حكيم به عقل حِكْمى خود اكتفا كند عقول را غير متناهى مىبيند ؛ چنان كه اشراقيون كه رصد را در نظر نگرفته‌اند ، قائل شده‌اند به اينكه عقول غير متناهى است ، « 1 » ولى مثل شيخ الرئيس چون اهل رصد بوده و به عقيدهء منجمين نُه فلك ديده است به عقول عشره قائل شده است . « 2 »\r\nبنا بر اين : از زمانى كه افلاك تسعه را باطل دانسته‌اند عشريت عقول هم از بين رفته است .\r\n\r\n\r\n","description":"","footnote":"\r\n( 1 ) - مطارحات ، در مجموعهء مصنفات شيخ اشراق ، ج 1 ، ص 451 - 452 ؛ حكمة الاشراق ، در همان مجموعه ، ج 2 ، ص 139 و 155 و 178 .\r\n( 2 ) - شفا ، بخش الهيات ، ص 528 ؛ شرح اشارات ، ج 3 ، ص 220 و 242 ؛ شرح هدايهء اثيريه ، ص 368 .\r\n","page_name":" 381 ","page_number":381},
  {"content":"\r\n\r\n\r\nغرر في ربط الحادث بالقديم\r\n و سبب الحادث كان حادثا * لولاه طول الدهر كان لابثا \r\n لكنّه مع لا تناهي السلسلة * تخلّف فالحكماء قائلة \r\n حركة دورية تجدّدت * نسبها و ذاتها قد ثبتت \r\n كما بثابت ثباتها ارتبط * كان لحادث حدوثها وسط \r\n و قيل أيضاً غير ذا و قد مضى * ما من الأقوال لدينا المرتضى \r\n[ شرح منظومه ، بخش حكمت ، ص 191 - 193 
  ]\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nچگونگى ربط حادث به قديم\r\nاشكال اين بحث از اشكال بحث سابق اصعب است و يكى از معضلاتى كه در فن فلسفه هست همين مطلب است كه بايد چگونه حادث را به قديم ربط داد ؟ و همچنين چگونه تغييراتى كه در معاليل حاصل مىشود به شىء ثابت و لا يتغير مربوط است ؟\r\nچون مىبينيم كه عالم متغير است . و الحاصل در اينجا دو اشكال شبيه به يكديگر است .\r\n\r\nدو اشكال صعب العلاج\r\nشبههء اول اينكه : ما حوادثى را در عالم مىبينيم و خيلى از موجودات حادث مىباشند ، اگر علت آنها قديم است چطور بين قديم و حادث ربط درست مىشود ؟\r\nچرا كه اگر علت قديم باشد ، معلول آن هم بايد قديم باشد و گرنه انفكاك معلول از علت لازم مىآيد و آن محال است .\r\nاگر علت آن حادث است به آن نقل كلام مىكنيم و پيوسته لازم مىآيد كه يك رشته و سلسله حوادث غير متناهى بالفعل كه مترتب بر يكديگرند باشد و اين همان تسلسل است و اگر به يك قديمى منتهى شوند ، دوباره اشكال ربط حادث به قديم زنده مىشود ، پس يا بايد همهء اينها قديم باشند و يا بايد سبب اينها حادث باشند و گرنه ربط حادث به قديم ممكن نيست .\r\nشبههء دوم اين است كه : اگر مبدأ ثابت است چگونه تغير در معلول حاصل مىشود ؟\r\nپس يا بايد مبدأ هم متغير باشد و يا بايد معلول متغير نباشد .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nو بالجمله : در مسألهء ربط حادث به قديم دچار دو اشكال نزديك به هم هستيم .\r\nتوضيح شبههء اول اين است كه : چنان كه متكلم در معناى حدوث مىگويد : حادث چيزى است كه بعد از سبق عدم ، موجود شود ، « 1 » پس اگر بگوييم حوادث و موجودات حادثه به علت قديم مربوط هستند انفكاك معلول از علت تامه لازم مىآيد و آن محال است و اگر بگوييم : حادث به قديم مربوط نيست و قديم ، مربوط إليه براى حادث نيست ، خلاف فرض است و اگر بگوييم : علت اين حوادث و موجودات حادثه ، يك سلسله از علل حادث ديگرى است ، اين هم باطل است ؛ زيرا اين فرض موجب تسلسل است و گرچه بطلان تسلسل هم ثابت نشود - چنان كه بر هر دليلى كه بر بطلان تسلسل اقامه شده ، كسى ايرادى نموده است ، « 2 » البته اثبات صانع به بطلان تسلسل محتاج نيست ، مگر در دليلى كه براى متكلمين بسيار خوب است - ليكن چون ثبوت علت قديم و واجب الوجود براى اشياء مفروغ منه است و ثابت شده كه علة العلل قديم است ؛ لذا نمىتوانيم اين حوادث را به علت قديم ربط دهيم . پس چگونه بايد به اين اشكال كه علت قديم معلول حادث داشته باشد پاسخ داد ؟ در صورتى كه ارادهء خدا ، كه عين وجود اوست ، ازلى و قديم است .\r\n\r\nچگونگى ربط متغير به ثابت\r\nمشكل ديگر در مسأله اين موجودات متغيرى است كه ما مىبينيم ، و لو ربط حادث به قديم درست باشد و مثلًا بگوييم عيبى ندارد علت و ارادهء او قديم باشد و حادثى را امروز خلق كند ، و ليكن اگر اين حادث متغير باشد چنان كه هست ، لازم مىآيد كه در علت تغيير باشد و الّا نمىتوان متغير را به شىء ثابت نسبت داد .\r\nاين دو اشكال نزديك به يكديگرند و لذا جواب آنها هم قريب به هم مىباشد .\r\n\r\n\r\n","description":"","footnote":"\r\n( 1 ) - كشف المراد ، ص 57 ؛ شرح مواقف ، ج 4 ، ص 2 .\r\n( 2 ) - رجوع كنيد به : اسفار ، ج 2 ، ص 144 - 167 .\r\n","page_name":" 384 ","page_number":384},
  {"content":"\r\n\r\n\r\nحل اشكال بنا بر طريقهء مشائين\r\nجوابى كه مىتوان از طرف مشائين داد اين است كه اگر تسلسل به عالم افلاك منتهى شود اشكالى باقى نمىماند ؛ « 1 » زيرا اگر ثابت شود كه عقول و افلاك ازلى و ابدى مىباشند و معناى حادث آن نيست كه متكلم مىگويد كه بايد برهه‌اى از زمان بگذرد و بعد حادث شود ، در عالم افلاك دو وجهه خواهد بود :\r\nالف : وجههء « يلى الرب » كه به اين وجهه ، غير متغير و غير حادث است .\r\nب : وجههء « يلى الطبيعه » كه به اين وجهه ، حادث و متغير است .\r\nتفصيل پاسخ به اين نحو است كه : افلاك داراى يك حركت دوريه مىباشند كه اين حركت دوريه هميشگى و ثابت است « 2 » و از ازل تا ابد اين حركت هست و اين حركت حركت واحده است ؛ زيرا اگر حركت ، حركت مستقيم باشد ، چون ثابت شده كه عالم اجسام متناهى است ، « 3 » لذا متحرك از روى همان خطى كه رفته است در انتها برمىگردد و رفتن و برگشتن دو حركت حساب مىشود ؛ زيرا در انتهاى خط ، نقطه پيدا مىشود و همين نقطه سبب سكون مىشود و اگر فلك به شكل ديگرى غير از دايره و لو به شكل بيضى حركت كند - چون بيضى از محيط چهار مربع تشكيل مىيابد - چهار نقطه حاصل مىشود ، پس چهار حركت حساب مىشود و موجب سكون مىگردد .\r\nمگر بگوييم : در بيضى هم نقطه‌اى كه موجب سكون باشد نيست و حركت بيضى شكل هم مثل حركت دوريه است كه هر چه فلك بگردد - چون دايره ، مبدأ و منتها ندارد - حركت بدون وقفه و سكون خواهد بود و يك حركت\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 435 ؛ مبدأ و معاد شيخ الرئيس ، ص 27 - 31 ؛ شرح اشارات ، ج 3 ، ص 138 .\r\n( 2 ) - رجوع كنيد به : نجات ، ص 138 - 141 ؛ شرح اشارات ، ج 2 ، ص 230 - 234 .\r\n( 3 ) - شفا ، بخش طبيعيات ، ص 99 - 103 ؛ شرح اشارات ، ج 2 ، ص 59 - 74 ؛ اسفار ، ج 4 ، ص 21 - 30 .\r\n","page_name":" 385 ","page_number":385},
  {"content":"\r\n\r\nحساب مىشود . حال چون اين حركت كه موجود واحد است حادث و متغير نيست و به آن نمىشود متغير و حادث گفت ؛ لذا به اين وجهه ربط به قديم و ثابت دارد .\r\nخلاصه : بعضى از موجودات ازلى و ابدى بوده و متغير نمىباشند و بعضى حادث و متغير هستند و بعضى برزخ بين آن دو مىباشند كه نمىتوان به آنها قديم و ازلى و ابدى گفت و نمىتوان به آنها حادث و متغير گفت ؛ نه ثابت هستند و نه لا ثابت و نه حادث و نه قديم . چنين موجودى عبارت از حركت افلاك است كه چون حركت دوريه است ؛ لذا نقطهء زاويه ندارد تا موجب سكون باشد و بيش از يك حركت حساب شود . پس يك حركت ثابت است و به اين جهت ثبات و استمرار ، به ثابت قديم مربوط است . حركت افلاك يك جهت و وجههء « يلى الطبيعه » هم دارد ؛ زيرا هنگامى كه افلاك حركت مىكنند تمام چيزهايى را كه در جوف آنهاست نيز به حركت درمىآورند و در اين حركت است كه فيض از عقل فعال ازلًا و دائماً به افلاك مىرسد و چون بين افلاك و آنچه در جوف آنهاست يك وضع و مقابله‌اى است كه به مناسبت حركت افلاك تغيير و تبديل مىيابد ؛ لذا به واسطهء حركت افلاك آنچه در جوف افلاك است به فيض عقل فعال قرب و بعد پيدا مىكنند ، مثل اينكه يك چشمهء بذل و عطا باشد و فقرا دست به سوى آن دراز كرده و هر كدام كه از جلوى آن مىگذرند عطايى دريافت نموده و كفى از آب حيات پر كنند .\r\nاز جهت وضعى كه حركت افلاك با آنچه در جوف افلاك است پيدا مىكند مىتوان جهت حدوث و تغير در آن قائل شد پس حركت به واسطهء اين وجهه حادث و متغير است و به واسطهء وجههء « يلى الرب » ثابت است و ثبات دارد . پس اين موجود ، كه برزخ بين حادث و قديم و ثابت و متغير است ، واسطهء ربط حادث به قديم و متغير به ثابت است .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nبيان صدر المتألهين در حل اشكال\r\nجوابى كه آخوند رحمه الله از شبههء ربط حادث به قديم داده « 1 » كه با آن از شبههء ربط متغير به ثابت هم پاسخ داده مىشود ، اين است كه مرحوم آخوند در عالم طبيعت حتى در عالم افلاك به حركت جوهريه قائل است ، « 2 » منتها در عالم افلاك قائل است به اينكه حركت جوهريه منتهى نمىشود و الى الابد حركت در جوهر افلاك واقع مىشود ، ولى در غير افلاك معتقد است كه حركت در جوهر اشياء هست و اشياء در جوهر خود حركت مىكنند و ليكن اين حركت الى الابد نيست . عقيدهء ايشان اين است كه نحوهء وجود در عالم طبيعت وجودى است كه تغير ، ذاتى آن است و اين گونه نيست كه ذاتى غير از تغير باشد و تغير و حدوث بر آن عارض شود تا از علت تغير سؤال شود ، بلكه حركت در جوهر اين قسم از وجودات هست و تغير نحوهء وجود آنهاست ، حتى فلك الافلاك نيز در جوهر خود حركت دارد ، منتها حركت در جوهر آن از ازل تا ابد هست ولى در غير افلاك ؛ گرچه حركت از ازل هست ولى الى الابد نيست ، پس تغير ذاتى وجود عالم طبيعت است و عالم طبيعت تنها در اصل وجود ، علت لازم دارد .\r\nو الحاصل : چنان كه در عقل اول گفتيم كه اصل وجود آن معلول علت است و كاستى و نقصان آن بالنسبه به مبدأ كه جهت ديگر اوست ، از مبدأ صادر نشده ، بلكه نقصان عين وجود عقل اول است و محتاج جعل نيست ، همچنين نحوهء وجود عالم طبيعت تغير مىباشد و اين گونه نيست كه وجودى باشد كه بر آن تغير عارض شود و تغير محتاج جعل ديگرى باشد ، بلكه يك وجود ازلى كه ذاتاً متغير بوده و نحوهء آن تغير است مىباشد . پس تغيرات در عالم از اين جهت است كه وجودات متغيرند ؛ يكى\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 2 ، ص 392 - 396 و ج 3 ، ص 133 - 141 ؛ شرح هدايهء اثيريه ، ص 371 - 375 .\r\n( 2 ) - اسفار ، ج 3 ، ص 61 - 67 و 104 - 118 ؛ رسالهء حدوث ، ضمن رسائل صدر المتألهين ، ص 18 - 37 .\r\n","page_name":" 387 ","page_number":387},
  {"content":"\r\n\r\nمعدوم مىشود و ديگرى حادث مىگردد ، يا اينكه ابتداءً حادث مىشوند ، و همان وجودات مجعول مىباشند و ديگر تغير آنها محتاج جعل ديگرى نيست .\r\nجواب آخوند مثل جوابى كه از طرف مشائين داده شده است ، نيست .\r\n\r\nتقرير مجدد كلام مشائين در حل اشكال\r\nجواب مشائين به نحو كامل‌تر اين است كه : براى فلك به مناسبت حركت دوريهء آن ، دو وجهه است : يك وجههء ثبات و دوام حركت دوريهء آن ، به بيانى كه گذشت ، يك وجهه هم نسبت به عالم عناصر دارد كه موجودات عالم عناصر را كه در جوف او قرار دارند ، حركت مىدهد و بين فلك و موجوداتى كه در جوف اوست ، وضع و مقابله هست و اين وضع در تغيير و تبديل است و در اين تبديل و تغيير به مناسبت هر وضعى هيولاى عالم عناصر براى اخذ فيض از عقل فعال قابليت پيدا مىكند .\r\nپس هر استعدادى كه به فعليت مىرسد و هيولاى اولى پذيراى هر صورتى كه مىشود به واسطهء حدوث شرطى است كه عبارت از صورت قبلى است با توجه به اينكه اراده و علت قديم مستمر ، وجود دارد .\r\nالبته گمان نشود كه اول هيولى بوده و هيچ صورتى نبوده است ؛ زيرا اين گمان غلط است ، چون هيولى قوهء محض است و نمىتواند مستقلًا موجود باشد و لذا در ازل صورى بوده و هيولى به آن صور متلبس بوده است منتها اين صور كه هيولى حامل آنهاست ، به توسط حركت افلاك ، با فلك اوضاع مختلف پيدا مىكنند و اين صور در هر نقطه‌اى به مناسبت قرب و بعد به فيضى كه براى فلك دائمى و ازلى است به فيض جديد مستفيض مىشوند .\r\nپس چنان كه قبلًا گفتيم : چون حركت فلك الافلاك دورى است پس حركت موجودى است برزخ بين صرافت قوه و محوضت فعليت و بين بين است ، حادثِ حادث نيست و قديمِ قديم هم نيست ، ثابتِ ثابت نيست و متغيرِ متغير هم نيست و چون حادثِ حادث نيست ربط آن با قديم عيب ندارد و لذا دائماً از عقل اول به او\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nفيض افاضه مىشود و چون متغيرِ متغير نيست اشكال ندارد كه با ثابت مرتبط باشد و لذا به واسطهء آن ، دست حادثات به فيض مىرسد .\r\n\r\nتقرير سوم از بيان حكماى مشاء\r\nبراى اينكه مطلب كاملًا واضح و مبرهن گردد ، در اين مقام تقريب ديگرى و بيان اوضحى براى آن مىنماييم :\r\nبراى وحدت اقسامى است :\r\nاول : وحدت حقهء حقيقيه كه اصلًا در آن تكثر ممكن نيست و به گونه‌اى حقيقت وحدت در او هست كه صرف كمال است . و به عبارت ديگر : امكان ندارد ديگرى واجد مرتبه‌اى از كمال باشد و او فاقد آن باشد تا موجب اثنينيت گردد . حتى در محيط تعقل هم امكان ندارد فرض شود كه او فاقد چيزى باشد و ديگرى واجد آن باشد تا تكثر رخ دهد و يا در اصل حقيقت كه وجود است صرافت نداشته باشد تا از نقص و كمال ، تكثر لازم آيد . پس صرف وجود و بحت وجود داراى وحدت حقيقيه است .\r\nقسم دوم : وحدتى است كه عقل داراى آن وحدت است كه در حقيقت ذات وحدت را داراست به نحوى كه افراد عقول تمام كمال نوعى را دارا بوده و به نحو طولى در هر مرتبه‌اى از كمال كه باشند ، گنجايش آن مرتبه از كمال را داشته و نوع آنها منحصر در فرد است .\r\nوحدت به مرتبهء پايين‌تر ، يعنى عالم اجسام كه مىرسد ، در حقيقت محفوف به كثرت است . البته در اينجا وحدت عالم طبيعت مورد نظر ما نيست ، بلكه مقصود ، حركت دوريهء فلك است كه در عين حال كه واحد است ، كثير است و در عين حال كه كثير است ، واحد است ؛ زيرا اگر حركت فلك مستقيم باشد و منتهى إليه داشته باشد ، اولًا ادله‌اى كه تناهى ابعاد را اثبات كرده است آن را ابطال مىكند و ثانياً فلك از راهى كه مىرود از همان راه برمىگردد و در آخر منتهى إليه خواهد داشت و در نتيجه نقطه حاصل خواهد شد و اين پايان خط سير موجب سكون شده و در نقطهء آخر ، سكون\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاتفاق خواهد افتاد و خلاصه دو حركت يا بيشتر مىشود و در نتيجه كثرت در بين خواهد بود و نمىتوان آن را به واحد ربط داد و همچنين وقتى حركت متعدد شد ، حركت دوم بعد از عدم ، حادث خواهد شد و نمىتوان آن را به قديم ربط داد . ولى اگر حركت دورى باشد يك حركت خواهد بود ؛ زيرا منتهى إليه نخواهد داشت ، پس حركت دورى فلك از ازل اول نداشته و در ابد هم آخر ندارد .\r\nنگوييد : بنا بر اين حركت فلك قديم مىشود ؛ زيرا چنان كه در معناى حادث و قديم گفته‌ايم ، سبق عدم در حدوث ضرورت ندارد به طورى كه لازم باشد كه فيض ، زمانى منقطع باشد و وقفه و امساك در آن حاصل شود ، بلكه يك حركت از ازل تا ابد هست ، ولى چون حركت فلك دورى است ، فلك با آنچه در جوف اوست وضع و تقابلى پيدا مىكند ؛ زيرا آنچه در جوف فلك است نيز داراى حركت است .\r\nبنا بر اين : هر نقطه‌اى از حركت فلك با موجودى از موجوداتى كه در جوف فلك است مواجه مىشود و چون حركت دورى فلك مستمر است ، هر جسمى از اجسامى كه در جوف فلك است در ضمن حركت ، با نقطه‌اى از نقاط دايره‌اى كه حركت فلك آن را تشكيل مىدهد ، مقابل مىشود .\r\nعلاوه بر اينكه : هر جزئى از حركت فلك ، كأنّه منعدم مىشود و جزء ديگرى از آن موجود مىشود و لا ينقطع انعدام و انوجاد است و با اين انوجادات ، كثرت حاصل مىشود و در عين حال چون حركت فلك يك حركت است يك چيز حساب مىشود ، پس در مورد آن به هيچ كدام از وحدت و كثرت نمىتوان قائل شد ، بلكه با يك نظر حقيقةً وحدت دارد و با نظر ديگر حقيقةً داراى كثرت است ، با نظرى لا يتغير و با نظر ديگر متغير است ، با نظرى جزئى معدوم و جزئى حادث مىشود و با نظر ديگر چون يك حركت است ، باقى است . بنا بر اين حركت فلك ، برزخ ميان واحد و كثير و بين قديم و حادث و ميان ثابت و متغير است .\r\nو بالجمله : با دو نظر ، دو وجهه مىبينيم . البته اين طور نيست كه حركت فلك الافلاك در حقيقت دو رو و دو وجهه داشته باشد كه وجههء ثبات به طرف عالم\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nثابت و وجههء تغير به طرف عالم متغير باشد ، بلكه يك حقيقت است كه هم ثابت و هم متغير است با جهت ثبات خود به عالم ثابت مربوط است و با جهت تغير خويش به عالم متغير مرتبط است و با جهت قدم به عالم قديم مربوط است و با جهت حدوث به عالم حادث مرتبط است و لذا واسطهء بين حادث و قديم است .\r\nو چون فلك الافلاك دائماً در حركت مىباشد و موجوداتى را كه در جوف اوست و مواد عالم عناصر را به حركت درآورده و زير و رو مىكند اختلاط و نضج حاصل مىشود و استعدادات براى استفاضه از فيضى كه عقل اول ازلًا و دائماً به حركت فلك دارد ، مهيا مىشود و آنها به واسطهء تكميل لياقت و موقعيت و قابليت ، اخذ فيض مىنمايند .\r\nبلى قبلًا گفتيم : صدور كثير از واحد ممكن نيست ولى استضائه و استفادهء امور مختلفه به اندازه لياقت خود ، از شىء واحد ممكن است . اين مسلك مشائين در جواب از دو اشكال بود .\r\n\r\nتقرير مجدد از پاسخ صدر المتألهين\r\nاما مسلك آخوند كه به حركت جوهريه قائل است اين است كه ايشان علاوه بر حركت افلاك ، قائل به حركت در ذات و جوهر هر چيزى است كه هر برگ و سنگ و خاك و حيوان و انسانى ، يك حركت مخصوص به خود دارد .\r\nو به عبارت ديگر : هر يك از اين موجودات جزئيه ، زمان جزئى مختص به خود دارند ؛ زيرا زمان عبارت از امتداد حركت است ، يعنى اجزاء زمان با حركت منطبق است و از آن منتزع مىشود و چون هر چيزى حركت دارد ، پس هر چيزى زمان دارد ؛ گرچه زمان ، زمان جزئى باشد . خلاصه ما مىبينيم هر وجودى از اين موجوداتى كه مشاهَد ماست زمان صغر و طفوليت و زمان شباب و زمان كهولت و پيرى و فرسودگى دارد ؛ چه جماد يا نبات و يا انسان باشد .\r\nالبته تأثير حركت افلاك بر روى عالم اجسام زمينى و گذشتن شب و روز در\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nكهولت و طفوليت ، خيلى معلوم نيست . بلى مىبينيم كه موجودى حركت مىكند و از يك وجب بودن به يك ذرع شدن مىرسد و از نقص رو به كمال مىگذارد و از قصر رو به طول حركت مىكند .\r\nمنتها حركت موجودات عالم طبيعت ، حد دارد و سرانجام به حدى كه منتهى إليه اوست مىرسد . مثلًا حركت زيد از طفوليت تا كهولت است و يا حركت فلان درخت ، مثلًا از درون دانه تا حد ده ذرعى است و بعد از آنكه به كمال خود رسيد در حركت او وقفه حاصل مىشود و مىپوسد و از بين مىرود . پس اين حركات ، حادث و متغير است و نمىتواند به قديم مرتبط باشد .\r\nولى يك حركت ديگرى است كه آن حركت طبع كل است ، يعنى عالم اجسام روى هم رفته يك طبع دارد كه رو به كمال در حركت است و حركت در جوهر آن است ، ليكن اين حركت ديگر از طرف اول و آخر حد ندارد . نبات گرچه در حد نباتى خود حركت محدود دارد ولى در حركت طبع كل - كه به صورت نباتى آن مربوط نيست ، بلكه به ماده‌اش ربط دارد - محدوديت ندارد و لذا بعد از اينكه نبات ، حركت در صورت نباتى را تمام كرد ، ساكن نيست ، بلكه در جوهرش حركت دارد ؛ گرچه از حركت در نباتيت فارغ شده است .\r\nو بالجمله : اين طبع كل است كه از نقص رو به كمال حركت دارد و لذا وارد عالم برزخ مىشود و همين عالم طبيعت است كه با رو به كمال رفتن در سايهء حركت جوهرى ، به عالم برزخ مىرسد و حقيقت جوهريه‌اش برزخى مىشود و سرانجام قيامتى برپا مىشود .\r\nو الحاصل : نحوهء وجود طبع كل ، وجودى است كه به اين نحو در حركت است و از نقص رو به كمال مىرود و اين حركت ابدى و ازلى است ، يعنى هر چه عقل ما ، قدم به جلو بگذارد و همچنين هر چه قدم به بعد بگذارد ، اين طبع كل هم هست و دائماً در جوهر آن حركت است . بلى ، معناى قديم بودن طبع كل اين نيست كه قدم آن مانند قدم بارى باشد كه در رتبهء او و هم‌دوش با او باشد ، بلكه سِمَت\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nآن معلوليت است و ليكن از علت قديم منفك نيست .\r\nبنا بر اين : نمىتوان اشكال كرد كه چگونه علت قديم بود ولى متعلق ارادهء او نبود و سپس علت اراده كرد ، تا ربط بين آن دو تصحيح نشود بلكه متعلق اراده هم بوده است ، منتها نحوهء وجود آن به گونه‌اى است كه داراى تغير و حدوث است و آناً فآناً متجدد مىشود و ليكن يك حقيقت است و چنان كه قبلًا شرح داديم كه اصل وجود عقل اول از علت صادر شده است ولى نقص نسبت به علت ، ذاتى آن است و نقص از مبدأ صادر نشده است ، همچنين در ما نحن فيه اصل وجود كه دائمى است از علت صادر شده و علاوه بر آن تغير و حدوثِ وجود ، صادر نشده است . و چون حركت طبع كل دائمى است ، موجودات هم به تبع آن ، حركت دائمى دارند و از اينجاست كه مىبينيم موجودات حركات موقّته دارند ؛ زيرا اصل مادهء آنها در طبع كل هست و لذا حركت در صورت نوعيهء آنها هم تابع آن حركت طبع كل است ، پس اين حركات به حركت طبع كل و به واسطهء آن به علل سابق مربوط است . آنچه بيان شد ، خلاصهء پاسخ بنا بر مسلك آخوند بود .\r\n\r\nمسلك سوم در حل اشكال\r\nدر اينجا بنا بر مسلك ديگرى هم مىتوان از شبهه پاسخ داد و آن اين است : اگر تسلسل ترتبى نباشد بلكه تعاقبى باشد عيبى ندارد .\r\nاشكال اين بود : چيزى كه بعد از عدم و گذشتن برهه‌اى حادث شده اگر به قديم مرتبط باشد ، يا انفكاك معلول از علت لازم مىآيد و يا بايد قديم ، حادث باشد و يا بايد حادث ، قديم باشد . و اگر بگوييم اين سلسله از حوادث داراى يك سلسله از علل بوده و هكذا الى غير النهاية ، مستلزم تسلسل است و آن باطل است و لذا بايد بگوييم سلسلهء حوادث آغاز دارد ، آن وقت اشكال مىشود كه چطور حادث به قديم مرتبط است در صورتى كه سلسله از آغاز متناهى است ولى خدا از ازل بوده است ، پس لا بد در بين ، برهه‌اى غير متناهى از طرف ازل بوده كه در آن برهه حادث\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nواقع نشده است ، بنا بر اين تعطيل فيض و ركود آن لازم مىآيد .\r\nدر جواب مىگوييم : اين حوادثى كه الآن از قبيل انسان و حيوان و نبات و جماد هست ، سلسلهء ما قبل آنها يعنى آباء و امهات آنها ، علل آنها نبوده ، بلكه معدّات بوده است كه ماده از اصلاب آباء در ارحام امهات قرار گرفته و اين حوادث حاصل شده است و اين رشته آغاز و انجام ندارد و از طرف ازل و ابد انتها ندارد و هر قدمى كه عقل ما به جلو بگذارد ، سلسلهء معدّه‌اى بوده و پيوسته سلسلهء سابق معدوم شده و سلسلهء لاحق موجود گرديده است . البته سلاسل معدّات ، فعلًا موجود نيستند تا گفته شود كه تسلسل ترتبى باطل است ، بلكه چنان كه در مبحث قديم و حادث گفتيم ، تسلسل در اينجا تعاقبى است و آن عيبى ندارد ؛ زيرا سلاسل فعليت در وجود ندارند تا برهان تضايف يا تطبيق يا غير آن جارى شود ، بلكه بيش از يك حلقه و سلسله فعلًا موجود نيست و باقى حِلَق و سلاسل معدوم مىباشند و اگر هم شما در اينجا تطبيق و تضايف را درست كنيد وهم و خيالى است كه واقعيت ندارد .\r\nدر نتيجه مىگوييم : خلقت موجودات دسته به دسته از ازل بوده و هيچ وقت نبوده است كه موجودى خلقت نشده باشد ، تا بگويى تعطيل در فيض و انفكاك معلول از علت لازم مىآيد .\r\n\r\nمسلك چهارم در حل اشكال\r\nمسلك ديگر نيز در جواب اشكال هست و آن اين است : سابقاً عقيدهء مشائين در وجه صدور كثرات از واحد را توضيح داديم و گفتيم كه از عقول ، افلاك صادر شده است و در عقل به اعتباراتى از قبيل تعقل مبدأ و تعقل امكان ذاتى خود و تعقل وجود ناقص خويش ، كثرت وجود دارد و خلاصه جهات اربعه يا ثلاثه در عقل وجود دارد .\r\nفلك داراى نفس فلكيه و جسم - يعنى هيولى و صورت - است و حركت فلك به واسطهء نفس فلكيه است كه داراى شوق ذاتى به كمال است و تغير و تجدد در نفس فلكيه و ارادهء آن ، عيبى نداشته و مانعى ندارد ؛ زيرا فلك صاحب هيولى است و چون\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nهيولى دارد قابل تجدد و تغير است و همان گونه كه نفس فلك معلول عقل است ماده و هيولاى آن نيز ، و صورت آن هم معلول او مىباشد و چون عقل از ازل معلول لا ينفك مبدأ مىباشد ، فلك هم در ازل معلول لا ينفك عقل بوده است ، منتها قدمت اين معلولها به ميزان قدمت مبدأ المبادى نيست ، بلكه قدمت آنها به اين نحو است كه آنها در رتبهء مبدأ المبادى و علة العلل نيستند ولى اين چنين نيست كه برهه‌اى گذشته باشد تا آنها موجود شده باشند ، پس عقل به مبدأ و فلك به عقل مربوط است . منتها ماهيت فلك صاحب نفس و هيولى است و چيزى كه هيولى داشته باشد نه تنها تجدد بر او محال نيست بلكه بلامانع است .\r\nاگر از اين جهت اشكال شود كه چطور فلك كه قابل تجدد ، و نفس فلكيه كه قابل تغير است ، به عقل مربوط است و اين همان اشكالى است كه مىخواستيم از آن فرار كنيم كه چگونه متغير به ثابت ربط دارد ؟\r\nدر جواب خواهيم گفت : اشكال اين بود كه اگر معلول حادث باشد و بعد از زمانى حاصل شود در صورتى كه علت آن ارادهء ازليه باشد ، تخلف معلول از علت لازم مىآيد و حال آنكه در اينجا اين اشكال لازم نمىآيد ؛ زيرا چنان كه گفتيم فلك با عقل بوده است ، البته در رتبهء او نيست ، بلكه در رتبهء معلوليت قرار دارد .\r\nاما اينكه چون فلك داراى هيولى است تغير در آن امكان دارد ولى عقل تغير ندارد ؛ چون هيولى ندارد ، پس چگونه متغير به غير متغير ارتباط دارد ؟\r\nدر جواب آن به نكتهء دقيقى مىپردازيم و آن اينكه : تغير ، جهت وجودى نيست تا بنا بر طريقهء مشائين با ثابت سنخيت نداشته باشد ، بلكه تغير جهت عدمى است ، و وقتى فلك متغير شد ، به واسطهء ارادهء متغير او ، از او حركت توليد شده و عالم حادثات و متغيرات به او مربوط مىباشد . خلاصه با قبول طريقهء مشائين در كيفيت حصول كثرت ، شبهه‌اى به وجود مىآيد و آن ربط حادث به قديم است . مركز و محور شبهه اين است كه موجود مجرد قابل تغير نيست و تغير با اصل تجرد منافى است ؛ زيرا معناى تغير اين است كه يك اصل محفوظى هست كه دوام دارد و به واسطهء قابليت آن ،\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nحالاتى بر آن طارى مىگردد ؛ چون بايد اصل محفوظ ، استعداد قبول و پذيرش حالات را داشته باشد ، لذا متغير ، ماده - كه عبارت از هيولى است - لازم دارد تا در تمام حالات ، اصل محفوظ باشد و تغير محقق شود و الّا اگر انوجاد و انعدام باشد و تشابك عدم با وجود حاصل گردد ، يعنى وجودى موجود باشد و بعد عدم صرف گردد ، و اصل محفوظى در كار نباشد ، بلكه موجود ديگرى از نو به وجود آيد ، تغير معنى نخواهد داشت ؛ چون تغير به يك اصل محفوظ - كه براى انفعالات و حالات ، قابل و مستعد است - نيازمند است و از طرفى هيولى از ابتداى وجود با صورت ملازم است و هيولى با صورت عبارت از جسم است . بنا بر اين اگر در چيزى تغير حاصل شود متغير بودن آن با جسم بودن آن مساوق است .\r\nو الحاصل : با فرض تغير ، مجرد از تجرد خود بيرون مىرود ، پس اگر موجودى داراى هيولى و صورت باشد تغير و تجدد اراده بر آن مانعى ندارد و لذا گرچه مبناى آخوند ، يعنى حركت جوهرى را هم باطل بدانيم ، در ربط متغير به قديم بنا بر طريقهء مشائين در كيفيت حصول كثرت در عالم ، ايرادى وجود ندارد ؛ زيرا با جهات متكثره‌اى كه در عقل هست براى فلك نفسى و صورتى و هيولى و ماده‌اى حاصل شده است و چنان كه در طبيعيات خواهد آمد ، حركت دوريهء فلك به ارادهء نفسانيهء فلك مستند مىباشد و چون فلك داراى هيولى است تغير در او مانعى ندارد و لذا به واسطهء تغير اراده‌اش ، اين حركت متجدده به او نسبت داده مىشود و به عقل نسبت داده نمىشود . و مواد عالم به واسطهء حركت به سبب فيضى كه از عقل فعال بحول اللّه و قوّته به فلك افاضه مىشود - كه آن افاضه هم قديم زمانى است - قرب و بعد پيدا مىكنند و چون قوت و ضعف استعدادها براى پذيرش و قبول صور به قرب و بعد به فيض بستگى دارد ؛ لذا البسه و صور ، طبق استعدادها از فيضى كه قديم زمانى است اخذ مىشود . از اين رو تغيرات و تجددات به حركت فلك و حركت فلك به ارادهء نفسانيهء آن مربوط است و خود فلك هم موجودى است كه داراى قدم زمانى است و نفس و جسم آن به قدمت زمانى از عقل كه به مبدأ مربوط است صادر شده‌اند . پس\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nربط متغير به ثابت بدون اشكال خواهد بود چنان كه اشكال ربط حادث به قديم نيز رفع خواهد شد .\r\n\r\nتطبيق مطلب با متن كتاب\r\nاينك به معناى تحت اللفظى غرر ربط حادث به قديم مىپردازيم : سبب حادث ، حادث است و اگر سبب حادث ، حادث نباشد بايد حادث و مسبَّب هم طول دهر لابث و قديم باشد ، و اين خلف است ؛ زيرا مسبّب ، حادث فرض شده بود ، پس هنگامى كه مسبب حادث بود بايد سبب هم حادث باشد و به آن سبب نقل كلام مىكنيم و هكذا الى غير النهاية حوادث غير متناهى و مجتمع در وجود و مترتب بر يكديگر لازم مىآيد و اين تسلسل است كه باطل است . ليكن علاوه بر عدم تناهى سلسلهء حوادث ، تخلف مسبَّب از سبب قديم نيز لازم مىآيد و حال آنكه به واسطهء دليل و برهان بايد تمام ممكنات و حوادث به واجب منتهى شوند و تخلف مسبب از سبب جايز نيست . اين اصل شبهه است .\r\nو اما جواب آن اين است كه حكما قائل شده‌اند و مقول قول ايشان دو بيت بعدى است يعنى :\r\n حركة دورية تجدّدت * نسبها و ذاتها قد ثبتت \r\n كما بثابت ثباتها ارتبط * كان لحادث حدوثها وسط \r\nنسبت حركت دوريهء فلك متجدد مىشود و ذات حركت ثابت است ؛ زيرا چنين گفته‌اند كه : در هر حركتى امر واحد بسيط مستمرى است كه آن توسط بين مبدأ و منتها و يا حركت توسطيه است كه راسم امر ممتدى است كه آن حركت به معناى قطع و يا حركت قطعيه است .\r\nپس حركت توسطيه به اعتبار ذاتش ، امرى ثابت و دائم است و همانا تجدد به اعتبار نسبت آن به حدود مفروضه در « فيما فيه الحركة » است .\r\nبنا بر اين : حركت از حيث ذات ، يعنى آن امر بسيط محفوظِ در آن حدود ، به مبدأ\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nثابت مستند است و به اعتبار نسبت متجدده‌اش مسند إليه براى حوادث متجدده مىباشد ، يعنى حوادث متجدده به نسبت متجددهء حركت مستند مىباشند . پس هر قطعه يا حدى از حركت ، شرط و مخصّص حدوث حادثى است كه در زمان خاصى واقع شده است .\r\nبنا بر اين : علت هر حادثى از شىء قديم - مانند عقل فعال بحول اللّه و قوته - و از شىء حادث كه آن قطعه يا آن حد از حركت است ، مركب مىباشد .\r\nچنان كه در متن گفته‌ايم كه همان گونه كه ثبات حركت به ثابت قديم بالزمان - مثل عقل يا قديم بالذات ، مانند واجب الوجودى كه منتهى إليه سلسلهء حاجات است - مرتبط است ، حدوث آن هم مربوط إليه براى حوادث كونيه مىباشد ، يعنى واسطه و رابطه بين متغيرات و ثابت است .\r\nو هنگامى كه به حدوث هر قطعه‌اى نقل كلام شود - چون بايد براى هر حادثى محدثى باشد - در نتيجه اشكال تخلف عود خواهد كرد و از آن جواب داده مىشود به اينكه : حدوث و تجدد ، ذاتى حركت است و ذاتى ، معلّل نيست ، پس جاعل ، اصل حركت را جعل نموده است و حركت را حركت قرار نداده است ، بلكه نحوهء وجود حركت اين است كه ذاتاً متصرم و متجدد است و اصل وجود به جاعل تعلق دارد ؛ زيرا گذشت كه جعل تركيبى بين شىء و ذات آن يا بين شىء و ذاتيات آن باطل است .\r\nصدر المتألهين در موضعى از اسفار بنا بر آنچه آن را تحقيق نموده است كه عبارت از حركت جوهريه و تجدد ذاتى است ، گفته است : « 1 » لازم است انتهاى حوادث به حادثى باشد كه ماهيت يا حقيقت آن ، عين حدوث و تجدد است ، مثل حركت كه حدوث در ماهيت آن خوابيده و تجدد در مفهوم آن هست ، يا مانند جسم و طبيعت كه عين حدوث و تجدد مىباشند ليكن طبايع منقطعة الوجود مثل زيد و عمرو و بكر كه عدم آنها در زمان سابق و حركت سابقه است به طبيعت ديگرى مسبوق مىباشند كه عبارت از طبيعت كل و طبيعت فلكيه است كه حافظ زمان آن طبايع است و براى اين\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 2 ، ص 394 .\r\n","page_name":" 398 ","page_number":398},
  {"content":"\r\n\r\nطبيعت حافظ زمان ، دو وجه است : يك وجه عقلى و ثباتى كه علم ازلى خداوند و صورت قضائيه است و از اين عالم نيست ، و ديگر وجه كَوْنى قَدَرى حادث كه هر روز در خلق جديد است و  « كُلَّ يَوْمٍ هُوَ فِي شَأْنٍ » .  « 1 »\r\nاز پاسخ‌هاى ديگر اين است كه : به يك رشتهء غير متناهى از معدّات در طرف ازل و يك رشتهء غير متناهى از معدّات در طرف ابد و همچنين به علل الهى قائل باشيم ، يعنى هر دو چشم را باز كرده هم خدا را و هم اين امورات طبيعيه را ببينيم و احول نباشيم .\r\nپس اگر به خدا قائل هستيم ، منكر امور طبيعى نباشيم و نگوييم : عالم ، هيچ است . و يا طبيعى صرف نباشيم ، بلكه هم به خدا معتقد باشيم و هم به معدّات و وسايلى كه از طرف اوست قائل باشيم . چون تسلسل تعاقبى مانعى ندارد .\r\nو مثال آن اين است كه اگر جسم ثقيلى را از مكان بلندى رها كنند خود سنگينى امرى است كه سبب نزول آن جسم به پايين است و آن ثقالت امرى ثابت و در تمام حدود متغيره محفوظ است و حركت مستند به اوست ، و ليكن وقتى آن جسم به يك وجب به زمين مانده مىرسد اگر از آن سؤال كنند كه چرا بعد از اين حركت مىكنى تا به زمين برسى ؟ مىگويد حركت به وجب قبلى وسيله و معدّ شد براى آنكه اين وجب آخر را هم حركت كنم و جواب سؤال در حدود قبلى نيز همين است .\r\nآنچه تا كنون جواب داده شد از طرف كسانى است كه به انقطاع فيض قائل نيستند .\r\nاما كسانى كه مانند بسيارى از محدثين ما مىگويند : هشت هزار سال قبل فقط خدا بود و هيچ چيز با او نبود ، سپس براى خداوند بداء حاصل شد تا ايجادى كند ، اينها بايد در واقع منكر خدا باشند ؛ چون به تجدد اراده در خداوند قائل شده‌اند و راه پيدا كردن تجدد در خداوند ، با انكار او مساوق است . پس اينها گرفتار دردى هستند كه براى آن هيچ دوايى مفيد نيست .\r\n\r\n\r\n","description":"","footnote":"\r\n( 1 ) - الرحمن ( 55 ) : 29 .\r\n","page_name":" 399 ","page_number":399},
  {"content":"\r\n\r\n\r\nغرر في كيفية حصول التكثّر على طريقة الإشراقيين\r\n إذ ذا لدى الشرق بلا وثاق * أسَّس اسّاً شيخنا الإشراقي \r\n في باب مصدرية التكثّر * طولًا و عرضاً أصغه تستبصر \r\n من نسب القواهر الطولية * قد وجدت قواهر عرضية \r\n لا يأخذ الأفلاك ترتيباً إذا * قد كان في الترتيب عقل أخذا \r\n بل نور أقرب بنور النور * مفيض نور عدد محصور \r\n و نور الأنوار لها مشاهد * شروقه العقلي عليها وارد \r\n كذا شعاع قاهر لقد علا * يقبل قاهر يكون سافلا \r\n بالواسط منه تعالى أيضاً * فيقبل الثاني منه فيضاً \r\n مرتبة منه به غير واسطة * و مرّة أقرب نور رابطة \r\n لثالث أربع ثنتا الصاحب * و نور الأنوار و نور أقرب \r\n لرابع القواهر ثماني * أربع ثالث و ثنتا الثاني \r\n و مرّتا الأقرب أولى رابطة * و نور الأنوار به غير واسطة \r\n و هكذا سوانح الأنوار * تضاعفت لمبلغ مكثار \r\n عليه قس بوسط و غيره * شهود كلٍّ و شروق نوره \r\n إذ لا حجاب في المفارقات * و إنّما اختصّ المقارنات \r\n و كان في كلٍّ جميع الصور * كلٌّ من الكلِّ كمجلى الآخر \r\n[ شرح منظومه ، بخش حكمت ، ص 193 - 196 
  ]\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nچگونگى حصول تكثر بنا بر طريقهء حكماى اشراقى\r\nچون در نظر آقايان اشراقيين ، راهى كه به ذهن حضرات مشائين در حصول كثرت در عالم رسيده بود ، راه بن‌بستى بوده است ؛ لذا آنها راه ديگرى كه مستقيم باشد براى آن باز كرده‌اند . و به عبارت ديگر بعد از آنكه آنها معايب قول مشائين را ديده‌اند به ايشان گفته‌اند كه دستگاه شما قابل گستردن نيست .\r\nتوضيح آن اين است كه اساس مطلب مشائين بر مطالبى است كه جماعت منجمين مثلًا دو هزار سال به آن قائل بوده‌اند . « 1 »\r\nآنها به افلاك نُهگانه قائل بوده‌اند و فلك اول يعنى فلك الافلاك را كه محيط بر افلاك ديگر و عالم عناصر است ، فلكى غير مكوكب مىدانسته و مىگفته‌اند : براى ما فقط سطح مقعّر آن معلوم است و سطح محدّب آن را و اندازهء ضخامت آن را جز خداوند علّام الغيوب نمىداند .\r\nهمهء كواكب جز چند كوكب كه خواهيم گفت در فلك هشتم - كه از آن طرف فلك دوم است - قرار دارند و آن فلك مكوكب است و فلك الافلاك چنان عظمتى دارد كه همهء افلاك و عالم اجسام در آن قرار دارند و زمين ما مركز است و فلك الافلاك از مشرق به مغرب حركت مىكند و آنچه در جوف اوست نيز به تبع او حركت مىكنند و در مدت بيست و چهار ساعت و اندى ، يك دور مىچرخد\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 212 - 213 ؛ كشف المراد ، ص 156 - 157 ؛ شرح مواقف ، ج 7 ، ص 78 - 82 .\r\n","page_name":" 401 ","page_number":401},
  {"content":"\r\n\r\nو گردش آن به اندازه‌اى تند و سريع است كه تا « الف » بگويى چندين هزار ميل حركت كرده است .\r\nفلك هشتم كه در جوف اوست و به تبع او در بيست و چهار ساعت يك دور مىچرخد ، خودش نيز يك حركت بطيئه‌اى در مقابل آن دارد كه در مدت بيست و پنج هزار و دويست سال ، يك بار به دور خودش مىچرخد و حركت آن به منزلهء حركت يك مورچه بر روى سنگ آسياب است كه آن مورچه يك حركت ضعيفى مخصوص به خود دارد و در عين حال كه خودش حركت مىكند ، سنگ آسياب هم او را با حركت خود به حركت درمىآورد خواه حركت او با آن موافق باشد يا مخالف باشد ؛ چنان كه الآن مىگويند : زمين ما حركت مىكند و شما كه با اتومبيل بر روى آن حركت مىكنى ، زمين نيز شما را با اتومبيلت با حركت خود به حركت درمىآورد .\r\nو بالجمله : فلك هشتم فلك مكوكب است كه منجمين در آن بر بيست و دو هزار و اندى انجم ، حكم نجومى بار كرده‌اند و علاوه بر آنها انجم ديگرى هم وجود داشته كه آنها را درك نكرده بودند و حكم نجومى آنها را نمىدانستند . بعد از آن فلك ، فلك سوم است كه فلك زحل است يعنى فقط در آن فلك ، كوكب زحل مىباشد و بعد از آن ، فلك چهارم است و به همين ترتيب تا فلك نهم كه در هر كدام از آنها فقط يك ستاره وجود دارد . آخرين فلك ، ستارهء قمر كه نزديك‌ترين كواكب به ماست در اوست . و اين كواكب را مانند گل ميخى كه به تخته‌اى كوبيده شده باشد مىدانستند .\r\nخود ذات فلك را عنصر مىدانستند ، ولى آن را عنصر خامس - كه از قبيل اين عناصرى كه ما داريم نيست - مىدانستند و اين افلاك محيط بر يكديگر و فلك اول را بر همه محيط مىدانستند .\r\nدر فلك الافلاك كه فلك اطلس هم به آن مىگويند ، چهار نقطه اعتبار كرده‌اند كه عبارت است از نقطهء اعتدال خريفى و نقطهء اعتدال ربيعى و نقطهء انقلاب\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nشتوى و نقطهء انقلاب صيفى . و دايرهء اين فلك را به دوازده برج تقسيم نموده‌اند كه به تبع آن ، دواير افلاك به دوازده قسمت تقسيم مىشود مثل اينكه در تقسيم آن دايره چاقو را كشيده باشند و همهء افلاك را شكافته باشند تا به نقطهء مركزى زمين رسيده باشد و چاقو بند آمده باشد و لذا همهء افلاك به تبع تقسيم آن فلك ، تقسيم مىشوند . هر بُرجى را به نام يكى از حيوانات ناميده‌اند .\r\nاينكه در تقاويم مىبينيد كه گاهى مىنويسند : قمر از صورت عقرب خارج شده ولى هنوز در برج عقرب است و يا مىنويسند : قمر به صورت عقرب داخل شده ولى هنوز در برج عقرب داخل نشده است و بعد از چند ساعت داخل مىشود .\r\nاين نوشته‌ها براى اين است كه در فلك الافلاك كوكب نيست و فلك هشتم داراى كواكب است لذا از چند كوكب كه در فلك هشتم ، پهلوى هم قرار گرفته‌اند ، توهم صورت عقربى از آن كرده‌اند و مقابل آن را از فلك اطلس كه به بروج تقسيم شده بود ، به برج عقرب ناميده‌اند و همچنين در جاى ديگر فلك هشتم از چند كوكب كه با هم هستند توهم صورت حمل يا بقر يا اسد نموده و قسمت مقابل آن در فلك الافلاك را به برج حمل يا بقر يا اسد ناميده‌اند .\r\nو چون گفتيم فلك هشتم يك حركت كُندى مخصوص به خود دارد در چندين هزار سال آن صورت عقرب قدرى از برج عقرب جلوتر مىافتد لذا در طرف دخول مىگويند قمر به صورت عقرب داخل شده و بعد از چندى به برج عقرب داخل مىشود و در طرف خروج مىگويند قمر از صورت عقرب خارج شده ولى هنوز در برج عقرب است .\r\nبراى فلك اطلس يك فلك بسيط كه افلاك جزئيه در آن نيست قائل بوده‌اند . ولى در افلاك ديگر به افلاك جزئيه قائل بوده‌اند كه فلك جزئى داراى نفس جزئيه است و مانند قوسى از دايره است .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nاشكال اشراقيون بر كلام حكماى مشائى\r\nاشكال اشراقيين به مشائين اين است كه مىگويند : چگونه مىشود كه از عقل اول كه وجود قوىتر است فلك بسيط اطلس حاصل شود ولى از عقل دوم كه ضعيف‌تر است فلك هشتم با آن همه كواكبى كه در آن هست ، كه هر كدام از آن كواكب داراى طبيعت جداگانه‌اى است ، صادر گردد ؟\r\nو چگونه مىشود كه از عقول پايين‌تر از عقل دوم با اينكه جهات كثرت در آنها خيلى زياد است فقط يك فلك و يك كوكب صادر شود ، ولى عقل دوم با اينكه جهات كثرت در او كمتر از جهات كثرت در آنهاست علت فلك هشتم و آن همه كواكب باشد ؟ و چگونه مىشود كه عقل اول با اينكه قوى است يك فلك را ايجاد نموده ولى عقول پايين‌تر از آن چند فلك را ايجاد نمايند ؟ چون در هر يك از افلاك جز فلك اطلس چند فلك جزئيه هست مثلًا براى قمر چهار فلك جزئى قائل هستند .\r\nو همچنين مىگويند : شمس را كه بزرگ‌ترين و نورانىترين و مؤثرترين كواكب است ، عقل پنجم ايجاد كند ولى زحل و كواكب بالاتر از شمس را عقول قوىترى ايجاد نمايند .\r\nعلاوه بر اينكه ممكن است فلك اطلسى در كار نباشد و تنها فلك هشتم باشد و در آن افلاك جزئيه‌اى باشد كه در هر كدام از آنها تعدادى از كواكب قرار گرفته باشد و حركت آنها به تبع حركت آن افلاك جزئيه باشد . و اصلًا ممكن است فلكى در كار نباشد . اضافه بر اينكه جهات كثرتى كه مشائين در عقول گفته‌اند اعتبارى بوده و عقل نمىتواند به واسطهء اعتبارى ، موجد كثرات باشد . « 1 »\r\nآنچه ذكر شد شبهات و ايرادات بر طريقهء مشائين است كه وثوق به طريقهء مشائين را در كيفيت حصول كثرت از بين مىبرد .\r\n\r\n\r\n","description":"","footnote":"\r\n( 1 ) - رجوع كنيد به : مطارحات ، در مجموعهء مصنفات شيخ اشراق ، ج 1 ، ص 450 - 453 ؛ حكمة الاشراق ، در همان مجموعه ، ج 2 ، ص 138 - 140 .\r\n","page_name":" 404 ","page_number":404},
  {"content":"\r\n\r\n\r\nبيان راه حلّ مورد نظر اشراقيون\r\nشيخ الاشراق براى كيفيت حصول كثرت دستگاه ديگرى گسترده است و اساس ديگرى تأسيس نموده است . « 1 »\r\nو آن عبارت است از سلسلهء عقول بسيار زياد كه به شمار نمىآيند ، گرچه از جهت استحالهء تسلسل ترتبى در وجود ، غير محدود نيست و ليكن به اندازه‌اى است كه قواى بشريه نمىتواند آنها را به حصر و عدد در آورد ؛ زيرا عقول علاوه بر كثرت طوليه داراى كثرت عرضيه نيز مىباشند از اين رو ايجاد حضرت حق عقل اول را ، اشراق حق بر اوست و عقل اول حضرت حق را مشاهده مىنمايد ؛ چون مجردات را حايلى نيست . پس براى عقل اول دو جهت حقيقيهء اشراق حق بر او و مشاهدهء او جمال و جلال حق را هست .\r\nعقل ثانى كه به واسطهء عقل اول ايجاد مىشود ، علاوه بر اينكه اشراق حضرت حق است و او جمال حق را مستقلًا مشاهده مىكند ؛ چون مجرد است ، دو جهت ديگر نيز در او هست كه همان دو جهتى است كه در عقل اول هست كه در او هم منعكس شده است و عقل سوم علاوه بر اينكه اشراق حق است و جمال حق را مشاهده مىكند چون مجرد است آن چهار جهتى كه در عقل ثانى هست نيز در او منعكس گرديده است و آن دو جهتى هم كه عقل اول داراست نيز در او منعكس گشته است ، پس جهات حقيقيه در عقل سوم هشت جهت است ، و در عقل چهارم جهات شانزده و در عقل پنجم سى و دو و به همين ترتيب تصاعدى در ساير عقول الى ما شاء اللّه افزايش پيدا مىكند .\r\nو لذا از جهات حقيقيه‌اى كه در عقول طوليه هست جز يك جهت كه به واسطهء آن عقل طولى ايجاد مىشود و آن اشراق حق بر آنهاست ، عقول متكافئهء عرضيه ايجاد شده است .\r\n\r\n\r\n","description":"","footnote":"\r\n( 1 ) - رجوع كنيد به منابع پيشين .\r\n","page_name":" 405 ","page_number":405},
  {"content":"\r\n\r\nبنا بر اين عدد عقول عرضاً و طولًا بسيار است و لذا مانعى ندارد كه هر ذره‌اى از ذرات عالم طبيعت را بعون اللّه يكى از آن عقول خلق كرده باشد . پس بر هر ذره‌اى يك عقلى كه از ملائكة اللّه است موكّل مىباشد و هر نبات و برگى را يكى از عقول تربيت مىنمايد و آنها مربيان و مكثّرات عالم طبيعت هستند .\r\nو بالجمله : ما در اينجا دو چيز لازم داريم : حصول كثرت نوعيه و حصول كثرت فرديه ، و مهم براى ايشان اين است كه كثرت نوعيه را تصحيح نمايند به اين طريق كه مانعى از اينكه يك عقلى مربى و موجد يك نوعى باشد ، در كار نباشد ، پس اشراقيين به اين نحو به حصول كثرت در عالم قائل هستند و براى عقول تقسيماتى دارند .\r\nمنتها غير الهيين از طبيعيين آن زمان ، ارباب و عقول را در كار مستقل مىدانستند ، ولى طبيعيين الهى منافاتى نمىبينند در اينكه آنها مربى باشند و يك مربى بزرگ ما فوق يعنى خدا هم باشد و آنها فقط وسايطى باشند كه دست اطفال عالم طبيعت را گرفته و مباشر با آنها و موكّل بر آنها و موظّف به تربيت آنها باشند .\r\nپس ارباب و عقول در ايجاد مستقل نيستند بلكه تربيت آنها به نحو تربيت معلمان نسبت به اطفال است چنان كه در قديم به مربى اطفال ، آخوند و ملّا مىگفته‌اند .\r\n\r\nكلام محقّق طوسى در قبول طريقهء اشراقيون\r\nخواجه - عليه الرحمة - مطلبى ذكر كرده كه به نظر مىرسد طريقهء اشراقيين مرضى خاطر وى بوده است . « 1 »\r\nايشان فرموده است : اگر مبدأ اوّلى را فرض كنيم كه « الف » باشد و از او شىء واحدى صادر شود كه « ب » باشد ، پس « ب » اولين مرتبه از مراتب معلولات « الف » خواهد بود ، سپس ممكن است كه از « الف » به توسط « ب » چيزى صادر شود كه « ج » باشد و از « ب » به تنهايى چيزى صادر شود كه « د » باشد ، پس در مرتبهء دوم دو شىء عرضى است كه هيچ يك بر ديگرى تقدم ندارد و اگر تجويز نماييم كه از « ب » با نظر به\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 244 - 245 ؛ و نيز شرح هدايهء اثيريه ، ص 366 .\r\n","page_name":" 406 ","page_number":406},
  {"content":"\r\n\r\n« الف » چيز ديگرى صادر شود در مرتبهء دوم سه چيز خواهد بود ، سپس ممكن است كه از « الف » به توسط « ج » چيزى و به توسط « د » چيز ديگرى و به توسط « ج د » شىء ثالثى و به توسط « ب ج » شىء رابعى و به توسط « ب د » شىء خامسى و به توسط « ب ج د » شىء سادسى و از « ب » به توسط « ج » شىء هفتمى و به توسط « د » شىء هشتمى و به توسط « ج د » شىء نهمى و از « ج » به تنهايى شىء دهمى و از « د » به تنهايى شىء يازدهمى و از « ج د » با هم شىء دوازدهمى صادر شود و همهء اينها در مرتبهء سوم خواهند بود و هكذا .\r\nو اگر تجويز كنيم كه از سافل با نظر به ما فوق آن ، چيزى صادر شود و ترتيب را در متوسطاتى كه بيش از يكى است ملاحظه نماييم ، آنچه در مرتبهء سوم است خيلى بيشتر مىشود . پس عقول در سلسلهء طوليه و عرضيه متكثر و غير محدود مىباشند ، البته آنها به معناى حقيقى غير محدود نيستند .\r\nمثلًا آخرين عقلى كه در صف نعال سلسلهء عقول و افاضهء نور واقع است به واسطهء مشاهده‌اى كه از عقل بالاتر دارد چيزى را ايجاد مىكند و به واسطهء مشاهده‌اى كه از عقل بالاتر از آن بدون واسطه دارد چيزى را ايجاد مىنمايد و به واسطهء مشاهده‌اى كه از عقل بالاتر از آن با واسطه دارد موجد چيزى است و هكذا تا اول سلسله كه هر يك از عقول به كرّات مثلًا مبدأ اول را به توسط عقول بالاتر مشاهده مىنمايد و خودش بدون واسطه هم آن را مشاهده مىكند .\r\nو بالجمله : چنان كه محقق گفت يك مرتبه از بالا حساب مىكنيم كه مبدأ اول ، عقل اول را خلق كرد و عقل اول عقل ثانى و عقل ثانى عقل ثالث را ايجاد كرد و مبدأ اول به توسط عقل اول چيزى را و به توسط عقل ثانى چيز ديگرى را ايجاد نمود و هكذا . يك دفعه هم از پايين حساب مىكنيم چنان كه گفته شد .\r\nو الحاصل : مبدأ ، كه نور بالذات است نورانيت وجود را به عقل اول اعطا كرد و او به فاعليت الهى عقل ثانى را ايجاد نمود . و مبدأ اول به توسط عقل اول چيز ديگرى را ايجاد كرد و هكذا ؛ زيرا آنچه بر آن برهان داشتيم اين بود كه از بسيط من جميع\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nالجهات ، غير از واحد صادر نمىشود ، ولى ديگر برهان نداشتيم بر اينكه از بسيط به توسط چيزى هم ، چيز ديگرى صادر نمىشود ، بلكه ممكن است عقل اول به منزلهء آينه‌اى باشد كه از خود نورى نداشته باشد ولى صاحب نورى به او نور عطا كند و به توسط تابيدن صاحب نور بر آن ، نور ديگرى نيز منعكس شود .\r\n\r\nكفايت امكان تكثر در رفع تنافى ادلّه\r\nو بالجمله : با بيانى كه شد مطلب درست مىشود ، گرچه ما نمىخواهيم در اينجا غير از امكان تكثر چيزى درست كنيم ؛ زيرا اكنون بعد از وقوع كثرت در عالم ، صحبت مىكنيم و مىبينيم كه كثرت واقع شده است و از آن طرف هم برهان به ما گفته است كه از بسيط ، كثير صادر نمىشود و ما تنها با اثباتِ امكانِ حصولِ كثرت مىتوانيم راهى براى وقوع تكثر پيدا كنيم ؛ چون برهان امتناع صدور كثير از بسيط و واحد ، محكم و متقن است ، گرچه شما بگوييد وقوع كثرت واقعاً از اين راه نبوده است و ليكن همين كه ما امكان وقوع كثرت را اثبات كرديم ، براى ما ، در حل عويصه‌اى كه پيش آمده بود كافى است .\r\nلذا اشراقيين با آن بيان امكان را اثبات نموده‌اند كه ممكن است عقول فراوانى طولًا و عرضاً باشد و آنها ملائكة اللّه باشند  « وَ جاءَ رَبُّكَ وَ الْمَلَكُ صَفًّا صَفًّا »  « 1 »  « فَالْمُدَبِّراتِ أَمْراً »  « 2 »  « وَ ما يَعْلَمُ جُنُودَ رَبِّكَ إِلَّا هُوَ »  « 3 » و يا ارباب انواع باشند .\r\nبلى آنچه ما سابقاً گفتيم اين بود كه اجسام نمىتوانند فاعل الهى باشند اما در عقول چنين چيزى نگفتيم . و اين مستلزم تفويض نيست ؛ زيرا خود عقول محتاج مىباشند ؛ چنان كه عقل اول به مبدأ محتاج است . و تفويض آن است كه غير واجب بتواند بدون احتياج از جهتى كارى بكند . ما اگر مىگوييم عقل اول خلق شد سپس عقل ثانى خلق\r\n\r\n\r\n","description":"","footnote":"\r\n( 1 ) - فجر ( 89 ) : 22 .\r\n( 2 ) - نازعات ( 79 ) : 5 .\r\n( 3 ) - مدثر ( 74 ) : 31 .\r\n","page_name":" 408 ","page_number":408},
  {"content":"\r\n\r\nشد معناى آن اين نيست كه مدتى گذشت سپس صدور محقق شد و گفتن صادريت و مصدريت و صدور و صادر از ضيق عبارت است و گر نه همه بوده‌اند . البته بعضى نسبت به بعضى رتبهء عليت و بعضى نسبت به بعضى رتبهء معلوليت دارند پس اين « ثمّ » ها و « سپس » ها از ضيق تعبير است .\r\nخلاصه : بعد از وقوع كثرت در عالم دو قسم كثرت يكى نوعيه و ديگرى فرديه هست . كثرت نوعيه به عقول مستند است ؛ زيرا هر عقلى رب النوع مىباشد و اما كثرت فرديه چندان اهميت ندارد ؛ چون مادهء قابل به واسطهء قابليت خود ، اخذ فيض مىنمايد و گرچه ممكن است فعل و افاضه واحد باشد ولى قابليت ماده و قرب و بعد آن نسبت به فيض متفاوت باشد . و اين قابليت ماده ممكن است به واسطهء حركت افلاك باشد ؛ چنان كه اشراقيين ابايى از قول به افلاك ندارند و يا از حركت زمين باشد ، چنان كه اشراقيين ابايى از اين سخن هم ندارند .\r\nعلى اىّ حال بايد حركتى باشد كه اين ماده را مقابل آفتاب و انجم نگه داشته تا هر كدام بعد از ديگرى موجب نضج اين ماده شود و او را قابل اخذ فيض نمايند .\r\nو بالجمله : تكثر در عالم با بيانهاى مختلف ممكن است : مشائين به عقول عشره و افلاك قائل بودند البته آنها هم چندان پايبند عشره بودن عقول نبودند ، ولى اشراقيين به عقول بسيارى قائل شده‌اند و تكثر انواع را با آن و تكثر افراد را به بيان ديگرى تصحيح مىكردند . و مانعى وجود ندارد كه گفته باشند تربيت افراد هم به يكى از عقول عرضيه موكول است و جنود اللّه فراوان مىباشند و ممكن است بر هر ذره‌اى مَلَكى موكّل باشد . و خلقت عالم چنين نيست كه به زمين ما منوط باشد و بگوييم : ابونا آدم ، و قبل از آن چيزى نبوده است بلكه در اين قبه ، ابونا آدم بوده و اين سلسله از صلب او درآمده‌اند و سرسلسلهء اين دسته و جماعت او بوده است . ولى چنين نيست كه هشت هزار سال قبل هيچ چيزى نبوده است و اگر به آدم هم قناعت كنيم چنين نيست كه خلقت وى هشت هزار سال قبل بوده است ؛ زيرا جديداً جمجمه‌هايى در حفره‌هايى پيدا مىكنند كه به سى يا چهل هزار سال قبل متعلق بوده است .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nعلاوه بر اينكه : اغلب اين رواياتى كه مىگويند قبل از هفت هزار سال چيزى نبوده و بعد آدم خلق شده است ، « 1 » از طريق عامّه است و ما با رواياتى كه سند و دلالت آنها معلوم نيست يا شنيدن از دهان اين و آن ، اين افكار را درست كرده‌ايم ، پس ما نمىتوانيم اين گونه روايات را در مقابل براهين نگه داريم زيرا قضيهء قطع فيض از محالات است ؛ چنان كه سابقاً گفتيم .\r\n\r\n\r\n","description":"","footnote":"\r\n( 1 ) - رجوع كنيد به : تفسير عياشى ، ج 1 ، ص 31 ، حديث 8 ؛ تفسير طبرى ، ج 1 ، ص 10 .\r\n","page_name":" 410 ","page_number":410},
  {"content":"\r\n\r\n\r\nمقصد چهارم طبيعيات\r\n\r\n","description":"","footnote":"","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\n\r\nفريدهء اول حقيقت جسم طبيعى\r\nاعلم : أنّ موضوع كلّ علم بحسب الماهيّة و الهليّة البسيطة لا بدّ و أن يكون مفروغاً عنه في ذلك العلم ، فلا بدّ أن يكون إمّا بيّن الماهيّة و الهليّة أو مبيّناً في علم أعلى . و المتكفّل لبيان جميع الموضوعات هو الفلسفة الاولى و لها الرئاسة المطلقة ، و إنّما لم يكن البحث عن موضوع العلم مطلوباً فيه ؛ لأنّه يبحث في العلم عن العوارض الذاتية لموضوعه و علل قوامه من مباديه لا من لواحقه ، و وجوده ليس من عوارضه ؛ لأنّه نفس كونه و تحقّقه ، لا أمر ينضمّ إليه . و لو كان من عوارضه لم يكن ذاتياً ؛ لأعمّيته من الموضوعات المتداخلة في موضوع الفلسفة الاولى ، و لأنّ مسائل العلم إثبات الأعراض الذاتية و هو يتوقّف على ثبوت الموضوع و أجزائه ، فلو كان ثبوت الموضوع و أجزائه مسألة منه لزم توقّف الشيء على نفسه . إذا عرفت هذا فنقول : لمّا كان موضوع العلم الطبيعي هو الجسم الطبيعي بما هو واقع في التغيّر كان بيان حقيقته و تألّفه من الهيولى و الصورة و نحو ذلك على سبيل المبدئيّة في الطبيعي ، و نحن و إن قدّمنا الإلهي ليوافق الوضع الطبع ؛ حيث إنّه علم ما قبل الطبيعة ، و مضى في مطاويه حديث تركّب الجسم من الهيولى و الصورة ، إلّا أنّا لم نفصّل و لم نبرهن عليه هناك ، فلذا احتجنا أن نبحث هاهنا عن الهيولى و الصورة و عن تألّف الجسم منهما . . .\r\n[ شرح منظومه ، بخش حكمت ، ص 205 
  ]\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n\r\nحقيقت جسم طبيعى\r\nبايد موضوع هر علمى به حسب ماهيت و به حسب هليت بسيطه ، مفروغٌ عنه باشد .\r\nيعنى اولًا بايد ماهيت آن معلوم باشد و ثانياً آن ماهيت موجود باشد ، پس بايد بيّن الماهية و الوجود باشد ، يعنى هم ماهيت و حقيقت موضوع معلوم باشد و هم وجود موضوع معلوم باشد و معلوم بودن آن دو هم يا به واسطهء اين است كه بيّن و بديهى مىباشند و يا به اين جهت است كه ماهيت و وجود موضوع در علم اعلى مبيّن مىباشند .\r\n\r\nجايگاه فلسفهء اولى و موضوعات علوم\r\nفلسفهء اولى متكفل بيان موضوعات همهء علوم است ؛ زيرا فلسفهء اولى آنچه را كه در عالم ثابت و موجود است ، اثبات مىكند و آنچه را كه در صفحهء وجود موجود نيست ، از آنها تميز مىدهد ؛ چون انسان موهومات و متخيلات و معلوماتى دارد و بايد همهء اينها طبق ميزانى تفتيش شود كه كدام موجود است و كدام موجود نيست . لذا فلسفهء اولى ممحّض است در اينكه موجودات عالم را بيان نمايد .\r\nپس در فلسفهء اولى از اثبات وجود يا ماهيت بحث مىشود و بعد از آنكه در آن وجود مطلق ثابت شد ، تقسيماتى كه براى وجود هست مورد بحث و تفتيش قرار مىگيرد كه انحاء موجودات در عالم چيست ؟ يعنى بعد از اثبات اصالت وجود ،\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nتقسيماتى مورد بحث قرار مىگيرد و پيوسته وجود تقسيم مىشود ، مثل اينكه گفته مىشود : وجود يا واجب و يا ممكن است ، سپس گفته مىشود : ممكن يا جوهر و يا عرض است ، و آن گاه گفته مىشود : جوهر يا مقارن با ماده و يا مفارق از آن است و همچنين گفته مىشود : جوهر مفارق يا عقل و يا نفس و يا . . . است . پس همهء موجودات در فلسفه اثبات مىشوند .\r\nالبته موضوعات علوم ، موجودات مىباشند ، منتها موضوع هر علمى يكى از موجودات قرار داده مىشود و در اطراف آن بحث مىشود . پس زمينهء اثبات موضوعات علوم ، فلسفهء اولى است و موضوعات علوم ، محمولات در فلسفهء اولى است ؛ زيرا چنان كه گفتيم در فلسفهء اولى گفته مىشود : موجود يا واجب يا ممكن است و ممكن يا جوهر يا عرض است و جوهر يا مفارق از ماده و يا مقارن با آن است و هكذا .\r\nبايد در اينجا اين نكته مورد التفات قرار گيرد كه چرا در علم از موضوع آن بحث نمىشود .\r\nعلت آن اين است كه در علم از عوارض ذاتيهء موضوع بحث مىشود بنا بر اين :\r\nبحث از موضوع ، از علم خارج است . همچنين در علم از علل قوام موضوع ، يعنى جنس و فصل آن هم بحث نمىشود ؛ چون جنس و فصل از لواحق موضوع نيستند ، بلكه از مبادى مىباشند . پس بحث از آنها هم از علم خارج است .\r\nو بالجمله : وجود موضوع از عوارض موضوع نيست ؛ زيرا وجود موضوع ، نفس موضوع و تحقق موضوع است و امرى كه به موضوع منضم شده باشد نيست ؛ چون وجود اعم است و مفهوم وجود براى همهء موضوعاتى كه در موضوع فلسفهء اولى داخل است ثابت است و موضوع فلسفهء اولى وجود مطلق است و وقتى مفهوم وجود بر آن صادق است بر تمام موضوعات علوم نيز صادق خواهد بود ؛ زيرا موضوعات علوم از اقسام وجود مطلق مىباشند ، بنا بر اين مفهوم وجود از عوارض عامه است .\r\nعلت ديگر براى اينكه بحث از وجود موضوع علم در خود آن علم ممكن نيست ،\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاين است كه مسائل علم ، اثبات اعراض ذاتيه است و اثبات اعراض ذاتيه بر ثبوت موضوع و اجزاء موضوع موقوف است ، پس اگر ثبوت موضوع و اجزاء آن از مسائل علم باشد توقف شىء بر نفس لازم مىآيد .\r\n\r\nوجه تقدّم علم الهى بر علم طبيعى\r\nاذا عرفت هذا فنقول : چون موضوع علم طبيعى ، جسم طبيعى بما هو واقع فى التغير مىباشد ، پس بيان حقيقت جسم و تعريف آن و بيان تألف آن از هيولى و صورت و امثال آن بر سبيل مبدئيت در علم طبيعى مىباشد ؛ زيرا تعريف موضوع و اجزاء موضوع از مبادى علم است و ما گرچه علم الهى را مقدم داشتيم تا وضع مطالب با طبع موافق گردد ؛ چرا كه آفرينش از عالم بالا شروع شده است و علم الهى ، علم ما قبل الطبيعه است ، و حديث تركب جسم از هيولى و صورت در مطاوى بحثهاى علم الهى گذشت و ليكن در آنجا تفصيل نداده و بر تركب ، برهان اقامه نكرديم .\r\nلذا در اينجا احتياج پيدا كرده‌ايم به اينكه از هيولى و صورت و از تألف جسم از آنها ، بحث كنيم .\r\nاگر بگويى : چرا در آنجا تفصيل نداديد تا از ذكر آن در اينجا مستغنى باشيد با اينكه ذكر آن در آنجا شايسته‌تر بود ؛ زيرا در آنجا از موجودات و اقسام آن بحث مىشد ؛ چون موضوع فلسفهء اولى وجود مطلق است و مسائل آن ، تقسيم وجود به اقسام موجودات و بيان حقيقت اقسام است و صورت و هيولى و جسم از اقسام موجودات مىباشند . پس تكلم از آنها در آنجا مناسب‌تر بود .\r\nدر جواب مىگوييم : اگر آنها را در آنجا ذكر كرده بوديم ، ناچار بوديم كه آنها را در اينجا هم به خاطر تحقيق موضوع علم طبيعى ذكر كنيم و اگر آنها را در اينجا ذكر نمىكرديم بايد ذكر آنها را به آنجا حواله مىداديم و آن موجب تحير متعلم مىشد و اگر در اينجا هم ذكر مىكرديم تكرار لازم مىآمد با اينكه بناى اين كتاب بر اختصار است .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاما چرا بحث از هيولى و صورت و جسم از مسائل علم الهى است ؟ جواب اجمالى اين است كه آنها احوالى هستند كه بر موجود عارض مىشوند ، بدون اينكه موجود رياضى يا طبيعى گردد . و بالجمله : بدون اينكه براى عروض آنها تخصص استعداد پيدا كند ، بلكه با آنها تخصص حاصل مىشود و قبل از آنها تخصص حاصل نمىشود .\r\n\r\nتبيين عرض ذاتى و غريب\r\nجواب تفصيلى و شرح آن مجمل اين است كه : در هر علمى از عوارض ذاتيهء موضوعى كه براى آن علم اخذ شده است بحث مىشود و بايد در حد و تعريف عرض ذاتى - كه محمولى است كه براى موضوع اثبات مىشود - موضوع بعنوانه مأخوذ باشد ، حال عرض ذاتى در هر مرتبه‌اى كه باشد .\r\nمثلًا اگر بخواهيم تعجب را كه عرض ذاتى انسان است تعريف نماييم ، انسان در حد آن واقع مىشود ؛ لذا مىگوييم : « التعجّب : حالة تحصل للانسان اذا رأى اموراً غريبه » . ضاحك نيز از اعراض ذاتيهء انسان است و گرچه ضاحك به واسطهء تعجب بر انسان عارض مىشود ولى اين وساطت به اينكه انسان در تعريف آن واقع شود ، ضررى وارد نمىكند ؛ زيرا تعجب در حد ضاحك اخذ مىشود و انسان هم كه در حد تعجب واقع مىشود ، پس اين چنين وساطتى عيبى ندارد .\r\nو بالجمله : مادامى كه محمول بر موضوع بما انّه موضوع حمل شود و موضوع هم بما انّه موضوع در حد محمول واقع گردد ، آن محمول از عوارض ذاتيه موضوع خواهد بود و تا امر چنين است ، يعنى پيوسته در طرف نزول يا صعود ، موضوع در تعريف محمول و يا در تعريف محمولِ محمول اخذ شود ، محمول از عوارض موضوع محسوب مىشود و در نتيجه هنوز موضوع علم تغيير نكرده است .\r\nو اگر محمول به حدى برسد كه در آن حد به عده‌اى از محمولات تخصص پيدا كند كه آنها بر آن محمول بما انّه محمول عارض مىشوند با قطع نظر از موضوعى كه براى آن محمول هست ، در اين صورت موضوع علم تغيير مىكند و در نتيجه علم\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nديگرى به وجود مىآيد ؛ چون در اين فرض ، آن محمولات از عوارض آن موضوع محسوب نمىشوند .\r\nمثلًا موضوع فلسفهء اولى مطلق وجود است و مطلق وجود داراى تقسيماتى است ؛ چنان كه مىگوييم : موجود يا واجب و يا ممكن است ، و ممكن يا مفارق و يا غير مفارق ، و غير مفارق يا جوهر و يا عرض ، و جوهر يا ماده يا صورت و يا . . . است اگر بخواهيم هر يك از هيولى و صورت را تعريف نماييم ، موجود در تعريف آن اخذ مىشود و جسميت و هيولائيت و صورتيت بر موجود بما انّه موجود عارض مىشود و همچنين در مرتبهء جوهريت و ممكنيت و و اجبيت براى جوهر و ممكن و واجب تخصصى پيدا نشده تا هر محمولى كه بر آنها عارض مىشود با قطع نظر از موجود باشد ، بلكه در اين مراحل محمولات بر هر كدام از اين عناوين بما انّه موجود عارض مىشود ، پس اين محمولات هم از عوارض ذاتيهء موجود است .\r\nو ليكن چه بسا كار به جايى مىرسد كه يك جهت تخصصى در يكى از مراحل براى محمول حاصل مىشود كه ديگر محمولى كه بر آن محمول حمل مىشود با قطع نظر از موضوعى است كه براى آن محمول بوده است .\r\nمثلًا تقسيماتى كه در علم الهى رخ مىدهد ، به جسم كه از عوارض وجود است مىرسد ، ولى وقتى كه به حد جسميت رسيد در اين مرتبه به جهت حصول تخصص استعداد ، عوارضى بر جسم عارض مىشود كه اگر از وجود قطع نظر نماييم ، آن عوارض براى جسم مىباشد . در نتيجه در اين مرتبه موضوع علم تغيير نموده و علم ديگرى پيدا مىشود . پس مباحثى كه پيرامون اعراض جسم بما انّه جسم با قطع نظر از وجود مطرح مىشود ، علم ديگرى است كه آن را علم طبيعى مىنامند .\r\nهمچنين در علم الهى كه موجود را اين چنين تقسيم مىنمايند كه : موجود يا داراى مقدار است و يا مقدار ندارد ، وقتى وجود به مرتبه‌اى مىرسد كه داراى مقدار است ، يك سلسله اعراض بر مقدار بما انّه مقدار عارض مىشود ؛ گرچه پاى وجود در ميان نباشد و بحث از اين گونه عوارض ، علم ديگرى را تشكيل مىدهد كه علم رياضى\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nناميده مىشود و موضوع آن مقدار است .\r\nبا اين شرح و بيان معناى قول مرحوم حاجى : « و إنّما كان البحث عن الهيولى و الصوره و الجسم من الالهى . . . » « 1 » و اينكه چرا بحث از هيولى و صورت و جسم از علم الهى است ، معلوم گرديد . و پاسخ ايشان از اين سؤال اين است كه هيولى و صورت احوالى مىباشند كه بر موجود بما انّه موجود عارض مىشوند ، بدون اينكه موجود ، رياضى يا طبيعى گردد .\r\nو بالجمله : بدون اينكه براى عروض آنها تخصص استعداد پيدا كند ، بلكه تخصص استعداد به واسطهء عروض آنها حاصل مىشود و قبل از آنها تخصص استعدادى نيست و چون قبل از آنها تخصص استعداد - كه ملاك جدا شدن مباحثى از مباحث ديگر است - نيست ؛ لذا آنها از مباحث علم الهى مىباشند و ليكن بعد از عروض آنها ، يك تخصص استعدادى به وجود مىآيد و علم ديگرى حاصل مىشود .\r\n« ان قلت : الموضوع هناك هو الموجود المطلق . . . » ، اگر بگويى : موضوع در علم الهى موجود مطلق است و هيولى و صورت و جسم بر موجود بما هو مطلق عارض نمىشوند ، بلكه بايد موجود به مثل امكان و جوهريت متخصص شود ، يعنى به ممكن و جوهر تقسيم گردد تا هيولى و صورت و جسم بر آن عارض شوند .\r\n« قلت : » در جواب مىگوييم : هر تخصصى عرضى را از عرض ذاتى بودن و همچنين هر تخصصى موجود را از موضوع بودن براى علم الهى خارج نمىكند ، آنچه عرض را از عرض ذاتى بودن و موجود را از موضوع بودن براى علم الهى خارج مىكند ، تخصص طبيعى و رياضى است ؛ زيرا در اين گونه تخصص احكام وجود مغلوب و احكام عدم غالب مىگردد ؛ چون محمولاتى كه براى جسم در علم طبيعى و محمولاتى كه براى مقدار در علم رياضى ثابت مىشود ، به وجود احتياج ندارد . مثلًا اگر وجود هم نباشد مقدار من حيث انّه مقدار قابل تقسيم است .\r\nچنان كه مىگوييم مقدار عددى يا مجذور و يا مكعب و يا غير آن است . پس\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 205 .\r\n","page_name":" 419 ","page_number":419},
  {"content":"\r\n\r\nاين گونه از عوارض كه براى جسم ، ذاتى است براى موجود بما هو موجود ذاتى نبوده بلكه از عوارض غريبه براى آن مىباشد . به خلاف عوارض جوهر مفارق يا خصوصيات ديگرى مانند ممكن و غير آن ، كه اصل وجود نسبت به آنها لا به شرط بوده و احكام وجود در آنها غالب مىباشد ؛ چنان كه لا به شرط بودن شأن موضوع علم نسبت به موضوعات مسائل آن است مادامى كه به تخصصات طبيعيه و تعليميه منتهى نشده باشد ، حاجى - رحمه اللّه - مىگويد : ما در حواشى اسفار شرح داده‌ايم كه اگر گفته مىشود : مسائل علم داراى موضوعات است ، چگونه موضوع مسأله از موضوع خود علم اخص مىباشد . « 1 »\r\nلازم به تذكر است كه هر مسأله‌اى داراى موضوع و محمول مىباشد ، مثلًا « كل فاعل مرفوع » از مسائل علم نحو است و فاعل كه موضوع است از كلمه ، كه موضوع خود علم است اخص است ، پس مرفوعيت براى فاعل ثابت است به جهت تخصصى كه فاعل از مطلق كلمه پيدا كرده است ، بنا بر اين نمىتواند عرض ذاتيهء اخص مانند فاعل براى مطلق كلمه عرض ذاتى باشد .\r\n\r\nبيان شيخ الرئيس در معناى عرض ذاتى و كلام حاجى\r\nشيخ در پاسخ اين اشكال گفته است : به واسطهء هر تقسيمى كه براى موضوع علم رخ مىدهد يك « امّا » توليد مىشود و عرض ذاتى همان امر مردّد بين اين « امّا » ها مىباشد .\r\nمثلًا در : « الموجود إمّا ممكن و إمّا واجب و الممكن إمّا جوهر و إمّا عرض » عرض ذاتيه ، مجموع محمولاتى است كه به نحو قضيهء منفصلهء حقيقيه مىباشند . و گويا مطالب و مسائل چنين مىباشند كه هر چه « إمّا » ها زيادتر شود و ترديد زيادتر گردد ، آنها بيشتر مىشوند . « 2 »\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 1 ، ص 30 - 33 ، تعليقهء سبزوارى .\r\n( 2 ) - رجوع كنيد به : شفا ، بخش الهيات ، ص 282 و بعد آن .\r\n","page_name":" 420 ","page_number":420},
  {"content":"\r\n\r\nو ليكن حاجى گفته است : موضوع علم به نحو لا بشرطيت اخذ شده است و لذا موضوع علم در موضوعات مسائل حاضر است . مثلًا موضوع علم نحو ، كلمهء مطلق و لا به شرط است و آن در مقام فاعليت هم هست . « 1 »\r\nان قلت : چطور مىشود جسم در علم الهى ، براى موضوع ، يعنى وجود ، عرض ذاتى باشد در صورتى كه مسأله در علم الهى اين چنين است : « الجسم موجود » كه جسم موضوع و موجود محمول است .\r\nقلت : اين عبارت به ويژه بر مبناى اصالت وجود و اعتباريت ماهيت از قبيل عكس الحمل است و گرنه مسأله اين چنين است كه « الموجود جسم » منتها چون در نظر عرف عام ، ماهيات نمايان است و در نظر آنها جسم و انسان و حيوان ديده مىشود ، لذا عقلا در تلفظ به همان نظر عرف عام قناعت نموده و اين چنين گفته‌اند كه « الجسم موجود » و گرنه موجود موضوع و ماهيت براى او عرض است كه بر او حمل مىشود .\r\n\r\nتوضيح جايگاه بحث از « جزء لا يتجزى »\r\nاما مسألهء نفى تركب جسم از اجزاء لا يتجزى چون از مبادى مباحث ماده و صورت مىباشد ما هم آن را به تبع قوم به اين قسمت آورده‌ايم .\r\nبحث جزء لا يتجزى به دنبال بحث در هويت جسم مطرح شده است ؛ زيرا گروهى گفته‌اند : جسم يك هويت متصله است . « 2 »\r\nو جماعتى گفته‌اند : در فضا اجزائى وجود دارد كه اصلًا قابل تقسيم نبوده و تقسيم آن به اقسام مختلف ممكن نيست و آن اجزاء با هم متراكم شده‌اند و در حس بصر شىء واحدى ديده مىشوند و گر نه آنها در حقيقت از يكديگر منفصل مىباشند . و اگر چاقويى مثلًا بر جسمى واقع شود و آن را قطع كند ، اين طور نيست كه آن را حقيقةً قطع نمايد ، بلكه آلت قطّاعه از محل‌هاى فاصله و جدايىها عبور مىكند ؛ گرچه محل\r\n\r\n\r\n","description":"","footnote":"\r\n( 1 ) - اسفار ، ج 1 ، ص 32 ، تعليقهء سبزوارى .\r\n( 2 ) - رجوع كنيد به : شفا ، بخش طبيعيات ، ص 85 - 92 ؛ اسفار ، ج 5 ، ص 16 .\r\n","page_name":" 421 ","page_number":421},
  {"content":"\r\n\r\nفاصله و جدايى براى ما محسوس نبوده و لذا گمان مىكنيم كه آن جسم به وسيلهء چاقو تقسيم شده است . « 1 »\r\nآيا مسألهء نفى تركب جسم از اجزاء لا يتجزى از مسائل علم الهى يا طبيعى است ؟\r\nحق آن است كه اين مسأله از مباحث علم طبيعى است ؛ چنان كه صاحب محاكمات « 2 » در محاكمات گفته است ؛ « 3 » زيرا اين مسأله از عوارض ذاتيه براى جسم طبيعى است . ليكن آن گونه كه ظاهر كلام صاحب محاكمات است كه صورت مسأله را عدم تركب جسم از اجزاء لا يتجزى فرض كرده است نيست ؛ زيرا در اين صورت مسأله از حيث موضوع و محمول اين گونه مىشود كه « الجسم لا يكون مركّباً من اجزاء لا يتجزى » و بنا بر اين ، قضيه سلبيه مىشود و چون قضيهء سلبيه با انتفاء موضوع هم مىسازد و سالبه به انتفاء موضوع نيز عيبى ندارد ، لذا محمول از جسم و عدم جسم اعم مىشود و در نتيجه براى جسم عرض ذاتى نخواهد بود . حتى روى اين فرض مسأله از مسائل علم الهى نيز نخواهد بود ؛ چون اگر موجود هم به عنوان موضوع اخذ شود ، قضيه نيز سالبه است و محمول در قضيهء سالبه ، هم با وجود موضوع و هم با عدم موضوع صادق است ، پس محمول از موضوع اعم بوده و در نتيجه براى وجود هم از\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 85 - 86 ؛ شرح اشارات ، ج 2 ، ص 9 - 19 ؛ اسفار ، ج 5 ، ص 16 .\r\n( 2 ) - ابو جعفر قطب الدين محمد بن محمد بن ابى جعفر رازى بويهى ، از اكابر علما و حكماى اسلامى است . وى جامع معقول و منقول بوده است . او در ورامين به دنيا آمد و در نسب به آل بويه يا آل بابويه قمى مىرسيد . معقول و منقول را از اساتيد فن ، به ويژه علامه حلّى فرا گرفت و به خط خويش قواعد را نگاشت و علامه او را به شيخ فقيه عالم فاضل محقق مدقق زبدة العلماء و الافاضل قطب الملّة والدين ستوده و شهيد اول هم از او كسب اجازه نموده است . وى از اعيان علماى اماميه بوده است .\r\nاز تأليفات اوست : شرح شمسيه ، التصور و التصديق ، شرح مطالع ، المحاكمات بين شرحى الاشارات ( كه محاكمه بين دو شرح اشارات فخر رازى و خواجه نصير الدين طوسى است ) .\r\nوى در دوازدهم ذيقعدهء 776 ق . در دمشق درگذشت .\r\n( 3 ) - محاكمات ، ضمن شرح اشارات ، ج 2 ، ص 4 .\r\n","page_name":" 422 ","page_number":422},
  {"content":"\r\n\r\nاعراض ذاتيه نخواهد بود . و اگر عدم تركب جسم از اجزاء لا يتجزى به سلب مطلق اخذ نشود ، بلكه از باب عدم ملكه اخذ شود ، باز درست نخواهد بود ؛ چون نزد حكيم شأن جسم اين نيست كه از اجزاء لا يتجزى مركب باشد .\r\nو بالجمله : آن گونه كه ظاهر كلام صاحب محاكمات است ، درست نيست . بلكه مسأله به صورت « قبول الجسم الانقسامات غير المتناهيه » است و هر كس هم كه از آن به عدم تركب تعبير نموده است ، آنچه را كه ما ذكر كرديم ، اراده كرده است ؛ زيرا اين تعبير در قوهء آن است .\r\n\r\nتعريف جسم طبيعى\r\n« ثمّ إنّهم عرّفوا الجسم الطبيعى بأنّه جوهر . . . » جسم طبيعى را چنين تعريف كرده‌اند كه جوهرى است كه ممكن است در آن خطوط ثلاثهء متقاطعه بر زواياى قائمه فرض شود . سرّ اينكه گفته‌اند : « يمكن ان يفرض » و نگفته‌اند : « يوجد » اين است كه لازم نيست اين خطوط در جسم ، بالفعل موجود باشند چنان كه در كره چنين است چون هر طرف آن را كه به عنوان طول فرض كنيم ممكن است طرف ديگر آن طول باشد ؛ گرچه در مثل مكعب خطوط ثلاثهء متقاطعه بر زواياى قائمه بالفعل موجود مىباشند ، پس جسميت به سبب وجود خطوط در جسم بالفعل نيست ، بلكه صدق جسميت به بودن مصحّح فرض خطوط است .\r\nصدر المتألهين در شرح هدايه فرموده است : ابعاد معتبره در رسم - اگر تعريف جسم به رسم باشد - يا ابعاد مأخوذه در حد - اگر تعريف جسم به حد باشد - ابعاد خطيهء اطرافيه‌اى كه در مكعبات و امثال آنها مىباشد نيست ، بلكه ابعاد متقاطعهء مفروضه در ثخن جسم است ؛ زيرا اگر مراد ، خطوط اطرافيه باشد ، تعريف بر هر دو سطح از سطوح مكعب كه بر يك خط تلاقى دارند ، صادق خواهد بود ؛ چون در هر دو سطحى كه يكى از آنها به طور قائم بر ديگرى وارد شده باشد ، خطوطى است كه آنها زواياى قائمه را تشكيل مىدهند ، مثل سطح ديوار نسبت به سطح ارض يا مثل آن\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nسطح كبريت كه بر آن كلمهء انحصارى و تاريخ تأسيس نوشته شده است و سطح ديگر آن ، كه چوب كبريت به آن كشيده مىشود تا روشن شود .\r\nگفته نشود كه در تعريف ، قيد « جوهر » وجود دارد و آن قيد اين دو سطح را از تعريف خارج مىكند ؛ زيرا سطح عرض است و جوهر نيست و در نتيجه مشمول تعريف نخواهد شد . چون در جواب مىگوييم : اگر بنا بر چنين چيزهايى باشد كافى است كه در تعريف جسم گفته شود : « جوهر له بُعد مّا » . « 1 »\r\nصاحب منظومه مىفرمايد : در شكل دو اصطلاح يكى فلسفى و ديگرى هندسى است :\r\nاما پيش فلاسفه : شكل عبارت از هيئت احاطهء حد يا حدود است و شكل ، بنا بر اين اصطلاح كيف مىباشد و قسمت و امتداد را قبول نمىكند .\r\nاما نزد مهندسين : شكل عبارت از مقدار محدود است ، مثلًا مكعب داراى شش سطح است كه هر كدام از آنها قسمت را قبول مىكند و اين مجموع را شكل گويند .\r\nصاحب كتاب مىگويد : مراد صاحب اسفار قدس سره از دو سطح مكعب ، شكل هندسى است .\r\nسپس مرحوم حاجى سبزوارى مىفرمايد : چرا ما سطحَين را بر شكل حمل نموديم ؟ زيرا ، دو سطح در حقيقت يك چيز نبوده و مجموع دو شىء نيز نزد ملا صدرا وجود جداگانه ندارد و حال اينكه در مُدخل و مُخرج از تعريف ، وحدت معتبر است .\r\nخلاصه چنان كه در اسفار گفته شده است : اگر ما انسان را به « حيوان ناطق » تعريف نماييم ، كسى نمىتواند بگويد اين تعريف مانع اغيار نيست ؛ زيرا بر مجموع دو انسان نيز صادق است . پس تعريف از جهت اطراد و عدم آن نسبت به حقيقت واحده متزلزل است ؛ چون تعريف هم بر آن حقيقت واحده صادق است و هم بر مجموعى كه از اعتبار نمودن دو چيز فرض نماييم .\r\nچرا كه در جواب مىگوييم : دو چيز اعتبار شده واقعيت جداگانه‌اى ندارد تا تعريف\r\n\r\n\r\n","description":"","footnote":"\r\n( 1 ) - شرح هدايهء اثيريه ، ص 10 .\r\n","page_name":" 424 ","page_number":424},
  {"content":"\r\n\r\nبر آن هم صادق باشد و در نتيجه تعريف مانع اغيار نباشد .\r\nهمچنين در اينجا اگر مراد از سطحين ، شكل به اصطلاح هندسى كه يك چيز است نباشد ، بلكه مراد از سطحين ، دو چيزى كه يكى به ديگرى قائم است باشد ، در اين صورت به واسطهء شمول تعريف نسبت به دو سطح ، به تعريف قدحى وارد نمىشود ؛ زيرا چنان كه گفته شد وحدت آنها اعتبارى است .\r\nصاحب كتاب مىفرمايد : صريح عبارات متأخرين اعم است از اينكه خطوط مفروضه در ثخن و يا مثل ابعاد خطّيه‌اى كه در مكعبات است ، در اطراف باشد و نقض هم وارد نيست ؛ زيرا مراد تصحيح خطوط مذكوره بالذات است و دو سطح ، خطوط را بالعرض به واسطهء جسم قبول مىكنند و گر نه سطح من حيث انّه سطح ، عمق ندارد .\r\nو الحاصل : بايد از خطوط سه‌گانه‌اى كه بر يكديگر وارد مىشوند به طورى كه زواياى قائمه تشكيل مىيابد ، خطى طولًا و خطى عرضاً و خطى عمقاً حاصل شود و دو سطح من حيث إنّهما سطحان عمق ندارند ، بلكه آنها چنين خطوطى را به شرط وضع مخصوص قبول مىكنند و اگر آنها اين خطوط را بالذات قبول مىكردند فرض اين خطوط در آنها با قطع نظر از جسم و وضع ممكن بود و حال آنكه ممكن نيست .\r\n\r\nتوضيحى پيرامون اجزاء مأخوذه در تعريف\r\nاما علت اينكه در تعريف جسم به « جوهر ذو بُعد مّا » اكتفا نكرده‌اند اين است كه خواسته‌اند تمام حد يا رسم را بيان نمايند ؛ چنان كه غرض اهم از حدود ، اطلاع يافتن بر ذاتيات است و اين طور نيست كه مراد تنها امتياز از جميع ما عداى محدود باشد ؛ زيرا اگر تنها نظر به امتياز بود ، آن با فصل تنها يا با خاصهء تنها نيز حاصل مىباشد .\r\nمراد از فرضى كه در تعريف گفته شده است ، تجويز عقلى است كه نفس الامريت داشته باشد ، يعنى هر عاقلى كه به آن نگاه كند بتواند فرض كند . پس مراد ، صرف احتمال و تقدير و مجرد فرض و احتمال نيش غولى نيست ؛ گرچه نفس الامريت\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nنداشته باشد و گرنه تعريف بر جواهر مجرده هم صادق بوده ؛ زيرا فرض غير واقع در آنها ممكن است .\r\nچرا در تعريف تنها به فرض اكتفا نكرده و گفته‌اند : « يمكن ان يفرض » ؟ زيرا فرض بالفعل معتبر نيست ؛ چون اگر فرض فعلى معتبر بود لازم مىآمد كه در صورت عدم فرض ، جسم ، جسم نباشد و جسميت با فرض فعلى محقق شود .\r\nچرا در تعريف فقط به امكان اكتفا نكرده و مثلًا نگفته‌اند : « يمكن فيه خطوط ثلاثه » ؟ در جواب گفته شده است : علت عدم اكتفا اين است كه تعريف بنا بر امتناع خرق ، شامل افلاك هم بشود ، زيرا اگر امتناع خرق در افلاك درست باشد ديگر نمىتوان گفت : « يمكن فيه » بلكه بايد گفت : « يمكن ان يفرض فيه » . « 1 »\r\nولى صاحب كتاب مىگويد : حق اين است كه تعريف در حقيقت براى صورت جسميه است ؛ زيرا صورت جسميه در بادى نظر جسم است ، چون اگر فرض شود چيزى يافت شود كه ماده نداشته باشد ولى داراى ابعاد ثلاثه باشد جسم خواهد بود ، پس خطوط بالذات در صورت جسميه فرض مىشود . و در افلاك هم از حيث صورت جسميه خرق و التيام ممتنع نيست ، بلكه امتناع خرق يا به خاطر صورت نوعيهء افلاك است و صورت نوعيهء شىء ، تنها صورت نيست بلكه مجموع ماده و صورت است ، و يا به واسطهء هيولاى آنهاست . پس صورت جسميهء افلاك من حيث هى قابل ابعاد است ، گرچه فلك با نظر به صورت نوعيه يا مادهء آن قابل خرق نيست .\r\nليكن چون مراد از امكان در تعريف ، امكان به حسب واقع مىباشد ، يعنى چيزى كه از فرض وقوع آن محال لازم نيايد لذا قيدِ فرض ، اضافه شده است تا معلوم گردد كه مراد ، وقوع نيست ، بلكه فرض كافى است تا افلاك نيز در تعريف داخل شوند .\r\nاينكه حكما در تعريف جسم ، جوهر گفته‌اند براى اين است كه تعريف جميع جواهر را از مجردات و غير مجردات شامل شود و با قيد « يمكن ان يفرض فيه خطوط . . . » جواهر مجرده از تعريف خارج مىشوند .\r\n\r\n\r\n","description":"","footnote":"\r\n( 1 ) - رجوع كنيد به : مباحث مشرقيه ، ج 2 ، ص 12 .\r\n","page_name":" 426 ","page_number":426},
  {"content":"\r\n\r\nتقييد خطوط به اينكه بايد آنها بر وجه مخصوصى ، يعنى بر سه زاويهء قائمه متقاطع باشند ، يا براى تحقيق و تثبيت اين معنى است كه قبول ابعاد در جسم بر اين وجه معتبر است و يا براى احتراز از سطح جوهرى است ؛ چون بعضى گفته‌اند : خط از چيزهايى كه قابل قسمت نبوده و طول و عرض و عمق ندارند تشكيل مىيابد و چون آنها نزديك يكديگر چيده شوند ، خط جوهرى حاصل مىشود و اگر چند خط جوهرى پهلوى هم چيده شوند سطح جوهرى پيدا مىشود پس سطح جوهرى طول و عرض دارد ولى عمق ندارد ، بنا بر اين در آن خطوط به طرز مخصوص كه بر سه زاويهء قائمه متقاطع باشند ممكن نبوده گرچه به نحو ديگر ممكن مىباشند . « 1 »\r\nپس تقييد به جهت احتراز از چنين سطحى است و براى احتراز از سطح عرضى نيست ؛ زيرا سطح عرضى ، مانند جسم تعليمى ، از اول در جوهر داخل نبوده تا با قيدى خارج شود .\r\n\r\n\r\n","description":"","footnote":"\r\n( 1 ) - شرح مواقف ، ج 5 ، ص 75 ؛ شرح مقاصد ، ج 2 ، ص 176 - 178 .\r\n","page_name":" 427 ","page_number":427},
  {"content":"\r\n\r\n\r\nغرر في ذكر الأقوال في حقيقة الجسم الطبيعي\r\n الجسم عند المتكلّم التئم * من ذات الأوضاع التي لا تنقسم \r\n مع انتهائها لدى الجمهور * أو لا لدى النظام في المشهور \r\n و قيل أجرام صغار مبدئه * ليس يفكّ وهمنا يجزّئه \r\n و بين قائلي اتّصال اختلف * فقائل قال انقسامه يقف \r\n و القوم قالوا لا وقوف عند حدّ * و بعد ذاك فالرواقي اعتقد \r\n بساطة و هو لدى مشّائهم * من صورة و من هيولىً ملتئم \r\n إنّ الهيولى العمّ أعني ما حمل * قوّة شيء أثبتت كلّ الملل \r\n لكنّها هل وحّدت أو كثرت * و جسم أولا بينهم تشاجرت \r\n[ شرح منظومه ، بخش حكمت ، ص 208 - 214 
  ]\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nبيان اقوال در حقيقت جسم طبيعى\r\nمراد از جسم ، جسم بسيط است و جسم بسيط داراى دو اصطلاح است :\r\nيكى آنكه از اجسام مختلفة الطبايع و الآثار متألف نباشد ؛ چنان كه مراد از جسم بسيط در اين بحث همين اصطلاح است .\r\n\r\nبيان محلّ نزاع در بحث\r\nچرا جسم را به بسيط اختصاص داديم ؟ زيرا محل نزاع جسم مركب نيست ، بلكه جسم بسيط است و ممكن نيست گفته شود : جسم مركب ، كه از اجسامِ مختلفة الطبايع و الآثار متألف است ، متصل و واحد است و صاحب مفاصل نيست ؛ چون اگر چند قسم از اجسامِ مختلفة الطبايع با يكديگر آميخته شوند و اجزاء صغار آنها با هم بياميزند و از انتزاع اجزاء يك نوع از جسم بسيط ، با اجزاء متصغّرهء نوع ديگرى از جسم بسيط ، مزاج حاصل شود ؛ چنان كه اگر آب سرد را با آب داغ و گرم مخلوط نمايند ، هر يك از اجزاء آب داغ و گرم در كنار هر يك از اجزاء آب سرد قرار مىگيرد و آن گاه هر يك از دو جزء صغير با ديگرى بناى جنگ و جدال گذاشته و هر يك صولت ديگرى را از بين مىبرد و از تفاعل آنها در يكديگر ، سردى و داغىِ صرفِ هر يك از آنها از بين رفته و يك مزاج اعتدالى كه آب وِلَرم باشد حاصل مىشود .\r\nو به عبارت ديگر : مادامى كه اطراف به يكديگر فشار نياورده‌اند تا هر كدام موجب اضمحلال ديگرى شود هر كدام مزاج و اثر مخصوص به خود را داراست و اگر يكى از\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nآنها بر ديگرى غالب شود ، ضعف و خرابى در مزاج ديگرى حاصل مىشود ، ولى اگر هر كدام از آنها در ديگرى اثر بگذارد ، هر دو مزاج زايل شده و مزاج معتدلى به وجود مىآيد . خلاصه از قرار گرفتن اجزاء صغير يك جسم پهلوى اجزاء صغير جسم ديگر ، مزاج پيدا مىشود ، پس در چنين شىء مركبى اتصال معنى ندارد . همچنين اگر مزاج حاصل نشود و امتزاج حاصل گردد ، هنگام امتزاج دو جسم مختلفة الطبيعه مسلّماً اتصال باقى نمىماند ؛ چون اجزاء هر كدام پهلوى اجزاء ديگرى قرار مىگيرد .\r\nچرا ما محل بحث را جسم مفرد قرار نداديم ؛ چنان كه در شرح اشارات محل بحث جسم مفرد قرار داده شده است ؟ « 1 »\r\nجسم مفرد ، همان جسم بسيط به اصطلاح ديگر است و مراد از آن جسمى است كه از اجسام ديگر متألف نباشد ، اعم از اينكه آن اجسام ديگر ، مختلفة الطبايع باشند مثل حيوان ، يا متفقة الطبايع باشند مانند سرير كه از قطعه‌هاى چند چوب تشكيل شده و تركيب يافته است .\r\nاينك اگر مراد از جسم ، جسم مفرد باشد قول ذىمقراطيس خارج مىشود چون او قائل است به اينكه : جسم ، مانند آب ، گرچه بسيط است ولى مفرد نيست ؛ زيرا از اجسام صغار صلبه تشكيل يافته است . « 2 » و لذا شيخ در اشارات از قول ذىمقراطيس تحت عنوان « وهم و تنبيه » بحث نموده است . « 3 » ولى ما جسم بسيط را به معناى اول گرفتيم تا قول اين حكيم هم در اقوال داخل شود و هر كس محل بحث را به جسم مفرد تخصيص داده ، هنگام شمارش اقوال ، قول ذىمقراطيس را ذكر نكرده است .\r\n\r\n\r\n","description":"","footnote":"\r\n( 1 ) - شرح اشارات ، ج 2 ، ص 7 .\r\n( 2 ) - رجوع كنيد به : شرح اشارات ، ج 2 ، ص 53 - 54 ؛ مباحث مشرقيه ، ج 2 ، ص 18 ؛ اسفار ، ج 5 ، ص 17 .\r\n( 3 ) - شرح اشارات ، ج 2 ، ص 53 .\r\n","page_name":" 430 ","page_number":430},
  {"content":"\r\n\r\n\r\nچگونگى درج تمام اقوال در محل نزاع\r\nوجه ضبط اقوال اين است كه : گفته مىشود شكى نيست كه بسيط قابل انقسام است ، پس يا اينكه جميع انقسامات در او بالفعل حاصل است يا اينكه جميع انقسامات در او بالقوه حاصل است و يا اينكه بعضى از انقسامات بالفعل و بعضى از آنها بالقوه مىباشد .\r\nبنا بر صورت اول ، آن انقساماتى كه بالفعل است : يا متناهى است كه آن مذهب جمهور متكلمين است . « 1 » و يا غير متناهى است كه آن مذهب نظّام « 2 » است . « 3 »\r\nبنا بر صورت دوم يا انقسامات بالقوه متناهى است و آن مذهب محمد شهرستانى « 4 » است « 5 » و يا غير متناهى است و آن مذهب حكماست . « 6 »\r\n\r\n\r\n","description":"","footnote":"\r\n( 1 ) - شرح مواقف ، ج 7 ، ص 5 - 21 ؛ شرح مقاصد ، ج 3 ، ص 25 - 39 .\r\n( 2 ) - ابو اسحاق ابراهيم بن سيار بن هانى بصرى - خواهرزادهء ابو هذيل علّاف شيخ معتزله - يكى از متكلمين معتزله و استاد جاحظ بوده است . او به دليل زيبايى كلام - در نظم و نثر - به نظام مشهور شده و در علم كلام و فلسفه و طبيعيات و الهيات و ديگر علوم عقلى و نقلى متبحر بود و كلام فلاسفه را با كلام معتزلى تطبيق و مخلوط كرد و در عهد خلافت مأمون و معتصم شهرت فراوان يافته و جمع بسيارى از طلاب و محصلين در حوزهء درس او حاضر مىشدند .\r\nوى در سال 221 ق . درگذشت .\r\n( 3 ) - شرح اشارات ، ج 2 ، ص 20 - 21 ؛ مباحث مشرقيه ، ج 2 ، ص 16 .\r\n( 4 ) - ابو الفتح محمد بن عبد الكريم بن احمد شهرستانى ، از مشاهير فقها و متكلمين اشعرى است ، وى فقه و حديث و كلام را از ابو نصر قشيرى و احمد خوافى فرا گرفت و در 510 ق . به بغداد رفت و درس او در فلسفه و حكمت مورد رغبت مردم قرار گرفت . شهرستانى در تأييد مذهب فلاسفه و دفاع از آنان سعى بسيار داشت و در مجالس وعظ خويش ، به جاى سخن از قرآن و حديث ، از فلسفه و كلام فلاسفه سخن مىگفت . از مشهورترين تأليفات او كتاب ملل و نحل است ، كه به زبانهاى مختلف ترجمه شده و به چاپ رسيده است .\r\nوى در اواخر شعبان سال 548 ق . در 81 سالگى درگذشت .\r\n( 5 ) - شرح اشارات ، ج 2 ، ص 9 ؛ قبسات ، ص 185 .\r\n( 6 ) - شفا ، بخش طبيعيات ، ص 85 - 93 ؛ شرح اشارات ، ج 2 ، ص 9 - 33 ؛ اسفار ، ج 5 ، ص 16 - 65 .\r\n","page_name":" 431 ","page_number":431},
  {"content":"\r\n\r\nبنا بر صورت سوم كه بعضى از انقسامات بالفعل و بعضى بالقوه مىباشد ، آن اجزائى كه از انقسام بالفعل حاصل شده يا اجسام است و آن مذهب ذىمقراطيس است يا اجسام نيست و در اين صورت يا خطوط جوهريه‌اى است كه در حد ذات متصل مىباشند ، يعنى يك رشته خطوط جوهريه پهلوى هم قرار گرفته‌اند و در تحت آن هم يك رشته خطوط جوهرى ديگرى پهلوى هم قرار دارند ، و يا سطوح جوهرى است ، و يا از خط جوهرى و سطح جوهرى فقط ، و يا از خط و سطح جوهرى با جزء لا يتجزى ، و يا از خط جوهرى فقط با جزء لا يتجزى ، و يا از سطح جوهرى فقط با جزء لا يتجزى مختلط مىباشد .\r\n« و مع ما لا يتجزى أصلًا » هم براى « أو منهما » و هم براى « أو من أحدهما » قيد است .\r\nپس بعد از قول ذىمقراطيس شش احتمال حاصل مىشود كه احدى به سوى اين احتمالات نرفته است .\r\n الجسم عند المتكلّم التئم * من ذات الأوضاع التي لا تنقسم \r\nيعنى : جسم نزد متكلمين از اجزاء قابل اشارهء حسيه مركب شده است و مراد از ذات اوضاع اين است كه اجزاء ، قابل اشارهء حسيه باشند ؛ زيرا وضع بر سه معنى اطلاق مىگردد :\r\nاول : بودن شىء به گونه‌اى است كه به سوى او اشارهء حسيه شود .\r\nدوم : جزء مقوله است و آن عبارت از هيئتى است كه بر شىء به حسب نسبت بعضى از اجزاء آن به بعضى ديگر عارض مىشود .\r\nسوم : نفس مقوله است و آن هيئتى است كه معلول دو نسبت ؛ يكى نسبت بعضى اجزاء جسم به بعضى ديگر و ديگرى نسبت مجموع اجزاء به خارج است .\r\nو الحاصل : اگر كسى رو به طرف جنوب و قبله نشسته يا ايستاده باشد لا بد اجزاء بدن آن شخص به يكديگر نسبتى دارند ، علاوه بر آن مجموع اجزاء با خارج از خودشان نيز نسبتى دارند ، پس هيئتى كه از مجموع نسبت اجزاء بدن به يكديگر و\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nنسبت اجزاء به خارج ، مثلًا با جنوب به دست مىآيد ، وضع گويند و اين وضع همان مقوله است كه قسم سوم است و نسبت اجزاء بدن به يكديگر قسم دوم از وضع است كه جزء المقوله است .\r\nمخفى نماند : اطلاق جزء مقوله بر قسم دوم از باب مسامحه است ؛ چون مقولات عاليه بسيط مىباشند .\r\nو بالجمله : مراد از ذات اوضاع در اينجا ، قسم اول است : آن ذات اوضاعى كه نزد متكلمين به هيچ وجه قبول قسمت نمىكند ، خواه تقسيم فكّى يا وهمى و يا فرضى باشد .\r\n\r\nانواع تقسيم\r\nتقسيم فكّى سه قسم است : تقسيم قطعى مانند پاره كردن گوشت ، تقسيم كسرى مثل شكستن شيشه و تقسيم خرقى مانند جدا كردن قسمتى از آب از قسمت ديگر آن .\r\nتقسيم وهمى نيز داراى دو قسم است : يكى اينكه به سبب حامل باشد ، مانند جسم متصلى كه يك طرف آن سياه و طرف ديگر آن سفيد است ، با اينكه جسم در حقيقت متصل است ، ولى چون انسان يك طرف آن را سياه و طرف ديگر آن را سفيد مىبيند ، به واسطهء اين حامل جسم را به دو قسمت وهمى سياه و سفيد تقسيم مىكند و يا اگر جسمى يك طرف آن به سبب مجاورت با حرارت ، گرم و طرف ديگر آن به سبب مجاورت با برودت ، سرد باشد وهم نيز آن جسم را به دو طرف سرد و گرم تقسيم مىنمايد .\r\nحامل قسمت و واداركنندهء وهم بر قسمت ، در مثال اول ، دو عرض قارّ و در مثال دوم ، دو عرض غير قارّ مىباشد .\r\nقسم دوم تقسيم وهمى آن است كه به سبب حامل نباشد ، بلكه خود وهم بدون اينكه در عرض جسم تفاوتى باشد ، جسم را تقسيم كند .\r\nمراد متكلمين از اينكه مىگويند ذوات اوضاع قسمت فرضى هم قبول نمىكنند ،\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nاين است كه آنها در عقل هم قابليت تقسيم ندارند و فرق بين قسمت وهمى و عقلى اين است كه تقسيم وهمى در جزئيات است ، مثلًا وهم ماده و موضوع مخصوص را تقسيم مىكند ، ولى عقل با مادهء خاصى كار ندارد و اصل بُعد خالى از ماده را در نظر گرفته و آن را تقسيم مىنمايد ؛ چنان كه حكما به قسمت عقلى الى غير النهاية قائل شده‌اند .\r\n\r\nتوضيحى پيرامون تقسيم وهمى\r\nصاحب كتاب بعد از ذكر اين مطالب ، به ريزه‌كاريهاى مطلب پرداخته و مىگويد :\r\nگاهى قسمتى را كه به واسطهء حامل است مقابل قسمت وهمى قرار مىدهند .\r\nان قلت : ممكن است شخصى بعد از آنكه كارهاى مختص به قواى پنجگانه را تحت نظر قرار مىدهد سربلند كرده و اشكالى را مطرح نمايد و ما تا نسبت به قواى پنجگانه اطلاع پيدا نكنيم ، غرض از آن اشكال را درك نخواهيم كرد ، پس بايد آنها را به نحو اختصار شرح دهيم .\r\nناگفته نماند : ما بالبداهه صور جزئيه - مثل محسوسات مرئيه - را درك مىكنيم و همچنين معانى جزئيه مثل صداقت فلان دوست و عداوت فلان دشمن را درك مىكنيم ، پس اينها دو قسم از ادراك هستند .\r\nو همچنين صورت جزئيه‌اى را كه قبلًا بالبداهه ديده‌ايم اگر بعد از چند ماه دوباره آن را ببينيم ، مىشناسيم كه آن همان صورت است و نسبت به معانى جزئيه نيز چنين است . مثلًا صداقتى كه از دوستى ديده‌ايم اگر بعد از چند ماه ديگر محبتى از او ببينيم مىشناسيم كه اين همان محبتى است كه قبلًا از او درك كرده‌ايم ، پس اينها دو قسم ديگر از ادراك مىباشند .\r\nيك درك ديگرى هم داريم و آن اين است كه ما بعد از درك صور و معانى ائتلاف صورتى را با صفاتى درك مىكنيم ، مثلًا مىبينيم مناسب با محبت فلان دوست ، فلان خدمت است . پس ما پنج گونه درك داريم .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nبه واسطهء تجربهء تشريحى ثابت شده است كه در عقب ديدگان دو مجوّف است :\r\nيكى در جلو و ديگرى در دنبال آن قرار دارد و ابتداى مجوف اول ، محل درك صور جزئيه است . و آخر مجوف اول خزانهء صورت درك شده مىباشد و اول مجوف ثانى محل درك معانى جزئيه است كه نام آن وهم است . و آخر مجوف ثانى خزينه‌اى است كه معانى جزئيه در آنجا حفظ مىشود كه نام آن حافظه است ، و بين اين دو مجوف قوه‌اى است كه آن ، صورتى را از مجوف اول و معنايى را از مجوف ثانى برداشته و بين آنها الفت برقرار مىنمايد كه نام اين قوه ، متخيله يا متصرفه است و چون در مجانين اين قوه خراب مىشود ، آنها نمىتوانند مناسبات را حفظ كنند و با اينكه معانى و صور جزئيه را درك مىكنند ولى به واسطهء خراب شدن قوهء متصرفه مناسبات بين آنها را نمىفهمند ؛ لذا آنها نمىتوانند تشخيص دهند كه چه چيز مناسب است تا در منظر زشت جلوه نكند .\r\nو بالجمله : اين نقشه را از روى تجربه فهميده‌اند ؛ چون ديده‌اند كه اگر به هر يك از آن پنج محل صدمه‌اى وارد شود يكى از مدركات انسانى خراب مىشود و از اينجاست كه باطن و محل دركها كشف شده است .\r\nپس روى اين ميزان كسى حق دارد اشكال كند كه : وهم مدرك معانى جزئيه است و شكى نيست كه اجزاء اجسام ، معانى نيستند . بنا بر اين وهم مدرك آنها نخواهد بود ، پس چگونه وهم مىتواند قاسم اجسام باشد در صورتى كه اين كار خيال و قوهء متصرفه است كه مىتواند يك صورت از جسم را به دو جزء تقسيم كند و چطور متكلمين قسمت وهمى گفته‌اند ؟\r\n« قلت » حاجى مىگويد : جواب اين اشكال چنان كه در محاكمات آمده اين است كه قوهء واهمه نوعى حكومت و سلطنت و سيطره بر قواى حسيه دارد چنان كه عقل سلطان قواى عقليه است ، پس جميع قواى حسيه از خيال و حافظه و ذاكره و غير آنها آلات وهم هستند .\r\nمَثَل حكومت عقل مَثَل حكومت سلطان است كه علاوه بر كرسى سلطنتى ، وزارت\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nوزرا را هم در دست دارد ، مثلًا وزير جنگ و وزير ماليه و وزير عدليه هم هست ، يعنى در عين حال كه شغل مختص به خود دارد ديگران هم در شغلهاى خود به دستور او كار مىكنند . همچنين وهم ، كأنّه يك كرسى مختص به خود و يك شغل مخصوصى دارد و درعين حال قواى چهارگانه ديگر هم تحت رياست او هستند .\r\nپس آنها آلات وهم هستند و وهم مدرك معانى و صور و قاسم و مركّب و مفصّل به واسطهء آنهاست .\r\nمركّب و مفصّل به خاطر اين است كه اجزاء به طور انفصال به خزانه مىروند . مثلًا سر و دست و پاى زيد در آنجاست ولى قوهء مركّب دوباره مىتواند سر او را به بدنش ملحق نمايد و دوباره همان قامت زيد را التيام دهد .\r\nصاحب محاكمات مىگويد : بلكه تحقيق اين است كه همهء حكم و ادراك و تقسيم كردن از آنِ نفس است ، و ليكن نفس در محسوسات عمل نمىكند مگر اينكه براى وهم در آن مدخليتى است ؛ لذا مىتوان در تمام محسوسات عامل را وهم دانست . « 1 »\r\nمرحوم حاجى مىفرمايد : بلى تحقيق همان است كه صاحب محاكمات گفت ، و ليكن بايد معلوم شود كه مدخليت وهم در عمل نفس مثل مدخليت خادم مباين در عمل مخدوم مباين نيست ، بلكه تمام شئونى را كه قوا دارند نفس هم همان شئون را دارد ولى براى نفس شئونى است كه آن شئون براى قوا نيست ، پس نفس اصل محفوظ براى قواست و به زودى بحث « النفس فى وحدتها كل القوى » مطرح خواهد شد .\r\n\r\nقائلين به انفصال جسم : متكلمين ، نظّام و ذىمقراطيس\r\nو بالجمله : گفتيم كه جسم نزد متكلمين از ذوات اوضاع ملتئم است با اينكه ذوات اوضاع منتهى و محدودند . پس جسم پيش ايشان به اجزاء متناهيه‌اى كه در حقيقت بين آنها اتصالى نيست ، منفصل مىباشد و جسم تنها در حس و نظر متصل است و\r\n\r\n\r\n","description":"","footnote":"\r\n( 1 ) - محاكمات ، ضمن شرح اشارات ، ج 2 ، ص 345 .\r\n","page_name":" 436 ","page_number":436},
  {"content":"\r\n\r\nجسم جز بر مواضع انفصال قبول قسمت نمىكند . اين هم از غرائب مذهب آنها و هر كسى است كه به نظير قول آنها قائل است كه براى جسم هنگام گذشتن كارد و آلت قطّاعه ، قطعى حاصل نمىشود ، بلكه چاقو مثلًا از آن خُلَل و فُرَج مىگذرد . به خلاف قول حكما كه در آن قسمت بر خود جسم وارد مىشود و آن را پاره مىكند .\r\nأو لا لدى النظام في المشهور\r\nفرق بين قول متكلمين و قول نظّام اين است كه بنا بر قول نظّام آن ذوات اوضاع و اجزاء منتهى و متناهى نيستند به خلاف قول متكلمين ، چنان كه شنيدى .\r\nو بالجمله : نظّام و اتباع او به تركّب جسم از اجزاء لا يتجزاى غير متناهى قائل شده‌اند و اين قول را من حيث لا يشعر گفته‌اند تا از متكلمين جدا شوند ؛ چون آنها هنگامى كه بر ادلهء نفى جزء لا يتجزى اطلاع پيدا كرده‌اند و نتوانسته‌اند آن ادله را رد نمايند ؛ لذا به آنها اذعان كرده و حكم كرده‌اند به اينكه جسم به انقسامات غير متناهى تقسيم مىشود ، ولى ديگر بين قوه و فعل فرق نگذاشته‌اند پس صريحاً به اينكه جسم مشتمل بر اجزاء غير متناهى بالفعل است ، حكم كرده‌اند . مشهور قول نظّام را چنين گفته‌اند كه ما گفتيم .\r\nچه بسا قول نظّام بر خلاف تفسير مشهور توجيه شده است به اينكه جسم پيش او از لون و طعم و رائحه مركب است . « 1 » ولى ممكن است بين اين دو قول وفق داد به اينكه نظّام لون و طعم و رائحه را عرض نمىدانسته ، بلكه آنها را جوهر مىدانسته است و ليكن آنها را اجزاء غير متجزى و غير محدود مىپنداشته است .\r\nو قيل - قائل ذىمقراطيس است كه گفته است - مبدأ قابلى جسم ، اجرامى كوچك و ريز و سخت مىباشند كه هيچ كدام از آنها به جهت صغر و صلابت از ديگرى منفك نمىشود ولى وهم ما آن را تجزيه مىكند .\r\nفرق بين اين قول و قول به جزء لا يتجزى اين است كه بنا بر قول ذىمقراطيس به مبادى ، اجسام گفته مىشود و علاوه بر آن ، مبادى براى تقسيم وهمى قابليت دارند .\r\n\r\n\r\n","description":"","footnote":"\r\n( 1 ) - شرح مقاصد ، ج 3 ، ص 37 - 38 ؛ شرح تجريد قوشچى ، ص 147 .\r\n","page_name":" 437 ","page_number":437},
  {"content":"\r\n\r\nپس قول به انفصال سه شعبه دارد :\r\nالف : قول متكلمين . ب : قول نظّام . ج : قول ذىمقراطيس .\r\n\r\nقائلين به اتصال : حكماى مشاء ، اشراق و شهرستانى\r\nو اما به شعب قول به اتصال با اين سخن اشاره مىكنيم كه :\r\n و بين قائلي اتّصال اختلف * فقائل قال انقسامه يقف \r\nيعنى بين قائلين به اتصال اختلاف شده است . شهرستانى گفته است : انقسام جسم حدّ يقف دارد . و اين قول نيز بالاخره به قول به جزء لا يتجزى منجر مىشود ؛ زيرا بنا به گفتهء او قسمت به جايى مىرسد كه ديگر ممكن نيست و آنجا قسمت ختم مىشود پس اگر تقسيم به جايى برسد كه ديگر ممكن نباشد ، همان قول به جزء لا يتجزى است .\r\nحكما گفته‌اند : انقسام جسم بالقوه بوده و در حدى وقوف ندارد و زمانى كه فك به خاطر عجز آلت قطّاعه ممكن نباشد نوبت به وهم مىرسد و وقتى وهم هم به خاطر غايت و نهايت صغر چيزى كه مىخواهد آن را قسمت كند از استحضار صورت آن چيز عاجز شود ، نوبت به عقل مىرسد ، يعنى عقل در آن چيز شيئى را غير از شىء ديگرى فرض مىكند ؛ زيرا آن چيز طرف راست و چپ دارد و عقل به كلى مشتمل بر صغير و كبير و متناهى و غير متناهى احاطه دارد ، پس عقل حكم مىكند به اينكه هر جزئى از آن الى غير النهاية ، تجزيه را قبول مىكند .\r\nو معناى عدم وقوف اين است كه : انقسام جسم به حدى منتهى نمىشود مگر اينكه از آن حد تجاوز مىكند و اين گونه نيست كه خروج اين انقسامات غير متناهيه از قوه به فعل ممكن باشد .\r\n\r\nكلام صاحب محاكمات و اشكال محقق دوانى بر حكما\r\nو بالجمله : انقسام جسم وقوف پيدا نمىكند ، مانند عدد كه تا هر جا فرض برود ممكن است و هر كجا كه فرض نرود ، واقف مىشود . و نظير عدم تناهى مقدورات\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبارى تعالى - بنا بر مذهب متكلمين كه مىگويند مقدورات بارى تعالى غير متناهى است - « 1 » به اين معنى كه خداوند مدام خلق مىكند و خلاصه اين چنين در محاكمات گفته شده است كه انقسام جسم غير متناهى لا يقفى است . « 2 »\r\nمحقق دوانى « 3 » به او اعتراض كرده است به اينكه : عدم تناهى انقسام را مثل عدد فرض كردن در وهم ظاهر است ، ولى در عقل درست نيست ؛ زيرا عدم تناهى انقسام در عقل مثل عدد نيست ، بلكه همان غير متناهى است كه ادلهء بطلان تسلسل در آن جارى است ؛ زيرا عقل زمانى كه براى جسم اجزاء غير متناهيه فرض كند - بلكه براى هر يك از اجزاء ، اجزاء غير متناهيه فرض كند - جميع اجزاء غير متناهيه را دفعةً واحده فرض كرده است و آن ظاهر است ؛ چون عقل بر احاطه پيدا كردن بر غير متناهى قدرت دارد . بلى وهم از چنين احاطه‌اى عاجز است ، زيرا او بايد صور جزئيه را ادراك كند .\r\nشايد باعث اين تفسيرى كه از صاحب محاكمات نقل شد ، دفع ايرادى باشد كه ورود آن بر حكما مترائى است و آن اين است كه بين جزء تحليلى و جزء تركيبى در مقدار ، آن چيزى كه جسم از آن تركب پيدا مىكند و يا به سوى آن منحل مىشود ، فرقى نيست ؛ زيرا ما قطعاً مىدانيم مركب از ذراعى و ذراعى ، دو ذراع مىشود ؛ چنان كه چيزى كه به دو ذراع منحل مىشود ، دو ذراع بوده كه به يكديگر متصل بوده‌اند . وقتى اين مطلب - كه بين جزء تركيبى و جزء تحليلى در مقدارِ « ما يتركّب منه او ينحل إليه »\r\n\r\n\r\n","description":"","footnote":"\r\n( 1 ) - شرح مواقف ، ج 8 ، ص 58 ؛ شرح مقاصد ، ج 4 ، ص 101 .\r\n( 2 ) - محاكمات ، ضمن شرح اشارات ، ج 2 ، ص 8 .\r\n( 3 ) - جلال الدين محمد بن سعد دوانى كازرونى - كه نسبش به محمد بن ابى بكر مىرسد - حكيمى است فاضل و متكلمى است كامل ، محقق مدقق ، شاعر ماهر كه در تمام علوم متداوله ، خصوصاً در معقول ، دستى توانا داشت و مرجع استفادهء اكابر و از مشاهير علما و حكماى زمان ابو سعيد تيمورى به شمار مىرفت . وى در اوايل شافعى مذهب بود و پس از آن به تشيّع گرويد .\r\nاز تأليفات وى است : افعال العباد ، الزوراء ، شرح تهذيب المنطق ، شرح العقائد العضدية ، نور الهداية ، و انموذج العلوم ، شرح هياكل النور سهروردى ، حاشيه بر شرح تجريد قوشچى ، اخلاق جلالى و اثبات الواجب .\r\nوى در سال 907 يا 918 ق . درگذشت .\r\n","page_name":" 439 ","page_number":439},
  {"content":"\r\n\r\nفرقى نيست - مقرّر شد ، مىگوييم : حكما ، مذهب نظّام را چنين ابطال كرده‌اند كه اگر اجزاء جسم ، غير متناهى باشد ما آن جسم را متلاشى فرض كرده و سپس چند جزء از آن را نزديك يكديگر مىگذاريم تا آن اندازه كه مقدارى حاصل شود و اين ضرورى است كه اگر هر يك از آن اجزاء به تنهايى و لو خيلى كم ، مقدار نداشته باشند چطور از قرار گرفتن آنها پهلوى يكديگر ، مقدار درست مىشود ؟ پس معلوم مىشود اگر آنها را كنار هم بچينيم مقدار حاصل مىشود و چون اجزاء غير متناهى است پس بايد در يك جسم مقدار غير متناهى حاصل شود ، در نتيجه بايد به مسلك نظّام اگر جسم كوچكى را فرض نموديم ، مقدار غير متناهى داشته باشد و چون بين جزء تحليلى و جزء تركيبى خارجى در مقدار فرقى نيست ، پس آنچه بر نظّام لازم مىآمد بر حكما لازم مىآيد .\r\nصاحب محاكمات از اين ايراد به نحوى كه گذشت جواب داده است و ليكن مخفى نماند ايرادى كه از طرف محقق دوانى شده است بر حكما وارد است و جواب صاحب محاكمات كافى نيست .\r\n\r\nجواب فاضل باغنوى به محقق دوانى و نقد حاجى\r\nفاضل باغنوى « 1 » به محقق دوانى پاسخ داده است به اينكه : قسمت عقلى مانند تقسيم وهمى بر ملاحظه كردن عقل و تصور نمودن آن هر يك از اقسام و مقسم را به صور متمايز از يكديگر ، موقوف است ، جز اينكه بايد در تقسيم وهمى ، مقسم و اقسام به صور جزئيهء متمايز از يكديگر تصور گردد . ولى در تقسيم عقلى تصور مقسم و\r\n\r\n\r\n","description":"","footnote":"\r\n( 1 ) - حكيم فيلسوف اصولى منطقى محقق مدقق ملا حبيب اللّه باغنوى شيرازى معروف به ميرزا جان از اكابر علما و حكماى عامه به شمار مىرود . وى در اصول ، اشعرى و در فروع ، شافعى مذهب و در كثرت مطالعات علمى و دقت نظر و ذكاوت و هوشيارى مشهور بود .\r\nاو به همراه محقق اردبيلى و ملا عبد اللّه يزدى و عده‌اى ديگر ، سالها در درس ملا جمال الدين محمود - از افاضل شاگردان ملا جلال الدين دوانى - شركت جسته و مبانى فلسفى و كلامى خويش را استوار نمود .\r\nوى در سال 994 ق . درگذشت .\r\n","page_name":" 440 ","page_number":440},
  {"content":"\r\n\r\nاقسام به صور كليه كفايت مىكند ؛ زيرا اگر مقسم و اقسام براى عقل از يكديگر متمايز نباشند تقسيم شىء به دو قسم از عقل چگونه تصور مىشود ؟ چون تقسيم جز تفصيل و تحليل شىء واحد ، به چند جزء نيست .\r\nصاحب منظومه مىفرمايد : ايراد باغنوى بر محقق وارد نيست ؛ زيرا حاصل گفتهء او اين شد كه : عقل صور كلى - مثل صورت كلى انسان - را درك مىكند و در قسمت عقلى تصور صور به طور كلى از سوى عقل كفايت مىكند .\r\nو حاصل گفتهء حاجى اين است كه : وقتى عقل حكم مىكند به اينكه در جسم اجزاء غير متناهيه هست و يا هر جزئى از جسم متجزى است اين علمِ عقل به كثرت است و علم هم عين معلوم است ، پس چطور ممكن است گفته شود : در اينجا كثرت عقلى هست ولى قسمت عقلى نيست . پس بايد كسى كه نظر مىكند به اينكه عنوان واحد است ، بين علم به وجه شىء و علم به شىء به وجهى ، فرق بگذارد .\r\nبه عبارت ديگر : يك دفعه انسان فقط به خود حقيقت انسان بما انّه حيوان ناطق نگاه مىكند و اين علم به وجه شىء و نگاه كردن به خود مرآت و آن را مستقل ديدن است و گاهى انسان به واسطهء وجه شىء به شىء نظر كرده علم به آن پيدا مىكند ؛ چنان كه به واسطهء انسان به افراد نگاه مىكند و وجه را براى افراد آن عبره قرار مىدهد و در حقيقت به واسطهء انسان به افراد آن علم پيدا مىكند .\r\nپس اوّلى علم به كثرت نيست به خلاف دومى كه علم به كثرت است ؛ چون علم عين معلوم است . بنا بر اين بايد در مورد قسمت عقلى هم كثرت باشد .\r\nنتيجةً با اين بيان ثابت شد : ايراد باغنوى بر محقق وارد نيست ؛ لذا مرحوم حاجى در ذيل اين بيان مىفرمايد : آيا تحقيق در مورد قضيهء محصوره اين نيست كه مفاد آن حكم بر طبيعت است به گونه‌اى كه به جميع افراد غير متناهى سرايت مىكند ، به خلاف قضيهء طبيعيه مثل « الانسان نوع » كه در آن كثرت نيست . پس موضوع محصوره كأنّه برزخ بين كثرت محضهء تفصيليه و وحدتى است كه در موضوع طبيعيه است و بين موضوع محصوره و ما نحن فيه فرقى نيست ، جز اينكه در محصوره مثل « كل انسان\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nناطق » كثرت جزئيات و در ما نحن فيه ، كثرت اجزاء است كه اجزاء واحد را كثير ديده‌ايم ، و اگر همهء اجزاء فرضيه براى عقل محاط باشند ، لازم نمىآيد مقدار جسم غير متناهى باشد ؛ زيرا همهء آن اجزاء به وجود واحد موجود مىباشند و اجزاء عقلى بسيطى مىباشند كه به حمل اوّلى جسم است و به حمل شايع جسم نيست .\r\nو در وجود ذهنى تحقيق شد كه : در حمل چيزى بر چيزى به حمل شايع دو شرط لازم است و با اينكه اجزاء به وجود واحد موجود مىباشند كثرت اعتبارى صرف نيست ؛ چنان كه اگر گفته مىشود نقطه مشتمل بر اجزاء است ، مراد محض اعتبار است .\r\nو بالجمله : در ما نحن فيه اگر مىگوييم اجزاء وحدت دارند كثرت اعتبارى صرف نيست ، مثل اشتمال ملكهء علميه ، مانند ملكهء علميهء صاحب جواهر بر علم به جميع مسائل و مثل اشتمال وجود بسيط بر وجودات اجناس و فصول آن در نفس الامر ؛ زيرا آن در عقل كثرت دارد ، چون جنس و فصل دارد ولى در خارج جز وجود بسيطى كه صورت و ماده ندارد نيست .\r\nسپس محقق دوانى گفته است : وجه تفصّى از اشكال پيش من اين است كه : چون نظّام ملتزم شده به اينكه وجود آن اجزاء غير متناهى بالفعل است ، بر او لازم مىآيد كه آن اجزاء در افادهء حجم متساوى باشند و چون بايد آن اجزاء حجم جسم را تشكيل دهند و هر جزئى حجمى دارد و اجزاء هم غير متناهى مىباشند ، پس حجمها هم غير متناهى خواهند بود .\r\nو به عبارت ديگر : چون اجزاء غير متناهى مىباشند ، حجم جسم نيز كه از آنها تشكيل مىيابد ، غير متناهى خواهد بود . پس اين اشكال به نظّام وارد است ، چون ايشان به وجود آن اجزاء بالفعل قائل است .\r\nاما حكما به انقسام جسم به حسب فرض به اجزاء غير متناهيهء متناقصه مثل نصف و نصفِ نصف و . . . قائل هستند كه در ابتدا جسم محدود را به دو قسمت و بعد يك قسمت از آن دو را به دو قسمت ديگر تقسيم مىكنيم و همين طور هر جزئى كه حاصل شود عقل قائل است به اينكه در او نيز امكان تقسيم وجود دارد .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nبه عبارت ديگر : بنا بر قول حكما چيزى كه آن را مبدأ قرار داده و به طرف غير متناهى از حيث عدم محدوديت ببريم به دست نمىآيد ، بلكه مبدأ متناهى است ، يعنى مبدأ جسم به همان صورت متصل وحدانى مىباشد ، منتها بعد از آنكه مبدأ محدود است ، اين مبدأ محدود را به طرف پايين مىبريم . ولى بنا بر قول نظّام مبدأ يك جزء از آن اجزاء است كه آن را اخذ نموده و مبدأ قرار مىدهيم ، سپس يكى ديگر از اجزاء را پهلوى آن مىگذاريم و هكذا الى غير النهاية ، و اين مستلزم عدم محدوديت جسم است .\r\nصاحب كتاب مىگويد : « و فيه كلام » ؛ زيرا ممكن است بگوييم كه آنها هم به انقسام جسم به اجزاء غير متناهيهء متزايده قائل مىباشند ؛ چون اجزاء متناقصه در صورتى كه از طرف نقصان ملاحظه شوند متزايده خواهند بود ، و ليكن در عين حال جسم از حد محدود تجاوز نمىكند .\r\n\r\nاختلاف حكما در بساطت و تركّب جسم و ماهيت هيولى\r\nحكما بعد از اتفاق بر اينكه جسم فى نفسه متصل واحد است و الى غير النهاية ، قابل قسمت مىباشد در بساطت و تركب جسم اختلاف نموده‌اند .\r\nرواقيون به بساطت جسم اعتقاد دارند ، پس نزد ايشان جوهر متصل به اعتبار ذات آن ، جسم و به اعتبار پذيرفتن صورت نوعيه ، هيولى مىباشد . « 1 »\r\nو ليكن مشائين جسم را از صورت و ماده مركب مىدانند ، « 2 » يعنى در حقيقت چهار چيز هست ؛ زيرا جوهر متصل ، همان صورت جسميه است و جوهرى كه محل صورت جسميه است هيولى است و جوهرى كه از ماده و صورت مركب است جسم مىباشد و جوهر ديگرى هم هست كه صورت نوعيه است كه عبارت از آن جوهرى است كه منشأ آثار است .\r\n\r\n\r\n","description":"","footnote":"\r\n( 1 ) - رجوع كنيد به : معتبر ، ج 3 ، ص 195 ؛ حكمة الاشراق ، در مجموعهء مصنفات شيخ اشراق ، ج 2 ، ص 74 - 82 .\r\n( 2 ) - شفا ، بخش الهيات ، ص 315 - 322 ؛ شرح اشارات ، ج 2 ، ص 36 - 47 ؛ التحصيل ، ص 312 - 320 .\r\n","page_name":" 443 ","page_number":443},
  {"content":"\r\n\r\nو بالجمله : پيش مشائين دو جوهر است كه مجموع آن دو جوهر ، جسم است و جوهر متصل صورت جسميه است و جوهر ديگرى كه محل آن است هيولى است و آن جوهرى كه منشأ آثار است صورت نوعيه مىباشد .\r\n إنّ الهيولى العمّ أعني ما حمل * قوّة شيء أثبتت كلّ الملل \r\nيعنى : آنچه قوهء شيئى را حمل مىكند ، همهء ملل آن را اثبات كرده‌اند .\r\nو به عبارت ديگر : هيولى به معناى حامل قوه و جوهرى كه بر او انفعالات عارض مىشوند ، پيش همهء ملل اتفاقى است و همچنين هيولى به حسب اين مفهوم ، معلوم الإنّية و الوجود است ؛ چون وقتى گفته مىشود : نطفه ، حيوان و بيضه ، جوجه و بذر ، نبات شد يا بايد در اين صورت گفت : نطفه باقى است ، پس لازم مىآيد نطفه در آنِ واحد هم نطفه و هم حيوان باشد و يا بايد گفت : نطفه به طور كلى باطل شده و حيوان موجود شده است ، در اين فرض نطفه حيوان نشده است ، بلكه به طور كلى باطل شده و حيوان از كتم عدم حاصل شده است و اين هم مثل فرض سابق باطل است . پس فرض ديگرى باقى مىماند و آن اينكه جوهرى است كه صورت نطفه‌اى از آن خلع شده و بر آن صورت حيوانيت پوشيده است و اين فرض اخير مصحّح اين است كه انسان بگويد : اين زرع از بذر آن ، و اين جوجه از بيضهء آن ، و اين انسان از نطفهء آن مىباشد .\r\nپس اينكه هيولى به حسب اين مفهوم ، معلوم الإنّية و الوجود است حتى نزد عامهء مردم ، ظاهر شد لكن نزاع در ماهيت آن است كه آيا ماهيت آن ، نفس جوهر متصل است ، يعنى همان نطفه مثلًا علقه شده است ؛ چنان كه رواقيون و افلاطون مىگويند . و يا جوهرى ابسط از آن جوهر متصل است و اين جوهر ابسط را مادة المواد گويند . و يا اجزاء لا يتجزى و جواهر افراد است چنان كه قائلين به جزء لا يتجزى مىگويند . و يا اينكه همان اجرام صغار صلبه است كه در تمام اين اختلافات و تغيرات موجود است و هر چه از عنصريت و ناميت و حيوانيت و غير آنها حاصل مىشود همه عوارض مىباشند ، چنان كه ذىمقراطيس مىگويد و فعلًا هم اروپاييان به همين قول قائل شده و\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمىگويند : بيش از اجرام صغار صلبه جوهرى در عالم نيست و چيزهاى ديگر اعراض و كيفيات مىباشند .\r\nلذا گفته‌ايم كه در هيولى بالمعنى الاعم كه پيش همهء ملل ثابت و معلوم الإنّية و الوجود است اختلاف است كه آيا واحد و يا كثير است و على كل تقدير آيا جسم است يا خير ؟ پس اگر واحد و جسم باشد قول اشراقيين و رواقيين است و اگر واحد و غير جسم باشد كه ماده است قول مشائين است و اگر كثير و جسم باشد قول ذىمقراطيس است و اگر كثير و غير جسم باشد قول متكلمين مىباشد . پس بين اين چهار گروه در ماهيت هيولى تشاجر است و آنچه پيش همهء آنها مسلم است اين است كه هيولى جوهر است . البته قول ديگرى هم هست و آن اينكه هيولى عرض است و آن ، قول ضرار متكلم « 1 » است « 2 » كه به نظّام هم نسبت داده شده است « 3 » و لكن آن سخيف است .\r\n\r\n\r\n","description":"","footnote":"\r\n( 1 ) - ضرار بن عمرو متكلم امام فرقهء ضراريه - از فِرَق جبريه - است . آنان در عقايدشان ، از اشاعره و معتزله متأثر هستند . ضرار مىگويد : خداوند در روز قيامت ، در بهشت ديده مىشود و افعال بندگان ، مخلوق خداوند است و بنده مكتسب آن مىباشد ، حجتِ پس از پيامبر به اجماع معيّن مىشود و خبر واحد از او پذيرفته نمىشود . نيز مصحف عبد اللّه بن مسعود و ابىّ بن كعب را نمىپذيرند و مىگويند : خداوند آنها را نازل نكرده است .\r\nضرار معتقد است : امامت در غير قريش هم واقع مىشود و حتى اگر امر امامت بين قرشى و نبطى مردّد شود ، نبطى را مقدّم مىداريم چون او در عدد كمتر و وسيله‌اش ضعيف‌تر است و زمانى كه با شريعت مخالفت ورزد ، خلعش آسان‌تر است .\r\n( 2 ) - رجوع كنيد به : نقد المحصل ، ص 189 ؛ شرح مقاصد ، ج 3 ، ص 23 .\r\n( 3 ) - رجوع كنيد به : ملل و نحل ، ج 1 ، ص 58 ؛ اسفار ، ج 5 ، ص 67 - 68 .\r\n","page_name":" 445 ","page_number":445},
  {"content":"\r\n\r\n\r\nغرر في إثبات الهيولى باصطلاح المشائين\r\n إنّ دليل الفصل و الوصل نطق * كالفعل و القوّة بالقول الأحقّ \r\n متّصل مضاف أو نفسي * ثانيهما غيري أو ذاتي \r\n و الذاتي إمّا الفصل للكمّية * أو ما هو الصورة جوهرية \r\n قد ساوق اتّصال الشخصية * لأنّها الكون و ذا الماهية \r\n ليس اتّصال قابلًا ما قابله * و نفسه و الجسم ذا ما أبطله \r\n فالجسم إذ فصلًا فوصلًا قابل * فالباق في الحالين فيه حاصل \r\n و هي مع المتّصل متّصلة * مع ضدّه بالضدّ فهي القابلة \r\n و قوّة للفعل حيث عاندت * قد اقتضت حيثية بما احتذت \r\n[ شرح منظومه ، بخش حكمت ، ص 214 - 218 
  ]\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nادلهء اثبات هيولى به اصطلاح مشائين\r\nدر اثبات هيولى به اصطلاح مشائين چند مسلك است « 1 » و ما دو دليل از ادلهء آنها را كه يكى دليل « فصل و وصل » و ديگرى دليل « فعل و قوه » « 2 » است ذكر مىكنيم :\r\n\r\nالف : دليل فصل و وصل و اصول آن\r\nبراى استحكام اساس اين دليل اصولى را بيان مىكنيم :\r\n\r\nاصل اول : اقسام اتصال\r\nيكى از آن اصول اين است كه متصل دو قسم است : مضاف و نفسى . و متصل مضاف هم به دو اعتبار گفته مىشود .\r\nبه قسم اول بالاضافة الى الغير متصل گفته مىشود . اتصال بر دو معنى اطلاق مىشود يكى از آن دو معنى صفت شىء بالقياس الى الغير است و آن نيز به دو معنى است :\r\nاول اينكه : مقدارى با مقدار ديگرى متحد النهاية باشد كه دربارهء آن مقدار گفته مىشود كه آن به مقدار ديگر متصل است ، مثلًا دو خطى كه يك زاويه را تشكيل مىدهند در آن نقطه‌اى كه با يكديگر تلاقى نموده‌اند آن نقطه انتهاى هر دو خط است ،\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 5 ، ص 77 - 128 ؛ شرح هدايهء اثيريه ، ص 33 - 48 .\r\n( 2 ) - شفا ، بخش الهيات ، ص 318 - 322 ؛ شرح اشارات ، ج 2 ، ص 36 - 47 ؛ التحصيل ، ص 312 - 320 .\r\n","page_name":" 447 ","page_number":447},
  {"content":"\r\n\r\nپس آن دو خط متحد النهاية هستند . و بنا بر اين : مىگويند كه يكى از آن دو به ديگرى متصل است و هر يك از آن دو خط بالاضافة الى الآخر به اتصال متصف مىشود ، يعنى بالقياس به خط ديگر داراى صفت اتصال است و اگر آن خط ديگر نباشد او نيز اين صفت را نخواهد داشت .\r\nدوم اينكه : جسمى به واسطهء حركت جسم ديگر متحرك شود ؛ گرچه نهايات آنها متحد نباشد ، مانند دو حلقهء زنجير كه اگر يكى از آنها حركت كند ديگرى هم حركت خواهد كرد . پس به هر يك از آن دو بالقياس الى الآخر ، متصل گويند ، مانند اتصال گوشت بدن به رگهاى نازكى مثل نخ و اتصال رگها به استخوانها . و بالجمله : هر دو جسمى كه بين آنها در حركت تبعيت باشد . و اين معنى با عرف و لغت موافق است و مراد از مضاف در متن كتاب اين دو معنى است .\r\nمعناى ديگر اتصال اين است كه اتصال صفت شىء باشد ولى نه بالقياس الى الغير كه از آن در متن به متصل نفسى تعبير شده است و آن هم به دو معنى است :\r\nيكى آن است كه از قبيل وصف به حال متعلق شىء باشد كه از آن به « غيرى » تعبير شده است ، چنان كه در هيولى چنين است ؛ چون هيولى بنفسه هيچ يك از متصل و منفصل نيست ، ولى به اعتبار صورتى كه با آن در وجود متحد است ، وصف اتصال را مىپذيرد ؛ چون اصل وصف اتصال از آنِ صورت است و به مناسبت اتحاد در وجود ، صفت صورت را به هيولى نسبت مىدهند .\r\nديگرى ، از قبيل وصف به حال خود شىء است كه از آن به ذاتى تعبير شده است ؛ چون در آن ، ذات به خودى خود و بنفسه متصل است .\r\nفرق بين اين دو معنى به عبارت روشن اين است كه اوّلى متصل به معناى ذو الاتصال است و دومى متصل بما هو متصل - يعنى نفس اتصال - است .\r\nو به عبارت ديگر : اوّلى ممتد به معناى ذو الامتداد و ديگرى ممتد به معناى نفس امتداد است .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nاقسام متصل ذاتى\r\nمتصل ذاتى نيز دو قسم است :\r\nيكى فصل مقسّم كمّ است ، يعنى كمّ كه از مقولات عاليه است و عرضى است كه لذاته قبول قسمت مىكند ، اتصال براى آن فصلى است كه آن را تنويع مىنمايد ؛ زيرا اگر فصلِ اتصال ، به كمّ ضميمه شود كمّ متصل شده و از كمّ منفصل متمايز مىگردد .\r\nو بالجمله : متصل ذاتى دو قسم است : يكى فصل مقسّم كمّ است و آن بودن شىء به گونه‌اى است كه ممكن باشد در آن اجزاء مشتركهء در حدود ، فرض شود و لازمهء آن عدم وجود مفاصل در آن است - يعنى اينكه شىء يك شىء باشد - و در اين قسم از اتصال خواسته‌اند اتصال چيزى را كه در آن فصل وجود ندارد برسانند ، مانند سطح كه انتهاى حجم ، و خط كه انتهاى سطح است و هر دو كمّ متصل مىباشند - لذا گفته‌اند فصل مقسّم كمّ عبارت از بودن شىء به گونه‌اى است كه ممكن باشد در آن اجزاء مشتركه در حدود فرض شود ، پس اگر سطحى را فرض نموده و در وسط آن خطى بكشيم ، آن خط چنان كه حد طرف بالاست حد طرف پايين نيز هست . پس معلوم مىشود كه دو طرف دو چيز نيستند ؛ زيرا اگر دو چيز باشند ممكن نبود چيزى حد هر دو طرف حساب شود .\r\nقسم دوم متصل ذاتى بودن شىء فى حد ذاته به گونه‌اى است كه اتصال كمّى بر آن عارض شود و جسم تعليمى لازمهء آن باشد .\r\nبراى توضيح بيشتر يك قطعه موم را در نظر بگيريد كه گاهى به صورت كره ، گاهى به صورت مكعب و گاهى به صورت استوانه است . اصل موم كه پيوسته اين اشكال را مىپذيرد داراى ثخنى است كه اگر آن ثخن نباشد امكان ندارد كه اين گونه اشكال مختلف را بپذيرد ، پس براى اين جسم يك ثخن و طول و عرض و عمقى است كه در تمام مراحل ثابت است به گونه‌اى كه اگر آن ثخن زايل شود در حقيقت اين جسم از بين رفته است ، بلكه جسميت همان ثخن است كه به نحو ابهام و لا تعيّن مىباشد و در\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nاين مرحله به جسم طبيعى نام‌گذارى شده است و جسم به همين اعتبار جسم است .\r\nبلى لازمهء اين ثخن مبهم ، جسم تعليمى است كه آن مرتبهء تعيّن شكل جسم است و به ناچار بايد هر جسمى شكل مربع يا مكعب و يا استوانه و يا غير آنها از اشكال هندسى را داشته باشد ، يعنى بايد داراى شكل معين و مخصوصى باشد كه از اين حيث بر آن جسم تعليمى اطلاق مىشود و اين جسم تعليمى لازمهء جسم طبيعى است كه ابعاد ثلاثه در آن به نحو ابهام مىباشد .\r\nو بالجمله : از اين قسم دوم متصل ذاتى به صالح بودن شىء فى حد ذاته براى فرض خطوط ثلاثهء متقاطعه بر زواياى قائمه تعبير مىشود و اتصال به اين معنايى كه گفته شد فصل مقسّم جوهر است ؛ زيرا اگر اين فصل به جوهر ضميمه شود ، جوهر جسمى مىشود ؛ چون جسم در حقيقت عبارت از همين معنايى است كه براى اتصال ذكر شد .\r\nو خلاصه : اگر جوهر كه عام است ، متصل باشد ، جسم مىشود . و اگر متصل نباشد يا در فعل و وجود خود به آلت محتاج نيست ، كه در اين صورت از مفارقات عقليه است . و اگر تنها در فعل به آلت محتاج باشد ولى در ذات خود به آن احتياج نداشته باشد ، نفس است . پس اتصال به معناى اخير بر صورت جسميهء جوهريه اطلاق مىشود و به اين دو قسم متصل ذاتى در اين بيت اشاره شده است كه :\r\n و الذاتي إمّا الفصل للكمّية * أو ما هو الصورة جوهرية \r\n\r\nعلت اطلاق اتصال ذاتى بر صورت جوهرى\r\nناگفته نماند : اطلاق متصل بر صورت ، مانند اطلاق واحد بر وحدت و مثل اطلاق موجود بر وجود است و همانطور كه در واحد ، ذات ثبت له الوحدة و در موجود ، ذات ثبت له الوجود ملاحظه نشده ، بلكه وحدت عين واحد و وجود عين موجود است ؛ در اينجا هم متصل ، ذات ثبت له الاتصال نيست ، بلكه نفس اتصال همان صورت جسميه است .\r\nو بالجمله : اتصال براى صورت جوهريه فى حد ذاتها مقدم بر اتصال جسم\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nتعليمى ، ثابت است و اطلاق متصل بر صورت جوهريه به خاطر اين نيست كه صورت جوهريه مستلزم جسم تعليمى است ، بلكه حقيقت صورت جوهريه ، همان نفس اتصال است و در حقيقت جسم طبيعى چنان كه گفتيم همان ثخن و ابعاد مبهمه است كه اگر آن ثخن و ابعاد مبهمه نباشد هيچ يك از اجسام وجود نخواهد داشت . پس حقيقت جسم اوست و صورت جوهريه همان است . خلاصه اطلاق اتصال بر صورت به خاطر استلزام جسم تعليمى ، چنان كه جمهور متأخرين مثل صاحب محاكمات « 1 » گفته‌اند ، بىوجه است .\r\nو شايد اشتباه ايشان از اين نظر ناشى شده است كه اتصال حقيقى وجود ندارد مگر اينكه آن ، فصل كمّ باشد و كمّ واسطه در ثبوت براى تحقق اتصال در صورت جوهريه است و كمّ براى آن واسطه در عروض نيست ، چنان كه كمّ براى رساندن صفت اتصال به هيولى واسطه در عروض است ؛ چون هيولى حقيقةً اتصال ندارد ، بلكه اتصال آن به اعتبار است و مجاز مىباشد و ليكن صورت جوهريه به واسطهء كمّ ، حقيقةً اتصال دارد .\r\nاين نظريهء متأخرين فاسد است ؛ زيرا اگر اتصال جوهر صورى به واسطهء جسم تعليمى كه بر صورت عارض مىشود باشد ، لازم مىآيد جوهر صورى در مقام معروضيت كه مقام ذات آن است يا مانند عقل از مفارقات باشد و يا مثل نقطه از وضعيات غير منقسمه باشد و بر هر دو تقدير ممكن نيست كه جسم تعليمى بر او عارض شود ؛ زيرا اگر چيزى در مرتبهء ذات با چيزى منافى باشد امكان ندارد اين منافى بر آن منافى عارض باشد . و يا اينكه لازم مىآيد آن جوهر صورى در مرتبهء ذات وجوديهء معروضيهء خود ، قابل خطوط ثلاثهء مذكوره باشد و اين خلف است .\r\nبلكه تحقيق اين است كه : متصليت جسم تعليمى به واسطهء اتصال جوهر صورى است و بر عكس نيست ، يعنى متصليت جوهر صورى به واسطهء اتصال جسم تعليمى نيست ؛ چون حق اين است كه فرق بين جسم طبيعى و تعليمى به اطلاق و تعيين است ، چنان كه در آخرين اقوال در جسم طبيعى خواهيم گفت .\r\n\r\n\r\n","description":"","footnote":"\r\n( 1 ) - محاكمات ، ضمن شرح اشارات ، ج 2 ، ص 37 .\r\n","page_name":" 451 ","page_number":451},
  {"content":"\r\n\r\n\r\nبيان اقوال در جسم تعليمى\r\nصدر المتألهين فرموده است : در جسم تعليمى اقوالى است : « 1 »\r\nقول اول اين است كه : جسم تعليمى ، كمّ متصل داراى ابعاد ثلاثه است و اتصال آن غير از اتصال جوهر ممتد است . پس در جسم دو متصل بالذات يكى جوهر و ديگرى عرض مىباشد و لكن هر دو در وضع متحد مىباشند . سخافت اين قول مخفى نيست .\r\nقول دوم اين است كه : جسم تعليمى متصل بالذات و صورت جسميه به تبعيت اتصال جسم تعليمى ، متصل بالعرض است و اين رأى اكثر حكماست .\r\nاين قول هم مردود است ؛ چون دانستى كه جسم در مرتبهء ذات متصل است و اگر اتصال جوهرى در عالم نبود براى هيچ موجودى وحدت اتصاليه نبود ؛ زيرا چنان كه قبلًا گفتيم : اگر جسم در مرتبهء ذات اتصال نداشته باشد يا از مفارقات و يا از وضعيات غير منقسمه خواهد بود و در هيچ يك از اين دو صورت نمىتواند جسم تعليمى بر آن عارض شود تا اتصال از ناحيهء آن وجود داشته باشد . پس در عالم ، موجودى كه داراى وحدت اتصاليه باشد نخواهد بود .\r\nقول سوم اين است كه : جسم تعليمى مجموع طول و عرض و عمق است .\r\nحاجى مىفرمايد : اشكال اين قول اين است كه اين ابعاد در جسم بالفعل موجود نيستند و حال آنكه جسم تعليمى در آن بالفعل موجود است و اگر مجموع ابعاد ، جسم تعليمى باشد بايد آنها هم بالفعل در جسم باشند . علاوه بر اينكه در جسم يك بعد و يك متصل است و سه بعد نيست .\r\nقول چهارم اين است كه : در جسم اتصال واحدى است كه به صورت جسميه ، بالذات و به مقدار تعليمى آن ، بالعرض منسوب است .\r\nدر اين صورت اگر از جسم تعليمى نفس تعين امتداد جسم و تحدّد انبساط آن اراده شود - يعنى فقط تعين كه كيفى براى امتداد است مراد باشد - لازم مىآيد كه جسم\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 5 ، ص 86 - 88 ؛ شرح هدايهء اثيريه ، ص 32 .\r\n","page_name":" 452 ","page_number":452},
  {"content":"\r\n\r\nتعليمى از مقولهء كمّ نباشد بلكه از مقولهء كيف باشد ؛ چون نفس تعين و تحدد از مقولهء كيف است و اگر از جسم تعليمى ، صورت جوهريهء مأخوذه با تعين مذكور مراد باشد پس براى جسم تعليمى اتصال هست ولى آن اتصال به واسطهء امرى خارج از آن نيست ، بلكه به سبب اشتمال آن بر صورت جسميه است ، يعنى همان صورت جسميه با تعين و تحدد امتداد ، جسم تعليمى خواهد بود و اين قول ، مختار محققين است و كلام شيخ الرئيس نيز در شفا و تعليقات با اين قول موافق مىباشد . « 1 »\r\nتوضيح اين قول چنان كه بعضى گفته‌اند « 2 » اين است كه : در جسم فقط ممتد واحدى در جهات هست ، پس اگر اين ممتد واحد على الاطلاق ملاحظه شود بدون اينكه به تناهى يا لا تناهى متعين شود و بدون اينكه امتدادات آن به تعين مقدارى متعين شود اعم از اينكه مقدار مطلق يا مخصوص باشد ، به اين اعتبار صورت جسميه و جوهر مىباشد و اگر ممتد من حيث هو متعين بتعينٍ مّا و مقدارٍ مّا ملاحظه شود جسم تعليمى مطلق و اگر من حيث هو متعين بتعين مخصوص ملاحظه شود ، جسم تعليمى مخصوص خواهد بود .\r\n\r\nاصل دوم : مساوقت اتصال و شخصيت\r\nاتصال و متصلِ بالذات با شخصيت مساوق است ؛ زيرا شخصيت و تشخص و وجود به حسب مصداق و خارج يك چيز هستند ، چنان كه معلم ثانى و صدر المتألهين و بعضى ديگر از محققين گفته‌اند . « 3 »\r\nپس تعدد و وحدتِ هر يك از وجود و تشخص ، موجب تعدد و وحدت ديگرى خواهد بود و وجود در خارج ، همان ماهيت است و در خارج ، ماهيت و نحوه‌اى از وجود كه تشخص است دو چيز نيستند .\r\nبلى زيادت وجود بر ماهيت تنها در تصور و ذهن است . پس متصل واحد داراى\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 317 و 343 ؛ تعليقات شيخ الرئيس ، ص 54 و 56 و 88 و 107 .\r\n( 2 ) - رجوع كنيد به : اسفار ، ج 5 ، ص 87 .\r\n( 3 ) - رجوع كنيد به : تعليقات فارابى ، ص 53 ؛ اسفار ، ج 2 ، ص 10 ؛ قبسات ، ص 197 - 198 .\r\n","page_name":" 453 ","page_number":453},
  {"content":"\r\n\r\nذات واحد و وجود واحد و تشخص واحد است و براى اجزاء فرضيهء آن ، به حسب نفس الامر وجود بالفعل و تشخص خاص نيست . چگونه ممكن است براى اجزاء فرضيه وجود بالفعل باشد در صورتى كه در بيان اقوال در جسم مبيّن شد كه اجزاء فرضيه غير متناهى است ؟\r\nو بالجمله : يا براى بعضى از اجزاء متصل واحد ، وجود و تشخص بالفعل هست ولى براى بعض ديگر نيست و آن ترجيح بلا مرجح است و يا براى همهء اجزاء ، وجود بالفعل هست ، پس مفاسدى كه بر قول به عدم تناهى اجزاء جسم لازم مىآمد ، در اينجا هم لازم مىآيد . بنا بر اين اگر در وجود ، چيزى كه ماهيت آن اتصال است ، باشد وجود و تشخص آن ، نفسِ اتصالِ بالذاتِ آن خواهد بود و چون مقدم - يعنى اينكه در وجود ، چيزى كه ماهيت آن اتصال است باشد - حق است ، پس تالى هم كه عبارت از اين است كه وجود و تشخص آن نفس اتصال بالذات آن باشد نيز حق خواهد بود .\r\nحال اگر بر چنين متصل بالذاتى ، انفصال طارى گردد آن منعدم مىشود و دو موجود متشخص ، وجود خواهند يافت و اين معناى قول حكماى مشائين است كه گفته‌اند : « الوحدة الاتصاليه مساوقة للوحدة الشخصيه » .\r\n\r\nاصل سوم : امتناع از قبول منافى در تمامى اشياء\r\nهيچ چيزى قابليت پذيرش مقابل خود را ندارد و دو چيزى كه مثل عمى و بصر با يكديگر تقابل دارند هيچ كدام ديگرى را قبول نمىكند ، به خاطر منافاتى كه بين آنها هست . بلى زيد كه موضوع عمى است مىتواند بصر را قبول كند ، ولى عمى نمىتواند بصر را قبول نمايد و علت اينكه مقابل نمىتواند مقابل خودش را قبول كند اين است كه وجود قابل با مقبول واجب است و حال آنكه هر يك از متقابلين معدِم ديگرى است ، مثل ما نحن فيه كه انفصال مُعدِم اتصال است .\r\nو همچنين شىء نمىتواند پذيراى نفس خويش باشد ، پس اتصال نمىتواند قابل نفس اتصال باشد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nعدم انعدام اشياء به واسطهء اتصال و انفصال\r\nانفصال و اتصالى كه بر جسم طارى مىشوند به طور كلى جسم را ابطال نمىكنند و آن را از بين نمىبرند .\r\nبه عنوان تنبيه بر اين معنى چنين گفته مىشود كه اگر انفصال مُعدِم جسم باشد ، لازمه‌اش اين است كه بايد در صورتى كه آب ظرف بزرگ را داخل دو ظرف كوچك بريزيم ، نسبت آبهاى دو ظرف كوچك به آب ظرف بزرگى كه آب قبلًا در آن بوده است مانند نسبت آب آن دو ظرف كوچك به آب دريا باشد و حال آنكه تالى باطل است ، يعنى دو نسبت متساوى نيستند ، پس مقدم هم باطل است ، يعنى انفصال به طور كلى جسم را ابطال نمىكند ، بلكه يك امر محفوظى در بين هست كه آن هيولى است كه اول ، آن هيولى در آب ظرف بزرگ بوده است و بعد از آنكه صورت اتصاليهء آن از بين رفت و ذات و شخصيت آن معدوم شد ، آن هيولى به آبهاى اين دو ظرف كوچك آمده و دو صورت اتصاليهء جسميه پيدا كرده است و وجود هيولى به همين معنى است ؛ زيرا بداهت حاكم است به اينكه آبهاى اين دو كاسه با آب ظرف بزرگ ارتباطى دارد كه آن ارتباط را با آب دريا ندارد .\r\n\r\nنتيجهء اصول گذشته\r\nپس از تمهيد اين اصول مىگوييم : وقتى كه جسم ، مثل آب از يك ظرف به دو ظرف تقسيم مىشود ، قابل انفصال است و اتصال هم متصل بالذات است و بذاته قابل انفصال نيست ؛ زيرا انفصال ، اتصال را منعدم مىكند و وجودِ واحدِ آن را به دو وجود برمىگرداند و همهء اينها به حكم اصول مذكوره و به حكم بطلان جزء لا يتجزى است .\r\nو از طرفى جسم بعد از انفصال هم قابل وصل است و معلوم است كه متصل ، يعنى همان دو متصلى كه بعد از انفصال حاصل شده است ، اتصال ثانوى را قبول نمىكنند ؛ چون شىء نفس خويش را قبول نمىكند ، پس آن دو متصل بالذات ، هم نفس\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nخودشان را و هم انفصال را قبول نمىكنند ، بنا بر اين آنچه در جسم در دو حال انفصال و اتصال باقى است همان هيولى است و گرنه فصل در صورت اول و وصل در صورت دوم اعدام و ايجادى از كتم عدم خواهد بود و بعد از انفصال نسبتى بين آبهاى دو كوزه با آب كوزهء بزرگ نخواهد بود .\r\nبراى هيولى فى نفسه هويت اتصاليه نيست تا مانع طريان انفصال باشد و نيز هويت انفصاليه نيست تا مانع طريان اتصال باشد ، بلكه هيولى در اتصال و انفصال و تعدد و وحدت ، تابع صورت جسميه است و آن با متصل واحد ، متصل واحد و با ضد آن - يعنى منفصل - منفصل مىباشد .\r\nمرحوم حاجى در توجيه اطلاق ضد بر منفصل مىگويد : اگر مراد از انفصال عدم اتصال باشد ، با اينكه از قبيل عدم ملكه است ، ضد بودن آن به اصطلاح اهل منطق است ؛ چون در منطق به موجبهء كليه و سالبهء كليه ، ضدان گويند و اگر مراد از آن ، حدوث متصلين باشد ضد بودن آن ظاهر است و معنى چنين مىشود كه هيولى با متصل متعدد ، متصل متعدد مىشود .\r\nپس براى هيولى بالذات تشخصى است كه با جميع تشخصات محفوظ است و براى آن بالعرض هم تشخصاتى است كه آن باقى نيست .\r\nخلاصهء كلام در اثبات هيولى از روى مقدمات گذشته به نحو شكل ثانى چنين است : جسم قابل انفصال است و مجرد اتصال قابل انفصال نيست ، پس جسم ، مجردِ اتصال نيست و اگر اتصال ، از حقيقت جسم خارج نيست و همچنين تمام حقيقت هم نيست ، پس اتصال جزء جسم است . بنا بر اين براى جسم جزء ديگرى نيز كه اتصال و انفصال را قبول مىكند هست ، پس جسم مركبى است كه يك جزء آن هيولى است .\r\n\r\nب : دليل قوه و فعل\r\nاما حاصل اين مسلك اين است كه : براى جسم صورت اتصاليه است و آن معناى بالفعل بودن جسم است ؛ چون جسم بالفعل وجود دارد .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nو همچنين براى جسم استعداد قبول حركت و صور نوعيه از قبيل صورت معدنى و نباتى و حيوانى نيز هست ، پس در جسم دو جهت : يك جهت فعلى و يك جهت قوه‌اى موجود است و شىء نمىتواند از آن حيث كه بالفعل است بالقوه هم باشد ؛ زيرا مرجع قوه ، فقدان و مرجع فعليت ، وجدان است و شىء واحد نمىتواند از جهت واحده مصحح دو حالتِ وجدان و فقدان باشد .\r\nپس در هر جسمى دو جهت فعل و قوه هست و هر جسمى داراى دو حيث وجوب و امكان است ، و آنچه كه جسم به واسطهء آن بالفعل است صورت است و آنچه كه جسم به واسطهء آن بالقوه است هيولى است .\r\nبيان اثبات مطلب با نظم قياسى چنين است كه : جسم من حيث ذاته بالفعل است و هر چيزى كه اين گونه باشد ، بالقوه نخواهد بود ، پس هيچ جسمى موجود بالقوه نيست .\r\nسپس اين نتيجه را كبراى قياس ديگرى از شكل دوم قرار مىدهيم و مىگوييم : هيولى بالقوه است و هيچ جسم موجودى بالقوه نيست ، نتيجه اين مىشود كه هيچ هيولايى جسم موجود نيست و اين نتيجه به مطلوب منعكس مىشود و آن اين است كه هيچ جسم موجودى هيولى نيست و اين خلاف آن چيزى است كه اشراقيين گفته‌اند ؛ و آن اين است كه جسم همان هيولى است ، چنان كه همان صورت است .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nغرر في تعريف الهيولى و بعض أحكامه\r\n بجوهر ذا محض قوّة الصور * جسمية حدّ الهيولى مشتهر \r\n و فصلها مضمّن في جنسها * و قوّة الوجود نحو أيسها \r\n و ذي وجود إن ترب قس للعدم * و الظلّ نور إن تزنه مع ظُلَم \r\n و كونها الجوهر و القوّة إن * يزعجك فاتل ما بعلم قد زكن \r\n[ شرح منظومه ، بخش حكمت ، ص 219 
  ]\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nتعريف هيولى و احكام آن\r\nهيولى به جوهرى كه محض قوهء صور است تعريف شده است ، البته در صورتى كه آن صورى كه هيولى قوهء آنهاست صور جسميه باشند . پس با اين قيد نفس در مقام عقل هيولانى از تعريف خارج شد ؛ زيرا اگر چه آن هم جوهرى است كه صرف قوه است ، ولى آن قوهء صور عقليه است به خلاف هيولاى اولى كه قوهء صور حسيه مىباشد .\r\nو بالجمله : حد هيولى به جوهرى كه محض قوهء صور جسميه است ، مشهور شده است .\r\nفصل هيولى كه همان قوه است در جنس آن كه همان جوهر است مضمّن است ؛ چنان كه گفتيم هيولى جوهرى است كه محض قوه است . و بر عكس جنس هيولى هم در فصل آن مضمن است .\r\nبه عبارت ديگر : چنين نيست كه در خارج يك جوهريتى به قوه‌اى منضم باشد و در خارج يك شىء مركّبى باشد ، بلكه فصل هيولى كه قوهء صرف است به حسب حيثيتى كه در هيولى است عين جوهرى است كه جنس آن است و همچنين جنس هيولى كه جوهريت آن است ، به حسب حيثيتى كه در هيولى است عين قوهء متجوهره است و جوهريت ديگرى به آن منضم نيست . پس هيولى در خارج بسيط است و لو براى آن در عقل تركيب حاصل مىشود . نحوهء وجود هيولى قوهء وجود است و مراد از وجود در قوهء وجود ، وجود فعلى است ؛ زيرا خود قوهء وجود نيز وجود است ؛ چون\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمقسم جواهر موجود است ، لذا هنگام تقسيم وجود مىگوييم : وجود يا جوهر است و يا جوهر نيست . و مقسم در اقسام موجود است . پس هيولى در عين حال كه قوه است موجود هم هست و خلاصه قوهء وجود نحوه‌اى از وجود است .\r\nاگر در اين گفتهء ما كه هيولى در عين قوه بودن ، وجود است شك دارى ، اين قوه را با عدم مقايسه كن تا به آن اذعان كنى كه گرچه اين قوه ، فعليت صوريه ندارد ، ليكن در قياس با عدم صرف ، وجود است ؛ چنان كه ظلّ نسبت به نيّر و شعاع آن نور نيست ، ولى در صورتى كه با ظلمت مقايسه شود ، نور خواهد بود .\r\nو الحاصل : اگر جوهر بودن هيولى با اينكه قوهء صرف است كسى را متعجب نموده و او را در حيرت بياندازد خوب است هيولى را با علم مقايسه نمايد تا مطلب برايش آشكار شود ؛ زيرا علم مقول به تشكيك بوده و داراى مراتب مىباشد .\r\nمرتبهء اول علم مفهوم مصدرى است كه از آن تصاريف اخذ مىشود و عبارت از دانستن است . مرتبهء ديگر علم كيفيت نفسانيه است و مرتبهء ديگر آن جوهر نفسى و مرتبهء ديگر آن جوهر عقلى و آخرين مرتبهء آن واجب الوجود است .\r\nهمچنين قوه ، قابل شدت و ضعف است ؛ چنان كه به شدت و ضعف در امكان استعدادى قائل شده‌اند ؛ زيرا كاغذ براى آتش شدن از آن وقتى كه در لباس و يا صورت ديگرى مثل جماد بوده است استعداد بيشترى دارد .\r\nدليل ديگر بر اينكه هيولى با اينكه صرف قوه است ولى موجود بوده و صاحب مراتب مىباشد ، اين است كه وجود مقول به تشكيك بوده و صاحب مراتب مىباشد .\r\nپس مرتبه‌اى از هيولى كيف استعدادى و مرتبه‌اى از آن جوهر هيولانى است . بنا بر اين هيولى قوهء متجوهره‌اى است كه از آن جميع استعدادات منشعب مىشود و جميع قوايى كه مقابل فعليات است به آن برمىگردند ، چنان كه همهء فعليات و انوار به نور الانوار برمىگردند .\r\nآنچه ذكر شد كه هيولى با اينكه قوه است صاحب مراتب مىباشد ، جواب است از آنچه كه شيخ الاشراق محيى طريقهء افلاطون عظيم ذكر كرده است . او گفته است :\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nقابليت و استعداد و قبول امور ، جوهريه نبوده بلكه امور عرضيه مىباشند ، يعنى هيولى كه نفس استعداد است عرض است و جوهرى كه جسم از آن و از چيز ديگرى تركيب شده باشد ، نيست . و لذا سزاوار است كه حقيقتى براى نفس قابل متحقق باشد و قابل ذاتاً جوهرى كه براى آن تحقق نفسى و اصلى است باشد تا امر ديگرى را قبول كند و به آن نسبت داده شود كه آن قابل امر ديگرى است و حامل صور نفس استعداد نيست ؛ زيرا استعداد ، استعداد چيزى براى چيز ديگرى است كه براى آن چيز ديگر فى نفسه ، حقيقتى است .\r\nپس بايد يك « مستعد » و يك « مستعد له » و يك « استعداد » ى باشد كه اوّلى جوهر است و استعداد عرض آن مىباشد . بنا بر اين هيولى همان عرضى است كه استعداد باشد . بلى منعى نيست از اينكه جوهر حامل صورت به اعتبار قبول ، هيولى ناميده شود چنان كه نفس به اعتبار تدبير بدن ، نفس ناميده مىشود . پس اين اضافات از قبيل قابليت و استعداد ، اجزاء مفهوم اسم مىباشند و اجزاء حقيقت جوهريه نيستند . « 1 »\r\nو همچنين گفته است : جايز نيست كه گفته شود حقيقت امر جوهرى به قوه و استعداد متقوم است و يا اينكه خود آن نفس استعداد است ؛ زيرا ممكن نيست عرض جزء جوهر باشد و گرنه جوهر ، جوهر محض نخواهد بود بلكه مجموع جوهر و عرض خواهد بود . « 2 » پس نمىتوان گفت : جسم از هيولى و صورت مركب است .\r\nحاجى در جواب مىفرمايد : از گفتهء ما معلوم شد كه استعداد صاحب مراتب است ، پس نسبت قابليت و استعداد به هيولى مانند نسبت فاعليت و ايجاد به حضرت بارى تعالى است . بنا بر اين چنان كه معناى عينيت صفات در بارى تعالى اين نيست كه مفاهيم اضافيه و اعتباريه‌اى كه جز در عقل ، وجودى ندارند عين آن وجود صرف است ، بلكه ذات حق تعالى منشأ حكايات آنهاست و بدون حيثيتى غير از ذات ، مستحق حمل آن\r\n\r\n\r\n","description":"","footnote":"\r\n( 1 ) - اين عبارات از طبيعيات مطارحات كه به طبع نرسيده نقل شده ، رجوع كنيد به : اسفار ، ج 5 ، ص 71 - 72 ؛ شرح هدايهء اثيريه ، ص 47 .\r\n( 2 ) - رجوع كنيد به منابع پيشين .\r\n","page_name":" 461 ","page_number":461},
  {"content":"\r\n\r\nصفات مىباشد ، حكم عينيت استعداد نسبت به هيولى نيز چنين است .\r\nپس وزان معدن ظلمات وزان سرچشمهء انوار است فقط فرق در اين است كه سرچشمهء انوار از فرط شدت و كمال چنان است و معدن ظلمات از نهايت ضعف و و بال چنين است ؛ چنان كه در احاديث و اخبار ، جهل و جنود آن در مقابل عقل و جنود آن قرار داده شده است . « 1 »\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 20 - 23 .\r\n","page_name":" 462 ","page_number":462},
  {"content":"\r\n\r\n\r\nغرر في أسامي الهيولى\r\n أسماؤها في الاصطلاح تختلف * بالاعتبارات التي الآن أصف \r\n فعنصر من حيث منها التئما * و اسطقسّ إذ إليها اختتما \r\n موضوع إذ بالفعل جا قبولا * من حيث ما بالقوّة هيولى \r\n للاشتراك بين ما استعدّه * من صور فطينة و مدّة \r\n و آخر الأسما لموضوع العرض * و متعلّق النفوس منتهض \r\n[ شرح منظومه ، بخش حكمت ، ص 221 - 222 
  ]\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nاسامى هيولى\r\nاسامى هيولى در اصطلاح به واسطهء اعتباراتى كه ذكر مىشود از حيث مفهوم مختلف است ، يعنى هيولى بر چند معنى اطلاق مىشود و هر يك از اين اطلاقات به خاطر اعتبار خاصى است :\r\nالف ) عنصر : بر هيولى عنصر اطلاق مىشود از حيث اينكه بين هيولى و صور التيام واقع مىشود . و به عبارت ديگر : از اين جهت كه تركيب از هيولى شروع مىشود ، مثلًا هيولى با صورت جسميه و صورت معدنيه و غير آن ملتئم مىشود .\r\nب ) اسطقس : به هيولى اسطقس گفته مىشود ؛ چون تركيب به سوى آن منتهى شده و منحل مىشود ، يعنى اگر بخواهيم تركيبى را كه واقع است به اجزاء منحل نموده و آن را از هم باز كنيم ، آنچه در پايان باقى مىماند هيولى است .\r\nج ) موضوع : به هيولى موضوع گفته مىشود از اين حيث كه نسبت به قبول صورت بالفعل است ، پس موضوع بين سه چيز مشترك مىباشد :\r\n1 - هيولى ، به اين اعتبار كه هيولى نسبت به قبول صورت بالفعل بوده و الآن صورت مورد قبول اوست .\r\n2 - موضوع عرض ، يعنى محل مستغنى از حالّ كه در مقابل عرض است كه استقلال ندارد .\r\n3 - موضوع ، يعنى آنچه در مقابل محمول قرار دارد .\r\nد ) هيولى : و آن از اين حيث اطلاق مىشود كه هنوز به صورتى تلبس پيدا نكرده و\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nداراى قوهء تلبس است ، يعنى مىتواند صورت را قبول كند .\r\nه ) طينت و ماده : طينت و ماده از حيث اشتراك هيولى بين صورى كه استعداد آنها را داراست ، اطلاق مىگردد .\r\nشيخ در اوايل سماع طبيعى شفا گفته است : هيولى از اين جهت كه بالقوه قابل صورت يا صورى است ، هيولى ناميده مىشود . « 1 »\r\nمخفى نماند : ترديدى كه در عبارت وى هست كه گفته است : « قابلة لصورة أو لصور » به اين منظور است كه هيولاى فلك فقط قابل يك صورت است ولى هيولاى اين عالم قابل صور متعدده است .\r\nو از اين حيث كه هيولى بالفعل حامل صورت است موضوع ناميده مىشود و موضوع در اينجا به معناى موضوعى كه آن را در منطق به عنوان جزء رسم جوهر اخذ كرده‌ايم و گفته‌ايم جوهر آن است كه « اذا وجد وجد لا فى الموضوع » نيست ؛ چون هيولى به آن معنى موضوع نيست ، چون آن موضوع از حالّ و عرض مستغنى است ولى هيولى از حالّ و صورت مستغنى نيست .\r\nو از اين حيث كه هيولى بين همهء صور مشترك است ماده و طينت ناميده مىشود و از اين جهت كه به واسطهء تحليل ، انحلال به سوى او حاصل مىشود و هيولى جزء بسيط قابل صورت از مجموع مركب است ، اسطقس ناميده مىشود و همچنين به هر چيزى كه در خصوص انحلال تركيب به سوى آن مانند هيولى است ، اسطقس گويند مثل آب و آتش و خاك و باد كه مواليد ثلاثه يعنى معدن و نبات و حيوان به سوى آنها منحل مىشوند . و از اين حيث كه تركيب از هيولى شروع مىشود به آن عنصر گويند . « 2 »\r\nو چه بسا اين فرقها را مراعات نمىكنند : چنان كه صدر المتألهين فرموده است : چه بسا علما اين اصطلاحات را ترك كرده و لفظ هيولى را بر آن جزء قابلى كه براى فلك\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 6 .\r\n( 2 ) - همان .\r\n","page_name":" 465 ","page_number":465},
  {"content":"\r\n\r\nهست اطلاق مىكنند ؛ گرچه آن قابل هميشه بالفعل است و صورت فلكيه را دائماً قبول كرده است و اگر اصطلاح رعايت شود بايد به آن موضوع گفته شود .\r\nهمچنين به همان جزء فلك ، ماده هم مىگويند ، با اينكه هيولاى هر فلكى به صورت فلكيه همان فلك اختصاص دارد . « 1 »\r\nبه موضوع عرض و همچنين به متعلق نفس هم ماده مىگويند و به آن مادهء بالمعنى الاعم گفته مىشود و اينكه مىگويند : « كل حادث له مادة و مدة » از همين باب است .\r\n\r\n\r\n","description":"","footnote":"\r\n( 1 ) - اسفار ، ج 2 ، ص 231 .\r\n","page_name":" 466 ","page_number":466},
  {"content":"\r\n\r\n\r\nغرر في إبطال الجزء الذي لا يتجزّى\r\n تفكّك الرحى و نفي الدائرة * و حجج اخرى لديهم دائرة \r\n مبطلة الجواهر الأفراد * في واجب القبول للأبعاد \r\n ممّا نفى الجزء بقول مطلق * محاذياته الجهات فثق \r\n برهان قطع و تناسب نفى * معتقد النظّام مع ما سلفا \r\n و عذره الطفرة و التداخلا * في فطرة العقل يكون باطلا \r\n و استلزم الوهمي فكّياً لما * تساوت الأجزا طباعاً فاعلما \r\n[ شرح منظومه ، بخش حكمت ، ص 222 - 226 
  ]\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nابطال جزء تجزيه ناپذير\r\nشاهد بطلان جزء لا يتجزى اين است كه : با قول به تركب جسم از جزء لا يتجزى ، قول به هيولى ممكن نيست ؛ زيرا جزء لا يتجزى فصل را قبول نمىكند پس نبايد در جسم هيولى باشد ، چرا كه اگر در آن هيولى باشد چون هيولى قابل فصل و وصل است بايد جزء هم قابل فصل باشد و چون فرضاً جزء قابل فصل نيست پس نبايد جسم هيولى داشته باشد و ناچار بايد كسانى كه به جزء لا يتجزى قائل هستند جزء را بدل هيولى بدانند .\r\nبنا بر قول به جزء لا يتجزى نمىتوان به صورت جسميه نيز قائل شد ؛ زيرا صورت جسميه امتداد است چون در تعريف آن مىگويند : صورت جسميه جوهر قابل ابعاد ثلاثه است . « 1 » و بنا بر قول به جزء لا يتجزى قابل ابعادى وجود نخواهد داشت .\r\n\r\nادلهء بطلان :\r\n\r\nالف - تفكّك رحى\r\nصاحب كتاب مىگويد : بدان كه در اين اعصار بطلان جزء لا يتجزى از بديهيات به شمار مىرود ؛ لذا ما در ابطال آن ادله را بسط نداده و فقط به بعضى از آنها اكتفا نموده‌ايم . يكى از ادلهء ابطال آن ، تفكك سنگ آسياب در صورت قول به جزء لا يتجزى است . « 2 »\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 2 ، ص 5 ؛ اسفار ، ج 5 ، ص 3 .\r\n( 2 ) - رجوع كنيد به : شفا ، بخش طبيعيات ، ص 91 ؛ مباحث مشرقيه ، ج 2 ، ص 25 ؛ اسفار ، ج 5 ، ص 41 - 43 .\r\n","page_name":" 468 ","page_number":468},
  {"content":"\r\n\r\nبيان مطلب اين است كه سنگ آسياب به شكل دايره است و در وسط آن سوراخ مدوّرى است ، بنا بر اين يك دايرهء داخلى هم در وسط سنگ آسياب است . اگر يك خط جوهرى از جزئى كه در محيط دايرهء كوچك داخلى و وسط سنگ هست مستقيماً بيايد ، سر خط به يكى از اجزاء كه در محيط دايرهء خارجى و دور سنگ است ختم مىشود ، وقتى جزء سر آن خط در دايرهء عظيمهء خارجيهء سنگ ، مسافتى را حركت مىكند به دنبال آن اجزائى كه تالى آن جزء هستند حركت مىكنند تا نوبت حركت به آن جزئى كه در طوق صغير و در محيط دايرهء صغيرهء سنگ است برسد .\r\nبه عبارت ديگر : هنگامى كه يك خط جوهرى را از مركز سنگ آسياب تا طوق عظيم آن ، فرض كنيم ، آن خط از اجزاء لا يتجزى مركب خواهد بود .\r\nتفصيل و بيان توضيحى دليل اين است كه دور سنگ ، طوق اعظم است و در آن اجزائى هست . اگر يك جزء آن به مقدار يك جزء حركت كند ، يعنى همين اندازه كه جايى را كه در آنجاست خالى نمايد ، در صورتى كه جزء تالى آن كمتر از مسافت آن جزء حركت كند پس جزء منقسم مىشود ؛ چون اقل از آن هم هست و در صورتى كه جزء تالى به مقدار مسافت آن جزء حركت كند ، نقل كلام مىكنيم به جزء تالىِ تالى و هكذا تا به جزئى كه در طوق صغير است برسد ، اگر اين جزء آخرى مسافت كمترى را طى كند انقسام جزء لازم مىآيد و مطلوب ثابت مىشود و اگر هر يك از اجزاء تاليه و اين جزء اخير همان مسافتى را كه جزء ابعد طى كرده است طى نمايند ، لازم مىآيد مسافتى را كه جزء در دايرهء مجاور مركز طى مىكند با مسافتى كه جزء در دايرهء عظيمه طى كرده است مساوى باشد و حركت او هم با حركت آن مساوى باشد و اين بالضروره محال است .\r\nو اگر جزء تالىِ ابعد حين تحرك جزء ابعد ، يك لحظه ساكن باشد ، لازم مىآيد كه از آن منفصل شود و همين طور در ساير اجزاء اگر جزء بعدى هنگام تحرك جزء ابعد يك لحظه ساكن باشد تفكّك رحى لازم مىآيد ، همانند دوايرى كه بعضى از آنها بر بعضى ديگر احاطه دارند . و آن به شهادت حس باطل است .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nعلاوه بر اينكه : قول به جزء لا يتجزى مستلزم خرق در فلك است ، اگر آنچه را كه در سنگ آسياب فرض شد در آنجا هم فرض شود ، يعنى دو كوكب فرض شود كه يكى عند القطب دور بزند كه مثل جزء در طوق صغير باشد و ديگرى عند المنطقه دور بزند كه مانند جزء در طوق كبير باشد .\r\nبعضى در پاسخ اشكال تفكك رحى گفته‌اند : رحى تفكك دارد منتها زمانى كه تفكك در آن واقع مىشود خيلى لطيف است و لذا ما آن تفكك را نمىبينيم و همچنين خدا به اجزاء رحى فطانتى عطا نموده است كه مىدانند چقدر بايد توقف نمايند تا اجزاء بعدى ملحق شوند و آنها نسب را مراعات و حفظ مىكنند و در نتيجه تفكك اجزاء رحى لازم نمىآيد . « 1 »\r\nاين سخن از اعجب عجايب است ؛ زيرا انسان با اينكه كامل است نمىتواند اين گونه افعال را انجام دهد ، تا چه رسد به رحى و سنگ آسياب كه مانند انسان شعور ندارد .\r\nقول به جزء لا يتجزى مستلزم تفكك اجزاء انسان و تألم انسان است هنگامى كه انسان پاشنهء خود را به زمين گذاشته و يك دور كامل به دور خودش بچرخد .\r\nو مثل رحى است پرگارى كه سه شاخه داشته باشد ، يعنى سه شاخهء آن در طول يكديگر باشد و يكى از آنها ثابت نگه داشته شود و دو شاخهء ديگر آن چرخانده شود پس آنچه در تفكك رحى لازم مىآمد اينجا هم لازم مىآيد با اينكه آن دو شاخه‌اى كه راسم دو دايره‌اند متلازم مىباشند و بين آنها انفكاكى نيست . كسانى كه به تفكك رحى ملتزم شده‌اند گفته‌اند : فاعل مختار بعض اجزاء را به بعض ديگر الصاق مىنمايد و چون زمان الصاق و انفصال كوتاه است درك نمىشود .\r\nولى اين عذر ايشان غلط است ؛ زيرا اگر سنگ خيلى بزرگى را فرض كنيم به طورى كه مسافت حركت دايرهء عظيمه در آن خيلى زياد باشد و مسافت دايرهء صغيره يك هزارم آن باشد در اين صورت بايد حركت دايرهء صغيره يك هزارم حركت دايرهء\r\n\r\n\r\n","description":"","footnote":"\r\n( 1 ) - مباحث مشرقيه ، ج 2 ، ص 25 ؛ شرح تجريد قوشچى ، ص 145 ؛ شرح هدايهء اثيريه ، ص 19 .\r\n","page_name":" 470 ","page_number":470},
  {"content":"\r\n\r\nعظيمه باشد ، پس بايد دايرهء عظيمه نهصد و نود و نه جزء را طى كند تا دايرهء صغيره يك جزء را طى نمايد و بر فرض تفكك ، دايرهء صغيره به اندازهء طى مسافت نهصد و نود و نه جزء از سوى دايرهء عظيمه ساكن است و تنها در زمانى كه يك جزء را طى مىكند لصوق واقع مىشود ، پس اگر زمان سكون ، اين اندازه زياد و زمان وصل كم است ، چرا سكون آن ديده نمىشود با اينكه بايد سكون ديده شود ؛ گرچه لصوق و لحوق به جهت لطافت ديده نشود .\r\n\r\nب - نفى دايره\r\nيكى از ادلهء ابطال جزء لا يتجزى نفى دايره است « 1 » كه بنا بر قول به جزء لا يتجزى نبايد به دايره قائل شد ، چون بنا بر قول به جزء ، دايره‌اى كه ترسيم مىشود از اجزاء لا يتجزى مركب خواهد بود و بنا بر فرض تركب دايره از اجزاء لا يتجزى ، خط محيط كه يك ظاهر و يك باطن دارد يا ظواهر اجزاء خطِ محيط مثل بواطن آنها با يكديگر متلاقى مىباشند و يا متلاقى نمىباشند .\r\nبنا بر صورت اول ، اگر بواطن آنها از ظواهر آنها كوچك‌تر باشد پس جزء قبول قسمت نموده ؛ چون باطن از ظاهر ، اقل است و اگر بواطن با ظواهر در مساحت مساوى باشند ، يعنى باطن دايره كه مقعّر است با ظاهر آن ، كه محدّب است در مساحت مساوى باشد ، در صورتى كه دايرهء ديگرى بر اين دايره احاطه كند و همين طور دوايرى هر كدام بر ديگرى محيط بوده و به يكديگر چسبيده باشند ، لازم مىآيد كه ظاهر محيط مثل باطن آن و باطن آن مانند ظاهر محاط باشد ؛ چرا كه منطبق بر اوست و چون ظاهر محاط مثل باطن آن است پس ظاهر محيط مثل باطن محاط خواهد بود ؛ زيرا مطابق با مطابق شىء ، مطابق با آن شىء است و اگر در تمام دواير به اين نحو حساب كنيم تا به محدّب فلك الافلاك برسد بايد همهء دواير با هم مساوى باشند و تساوى دايرهء فلك\r\n\r\n\r\n","description":"","footnote":"\r\n( 1 ) - رجوع كنيد به : مباحث مشرقيه ، ج 2 ، ص 26 ؛ شرح مواقف ، ج 7 ، ص 31 ؛ شرح مقاصد ، ج 3 ، ص 47 .\r\n","page_name":" 471 ","page_number":471},
  {"content":"\r\n\r\nالافلاك با آن دايرهء كوچكى كه در ابتدا ترسيم شده به ضرورت باطل است .\r\nو بنا بر صورت دوم كه ظواهر اجزاء مانند بواطن آنها با يكديگر متلاقى نباشند ، انقسام جزء لازم مىآيد ؛ چون جوانبى كه با يكديگر تلاقى ندارند غير از جوانبى است كه با يكديگر متلاقى مىباشند .\r\nچه بسا قائلين به جزء لا يتجزى به انتفاء دايره ملتزم شده‌اند و گفته‌اند : چشم در امر دايره خطا مىكند و دايرهء محسوسه ، شكل مضرّس يعنى كثير الاضلاع است و مانند مسدّس منفرج الزوايا است و از دور دايره ديده مىشود و چنين دليل آورده‌اند كه شرط احساس اين است كه محسوس به گونه‌اى باشد كه براى قوهء حاسه قدرت ادراك آن باشد و گرنه ممكن نيست كه قوهء حاسه قدرت احساس آن را داشته باشد ؛ چنان كه در جوّ اجزاء پراكندهء فراوان هست ، ولى با اين چشم ديده نمىشود و گوش صداى خفى را نمىشنود . « 1 »\r\nحاجى مىفرمايد : اين توجيه غلط است ؛ زيرا اگر خط مستقيم محدودى را فرض كنيم و يك طرف آن را ثابت نگه‌داريم و طرف ديگر آن را بچرخانيم ، مثل اينكه يك طرف نخ مستقيمى را روى كاغذ ثابت نگه داشته و طرف ديگر آن را بچرخانيم تا به موضع اول خود برگردد در اين صورت يك دايرهء حقيقى تشكيل مىشود و اگر تضريس به معناى كثرت اضلاع و زوايا در كار بود ، لازم مىآمد كه بعض اجزاء خط به موضع طرف ثابت اقرب و بعضى از آن ابعد باشند و اين خلف است . و اگر تضريس به معناى كثرت خلل و فرج در كار بود مستلزم طفره بود كه موقع چرخاندن خط ، ناگهان سر آن خط بپرد .\r\n\r\nج - ابعاد سه‌گانهء جسم\r\nدليل ديگرى كه جزء لا يتجزى را ابطال مىكند اين است كه : بدون شك جسم داراى ابعاد سه‌گانه است و اين امر قول به جوهر فرد را ابطال مىنمايد ؛ چون جسم\r\n\r\n\r\n","description":"","footnote":"\r\n( 1 ) - رجوع كنيد به : شرح تجريد قوشچى ، ص 147 ؛ شوارق الالهام ، ص 271 .\r\n","page_name":" 472 ","page_number":472},
  {"content":"\r\n\r\nواجب است كه ابعاد ثلاثه ، يعنى طول و عرض و عمق را قبول كند و اگر جسم از اجزاء لا يتجزى مركب باشد در حد ذات پيوسته نخواهد بود و گسسته مىگردد و قابل ابعاد ثلاثه نمىشود ؛ چنان كه شيخ الرئيس در دانشنامهء علايى گفته است كه جسم در حد ذات پيوسته است كه اگر گسسته بودى قابل ابعاد نبودى . « 1 »\r\n\r\nد - تقابل محاذيات شىء\r\nو از جمله ادله‌اى كه جزء را به قول مطلق ، يعنى اعم از اينكه در ضمن جسم يا منفرد باشد ، نفى مىكند اين است كه : بايد در هر متحيّز بالذاتى آن چيزى كه محاذى با جهت فوق است غير از آن چيزى باشد كه محاذى با جهت تحت است و جهات ديگر از جهات ششگانه نيز چنين است ، پس جسم - و لو وهماً و فرضاً - منقسم است . « 2 »\r\n\r\nرد مختار نظّام با برهان قطع و تناسب\r\nبرهان قطع « 3 » و برهان تناسب « 4 » معتقَد نظّام را كه مىگفت : جسم از اجزاء غير متناهيه مؤلف است ، نفى مىكند و براهين سابق هم اين قول را ابطال مىكند ؛ چون اين قول بالاخره مستلزم جزء لا يتجزى است ؛ گرچه نظّام به خاطر آن براهين اين قول را اختيار كرده است .\r\nتقرير برهان قطع اين است كه : اگر اجزاء جسم غير متناهى باشد قطع و طى مسافت معينى در زمان متناهى ممكن نخواهد بود ؛ زيرا طى يك قطعه از آن مسافت و پيمودن آن ممكن نيست مگر بعد از پيمودن نصف آن ، و پيمودن نصف آن ممكن نيست مگر بعد از پيمودن نصف نصف آن و هكذا ، پس محال است كه به جايى ختم\r\n\r\n\r\n","description":"","footnote":"\r\n( 1 ) - دانشنامهء علايى ، ص 15 .\r\n( 2 ) - رجوع كنيد به : مباحث مشرقيه ، ج 2 ، ص 31 ؛ شرح مواقف ، ج 7 ، ص 21 ؛ اسفار ، ج 5 ، ص 28 .\r\n( 3 ) - رجوع كنيد به : مباحث مشرقيه ، ج 2 ، ص 30 ؛ شرح مواقف ، ج 7 ، ص 9 ؛ اسفار ، ج 5 ، ص 40 .\r\n( 4 ) - رجوع كنيد به : مباحث مشرقيه ، ج 2 ، ص 30 ؛ شرح مواقف ، ج 7 ، ص 11 - 12 ؛ اسفار ، ج 5 ، ص 39 .\r\n","page_name":" 473 ","page_number":473},
  {"content":"\r\n\r\nشود ؛ چون اجزاء غير متناهى نزد نظّام بالفعل مىباشند ، پس پيمودن قطعه‌اى از جسم ممكن نيست .\r\nعلاوه بر اين : ممكن نخواهد بود كه سريع الحركة به بطىء الحركة در صورتى كه بين آنها مسافت معينى فاصله باشد ، ملحق شود .\r\nتقرير برهان تناسب اين است كه : جسم مؤلف از اجزاء متناهيه و لو در ضمن جسم ديگرى موجود است ، چون واحد در ضمن كثرت موجود است ، پس اگر آحاد متناهيه‌اى از كثرت اخذ شود ممكن است كه آن آحاد با هم تركيب شوند و در نتيجه از آنها حجمى حاصل مىشود ؛ چون آن آحاد ، اجزاء مقداريه مىباشند ، سپس اين جسم را كه داراى حجم متناهى و اجزاء متناهى است با جسم محل نزاع مقايسه مىكنيم .\r\nناچار بايد براى آن هم حجم متناهى باشد به واسطهء تناهى ابعاد كه ادلهء آن محكم است ؛ گرچه بنا بر قول نظّام اجزاء غير متناهى دارد و شكى نيست كه ازدياد حجم به حسب ازدياد اجزاء است ، پس نسبت حجم به حجم مانند نسبت اجزاء به اجزاء مىباشد ، ليكن نسبت حجم به حجم نسبت متناهى به متناهى است و نسبت اجزاء به اجزاء نسبت متناهى به غير متناهى است . بنا بر اين : نسبت متناهى به متناهى مانند نسبت متناهى به غير متناهى خواهد بود و آن باطل است . عذر نظّام از برهان قطع به طفره است كه مىگويد : متحرك به اين نحو قطع مسافت مىكند كه بعضى از اجزاء مسافت را پيموده ولى بعضى از اجزاء آن را نمىپيمايد . « 1 »\r\nو همچنين عذر نظّام از برهان تناسب به تداخل است كه مىگويد : نسبتى كه در برهان ذكر شد با جواز تداخل حفظ مىشود ، يعنى با تداخل اجزاء در يكديگر نسبت متناهى به متناهى مانند نسبت متناهى به غير متناهى نخواهد بود . « 2 »\r\nنظّام براى اثبات طفره به دلوى تمسك كرده است كه بر سر ريسمانى بسته شود و آن\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 2 ، ص 21 ؛ شرح مواقف ، ج 7 ، ص 10 - 11 ؛ اسفار ، ج 5 ، ص 41 - 42 .\r\n( 2 ) - رجوع كنيد به : شرح اشارات ، ج 2 ، ص 21 ؛ شرح مواقف ، ج 7 ، ص 13 ؛ اسفار ، ج 5 ، ص 41 - 42 .\r\n","page_name":" 474 ","page_number":474},
  {"content":"\r\n\r\nدلو به ته چاه فرستاده شود و سر ديگر ريسمان به ميخى كه در وسط طول چاه نصب شده بسته شود و يك قلاب و حلقه‌اى در همان طرف ريسمان كه به ميخ بسته شده قرار داده شود حال اگر يك ريسمان ديگرى به آن حلقه بسته شود و آن ريسمان كشيده شود ، دلو و حلقه هم‌زمان به سر چاه خواهند رسيد ، با اينكه حلقه ، مسافت نصف چاه و دلو مسافت تمام چاه را پيموده است ، پس در حركت دلو طفره اتفاق افتاده است . « 1 »\r\nجواب حاجى اين است كه : حركت قلاب كند و حركت دلو سريع‌تر مىباشد و علت سرعت حركت دلو اين است كه براى دلو دو محرك : يكى حلقه و ديگرى ميخ است .\r\nقوم با همين قضيهء دلو و ميخ بر بطلان جزء لا يتجزى استدلال كرده‌اند ، « 2 » به اين بيان كه : در اينجا يك متحرك سريع و يك متحرك بطىء وجود دارد وقتى متحرك سريع يك جزء از مسافت را مىپيمايد متحرك بطىء هم يا يك جزء را قطع مىكند پس لازم مىآيد كه سريع هر گز به بطىء نرسد و يا كمتر از يك جزء را مىپيمايد پس انقسام جزء لازم مىآيد ، و يا ساكن مىشود و آن باطل است ؛ چون حس بر خلاف آن شهادت مىدهد . علاوه بر اينكه وجود معلول بدون علت تامه‌اش لازم مىآيد ؛ زيرا حركت حلقه علت حركت دلو است و چگونه ممكن است حلقه ساكن باشد و دلو متحرك باشد ؟\r\n\r\nرد مختار ذىمقراطيس\r\nذىمقراطيس مىگفت : جسم از اجزاء صغار صلبه مركب است و آن اجزاء قابل قسمت فكيه نبوده ولى قسمت وهميه را قبول مىكنند . « 3 »\r\nحاجى مىفرمايد : چنين نيست ؛ زيرا اگر اجزاء ، قابل قسمت وهميه به انواع قسمت باشند بايد انقسام غير وهمى را هم بپذيرند .\r\n\r\n\r\n","description":"","footnote":"\r\n( 1 ) - رجوع كنيد به : ملل و نحل ، ج 1 ، ص 58 ؛ شرح مواقف ، ج 7 ، ص 28 ، شوارق الالهام ، ص 277 .\r\n( 2 ) - مباحث مشرقيه ، ج 2 ، ص 29 ؛ شرح مواقف ، ج 7 ، ص 27 ؛ اسفار ، ج 5 ، ص 44 .\r\n( 3 ) - رجوع كنيد به : شفا ، بخش طبيعيات ، ص 86 ؛ مباحث مشرقيه ، ج 2 ، ص 18 ؛ شرح مقاصد ، ج 3 ، ص 21 - 22 .\r\n","page_name":" 475 ","page_number":475},
  {"content":"\r\n\r\nو مراد از قسمت وهميه اعم است از اينكه به مجرد فرض كلى عقل باشد يا به مجرد توهم جزئى وهم باشد يا به سبب اختلاف عرضين ؛ قارّين يا غير قارّين باشد ، مثل اينكه يك طرف جسم سبز و طرف ديگر آن سرخ باشد و يا يك طرف آن گرم و طرف ديگر آن سرد باشد كه اين گونه از امور هم موجب قسمت جسم مىشوند و لو قسمت فكيه نباشد .\r\nاستلزام انقسام وهمى نسبت به انقسام فكى به اين جهت است كه اجزاء داراى طباع متساوى مىباشند . حاجى « ما » را در : « لما تساوت الاجزاء طباعاً » مصدريه مىگيرد كه « تساوت » را تأويل به مصدر مىبرد و به معناى « تساوى » مىشود .\r\nطباع به چيزى گويند كه منشأ صدور صفت ذاتيه براى شىء باشد ؛ اعم از اينكه صفت ذاتيه ، حركت يا سكون و يا غير آنها باشد و اعم از اينكه مصدريت مصدر از روى شعور باشد يا از روى شعور نباشد ، پس طباع از دو جهت از طبيعت اعم است ؛ چون طبيعت چيزى است كه بدون شعور براى حركت يا سكون مصدريت داشته باشد .\r\nو بالجمله : استلزام قسمت وهمى نسبت به قسمت فكى از جهت تساوى طباع اجزاء است .\r\nمذهب ذىمقراطيس به اين جهت باطل مىشود كه تمام انواع قسمت وهميه ايجاد اثنينيت در مقسوم مىنمايد به گونه‌اى كه طباع هر يك از اثنين كه به واسطهء تقسيم وهمى توليد شده با طباع مجموع مساوى است و همچنين با طباع جزء خارج ، كه آن با مجموع در ماهيت موافق است و در وجود از مجموع منفصل است ، مساوى مىباشد « و حكم الأمثال فيما يجوز و فيما لا يجوز واحد » پس اين قاعده موجب مىشود كه آنچه براى جزئين منفصلين جايز است براى جزئين متصلين جايز باشد ، و جزئين منفصلين مجموع كه مقسوم است و جزء خارج موافق مىباشند و آنچه بر آنها جايز است انفكاك است و همچنين قاعده موجب مىشود آنچه براى جزئين متصلين جايز است ، براى جزئين منفصلين جايز باشد و آنچه براى جزئين متصلين جايز است التحام است و امتناع به خاطر عارض ، مقتضى امتناع ذاتى نيست . پس جواز قسمت وهمى\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمستلزم جواز تقسيم فكى است .\r\nچه بسا گفته مىشود : آنچه گفتيد به زمان منقوض است ؛ زيرا زمان قابل تقسيم وهمى است ولى قابل تقسيم فكى نيست . « 1 »\r\nولى از آن جواب داده مىشود كه : زمان از حيث طبيعت مقدارى ، از فك ابايى ندارد و اباى آن از فك از جهت خصوصيت ذات اوست و اينكه طريان عدم لاحق بر آن جايز نيست ؛ « 2 » چون زمان عبارت از حركت فلك الافلاك است و آن دائمى است ، پس عدم جواز فك در زمان به خاطر اين است كه قطع شدن حركت فلك جايز نيست ، ولى اگر فرض شود كه محل آن از حركات مستقيمهء عنصريه باشد ، براى آن هم فك جايز است ؛ چون در اين صورت قطع شدن حركت جايز است و بالجمله : مانع انفكاك ، از ذات مقدار مطلق ، خارج است .\r\nبه آنچه گفته شد ، اعتراض ديگرى نيز شده است ، و آن اينكه : مبناى سخن شما تساوى طباع اجسام صغار بود ، ليكن ممكن است آنها به حسب طباع متخالف باشند .\r\nبنا بر اين اتحاد آنها در حكم لازم نمىآيد و اگر بر اين بنا گذاشته شود كه ذىمقراطيس تماثل و تساوى آنها را در طباع قبول دارد بيان شما جدل خواهد بود و در تحقيق ماهيت جسم مفيد نخواهد بود ؛ زيرا احتمال عدم تماثل و تساوى آنها در طباع واقعاً منسدّ نشده است . « 3 »\r\nجواب اين اعتراض اين است كه : ثابت شده كه طبيعت امتداد جوهرى ، يعنى جسم به معناى ماده ، نه جسمى كه جنس است ، طبيعت واحدهء محصّلهء نوعيه است ؛ گرچه به خاطر خارجيات اختلاف داشته باشد . « 4 »\r\n\r\n\r\n","description":"","footnote":"\r\n( 1 ) - شرح هدايهء اثيريه ، ص 31 ؛ اسفار ، ج 5 ، ص 64 .\r\n( 2 ) - رجوع كنيد به : شوارق الالهام ، ص 278 .\r\n( 3 ) - شرح مواقف ، ج 7 ، ص 38 ؛ اسفار ، ج 5 ، ص 57 .\r\n( 4 ) - رجوع كنيد به : شوارق الالهام ، ص 278 .\r\n","page_name":" 477 ","page_number":477},
  {"content":"\r\n\r\n\r\nفريدهء دوم در لواحق جسم طبيعى\r\n\r\nغرر في أنّ المقولات التي تقع فيها الحركة كم هي ؟\r\n ما هي فيه الخمس ذا المرضي * و غيرها دفعي أو تبعي \r\n فالكمّ ما فيه بلا تخالف * لدى تخلخل و في تكاثف \r\n و في نموّ و ذبول استقرّ * و كونها في الأين و الوضع ظهر \r\n و الاستحالة تجوز كالنموّ * مع استحالة الخليط و الفشوّ \r\n زيادة المقدار إن ما زيد في * أجزا تخلخل و في تكاثف \r\n الحجم منقوص و لا نقصان من * أجزا و ذا باسم الحقيقي قمن \r\n على انتفاش و اندماج و على * رقّ و غلظة القوام استعملا \r\n على الأخيرين بمشهور صفا * ثمّ من الحركة ما قد سلفا \r\n من باب وضع كان ثانيها و من * كيفية ثالثها لقد زكن \r\n و جوهرية لدينا واقعة * إذ كانت الأعراض كلّاً تابعة \r\n و الطبع إن يثبت فينسدّ العطا * بالثابت السيّال كيف ارتبطا \r\n و في استحالة العلوم ظاهر * إذ صور الجواهر جواهر \r\n ثمّ اتّحاد العرضي بالعرض * إلّا في الاعتبار مثبت الغرض \r\n تجدّد الأمثال كوناً ناصري * إذ الوجود جوهر في الجوهر \r\n[ شرح منظومه ، بخش حكمت ، ص 246 - 251 
  ]\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nبيان مقولاتى كه حركت در آنها واقع مىشود\r\nپنج مقوله است كه در آنها حركت واقع مىشود و آن عبارت از كمّ و كيف و وضع و اين و جوهر مىباشد .\r\nمرحوم حاجى رحمه الله حركت را در اين مقولات به تعبير خود پسنديده دانسته است .\r\nبعد مىفرمايد : در مقولات فعل و انفعال و متى و ملك و مضاف حركت واقع نمىشود چون آنها يا دفعى و يا تبعى مىباشند .\r\nمقوله‌هاى فعل و انفعال ، تأثير بخشى و تأثرپذيرى مىباشند . و آن تدريجى الحصول مىباشد و مقولهء متى عبارت از نسبت شىء به زمان است كه به نحو تدريجى است . بنا بر اين در اين سه مقوله چون تدريجى بودن ، در مفاهيم آنها معتبر است ، لذا آنها حركت ديگرى نخواهند داشت ؛ زيرا در غير اين صورت اولًا حركت در حركت لازم مىآيد و ثانياً براى حركت ابتدا و انتها حقيقى نيست و نيز لازم مىآيد حركت در موضوع غير قارّ الذات حاصل شود .\r\nدر مقولهء اضافه هم حركت واقع نمىشود ؛ چون اضافه عبارت از نسبت متكرره بين دو شىء مىباشد و وجود آن استقلال ندارد و تابع طرفين يعنى مضاف و مضاف إليه است .\r\nمقولهء جده هم چون احاطهء جسمى به جسم ديگرى است و وجود آن تابع محيط و محاط است ، لذا در آن هم حركت واقع نمىشود .\r\nمقولاتى كه در آنها حركت واقع مىشود عبارتند از :\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nالف ) مقولهء كمّ : در اين مقوله حركت با زياده و نقصان پذيرفتن جسم همراه است و اين دگرگونى كمّى داراى اقسامى است :\r\n1 - تخلخل حقيقى : يعنى افزايش حجم جسم بدون اينكه چيزى به اجزاء آن افزوده گردد ، مانند انبساط آب هنگام حرارت يافتن آن .\r\n2 - تكاثف حقيقى : يعنى كاسته شدن حجم جسم بدون اينكه چيزى از اجزاء آن كاسته گردد ، مانند انقباض آب هنگام برودت يافتن آن .\r\n3 - از اقسام حركت در مقولهء كمّ حركت در نمو و ذبول مىباشد : يعنى افزايش ابعاد سه‌گانهء جسم با تناسب طبيعى كه به سبب پيوستن اجزاء غذائيه به اجسام نباتيه و حيوانيه به وجود مىآيد و يا كاسته شدن ابعاد آن .\r\nصاحب مطارحات « 1 » و اشراقيون حركت در نمو و ذبول را انكار نموده‌اند و مىگويند : جسم عين مقدار و ابعاد سه‌گانه است و زيادت و نقصانهاى حجمى به واسطهء حركت اينى انجام مىگيرد . « 2 »\r\nمرحوم حاجى مىگويد : « و فى نموّ و ذبول استقرّ » و به حركت در نمو و ذبول به شرحى كه بعد خواهد آمد قائل است . و نيز ايشان حركت در سمن و هزال - يعنى فربه شدن بدن در عرض و عمق و كاهش بدن از عرض و عمق - را از اقسام حركت در كمّ مىداند .\r\nفرق نمو و ذبول و سمن و هزال در اين است كه نمو و ذبول در اجزاء اصليه مانند استخوان و پى و شريان است ، ولى سمن و هزال در اجزاء فرعيه مانند لحم و شحم مىباشد .\r\nب ) مقولهء اين : مانند حركت تدريجى اجسام در جا به‌جا شدن آنها كه\r\n\r\n\r\n","description":"","footnote":"\r\n( 1 ) - اين سخن از بخش طبيعيات مطارحات نقل شده كه به طبع نرسيده است ، رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 77 .\r\n( 2 ) - شرح حكمة الاشراق قطب الدين شيرازى ، ص 212 - 218 ؛ شرح هدايهء اثيريه ، ص 96 ؛ اسفار ، ج 3 ، ص 89 .\r\n","page_name":" 480 ","page_number":480},
  {"content":"\r\n\r\nاز اين حركت به حركت انتقالى نيز تعبير مىنمايند ، مثل حركت صعودى و نزولى سنگ .\r\nج ) حركت در وضع : و آن به معناى جدا شدن تدريجى اجزاء اجسام از اجزاء مكان مىباشد . و اين حركت يا وضعى دورى است ، مانند حركت فلك و سنگ آسياب و يا وضعى غير دورى است ، مانند نشستن و برخاستن و يا وضعى انتقالى است ، مانند حركت گوى غلطان و حركت زمين .\r\nد ) مقولهء كيف : كه مانند كمّ حركت در آن جايز مىباشد و به آن استحاله هم مىگويند چنان كه حركت در اين را ، نقله نيز مىنامند . مثال حركت در كيف ، حركت در نمو است كه حركت در نمو هم كمّى و هم كيفى است .\r\nبرخى از حكما حركت در كيفيات محسوسه را منكر گشته و گفته‌اند : حركت در كيف ، مانند گرم شدن آب ، عبارت از بروز اجزاء ناريه است . « 1 »\r\nو بعضى ديگر در مقام انكار گفته‌اند : تغيير كيفى آب - مثلًا - عبارت از نفوذ اجزاء ناريه در آن است « 2 » و به اصحاب اين قول اصحاب نشور و نفوذ گفته مىشود . بنا بر اين ديگر حركت كيفى باقى نمىماند .\r\nمرحوم حاجى مىگويد : محال بودن اين دو قول واضح است .\r\nبه حركت در كمّيت اگر بدون افزايش اجزاء جسم باشد تخلخل حقيقى و اگر بدون نقصان اجزاء باشد تكاثف حقيقى گويند .\r\nهر كدام از تخلخل و تكاثف يا حقيقى و يا مشهورى مىباشند : تخلخل حقيقى ، يعنى زياد شدن حجم جسم بدون اينكه به اجزاء آن افزوده گردد ، مانند انبساط آب گرم . تخلخل مشهورى ، يعنى فزونى يافتن حجم جسم به واسطهء افزايش اجزاء آن با ضميمه شدن اجزاء خارجى .\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 2 ، ص 278 ؛ مباحث مشرقيه ، ج 1 ، ص 695 - 700 .\r\n( 2 ) - رجوع كنيد به : شرح اشارات ، ج 2 ، ص 279 ؛ مباحث مشرقيه ، ج 1 ، ص 696 .\r\n","page_name":" 481 ","page_number":481},
  {"content":"\r\n\r\n\r\nحركت جوهرى و بيان ادلّهء آن\r\n و جوهرية لدينا واقعة * إذ كانت الأعراض كلّاً تابعة \r\nنزد ما حركت جوهرى داراى واقعيت است و بر اين ادعا وجوه و ادله‌اى است .\r\n\r\nدليل اول : تبعيت اعراض از جواهر\r\nهمهء اعراض ، تابع جوهر - كه عبارت از طبيعت و صورت نوعيه است - مىباشند و از جملهء آن اعراض ، حركات در مقولات اربع است ؛ چون حركت در آنها مسلماً ثابت است و اين چهار مقوله از اعراض بوده و اعراض از خود چيزى نداشته ، بلكه تابع متبوع خود مىباشند و به جهت همين تابعيت است كه گفته‌اند : صور نوعيه مبادى آثار خاصه هستند ، چنان كه ان شاء اللّه به زودى بيان خواهد شد .\r\nو طبيعت را چنين تعريف كرده‌اند كه : طبيعت بالذات مبدأ اول براى حركت و سكون چيزى است كه طبيعت در آن است . « 1 »\r\n و الطبع إن يثبت فينسدّ العطا * بالثابت السيّال كيف ارتبطا \r\nطبع متبوع اعراض اگر ثابت و قارّ باشد باب عطاى خداوندى منسدّ مىشود ؛ زيرا متجددات عرضيه و متغيراتى كه در اين عالم در عرض هم هستند لياقت استناد به حق قديم را ندارند ؛ چون براى ملائكهء مقربين حالت منتظره و تغير نيست تا چه رسد به جناب خداوندى . پس اگر حركت در جوهر عالم طبيعت نباشد ، اين متجددات و متغيرات نمىتوانند به حق قديم مستند باشند ؛ چرا كه استناد متغير به ثابت محال است .\r\nاز طرفى طبايع و صورى كه حكما آنها را مصادر حركات قرار داده‌اند بر فرض عدم وقوع حركت در جوهر ، ثابت مىباشند پس چگونه مىتواند متغير به ثابت مرتبط باشد ؟ زيرا تخلف معلول از علت جايز نيست ، پس وقتى ثابت علت سيال باشد لازم\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 13 ؛ اسفار ، ج 3 ، ص 65 و ج 5 ، ص 250 .\r\n","page_name":" 482 ","page_number":482},
  {"content":"\r\n\r\nمىآيد جميع حدود سيال دفعةً واحده اجتماع نمايند و در نتيجه آنچه سيال فرض شده است ثابت خواهد بود و هذا خلفٌ . پس بايد طبيعت ، بالذات يعنى بالوجود و الهويه لا بالماهيه متجدد باشد و آن مطلوب است .\r\nاگر بگويى : ما به طبيعت متجدده نقل كلام مىكنيم كه آن چگونه از مبدأ قديم تعالى صادر شده است ؟\r\nمىگوييم : كيفيت آن در مسألهء ربط حادث به قديم گذشت و ملخّص جواب اين است كه : تجدد ، ذاتى هويت طبيعت است و ذاتى معلّل نيست . پس جاعل ، متجدد را جعل نموده و چنين نيست كه متجدد بالذات را متجدد جعل كرده باشد .\r\nاگر بگويى : ما همين جواب را در خود حركت عرضيه مىگوييم .\r\nخواهيم گفت : چنان كه گذشت همهء اعراض به جواهر مستند بوده و تابع جواهر مىباشند ، پس بايد ذاتيت در طبايع تمام شود و راحلهء خود را در پاى طبايع بياندازد .\r\nاگر بگويى : قوم هم ربط اعراض را به طبيعت تصحيح كرده‌اند و ليكن به لحوق تغيرى كه از خود طبيعت نيست بلكه از خارج است ، مانند تجدد مراتب قرب و بعد از غايتى كه در حركات طبيعيه مطلوب است . « 1 » مثلًا وقتى طبيعتى به مكانى كه مطلوب اوست قرب و يا از آن بعد پيدا مىكند ، اين تغير ، اول در مكان ، سپس در آن طبيعت حاصل مىشود . و مانند تجدد احوال ديگر در حركات قسريه ، مثلًا سنگى كه از محل طبيعى خود دور مىشود بُعد اولًا و بالذات براى آن محلى است كه به واسطهء حركت قسريه حاصل مىشود ، سپس براى سنگ حاصل مىشود . و مانند تجدد ارادات جزئيه‌اى كه از نفس منبعث مىباشد ، در حركات اراديه .\r\nمىگوييم : به تجدد اين احوال نقل كلام مىكنيم و ناچار به طبيعت منتهى مىشود ؛ چون فاعل مباشرِ حركت حتى در حركات اراديه طبيعت است ؛ زيرا حركات اراديه به واسطهء استخدام طبيعت توسط نفس حاصل مىشوند .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 3 ، ص 65 .\r\n","page_name":" 483 ","page_number":483},
  {"content":"\r\n\r\n\r\nدليل دوم : استحالهء علوم\r\n و في استحالة العلوم ظاهر * إذ صور الجواهر جواهر \r\nدليل دوم بر حركت جوهرى استحالهء علوم است . چنان كه در باب وجود ذهنى گفته شد : قوم ، علم حصولى را كيف نفسانى مىدانند ؛ لذا ما هم لفظ استحاله را استعمال نموديم .\r\nحاصل دليل اين است كه : در حركت نفوس منطبعه ، خصوصاً فلكيه در تصورات جزئيهء جواهر ، وقوع حركت جوهرى ظاهر است ؛ زيرا سبب قريب براى حركات افلاك تصورات نفوس منطبعهء آنها نسبت به مبادى آنها به نحو جزئى است .\r\nناگفته نماند : نفوسى كه براى افلاك قائل بوده‌اند ، نفوس منطبعه است كه بر فرض مفارقت باطل مىشوند ، « 1 » نه نفوس مجرده مانند نفوس انسانى كه بعد از مفارقت از ابدان باقى مىمانند .\r\nو بالجمله : چون نفوس منطبعهء افلاك مبادى خود را دائم الفعل و فعال مىبينند و معلول شوقى ندارد جز اينكه خود را به مرتبهء علتش برساند ؛ لذا حركات افلاك به خاطر تشبّه به علل و مبادى آنهاست . پس نفوس منطبعهء افلاك علل و مبادى خود را به نحو جزئى تصور مىنمايند و تصور آنها از مبادى ، مثل نفس حركات وضعيهء آنها ، تجددى و اتصالى است و تصورات گرچه نزد حكما كيفيات نفسانيه مىباشند و ليكن جواهرى كه تصور مىشوند ، جواهر ذهنيه‌اند چون در مبحث وجود ذهنى ثابت شد كه صور جواهر در ذهن هم جواهر مىباشند . « 2 »\r\nو الحاصل : به حكم انحفاظ ذاتيات در انحاء وجودات ، تصورات نفوس افلاك ، جواهرند و چون تصورات افلاك سيال و متجدد مىباشند ، پس حركت در جوهر ثابت مىشود .\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 154 - 159 ؛ مباحث مشرقيه ، ج 2 ، ص 451 .\r\n( 2 ) - رجوع كنيد به : شرح منظومه ، بخش حكمت ، ص 30 - 37 .\r\n","page_name":" 484 ","page_number":484},
  {"content":"\r\n\r\nتوضيح مقال اين است كه : در وجود ذهنى اختلاف واقع شده است :\r\nبعضى وجود ذهنى را به نحو ارتسام مىدانند ، مثلًا صورتى كه از فرس روى ديوار هست حقيقت فرس نيست ، بلكه الوان و خطوطى است كه با تناسب كشيده شده است . حال اگر اين صورت به واسطهء جليدتين به حس مشترك و از آنجا به خيال تحويل شود ، چون صورت فرس به نحو ارتسام در آنجا هست ، انسان پى مىبرد كه آن شكل فرس است و آن در حقيقت غير از شبح چيزى نيست . « 1 »\r\nگروهى مىگويند : اشياء بحقايقها در ذهن هستند ، منتها فرق بين وجود ذهنى و وجود خارجى اين است كه اگر در وجودى تمام خواص و آثار ظاهر شود آن وجود خارجى است و اگر بيش از ماهيت چيزى روشن نشود آن وجود ذهنى است . « 2 » مثلًا انسان در خارج كه يك نقطهء سفيدى از دور پيدا شد و بيش از اين ، ظهور و استناره‌اى نيست ، وقتى به تدريج آن نقطهء سفيد نزديك مىشود براى انسان روشن مىشود كه آن جسمى متحرك است و كم كم مىبيند دست و پا و دهان دارد ، مىخورد و مىنوشد و تنفس مىكند و با اراده حركت مىكند تا اينكه تمام آثار حيوانيت در آن ظاهر و هويدا مىشود .\r\nقضيهء وجود ذهنى و خارجى نيز به همين منوال است كه در ذهن بيش از روشنايى ذاتيات و ماهيت چيز ديگرى از آثار و خواص ظاهر نمىشود ، ولى اگر همين وجودى كه ماهيت از آن طالع و روشن است ، خواص و آثار و لوازم آن ماهيت هم از آن روشن شود ، آن وجود خارجى است و در خارج حقيقةً - مثلًا - فلان حيوان مىشود كه ماهيت آن در ذهن جلوه مىكرد .\r\nپس وجود ذهنى و خارجى در اينكه در هر دو ماهيت ، روشن و ظاهر است يكى هستند ؛ لذا مىگويند حقايق اشياء به ذهن مىآيد و چنين نيست كه اشباح و صور آنها به ذهن بيايد .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 1 ، ص 314 ؛ شوارق الالهام ، ص 51 .\r\n( 2 ) - شرح اشارات ، ج 2 ، ص 308 ؛ شوارق الالهام ، ص 51 .\r\n","page_name":" 485 ","page_number":485},
  {"content":"\r\n\r\n\r\nدليل سوم : اتحاد عرضى با عرض\r\n ثمّ اتّحاد العرضي بالعرض * إلّا في الاعتبار مثبت الغرض \r\nدليل سوم : اتحاد عرضى با عرض است كه در حقيقت عرضى با عرض يكى است ؛ چنان كه جمعى از متأخرين به اين اتحاد قائل شده‌اند و چه بسا گفته مىشود كه معلم اول و مترجمين كلام او از مقولات به مشتقات تعبير نموده و به آنها مثال زده‌اند ؛ « 1 » مثلًا از كيف به متكيف تعبير كرده و براى آن به حارّ و بارد و ابيض و اسود كه عرضى هستند مثال زده‌اند با اينكه حرارت و برودت و بياض و سواد عرض مىباشند . پس معلوم مىشود كه در حقيقت عرض و عرضى متحد مىباشند .\r\nدر حقيقت عرض و عرضى با هم فرقى ندارند مگر در اعتبار به شرط لا بودن و لا به شرط بودن . مثلًا زمانى كه سواد لا به شرط اخذ شود ، سواد عرضى مىشود و محمول واقع مىگردد و اسود گفته مىشود و وقتى كه به شرط لا اخذ شود عرض مىشود و محمول واقع نمىگردد و به سواد تعبير مىشود . پس فرق بين آنها مانند فرق بين جنس و ماده و فصل و صورت است .\r\nدر اينجا هر يك از امور چهارگانه را شرح داده تا فرق بين عرض و عرضى معلوم شود .\r\nما هنگامى كه به مركبات مىنگريم از آنها آثار و خواصى مىبينيم و بايد مبدأ اين آثار در آنها باشد ، دو قسم مركب هست كه داراى آثارى مىباشند :\r\nيك قسم مركبات غير حقيقيه مىباشند ، مانند ادويه‌جاتى كه با يكديگر مخلوط شده‌اند و بين آنها فعل و انفعالاتى صورت نگرفته است ، گرچه آنها بعد از تركيب مثلًا طعم مخصوصى به خود گرفته‌اند ليكن در حقيقت آن طعم وراى طعمهاى آنها نيست ، بلكه تقصير از قوهء ذائقه است كه به جهت عدم كمال آن و رقّت اجزاء ادويه‌جات نمىتواند طعم ذرات را جداگانه تشخيص دهد و لذا اشتباهاً به طعم ديگرى ملتفت\r\n\r\n\r\n","description":"","footnote":"\r\n( 1 ) - منطق ارسطو ، ج 1 ، ص 35 ؛ اسفار ، ج 1 ، ص 42 ، تعليقهء 3 .\r\n","page_name":" 486 ","page_number":486},
  {"content":"\r\n\r\nمىشود و گرنه طعمهاى آنها در ادويه‌جات محفوظ مىباشد .\r\nقسم ديگر : مركباتى است كه آثار و خواص مخصوص دارند البته براى اين آثار و خواص مبدئى است كه آن مبدأ باعث اين آثار مخصوصه مىشود ، منتها ما نمىتوانيم آن مبدأ را بشخصه بشناسيم ، بلكه از همين آثار و علائم مخصوص به وجود آن پى مىبريم و اين اختلاف انواع ، زاييدهء همان اختلاف مبادى آثار است .\r\nو چه بسا در بين بعضى از آنها جهت مشتركه و جهت فارقه ملاحظه مىكنيم كه آن را هم از آثار و خواص كشف مىنماييم ؛ چون مىبينيم بعضى از آنها در جمله‌اى از خواص و آثار با هم شريك مىباشند پى مىبريم كه آنها در مبدأ نيز با هم شريكند . و چون مىبينيم بعضى از آنها در جمله‌اى از آثار منفرد مىباشند ، مىفهميم كه آنها در مبادى نيز منفرد هستند . مبدأ مشترك را جنس و مبدأ خاص را فصل گويند .\r\nهر يك از اين مبادى را دو گونه اعتبار مىكنند ؛ گرچه مبدأ را به اعتبار جهت مشتركه جنس گويند ، ليكن جهت مشتركه بدون جهت مختصه ، مبدأ اثر نيست و اين گونه نيست كه آثار از جهت خاص بدون جهت ديگر صادر شود ، بلكه به نحوى است كه يكى از دو جهت در ديگرى فانى است و يكى از آن دو مرتبهء تحصل ديگرى است و در حقيقت اجزاء بعد از تركيب ، آثار مختص به خود را كه قبل از تركيب داشته‌اند از دست داده و بعد از تركيب اثرى پيدا كرده‌اند كه قبلًا در هيچ كدام از آنها نبوده است .\r\nو بالجمله : فعلًا اجزائى كه در مركب داخل مىباشند ، آثار مختص به خود را كه قبل از تركيب داشته‌اند ندارند ، بلكه به بركت تركيب ، آثار و خواص تازه‌اى پيدا كرده‌اند .\r\nچنين تركيبى تركيب حقيقى است و بايد در اين گونه تراكيب بين اجزاء ، فعل و انفعال صورت گرفته و هر يك از اجزاء فعليت خود را از دست داده و صورت نوعيهء ديگرى به وجود آورده باشند .\r\nپس در مركبات حقيقيه نمىشود دو فعليت با هم جمع شوند ؛ زيرا هر فعليتى از فعليت ديگر ابا دارد و معناى فعليت ، استقلال است و ممكن نيست دو شىء مستقل\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nدر وجود متحد باشند . لذا بايد در هر تركيب حقيقى ، يا اجزاء فعليت خود را از دست داده و يك صورت و فعليت ديگرى پيدا كنند ، و يا اينكه يكى قوه و ديگرى فعليت باشد و در حقيقت يكى لا متحصل و ديگرى متحصل باشد .\r\nاز اينجاست كه وقتى حيوان را ملاحظه مىكنيم به يك اعتبار قوه و لا به شرط است و از خود استقلال ندارد ، مثلًا هنگامى كه چند نوع از انواع حيوان را از قبيل فرس و بقر و غنم ملاحظه مىكنيم ، مىگوييم : حيوانى كه در اينهاست لا به شرط است ؛ زيرا هيچ گونه استقلالى براى آن نمىبينيم ، بلكه تمام وجود آن را در وجود يكى از اين انواع ملاحظه مىنماييم . پس حيوان در اين لحاظ به عنوان لا به شرط اعتبار شده است و در اين اعتبار و لحاظ تنها جنبهء بالقوه بودن آن را مىبينيم كه مىتواند با فعليت ديگرى كه آن فعليت هم رتبهء كمال اوست ، متحد شود . و در حقيقت به آن مبدل شده است كه اين چنين ملاحظه مىشود و در اين لحاظ مستقل نبوده ، بلكه به نحو ابهام و لا تحصل است و تعين و تحصل آن به صورت است ؛ چنان كه در مثال گفتيم : حيوانى كه در ضمن يكى از بقر و غنم و ابل و شاة است به نحو لا تعين نظر شده است و اين حيوان مبهم است و تعين آن به يكى از اين متعينات است . و بالجمله : در اين لحاظ به آن جهت مشتركه ، جنس گويند .\r\nولى انسان به اعتبار ديگرى همين حيوان را به نحو استقلال لحاظ مىكند به اين گونه كه انسان همهء قواى حيوان را بالفعل ببيند و لو بالقوه هم باشد ؛ چون در بالقوه بودنش بالفعل است و در موقع سنجش اجناس عالم به حيوان اين گونه نگاه كند كه آن جوهر ، جسم حساس متحرك بالاراده است و حيوان در اين لحاظ به شرط لا و به نحو تعين ملاحظه مىشود .\r\nهمچنين در فصل هم دو اعتبار است : يك مرتبه شخص به ناطق به اين اعتبار كه لا به شرط است و كمال چيز ديگرى است نگاه مىكند و يك مرتبه آن را به شرط لا ملاحظه مىكند ، يعنى جهت فعليت آن و اباى آن را از اتحاد با چيز ديگرى لحاظ مىنمايد .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nاز اين بيان معلوم شد كه جنس و ماده در حقيقت يك چيز هستند ، منتها در اعتبار با هم فرق دارند ، همچنين عرض و عرضى در حقيقت يك چيز بوده و در اعتبار با هم فرق دارند و همان گونه كه بين صورت و فصل اتحاد است و تفاوت آنها به اعتبار است ، همچنين بين عرض و عرضى هم اتحاد است و تفاوت آنها به اعتبار است ؛ به لحاظ اتحاد و عدم استقلال ، عرضى و به لحاظ استقلال و عدم اتحاد عرض گفته مىشود .\r\nدر شرح اين مطلب مىگوييم : ما انسانها وقتى چيزهايى را از موجودى احساس كرده و مىبينيم يكى از آنها را اصل و بقيه را فرع مىبينيم ، مثلًا اگر به درختى نگاه مىكنيم مىبينيم در آن الوان مختلف و شاخه و برگها و شكوفه‌ها و زردى و سفيدى و قرمزى و . . . هست و مىبينيم در اولِ وجود ، رنگ برگهايش سبز بوده بعد زرد شده است ولى با اين تغيير آن موجود از بين نمىرود و يا اگر برگهايش ريخت نابود نمىشود . بنا بر اين مىفهميم در ضمن اين موجودات و چيزهاى گوناگونى كه در آن مىبينيم يك چيزى هست كه اگر او برود همهء اينها مىرود ولى اگر غير او برود ، هيچ ضررى ندارد ؛ زيرا سال بعد اگر خدا بخواهد مثل آن متولد مىشود . مثلًا اگر برگهاى آن ريخت چند ماه بعد برگهاى بهتر و جوان‌تر و زيباتر خواهد روييد و اگر شاخه‌اش شكست ، شاخهء ديگرى توليد خواهد شد . ولى اگر آن يك چيز برود همهء اينها به باد فنا مىروند و آن عبارت از درختى آن درخت است كه به آن موضوع مىگوييم و چيزهاى ديگر ، مثل الوان گوناگون و طول و قصر و غيره را عرض مىناميم .\r\nو ما بالبداهه مىبينيم شاخهء اين درخت رنگى داشت و بعد رنگ ديگرى پيدا كرد و رنگ اوّلى به حال خود باقى نماند ؛ لذا مىگوييم : اين دو موجود دو عرض مىباشند كه يكى رفت و ديگرى آمد و در اين ملاحظه وجود عرض را غير از اصل مىدانيم ، ولى وقتى عرض را بررسى مىنماييم مىبينيم وجودى است كه نمىتواند بدون تكيه و استناد به غير به خود قائم باشد ، بلكه بايد وجود عرض به يك وجودى كه مىتواند به خود قائم باشد ، تكيه و استناد داشته باشد .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nحال كه در تمام اعراض وجود عرض به يك موجود جوهرى مستند مىباشد ، پس يقيناً ربط و نسبتى بين آن دو وجود هست كه يكى به ديگرى قائم است و به آن استناد دارد . البته نمىتوانيم نسبت بين آن دو وجود را هم موجودى بدانيم تا در مقابل آنها وجود ثالثى به شمار آيد ، يعنى يك موضوع و يك عرض و يك نسبت موجود باشد و گرنه لازم مىآيد كه وجود آن نسبت ، كه آن را خارج از وجود طرفين فرض كرده‌ايم ، يك ارتباط و نسبتى با موضوع و يك ارتباط و نسبتى با عرض داشته باشد ، پس بايد پنج وجود باشد و در مرتبهء دوم كه آنها را ملاحظه مىكنيم نُه وجود و در مرتبه سوم هفده وجود باشد و هكذا و اين باطل است .\r\nپس نسبت در مقابل وجود موضوع و عرض ، وجودى ندارد ، بلكه وجود آن حرفى و وجود رابط است و وجودش در ضمن غير و در وجود طرفين داخل است . به اين معنى كه از آن خارج نيست و لو نمىدانيم چگونه داخل است ولى همين اندازه مىدانيم كه خارج نيست .\r\nبنا بر اين بايد بگوييم : مثلًا در وجود ، موضوع مانند زيد است و در نتيجه بايد بگوييم : عرض هم مانند سواد در وجود زيد است و از وجود زيد خارج نيست ؛ زيرا وجودِ نسبت دو طرف لازم دارد و وقتى دانستيم وجودِ عرض در وجودِ موضوع است ، معناى آن اين مىشود كه وجود عرض و سواد با وجود موضوع و زيد متحد است و در اين لحاظ اتحاد و لا به شرطى به سواد عرضى گويند و معناى آن اين است كه :\r\nدر حقيقت وجود زيد صاحب مراتب است و اصل وجود زيد را كه ملاحظه مىكنيم در يك مرتبه همان وجود سواد است . پس در اين لحاظ وجود سواد را مرتبه‌اى از مراتب وجود زيد دانسته و آن را مستقل نديده و با آن متحد مىدانيم و در اين لحاظ هم آن مرتبه بر زيد و هم زيد بر آن مرتبه حمل مىشود و گفته مىشود : « زيدٌ اسود » و « الاسود زيدٌ » .\r\nو اگر وجود سواد را مستقل لحاظ نماييم ، بدون اينكه نظر داشته باشيم به اينكه وجودِ سواد مرتبه‌اى از وجود زيد است ، در اين صورت به آن عرض گفته و زيد و\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nسواد مىگوييم و جهت فعليت آن را ملاحظه نموده‌ايم و حملى واقع نمىشود . پس در حقيقت عرض و عرضى در وجود متحد بوده و داراى مصداق واحد مىباشند .\r\nبنا بر اين : اگر تبدل در اعراض ثابت شود ، آن عين تبدل در عرضيات است ؛ چون در واقع عرض و عرضى يك چيز بوده و يك مصداق دارند و اگر در عرضيات تبدل حاصل شود آن عين تبدل در معروضات جوهريه است به مقتضاى همان حملى كه توضيح داده شد و چون در اعراض مسلماً و بالاتفاق حركت هست پس بايد در جواهر نيز كه موضوعات آنهاست حركت باشد .\r\n\r\nتجدد امثال وجودى\r\n تجدّد الأمثال كوناً ناصري * إذ الوجود جوهر في الجوهر \r\nبيان دليل چهارم بر حركت جوهريه اين است كه : بلاشك هر وجودى را كه مىبينيم در تجدد است ، مثلًا اول نطفه بود سپس علقه و مضغه و استخوان و گوشت و طفل و جوان و . . . گرديد . اين تغير وجود و تجدد امثال بر سبيل اتصال در وجود ، تجدد در جوهر است ؛ زيرا وجود ، در جوهر ، جوهر و در عرض ، عرض و در هر يك به حسب آن است . تجدد وجود در جوهر كشف مىكند از اينكه جوهر هم تجدد و حركت دارد .\r\nچنان كه متألهين به تجدد امثال قائل بوده و گفته‌اند : فيض وجود آناً فآناً براى ماهيات امكانيه متجدد مىشود . « 1 »\r\nو چون متجددات فيض وجود ، امثال هم هستند ، معلوم نمىشوند ، ولى هنگامى كه تأمل شود در اينكه تجدد بر سبيل اتصال و بدون انفصال است و تخصيصى براى تجدد به وجود اعراض و مقام ثانوى جواهر نيست بلكه تجدد و سيلان به مقام اول و كمال اول جواهر رسيده است و ماهيت جوهر به وجود مادى با اصل محفوظ در وجودات باقى است ، معلوم خواهد شد كه آن همان قول به حركت جوهريه است .\r\n\r\n\r\n","description":"","footnote":"\r\n( 1 ) - شرح فصوص الحكم قيصرى ، ص 44 و 117 و 210 و 285 .\r\n","page_name":" 491 ","page_number":491},
  {"content":"\r\n\r\n\r\nغرر في تعيين موضوع هذه الحركة و دفع ما قالوا من بقاء عدم الموضوع\r\n حلّت بصورة مع الهيولى * فتشبه النموّ و الذبولا \r\n موضوعها بشخصه له البقا * مبقيّه اعلمنّه المفارقا \r\n و قد يجي البقاء في التدرّج * كما الهيولى فعلها القوّة جي \r\n قد جاز الاختلاف في المفهوم مع * توحّد الكون الذي منه انتزع \r\n فصورة سيّالة منقرضة * واحدة على الهيولى فايضة \r\n تصرّم في كلّ جزء كون * لآخر و ليس فيها بون \r\n تبقى و إن تمرّ مرّ السحب * كالشيخ عين الشارخ الطار الصبي \r\n[ شرح منظومه ، بخش حكمت ، ص 251 - 255 
  ]\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\nموضوع و بقاى آن در حركت جوهرى\r\n حلّت بصورة مع الهيولى * فتشبه النموّ و الذبولا \r\nحركت جوهريه در صورت ، حالّ است ؛ يعنى در آن واقع است .\r\nحاجى مىگويد : در عبارت « حلّت بصورةٍ » باء براى ظرفيت است يعنى به معناى « فى » است و تنكيرى كه از تنوين « بصورةٍ » فهميده مىشود براى ابهام است ، يعنى حركت در صورت جسميه‌اى كه با هيولى است حلول مىكند .\r\nاين فرمايش به جهت ايرادى است كه در مورد حركت جوهريه كرده‌اند . « 1 »\r\n\r\nاشكال عدم انحفاظ ذات در حركت جوهرى و جواب آن\r\nو آن اين است كه : حركت در جوهر ممكن نيست ؛ زيرا بايد در حركت جوهريه يك چيزى محفوظ باشد ؛ چنان كه در حركات مقولات اربع چنين است كه بايد يك چيزى ثابت باشد تا آن ، موضوع حركت باشد و به واسطهء آن « هذيّت » « ما فى الحركه » حفظ شود ، چنان كه در حركت اينيه مثلًا زيد كه حركت مىكند ثابت است و آناً فآناً اين امر واقع مىشود كه قدمش را از جايى برداشته و يك ذرع جلوتر مىگذارد و همين طور دائماً تغير و تبدل حاصل مىشود و اگر در جوهر شىء به حركت قائل شديم ، دائماً ذات تبدل مىيابد و بنا بر اين « هذيت » محفوظ نمىماند ؛ زيرا آن ذاتى كه در آنِ\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 43 ؛ مباحث مشرقيه ، ج 1 ، ص 707 .\r\n","page_name":" 493 ","page_number":493},
  {"content":"\r\n\r\nثانى هست آن ذاتى كه در آنِ اول بود نيست ، چون در آن تغير و تجدد فرض شده است ، پس بايد زيد يك ساعت قبل بلكه زيد يك آنِ قبل ، در آنِ بعد نباشد و حال آنكه اين حرف بالبداهه غلط است .\r\nبراى رفع اين اشكال ، كه بزرگ‌ترين شبهه در حركت جوهريه است ، حاجى مىفرمايد : موضوع حركت جوهريه ، هيولاى متحصله به صورتى از صور است كه آن امرى ثابت است ، پس جايز است در هيولى به واسطهء خصوصيات صور حالّهء در آن ، تبدل حاصل شود ، و ليكن خود هيولى ثابت باشد و آن صور با بقاى هيولى بشخصها به واسطهء صورتى از صور « ما فيها الحركه » مىباشد و آن مستبعد نيست ؛ چنان كه خود ايشان در كون و فساد به بقاى هيولى قائل هستند ، مثلًا در مركبى كه اجزاء آن انحلال پيدا مىكند مثل بدن انسان يا حيوانى كه خاك مىشود قائل هستند به اينكه هيولى به واسطهء صورتى از صور ثابت است . « 1 »\r\nصدر المتألهين در اسفار گفته است : گرچه واجب است موضوع حركت بوجوده و تشخصه باقى باشد ، ليكن در تشخص موضوع جسمانى كافى است كه ماده‌اى باشد كه به واسطهء وجودِ صورتى از صور و كيفيتى از كيفيات و كميتى از كمّيات متشخص مىباشد ، پس براى آن ماده تبدل در خصوصيات هر يك از آنها جايز است . آيا نمىبينى كه تبدل صورت بر مادهء واحده‌اى كه وحدت آن از واحد بالعموم ، يعنى صورتى از صور و واحد بالعدد ، يعنى جوهر مفارق عقلى مستفاد است نزد شيخ و غير او از حكما جايز مىباشد ؟ « 2 »\r\n\r\nتشبيه حركت جوهرى به نمو و ذبول در حركت كمّى\r\nو بالجمله : حركت جوهريه شبيه نمو و ذبول است و چنان كه خود حكما مىگويند :\r\n\r\n\r\n","description":"","footnote":"\r\n( 1 ) - شرح اشارات ، ج 2 ، ص 263 ؛ مباحث مشرقيه ، ج 1 ، ص 701 - 707 .\r\n( 2 ) - اسفار ، ج 3 ، ص 87 - 88 .\r\n","page_name":" 494 ","page_number":494},
  {"content":"\r\n\r\nموضوع حركت كمّى ، هيولى است « 1 » و هيولى در مقادير حركت مىكند با اينكه هيولى همان گونه كه بدون صورت جسميه متحقق نمىشود ، بدون مقدارى از مقادير تحقق پيدا نمىكند ؛ زيرا تحقيق شد كه تفاوت جسم طبيعى و تعليمى به مجرد ابهام و تعيين است ، يعنى مقادير در جسم طبيعى به نحو ابهام و در جسم تعليمى به نحو تعيين است ، پس هيولى با مقدارى از مقادير در مقادير معينه حركت مىكند . در ما نحن فيه نيز چنين است كه هيولى با صورتى از صور حركت مىكند ، پس در هر دو مورد هيولى ثابت است ، منتها « ما فيه الحركه » در نمو و ذبول ، كمّ و در ما نحن فيه صورت جوهريه است و در اوّلى مقدار و در دومى صورت سيال و متجدد و متغير است .\r\nناگفته نماند : معناى اعتبار « صورة مّا » و يا « مقدار مّا » در جانب موضوع اين نيست كه يك صورتى متحرك باشد و صورت ديگرى « ما فيه الحركه » باشد چنان كه عقل مشوب چنين توهم مىكند ، بلكه بيش از وجود يك صورت نيست ؛ گرچه در هر حالتى صورتى از صور هست ، منتها چون آمدن صورتى بعد از صورتى بدون تخلل عدم مىباشد پس صورت گرچه متجدد است ولى در تجدد ثابت است و به اين لحاظ ثابت اعتبار مىشود و به لحاظ اينكه صورتى به صورت ديگرى متبدل مىشود ، سيال مىباشد . پس در حقيقت براى صورت بيش از يك وجود نيست گرچه دو موجود لحاظ مىشود ، ليكن اين دو موجود به يك وجود موجودند .\r\nو بالجمله : تفاوت بين آنها مانند تفاوت بين كلى طبيعى و فرد است و معلوم است كه كلى طبيعى و فرد به يك وجود موجود مىباشند . پس افراد صور به نحو اتصال تدريجى بر هيولى وارد مىشوند ؛ چون هيولى به صورت خاصى از صور احتياج ندارد و لذا گفته مىشود كه هيولى به طبيعت كليهء صور محتاج است . پس مادامى كه آن طبيعت به تعاقب افراد صور محفوظ است هيولى باقى است و ما فرقى بين حالت كون و فساد كه حكما در آن به بقاى هيولى به واسطهء « صورة مّا » حكم كرده‌اند و بين حركت جوهرى كه در آن به عدم بقاى هيولى حكم نموده‌اند نمىبينيم ، بلكه به خاطر\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 208 ؛ اسفار ، ج 3 ، ص 87 - 96 .\r\n","page_name":" 495 ","page_number":495},
  {"content":"\r\n\r\nاتصال صور در حركت جوهرى ، حركت جوهرى به اينكه هيولى در آن باقى باشد ، اقرب است .\r\nان قلت : شىء تا متشخص نشود ، موجود نمىشود و تا موجود نشود نمىتواند ايجاد كند ، پس چگونه « صورة مّا » علت وجود هيولى مىباشد ؟\r\nقلت : چنان كه قبلًا به آن اشاره شد ، علت حقيقى وجود هيولى واحد بالعددى است كه آن ، موجود مفارق مىباشد و اما « صورة مّا » كه واحد بالعموم است شريكة العله مىباشد و شركت خفيف المئونه است و مَثَل عليت آن براى هيولى مَثَل ستونهايى است كه آنها را يكى بعد از ديگرى زير سقف نصب نمايند بدون اينكه لحظه‌اى سقف بدون ستون بماند .\r\nهمين اشكال و جواب در جانب هيولى نيز هست ، به اين بيان كه كسى بگويد :\r\nهيولى ، قوه ، و صورت ، فعليت است ، چگونه ممكن است علت ، قوه ، و معلول ، فعليت باشد ، در صورتى كه بايد وجود علت از وجود معلول اقوى باشد ؟\r\nجواب همان است كه بگوييم : هيولى براى صورت شريكة العله است و علت صورت در حقيقت موجود مفارق است .\r\nبلى ، اگر ماده نباشد تخصيص صورت به زمانى دون زمانى و به مكانى دون مكانى ، امكان ندارد ؛ زيرا تخصيص صورت به زمان و مكان خاص به وسيلهء ماده است و علت افاضهء وجود صورت كه موجود مفارق و مجرد است نمىتواند واسطهء تخصيص صورت باشد . چون ماده در اين زمان و اين محل بوده ولى در هزار سال قبل در سِند يا هند نبوده است و نطفهء زيد مثلًا در اينجا و در اين زمان است ؛ لذا صورت به اين زمان و به اين مكان تخصيص يافته است .\r\n موضوعها بشخصه له البقا * مبقيّه اعلمنّه المفارقا \r\nحاجى مىفرمايد : به اين مطالبى كه گفته شد با اين بيت اشاره كرده‌ايم كه براى موضوع حركت جوهرى بشخصه و بعينه بقا هست و مُبقى او موجود مفارق است .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nدر حقيقت ايشان با اين بيت مىخواهد غير از بقاى هيولى بقاى ديگرى نيز براى مجموع هيولى و صورت جسميه بلكه براى صورت منوّعهء به صورت نوعيه ، اثبات نمايد تا اين ايراد دفع شود كه چون شيئيت شىء به صورت آن است و شما قائل هستيد به اينكه در حركت جوهرى صورت تغيير مىيابد پس در حقيقت هذيّت و شخصيت شىء عوض مىشود ، گرچه بگوييم هيولى باقى است ؛ چون هيولى شخصيتى مختص به خود دارد و شخصيت او براى بقاى شخصيت صورت كافى نيست .\r\nلذا براى دفع اين ايراد گفت : موضوع حركت جوهرى بشخصه و بعينه باقى است و آن عبارت از هيولاى مجسّمه بل المنوّعة بالصورة النوعية است و مبقى و عماد شخصيت و وحدت صورت هم موجود مفارق است .\r\nمراد از مفارق عقل عاشر نيست - چنان كه مراد مشائين از واحد بالعدد مفارق ، مبقى هيولاى عناصر به « صورة مّا » در تكونات و تفاسدات مىباشد كه همان عقل عاشر است « 1 » - بلكه مراد مثال نورى و ربّ النوع است كه رأس مخروط وجود آن عند اللّه است و نور قاعدهء مخروط وجود آن بر اصنامش منسحب مىباشد و حقيقت زيد و عمرو و ساير افراد نوع طبيعى اشعه و اظلال و سايه‌هاى اوست و آن ثابت است .\r\nو اصنام جواهر سيالند و هر چه در سيلان باشند وحدت آنها با همان شعاع و سايهء ثابت نور قاعدهء مخروط وجود رب النوع حفظ مىشود . پس وجههء ثبات اشياء ، اظلال ارباب انواع است و وجههء تغير و تصرم و سياليت آنها وجههء صنمى و طبيعى خود آنها است .\r\nاين است كه حاجى مىفرمايد : مراد از مفارق ، مثال نورى است كه براى هر نوع طبيعى سيال جوهرى هست و آن مثال نورى وجه باقى و ثابت نوع در علم خداوند است  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  « 2 » در اينجا دو ايراد هست :\r\n\r\n\r\n","description":"","footnote":"\r\n( 1 ) - شرح اشارات ، ج 2 ، ص 125 - 126 و ج 3 ، ص 220 و 225 - 258 ؛ اسفار ، ج 3 ، ص 88 .\r\n( 2 ) - نحل ( 16 ) : 96 .\r\n","page_name":" 497 ","page_number":497},
  {"content":"\r\n\r\n\r\nدو اشكال بر موضوع بودن هيولى در حركت\r\nاول اينكه : اگر چيزى در تجدد و تدرج باشد ، معناى آن اين است كه سابقاً چيزى بوده و او رفته است و لاحقاً چيز ديگرى آمده است ، پس در چنين چيزى بقا نيست .\r\nدوم اينكه : شما گفتيد موضوع حركت جوهرى هيولى است و آن باقى است ، و حال آنكه چنين نيست ، هيولى به خودى خود نمىتواند به چيزى متصف باشد ، بلكه او تابع است و چنان كه در مرتبهء ذات ، اتصال و انفصال نداشته و با متصل ، متصل و با منفصل ، منفصل است ، همچنين در مرتبهء ذات جز به تبع صورت بقا و زوال ندارد و چون كه صورت سيال است ، پس براى هيولى بقايى نيست . « 1 »\r\nبراى دفع اين دو ايراد حاجى گفته است :\r\n و قد يجي البقاء في التدرّج * كما الهيولى فعلها القوّة جي \r\nيعنى : بقاى هر چيزى با خود او مناسب است .\r\nو ممكن نيست گفته شود كه اشياء سيّاله بقا ندارند ، چيزى كه نحوهء وجود آن تدريجى است بقاى آن همان تدرّج است ؛ چنان كه هر چيزى و لو بالقوه باشد فعليت دارد ؛ زيرا لا اقل در بالقوه بودن فعلى است و اگر بخواهد در آن هم بالقوه باشد معدوم مىشود .\r\nو الحاصل : ايشان در بيان دفع شبههء اول مىفرمايد : بعد از آنكه دانستى كه وحدت و شخصيت هيولى به وجود اوست ، يعنى وحدت و شخصيت لايق به ذات مبهمهء هيولى ، به وجود اوست كه قوهء صرف است و چنين نيست كه شخصيت هيولى به غير خودش باشد ؛ زيرا ممكن نيست شخصيت وجودى به غير آن وجود باشد ، چون شخصيت با وجود مساوق است . پس شخصيت و وجود هر چيزى به خود اوست ، و ليكن وحدت و شخصيت هيولى از موجود مفارق با شركت علت مقارن مستفاد مىباشد و آنچه به واسطهء او هيولى بقاى حقيقى دارد موجود مفارق و مثال نورى و\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 43 ؛ مباحث مشرقيه ، ج 1 ، ص 707 .\r\n","page_name":" 498 ","page_number":498},
  {"content":"\r\n\r\nرب النوع است . ولى اكنون سخن ما در آن چيزى است كه بقاى هيولى به واسطهء اوست و او براى هيولى شريكة العله است و واحد بالعموم است كه عبارت از صور باشد . لذا در جواب اين ايراد و ايراد دوم كه عبارت بود از اينكه هيولى از خود بقا ندارد و در امورى از قبيل اتصال و انفصال و بقا و زوال ، تابع صورت است مىگوييم :\r\nگرچه هيولى تابع است ، ولى چون صورت داراى نحوه‌اى از بقا مىباشد پس هيولى هم و لو از باب تبعيت كه نزد خصم مسلّم است ، باقى است .\r\nبراى جوهر صورى يك فرد زمانى است كه آن مانند حركت توسطيه بر وجه انطباق بر زمان نيست و مستمر و تدريجى النسب است .\r\nحركت توسطيه عبارت است از : « كون الشىء منفصلًا عن مبدأ الحركة و لكن لما يتصل بمنتهاها » ، پس متحرك مادامى كه متحرك است بين اين‌ها و مقادير و كمّيات متوسط است .\r\nو به عبارت ديگر : حركت توسطيه ، بودن متحرك است به گونه‌اى كه هر حدى از حدود مسافت كه ملاحظه شود قبل از آنِ وصول به آن حد در آن نبوده و بعد از آنِ وصول به آن حد نيز در آن نخواهد بود . پس حركت توسطيه بذاتها حالت بسيطهء ثابته است و سيلان در نسب آن به حسب موازاتش با حدود مسافت است . بنا بر اين : توسط ، يك امر مستمرى است و اين فرد زمانى هم امر مستمرى است .\r\nو همچنين براى جوهر صورى يك فرد زمانى است كه آن مانند حركت قطعيه منطبق و متصل است و حركت قطعيه همان نسبت حركت توسطيه به حدود مسافت است و حركت توسطيه به اعتبار نسب آن به حدود ، داراى سيلان است و سيلان امر تدريجى است و حركت قطعيه گرچه تدريجى الحدوث است ليكن قارّ است و داراى بقا است ، منتها بقاى آن مناسب با حال اوست .\r\nو چون گفتيم : حركت قطعيه عبارت از نسب حركت توسطيه به حدود است و اين نسب پشت سر هم و به نحو تدريج و اتصال است و اخلالى در بين آنها نيست كه حركت توسطيه به يك حدى نسبت داده نشود تا طفره حاصل شود و اتصال با\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nوحدت شخصيه مساوق است ، پس آن فرد زمانى منطبق هم داراى اتصال است ، منتها اتصال آن مانند اتصال نسب به حدودات است و با وحدت شخصيه مساوق مىباشد .\r\nبنا بر اين : بقاى فرد زمانى اول عين تدرج در نسب و بقاى فرد زمانى دوم عين تدرج در ذات است . پس هر دو فرد زمانى صورت بقا دارند ، منتها بقاى هر چيزى به نحوى است ؛ چنان كه بقاى سرمدى به نحوى و بقاى دهرى به نحوى و بقاى زمانى با هر دو قسم آن به نحوى است چنان كه وحدت هم در هر چيزى به نحوى است ، مثلًا وحدت در كمّ منفصل عين كثرت است و همچنين فعليت هر چيزى هم به نحوى است ، مثل اينكه فعليت هيولى عين قوه است .\r\nپس براى هيولى به حسب آن چيزهايى كه بقاى هيولى به آنهاست ، انحايى از بقا هست و آن چيزهايى كه بقاى هيولى به آنهاست : يكى مثال نورى و ديگرى فرد زمانى اول صورت و ديگرى فرد زمانى دوم صورت است .\r\n\r\nاشكال عدم امكان اشتداد و تضعّف در جوهر\r\n قد جاز الاختلاف في المفهوم مع * توحّد الكون الذي منه انتزع \r\nيعنى : اختلاف در مفهوم با وحدت منشأ انتزاع جايز است .\r\nاين بيت اشاره به جواب ايرادى است كه گفته‌اند : اگر در جوهر اشتداد و تنقص و شدت و ضعف باشد بايد انواع مختلفه متعدد و ماهيات متعدد باشد . « 1 »\r\nبه اين بيان كه : آيا نوع جوهر وقتى به طرف شدت حركت مىكند در وسط اشتداد و تنقص باقى است و يا اينكه تغيير پيدا مىكند ؟ اگر باقى باشد معلوم مىشود صورت جوهريه تغيير پيدا نكرده و ثابت است و اگر باقى نماند معلوم مىشود آن نوع از بين رفته است و نوع ديگرى حاصل شده است و اين تفاسد و تكوّن است .\r\nاشكال ديگر بنا بر اينكه نوع باقى نباشد اين است كه : در هر آنى جوهر ديگرى\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 43 ؛ مباحث مشرقيه ، ج 1 ، ص 707 ؛ اسفار ، ج 3 ، ص 85 .\r\n","page_name":" 500 ","page_number":500},
  {"content":"\r\n\r\nحاصل مىشود و چنان كه اگر بخواهيم بين دو آنِ از زمان يا دو حد از حركت را تقسيم كنيم ، الى ما لا نهاية له قابل تقسيم مىباشد ، همچنين بين دو جوهر ، انواع جوهريه غير متناهى بالقوه خواهد بود ؛ زيرا اگر حقيقت جوهريه سيال باشد هر صورتى آنى مىشود و چنان كه گفتيم بين دو آن ، قسمت‌هاى غير متناهى بالقوه هست ، پس بين دو صورت نيز صور غير متناهيه بالقوه خواهد بود و بالقوه بودن در صورت جوهريه جايز نيست ؛ زيرا قوام موضوع و هيولى به صورت است . بنا بر اين بايد صورت بالفعل باشد تا عماد و مقوم موضوع باشد و بالقوه نمىتواند بالقوه را نگه‌دارى كند ، ولى بالقوه بودن در اعراضى مانند كمّ و كيف كه در آنها حركت هست عيب ندارد ، مثلًا بودن كيفهاى غير متناهى بالقوه بين دو كيف اشكالى ندارد ؛ زيرا اعراض مقوم چيزى نيستند تا در تقويم آن فعليت لازم باشد .\r\nحاصل جواب اين است كه : در كلام آنها بين وجود و ماهيت خلط شده ؛ زيرا اگر مراد از بقاى نوع در وسط اشتداد و تنقص ، بقاى وجود آن باشد ما مىگوييم كه آن باقى است ؛ زيرا وجود واحد شخصى مستمر و ليكن سيال است و سياليت با واحديت وجود و شخصيت آن منافات ندارد ، پس در عين وحدت و شخصيت آن در هر آنِ مفروضى معنى و مفهومى از آن انتزاع مىشود .\r\nو اگر مراد از بقاى نوع بقاى مفهوم باشد ، مىگوييم : مفهوم باقى نيست ولى در عين حال فساد يك جوهر بالفعل و حدوث بالفعل جوهر ديگرى لازم نمىآيد ؛ زيرا اختلاف نوعى مفاهيم در صورتى است كه هر يك از مفاهيم به وجود جداگانه موجود باشند و اما در حركت ، همهء مفاهيم به وجود واحد شخصى زمانى موجود هستند و انتزاع مفاهيم مختلف از واحد شخصى جايز است و چنان كه در اعراض ، مثلًا در تسخّن ممكن است از وجود واحد ، فاتر و حار و . . . انتزاع شود و در لون از يك وجود ، يعنى لون سيال ، اصفر و اخضر و اسود منتزع شود ؛ همچنين از وجود واحد ، جوهر و قابل ابعاد ثلاثه و نامى و حساس و ناطق انتزاع مىگردد .\r\nو اما اينكه گفتند : صور بالفعل نيستند ، درست نيست ؛ زيرا صور آنيّه بالقوه\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمىباشند و اگر تقسيم بالقوه باشد صور آنيه هم بالقوه خواهد بود و غير متناهى بودن آن هم عيب ندارد ؛ چنان كه در اول كتاب در بحث اصالت وجود گفتيم : صور ، همان وجود است و وجود ، اصل محفوظ است و داراى وحدت شخصى است و مراتب تدرج آن با يكديگر تباين ندارند ، ولى اگر ماهيت حقيقت داشته باشد ، در آن صورت بالقوه بودن آن كفايت نمىكند ، بلكه بايد فعليت داشته باشد ؛ زيرا بين ماهيات اصل محفوظى نيست تا تقسيم روى آن بيايد و يك چيز تقسيم شود و اگر ماهيت اصل باشد ، چون ماهيات بذواتها از يكديگر منعزل و جدا و متباين هستند ، بايد ماهيت بالفعل موجود باشد و بدون تقسيم عقل منقسم باشد و ماهيات غير متناهى بالفعل و منعزل از هم ، بين حاضرين موجود باشند و آن هم محال است ، ولى در وجود گفتيم :\r\nعيب ندارد صور آنيه بالقوه باشد .\r\nو اما صور زمانيه به حسب وجود سيال شخصى بالفعل مىباشند ، كما علمت .\r\nو بين حركت جوهريه و غير آن تمايزى نيست در اينكه همان گونه كه موضوع جسمانى از صورت سيالى خالى نيست ، همچنين از مقدارى و اينى نيز خالى نيست ، پس موضوع جسمانى به فرد زمانى بالفعل از هر يك از آنها متلبس مىباشد .\r\n\r\nاثبات صورت سيّاله و هيولاى كل\r\n فصورة سيّالة منقرضة * واحدة على الهيولى فايضة \r\nمراد ايشان اين است كه : براى تمام عالم كبير جسمانى و طبيعى ، صورت سيالى است كه به نحو وحدت جمعى براى هيولاى كل ، صورت است و هيولاى كل عبارت از هيولاى تمام عالم عنصر و فلكيات مىباشد و هيولاى همهء اينها واحد است ؛ چون صرف القوه است و در صرف الشىء ، ميز نيست و اين صورت سيال است و در هر جزئى از اين صورت سياله تصرم هست بدون اينكه تخلل عدمى در كار باشد ، و معناى تصرم و تجدد تبدل صورتى به صورت ديگرى است . البته در تبدل ، متبدل غير\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nاز متبدل إليه است و اصلًا حقيقت تدرج و تجدد به اين است كه جزء اول برود و جزء ثانى بيايد ليكن بين آنها عدم فاصله نمىكند . مثال آن اجسام سيال خارجى است ، مثلًا در آبى كه در نهرى جارى و سيال است ، بايد جزء اول بگذرد تا جزء ثانى جاى آن را بگيرد و آناً فآناً جزئى مىرود و جزء ديگرى مىآيد و در وسط آنها عدم و سكونى نيست و چنين نيست كه جزئى برود و زمانى جزء ديگر نيايد تا جاى آن رفته را بگيرد .\r\nپس بين اجزاء صورت سياله ، بون و فاصله به سكون و عدم نيست تا تصرم عين تكوّن نباشد .\r\nو الحاصل : انعدام جزء اول مستلزم انوجاد جزء ثانى است ، بدون اينكه تخلل عدمى بين انعدام و انوجاد باشد و موت جزء اول ، عين حيات جزء ثانى است .\r\nو بالجمله : در خارج بين دو جزء - جزء رفته و جزء آمده - حد مشترك است و هر جا حد مشترك باشد از اتصال كشف مىكند ، مثلًا اگر ما نقطه‌اى را در وسط خطى عمودى نشانه بگيريم ، آن نقطه حد مشترك خواهد بود ، يعنى مىتوان گفت آن نقطه آخر جزء بالا و اول جزء پايين است و چيزى براى چيزى اول و براى چيز ديگرى آخر نمىشود مگر اينكه آن دو چيز به يكديگر متصل باشند ، پس حد مشترك كاشف از اتصال است .\r\nبلى ، اين حد مشترك در خارج بالفرض است و شىء و لو متحرك و سيال و متصرم و تدريجى الوجود باشد ، متصل است ؛ چنان كه گفتيم صورت جوهريه به نحو اتصال سيلان دارد و اگر در صورت دو فصل مشترك فرض شود ، بايد بين آن دو فصل ، صورت سياله‌اى كه هم خود آن و همچنين هر جزء آن به اجزاء غير متناهيه منقسم است باشد .\r\nو اينكه اگر دو فصل فرض شود بايد بين آنها چنين صورتى باشد ، براى اين است كه « تتالى آنين » و « تتالى آنيّين » كه هر دو محال است لازم نيايد .\r\nوجه استحالهء تتالى دو « آن » اين است كه « آن » عبارت از قطع زمان است مثلًا اگر\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nيك خطى بكشيم تا فرضاً زمان را كه داراى يك هويت مستمر ممتد متصلى است قطع كند ، اين « آن » است كه بر او « آنِ وصل » منطبق مىشود و محال است دو وصل پهلوى يكديگر قرار گيرند چنان كه فصل و انفصال نيز چنين است .\r\nزيرا اگر دو وصل پهلوى يكديگر فرض شود به گونه‌اى كه در طول يكديگر واقع شده باشند ، چنين مىگوييم كه با وصل اول دو جزء به يكديگر متصل مىشوند .\r\nپس اگر براى جزء ثانى كه به دنبال جزء اول واقع شده و وصل اول آن با او متحقق شده است وصل دوم هم محقق شود لازمه‌اش اين است كه جزء اول در بين نباشد تا مانع وصل ثانى شود و اگر جزء اول باشد مانع وصل ثانى خواهد بود و وصل ثانى متحقق نخواهد شد ، پس به محض تحقق وصل ثانى نبايد وصل اول باشد و چون طبق فرض ، وصل اول هست پس بايد جزء اول كه وصل اول با او متحقق شده است باشد . بنا بر اين لازم مىآيد جزء اول ، هم متحقق باشد و هم متحقق نباشد و آن محال است .\r\nچنان كه محال است كه دو وصل پهلوى هم قرار گيرند ، همچنين ممكن نيست دو انفصال نيز پهلوى هم قرار گيرند ؛ زيرا انفصال ، قطع و جدا شدن جزئى از جزئى است و البته اگر قطعى حاصل شود و قطع ديگر پهلوى آن واقع شود معناى آن اين است كه آن دو جزء قطع نشده‌اند ، بلكه بين آنها اتصال هست و گر نه قطع متحقق نمىشد و از طرفى معناى اين فرض كه دو قطع پهلوى يكديگر واقع شده‌اند اين است كه چيزى از اجزاء شىء بين آنها فاصله نينداخته است و گرنه دو قطع از هم جدا مىشدند و پهلوى هم واقع نمىشدند ، و حال آنكه گفتيم :\r\nآن دو پهلوى هم قرار گرفته‌اند .\r\nپس اگر قطع ثانى هست ، نبايد قطع اول باشد تا اتصال وجود داشته باشد و قطع متحقق شود و اگر قطع اول هست ، ديگر قطع ثانى تحقق پيدا نمىكند .\r\nو بالجمله : اگر تتالى آنين جايز باشد ، لازم مىآيد جزء لا يتجزى هم ثابت شود ؛ زيرا « آن » زمان نيست بلكه قطع زمان مىباشد و در حقيقت معناى « آن » اين است كه\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nخطى بكشيم تا آنچه را كه واحد ممتد مستمر است قطع كند . حال اگر خط ديگرى پهلوى آن خط اول بكشيم بايد خطِ قطعِ اول روى يك جزء و خطِ قطعِ دوم روى جزء ديگرى باشد و اگر بخواهد بين آنها فاصله نباشد ناچار بايد آن دو خط روى دو جزء لا يتجزى باشند تا با هم فاصله نداشته باشند .\r\nو بالجمله : چنان كه براى متحرك كيفى ، از مبدأ تا منتها كيف واحد مستمر سيالى است ؛ همچنين براى متحرك جوهرى ، صورت واحدهء متصلهء سياله‌اى مانند خط واحد است . و چون از آنچه گفته شد چنين توهم شده است كه در آن صورت تحققى در خارج جز براى كثرت و سيلان نيست و صدق نخواهد كرد مگر اينكه بگوييم : اين جزءِ اين سيال كجا و جزءِ ديگر آن كجا ! و حال آنكه واقع خلاف آن است ؛ زيرا هر كجا كه كثرت و وحدتى باشد چنان كه در ما نحن فيه به يك اعتبار تغير و تجدد و كثرت است و به يك اعتبار وحدت و استمرار است ، قهر حكم وحدت و ظهور حكم ثبات بيشتر است و خلاف قهر و ظهور كمتر است و علت آن اين است كه مصداق وجود ، عين وحدت است .\r\nلذا مىگوييم : گرچه صورت جوهرى ، مانند ابرهاى مروركننده و در حركت است و ليكن به واسطهء بيانهاى گوناگونى كه قبلًا براى بقاى آن داشتيم ، باقى است .\r\n« و ان تمرّ مرّ السحب » اشاره است به امثال قوله تعالى :  « وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ »  « 1 » و قوله تعالى :  « أَ فَعَيِينا بِالْخَلْقِ الْأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ » .  « 2 » شاهد بر بقاى شيخ و پيرمرد است كه او با تبدلاتى كه از اول تكوّن تا آخر عمر خود داشته باشد عين همان كسى است كه در عنفوان جوانى بوده است . اين مصراع كه « كالشيخ عين الشارخ الطار الصبى » تنظيرى براى عالم كبير به عالم صغير است چنان كه خداوند فرموده\r\n\r\n\r\n","description":"","footnote":"\r\n( 1 ) - نمل ( 27 ) : 88 .\r\n( 2 ) - ق ( 50 ) : 15 .\r\n","page_name":" 505 ","page_number":505},
  {"content":"\r\n\r\nاست :  « ما خَلْقُكُمْ وَ لا بَعْثُكُمْ إِلَّا كَنَفْسٍ واحِدَةٍ » .  « 1 »\r\nچون انسان با تمام تبدلات آشكار روحى و جسدى خود كه در اول تكوّن   « لَمْ يَكُنْ شَيْئاً مَذْكُوراً »   « 2 » و بعد از آن با عناصر هم‌جنس شد و بعد كه ترقى كرد ، مثلًا در اول طفوليت جز عاجزترين موجودات نبود ، سپس در كمال ، ترقى كرده و چه بسا مانند سليمان خليفة اللّه و حكيم عالم مقتدر مالك شرق و غرب مىشود با اينكه چه نسبتى بين شمس بيضاء و حرباء مىباشد ، خلاصه انسانى كه اول و آخر آن اين اندازه تفاوت دارد عين همان هيكل محسوسى است كه اعجز مخلوقات بود .\r\n\r\n\r\n","description":"","footnote":"\r\n( 1 ) - لقمان ( 31 ) : 28 .\r\n( 2 ) - انسان ( 76 ) : 1 .\r\n","page_name":" 506 ","page_number":506},
  {"content":"\r\n\r\n\r\nغرر في الوحدة العددية و النوعية للحركة و يختتم بالسكون\r\n ما منه ما إليه ما فيه بدت * كالذات للحركة منها نوّعت \r\n شخص بذي و اثنين من سواها * ضدّ بمبدإ و منتهاها \r\n أمّا السكون و هو سلب الحركة * عن قابل فعدم للملكة \r\n[ شرح منظومه ، بخش حكمت ، ص 255 - 256 
  ]\r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nبيان حركت شخصى و نوعى و سكون\r\nدر هر حركتى شش چيز لازم است :\r\n1 - زمان حركت .\r\n2 - موضوع حركت .\r\n3 - فاعل حركت .\r\n4 - مبدأ حركت ، يعنى جايى كه حركت از آن شروع مىشود .\r\n5 - منتهاى حركت ، يعنى جايى كه حركت به آن ختم مىشود .\r\n6 - ما فيه الحركه ، كه حركت در آن واقع مىشود .\r\nبه واسطهء سه چيز از آنها كه مانند ذات و مقوم براى حركت مىباشند ، حركت ، نوعيت پيدا مىكند و اگر هر يك از آن سه چيز تغيير كند حركت تنوع پيدا مىكند ولى اگر آن سه متحد باشند نوع حركت محفوظ بوده و در آن تغييرى پيدا نمىشود .\r\nآن سه چيز كه مثل ذات و مقوم براى حركت مىباشند عبارتند از : « ما منه الحركه » و « ما إليه الحركه » و « ما فيه الحركه » اما اينكه اگر مبدأ و منتها اختلاف نوعى پيدا كنند ؛ گرچه « ما فيه الحركه » يكى باشد حركت نيز اختلاف نوعى پيدا مىكند ، مانند حركت صاعده با حركت هابطه در اين . مثلًا اگر زيد از زمين به پشت بام برود ، يك نوع از حركت است و اگر از پشت بام به پايين بيايد ، نوع ديگرى از حركت است . و مانند حركت از بياض به سواد و عكس آن در طريق واحد .\r\nو اما اختلاف نوعى حركت به واسطهء اختلاف « ما فيه الحركه » گرچه مبدأ و منتها\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nنوعاً و بلكه شخصاً متحد باشند مثل حركت از نقطه‌اى به نقطهء ديگر به نحو استقامت با حركت به نحو انحناء است .\r\nالبته مخفى نماند كه اختلاف نوعى بين خط منحنى و خط مستقيم است و استقامت و انحناء بالعرض در حركت مىباشند و بالذات در آن نيستند و در حركت بالنسبه به حدود مسافت يك خط موهومى تصور مىشود و گرنه حقيقةً خطى نيست ، ليكن اين گفتهء ما مناقشه در مثال است .\r\nو همچنين مثل حركت از سفيدى به زردى و از آن به سرخى و از آن به تيره‌گى و از آن به سياهى با حركت از سفيدى به پسته‌اى و از آن به سبزى و از آن به نيلى و از آن به سواد است .\r\nتا كنون اسباب وحدت و اختلاف در نوع حركت بيان شد .\r\nاينك ببينيم در چه زمانى حركت ، شخصى مىشود ؟ اگر پنج چيز يعنى « ما فيه » و « ما منه » و « ما إليه » و زمان و موضوع متحد باشند شخصِ حركت واحد خواهد بود .\r\nو الحاصل : سه چيز از شش چيزى كه در هر حركتى لازم است به منزلهء ذاتى و مقوم براى حركت مىباشند و اگر آنها مختلف شوند نوع حركت تغيير مىيابد . و سه چيز از شش چيز براى حركت به منزلهء عرضى مىباشند كه اگر آنها جز علت حركت تغيير يابند شخص حركت تغيير مىيابد ، پس ما دام كه آن پنج چيز متحد باشند و لو علت هم تغيير كند ، حركت ، شخص واحد است .\r\nاينكه گفتيم : اگر علت تغيير كند شخص حركت تغيير نمىكند به اين خاطر است كه اگر مثلًا زيد جسمى را حركت دهد و قبل از آنكه آن جسم از حركت بازايستد ، حركت آن به وسيلهء عمرو ادامه يابد ، شخص حركت تغيير نيافته است و يا مثلًا اگر راننده‌اى پشت فرمان ماشين باشد و بدون اينكه ماشين را نگه‌دارد رانندهء ديگرى فرمان ماشين را از او بگيرد ، شخص حركت تغيير نمىكند و همچنين اگر آهن‌ربايى جسمى را جذب كند و حركت دهد بدون اينكه جسم توقف كند آهن‌رباى ديگرى آن را جذب نمايد و حركت دهد ، يك حركت تحقق خواهد داشت . و يا اگر آب داخل\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nديگى جوش مىخورد و در حرارت حركت مىكند و ما هيزمى بعد از هيزمى و آتشى بعد از آتشى در اجاق زير ديگ بگذاريم جوشش و حركت آن آب يك جوشش و حركت خواهد بود .\r\nو اين تعدد محرّك ، از باب اجتماع دو مؤثر بر اثر واحد نيست ؛ زيرا اثر هر يك به منزلهء بعض از حركت است و مع ذلك به وحدت حركت ضرر نمىرساند . تا اينجا سخن راجع به سبب تنوع و شخصيت حركت بود .\r\nاكنون مصنف به اين مطلب مىپردازد كه در چه صورت حركتى ضد حركت ديگر خواهد بود . مىگويد : ضديت حركتى با حركت ديگر به تضاد مبدأ دو حركت و منتهاى آنهاست ، چون حاجى در عبارت گفته است :\r\n شخص بذي و اثنين من سواها * ضدّ بمبدإ و منتهاها \r\nايشان پس از آنكه ضمير در « منتهاها » را به حركت ارجاع مىدهد مىگويد : اگر مىخواهى مرجع ضمير در « سواها » با مرجع ضمير در « منتهاها » يكى باشد ، ضمير در « منتهاها » را به « ذى » برگردان و اضافه را به تقدير « فى » قرار بده .\r\nخلاصه : تضاد حركات به تضاد « ما منه » و « ما إليه » مىباشد مانند حركت از بياض به سواد و بالعكس آن و تضاد در اينجا بالذات است ؛ چون در تعريف ضدان چنين گفته‌اند : « أمران وجوديان بينهما غاية الخلاف داخلان تحت جنس قريب » . و مانند حركت صاعده با حركت هابطه و ليكن تضاد آنها بالعرض مىباشد ؛ چون تضاد بين مبدأ و منتها در آنها بالعرض و به اعتبار علو و سفل است .\r\nاما سكون عبارت است از سلب حركت از موضوعى كه قابليت حركت داشته باشد ، پس تقابل بين سكون و حركت تقابل عدم و ملكه است و تقابل تضاد نيست .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nفريدهء سوم ساير احكام جسم طبيعى\r\n\r\nغرر في الزمان\r\n لقد جرى الزمان و القطعية * مجرى الطبيعي و تعليمية \r\n فزمن مقدار قطع كانا * و منهم من قد نفى الزمانا \r\n و قال بعضهم هو التحرّك * و قيل واجب و قيل فلك \r\n[ شرح منظومه ، بخش حكمت ، ص 257 - 258 
  ]\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nزمان\r\nزمان و حركت قطعيه ، جارى مجراى جسم طبيعى و اجسام تعليمى مىباشند ، يعنى مَثَل زمان و حركت قطعيه مَثَل جسم طبيعى و جسم تعليمى است و چون حاجى رحمه الله در نظم ، تنها طبيعى و تعليمى را گفته است ، در شرح آنها را به جسم طبيعى و جسم تعليمى تفسير نموده است و مىگويد : ممكن است موصوف محذوف را به جاى جسم ، لفظ كمّيت بگيريم .\r\nخلاصه : تفاوت بين جسم طبيعى و تعليمى به اطلاق و تعيين است ؛ چون اگر امتداد جسمى مطلق و بدون تعين به تناهى و لا تناهى و بدون اينكه در صورت تناهى به مساحت معينى ممسوح باشد ، ملاحظه شود ، جسم طبيعى است و اگر متناهى و به مساحت معينى ممسوح ملاحظه شود كه در اين صورت قدر و كمّيت تطرّق پيدا مىكند ، جسم تعليمى است .\r\nمثال موم مثال خوبى است ؛ زيرا ممكن است انسان آن را گاهى به شكل كره و گاهى به شكل مكعب و گاهى به شكل مخروط و گاهى مانند قالب صابون درآورد و موم داراى يك ثخن و جسمى است كه داخل قوالب را پر مىكند و اگر آن مكعب را مثلًا تو خالى فرض كنيم داخل آن را پر مىكند و بدون اينكه از خود شكل معين و مقدار معين داشته باشد ، به شكل او درمىآيد و پيوسته آن اشكال روى آن مىآيد و از آن جدا مىشود . حال اگر به اعتبار آن ثخنِ موم كه اصل آن در همهء آن اشكال محفوظ است به جسم نگاه كنيم ، آن جسم طبيعى است و اگر به اعتبار شكل معين و مقدار\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nمعين به آن نظر كنيم ، آن جسم تعليمى است . مانند همين دو اعتبار در جسم ، در حركت قطعيه نيز هست ؛ زيرا حركت دو قسم است :\r\nاول : حركت توسطيه و آن عبارت است از : « انفصال الجسم عن مبدأ الحركة و لكن لما يتصل بمنتهاها » و بيش از اين نيست و آن بسيط است و وهماً هم قابل تقسيم نيست . و به عبارت ديگر : حركت توسطيه عبارت است از وصول جسم به جايى كه آنِ قبل در آنجا نبوده و آنِ بعد هم در آنجا نخواهد بود .\r\nقسم دوم : حركت قطعيه است كه آن ، سيال است و از ملاحظهء حركت توسطيه به اعتبار نسبت آن به حدود مسافت حاصل مىشود و يك امتداد سيال است .\r\nيك مرتبه حركت قطعيه را مانند جسم طبيعى ، مطلق و بدون مقدار و كمّيت ملاحظه مىكنيم و يك مرتبه آن را متعين و متقدر به مقدار خاص ملاحظه مىنماييم ، كه در اين صورت زمان حاصل مىشود . پس زمان بر حركت قطعيه عارض است و داراى يك واحد مقياسى است كه عبارت از شبانه روز و يك دورهء گردش فلك الافلاك مىباشد ؛ چنان كه براى همهء كمّيات واحد مقياسى هست ، مثلًا متر در طول و واحد در عدد واحد مقياسى است . شبانه روز هم واحد مقياسى زمان است و آن هم به ساعت و دقيقه و ثانيه قسمت شده است . زمان كه بر حركت قطعيه عارض است از قبيل عوارض ماهيت است و از قبيل عوارض وجود نيست ، يعنى بايد اول زمان كه به تأمل عقلى بر حركت قطعيه عارض است باشد ، سپس حركت قطعيه حاصل و موجود گردد ، چنان كه در كليهء عوارض ماهيت ، قضيه اين گونه است كه بايد اول آنها در تعقل و ذهن حاصل شوند ؛ زيرا ماهيت در ذهن عارض مىشود ، بنا بر اين بايد ماهيت جلوتر در ذهن باشد و وقتى چنين شد پس بايد لوازم آن هم جلوتر از وجود او باشند .\r\nو الحاصل حاجى مىفرمايد : بايد اول زمان كه بر حركت قطعيه عارض است باشد سپس حركت ، چنان كه عقل دربارهء تشخص و وحدت نسبت به وجود نيز چنين مىگويد كه بايد اول شىء تشخص و وحدت داشته باشد تا بعد موجود شود ؛ زيرا\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nما دام كه شىء تشخص و تخصصى پيدا ننموده موجود نمىشود ، با اينكه حد و تشخص در خارج عين وجود است .\r\nزمان عبارت از مقدار حركت قطعيهء فلكيه است ، و ليكن مشهور آن را مقدار تجدد وضع فلكى مىدانند . « 1 »\r\nحاجى مىفرمايد : بنا بر حركت جوهريه حق اين است كه زمان مقدار تجدد طبيعت فلكيه است .\r\n\r\nچند شبهه و پاسخ آنها\r\nدر اينجا بنا بر اينكه زمان مقدار حركت قطعيه باشد اشكالى است و آن اينكه : نزد محققين زمان موجود است و براى حركت قطعيه جز در خيال وجودى نيست ، « 2 » پس چگونه مىشود مقدار - يعنى زمان - موجود باشد و متقدر - يعنى حركت قطعيه - موجود نباشد ؟ و اما حركت توسطيه ، بسيط است و داراى مقدار نيست و به خاطر اين اشكال و غير آن ، صدر المتألهين فرموده است : نمىتوان به چيزى كه نحوهء وجود آن ، سياليت و تصرم و تجدد است غير موجود گفت ، بلكه آن موجود است منتها موجوديتش به نحو سيلان و تجدد است . « 3 »\r\nو صاحب مباحث مشرقيه گفته است : زمان مانند حركت داراى دو معنى است :\r\nيكى امر موجود در خارج و غير منقسم و آن با حركت به معناى توسط مطابق است و به آنِ سيال نيز ناميده مىشود ، و ديگرى امر متوهمى كه براى آن در خارج وجودى نيست و آن با حركت قطعيه مطابق است . « 4 »\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 72 ؛ حكمة الاشراق ، در مجموعهء مصنفات شيخ اشراق ، ج 2 ، ص 179 - 181 ؛ شرح مواقف ، ج 5 ، ص 107 ؛ شرح مقاصد ، ج 2 ، ص 187 .\r\n( 2 ) - شفا ، بخش طبيعيات ، ص 35 ؛ مباحث مشرقيه ، ج 1 ، ص 672 - 676 ؛ شرح مواقف ، ج 6 ، ص 201 .\r\n( 3 ) - اسفار ، ج 3 ، ص 34 .\r\n( 4 ) - مباحث مشرقيه ، ج 1 ، ص 760 .\r\n","page_name":" 514 ","page_number":514},
  {"content":"\r\n\r\nبعضى از حكما زمان را نفى كرده و گفته‌اند : ماضى و مستقبل هر دو معدومند و براى « آن » هم تحققى نيست با اينكه « آن » طرف زمان است و با زمان اختلاف نوعى دارد . « 1 »\r\nجواب ايشان اين است كه : ماضى و مستقبل مطلقاً معدوم نيستند ، بلكه در حال معدومند و لازمهء نفى خاص ، نفى عام نيست . پس معدوم بودن آنها در حال ، مستلزم اينكه آنها مطلقاً معدوم باشند نيست ، بلكه آنها در وعاء خود موجودند و اصلًا نحوهء وجودشان اين گونه است كه مثلًا ديروز ، ديروز و امروز ، امروز باشد ؛ زيرا اگر ديروز ، امروز باشد ديگر ديروز ، ديروز نمىشود و از چنين موجودى كه نحوهء وجودش اين گونه است كه بايد جزئى از آن بگذرد تا جزء ديگر بيايد نمىتوان انتظار داشت كه دو ساعت از ديروز در امروز واقع شود و اگر بخواهد اجزاء زمان در يك جا جمع شوند بايد يك زمان ديگرى باشد تا ظرف آنها باشد چنان كه اگر مكان بخواهد موجود باشد لازم نيست در مكان ديگرى و يا در طرفى از مكان موجود شود .\r\nبعضى گفته‌اند : زمان عبارت از تحرك است و مراد از تحرك نسبت حركت به قابل - يعنى متحرك - نيست بلكه مراد نفس حركت است .\r\nايشان بر مرام خود چنين احتجاج نموده‌اند كه : حركت متقضّى و متجدد است و هر متقضى و متجددى زمان است پس حركت زمان است . « 2 »\r\nمرحوم حاجى در جواب مىفرمايد : حد وسط در قياسى كه ايشان تشكيل داده‌اند تكرار نشده است ؛ زيرا حركت متقضى و متجدد بالعرض است و زمان متقضى بالذات است ، چنان كه رأى جمهور حكما بر آن است .\r\nگفته شده است كه : زمان واجب الوجود است به اين دليل كه عدم بر زمان جايز نيست و چنين چيزى واجب است پس زمان واجب است . « 3 » اما كبراى قياس ضرورى\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 68 ؛ مباحث مشرقيه ، ج 1 ، ص 757 ؛ شرح مواقف ، ج 5 ، ص 84 - 86 ؛ شرح هدايهء اثيريه ، ص 102 .\r\n( 2 ) - شفا ، بخش طبيعيات ، ص 70 ؛ مباحث مشرقيه ، ج 1 ، ص 767 ؛ اسفار ، ج 3 ، ص 143 .\r\n( 3 ) - شفا ، بخش طبيعيات ، ص 70 ؛ مباحث مشرقيه ، ج 1 ، ص 766 ؛ شرح هدايهء اثيريه ، ص 104 .\r\n","page_name":" 515 ","page_number":515},
  {"content":"\r\n\r\nاست و اما صحت صغرى به اين جهت است كه اگر عدمِ زمان قبل از وجود و يا بعد از وجود زمان فرض شود ، قبليت و بعديت زمانى خواهد بود ؛ زيرا قبل و بعد در زمان است ، پس اگر بگوييم : زمان قبل از وجودش معدوم بوده از كلمهء قبل فهميده مىشود كه قبل از زمان ، زمانى بوده است بنا بر اين بايد قبل از زمان ، زمان وجود داشته باشد تا قبليت درست شود در نتيجه از فرض عدم زمان وجود آن لازم مىآيد و اين خلف است .\r\nجواب اين شبهه اين است كه : واجب لذاته آن است كه جميع اقسام و انحاء عدم ؛ اعم از عدم مجامع و يا عدم مقابل بر آن ممتنع باشد . عدم مجامع ، به عدمى گويند كه وجود جاى آن را گرفته است و در حقيقت به عدم مجامع از اين جهت عدم مجامع گويند كه اگر فرضاً وجود را برداريم جاى آن عدم خواهد بود و ليكن فعلًا وجود ، عدم را طرد نموده است .\r\nو عدم مقابل ، به عدمى گويند كه در عرض وجود نيست ، بلكه در طول آن است و زمان از عدم مجامع ابا ندارد بلكه از عدم مقابل ابا دارد .\r\nپس جميع انحاء عدم بر زمان ممتنع نبوده بلكه يك قسم آن بر زمان ممتنع است و چون زمان ماهيت ممكنه است از عدم مجامع ابا ندارد ؛ زيرا زمان حركت است و حركت مقوله است و مقوله در ممكنات است .\r\nو بسا گفته شده : زمان عبارت از فلك است و بر آن از طريق شكل ثانى احتجاج شده به اين نحو كه : هر جسمى در زمان است و هر جسمى در فلك است پس زمان فلك است . « 1 »\r\nجواب نقضى اين است كه : اگر اين قياس تمام باشد ما به جاى فلك مكان گذاشته و نتيجه مىگيريم كه زمان مكان است .\r\nجواب حلّى اين است كه : نتيجهء قياس عبارت است از اينكه : « بعض ما فى الزمان فى الفلك » و آن خلاف مطلوب گوينده است .\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 71 ؛ مباحث مشرقيه ، ج 1 ، ص 767 ؛ شرح مواقف ، ج 5 ، ص 106 .\r\n","page_name":" 516 ","page_number":516},
  {"content":"\r\n\r\n\r\nغرر في المكان\r\n كون المكان الكون ذا وضع يحقّ * فكونه الموهوم من بعد محق \r\n و سطح باطن لدى المشاء من * حاوٍ على المحوي مكاناً قد زكن \r\n بعد مجرّد لدى الإشراقي * جسما بكلّيته ملاقي \r\n تزييف سطح عندهم مشهور * و الحقّ بعد أنّه المفطور \r\n إذ قال كلّ الناس قولًا موقنا * الماء فيما بين أطراف الإنا \r\n إنّ الطبيعي مكان طلبا * إن قاسر يخرج بنهج أقربا \r\n لكلّ جسم ثمّ للمركّب * كان المكان ما لجزء غالب \r\n[ شرح منظومه ، بخش حكمت ، ص 258 - 259 
  ]\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n\r\nمكان\r\nمطلب هل بسيطه ، يعنى موجوديت شىء بر مطلب « ما » ى حقيقيه ، يعنى اينكه ماهيت شىء چيست ، مقدم مىباشد ؛ زيرا تا شىء موجود نباشد نوبت به ماهيت آن نمىرسد و بايد اول شىء موجود باشد تا دربارهء حقيقت و ماهيت آن تجسس شود .\r\nلذا براى اثبات وجود مكان در مقابل كسانى كه منكر وجود آن هستند مىگوييم :\r\nصاحب وضع بودن مكان و قابل اشارهء حسيه بودن آن به اينكه جسم اينجا يا آنجاست ، وجود مكان را اثبات مىنمايد .\r\n\r\nآراء مختلف در حقيقت مكان\r\nهمهء عقلا به مكان قائل بوده و بالفطره به آن اشاره مىكنند ، بنا بر اين وجود مكان ضرورى و فطرى عقلا مىباشد ؛ لذا به آن اشارهء حسيه مىنمايند و اگر مكان معدوم بود ، مشارٌ إليه واقع نمىشد .\r\nمتكلمين مىگويند : مكان بعد موهومى است و به هيچ وجه در خارج وجود ندارد .\r\nوهم و تخيل براى هر چيزى يك بُعد موهومى در نظر مىگيرد و ابعاد جسم با آن ابعاد موهومه منطبق مىباشد . « 1 »\r\nبا توجه به آنچه گفتيم ، اين قول محق پيدا كرده و محو و زايل مىشود .\r\n\r\n\r\n","description":"","footnote":"\r\n( 1 ) - شرح مواقف ، ج 5 ، ص 121 ؛ شرح مقاصد ، ج 2 ، ص 199 ؛ شوارق الالهام ، ص 300 و 309 .\r\n","page_name":" 518 ","page_number":518},
  {"content":"\r\n\r\nمكان در نزد مشائين عبارت است از سطح باطن جسم حاوى كه با سطح ظاهر جسم محوى ملاصق مىباشد . « 1 »\r\nو ايشان قائلند به اينكه اگر داخل يك قوطى خالى باشد ، قوطى از طرف باطن و داخل سطوحى دارد ، حال اگر جسمى كه بزرگى آن به اندازه‌اى باشد كه كاملًا داخل آن قوطى را پر نمايد در داخل قوطى بگذاريم مكان آن جسم كه داخل قوطى است عبارت از سطوح داخلى قوطى است كه با سطوح ظاهرى آن جسم ملاصق بوده و مشتمل و محيط بر آنها مىباشد ، يا مثلًا روغنى را كه انسان در حلبى مىريزد آن حلب از درون داراى شش سطح است و سطوح داخلى حلب كه با سطوح خارجى روغن ملاصق بوده و مشتمل بر آنها مىباشد ، مكان آن روغن است .\r\nمسلك سوم در مورد ماهيت مكان ، قول اشراقيين است . « 2 » ايشان قائلند به اينكه موجودات مجرده‌اى كه عبارت از بُعدها باشند در عالم بسيارند و اين بعدها داراى تجرد مثالى مىباشند ، مانند تجرد موجودات مثاليه‌اى كه بين عالم مفارقات محضهء نوريه ، يعنى عالم مجردات صرف و عقلانى ، و بين عالم مقاربات مظلمه ، يعنى عالم طبيعت مىباشند و نه به آن نحو داراى تجرد عقلانى بوده و نه به اين نحو داراى ظلمت مىباشند .\r\nبه عبارت ديگر : به اندازهء حجم اشياء مكانى ، حجم‌هاى مجردهء مثاليه هست كه مثل آنهاست و براى هر جسم متمكن و صاحب مكان ، يك موجود مجرد مثالى است كه حجم و بُعد آن مثل حجم و بُعد آن جسم است و آن جسم طبيعى را با كليت آن فرا گرفته است به گونه‌اى كه با اعماق و اجزاء آن ، ملاقى مىباشد ؛ چون بُعد و مكان مجرد و جسم متمكن در آن مادى مىباشد و لذا در آنها تداخل واقع مىشود بر خلاف صورتى كه هر دو مادى باشند .\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 62 ؛ التحصيل ، ص 378 - 393 ؛ شرح هدايهء اثيريه ، ص 77 - 78 .\r\n( 2 ) - اين مسلك را در كتب مطبوع شيخ اشراق نيافتيم . رجوع كنيد به : كشف المراد ، ص 152 ؛ اسفار ، ج 4 ، ص 43 ؛ شرح هدايهء اثيريه ، ص 77 .\r\n","page_name":" 519 ","page_number":519},
  {"content":"\r\n\r\nدر اين سخن اشراقيين تعريضى بر مذهب مشائين است ؛ زيرا به عقيدهء آنها جسم با كليت خود در مكان نيست ، بلكه با سطح خويش در مكان است .\r\nتزييف قول به اينكه مكان سطح است در نزد اشراقيين مشهور بوده و در كتب ايشان مسطور مىباشد . « 1 »\r\nاز جمله ايرادات وارده از طرف آنها به مشائين اين است كه : بنا بر عقيدهء مشائين لازم مىآيد ساكن حركت داشته باشد ؛ زيرا معناى حركت ، انتقال جسم از مكانى به مكان ديگرى است كه جسم در آنِ قبل در آن مكان نبوده و در آنِ بعد نيز در آن مكان نخواهد بود . بنا بر اين اگر كسى بالاى كوهى ايستاده باشد و در اطراف وى باد بوزد ، بادى كه مىآيد بر او احاطه كرده و مىگذرد و باز به دنبال آن باد ديگرى مىآيد ، بنا بر اين هوايى كه در اطراف شخص جريان دارد موجب مىشود كه آناً فآناً بدن او را سطحى بعد از سطحى فرا گيرد و در نتيجه اين سطوح در هر « آن » تبدل پيدا مىنمايد و بايد آن شخص در هر آنى در مكانى باشد و متحرك باشد با اينكه مىدانيم كه آن شخص ايستاده و ساكن است .\r\nمحذور ديگر اين است كه : بنا بر قول مشائين ، لازم مىآيد متحرك ساكن باشد ، مثلًا اگر زيد در ماشينى بنشيند و دو ساعت راه برود يك سطح بر او احاطه كرده و آن ، سطح ماشين است كه هيچ گونه تغييرى ندارد ، بنا بر اين مكان همان مكان است و لازم مىآيد كه متحرك ساكن باشد .\r\nمحذور ديگر اين است كه : لازم مىآيد براى همهء اجسام مكان لازم نباشد ؛ زيرا فلك الافلاك جسم است و فوق آن جسمى نيست تا سطح آن بر سطح خارجى فلك احاطه داشته باشد ؛ چون وراى آن ملأ و خلأ نيست .\r\nو اشكالات ديگرى كه بر مشائين وارد آورده‌اند .\r\nمرحوم حاجى بعد از ذكر اقوال ثلاثه دربارهء ماهيت مكان مىفرمايد : حق اين است\r\n\r\n\r\n","description":"","footnote":"\r\n( 1 ) - رجوع كنيد به : كشف المراد ، ص 153 ؛ شرح تجريد قوشچى ، ص 159 - 160 ؛ اسفار ، ج 4 ، ص 43 - 44 ؛ شوارق الالهام ، ج 2 ، ص 306 .\r\n","page_name":" 520 ","page_number":520},
  {"content":"\r\n\r\nكه مكان بُعد موجود است و علت آن همان قضيهء فطرى بين عقلاست ؛ زيرا تمام مردم طبق فطرت از روى ايمان و يقين مىگويند : همانا آب در ميان ظرف جا دارد و اين معنى از فطريات عقول بوده و اين شهادت از مفطورات است ؛ لذا ما به آن تمسك نموديم و اخذ نمودن به قول آنها از باب اخذ حقايق از لغت و عرف نيست .\r\nو بالجمله : قول موقن عقلا اين است كه آب در ميان ظرف است و ما بين اطراف ظرف بُعدى است كه آن مكان آب است .\r\nسپس به مكان طبيعى جسم اشاره كرده و مىگويد : مكان طبيعى جسم آن است كه اگر قاسرى جسم را از آن اخراج نمايد و سپس آن قاسر زايل شود آن جسم از نزديك‌ترين راه كه خط مستقيم است به آن مكان برمىگردد .\r\nتعبير به مكان طبيعى براى اين است كه آن مقتضاى طبيعت نوعيه است و مقتضاى جسميت مشتركه يا هيولى يا فاعل مفارق نيست ؛ زيرا نسبت آنها به جميع امكنه مساوى است و همچنين از مقتضيات امور خارجهء ديگرى نيست ؛ چون با قطع نظر از آنها براى جسم آن مكان معين هست . براى هر جسمى ، خواه اثيرى و خواه عنصرى باشد ، مكان طبيعى است و مكان طبيعى جسم مركب تابع جزء غالب آن است ، يعنى مكان طبيعى جسم مركب همان مكان جزء غالب است .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\n\r\nغرر في امتناع الخلأ\r\n تساو ذي العائق و العديم في * حركة بالنفي للخلإ يفي \r\n إن معهما يفرض معاوق أقلّ * بنسبة ما في الزمانين حصل \r\n[ شرح منظومه ، بخش حكمت ، ص 260 
  ]\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n\r\nامتناع خلأ\r\nتساوى زمان حركت در جسم رقيق كه عايقيت آن كم است و زمان حركت بدون عايق كه حركت در خلأ است براى نفى خلأ كفايت مىكند .\r\nجسم در هر جا كه باشد ، اگر متحركى در آن جسم حركت كند آن جسم به اندازهء صلابت و يا رقّت خود عايق و مانع از حركت خواهد بود و اما اگر جسم در جايى نباشد و متحرك در آنجا حركت كند در اين صورت آن متحرك بدون عايق و مزاحم مشغول حركت خواهد بود .\r\nبعد از بيان اين مقدمه در ابطال خلأ مىگوييم : چون بنا بر فرض خلأ ، تساوى زمان حركت در جايى كه جسم عايق هست با زمان حركت در جايى كه اصلًا جسم نيست تا عايق باشد ممكن است ، اين امكان تساوى خلأ را ابطال مىنمايد .\r\nبه عبارت ديگر : تساوى زمان حركت جسم با عايق و زمان حركت جسم بدون عايق در ابطال خلأ كافى است .\r\nتقرير برهان چنين است كه : صلابت و رقّت جسم مانند مقدار آن قابل تقسيم غير متناهى است ؛ زيرا ممكن است صلابت جسمى ده درجه باشد كه با انگشتى پاره شود و ممكن است صلابت جسمى صد درجه باشد كه با چوب پاره شود و ممكن است هزار درجه باشد كه فقط با گلوله پاره شود و همچنين ممكن است جسمى باشد كه گلوله آن را در يك دقيقه سوراخ كند و امكان دارد صلابت آن زيادتر باشد و با گلوله در دو دقيقه سوراخ شود و هكذا جسم در رقّت نيز ممكن است داراى مراتبى باشد .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nحال اگر فرض كنيم متحركى با محرك واحد و قوهء واحده در جايى كه هيچ گونه جسمى و عايقى وجود ندارد يك فرسخ از مسافت را در يك ساعت طى كند و سپس جسمى را فرض كنيم كه صلابت و عايقيت آن به گونه‌اى است كه همان متحرك با همان محرك و قوه يك فرسخ از مسافت را در آن ، در ده ساعت طى نمايد و آن گاه جسم ديگرى را فرض كنيم كه صلابت آن ده درجه از صلابت جسم اولى كمتر بوده و رقّت آن ده درجه از رقّت جسم اولى زيادتر باشد با توجه به اينكه اگر حركتى از متحركى با قوه‌اى در آب به عمل آيد ، مسلماً اين حركت از حركتى كه با همان متحرك و همان قوه در هوا باشد بطىءتر خواهد بود ، اگر در اين جسم مفروض كه صلابت آن ده درجه از صلابت جسم اولى كمتر است ، حركتى از همان متحرك با همان قوه به عمل آيد ، چون رقّت اين جسم از رقّت جسم اول ده درجه زيادتر است بايد متحرك آن مسافتى را كه در جسم اول در ده ساعت طى مىكرد در جسم دوم در يك ساعت طى نمايد ؛ زيرا طى كردن متحرك يك فرسخ را در جسم اول در ده ساعت به اين جهت بود كه جسم اول با ده درجه فشار متحرك را به عقب‌نشينى وامىداشت ، ولى جسم دوم تنها با يك درجه از آن ، مانع حركت متحرك است ، پس بايد متحرك مسافتى را كه در جسم اول در ده ساعت مىپيمود در جسم دوم در يك ساعت بپيمايد .\r\nبنا بر اين : طبق فرض ، همان گونه كه متحرك يك فرسخ از مسافت را در خلأ كه هيچ عايقى نيست در يك ساعت مىپيمود ، همچنين بايد همان متحرك با همان قوه يك فرسخ از مسافت را در جسم عايق رقيق در يك ساعت بپيمايد .\r\nخلاصه : اگر خلأ موجود باشد لازم مىآيد زمان حركت جسمى در يك فرسخ از خلأ با زمان حركت همان جسم در يك فرسخ از ملأ رقيق برابر باشد و در نتيجه مستلزم تساوى زمان حركت در مسافت بدون مانع و با مانع مىباشد و اين تساوى ، خلأ را نفى و ابطال مىنمايد ؛ زيرا چگونه ممكن است حركت با وجود عايق و عدم آن يكنواخت باشد ؟\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\nغرر في الشكل\r\n كلّ بسيط فلكي عنصري * شكل طبيعي له هو الكري \r\n فالطبع واحد و فعل واحد * في واحد لم يك غير الواحد \r\n و الأرض أخرجت قوىً قسرية * من كروية سوى حسّية \r\n[ شرح منظومه ، بخش حكمت ، ص 260 - 261 
  ]\r\n\r\n","description":"","footnote":"","page_name":" 525 ","page_number":525},
  {"content":"\r\n\r\n\r\nشكل\r\nبراى هر جسم بسيط فلكى يا عنصرى يك شكل طبيعى است . و آن شكل كره است ؛ زيرا طبع و طبيعت كه صورت نوعيه است در جسم بسيط ، واحد است و طبق قاعدهء « الواحد لا يصدر منه الّا الواحد » از فاعل واحد در قابل واحد كه ماده است ، جز فعل واحد صادر نمىشود .\r\nاز طرفى همهء اشكال غير از كرويت ، مضلّع مىباشند ، مثلًا مربع مضلّع است و مخروط ، نقطه و قاعده و سطح دارد و همچنين استوانه . بنا بر اين ساير اشكال از قبيل مربع و مكعب و استوانه و غير آنها چون داراى خط و سطح و نقطه هستند واحد نيستند و چون واحد نيستند از فاعل واحد در قابل واحد صادر نمىشوند .\r\nقواى قاسره ، از قبيل بادها و بارانها زمين را از شكل كرهء حقيقى خارج نموده‌اند ؛ زيرا وقتى باد مىوزد شنها را حركت داده و در يك جا جمع مىكند و آنجا مرتفع مىشود و همچنين به واسطهء بارانها شيارها و درّه‌ها در زمين ايجاد مىشود و چون طبع زمين مقتضى يبوست است و آن يبوست حافظ شكل طبيعى است بعد از زوال شكل طبيعى يبوست زمين باقى است و لذا آن يبوست شكلى را كه به واسطهء قاسر حاصل شده است ، بالعرض حفظ مىنمايد .\r\nبا توجه به اينكه اقتضاى طبيعى اجسام و زمين كرويت است ، توهم دوام قسر نشود با اينكه قسر دائمى در عنايت الهى محال است ؛ زيرا اگر خداوند طبيعتى را با اقتضائى خلق فرمايد آن اقتضا در رسيدن طبيعت به كمال دخيل است ، چون نوع قسر دائم\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nاست و آن در عقل است . و به عبارت ديگر ، نوع قسر به تعاقب افراد قسر در عقل باقى است ، ولى اشخاص و مصاديق قسر ، فانى و زايل مىباشند .\r\nو بالجمله : مرحوم حاجى در نظم فرموده است : قوهء قسريه ، ارض را از كرويت - مگر در حس ظاهر - اخراج نموده است ، ارض در حس ظاهر داراى شكل كره است ؛ زيرا اگر جسم كسى بر ارض محيط باشد آن را به صورت كره مىبيند ؛ چنان كه انسان در حس نارنج را كره مىبيند و حال آنكه اگر به اندازهء مويى از كرهء حقيقى بردارند از كرويت حقيقى بيرون مىرود ولى كرهء عرفى و حسى چنين نيست . بنا بر اين زمين با اين گودى و بلندى و كوه و دره ، كرهء حسى است ؛ چون نسبت ارتفاع اعظم جبال به كرهء ارض مانند نسبت يك هفتم عرض يك دانه جو به كره‌اى است كه قطر آن يك ذراع باشد .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\n\r\nغرر في الجهة\r\n فوق و تحت جهة بالطبع * موجودة إذ هي ذات وضع \r\n بجهة طرف الامتداد * في مأخذ الإشارة مرادي \r\n لم تنقسم في مأخذ الإشارة * فيلزم السماء الاستدارة \r\n و كونها ستّاً و ليست تنحصر * تقريبه الخاصّي و العامّي اشتهر \r\n[ شرح منظومه ، بخش حكمت ، ص 261 - 262 
  ]\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n\r\nجهت\r\nوجود و عدمِ فوق و تحت حقيقى ، بر وجودِ جذب و دفع و عدمِ آن مبتنى مىباشد ، چون متجددين به قوهء جاذبه در زمين قائلند و مىگويند : اگر جسمى با قسر بالا رود قوهء جاذبه آن را جذب مىنمايد .\r\nولى قدما قائل بوده‌اند كه خود طبع سنگ - مثلًا - مقتضى ميل به پايين است كه بايد از هوا پايين‌تر باشد و جذبى در كار نيست . « 1 »\r\n\r\nجهات حقيقى و اعتبارى\r\nلذا مرحوم حاجى مىگويد : فوق و تحت ، جهت بالطبع است و اعتبارى نيست و تغيير و تبديل نمىپذيرد به خلاف ساير جهات كه اعتبارى مىباشد .\r\nدليل عدم قبول تغيير فوق و تحت اين است كه اگر شخصى منكوس گردد يعنى پاهاى خود را به طرف بالا و سر خود را بر زمين گذارد طرف سر او به اعتبار ، فوق نمىشود و طرف پاهاى وى به اعتبار پا ، تحت نمىشود ، بلكه همان جهت فوق و تحت محفوظ بوده و طرف پاهايش فوق و طرف سر او تحت خواهد بود .\r\nپس جهت فوق و تحت به خلاف ساير جهات حقيقى و بالطبع است ؛ چون محدّد بقيهء جهات انسان است ؛ زيرا در بدن انسان آن طرفى كه اقوى است « يمين » ناميده مىشود و طرف ضعيف « يسار » خوانده مىشود و به آن طرفى كه با وجه انسان محاذى\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 181 ؛ شرح اشارات ، ج 2 ، ص 215 ؛ مباحث مشرقيه ، ج 1 ، ص 400 .\r\n","page_name":" 529 ","page_number":529},
  {"content":"\r\n\r\nاست و حركات انسان و حس بصر و ساير حواس به آن طرف است « قدّام » و به مقابل آن « خلف » گفته مىشود ؛ چون انسان موجودى يك طرفى است و همهء قواى عملى او به طرف جلو است و در پشت سر چيزى ندارد .\r\nاين چهار جهت به اعتبار جهات چهارگانه انسان تغيير و تبديل مىيابد ؛ مثلًا اگر اعضاى قويه را به طرفى كه به مناسبت محاذات با دست چپ ، طرف چپ گفته مىشد برگردانيد قضيه بر عكس مىشود يعنى يسار ، يمين و قدام ، خلف مىگردد پس اين جهات چهارگانه تابع اعضاى بدن است ، اما فوق و تحت تابع آنها نيست ، چنان كه در مورد انسان منكوس گذشت .\r\nو بالجمله : اين چهار جهت ، عند التحقيق جهت فوق و تحت است با اضافه‌اى كه با آن اعتبار مىشود ؛ مثلًا اگر جهت فوق با اضافه به قدّام اعتبار شود طرف قدّام حاصل مىشود و اگر با اضافه به طرف اعضاى قويهء انسان اعتبار شود طرف يمين حاصل مىگردد و هكذا .\r\n\r\nاثبات وجود جهات حقيقى\r\nسپس مرحوم حاجى مىفرمايد : جهت اصلى موجود است و دليل بر وجود آن ذات وضع بودن آن است ، يعنى دليل بر وجود آن ، قابل اشارهء حسيه بودن آن است ؛ چون به سوى معدوم اشارهء حسيه نمىشود .\r\nبعد مىفرمايد : مراد من از جهت ، طرف امتداد است كه در مأخذ اشاره واقع است ، يعنى طرف هر امتدادى جهت است ليكن نه از آن حيث كه مطلقاً طرف است ، بلكه از آن حيث كه در مأخذ اشاره واقع است و اشاره به آن منتهى مىشود ، يعنى هنگام اشاره يك امتداد موهومى از مشير شروع و تا مشار إليه كشيده مىشود كه نهايت آن ، جهت است و طرف اين امتداد نسبت به امتداد ، نهايت و طرف و نسبت به حركت و اشاره ، جهت ناميده مىشود .\r\nجهت ، در مأخذ اشاره قبول قسمت نمىكند ؛ زيرا جهت ، طرف و نهايت امتداد\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nاست و طرف و نهايت از آن نظر كه طرف و نهايت است قسمت‌پذير نيست ؛ چرا كه اگر قسمت را قبول نمايد طرف و نهايت نخواهد بود .\r\nاگر اشاره به خط ممتدى باشد ، جهت نقطه خواهد بود ؛ زيرا نهايت آن خط نقطه است و اگر به سطحى باشد ، جهت خط خواهد بود و اگر به حجمى باشد جهت سطح خواهد بود .\r\nو الحاصل : هنگامى كه انسان به جهت اشاره مىكند آن جهت از حيث طرف اشاره و طرف امتداد بودن قابل قسمت نخواهد بود ؛ زيرا در اين صورت نهايت امتداد ملاحظه شده است و نهايت ، چنان كه گفتيم ، قابل انقسام نيست ولى جهت از حيث ديگرى ممكن است تقسيم را قبول نمايد .\r\nپس اگر جهت اصلًا قسمت را نپذيرد نقطه است و اگر از حيث ديگرى غير از نهايت امتداد بودن و در مأخذ اشاره واقع شدن قسمت را قبول كند خط يا سطح خواهد بود .\r\nبراى توضيح اين معنى مثالى ذكر مىكنيم : مثلًا اگر انسان در وسط جسم بزرگ مكعب مستطيل كه فوق و تحت آن را نمىبيند قرار بگيرد در صورتى كه بخواهد به جهت آن جسم اشاره كند به طرف آن ، كه خطى است اشاره مىكند . و اگر به محاذات آن خط به طرف سطح اشاره نمايد ، نهايت آن نقطه خواهد بود . و اگر هنگامى كه به آن جهت اشاره مىكند به سطح آن جسمى كه روى آن قرار گرفته اشاره نمايد ، يعنى سطح ممتد آن را كه داراى امتداد است و لذا سطح را گرفته مد نظر بگيرد و به منتهاى آن اشاره كند در اين صورت جهت ، انتهاى سطح است و از جهت انتها بودن قابل تقسيم نيست ؛ چون بسيط است و ليكن از حيث ديگر كه انتهاى سطح خط مىباشد قابل انقسام است .\r\nبه عبارت ديگر : اگر به آخر امتداد سطح ممتد اشاره شود ، انتهاى سطح كه منتهى إليه اشاره است از حيث منتهاى سطح بودن قابل انقسام نيست ، و ليكن از اين حيث كه سطح از جهت طول به آخر رسيده و طرف آن خط است ، آن خط از حيث امتداد قابل\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nانقسام است و اگر انسان در اشاره به جهت ، خود جسم را در نظر گرفته و به صورت ممتدّهء جوهريهء آن اشاره كند ، آنجا كه اشاره ختم مىشود و منتهى إليه اشاره است سطح است . و خلاصه : جهت ، يا نقطه و يا خط و يا سطح مىباشد .\r\nسپس مرحوم حاجى مىفرمايد : از مجموع آنچه ذكر كرديم به دست مىآيد كه بايد سماء مستدير و كره باشد ؛ چون هنگامى كه فوق و تحت دو جهت متقابل طبيعى مىباشند - زيرا هر متحركى كه بالطبع طالب يكى از آن دو باشد بالطبع از ديگرى گريزان خواهد بود - موقعى كه يكى از آن دو در نهايت قرب به جسمى باشد ديگرى در نهايت بُعد از آن خواهد بود ، در نتيجه جهت سفل داراى غايت بُعد از جهت فوق است و اگر محدد جهات كروى نباشد ، بلكه بيضى يا عدسى يا مكعب باشد جهت سفل نسبت به سفلى كه ابعد از آن است از سفليت متبدل شده و نسبت به آن ، فوق مىشود و سخن در جهت فوق نيز چنين است .\r\n\r\nعدم تناهى جهات\r\nجهت بر شش گونه است ، ولى در آن منحصر نيست و غير متناهى است ؛ زيرا جهت طرف امتداد است و در هر جسمى ممكن است امتدادات غير متناهيه فرض شود ، بنا بر اين طرف هر امتدادى در جسم جهتى است كه جسم ديگرى به سوى آن حركت مىكند و او نيز به سوى جهات قائمه به جسم ديگر ، حركت مىنمايد .\r\nو الحاصل : جهت عبارت از مقصد وصول متحرك به آن است ، مثلًا اگر مكعبى ثابت باشد و مكعب ديگرى به سوى آن حركت كند مقصد نقطهء اين ، نقطهء آن و مقصد اضلاع اين ، اضلاع آن و مقصد سطوح اين ، سطوح آن است و هر امتدادى كه در جسم فرض شود ممكن است طرف امتداد و مقصد تحرك جسم ديگر ، همان باشد و چون طرف امتداد مفروض در جسم ، غير متناهى است جهات نيز غير متناهى خواهد بود .\r\nششگانه بودن جهات به خاطر دو جهت و دو تقريب است .\r\nيك تقريب خاصى است ؛ خواص قضيهء ششگانه بودن جهات را به اين نحو\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nتقريب مىنمايند كه در هر جسمى ممكن است ابعاد ثلاثهء متقاطعه بر زواياى قوائم فرض شود و براى هر بُعدى دو طرف است . بنا بر اين براى هر جسمى شش جهت خواهد بود .\r\nليكن مخفى نماند كه چنين نيست كه بايد ابعاد ثلاثهء متقاطعه را در يك جاى معين از جسم فرض كرد ، بلكه درهمه جا مىتوان خطوط مذكوره را فرض نمود .\r\nتقريب ديگر تقريب عامى است ؛ عوام جهات را به محاذات اجزاء مختلفه در انسان از قبيل رأس و قدم و ظهر و بطن و جَنبين ، شش جهت مىدانند و محاذى رأس را فوق و محاذى پا را تحت و محاذى بطن و سينه را قدّام و محاذى ظَهر را خلف و محاذى اعضاى قويه را يمين و محاذى اعضاى ضعيفه را يسار گويند .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\nغرر في حدوث الأجسام و ذكر الأقوال فيه\r\n جسم قديم الذات و الصفات * أو محدث كلتاهما أو آتي \r\n أيضاً قديم الذات محدث الصفة * و عكسه لم يرو عن ذي معرفة \r\n فثانياً يقوله أهل الملل * من مذهب فحل و من رأي جزل \r\n و أوّلًا من قدم السماء يرى * بالشخص و الكلّي من عناصرا \r\n و قال الأقدمون بالثالث مع * تشاجر في الذات ما ذي فسمع \r\n جسم و غيره فثاليس يرى * ذا الجسم ماءً ذا بتكثيف ثرى \r\n ثمّ بتلطيف هوا نار وقع * ثمّ السماء من دخان ارتفع \r\n و بالهوى و الأرض و النار نطق * قوم بتلطيف و تكثيف سبق \r\n بالنور و الظلمة قال الثنوي * و قيل بالجسم الصغير الكروي \r\n و انكساغورس بالخليط قد * قال و لكن كلّها لا يعتمد \r\n و من يراها غيره تفرّقوا * فالحرنانيّون منهم نطقوا \r\n بقدماء خمسة فاثنان * حيّين فاعلين كانا ذان \r\n الباري و النفس و ادر اثنين * ليسا بحيّين و فاعلين \r\n بلا انفعال ذان دهر و خلا * و واحد هو الهيولى انفعلا \r\n فعمد الباري الهيولى بعد ما * تعلّق النفس بها فالتئما \r\n ضروب الأجسام كالأرض و الفلك * فارتقت النفس لعالم الملك \r\n إذ في الثنى الشرك و في التثليث * ففيه كلّ الكفر و التلويث \r\n و عند فيثاغورس المبادي * أعداد انشأت من الآحاد \r\n إذ بالبسائط المركّبات * تقوّمت و تلك واحدات \r\n كلّ هو الوحدة لا ذاتاً جمع * بل ذوّتت كيلا يرى الخلف وقع \r\n فوحدات اعترى الوضع نقط * يحصل منها الجسم بالسطح و خطّ \r\n و ذلك العظيم رمز كلمته * فلا يردّ و ليحلّ عقدته \r\n[ شرح منظومه ، بخش حكمت ، ص 262 - 266 
  ]\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nبيان آراء مختلف در چگونگى حدوث اجسام\r\n\r\nاحتمالات چهارگانه در حدوث اجسام\r\nدر حدوث و قدم جسم چهار احتمال است :\r\nزيرا جسم يا قديم الذات و الصفات است و مراد از صفات ، صفات ذاتيه و غير ذاتيه است .\r\nيا محدث الذات و الصفات است .\r\nو يا قديم الذات و محدث الصفات است .\r\nو يا قديم الصفات و محدث الذات است .\r\nو ليكن احتمال اخير از صاحب معرفتى روايت نشده ، بلكه صرف احتمال عقلى است كه در بادى نظر داده مىشود و گرنه غير معقول مىباشد .\r\n\r\nرأى موحدين در مسأله\r\nبه قول دوم ، يعنى محدث الذات و الصفات بودن اجسام ، مسلمانان و يهود و نصارى و مجوس قائل مىباشند و آن مذهب فحل و رأى جزل است . بنا بر اين : اجسام از حيث ذات و صفت و صورت و هيولى حادث مىباشند ؛ چرا كه اجسام از حيث جوهر متجدد مىباشند تا چه رسد به تجدد عرضى .\r\nو الحاصل : تمام مسلمين و اهل ملل به قول دوم قائلند ، ليكن حكماى متأخر از راه حركت جوهريه به آن قائل مىباشند ، ولى علماى متقدم و عوام بدون توجه به حركت\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nجوهريه به آن قائل بوده و تمام موجودات عالم را زمانى دانسته و مىگويند : آنها نبودند و بود شده‌اند .\r\nبه قول اول كسانى كه به قدم سماء بالشخص معتقدند قائل مىباشند و مىگويند :\r\nافلاك بذواتها و صفاتها المعينه از قبيل مقدار و شكل ، جز اوضاع و نسبى كه پيدا مىكنند قديم بالشخص مىباشند و نسب اجزاء آنها به ساير اجزاء و بقيهء اجسام ، قديم بالنوع است و مادام كه ذات فلك بوده است آنها نيز بوده‌اند ، ولى اشخاص اوضاع به واسطهء حركت دائمى حادث است .\r\nايشان نيز كلى عناصر را قديم مىدانند و مىگويند : صور اجسام عنصريه قديم بالنوع است و مادهء آنها قديم بالشخص است و قديم بالشخص قديم بالنوع نيز هست .\r\nبنا بر اين : هيولى بذاتها به قدم شخصى و به قدم نوعى قديم است و نيز بالعرض به واسطهء قدم نوعى صور خود قديم نوعى است و اين قول به ارسطاطاليس و جماعتى بعد از او نسبت داده شده است . « 1 »\r\nاقدمين از فلاسفه‌اى كه پيش از ارسطو بوده‌اند مانند ثاليس « 2 » و فيثاغورس « 3 »\r\n\r\n\r\n","description":"","footnote":"\r\n( 1 ) - نقد المحصل ، ص 189 ؛ شرح مواقف ، ج 7 ، ص 220 .\r\n( 2 ) - ثاليس ملطى ، وى در قرن ششم پيش از ميلاد مىزيسته و از اولين بنيان‌گذاران حكمت يونان شمرده شده است . گويند با فيثاغورس مصاحبت داشته و از او نيز حكمت را فرا گرفته است . وى در نجوم و طبيعيات نيز صاحب نظر بوده و براى عالم مُبدعى در كمال خفا و كمون قائل بوده است كه راهى به ذات وى نيست و فقط از طريق آثار و ابداعات مىتوان به صفات مبدع عالم پىبرد . در طبيعيات نيز آب را از آن جهت كه قابل تمامى صور است مخلوق اول و سر منشأ همهء مخلوقات دانسته است .\r\n( 3 ) - وى فرزند منسارَخس و اهل جزيرهء ساموس بود و از حكماى الهى و رياضىدانان و طبيبان مشهور يونان به شمار مىرفت و حكمت را از معدن وحى الهى اخذ كرده بود . حكيمى فاضل و صاحب رأى استوار و عقل و الا بود و ادّعا مىشود كه او عوالم بالا را با حس و حدس خويش احساس مىكرد و در رياضت بدانجا رسيده بود كه صداى افلاك را مىشنيد و به مقام ملائك رسيده بود . خود مىگفت : هيچ صدايى لذت‌بخش‌تر از صداى حركات آسمان نشنيده‌ام و زيباتر از صورت آسمانها نديده‌ام .\r\nآراء و نظراتش در الهيات ، رياضيات و فلسفه الهى در ملل و نحل مذكور است .\r\n","page_name":" 536 ","page_number":536},
  {"content":"\r\n\r\nو انكساغورس « 1 » و غير ايشان ، به قول ثالث ، يعنى اينكه عالم اجسام قديم بالذات و محدث بالصفات است قائلند .\r\nمنتها بين آنها در اينكه آن ذات قديم چيست ؟ تشاجر واقع شده است فرقه‌اى گفته‌اند : آن ذات قديم جسم است . و فرقهء ديگر آن را غير جسم دانسته‌اند .\r\nگروه نخست در تعيين جسم اختلاف نموده‌اند .\r\n\r\nرأى ثاليس ملطى\r\nثاليس آن جسم را آب كه پذيراى هر صورتى است دانسته است . به اين نحو كه قسمتى از آن به واسطهء تكثيف خاك گشته و قسمت ديگرى از آن به سبب تلطيف هوا گرديده است و به خاطر تلطيف زياد آن آتش به وجود آمده است ؛ زيرا هنگامى كه آب لطيف شود هوا مىشود و از صافى هوا آتش پديد مىآيد . سماء نيز از دخانى كه از آن آتش مرتفع شده موجود شده است . گفته مىشود ثاليس اين قول را از تورات اخذ نموده است . چون در سفر اول تورات آمده كه خداوند متعال جوهرى را خلق نموده و سپس با هيبت به آن نظر كرده و اجزاء آن ذوب شده و آب گشته است ، بعد بخارى مانند دخان از آن مرتفع شده كه سماوات را از آن خلق كرده و بر سطح آب كفى ظاهر گشته كه زمين را از آن خلق نموده است ، « ثمّ أرساها الجبال » . « 2 »\r\n\r\n\r\n","description":"","footnote":"\r\n( 1 ) - انكساغورس ملطى ، از حكماى يونانى قرن پنجم پيش از ميلاد شمرده شده است و عده‌اى نظريات ارسطو را برگرفته از آثار و اقوال وى مىدانند . او تمامى موجودات را داراى منشأ واحد ، كه عبارت است از جسمى متشابه الاجزاء و مركب از اجزاء لطيفهء غير محسوس و غير قابل تعقل ، دانسته است . و همچنين قائل است كه همهء اشياء كامن در جسم اول بوده و ظهورات گوناگون آن مىباشند .\r\n( 2 ) - نقد المحصل ، ص 190 - 195 ؛ شرح مواقف ، ج 7 ، ص 221 - 222 ؛ شرح مقاصد ، ج 3 ، ص 108 - 109 .\r\n","page_name":" 537 ","page_number":537},
  {"content":"\r\n\r\nصاحب ملل و نحل از ثاليس ملطى نقل نموده كه او گفته است : مبدأ اول ، عنصرى را كه در آن صور تمام موجودات و معدومات بوده ابداع فرموده و سپس صورت هر موجودى در عالم بر مثالى كه در عنصر اول بوده ، از آن منبعث گشته است . « 1 »\r\nبه اين مذهب در علم واجب اشاره شد و شايد مراد وى از آب مانند آيهء شريفهء  « وَ جَعَلْنا مِنَ الْماءِ كُلَّ شَيْءٍ حَيٍّ »  « 2 » وجود منبسط ، كه در اصطلاح عرفا از آن به نفس رحمانى تعبير شده است باشد و تأويل نار ، عالم عقل و هوا ، عالم نفس و ارض ، عالم مثال و عالم طبيعت باشد .\r\nبعضى ارض را اصل دانسته و معتقدند كه ساير اجسام به واسطهء تلطيف از آن حاصل شده است . « 3 »\r\nو بعضى گمان نموده‌اند كه اصل هوا بوده و از لطافت آن نار و از كثافت آن ماء و ارض پيدا شده است . « 4 »\r\nگمان بعضى نيز اين است كه اصل ، نار بوده و سه عنصر ديگر به واسطهء تكاثف از آن به وجود آمده و سماء نيز از دخان حاصل شده است . « 5 »\r\n\r\nنظريهء دوگانه‌پرستان\r\nثنوى دربارهء آن ذات قديم ، به نور و ظلمت قائل شده است . « 6 » و ممكن است مراد ايشان - چنان كه محقق خفرى « 7 » گفته است - از نور ، وجود و از ظلمت ،\r\n\r\n\r\n","description":"","footnote":"\r\n( 1 ) - ملل و نحل ، ج 2 ، ص 67 .\r\n( 2 ) - انبياء ( 21 ) : 30 .\r\n( 3 ) - نقد المحصل ، ص 190 ؛ شرح مواقف ، ج 7 ، ص 221 .\r\n( 4 ) - نقد المحصل ، ص 190 ؛ ملل و نحل ، ج 2 ، ص 72 .\r\n( 5 ) - نقد المحصل ، ص 190 ؛ شرح مواقف ، ج 7 ، ص 221 .\r\n( 6 ) - نقد المحصل ، ص 191 ؛ شرح مواقف ، ج 7 ، ص 221 ؛ ملل و نحل ، ج 1 ، ص 224 - 233 .\r\n( 7 ) - شمس الدين محمد بن احمد خفرى ، يكى از حكما و فلاسفهء زمان شاه اسماعيل صفوى است . وى نزد صدر الدين محمد دشتكى شيرازى علوم معقول و - ظاهراً - نزد محقق كركى علم منقول را فراگرفت و در مواقع مسافرت محقق كركى ، به جاى وى به پاسخ سؤالات مردم مىپرداخت و محقق به دو كمال وثوق و اطمينان را داشت .\r\nاز تأليفات اوست : اثبات الواجب ، اثبات الهيولى ، تفسير آية الكرسى ، حلّ ما لا ينحل ، رساله‌اى در رمل ، حاشيه بر شرح تجريد ، شرح حكمة العين و منتهى الادراك در هيئت .\r\nوى در سال 957 ق . درگذشت .\r\n","page_name":" 538 ","page_number":538},
  {"content":"\r\n\r\nامكان باشد . « 1 »\r\nالبته شمردن اين قول از جملهء اقوالى كه در جسم بودن آن ذات قديم اشتراك نظر دارند مبنى بر اين است كه نور ، اجسام صغارى باشد كه از نيّر منفصل مىشوند ، يا مراد از نور معنايى باشد كه شامل نيّر مانند قرص خورشيد نيز باشد و يا مراد از جسم معنايى باشد كه جسمانى را هم شامل شود .\r\n\r\nنظريهء ذىمقراطيس\r\nذىمقراطيس اصل و مبدأ عالم را جسم صغير كروى دانسته و گفته است : اصل عالم ، اجرام صغار سختى است كه در خلأ غير متناهى پراكنده بوده و داراى حركت دائمى مىباشند و عدد آنها نيز غير متناهى است ، سپس عدهء زيادى از آنها كه به يك سو در حركت بوده با عدد زياد ديگرى كه از طرف مخالف در حركت بوده‌اند به هم نزديك شده و از باب تصادف و اتفاق ، ذرات با هم تلاقى نموده و مجتمع شده‌اند و به دنبال آن اجرام كوچك زيادى به اين مجموع متصادم افزوده شده و در نتيجه يك كره را تشكيل داده‌اند و اگر انتظامات كره‌ها به گونه‌اى باشد كه صلاحيت بقا داشته باشند مجموعهء كرات باقى مانده و يك منظومه را تشكيل مىدهند و در غير اين صورت بعد از مدتى منحل شده و اجزاء به حالت پراكندگى و منفصل از يكديگر در جوّ لا يتناهى خواهند بود . « 2 »\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 264 .\r\n( 2 ) - رجوع كنيد به : نقد المحصل ، ص 191 ؛ ملل و نحل ، ج 2 ، ص 107 .\r\n","page_name":" 539 ","page_number":539},
  {"content":"\r\n\r\n\r\nرأى انكساغورس\r\nانكساغورس گفته است : اصل عالم ، جسم غير متناهى است كه از اجزاء غير متناهيه از هر جنسى ، تشكيل يافته است . « 1 »\r\nمرحوم حاجى هيچ يك از اين اقوال را قابل اعتماد نمىداند ؛ چنان كه اصل اين قول را كه جسم ، قديم بالذات است باطل مىداند .\r\nاما كسانى كه اصل و مبدأ عالم را قديم دانسته و لكن آن را غير جسم مىدانند دو فرقه گشته‌اند :\r\n\r\nرأى حرنانيون\r\nحَرنانيون گفته‌اند : اصول عالم قدماى خمسه است كه دوتاى از آنها حىّ و فاعل است و آن دو عبارت از بارى تعالى و نفس است . و دوتاى ديگر از آنها را غير حىّ و غير فاعل و همچنين غير منفعل دانسته‌اند و آن دو ، زمان و مكان است و يكى از آنها را غير فاعل و غير حىّ ، بلكه منفعل دانسته‌اند و آن هيولى است .\r\nو گفته‌اند : هيولى بعد از تعلق نفس به آن ، مورد توجه بارى تعالى قرار گرفته و اقسام اجسام مانند ارض و ارضى و فلك و فلكى حاصل شده است . « 2 »\r\nسپس نفس بعد از افاضهء علم و ادراك از ناحيهء بارى تعالى به آن ، متذكر عالمى كه قبل از تعلق به هيولى داشته است شده و به آن عشق پيدا نموده و به سوى آن ارتقا پيدا مىنمايد .\r\nمرحوم حاجى بعد از نقل اين قول شروع به تهجين و ابطال آن نموده و مىگويد :\r\n« اذ فى الثنى الشرك » در قاموس آمده است : « لا ثنى فى الصدقه » ، « 3 » يعنى در يك سال دو\r\n\r\n\r\n","description":"","footnote":"\r\n( 1 ) - نقد المحصل ، ص 190 ؛ ملل و نحل ، ج 2 ، ص 69 .\r\n( 2 ) - رجوع كنيد به : نقد المحصل ، ص 192 ؛ شرح مواقف ، ج 7 ، ص 221 .\r\n( 3 ) - قاموس ، ج 4 ، ص 311 .\r\n","page_name":" 540 ","page_number":540},
  {"content":"\r\n\r\nبار زكات اخذ نمىشود ، يا معناى آن اين است كه « لا تؤخذ ناقتان مكان واحده » و يا به اين معناست كه « لا رجوع فى الصدقه » .\r\nمعناى كلام ايشان اين است كه وقتى در قول به دو مبدأ ، مثل يزدان و اهريمن و در قول به اقانيم ثلاثه ، يعنى اب و ابن و روح القدس كه نصارى به آن قائل مىباشند ، شرك است ، پس در قول به قدماى خمسه ، كل الكفر و كل التلويث خواهد بود .\r\n\r\nرأى فيثاغورس\r\nفرقهء دوم ، فيثاغورس - كه علوم رياضى و علم موسيقى از اوست - و اصحاب وى هستند و ايشان پايه و اساس هر چيزى را اعداد دانسته‌اند و چنين مىگويند كه مبادى و اصول عالم اعدادى هستند كه از واحدها فراهم شده‌اند ؛ زيرا مركبات به بسايط منتهى مىشوند و متقوم به آنها مىباشند و آن بسايط واحدها هستند .\r\nآيا براى اين واحدها وراى وحدات بودن آنها ماهياتى هست يا خير ؟\r\nدر صورت اول آنها مركب خواهند بود و سخن ما در مركبات نيست ، بلكه در مبادى آنهاست .\r\nدر صورت دوم آنها مجرد وحدات خواهند بود و بايد مستقل باشند و گرنه به غير خود محتاج بوده و آن غير ، از آنها اقدم خواهد بود و اين خلف فرض است ؛ چرا كه كلام ما در مبادى مطلقه است ، پس هر يك از واحدها تنها وحدتند ، مانند موجود حقيقى كه نفس وجود است و چنين نيست كه مانند ماهيت ذاتى باشد كه وجود بر آن عارض شده باشد .\r\nبنا بر اين وحدات امورى هستند كه قائم به خويش مىباشند و هنگامى كه وضع بر وحدت عارض شد نقطه مىشود و از اجتماع دو نقطه ، خط و از اجتماع دو خط ، سطح و از اجتماع دو سطح ، جسم حاصل مىشود . « 1 »\r\n\r\n\r\n","description":"","footnote":"\r\n( 1 ) - نقد المحصل ، ص 194 ؛ شرح مواقف ، ج 7 ، ص 221 ؛ ملل و نحل ، ج 2 ، ص 80 .\r\n","page_name":" 541 ","page_number":541},
  {"content":"\r\n\r\n\r\nرمز بودن كلام فيثاغورس و توجيه آن\r\nچون فيثاغورس از اعاظم حكماى متألهين و از اساطين حكمت بوده بايد كلام او را بر محمل صحيحى حمل نمود . سخن شخص بزرگى چون او رمز است و چنان كه مشهور است نمىتوان رمزيات را رد و انكار نمود ؛ لذا بايد عقدهء رمز را گشود .\r\nفيثاغورس از مبدأ المبادى به وحدت حقّه تعبير نموده است و در مباحث وحدت و كثرت معلوم شد كه وحدت حقيقيه عين وجود حقيقى است و مراد وى از وحداتى كه قائم به خويشتن مىباشند مراتب وجود و وجودات خاصه است و مقصود او از اينكه اعداد مبادىاند و اولين چيزى كه از وحدت صادر شده اثنان است و سپس از اثنان ثلاثه و از ثلاثه اربعه صادر شده و آنها مبادى موجودات مىباشند اين است كه : از واجب الوجود كه فرد و وتر است و در آن دو چيز نيست عقل صادر گشته است و آن زوجى است كه از وجود و ماهيت تركيب يافته است ، پس عقل اثنان است و وقوع آن در مرتبهء دوم وجود ، مقوم وجود اوست به نحوى كه نمىتواند از آن مرتبه حركت كند و گرنه بايد ذات و هويت آن تغيير يابد و آن هم محال است ، چنان كه در اعداد هيچ عددى نمىتواند به اندازهء سر مويى از جاى خود حركت كند و مرتبه ، مقوم ذات اوست .\r\nسپس از واجب به واسطهء عقل ، نفس صادر شده است و نفس در مرتبهء سوم وجود است ؛ زيرا او علاوه بر ماهيت و وجود ، تعلق تدبيرى به مواد دارد ، بر خلاف عقل كه به جهت ترفّعى كه از ماده دارد توجهى به آن ندارد .\r\nدر مرتبهء چهارم ، طبع صادر شده است كه او علاوه بر وجود و ماهيت و تعلق به مواد ، انطباع و رسوخ در ماده نيز دارد ؛ زيرا تعلق انطباعى طبع به ماده در ذهن به اصل توجه آن به ماده و رسوخ آن در ماده تحليل مىشود .\r\nضمناً وقوع در مرتبهء سوم و مرتبهء چهارم وجود هم به ترتيب مقوم وجود نفس و طبع است ؛ چنان كه در عقل نيز گفتيم كه وقوع آن در مرتبهء دوم مقوم وجود اوست .\r\n\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nفريدهء چهارم فلكيات\r\n الجسم عنصري أو أثيري * من فلك و كوكب منير \r\n تحقّق التركيب في الأركان * دلّ على التحرّك المكاني \r\n و هو على جسم بدا كر يا * يكون ذا تحرّك دوريا \r\n من عنصرية و من صفاتها * يخلو و ذا محدّد جهاتها \r\n ذا قوّة ليس لها انتهاء * و ذلك الجسم هو السماء \r\n و الفلك الكلّي تسعة و ذي * أوّلها الأطلس ثانيها الذي \r\n حركة بطيئة تضاف له * و بالسريعة اخصصنّ أوّله \r\n يقطع حيث لفظ واحد قيلا * من سطح ثان هغ قصوميلا \r\n ثمّ كرات السبعة السيّارة * ترتيبها بنهجة مشهورة \r\n و الثان كرسي و عرش أطلس * في السبع خنّس جوار كنّس \r\n و الفلك الكلّي و الجزئي * يعنى به المشمول و السعي \r\n و كلّ ما هناك حيّ ناطق * و لجمال اللّه دوما عاشق \r\n من خارج المركز أو موافقه * و شامل الأرض و غيره فقه \r\n[ شرح منظومه ، بخش حكمت ، ص 267 - 269 
  ]\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\nفلكيات\r\nجسم يا عنصرى است و آن عبارت است از عناصر و آنچه متولد از عناصر مىباشد و يا اثيرى است ، اثير مختار است و مختار بودن فلك و افضل بودن آن از عناصر معلوم است و جسم اثيرى فلك و كوكب منير است .\r\n\r\nدليل عقلى بر اثبات فلك\r\nدليل عقلى بر اثبات وجود فلك ، اين است كه : تحقق تركيب در اركان ، يعنى عناصر - و لو تركيب مانند تركيب در طين غير حقيقى باشد - بر تحرك مكانى دلالت دارد و تحرك مكانى بر وجود جسم كروى دلالت مىنمايد .\r\nشرح اين مجمل از اين قرار است كه : به واسطهء حكمت و عنايت الهى عناصر با يكديگر تركيب مىشوند با اينكه هر يك از عناصر مقتضى بودن در مكان طبيعى خود مىباشد ، پس در موقع تركيب بايد از مكان طبيعى خود به وسيلهء سببى غير از طبيعت خويش حركت نمايد .\r\nبنا بر اين : حركت اينيهء آن از مشاهدهء تركيبات مسلم است و حركت اينيه بايد از جهتى به جهتى باشد و جهات اضافيه در حقيقت به دو جهت حقيقى برمىگردند و قبلًا معلوم گشت كه جهات حقيقيه مستلزم وجود جسم محدّد داراى وضع و شكل مستديرى است كه بر ابعاد و جهات محيط باشد و اين جسم محدّد صاحب حركت دورى است و دليل آن نيز حركت اينيه است ؛ زيرا بايد حركت اينيه مانند حركت عنصر\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nبه مكان اصلى خويش به طريق مستقيم انجام گيرد ؛ چنان كه اگر سنگى از بالا رها شود به طريق مستقيم به طرف پايين مىآيد و يا اگر كوزه‌اى پر از هوا را به زير آب برده و درب آن را باز نمايند هوا به طريق مستقيم از آن خارج مىشود و چون حركت مستقيم به واسطهء تناهى ابعاد متناهى است و از مبدئى شروع شده و در نقطه‌اى ختم مىگردد ، پس بايد حادث باشد و حدوث آن در زمان معين محتاج به مخصّص است و بايد مخصّص آن چيزى باشد كه واسطهء ربط بين قديم و حادث باشد و آن حركت دوريهء فلك است كه داراى وجههء ثبات و وجههء حدوث مىباشد .\r\nاز خواص جسم محدّد و فلك اين است كه از عنصريت و لوازم آن خالى است در حالى كه محدّدِ جهات عنصر مىباشد و مراد از عنصريت ، مبدئيت ميل مستقيم است و نفى ميل مستقيم از فلك مستلزم نفى بسيارى از چيزهايى از اوست كه جواز آنها بر فلك مساوق با جواز ميل مستقيم بر اوست .\r\nيكى از اشياء منفيه از فلك اين است كه فلك ، كون و فساد را قبول نمىكند ، يعنى فلك از چيزى متبدل نشده است . به اين معنى كه صورت فلكيه بعد از زوال صورت آن چيز آمده باشد . و نيز چنين نيست كه فلك از صورت فلكى خارج شده و به صورت ديگرى درآيد ؛ اگر چه فلك ، كون به معناى وجود بر سبيل ابداع را از جاعل ، و فساد به معناى فناى بحت را قبول مىكند .\r\nو بالجمله : بايد فلك را غير از طبايع اربعه دانست ، يعنى فلك داراى طبيعت خامسه است ؛ لذا حار و بارد و رطب و يابس و خفيف و ثقيل و همچنين چيزهايى كه جواز آنها بر فلك موجب قبول حركت مستقيمه از سوى فلك مىشود نيست ؛ زيرا هر چه پذيراى حركت مستقيمه باشد از جهتى به جهت ديگرى رو مىآورد ناچار بايد جهات قبل از آن متحدّد باشد و اين با محدوديت فلك نسبت به جهات منافى است .\r\nاز خواص ديگر فلك اين است كه داراى قوهء فعّاله نسبت به حركت وضعيهء حافظ زمان است و براى اين قوه انتهايى نيست ؛ زيرا فلك داراى نفس مجرده است و دائماً از ناحيهء عقل مفارق به او مدد مىرسد . مقصود از جسم با صفات مذكور همان سماء است .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\n\r\nتعداد افلاك و خصوصيات آنها\r\nو اما عدد افلاك كليه نُه تاست و افلاك جزئيه بسيار است .\r\nاولين فلك از افلاك كليه فلك اطلس است كه همان فلك الافلاك بوده و سير شبانه روز مربوط به اوست و دوم از آنها فلك ستاره‌هاى ثوابت است و حركت ثوابت به گونه‌اى كُند است كه شايد در هر هفتاد سال يك درجه طى مسافت كنند .\r\nبنا بر اين : حركت اين فلك در غايت ضعف مىباشد و به خاطر غايت بطىء بودن حركت ستاره‌هاى مركوز در آن فلك ، آنها را فلك ثوابت ناميده‌اند . ولى حركت سريعه به فلك اطلس اختصاص دارد .\r\nچون حاجى رحمه الله گفته است : « و بالسريعة اخصصنّ اوّله » و ضمير راجع به افلاك را مذكر آورده با اينكه بايد مؤنث مىآورد لذا عذر خواسته و مىگويد : تذكير ضمير به اعتبار ارجاع ضمير به فلك است و مراد از فلك جنس است كه بر تعدد دلالت دارد .\r\nسپس براى اشاره به كمّيت سرعت فلك اطلس مىگويد : اگر شخصى به لفظ واحد تلفظ كند - كه در هر ثانيه مىتوان چهار مرتبه لفظ واحد را گفت - و آن با يك طرفة العين مطابق است فلك اطلس در اين مدت سطح مقعّر آن مقدار « هغ قصو » ميل كه به حروف ابجد پنج هزار و صد و نود و شش ميل است و آن هزار و هفتصد و سى و دو فرسخ مىباشد از مسافت سطح محدّب فلك دوم را مىپيمايد و اما مقدار حركت سطح محدّب فلك الافلاك را خدا مىداند ؛ زيرا بشر نمىتواند مقدار ثخن فلك اقصى را تعيين نمايد چون راهى براى استخراج آن ندارد ، ولى ثخن افلاك ديگر را مىتوان به واسطهء تعيين بُعد فلك محيط بر آن تعيين نمود ؛ چون به واسطهء رصد بُعد ستاره‌هاى يك فلك را تعيين نموده و سپس بُعد ستارهء فلكى كه بالاتر از اوست تعيين نموده‌اند و تفاضل بُعدين عبارت از ثخن فلك محاط است و اين راه در فلك اطلس ممكن نيست .\r\nبعد از كرهء ثوابت كرات كواكب سبعهء سياره است كه عبارت از زحل و مشترى و\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nمريخ و شمس و زهره و عطارد و قمر است .\r\nعلت اينكه افلاك را نُه تا دانسته‌اند اين است كه با رصدهاى بسيار دقيق عده‌اى از ثوابت را ديده‌اند كه در چندين هزار سال « على نهج واحد » يك درجه حركت كرده و جا به‌جا مىشوند لذا از آن پىبرده‌اند كه بايد فلكى باشد كه اين اجرام در آن مانند دكمه‌هايى كه در يك جسمى كوبيده شده‌اند مركوز باشند تا حركت آنها به واسطهء حركت آن فلك باشد و از گردش شب و روز به وجود فلك الافلاك كه بر همه محيط است و پيش‌تر آن را با دليل عقلى از راه جهات ثابت كرديم پىبرده‌اند و چون براى هر يك از ستاره‌هاى سياره حركاتى ديده‌اند گفته‌اند : بايد هر يك از آنها داراى فلكى باشد تا حركت آن به واسطهء حركت آن فلك باشد و لذا به افلاك هفت‌گانه با ترتيبى كه مشهور است ، كه هر كدام نسبت به زمين ابعد از ديگرى است و همهء آنها به آن احاطه دارند ، قائل شده‌اند .\r\n\r\nتوضيح پاره‌اى از اصطلاحات هيئت قديم\r\nفلك ثانى در لسان شرع « كرسى » و فلك اطلس در لسان شرع « عرش » است .\r\nمخفى نماند كه : ظاهر لسان شرع در كرسى ، علم قَدَرى الهى و در عرش ، علم قضائى خداوند است .\r\nحاجى مىگويد : در سماوات سبع ، خُنّس جوار كُنّس هست و اين كلمات به قول خداوند متعال اشاره است . « 1 »\r\nو خُنّس به معناى رواجع و رجوع‌كننده‌هاست و آنها خمسهء متحيره مىباشند .\r\nجهت اينكه به آنها رواجع گويند اين است كه : ما گاهى ستاره‌اى را مىبينيم كه با سرعت به طرف ما مىآيد و گاهى مىبينيم كه از ما دور مىشود . بعد از دور شدن دو سه روز در جاى خود برقرار و ثابت مىماند و بعد از آنكه با سرعت تمام رجوع كرده و به طرف ما مىآيد در انتهاى نزديكى به ما نيز چند روزى توقف مىنمايد .\r\n\r\n\r\n","description":"","footnote":"\r\n( 1 ) - « فَلَا أُقْسِمُ بِالْخُنَّسِ الْجَوَارِ الْكُنَّسِ » . تكوير ( 81 ) : 15 - 16 .\r\n","page_name":" 547 ","page_number":547},
  {"content":"\r\n\r\nعلت اين امر اين است كه دايرهء منطقة البروج روى فلك ثوابت كشيده مىشود و محيط آن را به دوازده قسمت تقسيم كرده‌اند و هر قسمت را به اعتبار هيئتى كه از اجتماع ستاره‌ها تشكيل مىشود برج ناميده‌اند و لذا بروج در محيط اين دايره است .\r\nفلك ثوابت مانند يك هندوانهء بزرگ فرض مىشود كه داخل آن يك هندوانهء كوچك كه زمين ماست فرض مىشود به نحوى كه مركز كرهء كوچك ، مركز همان كرهء بزرگ باشد . سپس كرهء ديگرى كه محاط كرهء بزرگ و بر كرهء كوچك محيط است فرض مىشود كه آن فلك ستاره است و او نيز به تبع كرهء بزرگ حركت مىكند و چون ستاره گاهى از ما دور و گاهى به ما نزديك مىشود ؛ لذا فلك ستاره هم فلك ديگرى دارد كه مركز آن خارج از مركز زمين ماست و هنگامى كه ستاره در طرف بالاى آن قرار مىگيرد از ما دور است و وقتى در طرف نزديك به محيط آن واقع مىشود به ما نزديك است .\r\nعلاوه بر اينها يك كرهء ديگرى مانند يك گردو در ثخن فلك خارج مركز هست و آن فلك تدوير است كه ستاره در حقيقت در آن مركوز است موقعى كه حركت تدوير به طرف بالاست و با حركت منطقه مصادف مىشود ستاره با دو حركت موافق به طرف بالا حركت مىكند ؛ لذا به نظر ما چنين مىآيد كه ستاره تند به طرف بالا مىرود و وقتى آنجا توقف مىكند واقعاً توقف نكرده ، بلكه حركتش بطىء مىشود بعد هم كه ديده مىشود كه ستاره تند به طرف ما مىآيد در آن موقع تدوير چرخيده و حركت ستاره در نقطه‌اى كه در آن است با حركت منطقه موافق شده است و لذا به نظر ما چنين مىرسد كه ستاره تند مىآيد و پس از آنكه ستاره به انتهاى نزديكى به ما رسيد چون تدوير بر خلاف حركت منطقه حركت مىكند و دو حركت متخالف مىشود ستاره به نظر ما واقف مىآيد .\r\nو بالجمله : به خمسهء متحيره به اعتبار رجوع « رواجع » گويند و « جاريات » نيز بر آنها اطلاق شده ؛ چون جارى و متحرك مىباشند و « كنّس » هم كه به معناى مستورات است به آنها گفته شده است ؛ چون آنها تحت نور شمس مستور هستند .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nاينكه گفته شد اينها در سماوات سبع هستند ، مقصود اين نيست كه در همهء سماوات سبع مىباشند ؛ چرا كه آنها در پنج تاى از سماوات سبع هستند ، بلكه مراد آن است كه آنها در فلك هشتم ( فلك ثوابت ) و فلك نهم ( فلك الافلاك ) نيستند چنان كه وقتى گفته مىشود : « زيد فى البلد » مراد اين نيست كه زيد در همهء نقاط بلد هست بلكه مقصود اين است كه زيد از بلد خارج نيست . مراد از فلك كلى و جزئى ، كلى و جزئى منطقى نيست ، بلكه مراد سعه و عدم سعه است .\r\nآنچه در عالم افلاك هست حىّ و ناطق مىباشد ؛ زيرا افلاك ، صاحبان نفوس ناطقه هستند و براى هر يك از آنها معشوقى از عقول مىباشد كه عقول نيز سرادقات جلال و اشراقات جمال حق هستند پس قبلهء كل يكى است .\r\nفلك ، به فلكى كه مركز آن مركز عالم است و فلكى كه مركز آن مركز عالم نيست - كه به اوّلى موافق مركز و به دومى خارج مركز گفته مىشود - تقسيم مىگردد و همچنين فلك به محيط بر ارض و غير محيط بر آن مانند تدوير منقسم مىشود .\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n\r\nكلام في المقام مع أعلام فخام\r\n و هذه التسعة لم يكن أقلّ * منها و لا أكثر إذ كلّ بطل \r\n فليس كلّ ثابت في فلك * مع كونه بالذات ذا تحرّك \r\n إذ كلّها نوعاً و قدراً اختلف * و واحد بواحد قد اكتنف \r\n كيف اتّفاق سيرها في كهعر * و لا نظام في اتّفاق يعتري \r\n و لم يحرّك تبعاً ذي فلك * إن لم يكن لذاتها تحرّك \r\n أ ليس ما بالعرض الذاتي طرى * كما في الأطلس و ما به جرى \r\n بالقول بالتقليل في الثمانية * و نفس اخرى ليس نفسي راضية \r\n إذ ليس للمجموع كون آخر * هل حاز نفساً بشر و بقر \r\n و حيث لا مبدأ ميل ثمّ لا * مبدأ علم خصّ كيف انتقلا \r\n و ذي المبادي لمسيرات اخر * فالنفس ذي عقل مجلّل الخطر \r\n فاستدعت السريعة ذي جسم كل * كي طبعت نفس به طبع يحل \r\n للتسع من كلّيها العقل العشر * و استثن عاشراً يكمّل البشر \r\n[ شرح منظومه ، بخش حكمت ، ص 270 - 272 
  ]\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nسخنى با بزرگان فنّ در شمارهء افلاك\r\nمشهور نُه فلك كلى اثبات كرده‌اند .\r\nشيخ الرئيس گفته است : جايز است براى هر يك از ثوابت يك فلك جداگانه‌اى باشد . « 1 »\r\nمحقّق طوسى بر خلاف مشهور فرموده : جايز است افلاك هشت تا باشد و زياده بر آن خارج از احتياج است ؛ براى ثوابت يك فلك و براى هفت كوكب سيار هفت فلك هست و يك نفس هم به مجموع اين هشت فلك متعلق است كه به واسطهء تحريك آن براى اين مجموع حركت يوميه اتفاق مىافتد . « 2 »\r\nو ليكن حاجى در مقابل اين دو ، معتقد است افلاك كمتر و بيشتر از نُه تا نيست ، سپس بر ابطال قول شيخ به اين نحو دليل اقامه نموده است كه : حركات افلاك ثوابت يا بالذات و يا بالتبع است . در صورت اول مىگوييم : چگونه امكان دارد براى هر يك از ثوابت كه قبلًا هزار و بيست و دو عدد از آنها را كشف كرده بودند و فعلًا به واسطهء ترقى آلات بينايى رصدى سى ميليون از آنها را اكتشاف نموده‌اند يك فلك مختص باشد ، در صورتى كه انقضاى حركات جميع در زمان واحد اتفاق مىافتد و همچنين چطور مىشود حركات آنها متفق باشد با اينكه افلاك از نظر مقدار ، به واسطهء احاطهء بعضى بر بعضى و نيز از حيث نوع ، مختلف مىباشند .\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 175 .\r\n( 2 ) - رجوع كنيد به : شرح مقاصد ، ج 3 ، ص 140 ؛ شرح تجريد قوشچى ، ص 165 .\r\n","page_name":" 551 ","page_number":551},
  {"content":"\r\n\r\nبنا بر اين : در صورتى كه حركات افلاك بالذات باشد با اينكه افلاك در نوع و قدر مختلفند ، چگونه سير آنها در مدت بيست و پنج هزار و دويست سال متفقاً واقع شده و به اندازهء يك درجه با هم تفاوت نمىكند با اينكه در اتفاقيات نظامى نيست . پس ناچار بايد تساوى حركات آنها اتفاقى نبوده ، بلكه به يك امر غير اتفاقى مستند باشد و آن اينكه يك فلك باشد كه همهء ثوابت در آن مركوز باشند .\r\nاما بنا بر اينكه حركات آنها به تبع فلك الافلاك باشد ، وجهى براى قول به اين تعداد افلاك نيست ؛ زيرا وجه اثبات فلك ، حركت كوكب است ؛ چنان كه حركات خاصهء سيارات عقلًا ما را به اثبات افلاك مختصه براى آنها مجبور نموده است و به اين مطلب در بيت ذيل اشاره شده است :\r\n و لم يحرّك تبعاً ذي فلك * إن لم يكن لذاتها تحرّك \r\n« ذى » به افلاك ثوابت بر فرض تعدد اشاره است و مفعولى است كه بر فاعلى كه فلك باشد مقدم شده است و معناى بيت اين است كه : فلك بالتبع افلاك ثوابت را حركت نمىدهد ، در صورتى كه آنها بالذات تحرك نداشته باشند ؛ زيرا اگر آنها تحرك ذاتى نداشته باشند ثابت نخواهند بود تا فلكى باعث حركت تبعى آنها شود ؛ « ثبّت الارض ثمّ انقش » . آيا چنين نيست كه بايد ما بالعرض بر ذاتى عارض شود ؟ پس بايد آنها حركتهاى خاصهء ذاتيه داشته باشند تا وجود آنها ثابت باشد و آن گاه يك حركت تبعى هم به توسط فلك ديگرى داشته باشند ؛ چنان كه تمام افلاكى كه در جوف فلك اطلس است چنين است .\r\nدليل بر ابطال قول محقق طوسى چنين است : وجود با وحدت مساوق است و چيزى كه وحدت حقيقيه نداشته باشد وجود حقيقى نيز ندارد ، مجموع افلاك ثمانيه من حيث المجموع حقيقةً وجود جداگانه‌اى ندارد تا نفس جداگانه‌اى به آن تعلق داشته باشد ، چنان كه براى مجموع انسان و بقر و غنم من حيث المجموع وجود حقيقى جداگانه‌اى نيست تا غير از نفوسى كه به وجودات خاصهء آنها تعلق دارد نفسى به مجموع آنها متعلق باشد .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nدليل ديگر بر ابطال قول وى اين است كه : فرق عقل با نفس در اين است كه عقل ذاتاً و فعلًا از طبيعت مجرد است ، و ليكن نفس فعلًا به طبيعت محتاج است . نفس در مصدريت حركت جزئيه ، براى انبعاث ميل و اراده و علم جزئى ، مخصصى مانند طبع و نفس منطبعه لازم دارد ؛ لذا قوا و طبايع را در افعال نفس واسطه قرار داده‌اند تا خيال و حس مشترك حركت جزئيه را تخيل نموده و از قوهء شوقيه ، ارادهء جزئيه منبعث شده و از قوهء عامله ، از قبيل عضلات دست و پا و غير آنها ، فعل جزئى صادر شود و اگر چنين نبود نفس ، عقل مىشد .\r\nطبع و نفس منطبعه بايد در جسمى حلول نمايند و مبادى جزئيهء منطبعهء در افلاك هشتگانه ، وسايط حركات خاصه و جزئيهء خود آنها از سوى نفوس آنهاست ، و ديگر ممكن نيست مبادى مشتركه مضادّه در آنها حلول نمايد و اگر يك نفس كلى به همهء آنها تعلق داشته باشد ، بايد در آنها مبادى مشتركه مضادّه و مبادى خاصه باشد تا نفس كلى طبق آن مبادى مضادّهء موجوده در آنها حركت جزئيه‌اى كه با حركات خاصهء آنها مخالف است مانند حركت يوميه در آنها ايجاد نمايد .\r\nمرحوم حاجى در نظم به اين دو دليل اشاره كرده است :\r\nدليل اول آنكه : براى مجموع ، وجود ديگرى نيست تا نفس ديگرى براى مجموع باشد .\r\nدليل ديگر اينكه : وقتى مبدأ ميل جزئى استدارى كه طبيعت خامسه باشد و همچنين مبدأ علم و شوق و ارادهء جزئى كه نفس منطبعه باشد وجود ندارد ، چگونه حركت يوميه حاصل شود و حال آنكه مبادى منطبعهء در افلاك ثمانيه براى حركات خاصهء آنهاست ؟\r\nاينك كه مبادى جزئيهء ضروريه در مباشرت حركت جزئيه متحقق نيست اگر از نفس بدون آلت تحريك صادر گردد چنين نفسى عقل خواهد بود ؛ زيرا فرق بين نفس و عقل در احتياج و عدم احتياج به آلت در فعل است و شأن عقل اجلّ است از اينكه مباشر حركات باشد .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nبنا بر اين : حركت سريعهء يوميه مستدعى جسم كل و فلك الافلاك است تا نفس در آن منطبع بوده و طبع خامس حالّ در او باشد .\r\nتذنيب : نُه عقل به ترتيب ، علت و مربّى نُه فلك كلى هستند و عقل عاشر مكمّل و مربّى بشر بوده و در مقابل نفوس ارضيه است و اوست كه به اذن حق به انبيا - صلوات اللّه عليهم - وحى مىرساند و به اوليا - سلام اللّه عليهم - الهام مىكند و به علما تعليم مىنمايد و نُه عقل ديگر از عقول عشره در مقابل نفوس نُهگانه فلكيه و علت آنها و معشوقات آنها مىباشند و اين نفوس با حركات خاصهء خود به آن عقول تشبّه پيدا مىكنند .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nغرر في إشارة إجمالية إلى الأفلاك الجزئية\r\n و إنّما الجزئي منها اثنان * و عشرتان للذكا نوعان \r\n ممثّل و الآخر التدوير * أو خارج ترديدهم شهير \r\n مسيره منطقة البروج * و ليس للخارج من خروج \r\n بسيره يبدي الفصول الأربعة * لأنّها معدّلًا مقاطعة \r\n علوية و زهرة كراتها * كلّ ثلث استوت هيئاتها \r\n ممثّل و حامل تدوير * يركز فيه كوكب منير \r\n عطارد زاد مديراً كالقمر * علوية و زهرة بالجوزهر \r\n و قمر حامله في مايل * ليس مطبّقاً على ممثّل \r\n مناطق الممثّلات انطبقت * منطقة البروج و اسما أنطقت \r\n و خارج لغير شمس مشرقة * مقاطع المناطق ذي المنطقة \r\n ممثّل حامل ذي الوميض * اشتركا في الأوج و الحضيض \r\n و ما كالأطلس لغرب مايل * فجوزهر و مدير مايل \r\n و غيرها حركتها من مغرب * على توالٍ للبروج لازب \r\n لكنّها اختلفت في سيرها * و حدّدت في الهيئة كغيرها \r\n[ شرح منظومه ، بخش حكمت ، ص 272 - 273 
  ]\r\n\r\n","description":"","footnote":"","page_name":" 555 ","page_number":555},
  {"content":"\r\n\r\n\r\nبحثى اجمالى در افلاك جزئى\r\nفلك كلى آن است كه با او يكى از حركات تسع منضبط گردد و فلك جزئى آن است كه با او به تنهايى يكى از حركات تسع منضبط نمىشود ، بلكه بايد غير او به او منضم شود تا آن گاه يكى از حركات تسع با او منضبط گردد .\r\n و إنّما الجزئي منها اثنان * و عشرتان للذكا نوعان \r\n ممثّل و الآخر التدوير * أو خارج ترديدهم شهير \r\nافلاك جزئيه بيست و دوتاست . براى شمس دو فلك جزئى است يكى ممثّل و ديگرى تدوير يا خارج از مركز . و چون براى شمس دو نحو حركت خاصه يافته‌اند ، ممثل را متكفل يكى از آنها دانسته‌اند و براى حركت ديگر آن ، كه مىبينيم گاهى از ما دور و گاهى به ما نزديك مىشود تدوير و يا خارج مركز تصور كرده‌اند و آن فرضاً مانند گردويى است كه داخل پوست هندوانه‌اى باشد و آن هندوانه يك حركت و آن گردو هم يك حركت داشته باشد . وقتى گردو حركت مىكند ، شمس هم كه بر آن گردو كوبيده شده است حركت مىكند و چون گردو دور مىزند ، پس گاهى شمس به طرف بالا افتاده و از ما دور مىشود و آن اوج اوست و گاهى پايين آمده و به ما نزديك مىشود و آن حضيض اوست .\r\nبراى اين حركت شمس يا بايد تدوير و يا خارج مركز تصور نمود و فلك خارج مركز آن است كه مركز او غير مركز عالم باشد و اگر چنين كره‌اى گردش كند و شمس هم در آن باشد ، آن نقاطى از محيط كه به طرف مركز عالم است به ما نزديك است و آن\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nنقاطى كه به طرف مركز عالم نيست از ما دور است .\r\nبنا بر اين : با چرخش كرهء مذكور گاهى شمس به طرف ما نزديك مىشود و آن حضيض اوست و گاهى از ما دور مىشود و آن اوج اوست .\r\nخلاصه براى اين حركت شمس يكى از دو فلك تدوير و خارج مركز لازم است .\r\n مسيره منطقة البروج * و ليس للخارج من خروج \r\nمسير شمس دائماً روى منطقة البروج است ، يعنى منطقهء فلك شمس با منطقة البروج منطبق است و براى فلك خارج مركز شمس خروجى از سطح منطقه نيست تا يك طرف آن به خارج منطقه بيفتد .\r\n بسيره يبدي الفصول الأربعة * لأنّها معدّلًا مقاطعة \r\nشمس با سير خود چهار فصل را ايجاد مىنمايد ؛ زيرا دايرهء منطقة البروج كه از دو قطب عالم مىگذرد با دايرهء معدل النهار كه به دور عالم كشيده شده تقاطع پيدا نموده و دايرهء منطقة البروج دايرهء معدل را نصف مىنمايد و در نتيجه عالم به دو قسمت شمالى و جنوبى تقسيم مىشود و همچنين معدل النهار هم منطقة البروج را تنصيف مىكند و لذا شش برج در طرف شمال و شش برج در طرف جنوب واقع مىشود و چون فلك شمس با منطقة البروج منطبق مىباشد بنا بر اين شمس شش ماه در بروج شمالى و شش ماه در بروج جنوبى خواهد بود .\r\nدو نقطه‌اى كه محل تقاطع معدل النهار و منطقة البروج است يكى نقطهء اعتدال ربيعى و ديگرى نقطهء اعتدال خريفى است . شمس با طى نود درجه رو به بالا از نصف بالايى دايرهء منطقه به نقطهء اعتدال ربيعى كه اول بهار است رسيده و با طى نود درجه رو به پايين از آن به نقطهء انقلاب صيفى كه اول تابستان است مىرسد و به همين منوال نصف پايينى دايره را نيز پيموده و فصول چهارگانه پديد مىآيد .\r\n علوية و زهرة كراتها * كلّ ثلث استوت هيئاتها \r\n ممثّل و حامل تدوير * يركز فيه كوكب منير \r\nهر يك از كواكب علويه كه عبارت از مريخ و مشترى و زحل است و زهره سه\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nفلك دارند ؛ زيرا آنها داراى سه نحو حركت خاصه مىباشند و آن سه فلك ممثل و حامل و تدوير است . تدوير موصوف است به اينكه كوكب منيرى در آن مركوز باشد .\r\nبنا بر اين اين چهار كوكب داراى دوازده فلك مىباشند .\r\n عطارد زاد مديراً كالقمر * علوية و زهرة بالجوزهر \r\nهر يك از عطارد و قمر يك فلك زايد بر افلاك علويه و زهره دارند . فلك زايد عطارد مدير و فلك زايد قمر جوزهر نام دارد . جوزهر فلكى متوازى السطحين است ، يعنى از هر نقطه از سطح آن كه خطى به سوى سطح كرهء ارض كشيده شود آن خطوط با يكديگر مساوى خواهند بود ، مركز جوزهر با مركز عالم موافق است و بر سه فلك ديگر قمر نيز محيط مىباشد ، بنا بر اين عطارد و قمر هم داراى هشت فلك بوده و عدد افلاك جزئيه بيست و دو مىشود .\r\n و قمر حامله في مايل * ليس مطبّقاً على ممثّل \r\n مناطق الممثّلات انطبقت * منطقة البروج و اسما أنطقت \r\n و خارج لغير شمس مشرقة * مقاطع المناطق ذي المنطقة \r\n ممثّل حامل ذي الوميض * اشتركا في الأوج و الحضيض \r\nحامل قمر ، در ثخن فلك مايل آن است و منطقهء فلك مايل با منطقهء ممثل قمر ، منطبق نيست . و منطقه‌هاى تمام فلكهاى ممثل با منطقة البروج منطبق است و به همين جهت به ممثل نامگذارى شده است . و منطقه‌هاى فلكهاى خارج مركز همهء اين كواكب غير از فلك خارج مركز شمس منطقة البروج را قطع مىنمايند ، ولى منطقهء خارج مركز شمس با منطقة البروج موافق است و لذا شمس هميشه روى منطقة البروج حركت مىنمايد .\r\nفلك ممثل همهء اين كواكب روشن با فلك حامل آنها در اوج و حضيض مشترك مىباشند ؛ زيرا سطح محدب حامل ، با سطح محدب ممثل در يك نقطه مشترك هستند و وقتى كوكب به آن نقطه مىرسد ، اوج آن از مركز عالم است ؛ چون در غايت ارتفاع از مركز عالم است و همچنين سطح مقعر حامل با سطح مقعر ممثل در يك نقطه مشتركند\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nو هنگامى كه كوكب به آن نقطه مىرسد حضيض آن است و كوكب در غايت نزديكى به ماست .\r\n و ما كالأطلس لغرب مايل * فجوزهر و مدير مايل \r\nحركت فلك اطلس و جوزهر و مدير و مايل از مشرق به مغرب است و حركت غير آنها از مغرب به مشرق و بر وفق توالى بروج است و با اينكه در اصل حركت به طرف مغرب با هم اشتراك دارند ، ليكن در سير و حركت مختلف مىباشند و مقادير حركات آنها مانند مقادير حركات شرقيه در علم هيئت معين شده است .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n\r\nغرر في بيان الداعي إلى تكثير الأفلاك\r\n و إنّما الهادي إلى تكثيرها * سوانح تسنح في مسيرها \r\n كأوج أو حضيض أو رجعة أو * إقامة أو استقامة رأو \r\n مع كونها بسيطة لا تختلف * و كلّ ناسك هناك لا يقف \r\n و كلّها من فلك و فلكي * فنوعه في واحد يدري الذكي \r\n لا قسر أو شرّ على الدوام * و كلّها مظاهر السلام \r\n ليس لها من شيء الكون و لا * تفاسد لها إلى شيء بلى \r\n من عدم صرف إلى محض الفنا * أنشأها أرجعها خالقنا \r\n[ شرح منظومه ، بخش حكمت ، ص 273 - 274 
  ]\r\n\r\n","description":"","footnote":"","page_name":" 560 ","page_number":560},
  {"content":"\r\n\r\n\r\nعلت تكثير افلاك\r\nدليلى كه به سوى تكثير افلاك هادى است اختلافاتى است كه در سير كواكب رخ مىدهد ؛ زيرا هر حركت خاصى كه در كوكب ديده مىشود بر وجود فلكى كه كوكب را به آن نحو حركت دهد دلالت دارد . پس وقتى در كوكبى چند نحو حركت يافتيم ناچاريم به چند فلك قائل باشيم . مثلًا كوكب داراى اوج و حضيض است ، يعنى گاهى از زمين دور و گاهى به زمين نزديك است و يا مثلًا در كوكب گاهى رجعت و برگشت سريع به سوى ما و گاهى اقامت و يا استقامت ديده مىشود ؛ چنان كه هر يك از خمسهء متحيره - يعنى غير نيّرين ( شمس و قمر ) از كواكب سبعه - گاهى راجع و گاهى مقيم و گاهى مستقيم مشاهده مىشوند و لذا مجبور شديم براى آنها به تدوير قائل شده تا به واسطهء آن رجوع و اقامت و استقامتى كه به نظر ما مىرسد تصحيح شود و همان گونه كه قبلًا گفته شد : در حقيقت رجوع و اقامتى براى كوكب نيست ، بلكه تدوير كه در ثخن فلك است و هر دو در گردشند گاهى حركت آن با حركت فلك موافق مىشود و در اين صورت حركت كوكب سريع گشته و مىبينيم تند مىرود و يا گمان مىكنيم به طرف ما رجوع كرده است و گاهى دو حركت متخالف مىشود ، مثل اينكه آن سطح فلك كه به طرف ماست پايين آمده و آن سطح تدوير كه به طرف ماست بالا رود ، در اين صورت به نظر ما كوكب ساكن و مقيم مىآيد .\r\nو بالجمله : بايد رجوع و اقامت و استقامت كوكب به اين نحو تصحيح شود ؛ زيرا با توجه به اينكه بايد فعل فاعل واحد در قابل واحد على وتيرة واحده باشد ، فعل هر\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nفلك يا فلكى على وتيرة واحده است و رجوع و اقامت و استقامت افعال متعدده و حركات مختلفه‌اى است كه در بسيط راه ندارد .\r\nدر عالم افلاك هيچ ناسكى از عمل و رفتار خود بازنمىايستد و از عبادت خويش ساكن و واقف نيست . نوع هر فلك و فلكى منحصر در فرد است و اين حكم را حكيم ذكى كه عالم است به اينكه افراد طبيعت جسميهء واحده در صورت تقطيع نمودن آن طبيعت متكثر مىشوند و خرق و التيام بر فلك ممتنع است مىداند .\r\nدر افلاك قسر نيست چنانچه شر نيست و همهء آنها مظاهر سلام و برّ و خير محض مىباشند .\r\nدر افلاك كون و فساد به معناى تكوّن از چيزى و فساد به سوى چيزى نيست . بلى كون به معناى انشاء از عدم محض ، و فساد به معناى فنا ، در افلاك هست ؛ چون خدا آنها را ايجاد فرموده و فانى مىنمايد ؛  « كُلُّ شَيْءٍ هالِكٌ إِلَّا وَجْهَهُ » .  « 1 »\r\n\r\n\r\n","description":"","footnote":"\r\n( 1 ) - قصص ( 28 ) : 88 .\r\n","page_name":" 562 ","page_number":562},
  {"content":"\r\n\r\n\r\nغرر في عدد الثوابت\r\n كواكب ثوابت قد رصّدت * ألف و اثنان و عشرون بدت \r\n و غير مرصود فليست تنحصر * لم يحصها إلّا العزيز المقتدر \r\n أعداد حم و أحرف الهجا * و كلمة التوحيد فيه أدرجا \r\n[ شرح منظومه ، بخش حكمت ، ص 274 - 275 
  ]\r\n\r\n","description":"","footnote":"","page_name":" 563 ","page_number":563},
  {"content":"\r\n\r\n\r\nتعداد ثوابت\r\nكواكب ثوابتى كه رصد شده و مواضع آنها تعيين شده است هزار و بيست و دوتاست و همهء آنها را در يك شب نمىتوانسته‌اند رصد كنند ؛ زيرا يك قسمت از آنها در آن شب در بالاى سر بوده و قسمت ديگر تحت ارض و از ديد مخفى بوده است ؛ لذا براى اينكه بتوانند آنها را شمرده و رصد نمايند از اجتماع كواكب در تمام آسمان صورتى از صور موجودات توهم نموده و سپس آنها را مىشمرده‌اند . به اين نحو كه فلان كوكب در شكم و فلان كوكب در ذنب است و ذنب فلان شكل چقدر است و سر آن چه اندازه است ؟\r\nچهل و هشت صورت در تمام آسمان تخيل نموده بودند كه بيست و يك عدد از آنها در طرف شمال از منطقة البروج و پانزده عدد از آنها در طرف جنوب آن و دوازده عدد از آنها هم مانند حَمَل و غير آن روى خود دايرهء منطقه واقع مىباشند .\r\nحاجى مىفرمايد : ممكن است لفظ   « حم » *   در قرآن كريم « 1 » قسم به آنها باشد ، چنان كه زبر و بينات آن قسم به اسماء نود و نه‌گانه مىباشد كه هر كس آنها را بشمارد داخل جنت مىشود . « 2 »\r\nزبر هر حرف عبارت از حرف اول ملفوظ و حرف مكتوب آن است و بينات غير آن است مثلًا حرف « س » در كتابت به صورتى كه ذكر شد نوشته مىشود ولى در تلفظ\r\n\r\n\r\n","description":"","footnote":"\r\n( 1 ) - غافر ( 40 ) : 1 .\r\n( 2 ) - رجوع كنيد به : توحيد صدوق ، ص 194 ، حديث 8 .\r\n","page_name":" 564 ","page_number":564},
  {"content":"\r\n\r\n« سين » كه مركب از سه حرف مكتوب « س » و « ى » و « ن » است خوانده مىشود ، بنا بر اين زبر آن حرف « س » است و بينات آن حروف « ى » و « ن » است .\r\nو بالجمله : چنان كه اعداد « حم » به آن چهل و هشت صورت اشاره است ، همچنين حرفهاى هجا به منازل بيست و هشتگانه اشاره است كه يكى از آنها را به نام شُرْطَيْن و ديگرى را به نام بُطَيْن و هر كدام را به نام يكى از كواكبى كه در آن است نام‌گذارى نموده‌اند . البته در دو منزل هم اصلًا كوكب نيست .\r\nكلمهء توحيد نيز به حساب ابجد به بروج دوازده‌گانه اشاره است .\r\nادراج اين همه آيات در فلك نشان تعظيم آن است .\r\n\r\n","description":"","footnote":"","page_name":" 565 ","page_number":565},
  {"content":"\r\n . \r\n","description":"","footnote":"","page_name":" 566 ","page_number":566},
  {"content":"\r\n\r\n\r\nفريدهء پنجم عنصريات\r\n\r\nغرر في عدد البسائط\r\n و العنصري بسيط أرض ثمّ ما * ثمّ الهوا و النار تلوها السماء \r\n و النار كانت حرّة مثل الهوا * لكنّ ذا رطبا و ذي يبساً حوى \r\n و الأرض بالبرد مع اليبس تحف * و الما به الرطوبة اتّصف \r\n و جاز أن يقلب كلّ آخرا * و لو بواسط و إن تكثّرا \r\n[ شرح منظومه ، بخش حكمت ، ص 275 
  ]\r\n\r\n","description":"","footnote":"","page_name":" 567 ","page_number":567},
  {"content":"\r\n\r\n\r\nتعداد بسايط\r\nجسمِ عنصرى يا بسيط و يا مركب است :\r\nمركب عبارت از حيوان و انسان و نبات و معدن است .\r\nبسيط - به استقراء - عبارت از ارض و ماء و هوا و نار است و چون كرهء نار بالاتر از همهء آنهاست ؛ لذا آسمان تلو آن است به گونه‌اى كه محدّب كرهء نار با مقعّر فلك قمر مماس است و نار مانند هوا حارّ است ، و لكن هوا رطب است و نار يبس است ، چون رطب صفت مشبهه است و معناى آن چيزى است كه رطوبت دارد و مسندٌ به « ذا » فعل « حوى » است و نمىتوان گفت هوا حاوى چيز رطوبت‌دار است ؛ زيرا خود هوا چيز رطوبت‌دار است ؛ لذا مصنف ناچار شده است كه بگويد : مراد از رطب همان مصدر است كه رطوبت باشد و ذات در آن اخذ نشده است و نيز چون نار مؤنث است ، مصنف مسندٌ به « ذى » را فعل محذوفى دانسته است كه عبارت از « حَوَت » باشد .\r\nبنا بر اين معناى عبارت اين است كه هوا حاوى رطوبت و نار حاوى يبس است .\r\nارض محفوف به برد با يبوست است ، و ماء متصف به برد با رطوبت است .\r\nناگفته نماند : مراد از رطوبت و حرارت در اينجا ، كه گفته مىشود ماء رطب و نار حارّ است ، منفعل بودن و فاعل بودن است . بنا بر اين ماء رطب است ، يعنى منفعل است چنان كه اگر چيزى را در آب فرو ببريم آب فرو رفتن آن را به آسانى قبول مىكند و شكل آن را به خود مىگيرد ولى حرارت به عكس رطوبت است و عبارت از منفعل نبودن و فاعل بودن است .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nاما آنچه در عرف رطوبت ناميده مىشود حقيقت رطوبت نيست ، بلكه لغت آن « بلّت » است ؛ زيرا اينكه گفته مىشود : فلان شىء تر است ، يعنى آب در آن نفوذ كرده به نحوى كه الآن آب و آن شىء است و ممكن است اجزاء آب را از آن گرفت و همچنين لغت آن چيزى كه در عرف حرارت ناميده مىشود جفاف است .\r\nهر يك از عناصر ممكن است بدون واسطه و يا با واسطه به ديگرى منقلب شود و واسطه هم اعم از يك واسطه و بيشتر از آن است .\r\nصورى كه عنصر بدون واسطه به عنصر مجاور با آن منقلب شود عبارتند از :\r\nانقلاب نار به هوا و بالعكس و انقلاب هوا به ماء و بالعكس و انقلاب ماء به ارض و بالعكس كه در مجموع شش صورت مىباشند . و گاهى عنصر به غير عنصر مجاور با آن منقلب مىشود با يك واسطه ، مانند انقلاب نار به ماء و بالعكس و انقلاب ارض به هوا و بالعكس كه چهار صورت مىشود و يا به چند واسطه ، مانند انقلاب نار به ارض كه به واسطهء هوا و ماء است ، يعنى اول نار ، هوا و سپس هوا ، ماء و آن گاه ماء ، ارض مىگردد و مانند انقلاب ارض به نار كه اين هم دو صورت است . پس مجموع صور انقلاب دوازده صورت است كه از ضرب هر يك از چهار در سه تاى بقيه حاصل مىشود .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nغرر في بيان عدد طبقات الأرض و غيرها\r\n كانت ثلاثاً طبقات الأرض من * طينية و صرفة و ما سكن \r\n للكثرة الوهاد رُبعه انكشف * أو لانجذاب الماء بالشمس انتشف \r\n و غير ربع منه في الماء نفذ * و واحد ذا و الهوا أربع إذ \r\n يخلط بالبخار أو لا خلط به * مازج ثان ناراً أو لا فانتبه \r\n و أوّلًا قسّم إلى الذي انتقل * إليه عكس الضوء و اللذ ما وصل \r\n فذا الأخير زمهريراً وسما * ما قبله ما قِبَل الأرض و ما \r\n و الثاني الذي بشيء ما اختلط * و طبق الدخان في الاولى انخرط \r\n من طبق الدخان زرقة السماء * و قيل من بُعد كذا الجوّ اعلما \r\n و منه ذو ذوابة و ذو ذنب * و نيزك و أعمد ثمّ شهب \r\n طبقة للنار تبعاً حرّكت * ذو ذنب نقلته ذا كشفت \r\n بكونها أصلًا أصيلًا فاهوا * و الشيخ الإشراقي قد نفاه \r\n بالكوكب نضج المركّب يجي * و شكلها عند السماء إهليلجي \r\n[ شرح منظومه ، بخش حكمت ، ص 276 - 277 
  ]\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nطبقات زمين و بحثى در عناصر\r\nارض داراى سه طبقه است : يك طبقه گِل است و آن طبقهء مجاور با ماء است و طبقهء ديگر صرف خاك است و آن محيط به مركز است و طبقهء ديگر هم آن طبقه‌اى است كه مسكن مواليد ثلاثه است به خاطر گوديهاى عميقى كه روى زمين در طرف جنوب هست كه آب آنها را فرا گرفته و در آنها جمع شده است ربع ارض خشكى است و آن در طرف شمال مىباشد .\r\nالبته مخفى نماند كه اشكالى بر اين سخن وارد مىشود و آن اين است كه اگر كرهء آب داراى مكان طبيعى است چنان كه بايد چنين باشد خروج آن از مكان طبيعى خويش بدون قسر قاسر ممكن نيست . و اگر فرضاً كرهء خاك نابود گردد بايد كرهء آب كه مكان طبيعى آن را بالاتر از خاك دانسته‌اند ، كرهء مجوّفى باشد و حال آنكه مقتضاى سخن مذكور اين است كه كرهء آب بدون قسر قاسر از مكان طبيعى خود خارج شده باشد .\r\nلذا بعضى چنين گفته‌اند : علت جمع شدن آب در طرف جنوب اين است كه وقتى شمس در طرف شمال قرار مىگيرد در اوج خود بوده و هنگامى كه در طرف جنوب زمين واقع مىشود در حضيض مىباشد كه مدت آن هم حدود شش ماه است . موقعى كه شمس به حضيض نزديك مىشود حرارت در طرف جنوب زياد شده و چون حرارت آب را جذب مىكند آب به آن طرف مجذوب گشته و\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nدر نتيجه ربع مسكون در طرف شمال خشك شده است . « 1 »\r\nماء يك طبقه است و هوا چهار طبقه است ؛ زيرا هوا يا با بخار ، يعنى اجزاء صغار آب كه به واسطهء حرارت تلطيف شده است ، مخلوط مىباشد و يا با بخار مخلوط نيست .\r\nقسم دوم ، يا با نار مخلوط است و يا با نار مخلوط نيست و قسم اول نيز به هوايى كه عكس ضوء از شمس و غير شمس كه عبارت از وجه ارض باشد به آن منتقل مىشود و به هوايى كه عكس ضوء به آن نمىرسد تقسيم مىگردد .\r\nقسم اخير ، يعنى هوايى كه با بخار مخلوط بوده و عكس ضوء به آن و اصل نيست زمهرير است و ما قبل آن ، يعنى هوايى كه با بخار مخلوط بوده و عكس ضوء به آن منتقل مىشود ما قبل الارض و الماء است .\r\nاگر مبدأ شروع طبقات را از طرف ارض و ماء قرار دهيم اين طبقه قبل از زمهرير بوده و اگر مبدأ شروع طبقات را از طرف كرهء نار اخذ نماييم اين طبقه كه اطراف ارض و ماء واقع شده و ضوء در آن منعكس شده است بعد از زمهرير خواهد بود .\r\nطبقهء دوم - بنا بر اينكه طبقات را از طرف كرهء نار شروع نماييم - هواى خالص است كه از طرف علو به اجزاء ناريه و از طرف سفل با بخار مختلط نيست و همين طبقه ، طبقهء سوم است . اگر از طرف زمين شروع به تعداد طبقات كنيم طبقهء اول از طرف كرهء نار و طبقهء چهارم از طرف زمين طبقهء دخان است ، گرچه جسم ارضى ، به واسطهء آتش و حرارت تلطيف مىگردد ، ولى چون جسم ارضى كه آتش به آن اصابت كرده داراى كثافت مىباشد لذا قسمتى از اجزاء آن به آتش مبدل نشده و به نحو مخلوط بالا رفته و تا حول كرهء نار تصاعد مىنمايند . بنا بر اين در آنجا اجزاء ارضيه با هوا مخلوط مىگردد .\r\nو اين طبقه از هوا طبقهء دخان است و به خاطر همين طبقه است كه آسمان سبز ديده مىشود .\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 257 .\r\n","page_name":" 572 ","page_number":572},
  {"content":"\r\n\r\nالبته بعضى گفته‌اند كه علت سبز ديده شدن هوا تراكم آن است ؛ چنان كه اگر ما از دور به كوهى نگاه كنيم آن را سبز خواهيم ديد .\r\nو نيز به واسطهء همين طبقهء دخان است كه ستاره‌هاى « ذو ذوابه » ديده مىشود ؛ چون گاهى بعضى از ستاره‌ها ديده مىشوند كه گويا زلفهاى پريشان در اطراف دارند و آن در حقيقت قسمتى از همان دخان است كه به جهت مجاورت با آتش ، آتش گرفته و اجزاء متراكم ارضيه مشتعل شده‌اند و كوكبى كه محاذى با آن قرار دارد « ذو ذوابه » ديده مىشود . و اگر كوكب ، محاذى با اول آن اجزاء مشتعله قرار گيرد از دور چنين ديده مىشود كه گويا كوكب دم دارد .\r\nهمچنين گاهى در آسمان يك چيز نورانى مانند نيزه و يا چيزى مثل عماد و استوانه ديده مىشود در صورتى كه نازك باشد به آن نيزك - معرّب نيزه - و اگر كلفت باشد به آن عماد گويند .\r\nگاهى ما در آسمان شهاب مىبينيم و علت آن اين است كه مقدارى از دخان جمع شده و يك قسمت آن آتش گرفته و سوخته و محو مىشود و قسمت ديگر شعله‌ور مىگردد و به نظر ما چنين مىرسد كه تند آمد و رفت و از ديد ما غائب شد و در حقيقت يك طرف سوخته و محو مىشود و وقتى آتش به طرف ديگر سرايت مىكند به نظر ما مىرسد كه حركت دارد ، پس مادهء همهء اينها همان دخان است .\r\nبراى نار ، يك طبقه است و كرهء نار به تبع حركت فلكى كه با آن مماس است حركت مىكند و تبعيت آن را در حركت از حركت « ذو ذنب » كشف كرده‌اند ؛ زيرا از اينكه ديده مىشود كه كوكب ذو ذنب طلوع نموده و غروب مىكند و گاهى در يك جاى آسمان است و گاهى در جاى ديگرى از آن است ، معلوم مىشود كه دخان هم حركت مىكند و بايد حركت دخان به تبع حركت كرهء نار باشد ، بنا بر اين كرهء نار به تبع فلك حركت نموده و حركت فلك باعث حركت كرهء نار ، كه مجاور با اوست ، مىشود .\r\nنار را اصل اصيلى از عناصر دانسته‌اند ، « 1 » ولى شيخ اشراق اصالت آن را انكار نموده\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 189 ؛ نقد المحصل ، ص 190 ؛ ملل و نحل ، ج 2 ، ص 87 .\r\n","page_name":" 573 ","page_number":573},
  {"content":"\r\n\r\nو گفته است : نار همان هواست ، منتها اگر حرارت هوا شديد بوده و هوا منير باشد ، هوا آتش است و گر نه هواى معمولى است ، پس آتش و هوا داراى يك حقيقت بوده با اين تفاوت كه آتش مرتبهء شديده از آن است . « 1 »\r\nهمچنين قومى گفته‌اند : وقتى عناصر با هم تركيب مىشود نپخته‌اند و لذا صورت ديگرى پيدا نمىكنند و پختن آنها كه موجب حصول صورت مركب مىگردد بوسيلهء آتش است . « 2 »\r\nولى شيخ اشراق گفته است : اين چنين نيست كه آتش از اين رو دور فلك نازل شود تا اصلى از اصول مركبات گشته و باعث نضج آنها گردد ؛ چون شيخ اشراق نار را جز هوا نمىداند و مىگويد هواى حول فلك به واسطهء اصطكاك با فلك و حركت آن ، حرارت زياد پيدا نموده و منير مىشود . « 3 »\r\nشكل نار متولد از هوا نزد آسمان به نظر شيخ و قائلين به قول وى به حسب مقعر اهليلجى است ؛ « 4 » زيرا تكوّن آتش در منطقه به واسطهء حركت سريع‌ترى كه در آنجاست بيشتر بوده و هر چه به طرف دو قطب نزديك‌تر شود كمتر مىباشد .\r\n\r\n\r\n","description":"","footnote":"\r\n( 1 ) - حكمة الاشراق ، در مجموعهء مصنفات شيخ اشراق ، ج 2 ، ص 187 ؛ شرح حكمة الاشراق قطب شيرازى ، ص 418 - 424 .\r\n( 2 ) - مباحث مشرقيه ، ج 2 ، ص 142 ؛ شرح مواقف ، ج 7 ، ص 157 .\r\n( 3 ) - حكمة الاشراق ، در مجموعهء مصنفات شيخ اشراق ، ج 2 ، ص 188 .\r\n( 4 ) - مباحث مشرقيه ، ج 2 ، ص 143 .\r\n","page_name":" 574 ","page_number":574},
  {"content":"\r\n\r\n\r\nغرر في الجسم المركّب\r\n حيوان إنس معدن و نامي * مركّب تمّ و غير تمّ \r\n مدّة اعتدّ بها لم يصن * كالمزن بالتمّ خلاف ذا عني \r\n فتلكموا الأربعة ذي الأربعة * إذا تفاعلت غدت مستتبعة \r\n بكيفها تفعل في مدّتها * كاسرة لصرف كيفيتها \r\n فحصلت كيفية تشابهت * هي المزاج بينها توسّطت \r\n قالوا بحفظ الصور النوعية * و عندنا المبقاة كالكيفية \r\n فهذه الصورة من أوائل * نازلة كناقص من كامل \r\n[ شرح منظومه ، بخش حكمت ، ص 277 - 279 
  ]\r\n\r\n","description":"","footnote":"","page_name":" 575 ","page_number":575},
  {"content":"\r\n\r\n\r\nجسم مركب\r\nهر يك از حيوان و انسان و معدن و نامى مركب تام مىباشند ، البته نامى ، مانند حيوان در صورتى مركب تام است كه به شرط لا باشد ؛ زيرا اگر نامى مثلًا لا به شرط باشد جنس است و با نبات و حيوان و انسان متحد خواهد بود .\r\nمركب تام با مفهوم وصف ، يعنى تام بر مركب غير تام دلالت مىنمايد و آن مركبى است كه مدت « معتدّ به » ى محفوظ نباشد مانند ابر . ولى مركب تام مركبى است كه مدت « معتدّ به » ى محفوظ باشد ، مانند مواليد ثلاث .\r\nهنگامى كه امهات اربعه ، يعنى عناصر در يكديگر تفاعل داشته باشند مواليد اربعه ، يعنى انسان و حيوان و نبات و معدن را در پى خواهند داشت .\r\nهر يك از امهات با كيفيت خود در مادهء ديگرى عمل نموده و سورت كيفيت آن را درهم مىشكند ، بنا بر اين ماده در كيفيت منفعل خواهد بود ، مثلًا نار با كيف خود در مادهء ارض عمل كرده و مادهء ارض در كيف خود انفعال را قبول مىنمايد .\r\nوقتى عناصر به اين نحو در يكديگر عمل نمودند از تفاعل آنها كيفيتى كه در همهء آنها متشابه بوده و بين صرف كيفيات آنها متوسط مىباشد ، حاصل مىشود .\r\nمعناى تشابه كيفيت مزاجيه اين است كه حاصل از آن در هر جزئى از اجزاء ممتزج با حاصل در جزء ديگر مماثل مىباشد به گونه‌اى كه اجزاء صغار ناريه - بنا بر قول به بقاى صور عناصر « 1 » - در حرارت و برودت و رطوبت و يبوست\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 201 - 205 ؛ شرح اشارات ، ج 2 ، ص 156 - 161 .\r\n","page_name":" 576 ","page_number":576},
  {"content":"\r\n\r\nمانند اجزاء صغار مائيه خواهد بود .\r\nمعناى توسط كيفيت مزاجيه اين است كه نسبت به حرارت صرفه ، برودت و نسبت به برودت صرفه ، حرارت و نسبت به رطوبت صرفه ، يبوست و نسبت به يبوست صرفه ، رطوبت باشد . چنان كه اگر يك قطره آب داغ با يك قطره آب سرد مخلوط شود دو قطره آب معتدل كه نسبت به آب سرد حارّ و نسبت به آب داغ بارد است پديد مىآيد .\r\nدر مركبات گفته شده است : صور نوعيهء عناصر ، باقى هستند حتى شيخ الرئيس قول به زوال آنها را مذهب غريب و مخترع شمرده است ، « 1 » ولى حاجى و صدر المتألهين مىگويند : تحقيق نزد ما اين است كه صور باقيه مانند كيفيت واحدهء مزاجيه نسبت به كيفياتى است كه سورت آنها درهم شكسته نشده است . « 2 »\r\nبنا بر اين : همان گونه كه كيفيت باقى است و لكن سورت آن درهم شكسته شده است و نسبت به برودت ، حرارت و بر عكس است و نسبت به يبوست ، رطوبت و بالعكس است و سلب هيچ يك از آنها جايز نيست و نسبت بين آن و كيفيات چهارگانه نسبت نقص و كمال است ، همچنين صورت باقى است و آن به تنهايى همهء صور چهارگانه است .\r\nبنا بر اين : صورت باقى ، ارض منكسره و نار منكسره و ماء منكسر و هواى منكسر است ، پس ارض داراى مراتبى است كه صرف آن ارض است و متوسط و معتدل آن نيز ارض است و سخن در بقيه نيز چنين است .\r\nخلاصه آنكه : هر صورت كماليه‌اى كه بر ماده وارد مىشود با اينكه واحد است بايد آنچه بر جميع مادون آن مترتب مىشود بر آن مترتب گشته و در حقيقت وجود آن وجود مادون باشد ، بنا بر اين وجود مادون به نحو كثرت ، لغو و معطل است و معطلى در وجود نيست .\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 205 - 207 ؛ شرح اشارات ، ج 2 ، ص 275 .\r\n( 2 ) - اسفار ، ج 5 ، ص 320 - 334 و ج 8 ، ص 28 .\r\n","page_name":" 577 ","page_number":577},
  {"content":"\r\n\r\nپس چنان كه آثار و كيفيات به نحو توسط و وحدت باقى مىباشند مبادى آنها نيز چنينند ؛ زيرا آثار ، تابع مبادى و كاشف از آنها مىباشند . و بالجمله : تمام ملاك در اين سخن جواز اشتداد و تضعف در جوهر و تبدل در ذات شىء با اصل محفوظ در مراتب تبدل است .\r\nنتيجه آنكه : صورت يكى از مواليد از صور امهات نازل است و مَثَل آن نسبت به آنها مَثَل ناقص به كامل است و ناقص همان كامل به نحو اضعف و كامل همان ناقص به نحو اقوى و اتمّ مىباشد و قبلًا گفته شده است كه تفاوت به نقص و كمال تفاوت نوعيه نيست .\r\nبنا بر اين : اگر بگويى صور باقى هستند ، راست گفته‌اى و لكن آنها به نحو وحدت و توسط باقى مىباشند و اگر بگويى آنها باقى نيستند نيز ، راست گفته‌اى و لكن آنها به نحو كثرت و صرافت باقى نيستند . پس تابع حق باش و حق به اتّباع سزاوارتر است .\r\nدر اينجا سؤال مقدّرى است و آن اينكه : بايد در حركت جوهريه صورت اخيره كامل باشد و حال آنكه ناقص است ؛ زيرا نار و همچنين صور ديگر به نحو كمال باقى نمانده‌اند .\r\nمرحوم حاجى چنين جواب مىدهد : ناقص بودن به اعتبار انكسار صرافت با كامل بودن از جهت وحدت جمعيه منافات ندارد ، پس صورت اخيره كامل است .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\n\r\nغرر في كائنات الجوّ\r\n رطب من الأجسام حين سخّنا * بخّر و اليابس منها دخّنا \r\n للزمهرير إن بخار لقيا * فماطر السحاب إن لم يقويا \r\n برد و إلّا فيكون بَرَدا * إن كان بعد الاجتماع انجمدا \r\n و قبله ثلج و إن ليس صعد * للزمهرير مع كثرة فقد \r\n يُعقَدُ فهو ماطر السحاب * و دون عقد سمّ بالضباب \r\n مع قلّة إن ليس بالبرد انجمد * طلّ و إلّا فهو صقّيع يعدّ \r\n بشدّة البرد الهوا قد يعقد * بلا بخار منه هذي توجد \r\n في المزن إن يحبس دخان حصلا * رعد بمزق ريثما تغلقلا \r\n و قد يرى تمزّق عنيف * يشتعل الغليظ و اللطيف \r\n لما على دهنية قد اشتمل * فبرق أو صاعقة منه حصل \r\n بنيّر إذا استضا رشّية * صغيرة لم تتّصل دورية \r\n يحدث قوس قزح و هالة * لمطر كان لها دلالة \r\n في القوس خلفها سحاب مظلم * أو جبل كانا كسجف لازم \r\n و أيضاً الشمس إلى الافق دنت * لأنّها تنحلّ حين ارتفعت \r\n و اختلاف لونه لخلط ضو * مع لون اصناف الغمام قد رأو \r\n فيحدث الكرّاثي و أرجواني * و أحمر إذ بدوها صرفان \r\n و الريح من أدخنة مصرودة * أو بمجاور السما مردودة \r\n مع سحب إذا تحرّك صحب * تصوّباً بالحرّ ريحاً تنقلب \r\n و من تخلخل الهوا بالندر جا * فالكلّ فيه محدث تموّجا \r\n[ شرح منظومه ، بخش حكمت ، ص 279 - 283 
  ]\r\n\r\n","description":"","footnote":"","page_name":" 579 ","page_number":579},
  {"content":"\r\n\r\n\r\nكائنات جوّ\r\nكائنات جو ، مركبات غير تامه هستند و به آنها آثار علويه گفته مىشود .\r\nوقتى اجسام مرطوبه مانند درياها و اراضى مرطوبه و آب ديگ به واسطهء اشعهء كواكب يا نار سخونت و گرمى پيدا مىكنند تبخير مىگردند و تبخير شدن به واسطهء انفصال اجزاء رشيهء مائيه است كه با اجزاء هوائيه‌اى كه در وضع با آنها متباين نيستند مختلط مىباشند .\r\nاجسام يابسه نيز ، حين تسخّن دخان مىشوند و دخان شدن آنها به واسطهء انفصال اجزاء ناريه است كه با اجزاء ارضيه‌اى كه در وضع از آنها متميز نيستند مختلط مىباشند . بناى بسيارى از تكونات بر تبخير و تدخين است ، بلكه بناى بسيارى از اصناف حيات بر روح بخارى است كه آن بخار لطيف خون بوده و متعلق نفس مىباشد .\r\nو بالجمله : اگر بعد از تبخير توسط اشعه - مخصوصاً اشعهء نيّر اعظم - بخار به زمهرير رسيده و متكاثف شود ، در صورتى كه سرما شديد نباشد سحاب ماطر و ابر بارنده منعقد مىشود و در صورتى كه پس از اجتماع اجزاء مائيه از بخار ، سرما شديد باشد ، اجزاء به هم چسبيده و به صورت تگرگ درخواهندآمد و اگر قبل از اجتماع آنها سرما شديد شود به صورت برف پايين خواهند آمد . اما اگر به واسطهء قلّت حرارت موجب صعود ، بخار به زمهرير نرسد در صورتى كه بخار كثير و متكاثف باشد سحاب ماطر مىگردد ، چنان كه شيخ حكايت نموده است كه ايشان سر كوه بلندى\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nبوده و ابر پايين‌تر از او بر اهل قريه دامنهء آن كوه مىباريده است . « 1 »\r\nو در صورتى كه بخار كثير بوده ولى متكاثف نباشد ضباب و ابر بدون باران خواهد بود .\r\nو اگر بخار قليل باشد دو قسم است :\r\nيكى آنكه : به واسطهء سردى هواى شب ، منجمد نشده و به صورت قطرات ريز پايين آمده و بر روى برگها و گلها مىنشيند و به آن شبنم گويند .\r\nديگر آنكه : به واسطهء سرماى شب ، منجمد شده و پايين مىآيد و به آن صقّيع ، يعنى برفك گويند و نسبت آن به شبنم مانند نسبت برف به باران است .\r\nتمام آنچه گفتيم توسط بخار حاصل مىشد .\r\nگاهى هوا به واسطهء شدت سرما متراكم و متكاثف شده و مثلًا به صورت سحاب ماطر درآمده و مىبارد چنان كه مشاهدهء آن از شيخ و غير او نقل شده است و خود ما نيز ممكن است ديده باشيم كه ناگهان در قلّهء كوه يك تكه ابر حاصل گشته و كم كم زياد شده و باريده است .\r\nاما سبب رعد و برق و صاعقه اين است كه اگر دخان در ابر حبس شود يعنى ابخره و ادخنهء كثيرهء مختلطه مرتفع شده و سحاب منعقد گشته و دخان بين سحاب حبس شود ، در اين صورت رعد حاصل مىشود و آن صوت هولناك معروف است .\r\nرعد به واسطهء پاره شدن و شكافته شدن سحاب توسط دخان حاصل مىشود و آن دو گونه است ؛ چون يا حرارتى كه در دخان است و به واسطهء شدت لطافت دخان و يبس آن مقتضى صعود آن به طرف كرهء نار است ، موجب مىشود كه دخان سحاب را از طرف بالا پاره كند و در نتيجه رعد حاصل شود و يا زوال حرارت و شدت تكاثف و ثقل دخان به واسطهء سرماى شديد باعث هبوط دخان به طرف پايين شده و سحاب از آن طرف پاره شده و رعد حاصل مىشود .\r\nگاهى شكافته شدن به گونه‌اى سخت واقع مىشود كه دخان غليظ و لطيف مشتعل\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 260 .\r\n","page_name":" 581 ","page_number":581},
  {"content":"\r\n\r\nمىگردد و اين اشتعال به واسطهء دُهنيتى است كه در دخان مىباشد ؛ زيرا دخان شىء لطيفى است و داراى اجزاء مائيه و ارضيه‌اى است كه حرارت و حركت در آنها عملى انجام داده‌اند كه مزاج دخان به دهنيت نزديك شده است و دخان به گونه‌اى گشته است كه به كمترين سببى مشتعل مىگردد . بنا بر اين : چگونه به واسطهء تسخين قوى كه از شكافته شدن حاصل مىگردد مشتعل نشود .\r\nبرق و صاعقه از اشتعال مذكور حاصل مىشود ؛ اگر اشتعال ضعيف بوده و در حالى كه به زمين نرسيده محو شود ، برق خواهد بود و اگر به واسطهء قوت به زمين برسد به آن صاعقه گويند . برق قبل از رعد ديده مىشود با اينكه سبب آنها يكى است و علت آن اين است كه بايد صوت به واسطهء حركت هوا به ما برسد ، پس صوت به زمانى احتياج داشته تا به صماخ برسد ولى رؤيت به چنين زمانى محتاج نيست .\r\nو اما سبب قوس قزح و هاله اين است كه وقتى اجزاء رشيهء صغيرهء مائيه‌اى كه با هم اتصال نداشته و اجتماع آنها نيز بر هيئت استداره است از نيّر اعظم استضائه نمايند ، قوس قزح حادث مىشود . و اگر نور قمر را منعكس نمايند هاله پديد مىآيد ، هاله ممكن است به صورت طبقاتى ديده شود ؛ آن طبقه از اجزاء مائيه كه به ما نزديك است بزرگ‌تر ديده مىشود و آن طبقه كه از ما دور است كوچك‌تر ديده مىشود . و نيز ممكن است چندين هاله باشد و هالهء شمس هم به ندرت در اوقاتى كه تأثير اشعهء آن كم است ديده مىشود ؛ زيرا شمس سحب رقيقه را تحليل نموده و ذوب مىكند . هاله نشانهء باران است چون دليل بر رطوبت هواست .\r\nاكنون بايد مقدارى به شرح قوس قزح پرداخته و بعضى از شرايط تحقق آن را ذكر نماييم .\r\nقوس قزح در حقيقت مانند يك كره است ولى كرهء خالص نيست ؛ زيرا قسمت پايين آن كه به طرف زمين است ديده نمىشود و ليكن طرف بالاى آن كروى است و آن عبارت از اجزاء صغار مائيه‌اى است كه به هم نرسيده باشند ؛ زيرا اگر به هم برسند باران تشكيل مىشود و وقتى انسان به آن نگاه مىكند چون ضوء آفتاب بر آن تابيده و\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nاجزاء صغار آن صيقلى است ، نور آفتاب را به طرف خود آفتاب منعكس نموده و ما آن ضوء منعكس را مىبينيم كه به صورت قوسى در اطراف قوس منعكس شده است .\r\nاز شرايط حصول قوس قزح اين است كه : بايد پشت اجزاء صغار مائيه سحاب مظلمى يا كوهى مانند پرده‌اى كه پشت آنها انداخته باشند باشد ؛ زيرا اگر جسم كثيفى پشت جسم صيقلى نباشد از عبور نور مانع نمىشود و در نتيجه نور از جسم صيقلى منعكس نمىشود و همان گونه كه در خود آينه چيزى نيست ، قوس قزح نيز با آن الوان و كيفيات خوش رنگ در خارج وجود نداشته ، بلكه نور منعكس بوده و چيزى جز اجزاء صغار در خارج نيست .\r\nشرط ديگر اين است كه شمس به افق نزديك باشد و قوس قزح در طرف مخالف آن پيدا مىشود ، مثلًا اگر شمس در طرف مغرب باشد قوس قزح در طرف مشرق و بالعكس محقق مىشود و ممكن نيست وسط روز كه آفتاب در وسط آسمان است قوس قزح حاصل شود ؛ زيرا در آن موقع حرارت آفتاب زياد است و اجزاء صغيره را منحل مىكند .\r\nاما اختلاف لون قوس قزح به واسطهء اختلاط نور خورشيد ، كه مانند بياض است ، با رنگ اصناف ابرها است . بنا بر اين از ضروب اختلاطها ، رنگهاى مختلف حاصل مىشود و لون كرّاثى ، كه رنگ سبز است و لون ارجوانى ، كه رنگ ارغوانى است و لون احمر ناصع ، كه رنگ گلى است حاصل مىشود . و مبدأ اين الوان بيش از دو رنگ نيست ؛ زيرا در بين الوان فقط لون بياض و سواد اصالت دارد و ساير الوان از تركيب و اختلاط آنها بدست مىآيد . بنا بر اين در مورد قوس قزح آن قسمتى كه اشراق شمس در آن قوى است ، احمر ناصع ديده مىشود و آن قسمت كه اشراق در آن ضعيف بوده و ظلام و سواد بر آن غلبه دارد قرمز نزديك به سواد كه ارغوانى است ، مشاهده مىشود و وسط آنها سبز رؤيت مىشود .\r\nآنچه راجع به قوس قزح گفته شد بنا بر عقيدهء قدما بود . « 1 »\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 266 ؛ مباحث مشرقيه ، ج 2 ، ص 186 - 189 ؛ شرح مواقف ، ج 7 ، ص 217 .\r\n","page_name":" 583 ","page_number":583},
  {"content":"\r\n\r\nو ليكن متجددين دربارهء آن چنين گفته‌اند : نور شمس مركب از هفت رنگ است و اگر جسم صيقلى منشورى را مقابل نور آفتاب بگذاريم آن جسم نور آفتاب را تحليل و تجزيه مىنمايد و چون شكل قوس قزح منشورى است لذا الوان نور آفتاب از هم تجزيه مىشوند .\r\nاسباب ريح نيز چند قسم است : يك قسم آن است كه از ادخنه‌اى حاصل مىشود كه به واسطهء رسيدن به زمهرير برودت پيدا كرده و در نتيجه ثقيل گشته و به طرف پايين هبوط نموده و در نهايت هوا متموج مىگردد .\r\nقسم ديگر آن است كه از ادخنه‌اى كه به وسيلهء مجاور سماء - يعنى تابع و مشايع آن در حركت دوريه كه كرهء آتش باشد - برگردانده مىشوند ، حاصل مىگردد . و اين وقتى است كه حرارت ادخنه به سردى زمهرير منكسر نشود تا خفّت ادخنه باعث صعود آنها گشته و مجاور سماء آنها را برگرداند .\r\nراجع به اين دو قسم سبب ، شيخ الاشراق در حكمة الاشراق چنين گفته است :\r\nهنگامى كه دخان سرد شود به سوى زمين هبوط مىنمايد و اين همان قسم اول است و يا اينكه دخان به جهت دفع مجاور فلك كه حركت آن با حركت فلك موافق است برمىگردد و اين همان قسم دوم است و آن گاه دخان به هوا فشار آورده و بادها از آن حاصل مىشوند . « 1 »\r\nشيخ الرئيس نيز در نجات دربارهء آنها گفته است : هوا بيشتر به واسطهء سردى دخانِ متصاعدِ مجتمعِ كثير و نزول آنها به هيجان درآمده و موج برمىدارد و لذا مبادى رياح فوقانى مىباشد و اين سخن به قسم اول اشاره است .\r\nو بسا مقاومت حركت دوريه‌اى كه هواى عالى تابع اوست آن مبادى را برگردانده و در نتيجه آنها به صورت باد در مىآيند و اين مقاله به قسم دوم اشاره است . « 2 »\r\n\r\n\r\n","description":"","footnote":"\r\n( 1 ) - حكمة الاشراق ، در مجموعهء مصنفات شيخ اشراق ، ج 2 ، ص 194 .\r\n( 2 ) - نجات ، ص 155 .\r\n","page_name":" 584 ","page_number":584},
  {"content":"\r\n\r\nسبب ديگر تكوّن باد ، اين است كه سحابها به خاطر ثقل آنها از جهت كثرت سردى با حركت شديدى رو به پايين آمده و به واسطهء گرمايى كه از حركت شديد حاصل مىشود به ريح و هواى متموج تبديل مىشوند و چنان كه در اقسام قبلى با اندفاع هوا به وسيلهء دخان تموج حاصل مىشد در اين قسم با اندفاع هوا به واسطهء بخار نيز تموج محقق مىگردد .\r\nفرق بين اين سبب با اسباب قبلى اين است كه : ماده در آنها دخان و در اين بخار بوده و همچنين در آنها ريح تنها با اندفاع و در اين با اندفاع و انقلاب حاصل مىشود .\r\nسبب ديگر تحقق باد ، تخلخل هوا و فاصله گرفتن اجزاء آن از يكديگر به واسطهء حرارت و تكاثف آن به خاطر سرما و اندفاع آن از جهتى به جهت ديگر مىباشد .\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n\r\nغرر في الزلزلة\r\n زلزلة الأرض لحبس الأبخرة * و العين من تكثيفها منفجرة \r\n و البئر و القناة من هذا النمط * و اشتدّتا ممّا من السماء هبط \r\n[ شرح منظومه ، بخش حكمت ، ص 283 
  ]\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nزلزله\r\nزلزلهء زمين غالباً به خاطر حبس بخارها - اعم از اينكه بخار آب يا دخان و يا از هر دو مختلط باشد - واقع مىشود . اگر بخارها غليظ بوده به نحوى كه نتوانند از منافذ و مجارى زمين خارج شوند و يا زمين صاف و محكم بوده و مسامات و منافذ نداشته باشد و بخارها براى خروج از زمين جمع شوند زلزله به وقوع مىپيوندد .\r\nبه ندرت نيز ممكن است علت وقوع زلزله سقوط سنگ بزرگى يا ريزش قسمتى از خاك كوه از بالاى دره‌هاى عميقى كه در باطن و زير كوههاست باشد كه به دنبال آن هوايى كه از راه منافذ به داخل زمين نفوذ پيدا كرده است موج برداشته و زلزله محقق مىشود .\r\nچشمه از تكثيف بخارهاى لطيف حاصل مىشود ، بخارها در گوشه‌اى از زمين اجتماع نموده و اجزاء آن به يكديگر متصل مىشوند و در صورتى كه سردى به آنها برسد به قطرات تبديل شده و قطرات به يكديگر متصل گشته و با پيدا شدن منفذ ، چشمه جارى مىگردد و اگر مقدار آنها زياد باشد به گونه‌اى كه زمين گنجايش آنها را نداشته باشد باعث انشقاق ارض و انفجار عيون مىشود .\r\nاصل بئر و قنات نيز بخارهاى برودت پيدا كرده مىباشد و چون قدرت شكافتن زمين را ندارند در صورتى كه زمين را بشكافيم به آنها دست پيدا خواهيم كرد .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nآب چاه و قنات به واسطهء بارش باران و برف و تگرگ افزايش پيدا مىنمايد و ابو البركات « 1 » تنها آب باران و برف را علت چشمه‌ها و قناتها و چاهها مىداند . « 2 »\r\n\r\n\r\n","description":"","footnote":"\r\n( 1 ) - شيخ ابو البركات استرآبادى ، يكى از ائمهء علم كلام و حكمت و فلسفه به شمار مىرود . امير سيد فخر الدين سماكى امامى در رسالهء تفسير آية الكرسى ، برخى از مطالب كلامى و فلسفى و تفسيرى را از او نقل مىكند ، كه دلالت بر نهايت تبحّر و مهارت او در علوم عقلى مىنمايد و برايش به رحمت و غفران دعا مىكند و اين مشعر به تشيع وى است . وى صاحب كتاب المعتبر در حكمت است .\r\n( 2 ) - معتبر ، ج 2 ، ص 208 - 212 .\r\n","page_name":" 588 ","page_number":588},
  {"content":"\r\n\r\n\r\nغرر في تكوّن المعادن\r\n ذا إن تكثّرت و إلّا حصلت * معادن ممّا في الأرض احتبست \r\n مع اختلاف خلطها بالأدخنة * كمّاً و كيفاً أزمناً و أمكنة \r\n فحيثما يغلب بخارات على * أدخنة فمثل يشم حصلا \r\n من عكسه كالملح و الزاجات * و مع تساو متطرّقات \r\n و متطرّق لديهم جسدا * من خلط كبريت و زيبق بدا \r\n و لم تناف تلك قولًا بالملك * ذا وهم من بناى نادينا سلك \r\n فحضرة النبي تخدم القضا * كما الطبيب كان خادم القوى \r\n فليس إلّا اللّه نصب العين * له و غير حزبه في البين \r\n كلّ المبادي فارقت أو قارنت * به تدلّت عنده تبدّلت \r\n[ شرح منظومه ، بخش حكمت ، ص 283 - 285 
  ]\r\n\r\n","description":"","footnote":"","page_name":" 589 ","page_number":589},
  {"content":"\r\n\r\n\r\nمعادن و چگونگى پيدايش آنها\r\nاگر بخارهاى محتبس در زمين زياد باشند زلزله و چشمه‌ها و چاهها و قناتها متكوّن مىگردند و اگر زياد نباشند معادن حاصل مىشوند .\r\nاختلاف در تركيب بخارها و دودها از نظر مقدار و كيفيت و زمان و مكان باعث اختلاف معدنيات مىگردد .\r\nبخارها و دودهاى محبوس در جايى كه بيرون آمدن آنها از زمين ممكن نباشد در يكديگر فعل و انفعال نموده و در نتيجه معدن متولد گشته و با اختلاف در خلط و تركيب از جهت كمّ و كيف و زمان و مكان ، معدن نيز مختلف مىشود ؛ چون اختلاط در جاهاى مختلف زمين متفاوت است ؛ زيرا در يك جا بخارها زياد و دودها كم و در جاى ديگر بر عكس و در جاى ديگر متساوى مىباشند و در هر يك از اين صور اختلاف در طول و قصر زمان و خصوصيات مكان باعث اختلاف معادن مىگردد . اگر بخارها بر دودها غلبه نمايند جواهر شفاف صيقلى كه چكش‌خور نبوده مانند يشم پديد مىآيند .\r\nو اگر بر عكس باشد مانند ملح و زاجات حاصل مىشود و اگر مساوى باشند معادن چكش‌خور مانند آهن و مس به وجود مىآيد كه در اصطلاح كيميايى به آنها جسد گفته مىشود . چنان كه چيزى كه اجزاء لطيفه بر آن غلبه دارد ، روح ناميده مىشود .\r\nتوهم شده كه : آنچه در باب تكوّن كائنات جوّ و غير آنها گفته شد با چيزى كه اهل سفارت و شارعين فرموده‌اند منافات دارد ؛ زيرا ايشان آن امور را به ملائكه نسبت\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nمىدهند چنان كه مىگويند : رعد صداى تازيانهء ملك ، و برق ، برق آن تازيانه است و سحاب را ملك حركت مىدهد و ملائكه ، شمس را هر روز به طرف مغرب مىكشند . « 1 »\r\nدر جواب توهم مذكور گفته مىشود : تنافى منتفى است ؛ زيرا چشم ما چشم طبيعت بين است و طبيعت همان گونه است كه گفته شد . ولى چشم انبيا چشم حق‌بين بوده و آنها از محل نداهاى ما دور بوده و از وادى ما بر كنار مىباشند . بنا بر اين آنچه ما از امور طبيعت مانند نسبت احراق به نار مىدانيم ، مثل اينكه مىگوييم : وضع نار مستلزم وضع احراق و بالعكس و رفع نار موجب رفع احراق و بر عكس مىباشد ، با اينكه احراق و نار هر دو از خدا باشند منافات ندارد و در تمام قضايا چنين است كه يك نسبت صحيح به طبيعت و يك نسبت صحيح به خدا دارند .\r\nمثلًا اينكه مىگوييم : اگر قومى اهل فسق و فجور باشند خدا ظالمى را بر آنها مسلط مىنمايد ، تسلط ظالم به اين نحو است كه خود ما جمع شده و يكى را رئيس قرار داده و امورات خود را به او تسليم نموده و خود را عاجز از وسايل و او را نسبت به آنها قوى مىنماييم و او هم در رأس امور قرار گرفته و نمىتوانيم او را پايين بياوريم ، پس اين تسلط با فعل خودمان به وجود آمده گرچه به خدا هم نسبت دارد ، منتها بايد وقتى آن را به مقام خدايى نسبت مىدهيم با ادب عبوديتى همراه باشد . ادب تعارفى كافى نبوده بلكه بايد حقيقت ادب را نگه‌داشته و چنين بگوييم : خدا به مقتضاى عمل ما آن چيزى را كه مقتضاى عمل ما بود آفريد . همچنين اگر مىگوييم : از فلانى سلب توفيق شد ، يعنى خودش عملى را كه با چيزى مناسبت داشت مرتكب شد و خداوند متعال آن چيز را به او داد .\r\nو الحاصل : حضرت نبى صلى الله عليه و آله و سلم خادم قضا و علم لا يتبدل الهى است ؛ چنان كه طبيب خادم قواى طبيعى است ؛ اين چشم باز مىكند گل گاو زبان و گل ختمى و اثرات آنها را مىبيند و او چشم باز مىكند اثر را در دست خدا مىبيند و گل گاو زبان و گل ختمى را\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 7 ، ص 155 ؛ شرح مقاصد ، ج 3 ، ص 198 - 200 .\r\n","page_name":" 591 ","page_number":591},
  {"content":"\r\n\r\nجنودى از صقع ربوبى مىداند ، پس نصب العين و مشهود بصر قلب نبى ، خداست و غير حزب اللّه در بين نيست .\r\nنبى به واسطهء شدت تألّه و توغّل در شهود اللّه و آنچه از صقع اوست در هر چيزى جنبهء يلى الربى و وجههء خدايى را ملاحظه مىنمايد و مىگويد :  « فَأَيْنَما تُوَلُّوا فَثَمَّ وَجْهُ اللَّهِ »  « 1 » لذا تمام مبادى را خواه مانند عقول قدسيه و انوار اسفهبديه ، مفارق از ماده باشد و يا مانند نفوس منطبعه و قوا و طبايع كه عبارت از صور نوعيه باشند ، مقارن با ماده باشد - حتى اعراض را كه مراتب نازلهء قواى فعليه مىباشند - از جهت تعلقى كه به خدا دارند و جهت نوريهء آنهاست ديده و مىگويد :  « وَ أَشْرَقَتِ الْأَرْضُ بِنُورِ رَبِّها »  « 2 » و  « وَ عَنَتِ الْوُجُوهُ لِلْحَيِّ الْقَيُّومِ » .  « 3 »\r\nچنان كه در اين نظر حكيم مىگويد : « لا مؤثر فى الوجود الّا اللّه » .\r\n\r\n\r\n","description":"","footnote":"\r\n( 1 ) - بقره ( 2 ) : 115 .\r\n( 2 ) - زمر ( 39 ) : 69 .\r\n( 3 ) - طه ( 20 ) : 111 .\r\n","page_name":" 592 ","page_number":592},
  {"content":"\r\n\r\n\r\nفريدهء ششم احوال نفس\r\n\r\nغرر في أنّها ما هي و هل هي و كم هي\r\n كمال أوّل لجسم آلي * نفس ترى بالدرك و الأفعال \r\n إمّا سماوية أو أرضية * نما و حيوانية نطقية \r\n قد قيل للسماء نفس تنطبع * و قيل نفس جرّدت قيل جمع \r\n إمكان الأشرف لذا يجلّي * ثمّ لكلّ هي لا لكلّي \r\n[ شرح منظومه ، بخش حكمت ، ص 285 - 287 
  ]\r\n\r\n","description":"","footnote":"","page_name":" 593 ","page_number":593},
  {"content":"\r\n\r\n\r\nنفس و اقسام آن\r\nاين غرر راجع به تعريف نفس و هليت بسيطهء آن و اقسام آن است .\r\nبه چيزى كه قوام آثار مختصهء به اشياء و عوارض مخصوصهء آنها به آن منوط مىباشد كمال اول گفته مىشود .\r\nبه عبارت ديگر : آنچه اشياء را از نقصان رهايى مىدهد دو قسم است ؛ چون يا موجب رهايى آنها از نقصان ذاتى شده و يا باعث رهايى آنها از نقصان صفاتى مىشود ؛ به قسم اول كمال اول و به قسم دوم كمال ثانوى گويند . به كمال اول در صورتى كه افعال آن على وتيرة واحده باشد ، مانند صورت ناريه ، صورت نوعيه يا طبيعيه گويند و در صورتى كه افعال آن على وتيرة واحده نباشد ، نفس گويند .\r\nنفس به دو قسم فلكى و عنصرى ، و عنصرى به نباتى و حيوانى و انسانى تقسيم مىشود .\r\nمرحوم حاجى مىفرمايد : « كمال » خبر مقدم براى « نفس » است و علت اينكه نفس ، كمال است اين است كه : كمال آن چيزى است كه شىء به واسطهء آن از قوه و نقص خارج مىشود و نفس از آن جهت كه صورت است و ماده به وسيلهء آن از قوه به سوى فعل خارج مىگردد و از آن حيث كه فصل حقيقى است و جنس مبهم ناقص به واسطهء او از نقص رها مىشود ، كمال مىباشد .\r\nمراد از كمال اول ، چيزى است كه نوع در ذات خود با آن كامل مىگردد و جنس مبهم ناقص به واسطهء آن ، نوع معين مىشود .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nبا قيد اول ، كمالات ثانيه مانند علم و غير آن كه از توابع كمال اول مىباشند از تعريف نفس خارج مىشوند . نفس ، كمال اول براى جسم طبيعى است .\r\nبا قيد جسم ، كمالات مجردات يعنى فصول منوّعهء آنها از تعريف خارج مىشوند .\r\nبا قيد طبيعى ، جسم صناعى از تعريف خارج مىگردد ؛ زيرا گاهى اوقات جسم طبيعى اطلاق گشته و تعليمى نبودن آن اراده مىگردد و گاهى جسم طبيعى اطلاق شده و صناعى نبودن آن قصد مىشود و از طبيعى در تعريف ، معناى دوم مراد است . البته طبيعى در نظم ذكر نشده است چون به آن نيازى نبوده است ؛ زيرا طبيعى ، اكمل افراد مطلق يعنى جسم بوده و مشهور از جسم نيز جسم طبيعى مىباشد .\r\n« كمال أوّل لجسم آلى نفس . . . » مقصود از آلت ، چيزى مثل قواست نه اعضا .\r\nبنا بر اين : تعريف شامل نفس سماويه نيز مىشود ؛ زيرا براى نفس سماويه هم قوهء درّاكهء خياليه و حساسه و قوهء محركه كه همان طبيعت خامسهء فلك است مىباشد . بلى قواى فلك در موضع واحدى است كه تمام جسم فلك باشد ؛ چرا كه جسم فلك بسيط است .\r\nبا توجه به آنچه راجع به معناى آلت در تعريف گفته شد ، مقالهء متأخرين مانند صاحب ملخّص و غير او مندفع خواهد بود و آن اين است كه محققين چنين گمان نموده‌اند كه : تعريف نفس به نحوى كه نفوس سه‌گانهء نباتى و حيوانى و فلكى در آن مندرج باشد ممكن نيست ؛ زيرا اگر نفس را به چيزى كه از او فعلى از افعال صادر شود تفسير نماييم ، عقل و صورت نوعيهء طبيعيهء عنصريه نيز نفس خواهند بود و اگر آن را به چيزى كه با قصد و اراده ، فعل انجام مىدهد تعريف كنيم نفس نباتيه از تعريف خارج مىشود و اگر آن را به چيزى كه افعال به وسيلهء آلات از آن صادر مىگردد تفسير نماييم ، نفس فلكيه از تعريف بيرون مىرود در نتيجه نفس تنها به نحو اشتراك لفظى بر نفوس سه‌گانه اطلاق مىشود . « 1 » اين كلام صاحب ملخّص بود .\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 2 ، ص 291 ؛ مباحث مشرقيه ، ج 2 ، ص 234 ؛ شرح هدايهء اثيريه ، ص 180 .\r\n","page_name":" 595 ","page_number":595},
  {"content":"\r\n\r\nبا توجه به معنايى كه براى آلى ذكر شد وجه اندفاع سخن مذكور معلوم مىشود و به اينكه بگوييم نفس فقط براى فلكِ كلى است و افلاك جزئيه مثل تداوير و خوارج - فلك‌هاى خارج مركز - براى آن به منزلهء اعضا براى حيوانات است نيازى نيست ، بلكه بنا بر تحقيق براى هر كره‌اى نفس جداگانه‌اى است .\r\nبنا بر اين : رفع كلمهء آلى در تعريف از مجرور بودن آن اصح است و آلى صفت كمال است و صفت جسم نيست ؛ زيرا چنان كه صدر المتألهين قدس سره در شرح هدايه فرموده است : نسبت قوا به فاعل ، يعنى نفس ، از نسبت آنها به قابل ، يعنى جسم ، اظهر است . « 1 »\r\nاز تعريف مذكور معلوم گشت كه : نفس ، اسم حقيقت جوهر مدبّر كه ما از آن بىخبر هستيم نبوده ، بلكه اسم براى اضافهء آن به جسم است و لذا مبحث نفس از مباحث طبيعيات قرار گرفته است .\r\nبا فراغ از تعريف نفس به وجود آن مىپردازيم :\r\nدليل بر وجود نفس حيوانى ادراكات مختلفه از قبيل لمس و بصر و سمع و غير آنهاست و دليل بر وجود نفس نباتى افعال مختلفه از قبيل حركت و تغذيه و تنميه و توليد مثل مىباشد .\r\nو الحاصل : در بعضى از اجسام ، آثار مخصوصى مانند ادراك و حركت و تغذيه و تنميه و توليد مثل ديده مىشود و مبدأ اين آثار هيولى نيست ؛ زيرا هيولى قابل محض بوده و علاوه بر آن بين همهء اجسام مشترك مىباشد و اگر مبدأ آثار هيولى باشد ، بايد همهء اجسام واجد آن آثار باشند . همچنين مبدأ آثار ، صورت جسميهء مشتركه نيز نيست و گرنه بايد همهء اجسام داراى آن آثار باشند . صورت طبيعيه هم مبدأ آثار نيست ؛ زيرا فاقد درك مىباشد .\r\nالبته مخفى نماند : بايد عدم مبدئيت صورت طبيعيه را نسبت به آثار ، به اين مطلب معلل نماييم كه : فعل صورت طبيعيه مانند نار على وتيرة واحده است نه اينكه آن را به\r\n\r\n\r\n","description":"","footnote":"\r\n( 1 ) - شرح هدايهء اثيريه ، ص 179 .\r\n","page_name":" 596 ","page_number":596},
  {"content":"\r\n\r\nعدم درك مستند نمود ؛ چنان كه حاجى نيز با افعال ، وجود نفس نباتى را اثبات كرده است و گرنه در غير اين صورت گفته مىشود كه نفس نباتى نيز واجد درك نيست . پس از عدم صلاحيت امور مذكوره براى مبدئيت آثار وجود نفوس به عنوان مبادى آثار ثابت مىشود .\r\nنفوس ، يا سماوى و يا ارضى مىباشند و ارضى ، يا نفس نباتى و يا نفس حيوانى و يا نفس نطقيهء انسانيه مىباشد .\r\n« نما » در نظم يا مصدر به معناى « نامٍ » است و نزد ابناء تحقيق مصدر و اسم فاعل يكى است ؛ چون ذات در مشتق اخذ نشده است و يا « نمّا » مشدّد است بنا بر اينكه صيغهء مبالغه بوده و به خاطر ضرورت مقصور شده باشد .\r\nدر نفس سماويه اختلاف است بعضى گفته‌اند : نفس فلكى در جسم فلكى منطبع مىباشد . « 1 » و معناى انطباع آن در جسم فلك اين است كه به تبع جسم ، قابل اشارهء وضعيه است ؛ چنان كه صورت ياقوتى در جسم ياقوت است و با اشاره به جسم به صورت ياقوتيه نيز اشاره مىشود ، ولى مجرد به تبع جسم هم قابل اشارهء وضعيه نيست .\r\nممكن است اين قول را توجيه نمود تا با قول قائلين به تجرد نفس فلكى منافات نداشته باشد و آن اينكه : شايد ايشان جهت استهلاك نفوس فلكيه را ملاحظه نموده‌اند كه گويا آنها به اعتبار تجرد و كليتشان از عالم جسمانى كوچ نموده و جز سايه‌اى از آنها باقى نمانده است و اثر آنها در جسم فلك مانند نفس منطبعه است .\r\nبعضى گفته‌اند : نفوس افلاك مجرد بوده و جهت انطباع ندارند ، « 2 » و گويا قائل به اين قول خيال فلك را به حس آن و بر عكس الحاق نموده است ؛ زيرا نشئهء حسيهء فلك داراى لطافت است و خيال فلك در تمام جسد آن سريان دارد .\r\nقول ديگر اين است كه فلك داراى هر دو نفس است و اين قول به امام رازى\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 515 - 522 ؛ مباحث مشرقيه ، ج 2 ، ص 451 - 452 .\r\n( 2 ) - شرح اشارات ، ج 2 ، ص 416 و ج 3 ، ص 158 و 173 ؛ شرح مواقف ، ج 7 ، ص 245 - 247 .\r\n","page_name":" 597 ","page_number":597},
  {"content":"\r\n\r\nنسبت داده شده است . « 1 »\r\nحاجى مىگويد : به واسطهء دو قاعدهء امكان اشرف و امكان اخسّ ، فلك داراى هر دو نشئه هست ، اما چنان كه امام رازى مىگويد ، فلك داراى دو نفس كه يكى مجرد و ديگرى منطبع است نيست ، بلكه يك نفس با هويت و شخصيت واحده ولى داراى دو مرتبه دارد .\r\nبراى هر كره‌اى خواه كلى يا جزئى باشد نفس هست ؛ زيرا براى هر يك از آنها عقل خاصى از عقول عرضيه هست و براى هر يك از تدوير و كوكب و خارج مركز حركت ارادى بوده و آن بدون نفسى كه ارادهء تشبه به عقلى دارد كه عاشق اوست تمام نمىشود . و چنين نيست كه فقط فلك كلى داراى نفس باشد و كرات جزئيه به منزلهء اعضا براى او باشند .\r\n\r\n\r\n","description":"","footnote":"\r\n( 1 ) - شرح اشارات ، ج 2 ، ص 418 .\r\n","page_name":" 598 ","page_number":598},
  {"content":"\r\n\r\n\r\nغرر في المشاعر الظاهرة للنفس الحيوانية\r\n المشعر الظاهر للخمس انقسم * لمس و ذوق بصر سمع و شمّ \r\n لمس سرى و الذوق باللسان تمّ * و عصبا حلمتي الثدي لشمّ \r\n في عصب الصماخ سمع و البصر * عند التقاطع الصليبي ظهر \r\n[ شرح منظومه ، بخش حكمت ، ص 287 - 288 
  ]\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n\r\nحواس ظاهرى نفس حيوانى\r\nمشاعر ظاهرى به پنج قوهء لمس ، ذوق ، بصر ، سمع و شمّ منقسم مىگردد و در تعيين مواضع آنها چنين گوييم :\r\nلمس قوه‌اى است كه با آن ملموسات درك مىشود و آن قوه ، به كمك اعصاب در تمام پوست بدن سريان دارد و همچنين در گوشت بدن ، مگر آنجا كه عدم احساس به حال آن انفع باشد ، سارى مىباشد . و اين عنايتى از حضرت حق است كه عضو آنچه را به حال آن نافع نيست نمىپذيرد ، مثلًا معده كار خود را بر روى غذايى كه وارد آن مىشود انجام مىدهد ولى زهر را مثلًا به عروق تحويل نمىدهد و عروق معده آن را جذب نمىكنند مگر اينكه خود زهر به واسطه حدّتى كه دارد اعضا را با قهر و غلبه سوراخ كرده و پاره نمايد .\r\nو الحاصل : احساس در تمام بدن به جز طحال و مراره هست ؛ چون مراره كيسهء صفراء و طحال كيسهء سوداء است و صفراء و سوداء لذع - يعنى نيش زننده و سوزاننده - هستند و اگر مراره و طحال درد را احساس نمايند موجب الم و درد انسان مىگردد و لذا در آنها حس لمس وجود ندارد .\r\nدر عظام هم لمس نيست چون آنها دعائم بدن هستند و اگر حس داشته باشند از اصطكاكاتى كه در حركتها به عمل مىآيد متألم گشته و موجب ناراحتى انسان مىگردند .\r\nقوهء ذوق با لسان تمام مىشود ؛ زيرا آن قوه‌اى است كه در عصب مفروش بر جرم\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nلسان منبثّ مىباشد و طعوم را به واسطهء رطوبت لعابيه‌اى كه از معده به غدد زير زبان آمده و خودش طعم ندارد و به وسيلهء غذا به طعم متكيف مىشود ، درك مىنمايد .\r\nاينكه در متن گفته شده است : « و الذوق باللسان تمّ » به وساطت رطوبت لعابيه اشاره است ؛ زيرا آن رطوبت از لحم غددى كه نام آن ملعبه است و تحت لسان و در اصول لسان هست منبعث مىشود .\r\nدو عصبى كه مانند دو دكمهء پستان هستند براى شمّ است ؛ زيرا شمّ قوه‌اى است كه در دو عصب زايد كه از مقدّم مغز سر روييده‌اند و چنان كه گفتيم : مثل دو دكمهء پستان مىباشند ، گذاشته شده است كه روايح را به واسطهء وصول هواى متكيف به روايح درك مىنمايد .\r\nسمع قوه‌اى است در استخوانى كه در گوش بوده و روى آن استخوان ، پردهء نازك لطيفى مانند پردهء طبل كشيده شده است . اصوات باعث تموج هوا گشته و وقتى موج هوا به پرده رسيد آن را به اهتزاز در آورده و سپس قوه‌اى كه در استخوان پشت پرده است اصوات را درك مىكند . البته معناى درك اصوات درك خود صوتى كه از دهان خارج مىشود نيست ، بلكه چنان كه گفتيم آن صوت هوا را به حركت درآورده و تموج هوا پرده را به اهتزاز درمىآورد و قوه‌اى كه در استخوان پشت پرده هست از اين اهتزاز متأثر مىگردد .\r\nتموج هوا از قرع و قلع عنيف حاصل مىشود ، يعنى وقتى چيزى را با زور و غلبه داخل چيزى نموده يا از آن خارج نمايند باعث تموج هوا مىگردد .\r\nو اما بصر قوه‌اى است به وديعت نهاده شده در محل تلاقى دو عصب مجوّفى كه از باطن دو بطن مقدم مغز سر روييده‌اند . و آنكه از طرف راست روييده به طرف چپ و آنكه از طرف چپ روييده به طرف راست ميل پيدا نموده است تا اينكه با يكديگر به صورت تقاطع صليبى مانند اين شكل (  x  ) التقا پيدا نموده‌اند و سپس از آنكه از طرف راست روييده تا حدقهء راست و آنكه از طرف چپ روييده تا حدقهء چپ امتداد پيدا نموده است و سر هر كدام مانند سر قيف يا شيپور از وسط كاسهء چشم بيرون آمده\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nاست . در دهان شيپورى آنها چيزى مثل تگرگ گذاشته شده كه به شكل مخروط بوده و نقطهء رأس آن به طرف عصب و قاعدهء آن عدسى مىباشد و سطح قاعدهء آن مانند عدس تحدّب و برآمدگى دارد . در دهنهء هر يك از عصبها چيزى كه رنگ آن مايل به قهوه‌اى است وجود دارد و همچنين در دهنهء عصبها رطوبتى است كه نصف مخروطها در آن قرار دارد و چهار پرده ، بالاى مخروطهاست كه لاى آنها رطوبات است و سه پرده به شكل مثلث اطراف مخروط بوده كه روى آنها رطوبت است ، مثل اينكه بر آنها شيره كشيده باشند و آنها الوان را از خارج گرفته و به مخروط مىدهند و عصبها هم كه درون آنها خالى بوده و شريان دم مىباشند آنها را به داخل برده تا به مغز مىرسانند .\r\nالبته در دو مخروط دو عكس برداشته مىشود كه هنگام تلاقى عصبها دو عكس بر يكديگر منطبق شده و بعد از آن يكى مىشوند و لذا اگر دو دستگاه عكس‌بردارى رو به روى انسان بگذارند كه يكى از آنها به طرف راست مايل باشد ، يكى كاملًا عكس طرف جلوى انسان را برداشته و ديگرى از طرف جلو كم نموده و به طرفى كه مايل است مىافزايد . در نتيجه دو عكس بر يكديگر منطبق نمىشوند و از اينجاست كه شخص احول يك چيز را دو چيز مىبيند .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n\r\nغرر في ذكر الأقوال في كيفية الإبصار\r\n قد قيل الإبصار بالانطباع * و قيل بالخارج من شعاع \r\n مضطرب الآخر أو مخروطي * مصمّت أو ألّف من خطوط \r\n لدى الجليدية رأسه ثبت * قاعدة منه على المرئي حوت \r\n تكيّف المشفّ باستحالة * بكيف ضوء العين بعض قاله \r\n و بانتساب النفس و الإشراق * منها لخارج لدى الإشراقي \r\n و صدر الآرا هو رأي الصدر * فهو بجعل النفس رأياً يدري \r\n للعضو إعداد إفاضة الصور * قامت قياماً عنه كالذي استتر \r\n[ شرح منظومه ، بخش حكمت ، ص 288 - 290 
  ]\r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nديدن و چگونگى آن\r\n\r\nاقوال در كيفيت ابصار\r\nراجع به كيفيت ابصار هفت قول است :\r\nيكى قول به انطباع است و آن قول شيخ و اتباع اوست .\r\nسه قول از رياضيين است كه به خروج شعاع قائل مىباشند .\r\nقول ديگر به انطباع نزديك است و آن قول بعضى از حكماست .\r\nقول ديگر از شيخ مقتول سهروردى است و قول ديگر قول صدر المتألهين است .\r\nطبيعيين گويند : ابصار به انطباع صورت مرئى در جليديه است . « 1 » و حاجى رحمه الله در تمثيل آن چنين گفته است : جليديه مانند مرآت است كه وقتى شىء متلون مضيئى مقابل آن قرار مىگيرد در آن استعداد افاضهء صورت آن شىء بر آن و سپس بر قوهء باصره‌اى كه در ملتقى است حاصل مىگردد .\r\nناگفته نماند : كسانى كه اهل دقت نيستند از تمثيل مذكور چنين گمان مىكنند كه عكس و صورت در مرآت منطبع مىباشند و حال آنكه در آينه چيزى نيست ، بلكه اگر شعاعى كه از چشم خارج مىشود به جسمى كه صيقلى نيست بخورد مانند تيرى كه در گل فرو مىرود در آن فرو رفته و از آن برنمىگردد . ولى اگر نور به جسم صيقلى اصابت نمايد در آن فرو نمىرود بلكه از آن برمىگردد و نور هنگام برگشت از آن به هر چيزى بيفتد انسان همان چيز را مىبيند . مثلًا اگر نور از آينه به خود انسان برگردد ،\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 317 ، نقد المحصل ، ص 173 - 174 ؛ شرح مواقف ، ج 7 ، ص 192 .\r\n","page_name":" 604 ","page_number":604},
  {"content":"\r\n\r\nانسان خودش را مىبيند و اگر نور منعطف به سقف افتاده و به انسان برگردد ، سقف ديده مىشود .\r\nدليل بر اينكه در آينه چيزى نيست اين است كه اگر سه نفر يكى روبروى آينه و ديگرى طرف راست آينه و سومى طرف چپ آن نشسته و در آينه نگاه كنند ، داخل آينه يكديگر را نخواهند ديد ، بلكه ممكن است هر كس صورت خودش را ببيند و اگر صورتها در آينه باشند ممكن نيست با اينكه هر سه به آينه نگاه مىكنند هيچ كدام عكس ديگرى را نبيند .\r\nرياضيين مىگويند : ابصار به خروج شعاع از چشم است ، « 1 » البته چون چشم كارخانهء شعاع‌سازى نيست ، لا بد شعاع در خارج حادث مىشود و لذا حاجى مىفرمايد : گرچه صريح قول ايشان خروج شعاع است ولى تأويل آن حدوث شعاع است .\r\nرياضيين سه گروه شده‌اند :\r\nدسته‌اى گويند : آن شعاع خطى است كه يك رأس آن بر مخروطى كه مردمك چشم است قرار مىگيرد و رأس ديگر آن در خارج بر روى مرئى مىافتد ولى چون آن رأسى كه در خارج بر روى مرئى واقع مىشود مضطرب است از اضطراب و حركت آن هيئت مخروطى تخيل مىشود .\r\nدستهء ديگر مىگويند : نور مخروطىِ تو پُرى از بصر خارج مىشود كه رأس آن نزد رطوبت جليديه و قاعدهء آن روى مرئى قرار مىگيرد .\r\nگروه ديگر گويند : خطوطى از بصر به شكل مخروط خارج مىشوند كه يك رأس همهء خطوط ، مانند دستهء جاروب ، يك نقطه است كه بر رطوبت جليديه واقع مىشود و آن رأس مخروط را تشكيل مىدهد و رأس ديگرِ خطوط بر مرئى قرار مىگيرد و قاعدهء مخروط را تشكيل مىدهد . « 2 »\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 317 - 318 ؛ مباحث مشرقيه ، ج 2 ، ص 299 ؛ نقد المحصل ، ص 173 .\r\n( 2 ) - شرح مواقف ، ج 7 ، ص 194 ؛ شرح هدايهء اثيريه ، ص 14 - 17 .\r\n","page_name":" 605 ","page_number":605},
  {"content":"\r\n\r\nمردمك چشم جليديه ناميده شده است ؛ زيرا جليد همان تگرگ است و مردمك در صفا و انجماد شبيه به تگرگ است و اگر خوب در آن دقت شود تقريباً مخروطى شكل است .\r\nبه دو رطوبت ديگر چشم از رطوبتهايى كه در پرده هستند زجاجيه و بيضيه گفته شده است ؛ چون يكى به زجاج - شيشه - و ديگرى به بياضِ بيض - سفيدى تخم مرغ - شباهت دارد .\r\nو بالجمله : رأس مخروط متخيل يا متحقق نزد رطوبت جليديه است - همان رطوبتى كه قبلًا گفتيم : نصف جليديه در آن فرو رفته است - و قاعدهء مخروط نيز روى مرئى است .\r\nقول پنجم در كيفيت ابصار اين است كه شىء شفافى كه مانند هوا بين بصر و مبصر واقع شده به جهت مجاورت با چشم مستعد است براى اينكه به كيفيت شعاع چشم متكيف شود ؛ لذا در ابصار وجود جسم شفافى مانند هوا بين بصر و مبصر شرط است ، اين قول از بعضى از حكماست . « 1 »\r\nاين قول نظير حرفى است كه در تسخّن چيزى از آتش گفته‌اند و آن اينكه حرارت از آتش روى جسم متسخّن نمىآيد ، بلكه در جسمى كه نزديك آتش واقع مىشود استعداد حصول حرارتى از سنخ حرارتى كه در آتش است در آن پيدا مىشود و اگر چنين نباشد انتقال عرض از موضوعى به موضوعى لازم مىآيد .\r\nقول ششم از شيخ الاشراق است كه ابصار به انطباع يا به خروج شعاع نيست ، بلكه وقتى شىء مستنير مقابل عضو باصرى كه در آن رطوبت شفافهء صيقليهء مرآتيه واقع مىشود ، علم اشراقى حضورى براى نفس نسبت به مبصر حاصل مىشود . « 2 »\r\nو الحاصل : نفس اولًا و بالذات بر مبصر احاطه پيدا نموده و به علم حضورى خارج را مىبيند .\r\n\r\n\r\n","description":"","footnote":"\r\n( 1 ) - رجوع كنيد به : مباحث مشرقيه ، ج 2 ، ص 299 ؛ شرح مواقف ، ج 7 ، ص 195 .\r\n( 2 ) - حكمة الاشراق ، در مجموعهء مصنفات شيخ اشراق ، ج 2 ، ص 134 .\r\n","page_name":" 606 ","page_number":606},
  {"content":"\r\n\r\nبر اين قول ايرادات بسيارى وارد مىشود از جمله اينكه : اگر خود خارج به علم اشراقى ديده شود نزاعى كه بين قائلين به خروج شعاع واقع شده كه آيا رؤيت در رأس مخروط نورى يا در قاعدهء آن حاصل مىشود در اينجا نيز راه پيدا مىكند ؛ زيرا كسانى كه مىگويند رؤيت در قاعده محقق مىشود ، همين سخن را قصد نموده‌اند و همان اشكالى كه بر آنها وارد است و آن اينكه بايد كوكبى كه چندين هزار مرتبه از زمين بزرگ‌تر است مثل نقطه ديده نشود ، بلكه به اندازهء بزرگى قاعده ديده شود ، بر سهروردى نيز وارد مىشود ؛ زيرا بنا بر قول وى نفس به علم اشراقى خارج را مىبيند پس بايد همهء خارج را ببيند .\r\nهمچنين بر سهروردى اشكال شده كه بنا بر قول او بايد وجود مدرَك براى مدرِك باشد و گر نه راهى براى ادراك نخواهد داشت .\r\n\r\nبهترين نظريه در ابصار\r\nمرحوم حاجى مىگويد : رأى ملا صدرا وزين و در صدر آراء است .\r\nفرمايش ايشان اين است كه : رؤيت به واسطهء جعل صورتى مماثل با مبصر بالعرض از سوى نفس حاصل مىشود و براى عضو مانند عين و ملتقى اعداد افاضهء صور از نفس مىباشد . « 1 »\r\nحاصل فرمايش وى اين است كه عضو با شرايطى از قبيل سلامت آن و فاصلهء مناسب بين آن و مرئى و وجود هوا و انعكاس شعاع ، معدّاتى هستند تا نفس صورتى را كه با مبصر خارجى مماثل مىباشد انشا نمايد .\r\nصورت مُنشأ داراى يك نوع تجردى از مادهء خارجيه مىباشد و در صقع نفس و عالم آن حضور دارد ؛ زيرا بايد وجود مدرَك بالذات براى مدرك باشد چنان كه در طريقهء انطباع چنين بود كه صورت مماثل با خارج در قوهء باصره انطباع مىيافت ، منتها در طريقهء انطباع به نحو حلول بود ولى در طريقهء ملا صدرا به نحو حلول نيست بلكه\r\n\r\n\r\n","description":"","footnote":"\r\n( 1 ) - اسفار ، ج 8 ، ص 179 ؛ شرح هدايهء اثيريه ، ص 192 .\r\n","page_name":" 607 ","page_number":607},
  {"content":"\r\n\r\nوجود مبصر بالذات براى نفس به نحو قيام صدورى است و براى عضو شفاف باصر به نحو ظهور در مظهر است .\r\nمعناى ظهور در مظهر همان است كه در قضيهء آينه گفتيم و آن اينكه در آينه مسلّماً چيزى نبوده و صورتى در آن منتقش نمىشود و شاهد بر آن همان دليلى است كه سابقاً گفته شد : كه اگر سه نفر كه يكى از آنها مقابل آينه و دو نفر ديگر در دو طرف مختصرى كج بنشينند و به آينه نگاه كنند چه بسا هر كدام از آنها ديگرى را در آينه نبيند و اگر در آينه چيزى كه هر كدام مىبيند وجود داشت بايد همهء آنها آن را مىديدند . پس معلوم شد كه در آينه ، نقشى و صورتى نيست ، بلكه وقتى خروج شعاع بصرى محقق مىشود و بر آينه كه شيشه و جسم صيقلى است مىافتد نور برمىگردد ، خصوصاً اگر به پشت آن جيوه هم ماليده باشند ، و هنگام برگشت رأس آن بر هر چيزى كه واقع شود آن چيز ديده مىشود و اين گونه خيال مىشود كه صورت آن چيز در آينه وجود دارد ولى چنين چيزى واقعيت ندارد .\r\nاينجا نيز همان قضيهء ظهور و مظهر است كه انسان گمان مىكند در عضو شفاف باصر چيزى هست و آن خيال محض است ، بلكه صورت در صقع نفس بوده و به نحو قيام صدورى - قيام عنه - به نفس قائم مىباشد و قيام آن به نفس به نحو قيام حلولى - قيام فيه - نيست .\r\nصورت مذكور مانند مُثُل معلقه در عالم مثال اصغر - يعنى خيال متصل - مىباشد .\r\nصور متصوره كه داراى وجود ذهنى هستند و از ماده خالى بوده ولى از شكل و مقدار مجرد نيستند مُنشأ نفس مىباشند و نفس بر آنها سلطه دارد .\r\nعالم مُثُل معلّقهء ديگرى هم هست كه آنجا هم مُثُل از ماده خالى بوده ولى از شكل و مقدار مجرد نبوده و آنها هم از مُنشآت نفس مىباشند ولى نفس در اينجا بر آنها سلطه ندارد . به اين ، عالم خيال منفصل گويند كه همان عالم برزخ است .\r\nصور معلقه را از آن جهت معلقه گويند كه گويا بين ماديت محض و تجرد محض معلق مىباشند .\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nبنا بر اين : ما خيال را در سه جا : يكى در همان قضيهء ظهور در مظهر و يكى در خيال اصغر و يكى هم در خيال اكبر استعمال مىنماييم .\r\nنتيجه اينكه : محل صدورى براى ابصار نفس در مقام نازل بوده و صورت در نفس واحد مىباشد و چنين نيست كه محل صورت ملتقى باشد مگر اينكه به نحو مظهريت گفته شود ؛ چنان كه گفته‌اند : محل ادراك ملتقى است و چشم نيست و گر نه لازم مىآيد انسان يكى را دو تا ببيند . « 1 »\r\nو بالجمله : در محل رؤيت اختلاف است ، بعضى آن را قاعدهء مخروط و بعضى رأس مخروط و شعاع و بعضى ملتقى دانسته‌اند . ولى بنا بر صدر آراء محل رؤيت و ابصار خود نفس مىباشد و اينكه يك چيز دو چيز ديده شود ، لازم نمىآيد . چنان كه محل ادراك سمعى پيش آنها قوهء حالّه در صماخين است ولى با اين حال صوت واحد دو صوت شنيده نمىشود .\r\nدر سمع نيز ، نظر صدرا اين است كه صوت ، مُنشأ نفس بوده و به نحو قيام صدورى به آن قائم مىباشد ، البته فعاليت نفس بعد از اعداد حاصل مىشود و چون مُنشأ در نفس واحد است صوت واحد دو صوت شنيده نمىشود . « 2 »\r\nاهتزاز پرده‌ها امرى است و ادراك صوت امر ديگرى است ، چنان كه انطباع صورت در جليديه ادراك نيست ، بلكه ادراك ، امر ديگرى است .\r\nپس براى سمع و بصر تجرد بالاترى است و لذا در مورد آنها كثرت به چشم نمىخورد . با اينكه صماخ دوتاست ، دو صوت شنيده نمىشود و با اينكه چشم دوتاست ، دو صورت ديده نمىشود . ولى چون در مورد قواى ديگر مانند لمس تجرد ضعيف است لمس حرارت از دو ملمَس دو لمس مىباشد .\r\nبه خاطر ضعف تجرد لمس و ذوق و شم و قرب آنها به ماده ، آنها بر خداوند اطلاق نمىشوند . ولى سميع و بصير بر خدا اطلاق مىشوند و خداوند نيز با اعطاى آنها به\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 330 ؛ اسفار ، ج 8 ، ص 195 .\r\n( 2 ) - اسفار ، ج 4 ، ص 97 - 98 و ج 8 ، ص 169 - 178 .\r\n","page_name":" 609 ","page_number":609},
  {"content":"\r\n\r\nانسان بر او منت گذاشته است و فرموده است :  « فَجَعَلْناهُ سَمِيعاً بَصِيراً » .  « 1 »\r\nو بالجمله : چون تجرد سمع و بصر اقوى است ، قابل جامعيت كثرت مىباشند ، ولى قواى ظاهرى ديگر داراى اين نحو از تجرد نبوده و لذا قابل كثرت به نحو جمعيت نمىباشند و وقتى انسان دست خود را روى جسم سرد مىگذارد و دست ، سرد مىشود در دو ملمس دو لمس احساس مىنمايد . البته سرد شدن دست ، درك سردى نيست ، بلكه نفس بعد از آن در مقام خود احساس برودت مىنمايد .\r\nدر مقام شمارهء نعمتهاى خلقتى انسان ذكر قواى ظاهرى جز سمع و بصر مطوى مىباشد ، چرا كه فرموده است :  « فَجَعَلْناهُ سَمِيعاً بَصِيراً » . \r\n\r\n\r\n","description":"","footnote":"\r\n( 1 ) - انسان ( 76 ) : 2 .\r\n","page_name":" 610 ","page_number":610},
  {"content":"\r\n\r\n\r\nغرر في الحواس الباطنة\r\n مدركنا إمّا معان أو صور * و الأوّل الكلّي و الجزئي سبر \r\n فصور مدركها بنطاسيا * لها بجنبه الخيال واقيا \r\n تحلّل الروح و أنّه امتنع * كون العظيم في صغير انطبع \r\n دلّا على تجرّد الخيال * فهو مثال عالم المثال \r\n والوهم للجزئي من معنى علم * حافظه حافظة لقد رسم \r\n و العقل للكلّي من معنى عقل * خازنه القدسي و النسيان دلّ \r\n و دون تلك قوّة مشتهرة * للوصل و الفصل هي المفكّرة \r\n[ شرح منظومه ، بخش حكمت ، ص 290 - 293 
  ]\r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nحواس باطنى نفس ناطقه\r\nدر اين غرر ، حواس پنجگانهء باطنى انسان بيان مىشود . وجه ضبط و انحصار قواى باطنه در حواس پنجگانهء باطنى اين است كه :\r\nمدرَك : يا معانى و يا صور است . البته درك معانى كليه مانند ماهيت كلى انسان به عهدهء نفس است ؛ چون معانى به كليه و جزئيه تقسيم مىگردد و در اينجا مراد ، معانى جزئيه مىباشد ، مثل محبت جزئيهء مادر و پدر و صداقت جزئيهء زيدِ صديق و عداوت جزئيهء عمرو و عداوت جزئيه‌اى كه گوسفند هنگام ديدن گرگ نسبت به آن درك مىنمايد .\r\nاگر انسان حرارتى را پيدا كرد و در همان موضوعِ حرارت ، الوانى را يافت ، چون الوان را با بصر ، و حرارت را با لمس احساس نموده است اگر قوهء ديگرى نبود نمىتوانست بگويد آن حارّ چيزى است كه اين الوان را دارد . ولى از اينكه مىتواند چنين حكمى بكند كشف مىشود قوهء ديگرى به نام حس مشترك كه به زبان يونانى به آن بنطاسيا ، يعنى لوح نفس گفته مىشود ، وجود دارد .\r\nمَثل حس مشترك مَثل حوضى است كه از پنج نهر حواس ظاهره در آن آب مىريزد و يا مَثل مَلكى است كه حواس ظاهره جاسوسهاى او هستند .\r\nدر جنب بنطاسيا ، خيال است كه به منزلهء خزانهء آن است ؛ حس مشترك چيزى را كه بر او وارد مىشود به خيال تحويل مىدهد تا آن را حفظ نمايد ، حس مشترك در مقدّم بطن مقدّم دماغ است كه پشت آن ، يعنى در مؤخّر بطن مقدّم نيز خيال قرار گرفته است .\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nاينك به دو برهان تجرد خيال اشاره مىكنيم ؛ چون تجرد خيال براى مسألهء معاد جسمانى نافع است :\r\nشيخ برهان اول را در مباحثات به نحو تشكيك ذكر نموده است ؛ « 1 » چون مسألهء تجرد خيال با بسيارى از اصول محرزهء پيش وى منافى است . ولى به نظر ما برهان تمام است و لذا آن را برهان مستقلى بر تجرد نفس مىشماريم .\r\nبيان برهان اين است كه : اگر مدرِك صور و متخيلات جسم يا جسمانى باشد از شأن جسم اين است كه با دخول غذا بر آن متفرق مىشود ؛ زيرا جسم به واسطهء حرارت غريزيه در معرض انحلال بوده چنان كه در معرض تزايد مىباشد و لذا گفته‌اند : هر هشت سال تمام اجزاء بدن عوض مىشود .\r\nبعضى از متكلمين قائل به اجزاء اصليه هستند و چنين مىگويند : براى انسان در حال نطفگى اجزائى است كه هر يك از ديگرى به اندازهء مخصوصى فاصله دارد مانند فاصلهء بين انگشتان انسان در صورتى كه آنها را از هم باز نمايد و مانند پله‌هاى نردبان كه از اول بين آنها فاصله هست و غذايى كه انسان مىخورد اجزائى مىشود كه بين فواصل اجزاء اصليه قرار مىگيرند و چنان كه وقتى عامل تحليل به معده هجوم مىآورد تا غذا را تحليل نمايد معده غذا را پيش مىفرستد ، اجزاء اصليه نيز اجزاء فرعيه را به عنوان سپر بلاى خود به تحليل مىدهند و اصول به حال خويش باقى مىمانند و از اغذيه براى اصول ، تزايد غير جوهرى حاصل مىشود . « 2 »\r\nولى ما قول ايشان را به اين نحو ابطال مىنماييم كه : آيا زايد ، با اصل محفوظ متحد مىشود يا متحد نمىگردد ؟ در صورت دوم ، يا در هر يك از اصول و فروع يك صورت خياليهء جداگانه‌اى حاصل مىشود و يا اينكه يك صورت بر هر دو گسترش پيدا مىنمايد ؛ بر فرض اول لازم مىآيد براى هر شىء واحدى دو شىء متخيل باشد و\r\n\r\n\r\n","description":"","footnote":"\r\n( 1 ) - در مباحثات اين سخن را نيافتيم ، رجوع كنيد به : مباحث مشرقيه ، ج 2 ، ص 349 ؛ اسفار ، ج 8 ، ص 227 .\r\n( 2 ) - شرح مواقف ، ج 8 ، ص 295 ؛ شرح مقاصد ، ج 5 ، ص 95 و 305 .\r\n","page_name":" 613 ","page_number":613},
  {"content":"\r\n\r\nبر فرض انبساط صورت واحده لازم مىآيد وقتى عضو زايد و فرعى به تحليل مىرود آن قسمت از صورت كه روى آن هست نيز زايل گردد .\r\nقول به اجزاء اصليه علاوه بر اينكه توالى فاسده دارد خودش نيز ممتنع مىباشد ؛ زيرا حرارت غريزيه كه در همهء بدن است تمام عضو را تحليل مىنمايد و چون همهء اعضا در تبدل مىباشند باقى ماندن صورت خياليه محال است ؛ زيرا وقتى موضوع تغيير نمود صورت نيز متبدل خواهد بود .\r\nشيخ بعد از ذكر اين برهان چنين گفته است : بر اساس اين برهان دو قوهء حفظ و ذكر جسمانى نبوده بلكه مجرد بوده و در نفس موجود مىباشند ، ولى مشكلى كه هست اين است كه چگونه اشباح خياليه در نفس مرتسم مىشوند .\r\nسپس در آخر فصل فرموده است اگر خيال مجرد باشد ناچار بايد نفوس حيوانات نيز مجرد باشند . « 1 »\r\nيكى از اصول شيخ عدم تجرد نفوس حيوانات غير ناطق مىباشد .\r\nحاجى مىفرمايد : مشكل ، ارتسام اشباح خياليه در نفس و حلول آنها در نفس است ، ولى اگر آنها به نحو قيام صدورى به نفس قائم باشند مشكلى در كار نخواهد بود .\r\nهمچنين مناط اشكال بر اين است كه جوهر واحد ، مادى و مجرد و عاقل و حساس باشد .\r\nبلى با قطع نظر از حركت جوهريه محال است جوهر واحد ، مادى و مجرد و عاقل و حساس باشد . اما بنا بر جواز حركت جوهريه ، و جسمانية الحدوث و روحانية البقا بودن نفس چنين چيزى اشكال ندارد ؛ زيرا براى نفس در مقام خيال ، تجرد برزخى است و مانعى از اينكه نفس در اين مقام به اشباح خياليه و مثاليه متشبح شود وجود ندارد ؛ زيرا بايد مدرِك و مدرَك از يك سنخ باشند .\r\n\r\n\r\n","description":"","footnote":"\r\n( 1 ) - رجوع كنيد به : مباحث مشرقيه ، ج 2 ، ص 350 - 351 ؛ اسفار ، ج 8 ، ص 228 - 230 .\r\n","page_name":" 614 ","page_number":614},
  {"content":"\r\n\r\n\r\nفهرست مطالب\r\n\r\n","description":"","footnote":"","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n\r\nمقصد سوم : الهيات\r\nفريدهء اول\r\nاحكام ذات واجب\r\nغرر في إثباته تعالى . . . 7\r\nاثبات واجب تعالى . . . 8\r\nبراهين الهيين بر اثبات واجب . . . 12\r\nواجب تعالى : ما ذاته بذاته لذاته . . . 12\r\nبرهان خلف . . . 17\r\nبيان اشرفيت و اسدّيت اين برهان . . . 23\r\nبرهان استقامت . . . 24\r\nبرهان امتن قرآنى . . . 27\r\nاثبات صفات واجب تعالى . . . 30\r\nتوضيحى پيرامون توقيفى بودن اسماء . . . 34\r\nبرهان عقلى در تشخيص صفات سلبى و ثبوتى . . . 35\r\nكيفيت انتزاع صفات بدون لزوم تركب در ذات . . . 39\r\nحقيقت صفات كماليه غير از حقيقت متأصل وجود نيست . . . 42\r\nانتزاع مفاهيم متخالف دليل بر تركب منشأ انتزاع نيست . . . 46\r\nبراهين حكماى طبيعى بر اثبات واجب . . . 48\r\nاثبات واجب از طريق مطلق حركت . . . 49\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nاثبات واجب از طريق حركت افلاك . . . 51\r\nاثبات واجب از طريق حركت نفس . . . 53\r\nبرهان متكلم بر اثبات واجب و نقد آن . . . 55\r\nغرر في توحيده . . . 59\r\nتوحيد واجب تعالى . . . 60\r\nبرهان اول بر توحيد ذات واجب . . . 61\r\nبرهان دوم بر توحيد ذات . . . 62\r\nتوضيحى پيرامون حديث شريف « فرجه » . . . 62\r\nغرر في ذكر شبهة ابن كمونة و دفعها . . . 67\r\nشبههء ابن كمونه . . . 68\r\nنقد بعضى از شبهات وارده بر ابن كمونه . . . 69\r\nبيان ما در دفع شبهه . . . 71\r\nجواب حاجى از شبهه . . . 72\r\nبرهان سوم بر توحيد ذاتى . . . 75\r\nغرر في توحيد إله العالم . . . 78\r\nاثبات توحيد ذات از طريق توحيد فعل . . . 79\r\nاثبات توحيد فعلى با برهان عقلى . . . 80\r\nمعناى آيهء شريفهء « لو كان فيهما آلهة إلّا اللَّه لفسدتا » . . . 82\r\nبيان ما در توحيد فعلى . . . 83\r\nبيان حاجى در توحيد فعل . . . 85\r\nغرر في دفع شبهة الثنوية بذكر قواعد حكمية . . . 89\r\nشبههء ثنويه در توحيد و جواب آن . . . 90\r\nجواب اعتبارى از شبههء ثنويه . . . 92\r\nجواب برهانى از شبههء ثنويه . . . 95\r\nغرر في بساطته تعالى . . . 99\r\nاثبات بساطت واجب تعالى . . . 100\r\nانتفاء تمام اقسام تركيب در ذات واجب . . . 102\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nفريدهء دوم\r\nاحكام صفات واجب\r\nغرر في تقسيمها . . . 107\r\nاقسام صفات . . . 108\r\nتوهّم ارجاع صفات سلبيه به يك سلب . . . 110\r\nرد توهم فوق الذكر . . . 111\r\nدو اصطلاح در ماده . . . 113\r\nغرر في أنّ أيّاً من النعوت عين و أيّاً منها زائد ؟ . . . 114\r\nبيان صفات ذات و صفات زايد بر ذات . . . 115\r\nصفات سلبيه عين ذات نيستند . . . 115\r\nاوصاف حقيقيهء محضه و ذات الاضافه عين ذاتند . . . 116\r\nسلب احتياج ، مجمع اوصاف جلال و نعوت سلبيه است . . . 120\r\nصفات كماليهء حق اعتبارى نيستند . . . 122\r\nبرهان بر عينيت صفات كماليه با ذات حق . . . 122\r\nغرر في أنّها متّحدة كلٌّ مع الاخرى . . . 126\r\nاتحاد صفات با يكديگر . . . 127\r\nاحتمالات متصورهء ذات و صفات . . . 127\r\nاشكالات وارده بر قائلين به اتحاد مصداقى و اختلاف مفهومى . . . 128\r\nجواب از اشكالات وارده . . . 129\r\nبيان سخن قائلين به زيادت صفات بر ذات . . . 132\r\nرد كلام قاضى سعيد در نفى صفات . . . 134\r\nتوضيحى پيرامون بعض احاديث وارده در نفى صفات . . . 137\r\nتوضيحى پيرامون وصف حب و عشق . . . 139\r\nتوضيح اجمالى پيرامون وصف تكلم . . . 141\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nغرر في علمه بغيره . . . 143\r\nاثبات علم حق تعالى به مخلوقات . . . 144\r\nبرهان اول . . . 144\r\nبرهان دوم . . . 145\r\nبرهان سوم . . . 147\r\nغرر في ذكر الأقوال في العلم و وجه الضبط لها . . . 151\r\nبيان اقوال مختلف در علم بارى . . . 152\r\nنظريهء معتزله در علم واجب . . . 153\r\nنظريهء عرفا . . . 154\r\nفرق بين تصوف و عرفان . . . 156\r\nنظريهء انفصال در علم واجب و شقوق آن . . . 157\r\nنظريهء اتصال و دو شعبهء آن . . . 159\r\nنظريه فرفوريوس . . . 160\r\nنظريهء اتحاد علم اجمالى با ذات . . . 161\r\nنظريهء تفصيل بين مراتب علم واجب . . . 164\r\nغرر في أنّ علمه بالأشياء بالعقل البسيط و الإضافة الإشراقية . . . 167\r\nبيان اينكه علم واجب اضافهء اشراقيه است . . . 168\r\nكلام محقق طوسى در علم بارى . . . 169\r\nاشكال لزوم اتحاد معاليل با ذات حق و دفع آن . . . 173\r\nوجود منبسط اطلاقى و معلوليت آن . . . 177\r\nعدم مغايرت وحدت ذات با كثرت مفاهيم . . . 178\r\nروايات و ادعيه دو راه متفاوت در اخذ معارف . . . 183\r\nتقريب عرفانى برهان . . . 184\r\nصادر اول در كلام فلاسفه و عرفا . . . 184\r\nصادر از حق وجود سعى بسيط است و بس . . . 187\r\nچشم محاط ناچار از ديدن ماهيت است . . . 189\r\nقرآن سه گروه مخاطب دارد . . . 190\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nتقريب فلسفى برهان . . . 193\r\nدايرهء نزاع اشاعره و مفوضّه در عليت . . . 193\r\nعليت صور ذهنيهء قضايا براى علم به نتيجه . . . 195\r\nعدم امكان تحليل قول عرفانى با سليقهء فلسفى . . . 198\r\nلزوم تمحّض در هر فن و عدم خلط با فنون ديگر . . . 200\r\nتوضيح عبارات حاجى در متن . . . 205\r\nاتفاق حكما در علم اجمالى حق تعالى . . . 207\r\nنظريه صدر المتألهين در علم ذاتى واجب . . . 208\r\nمقدمات اثبات علم ذاتى واجب . . . 208\r\nصرافت و ذو مراتب بودن ذات . . . 211\r\nسنخيت بين علت و معلول . . . 213\r\nمرتبهء صرف داراى كمالات ساير مراتب و خالى از شوائب آنهاست . . . 214\r\nماهيت امر عدمى است . . . 218\r\nعدم تعلق علم به ماهيات . . . 222\r\nتقريب مطلب با ذكر چند مثال . . . 223\r\nتحقق مخصوص وجود است . . . 224\r\nلزوم تعلق علم به متحقق . . . 224\r\nتوهم لزوم تكثر در علم تفصيلى . . . 229\r\nحق تعالى از كمالات متوهمه عارى است . . . 231\r\nردّ توهم عدم امكان تعلق علم تفصيلى به غير موجودات فعلى . . . 234\r\nتوهم وحدت حق با ساير موجودات . . . 236\r\nمعلول از رتبهء خود ترقى نمىكند . . . 237\r\nتوضيح سنخيت بين علت و معلول . . . 238\r\nعلم فعلى حق تعالى . . . 241\r\nتوضيح حديث شريف نفى صفات . . . 243\r\nتجلى صفات و تجلى ذات . . . 245\r\nفرق نبوّت ختميه با ساير نبوّات . . . 247\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nعلم ذاتى حق تعالى . . . 248\r\nبرهان حاجى و صدر المتألهين بر علم ذاتى حق . . . 249\r\nماهيات جهات عدميهء وجوداتند . . . 250\r\nمراد از علم تفصيلى واجب تعالى . . . 252\r\nعدم تغير ذات با تغير موجودات معلومه . . . 255\r\nتطبيق مطالب بر عبارات منظومه . . . 257\r\nتقرير عرفانى مطلب . . . 258\r\nتوضيحى پيرامون ازل ، ابد ، دهر و زمان . . . 264\r\nمقام كثرت در وحدت و مقام وحدت در كثرت . . . 268\r\nتوهم عدم علم حق تعالى به جزئيات . . . 270\r\nدفع توهم لحاظ استقلالى وجود منبسط . . . 273\r\nغرر في ردّ حجّة المشائين على كون علمه تعالى بالارتسام . . . 275\r\nرد مختار مشائين در علم بارى . . . 276\r\nدو جواب از حاجى در رد مشائين . . . 278\r\nجواب ما به استدلال مشائين . . . 280\r\nغرر في مراتب علمه تعالى . . . 282\r\nمراتب علم بارى تعالى . . . 283\r\nغرر في القدرة . . . 288\r\nقدرت بارى تعالى . . . 289\r\nتعريف متكلمين از قدرت . . . 289\r\nردّ كلام متكلمين . . . 291\r\nنزاع بين حكما و متكلمين نزاع لفظى نيست . . . 292\r\nغرر في عموم قدرته تعالى لكلّ شيء خلافاً للثنوية و المعتزلة . . . 294\r\nبيان عموميت قدرت بارى تعالى . . . 295\r\nبرهان بر عموميت قدرت حق تعالى بنا بر اصالت ماهيت . . . 295\r\nاستدلال بر عموميت قدرت بنا بر اصالت وجود . . . 299\r\nدليل اول . . . 299\r\nدليل دوم بر عموميت قدرت . . . 300\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nدليل سوم بر عموميت قدرت حق تعالى . . . 304\r\nدليل چهارم بر عموميت قدرت . . . 305\r\nدليل پنجم بر عموميت قدرت حق تعالى . . . 306\r\nبحثى پيرامون جبر و تفويض . . . 308\r\nجبر و تفويض و مراد از آن دو . . . 310\r\nدليل اول بر ابطال جبر . . . 312\r\nدليل دوم بر ابطال جبر . . . 312\r\nدليل بر ابطال تفويض . . . 314\r\nتقريرى ديگر در نفى جبر و تفويض . . . 317\r\nتقريرى ديگر در اثبات امر بين الامرين . . . 321\r\nتقريب مطلب با مثال . . . 323\r\nتقرير امر بين الامرين بنا بر مذاق عقلايى و كلامى . . . 327\r\nتتميم مطلب با استناد به آيات . . . 332\r\nحمد براى غير خدا واقع نمىشود . . . 333\r\nقضيهء موسى و خضر در قرآن . . . 334\r\nغرر في حياته و بعض ما يتبعها . . . 337\r\nحيات حق تعالى و توابع آن . . . 338\r\nبيان سمع و بصر در حق تعالى . . . 339\r\nردّ نظريهء مشهور و شيخ اشراق در سمع و بصر . . . 341\r\nغرر في تكلّمه تعالى . . . 345\r\nبيان تكلّم حق تعالى . . . 346\r\nوضع الفاظ براى معانى عامّه . . . 346\r\nغرر في تقسيم الكلام . . . 350\r\nمراتب كلام بارى تعالى . . . 351\r\nتمامى موجودات كلمات حقّند . . . 352\r\nمصاديق كلمات تامّات . . . 352\r\nبحثى پيرامون « اوتيت جوامع الكلم » . . . 356\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nفريدهء سوم\r\nافعال حقّ تعالى\r\nغرر في إثبات أنّ أوّل ما صدر هو العقل . . . 361\r\nعقل ، اول صادر حقّ . . . 362\r\nلزوم بساطت صادر اول . . . 362\r\nتقريب مطلب با تبيين انتساب افعال به نفس . . . 364\r\nبررسى موجودات و تعيين صادر اول . . . 367\r\nغرر في كيفية حصول الكثرة في العالم . . . 369\r\nچگونگى بروز كثرت در عالم . . . 370\r\nتبيين مقدمات مطلب . . . 370\r\nبسايط خارجيه و تركيب عقلى . . . 371\r\nاقسام چهارگانهء تركيب . . . 372\r\nاشكال فخر رازى و رد آن . . . 377\r\nشبهه‌اى ديگر از فخر رازى . . . 379\r\nعقول عشره ، يادگارى از هيئت قديم . . . 381\r\nغرر في ربط الحادث بالقديم . . . 382\r\nچگونگى ربط حادث به قديم . . . 383\r\nدو اشكال صعب العلاج . . . 383\r\nچگونگى ربط متغير به ثابت . . . 384\r\nحل اشكال بنا بر طريقهء مشائين . . . 385\r\nحل مشكل از سوى صدر المتألهين . . . 387\r\nتقرير مجدد كلام مشائين در حل اشكال . . . 388\r\nتقرير سوم از بيان حكماى مشاء . . . 389\r\nتقرير مجدد از پاسخ صدر المتألهين . . . 391\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nمسلك سوم در حل اشكال . . . 393\r\nمسلك چهارم در حل اشكال . . . 394\r\nتطبيق مطلب با متن كتاب . . . 397\r\nغرر في كيفية حصول التكثّر على طريقة الإشراقيين . . . 400\r\nچگونگى حصول تكثر بنا بر طريقهء حكماى اشراقى . . . 401\r\nاشكال اشراقيون بر كلام حكماى مشائى . . . 404\r\nبيان راه حلّ مورد نظر اشراقيون . . . 405\r\nكلام محقّق طوسى در قبول طريقهء اشراقيون . . . 406\r\nكفايت امكان تكثر در رفع تنافى ادلّه . . . 408\r\nمقصد چهارم : طبيعيات\r\nفريدهء اول\r\nحقيقت جسم طبيعى\r\nحقيقت جسم طبيعى . . . 414\r\nجايگاه فلسفهء اولى و موضوعات علوم . . . 414\r\nوجه تقدّم علم الهى بر علم طبيعى . . . 416\r\nتبيين عرض ذاتى و غريب . . . 417\r\nبيان شيخ الرئيس در معناى عرض ذاتى و كلام حاجى . . . 420\r\nتوضيح جايگاه بحث از « جزء لا يتجزى » . . . 421\r\nتعريف جسم طبيعى . . . 423\r\nتوضيحى پيرامون اجزاء مأخوذه در تعريف . . . 425\r\nغرر في ذكر الأقوال في حقيقة الجسم الطبيعي . . . 428\r\nبيان اقوال در حقيقت جسم طبيعى . . . 429\r\nبيان محلّ نزاع در بحث . . . 429\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nچگونگى درج تمام اقوال در محل نزاع . . . 431\r\nانواع تقسيم . . . 433\r\nتوضيحى پيرامون تقسيم وهمى . . . 434\r\nقائلين به انفصال جسم : متكلمين ، نظّام و ذىمقراطيس . . . 436\r\nقائلين به اتصال : حكماى مشاء ، اشراق و شهرستانى . . . 438\r\nكلام صاحب محاكمات و اشكال محقق دوانى بر حكما . . . 438\r\nجواب فاضل باغنوى به محقق دوانى و نقد حاجى . . . 440\r\nاختلاف حكما در بساطت و تركّب جسم و ماهيت هيولى . . . 443\r\nغرر في إثبات الهيولى باصطلاح المشائين . . . 446\r\nادلهء اثبات هيولى به اصطلاح مشائين . . . 447\r\nالف : دليل فصل و وصل و اصول آن . . . 447\r\nاصل اول : اقسام اتصال . . . 447\r\nاقسام متصل ذاتى . . . 449\r\nعلت اطلاق اتصال ذاتى بر صورت جوهرى . . . 450\r\nبيان اقوال در جسم تعليمى . . . 452\r\nاصل دوم : مساوقت اتصال و شخصيت . . . 453\r\nاصل سوم : امتناع از قبول منافى در تمامى اشياء . . . 454\r\nعدم انعدام اشياء به واسطهء اتصال و انفصال . . . 455\r\nنتيجهء اصول گذشته . . . 455\r\nب : دليل قوه و فعل . . . 456\r\nغرر في تعريف الهيولى و بعض أحكامه . . . 458\r\nتعريف هيولى و احكام آن . . . 459\r\nغرر في أسامي الهيولى . . . 463\r\nاسامى هيولى . . . 464\r\nغرر في إبطال الجزء الذي لا يتجزّى . . . 467\r\nابطال جزء تجزيه ناپذير . . . 468\r\nادلهء بطلان : الف - تفكّك رحى . . . 468\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nب - نفى دايره . . . 471\r\nج - ابعاد سه‌گانهء جسم . . . 472\r\nد - تقابل محاذيات شىء . . . 473\r\nرد مختار نظّام با برهان قطع و تناسب . . . 473\r\nرد مختار ذىمقراطيس . . . 475\r\nفريدهء دوم\r\nدر لواحق جسم طبيعى\r\nغرر في أنّ المقولات التي تقع فيها الحركة كم هي ؟ . . . 478\r\nبيان مقولاتى كه حركت در آنها واقع مىشود . . . 479\r\nحركت جوهرى و بيان ادلّهء آن . . . 482\r\nدليل اول : تبعيت اعراض از جواهر . . . 482\r\nدليل دوم : استحالهء علوم . . . 484\r\nدليل سوم : اتحاد عرضى با عرض . . . 486\r\nتجدد امثال وجودى . . . 491\r\nغرر في تعيين موضوع هذه الحركة و دفع ما قالوا من بقاء عدم الموضوع . . . 492\r\nموضوع و بقاى آن در حركت جوهرى . . . 493\r\nاشكال عدم انحفاظ ذات در حركت جوهرى و جواب آن . . . 493\r\nتشبيه حركت جوهرى به نمو و ذبول در حركت كمّى . . . 494\r\nدو اشكال بر موضوع بودن هيولى در حركت . . . 498\r\nاشكال عدم امكان اشتداد و تضعّف در جوهر . . . 500\r\nاثبات صورت سيّاله و هيولاى كل . . . 502\r\nغرر في الوحدة العددية و النوعية للحركة و يختتم بالسكون . . . 507\r\nبيان حركت شخصى و نوعى و سكون . . . 508\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nفريدهء سوم\r\nساير احكام جسم طبيعى\r\nغرر في الزمان . . . 511\r\nزمان . . . 512\r\nچند شبهه و پاسخ آنها . . . 514\r\nغرر في المكان . . . 517\r\nمكان . . . 518\r\nآراء مختلف در حقيقت مكان . . . 518\r\nغرر في امتناع الخلأ . . . 522\r\nامتناع خلأ . . . 523\r\nغرر في الشكل . . . 525\r\nبيان شكل . . . 526\r\nغرر في الجهة . . . 528\r\nجهت . . . 529\r\nجهات حقيقى و اعتبارى . . . 529\r\nاثبات وجود جهات حقيقى . . . 530\r\nعدم تناهى جهات . . . 532\r\nغرر في حدوث الأجسام و ذكر الأقوال فيه . . . 534\r\nبيان آراء مختلف در چگونگى حدوث اجسام . . . 535\r\nاحتمالات چهارگانه در حدوث اجسام . . . 535\r\nرأى موحدين در مسأله . . . 535\r\nرأى ثاليس ملطى . . . 537\r\nنظريهء دوگانه‌پرستان . . . 538\r\nنظريهء ذىمقراطيس . . . 539\r\nرأى انكساغورس . . . 540\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nرأى حرنانيون . . . 540\r\nرأى فيثاغورس . . . 541\r\nرمز بودن كلام فيثاغورس و توجيه آن . . . 542\r\nفريدهء چهارم\r\nفلكيات\r\nفلكيات . . . 544\r\nدليل عقلى بر اثبات فلك . . . 544\r\nتعداد افلاك و خصوصيات آنها . . . 546\r\nتوضيح پاره‌اى از اصطلاحات هيئت قديم . . . 547\r\nكلام في المقام مع أعلام فخام . . . 550\r\nسخنى با بزرگان فنّ در شمارهء افلاك . . . 551\r\nغرر في إشارة إجمالية إلى الأفلاك الجزئية . . . 555\r\nبحثى اجمالى در افلاك جزئى . . . 556\r\nغرر في بيان الداعي إلى تكثير الأفلاك . . . 560\r\nعلت تكثير افلاك . . . 561\r\nغرر في عدد الثوابت . . . 563\r\nتعداد ثوابت . . . 564\r\nفريدهء پنجم\r\nعنصريات\r\nغرر في عدد البسائط . . . 567\r\nتعداد بسايط . . . 568\r\nغرر في بيان عدد طبقات الأرض و غيرها . . . 570\r\nطبقات زمين و بحثى در عناصر . . . 571\r\nغرر في الجسم المركّب . . . 575\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nجسم مركب . . . 576\r\nغرر في كائنات الجوّ . . . 579\r\nكائنات جوّ . . . 580\r\nغرر في الزلزلة . . . 586\r\nزلزله . . . 587\r\nغرر في تكوّن المعادن . . . 589\r\nمعادن و چگونگى پيدايش آنها . . . 590\r\nفريدهء ششم\r\nاحوال نفس\r\nغرر في أنّها ما هي و هل هي و كم هي . . . 593\r\nنفس و اقسام آن . . . 594\r\nغرر في المشاعر الظاهرة للنفس الحيوانية . . . 599\r\nحواس ظاهرى نفس حيوانى . . . 600\r\nغرر في ذكر الأقوال في كيفية الإبصار . . . 603\r\nديدن و چگونگى آن . . . 604\r\nاقوال در كيفيت ابصار . . . 604\r\nبهترين نظريه در ابصار . . . 607\r\nغرر في الحواس الباطنة . . . 611\r\nحواس باطنى نفس ناطقه . . . 612\r\nفهرست مطالب . . . 615\r\n\r\n\r\n","description":"","footnote":"","page_name":" 630 ","page_number":630}
  ]